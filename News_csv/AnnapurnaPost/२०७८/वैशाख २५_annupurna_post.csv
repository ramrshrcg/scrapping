शीर्षक,विवरण
"अफगानिस्तानमा स्कुललाई लक्षित गर्दै बम हमला: ४० जना मारिए, २५ घाइते",काबुल: अफगानिस्तानको राजधानी काबुलस्थित एक स्कुल नजिकै शनिबार बम विस्फोट हुँदा कम्तिमा ४० जना मारिएका छन् । २५ जना घाइते भएका छन् । राजधानी काबुलमा रहेको गर्ल्स स्कुललाई लक्षित गरी बम विस्फोट गरिएको प्रहरीको प्रारम्भिक अनुसन्धानमा खुलेको छ । प्रहरीले यस घटनाबारे अनुसन्धान गरिरहेको जनाएको छ । स्कुलबाट छात्राहरु निस्किरहेको समयमा सुरुमा कार विस्फोट गराइनुका साथै पछि रकेट हमला गरिएको प्रत्यक्षदर्शीहरुले बताएका छन् । अफगान गृह मन्त्रालयका अनुसार दस्तएबारचीमा रहेको सैयद अल शुहादा गर्ल्स हाई स्कुललाई लक्षित गर्दै उक्त हमला भएको थियो । घटनामा मृत्यु हुनेहरुमा केही स्कुले छात्रा समेत छन् । विस्फोटमा घाइते भएकाहरुलाई नजिकका अस्पताल लगिएको छ । हमलाको जिम्मेवारी अहिलेसम्म कसैले पनि लिएको छैन । यद्यपि खोजी कार्य जारी रहेको प्रहरीले जनाएको छ । यस क्षेत्रमा रहेका मुस्लिम शिया हजारा समुदायको वाहुल्य रहेको छ । जहाँका स्थानीयहरु ईद उल फितर मनाउन गत साता घर बाहिर निस्किएका थिए । तर उक्त समुदाय वर्षौँदेखि नै सुन्नी इस्लामिक कट्टरपन्थी समूहको निशानामा पर्दैआएको छ ।
जलेश्वर अस्पतालमा भेन्टिलेटर नपाउँदा संक्रमितको मृत्यु,"जलेश्वर : महोत्तरीको जलेश्वर अस्पतालमा भेन्टिलेटर सेवा संचालन नहुँदा कोरोना संक्रमितको छुट्पटाएको ज्यान गएको छ। महोत्तरी जिल्लाको महोत्तरी गाउँपालिका४ का ४२ वर्षीय रघुनाथ पाण्डेको मृत्यु भएको मृतकका आफ्न्त वैभव चौधरीले जानकारी दिएका छन्। मृत पाण्डे सर्लाहीको धनकौल गाउँपालिकाको शिक्षा संयोजक पदमा कार्यरत थिए। बिहीबार श्वासप्रश्वासमा समस्या आएपछि पाण्डेलाई जलेश्वर आस्पतालको आइसुलेसन कक्षमा अक्सिजन दिएर राखिएको थियो। शुक्रबार आरटिजेन्स विधिबाट कोरोना परीक्षण गर्दा उनका कोरोना संक्रमण देखिएको थियो। शनिबार राती साँढे ८ बजे उपचारमा संलग्न डाक्टरले थप उपचारका लागि भेन्टिलेटरमा राख्नु पर्ने परिवारजनलाई जनकारी दिएका थिए। एम्बुलेन्स खोज्दा खोज्दै रातिको साँढे १० बज्यो, मृतक परिवारका चौधरीले भने, गाउँबाट बल्ल एम्बुलेन्स आइपुग्यो। जनकपुर लाग्दै गर्दा बाटोमा संक्रमितको मृत्यु भएको जलेश्वर अस्पताल विकास समितका अध्यक्ष सुरेश पाण्डेले बताए। अस्पतालमा कोरोना संक्रमितलाई बोक्ने एम्बुलेन्स नहुँदा समस्या भएको छ। अक्सिजन सहितको १५ बेडको अस्थायी कोभिड अस्पताल एक साता अघिदेखि अस्पतालले संचालनमा ल्याइएको थियो। गत बर्ष जलेश्वर अस्पतालले २ करोड बढीमा ५ वटा भेन्टिलेटर खरिद गरेको थियो। तर, जनशक्ति नहुँदा भेन्टिलेटर थन्किएको छ। जनशक्ति व्यवस्थान गरेर दिन प्रदेश सरकारलाई भन्दा भन्दै थाकिसक्यो, अस्पताल विकास समितिका अध्यक्ष पाण्डे भन्छन्,तर, कुनै सुनवाइ भएको छैन। प्रदेश सरकारले भेन्टिलेटर चलाउने जनशक्ति नदिएर आफू आमरअनसनमा बस्ने उनले चेतावनी दिएका छन्। महोत्तरीको सदरमुकाममा पर्ने जलेश्वर अस्पतालसँग एउटा मात्रै थोत्रो एम्बुलेन्स छ। निजी संघसंस्थालाई सरकारले एम्बुलेन्स दिन्छ। तर, सरकारी अस्पताल पुरोनो एम्बुलेन्सको भरमा चल्छ, अध्यक्ष पाण्डेले भने, अस्पतालमा नर्मल बिरामीका लागि मात्रै एम्बुलेन्स छ। कोराना संक्रमितलाई बोक्न एम्बुलेन्स पनि छैन। अस्पतालमा ६० वटा अक्सिजन सिलेण्डर कोरोना संक्रमितका लागि जोहो गरेर राखिएको छ। हालै प्रदेश सरकारले जलेश्वर अस्पतालमा २३ जना स्वास्थ्यकर्मीको जनशक्तिको अस्थायी जनशक्ति पठाएको छ। त्यसका लागि तीन दिने सूचना अह्वान गरिएको छ। तर, नयाँ जनशक्तिको दरबन्दीमा भेन्टिलेटर संचालन गर्ने जनशक्ति नरहेको जलेश्वर अस्पतालले जनाएको छ। महोत्तरीका प्रमुख जिल्ला अधिकारी तीर्थराज भट्टराईले भेन्टिलेटर संचालन गर्ने जनशक्ति व्यवस्थान गरिने बताए। प्लेन भएर मात्रै भएन, चलाउने पाइलट पनि चाहियो, उनले भने, प्लेन चलाउन हामी पाइलटको व्यवस्थापनमा लागेका छौं। कोरोना संक्रमणले हालसम्म महोत्तरीमा २१ जनाको मृत्यु भइसकेको छ। मृतक रघुनाथ पाण्डे।"
"भारतको आन्ध्र प्रदेशको खानीमा विस्फोट, १० जनाको मृत्यु भएको आशंका",भारतको दक्षिणी राज्य आन्ध्र प्रदेशको कडापामा चुनढुंगा खानीमा भएको विस्फोटमा कम्तीमा १० जना मजदूरको ज्यान गएको छ । अधिकारीहरुका अनुसार आन्ध्र प्रदेशको मुख्य शहर अमरावतीबाट करिब २८१ किलोमिटर दक्षिणपश्चिमको मामिलापाल्ले गाउँमा रहेको चुन खानीमा उक्त विस्फोट भएको थियो । खानी भित्र त्रुटिबस एउटा डेटोनेटर पड्काउँदा विस्फोट भएको र त्यहाँ कार्यरत मजदूूरका शरीर क्षतविक्षत भएर हावामै उडको प्रत्यक्षदर्शीले बताएका छन्। उक्त दुर्घटनामा अझै दश जना हराइरहेको बताइएको छ भने मृतक पाँच जनाको पहिचान खुलेको छ । दुर्घटना लगत्तै प्रहरी र स्थानीय बासीहरु खानीका मजदूरको खोज तथा उद्धारका लागि परिचालन भएको स्थानीय अधिकारीहरुले बताएका छन् ।
प्रधानमन्त्रीको सचिवालयका तीन जनामा कोरोना संक्रमण : प्रधानमन्त्रीको रिपोर्ट नेगेटिभ,"काठमाडौं : प्रधानमन्त्री केपी ओलीको सचिवालयका तीन जनामा कोरोना भाइरस (कोभिड१९) संक्रमण पुष्टि भएको छ। प्रधानमन्त्रीका प्रेस सल्लाहकार सूर्य थापासहित सचिवालयका तीन जनामा संक्रमण पुष्टि भएको हो। शुक्रबार प्रधानमन्त्री ओलीसहित १५१ जनाको स्वाब संकलन गरिएको थियो। प्रधानमन्त्री ओलीको भने रिपोर्ट नेगेटिभ आएको छ। प्रधानमन्त्रीका प्रमुख स्वकीय सचिव इन्द्र भण्डारी र सचिवालयका अर्को एक सदस्यमा संक्रमण पुष्टि भएको हो। प्रेस सल्लाहकार थापाले आफू घरमै आराम गरिरहेको जानकारी दिए। स्वास्थ्य अवस्था सामान्य छ, थापाले अन्नपूर्णसँग भने, म थोरै साथीसँग सम्पर्कमा थिए। उहाँहरुलाई सचेत हुन अनुरोध गरिसकेको छु। प्रेस सल्लाहकार थापा र सचिव भण्डारीलो दोस्रो पटक संक्रमण भएको हो।"
एनसेलले ल्यायो विभिन्न राहत प्याकहरु,"काठमाडौं : एनसेलले आफ्ना ग्राहकहरुको सञ्चार सेवाको आवश्यकता परिपूर्ति गर्न तथा उनीहरुलाई सहजै सम्पर्कमा रहिरहन सघाउने उद्देश्यले विभिन्न उपभोक्तामैत्री राहत अफरहरु ल्याएको छ । कम्पनीले प्रत्येक रिचार्जमा बोनस, डेटा सेवामा आकर्षक बोनस, घरबाटै काम गर्न र अनलाइन कक्षाका लागि प्याकहरु र एनसेल सापटीमा विभिन्न थप सुविधालगायत राहत अफरहरु ल्याएको कम्पनीले जनाएको छ । ग्राहकमैत्री अफरहरुले आफ्ना परिवार, आफन्त र साथीभाइसँग सम्पर्कमा रहिरहन र कुनै पनि आपत्कालीन अवस्थाको समयमा आवश्यक सहयोग लिनका लागि योगदान गर्ने विश्वास लिइएको एनसेलले जारी गरेको विज्ञप्तिमा जनाइएको छ । प्रत्येक रिचार्जमा बोनस डेटा यस अफरअन्तर्गत ग्राहकले ५० रुपैयाँ वा सोभन्दा माथिको हरेक रिचार्जमा बोनस डेटा पाउँछन् । ५० देखि ९९ रुपैयाँसम्मको रिचार्जमा ग्राहकले ५० एमबी बोनस डेटा प्राप्त गर्छन् । बोनस डेटा एक दिनको लागि मान्य रहनेछ । यस्तै, १०० देखि १९९ रुपैयाँसम्म, २०० देखि २९९ रुपैयाँसम्म र ३०० देखि ४९९ रुपैयाँसम्मको रिचार्जमा ग्राहकले क्रमशः १०० एमबी, २०० एमबी, ३०० एमबी डेटा बोनसको रुपमा प्राप्त गर्ने कम्पनीले जनाएको छ ५०० देखि ९९९ रुपैयाँसम्मको रिचार्जमा ग्राहकले ५०० एमबी बोनस डेटा र एक हजार वा सोभन्दा बढीको रिचार्जमा ग्राहकले १,००० एमबी डेटा बोनसस्वरुप प्राप्त गर्ने कम्पनीले जारी गरेको विज्ञप्तिमा उल्लेख छ । ३० दिने डेटा प्याकमा डबल डेटा कम्पनीले वैशाख २१ गते मंगलबारबाट ३० दिने डेटा प्याकको खरिदमा प्याकमा पाइने भोल्युम बराबर नै थप डेटा बोनसस्वरुप दिन लागेको छ । ग्राहकले करसहित २४९ रुपैयाँमा साढे ३ जीबी डेटा लिँदा त्यति नै डेटा भोल्युम बोनस अर्थात् ७ जीबी डेटा पाउनेछन् । यस्तै, करसहित ३९९ रुपैयाँमा ६ जीबी डेटा लिने ग्राहकले थप ६ जीबी बोनस गरी कुल १२ जीबी र ४९९ रुपयैयाँमा १० जीबी डेटा खरिद गर्नेले कुल २० जीबी डेटा पाउने कम्पनीले जनाएको छ । वर्क फ्रम होम अफर कार्यालयको कामकाज तथा पढाइ घरबाटै गर्नुपर्ने ग्राहकहरुको आवश्यकतालाई ध्यानमा राख्दै कम्पनीले दैनिक तथा साप्ताहिक डेटा प्याक ल्याएको छ । दैनिक डेटा प्याकमा ग्राहकले करसहित मात्र ३१ रुपैयाँमा २ जीबी एप डेटा प्राप्त गर्छन्। उक्त डेटा भोल्युममार्फत माइक्रोसफ्ट टिम्स, जुम तथा गुगल मिटजस्ता प्लेटफर्म बिहान ६ बजेदेखि बेलुका ६ सम्म प्रयोग गर्न सकिन्छ । यसमा १५० एमबी अलटाइम डेटा पनि प्राप्त गर्नेछन् । त्यस्तै, साप्ताहिक प्याकअन्तर्गत ग्राहकले करसहित मात्र १२७ रुपैयाँमा १४ जीबी एप डेटा तथा ३ जिबी अलटाइम डेटा प्रयोग गर्न सक्छन् । डिजिटल प्लेटफर्म मार्फत प्याकहरुको खरिदमा बोनस कम्पनीले देशको विभिन्न जिल्लामा हाल लागु भइरहेको निषेधाज्ञाले गर्दा ग्राहकलाई बजारमा रिचार्ज कार्ड पाउन असहज भएको भन्दै ग्राहकले डिजिटल प्लेटफर्महरु एनसेल एप, च्याटबोट र वेबसाइटमार्फत एनसेलका सेवा तथा सुविधा सजिलै लिन सक्ने जनाएको छ । ग्राहकले डिजिटल प्लेटफर्ममार्फत सेवा खरिद गर्दा विभिन्न बोनस प्राप्त गर्नेछन्। एक दिनको प्याक १८ रुपैयाँमा, सात दिनको प्याक ९८९८ रुपैयाँमा, १४ दिनको प्याक १३९ रुपैयाँमा खरिद गर्दा १५० एमबी्देखि २ जीबीसम्म बोनस डेटा पाउनेछन् । त्यस्तै, ट्रिपल मजा प्याकअन्तर्गत सात दिनको प्याक १०९ रुपैयाँ, १० दिनको प्याक १४७ रुपैयाँमा र ३० दिनको प्याक ४५९ रुपैयाँमा खरिद गर्दा ५०० एमबीदेखि ७५० एमबीसम्म बोनस पाइनेछ । एनसेल सापटीमा विभिन्न सुविधा कम्पनीले निषेधाज्ञालाई मध्यनजर गर्दै सापटी सेवामा थप सुविधाहरु दिएको छ। ग्राहकले अब सापटी सेवाअन्तर्गत पुरानै सेवा शुल्कमा ८० रुपैयाँसम्म सापटी लिन सक्नेछन् । यस्तै, १२०० एमबी डेटा पनि सापटीअन्तर्गत लिन सक्छन् र यस सुविधाका लागि ग्राहकले डेटा शुल्क, सेवा शुल्क र करसहित ८२५५ पछि रिचार्ज गर्नुपर्ने हुन्छ । सापटी सेवामै ग्राहकले एक दिनको समयसीमा रहेको १५ मिनेटको टकटाइम कुल १२५५ रुपैयाँमा र २०० एमबी डेटा २२५५ रुपैयाँ लिन सक्छन् ।"
वीरको नयाँ भवनलाई कोभिड युनिफाइड अस्पताल बनाउने मन्त्रिपरिषद्को निर्णय,काठमाडौं : सरकारले वीर अस्पतालको नयाँ भवनलाई कोभिड युनिफाइड अस्पताल बनाउने भएको छ । शनिबार साँझ प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले वीर अस्पतालको नयाँ भवनलाई कोभिड युनिफाइड अस्पताल बनाउने निर्णय गरेको हो । आकस्मिक रुपमा बसेको मन्त्रिपरिषद् बैठकले वीर अस्पतालको नयाँ भवनमा पाँच सय शैय्याको युनिफाइड कोभिड अपताल बनाउने निर्णय गरेको हो । कृषि तथा पशुपन्छी विकास मन्त्री पद्मा अर्यालका अनुसार वीर अस्पताल नजिकै बनेको नयाँ भवनलाई कोभिड अस्पताल बनाउने सम्बन्धी बनेको निर्देशिका मन्त्रिपरिषद्बाट पारित भएको हो। यो निर्देशिका पारित भएसँगै कोरोना महामारी नियन्त्रणका लागि वीर अस्पताललाई स्वास्थ्य मन्त्रालय आफैंले चलाउने छ। यसअघि वीर अस्पताल चिकित्सा विज्ञान राष्ट्रिय प्रतिष्ठान (न्याम्स) अन्तर्गत थियो। निर्देशिका अनुसार अब न्याम्सले वीरको अध्ययन अध्यापन अर्थात् शैक्षिक क्षेत्रमात्र हेर्नेछ। कोभिड१९ संकट व्यवस्थापन केन्द्रको यसअघिको बैठकले नै यो भवनलाई कोरोना विशेष अस्पताल बनाउन सिफारिस गरेको थियो । अब उक्त भवनमा चार सय बेडको आईसीयू बन्नेछ । जसमध्ये तीन सय बेड अक्सिजनसहितका आईसीयू राखिने छ भने ५० बेडमा भेन्टिलेटर हुनेछन् ।
रामेछापमा एकैदिन ३८ जनामा कोरोना पुष्टि,"काठमाडौं : रामेछापमा एकैदिन ३८ जनामा कोरोना सङ्क्रमण पुष्टि भएको छ। स्वास्थ्य कार्यालय रामेछापका अधिकृत जनस्वास्थ्य अधिकृत भुवन थापाका अनुसार प्राथमिक स्वास्थ्य केन्द्र मन्थलीबाट पठाइएको २६ जनाको स्वाबमा २० जना र दोरम्बाशैलुङ गाउँपालिकाबाट पठाइएको ४० जनाको स्वाबमध्ये १० जना र रामेछाप नगरपालिकामा ७ जना र खाडादेवी गाउँपालिकामा एक जना गरी शनिबार ३८ जनाको कोरोना पोजेटिभ आएको हो। संक्रमित भएकामध्ये दोरम्बामा दुई शिक्षक, दुई स्वास्थ्यकर्मी, दुई जना वडा सचिव र एक जना वडा अध्यक्ष हुन्। त्यसैगरी मन्थली नगरपालिकामा दुई जना बैंकका कर्मचारी र एक जना थुनुवामा कोरोना पुष्टि भएका छन् भने बाँकी सर्वसाधरण व्यक्ति संक्रमित भएका हुन्। योसँगै रामेछापमा संक्रिय संक्रमितको संख्या १०१ पुगेको छ। कोरोनाको दोस्रो लहर सुरु भएपछि संक्रमित भएका १२७ मध्ये शनिबारसम्म २६ जना डिस्चार्ज भएको थापाले जानकारी दिए। रामेछापमा शुक्रबार ९ जनामा कोरोना पोजेटिभ आएको थियो। यसैगरी बिहीबार पनि पाँच पत्रकारसहित थप ३१ जनामा कोरोना सङ्क्रमण पुष्टि भएको थियो। जिल्लामा कोरोना भाइरस संक्रमितको संख्या बृद्धि भएसँगै निषेधाज्ञामा कडाई गरिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले बैशाख २७ गतेसम्म निषेधाज्ञा घोषणा गरेको हो। हाल नयाँ भेरियन्टसहितको कोभिड१९ को संक्रमण बढेपछि बैशाख २७ गतेसम्म तीन स्थानीय तहमा जोखिमयुक्त क्षेत्र तोकेर निषेधाज्ञा जारी गरिएको छ। जिल्लामा स्वास्थ्य सुरक्षाका मापदण्डहरुको पूर्ण पालना गरेर खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसल बिहान ६ बजेबाट ९ बजेसम्म र बैंक तथा वित्तीय संस्था बिहान १०:००१२:०० बजेसम्म न्यूनतम कर्मचारीहरुबाट सेवा प्रवाहको व्यवस्था मिलाउन आग्रह गरिएको छ। जिल्ला प्रशासन कार्यालयले जारी गरेको विज्ञप्तिमा मन्थली नगरपालिकाका वडा नं १ को मन्थली बजार, वडा नं २ को करम्बोट, वडा नं ३ को मदौ, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं १४ को पोखरीका बजार क्षेत्रमा निषेधाज्ञा घोषणा गरिएको छ। त्यसैगरी गोकुलगंगा गाउँपालिकाका वडा नं १, ४ र ५, लाई जोखिमयुक्त क्षेत्र तोकेर निषेधाज्ञा घोषणा गरिएको छ। यता रामेछाप नगरपालिकाको रामेछापसहितको बजार क्षेत्रमा निषेधाज्ञा घोषणा गरिएको छ। रामेछापमा हालसम्म क्वारेन्टाइन बेड ५२ र आइसोलेसन बेड ११६ वेड रहेका छन्। रामेछापमा कहाँकहाँ छ निषेधाज्ञा ? रामेछापमा संक्रमितको संख्या बढेसँगै निषेधाज्ञामा थप कडाई"
तस्बिरमा यो साता,काठमाडौं : पछिल्लो साता कोरोना भाइरस (कोभिड१९) संक्रमणको त्रास र निषेधाज्ञामै बित्यो। अक्सिजन अभावले देशभरका संक्रमित उपचारबाट बन्चित भएका छन्। अस्पतालमा बेड अभाव हुँदा कतिपय संक्रमितले उपचार अभावमा ज्यान गुमाउनु परेको छ। कोरोना महामारीले सबै कुरा ठप्प भए पनि स्वास्थ्य क्षेत्रमा कर्मचारीको अभाव सुरु भएको छ। सरकारले संक्रमितको संख्यालाई हेरेर हरेक जिल्ला प्रशासन कार्यालयलाई निषेधाज्ञाको अधिकार दिएको छ। सोही आधारमा ५० बढी जिल्लामा निषेधाज्ञा जारी गरिएको छ। पछिल्लो साता हरेक दिन संक्रमितको संख्या बढ्दै गएको छ। जसले जनजीवन अस्तव्यस्त बनेको छ। कोरोना त्रासले सबै गतिविधि ठप्प भए पनि पहिलो संस्करणको नेपाल सुपर लिग भने जारी छ। सरकारले अन्य धार्मिक गतिविधिमा नित्यपूजाका लागि मात्र अनुमति दिए पनि विवाहका लागि भने अनुमति दिएको छ। सबै कुरा ठप्प भए पनि विवाह भने धमाधम भइराखेका छन्। भैरहवाको सरकारी भीम अस्पतालमा शैय्याको अभाव अक्सिजनको सहारमा भुइँमै उपचारत संक्रमित। तस्बिर : प्रयाख्त बन्जाडे। मंगलबार पशुपति आर्यघाटमा संक्रमितको अन्तिम संस्कार गर्दै नेपाली सेना। कोरोनाले मृत्यु हुनेको संख्या बढ्दै गएपछि सेनाले जलाएर शव व्यवस्थापन सुरु गरेको हो। यसअघि विद्युतीय गृहमा मात्र शवको व्यवस्थापन गरिदै आएको थियो। तस्बिर : दिपेन श्रेष्ठ सोमबार पशुपति आर्यघाटमा संक्रमितको शवको व्यवस्थापनमा खटेका नेपाली सेना । विद्युतीय शवदहा गृहमा संक्रमितको शव व्यवस्थापन गर्दै सैनिक जवान ।तस्बिर : सुनिता डंगोल निषेधाज्ञाको समयमा टोलमा साइकल चलाउदै ललितपुर चापागाउँका बालक। तस्बिर : अशोक दुलाल ललितपुरको पाटनमा निषेधाज्ञाको बीच स्वास्थ्य सुरक्षा अपनाएर विवाहपछि दुलही भित्र्याउदै एक परिवार। जिल्ला प्रशासनले १५ जना सहभागी भएर स्वास्थ्य मापदण्ड अपनाएर विवाह गर्न अनुमति दिएको छ। तस्बिर : अशोक दुलाल नेपाल सुपर लिगअन्तर्गत मंगलबारको खेलमा काठमाडौं रेजर्स र बुटवल लुम्बिनी एफसीको खेल । तस्बिर : दिपेन श्रेष्ठ
संवैधानिक परिषद् बैठकमा सहभागी नहुन देउवाको आह्वान,"काठमाडौं : नेपाली कांग्रेसका सभापति शेरबहादुर देउवाले संवैधानिक परिषद्को बैठकमा प्रमुख प्रतिपक्ष दलको नेताको हैसियतले भाग नलिने स्पष्ट पारेका छन् । शनिबार विज्ञप्तिमार्फत सरकारले संविधानको मूल मर्म विपरीत संवैधानिक संरचनालाई नै भत्काउने गरी संवैधानिक परिषद्सम्बन्धी अध्यादेश जारी गरेको आरोप लगाउँदै बैठकमा भाग नलिने उनले बताएका हुन् । देउवाले परिषद् बैठकमा उपस्थित नहुन अन्य सबै सदस्यलाई आह्वानसमेत गरेका छन् । संवैधानिक परिषद्सम्बन्धी ऐनमा अध्यादेशमार्फत संशोधन गर्ने सरकारको काम संविधानको भावना विपरीत, संसदीय मूल्य, मान्यता प्रतिकूल र लोकतान्त्रिक अभ्यासमा समेत प्रहार हुने भएको हुँदा उक्त बैठकमा भाग नलिन परिषद्का अन्य सबै सदस्यहरुलाई समेत आह्वान गर्दछु, पूर्वप्रधानमन्त्रीको विज्ञप्तिमा उल्लेख छ । उनले कानुन निर्माण र संशोधन गर्ने संसद्को आधारभूत, मौलिक एवं अविछिन्न अधिकारलाई कुण्ठित गरी अध्यादेशमार्फत संविधानको संरचना नै भत्किने गरी पटकपटक अध्यादेश जारी गर्ने काम भएको टिप्पणी पनि गरेका छन् ।"
लुम्बिनी प्रदेशमा कोरोना संक्रमितको संख्या घट्दो,बुटवल : कोरोना महामारीको दोस्रो चरणमा हटस्पट बनेको लुम्बिनी प्रदेशमा संक्रमण दर घट्दै गएको छ। पछिल्लो तीन दिनको तथ्यांकले संक्रमण दर घटेको देखाएको हो। लुम्बिनी प्रदेशका बाँके र रुपन्देहीमा संक्रमण दर उच्च थियो। यी दुई जिल्लामा पनि संक्रमितको संख्या घट्दै गएको छ। लुम्बिनी प्रदेशमा कोरोना परीक्षण गरेकामध्ये शनिबार ४८ प्रतिशत मात्रै पोजेटिभ देखिएका छन्। स्वास्थ्य तथा जनसंख्या मन्त्रालयको तथ्यांक अनुसार शनिबार ४ हजार ८२ जनाले परीक्षण गरेमध्ये १९ सय ५९ जनामा कोरोना पोजेटिभ देखिएको छ। यो तथ्यांक शुक्रबारको तुलनामा करिव १२ प्रतिशतले कमी हो। शुक्रबार परीक्षण गरिएका २५ सय ६५ जनामध्ये १५ सय ६२ जनामा पोजेटिभ देखिएको थियो। यो संक्रमित हुनेको संख्या ६० प्रतिशत हो। बिहीबार परीक्षण गरिएकामध्ये ७१ प्रतिशतमा पोजेटिभ देखिएको थियो। २८ सय ९७ परीक्षण गर्दा २ हजार ६६ जनामा पोजेटिभ देखिएको थियो। रुपन्देहीको तथ्यांकमा शनिबार केही कमी आएको हो। शुक्रबार परीक्षण गरिएकामध्ये ६४ प्रतिशतमा संक्रमण देखिएको थियो। शनिबार त्यो प्रतिशत ५६ मात्रै छ। शनिबार १२ सय ४१ जनाको परीक्षण गर्दा ६ सय ९८ जनामा पोजेटिभ देखिएको छ। रुपन्देहीमा शनिबार ९ जनाले ज्यान गुमाएका छन्।
यी हुन् पोजेटिभ रिपोर्ट आएका २६ सांसद,"काठमाडौं : संसद्को विशेष अधिवेशनअघि स्वाब संकलन गरिएका १२ सय ३५ मध्ये १६० जनामा कोरोना भाइरस (कोभिड१९) संक्रमण पुष्टि भएको छ। स्वाब संकलन गरिएका मध्ये ११९७ प्रतिशतमा कोरोना संक्रमण पुष्टि भएको संघीय संसद् सचिवालयले जनाएको छ। वैशाख २२, २३ र २४ गते स्वाब संकलन गरिएका २०५ सांसद र एक हजार ३० कर्मचारी र अन्य गरेर अहिलेसम्म १२ सय ३४ जनाको रिपोर्ट प्राप्त भएको हो। संक्रमितमध्ये १९ जना सांसद छन्। जसमध्ये १८ जना प्रतिनिधिसभाका सदस्य हुन्। राष्ट्रिय सभाका एक सांसदमा मात्र संक्रमण देखिएको छ। संसद् सचिवालयमा स्वाब संकलन गर्नुअघि नै ८ सांसद आइसोलेसनमा रहेकाले संक्रमित सांसदको कुल संख्या २६ पुगेको छ। संक्रमित १६० मध्ये १४१ जना सचिवालयका कर्मचारी, मर्यादापालक, स्वकीय सचिव, सुरक्षाकर्मी, पत्रकार र आईसीसी भवनका कर्मचारी रहेका छन्। सचिवालय स्रोतका अनुसार प्रतिनिधिसभाका ५४ सांसदको भने परीक्षण बाँकी नै छ। प्रतिनिधिसभाका २७१ मध्ये चारजना निलम्बित हुँदा सांसदको संख्या २६७ रहेको छ। कोरोना संक्रमणबाट संघीय संसद् सचिवालयमा कार्यरत उपसचिव कृष्णराज खनालको मृत्यु भइसकेको छ। परीक्षण गरिएका मध्ये करिब १२ प्रतिशतमा संक्रमण पुष्टि भएपछि वैशाख २७ गतेका लागि बोलाइएको संसद्को विशेष अधिवेशन नै कोरोना संक्रमणको केन्द्र बन्ने हो कि भन्ने त्रास बढेको छ। प्रधानमन्त्रीले विश्वासको मत लिने प्रयोजनका लागि आह्वान भएको संसद् बैठकमा संक्रमित सांदलाईसमेत उपस्थित गराउने तयारी सचिवालयले गरेको छ। अधिवेशन अगाडि कार्यव्यवस्था परामर्श समितिको छलफलले संक्रमित सांसदको सहभागिताको विषय टुंगो लगाउने छ । संक्रमित सांसदर्ला छुट्टै कक्षमा राखेर मतदानमा सहभागी गराउने तयारी भए पनि यो निर्णय भइसकेको छैन । पोजेटिभ रिपोर्ट आएका २६ सांसद  झलनाथ खनाल  मुकुन्द न्यौपाने  मायादेवी न्यौपाने  पार्वती डिसी चौधरी  राजेन्द्रप्रसाद गौतम  नन्दलाल रोका क्षेत्री  लालबाबु पण्डित  लक्ष्मणलाल कर्ण  नरमाया ढकाल  महेश बस्नेत  रामबाबु यादव  गोपालबहादुर बम  नमीता कुमारी चौधरी  शान्तिमाया तामाङ  विना कुमारी श्रेष्ठ  रेनुका गुरुङ  जुलीकुमारी महतो  रघुवीर महासेठ  किसान श्रेष्ठ  सुरेश कुमार राई  पुष्पा कुमारी कर्ण कायस्थ  भानुभक्त ढकाल  बीना मगर  भरतकुमार शाह  प्रमोद शाह  दिपकप्रकाश भट्ट"
भारतमा एकैदिन चार लाखभन्दा बढी कोरोना संक्रमित थपिए,कोरोना भाइरस महामारीको दोस्रो लहरको संकट व्यहोरिरहेको भारतमा विगत २४ घण्टाको अवधिमा चार लाख नयाँ संक्रमित फेला परेका छन् । भारतमा यो सहित कूल संक्रमितको संख्या दुई करोड १८ लाख ९२ पुगेको छ । भारतमा लगातार तेस्रो दिन चार लाखभन्दा बढी व्यक्तिमा संक्रमण देखिएको छ । भारतको केन्द्रीय स्वास्थ्य तथा परिवार कल्याण मन्त्रालयका अनुसार २४ घण्टाको अवधिमा थप चार हजार १८७ जनाको कोभिड१९ को संक्रमणबाट मृत्यु भएको छ । यो सहित भारतमा कोरोनाको संक्रमणबाट मृत्यु हुनेको कूल संख्या दुई लाख ३८ हजार २७० पुगेको हो । हाल विश्वमै कोभिड१९ को संक्रमणबाट ज्यान गुमाउनेको संख्या संयुक्तराज्य अमेरिका र ब्राजिलपछि भारत तेस्रो स्थानमा छ । संयुक्तराज्य अमेरिकामा पाँच लाख ९४ हजार तथा ब्राजिलमा चार लाख १९ हजारको ज्यान गइसकेको छ । भारतमा अझै पनि ३७ लाख २३ हजार व्यक्ति सक्रिय संक्रमित अवस्थामा छन्। मन्त्रालयका अनुसार हालसम्म एक करोड ७९ लाख ३१ हजार व्यक्ति कोभिड१९ बाट संक्रमणमुक्त भएका छन् । भारतमा कोभिड१९ को दोस्रो लहरका कारण जनजीवन अस्तव्यस्त भए पनि भारत सरकारले देशव्यापी पूर्ण लकडाउन नगर्ने बताएको छ । कतिपय भारतीय राज्यहरुमा रात्रिकालीन निषेधाज्ञा वा आंशिक लकडाउन गरिएको छ । राजधानी नयाँ दिल्लीमा आगामी मे १० सम्मका लागि लकडाउन गरिएको छ ।
२४ घण्टामा ५३ जनाको मृत्यु : थप ८ हजार ४१८ संक्रमित थपिए,काठमाडौं : पछिल्लो २४ घण्टामा ५३ जना कोरोना भाइरस (कोभिड१९) संक्रमितको मृत्यु भएको छ। स्वास्थ्य तथा जनसंख्या मन्त्रालयका अनुसार ५३ जनाको मृत्यु भएको हो। योसँगै नेपालमा कोरोनाले मृत्यु हुनेको संख्या तीन हजार ६३२ पुगेको छ। मन्त्रालयका अनुसार १८ हजार ३०४ जनाको परीक्षण गर्दा आठ हजार ४१८ जनामा संक्रमण पुष्टि भएको छ। १७ हजार ३१५ जनाको पीसीआर गर्दा ८ हजार २८७ र ९८९ जनाको एन्टिजेन परीक्षण गर्दा १३१ जनामा संक्रमण पुष्टि भएको हो। योसँगै नेपालमा कुल संक्रमितको संख्या तीन लाख ८५ हजार ८९० पुगेको छ भने दुई लाख ९८ हजार ७६५ जनाले कोरोना जितेका छन्। देशभर अहिले ८३ हजार ४९३ जना सक्रिय संक्रमित रहेका छन्।
कांग्रेसले प्रधानमन्त्री ओलीलाई विश्वासको मत नदिने,"काठमाडौं : प्रमुख प्रतिपक्षी दल नेपाली कांग्रेसले प्रधानमन्त्री केपी ओलीलाई विश्वासको मत नदिने भएको छ। शनिबार नयाँ बानेश्वरस्थित संसद्को ल्होत्से हलमा बसेको संसदीय दलको बैठकले प्रधानमन्त्री ओलीलाई विश्वासको मत नदिने निर्णय गरेको हो। सांसद डिला संग्रौलाका अनुसार आफ्नै नेतृत्वमा सरकार गठनका लागि पहल गर्ने केन्द्रीय समितिको निर्णयलाई अनुमोदन गर्दै बैठकले ओलीलाई विश्वासको मत नदिने निर्णय गरेको हो। कांग्रेस केन्द्रीय समिति बैठकले कांग्रेसको नेतृत्वमा सरकार बनाउन पहल गर्ने विषयमा गरेको निर्णयलाई अनुमोदन गरेको छ, सांसद संग्रौलाले भनिन्, यो अनुमोदनसँगै वैशाख २७ गते संसद्को विशेष अधिवेशनमा प्रधानमन्त्रीलाई विश्वासको मत नदिने निर्णय गरेको छ। बैठकले अन्य दललाईसमेत प्रधानमन्त्रीलाई विश्वासको मत नदिन आह्वान गर्ने निर्णय गरेको उनको भनाइ छ। सांसद संग्रौलाका अनुसार संवैधानिक परिषद् बैठक बहिष्कार गर्ने निर्णयसमेत बैठकले गरेको छ। त्यसैगरी बैठकले कोरोना महामारीमा जनताले उपचार नपाएको प्रति आपत्ति जनाउँदै महामारी नियन्त्रणमा सरकार असफल भएको निष्कर्ष निकालेको छ। वैशाख २७ गते प्रधानमन्त्री ओलीले विश्वासको मत लिने प्रयोजनका लागि संसदको विशेष अधिवेशन आह्वान गरेको पूर्वसन्ध्यामा कांग्रेस संसदीय दलको बैठक बसेको हो।"
कोरोनाले वडा अध्यक्षको मृत्यु,"बाजुरा : बाजुरा जिल्लाको बडिमालिका नगरपालिका ९ का वडा अध्यक्ष विनोद कुमार विकको कोरानाका कारण मृत्यु भएको छ। अत्याधिक ज्वरो, श्वासप्रश्वासमा समस्या देखिएपछि आफन्तले जिल्ला अस्पताल बाजुरामा पुर्याएका थिए। अस्पतालमा कोरोना चेक गर्दा पोजेटिभ देखिएको जिल्ला अस्पताल बाजुराका कोरोना फोकल पर्सन चुडामणि पन्तले जानकारी दिएका छन्। जिल्ला अस्पताल बाजुरामा उपचार असम्भव भएपछि शनिबार दिउँसो डडेलधुरा रिफर गरिएको थियो। रिफर गरिएका विक बाटोमा लाँदै गर्दा अछामको साफेबगरमा मृत्यु भएको पारिवारिक श्रोतले जानकारी दिएको छ। विकलाई जिल्ला अस्पताल पुर्याउदा नै गाह्रो थियो। अक्सिजनसहित भ्यान्टिलेर आईयु आवस्यक थियो। त्यो बाजुरामा सम्भव नभएपछि रिफर गरिएको जिल्ला अस्पताल बाजुराका प्रमुख डाक्टर प्रकाश जोशीले जानकारी दिए। जिल्ला अस्पताल बाजुरामा दुई भ्यान्टिलेर बेड र दुई आईसीयू बेड रहेका छन्। तर प्रर्याप्त अक्सिजन र भ्यान्टिलेरट संचालनका लागि जनशक्ति अभावका कारण संचालनमा छैन। भ्यान्टिलेटर संचालनका लागि बाजुरामा मौजाद रहेको अक्सिजन एक दिनलाई पनि प्रर्याप्त छैन कसरी संचालन हुन्छ स्वास्थ्यकर्मीले बताए। घर घरमा बिरामी छन् सामान्य हुँदा कोही परीक्षण गर्न आउँदैन। अन्तिम समयमामात्र आउने गरेको स्वास्थ्यकर्मीले बताएका छन् । वडा अध्यक्ष विक बिगत एक हप्तादेखि बिरामी भएर घरमै थिए । शनिबार अन्तिम अवस्थामा पुगेर जिल्ला अस्पताल ल्याइएको कोरोना फोकल पर्सन चुडामणि पन्तले बताए। बाजुरामा दोस्रो भेरिएन्ट सहितको कोराना गाउँगाउँमा फैलिएको छ। बाजुरामा सक्रिय कोरोना संक्रमितको संख्या १ सय ४२ पुगेको छ। भने २ जनाको मृत्यु भएको छ।"
बालुवाटारमा मन्त्रिपरिषद् बैठक,काठमाडौं : बालुवाटारमा मन्त्रिपरिषद् बैठक जारी छ। शनिबार साँझ केही बेरअघि प्रधानमन्त्रीको सरकारी निवासमा बालुवाटारमा बैठक सुरु भएको हो। कोरोना भाइरस (कोभिड१९) महामारीको समय र वैशाख २७ गते प्रधानमन्त्रीले विश्वासको मत लिनका लागि संसद्को विषेश अधिवेशन आह्वान भएको सन्दर्भमा बसेको बैठकलाई महत्वका साथ हेरिएको छ। प्रधानमन्त्री ओलीले विश्वासको मत लिनु अघि पार्टी भित्र र पार्टी बाहिर गम्भीर छलफल चलाइराखेको बेला बसेको बैठकलाई महत्वका साथ हेरिएको हो। यो राजनीतिक विषयसँगै स्वास्थ्य क्षेत्रमा केही महत्वपूर्ण निर्णय हुने उच्च स्रोतको दाबी छ।
राजधानीका अस्पतालमा अक्सिजन अभाव,"काठमाडौं : कोरोनाबाट सङ्क्रमितको उपचारका लागि अक्सिजन अत्यावश्यक भइरहेको अवस्थामा राजधानीका केही अस्पतालमा अक्सिजनको अभाव देखिएको छ । अक्सिजनको अभाव भएपछि केही अस्पतालले पूर्ण क्षमतामा कोरोना सङ्क्रमितको उपचार गर्न नसकिएको जनाएका छन् । ती अस्पतालले अक्सिनको नियमित आपूर्ति नभएसम्म सीमित शय्यामात्र सञ्चालनमा ल्याइने बताएका छन् । चाबहिल क्षेत्रमा रहेका मेडिकेयर अस्पताल, नेपालभारत मैत्री अस्पताल, दीर्घायु गुरु अस्पताल एण्ड रिसर्च सेन्टर र हेल्पिङ हेण्डस् सामुदायिक अस्पतालले आज संयुक्त विज्ञप्ति जारी गरी अक्सिजनको चर्को अभाव भएकाले पूर्ण क्षमतामा सङ्क्रमितको उपचार गर्न नसकिएको जनाएका छन् । ती अस्पतालले अब नयाँ बिरामी भर्ना लिन नसकिने पनि प्रष्ट पारेका छन् । सरकारले कुनै पनि अस्पतालमा अक्सिजन अभाव नहुने जनाए पनि राजधानीलगायत देशभर अक्सिजनको चर्को अभाव देखिएको छ । शुक्रबार मात्रै भक्तपुरको एक अस्पतालमा अक्सिजनको आपूर्ति बन्द हुँदा दुई सङ्क्रमितको मृत्यु भएको थियो । त्यहाँ उपचाररत अन्य सङ्क्रमितलालाई रातरात अन्य अस्पतालमा सारिएको थियो । चिकित्सकहरूले कोरोनाको न्यू भेरियन्टबाट ग्रसित अधिकांश बिरामीलाई अक्सिजनको जरुरी हुने बताउँदै आएका छन् । अक्सिजनको पर्याप्त उपलब्धता भए मात्र थुप्रै सङ्क्रमितको ज्यान जोगाउन सकिने उनीहरूको भनाइ छ ।"
कोरोना संक्रमित आयुर्वेद कार्यालय दार्चुलाका प्रमुख जोशीको मृत्यु,दार्चुला : जिल्ला आयुर्वेद स्वास्थ केन्द्र दार्चुलाका कार्यालय प्रमुख एवम् वरिष्ठ कबिराज (निरीक्षक) लोकेन्द्र जोशीको कोरोना संक्रमणका कारण मृत्यु भएको छ। केहि दिन पहिले धनगढीमा कोरोना पुष्टि भएपछि सेती प्रादेशिक अस्पताल (कोभिड अस्पताल) मा उपचाररत ४५ वर्षीय जोशीको शनिबार बिहान मृत्यु भएको जिल्ला आयुर्वेद स्वास्थ केन्द्र दार्चुलाले जनाएको छ। उपचारका लागि गत हप्ता भारतको दिल्ली गएका जोशीलाई भारतबाट फर्किएपछि धनगढीमा कोरोना संक्रमण पुष्टि भएको थियो। बैतडीको दोगडाकेदार गाउँपालिका स्थायी घर भएका जोशीको निधनपछि परिवार शोकमा डुबेको छ।
विद्युत महसुल र कर बुझाउने समय थप्न व्यवसायीको माग,"वीरगञ्ज : वीरगञ्ज पथलैया औद्योगि कोरिडोरका उद्योगी व्यवसायीले विद्युत महशुल र कर दाखिलको समय थप्न सरकारसंग माग गरेका छन् । कोरोना संक्रमणको दोश्रो लहरसंगै संक्रमण नियन्त्रणका लागि लगाइएको निषेधाज्ञाले उद्योग व्यवसाय पनि प्रभावित भएकाले उद्योगी व्यवसायीले विद्युत महसुल र कर दाखिलाको समय थप्न सरकारसँग माग गरेका हुन् । कोरोना संक्रमण नियन्त्रणका लागि बैशाख १६ देखि निषेधाज्ञा लगाईएका कारण उद्योगको दैनिक उत्पादन, व्यवसाय र प्रशासनिक कामकारवाही समेत प्रभावित भएको संघको जिकिर छ । त्यहि कारण विद्युत महसुल र कर दाखीला, सरकारले तोकेकै समयमा गर्न सक्ने अवस्था नरहेको संघले जनाएको छ । वीरगञ्ज उद्योग वाणिज्य संघले नेपाल विद्युत प्राधिकरण र आन्तरिक राजश्व विभागलाई पत्र नै लेखेर यस्तो माग गरेका छन् । संघका अध्यक्ष सुबोध गुप्ताका अनुसार, कोरोना संक्रमण भयवाह बन्दै गएको र संक्रमण नियन्त्रणका लागि निषेधाज्ञा पनि लगाइएका कारण उद्योग कलकारखनामा मजदुर र कर्मचारी सहज रुपमा आवतजावत गर्न सक्ने अवस्था छैन । जसका कारण दैनिक उपभोग्य र औषधीजन्य उद्योग बाहेक अन्य सबै उद्योगहरु बन्द छन् । कोरोना संक्रमणको पहिलो लहरका बेला लगाइएको लकडाउनका कारणले थलिएका यस क्षेत्रका उद्योगहरु पुन सामान्य अवस्थामा फर्किने क्रममै रहेका बेला अहिले फेरि दोश्रो लहर शुरु भएको छ । यसका साथै निषेधाज्ञा पनि लगाइएकाले नीजी क्षेत्र थप मारमा परेको अध्यक्ष गुप्ताले बताए । त्यसैले कम्तीमा विद्युत् महशुल र कर दाखिलाको समय सरकारले थप दिएको खण्डमा नीजी क्षेत्रलाई थोरै भएपनि राहत पुग्ने अध्यक्ष गुप्ताले बताए । संघका उपाध्यक्ष हरि गौतमले निषेधाज्ञा लगाइएका कारण ठूला उद्योगहरुमा समेत प्राविधिक तथा प्रशासनिक कर्मचारी आउन नपाएकाले विद्युतीय माध्यमबाट महशुल दाखिला गर्न पनि सम्भव नभएको बताए । निषेधाज्ञा हटेपछि विद्युत् महशुल, कर विवरण र कर चुक्ता गर्नसक्ने सहुलियत दिन उद्योगी व्यावसायीले माग गरेका छन् । साथै संघले अहिले समयमै विद्युत महशुल र कर तिर्न नसक्दा , पछि त्यसको जरीवाना नलिन पनि सरकारसंग माग गरेको छ ।"
भीमेश्वर मन्दिरको शिलामा पसिना,"दोलखा : सुप्रसिद्ध भीमेश्वर मन्दिरका देवता भीमसेनलाई १९ औं पटक पसिना आएको छ। एक शिला तीन अवतारको रुपमा पुजिने भीमसेनलाई पसिना आउँदा देशमा अनिष्ट वा शुभ हुने धार्मिक मान्यता रहँदै आएको छ। यसअघि २०७७ मंसिर ९ गते १८ औं पटक र २०७६ फागुन ८ गते १७ औं पटक भीमसेनलाई पसिना आएको थियो। २०७७ मंसिर पछि पाँच महिना नपुग्दै एकै वर्षमा दुई पटक पसिना आएकोले देशमा अनिष्ट हुने गुठियारहरुले अनुमान लगाएका छन्। गत वर्ष सवा घण्टासम्म पसिना आउँदा देशमा कोरोना भाइरसको महामारी भित्रिएको जनविश्वास रहँदै आएको छ। शनिबार मध्यान्ह सवा १२ बजेदेखि भीमेश्वरको शिलामा निरन्तर पसिना आइरहेको छ। भीमेश्वर मन्दिर तथा पुजा व्यवस्थापन समितिका अध्यक्ष भरत श्रेष्ठले १९ औं पटक पसिना आएको बताए। भीमेश्वरको शिलाको दायाँ बायाँ दुवै भागबाट पसिना आएको उनले बताए। दायाँ पट्टिबाट पसिना आउँदा राजापक्षलाई र बायाँपट्टिबाट पसिना आउँदा जनतालाई अनिष्ठ हुने धार्मिक मान्यता रहँदै आएको छ। भीमेश्वरको शिलामा पसिना आए पछि मन्दिर व्यवस्थापन तथा गुठियारहरुले स्थानीय रुपमा क्षमा पूजा गरेका छन्। भीमेश्वरलाई पसिना आउँदा घण्टा, नगरा, झ्याली, बाजा बजाएर क्षमा पुजा गर्ने चलन भएपनि सरकारले लगाएको निषेधाज्ञाको कारण नबजाइएको समितिले जनाएको छ। थप क्षमा पूजाको लागि शिलामा आएको पसिना पुछेको रुवा जिल्ला प्रशासन कार्यालयको रोहवरमा गृहमन्त्रालयमार्फत राष्ट्रपतिको कार्यालयमा पुर्याउने व्यवस्था गरिएको छ। राजाको पालामा पसिना आउँदा भने राजदरबारबाट क्षमा पुजाको लागि पञ्चवली पठाउने चलन रहेको थियो। यसअघि २०६२०६३ को जनआन्दोलनको एकमहिना अघि, तत्कालिन राजा वीरेन्द्र बंशनाश हुनुभन्दा करिब डेढ महिना अघि र १९९० सालको भुकम्प आउनुभन्दा अघि भीमेश्वरलाई पसिना आएको अध्यक्ष श्रेष्ठले जानकारी दिए। २०७४ असोज १० गते आएको पसिना पछि देशमा स्थानीय तह र संघीय नेपालमा सफलतापूर्वक निर्वाचन सम्पन्न भएको विश्वास गरिन्छ।"
प्रहरीले ग्यारेज र पसलबाट संकलन गर्यो दुई सय अक्सिजन सिलिन्डर,"पोखरा : वर्कसप, मोटर ग्यारेज, मेटल उद्यो र ग्यास वेल्डिङ गर्ने ठाउँ लगायतबाट संकलन गरेर कास्की प्रहरीले १८७ वटा अक्सिजन सिलिन्डर उद्योगहरुलाई उपलब्ध गराएको छ। जिल्ला प्रशासन कार्यालय कास्की, विभिन्न अक्सिजन उत्पादन कम्पनी तथा स्थानीय जनप्रतिनिधिसँगको सहकार्यमा शनिबार संकलित सिलिन्डर पोखरा अक्सिजन प्रालि र कालिगण्डकी अक्सिजन प्रालिलाई हस्तान्तरण गरिएको हो। अक्सिजन ग्यास सिलिन्डरपछि सम्बन्धित संस्था तथा कम्पनीलाई नै फिर्ता गर्ने गरी हाल कोरोना संक्रमितको उपचारको लागि प्रयोग गरिने कास्कीका एसपी जीवनकुमार श्रेष्ठले जनाएका छन्। जिल्ला प्रहरी कार्यालय कास्की तथा मातहत प्रहरी कार्यालय समेतबाट संकलन गरी विभिन्न अस्पतालमा पठाउने अक्सिजन ग्यास सिलिन्डर संकलन गरी उद्योगलाई दिइएको श्रेष्ठले बताए। कतै अक्सिजनको अभावले कोरोना संक्रमित बिरामी मर्न नपरोस भन्ने उदेश्यका साथ पूर्व तयारी अनुरुप कम प्रयोजनमा रहेका अक्सिजन सिलिन्डर संकलन गरिएको हो, एसपी श्रेष्ठले भनेका छन्, अत्यावश्यक भएका अस्पतालहरुसँग सहकार्य यी सिलिन्डर प्रयोग गरिनेछ। ग्यास वेल्डिङ गर्न र धातुहरु जोड्न पनि अक्सिजन प्रयोग हुन्छ। पोखरामा अक्सिजन ग्यास उत्पादन गर्ने २ वटा मात्रै निजी उद्योग छन्। कालिगण्डकी अक्सिजन प्रालिले दिनमा ४ सय सिलिन्डर अक्सिजन उत्पादन गर्छ भने पोखरा अक्सिजनले २ सय सिलिन्डर उत्पादन गर्छ। पछिल्लो समय माग बढेपछि दुवैबाट गरी ५ सय सिलिन्डर अक्सिजन ग्यास उत्पादन भइरहेको ती उद्योगले जनाएका छन्। प्रदेशकै सबैभन्दा ठूलो पश्चिमाञ्चल क्षेत्रीय अस्पतालमा समेत अक्सिजन प्लान्ट छैन। म्याग्दीमा जिल्ला अस्पतालमा गण्डकी प्रदेश सरकारले हालै प्लान्ट स्थापना गरेको छ। पर्वत अस्पतालमा प्लान्ट भए पनि चलाइएको छैन। बरु बाहिरबाट किनेर काम चलाइएको छ। अरु जिल्ला अस्पतालहरुमा प्लान्ट निर्माण गर्ने प्रदेश सरकारको योजना अझै कार्यान्वयन भएको छैन।"
दार्चुलाका थप एक कोरोना संक्रमितको मृत्यु,दार्चुला : दार्चुलाका थप एक जना कोरोना संक्रमित पुरुषको मृत्यु भएको छ। जिल्लाको शैल्यशिखर नगरपालिका९ का ६५ वर्षीय पुरुषको गोकुलेश्वर अस्पतालमा मृत्यु भएको हो। शुक्रबार अचानक श्वासप्रश्वासमा समस्या भइ अस्पताल भर्ना भएका उनको शनिबार बिहान मृत्यु भएको गोकुलेश्वर अस्पतालका डाक्टर नियाज अन्सारीले बताए। उनको अस्पताल ल्याउँदा शरिरमा अक्सिजनको मात्रा निकै कम ४५५० प्रतिशत रहेको अन्सारीले बताए। उनी दमका बिरामी रहेका थिए। उनको शुक्रबार मात्रै कोरोना रिपोर्ट पोजेटिभ आएको थियो। योसँगै जिल्लामा कोरोनाका कारण मृत्यु हुनेको संख्या ३ पुगेको छ।
अक्सिजनको कालोबजारी,"काठमाडौं : कोरोना भाइरस संक्रमितलाई अक्सिजनको चर्को अभाव भइरहेको छ। गिरोहले भने यसको कालोबजारी गर्न थालेको भेटिएको छ। सरकारले ६ हजार ६ सय ४३ थान सिलिन्डर बरामद गरी अस्पतालहरूलाई उपलब्ध गराएको छ। गृह मन्त्रालयअन्तर्गतको सुरक्षा, अत्यावश्यक सेवा सञ्चालन समन्वय तथा अनुगमन समितिको टोलीले उद्योग र घरबाट यी सिलिन्डर बरामद गरेको हो। समितिका संयोजक सहसचिव जनकराज दाहालले नेपाल प्रहरीमार्फत काठमाडौं, ललितपुर र भक्तपुरबाट ५ हजार ३ सय ५० थान जफत गरिएको बताए। यस्तै उद्योग, वाणिज्य तथा आपूर्ति मन्त्रालयले १ सय ३४ थान र ललितपुर प्रहरीले १ सय ५९ सिलिन्डर बरामद गरेका हुन्। ललितपुर प्रहरी परिसरले पाटन अस्पताललाई ५०, किस्ट मेडिकल कलेजलाई ३०, बज्रवाराही अस्पताललाई १० र अल्का अस्पताललाई १५ थान उपलब्ध गराएको छ। समितिले नेपाल मेडिकल कलेजलाई १ सय ५०, त्रिवि शिक्षण अस्पताललाई ५ सय, वीर अस्पताललाई ३ सय, किस्ट मेडिकल कलेजलाई १ सय, महेन्द्रनिधि अस्पताललाई ६०, शुक्रराज ट्रपिकल तथा सरुवा रोग अस्पताललाई १ सय ३०, भक्तपुर अस्पताललाई १ सय र सिभिल अस्पताललाई २ सय वटा उपलब्ध गराएको छ। यस्तै, काठमाडौं मेडिकल कलेजलाई ४ सय, समिट अस्पताललाई ४५, पाटन अस्पताललाई २ सय, सशस्त्र प्रहरी अस्पताललाई ३ सय, नेपाल प्रहरी अस्पताललाई २ सय, पिपुल्स डेन्टल कलेजलाई १ सय, लुम्बिनी प्रादेशिक अस्पताललाई १ हजार र सुदूरपश्चिम प्रादेशिक अस्पताललाई ३ सय सिलिन्डर उपलब्ध गराउने निर्णय समितिले गरेको छ। खुला सीमाका कारण सीमा क्षेत्रबाट ठूलो परिमाणमा सिलिन्डर भारत चोरीनिकासी हुँदा स्वदेशमा चर्को अभाव भएको छ। यसका साथै सर्वसाधारणले आफूखुसी उद्योग परिसरबाटै अक्सिजन सिलिन्डर बोकेर लैजाँदा अस्पतालमा संक्रमितलाई उपचार गर्न समस्या परेको छ। केही उद्योग र बिक्रेताले अस्पतालभन्दा सर्वसाधारणलाई महँगो मूल्यमा सिलिन्डर बिक्री गरेका छन्। यस्ता सिलिन्डर संगठित समूहले सीमा र अन्य क्षेत्रमा कालोबजारी गर्दै आएका छन्। बजार र अस्पतालमा अक्सिजन अभाव हुन थालेपछि उद्योग परिसरमै सर्वसाधारणदेखि कालोबजारी गर्ने समूहको भीड लाग्न थालेको छ। बालाजुस्थित शंकर अक्सिजन ग्यास उद्योगमा शुक्रबार भीडभाड थियो। खाली सिलिन्डर बोकेर आउने र भरिएका सिलिन्डर बोकेर लैजानेको बाक्लै भीड उक्त उद्योगमा भेटिएको थियो। पैदल यात्रुदेखि मोटरसाइकल र चारपाँग्रे सवारी साधनसम्म भरिएका सिलिण्डर आफूखुसी संख्यामा उद्योग परिसरबाट लगेका थिए। गृहमन्त्री रामबहादुर थापाको सक्रियतामा गत बुधबार शान्ति सुरक्षा महाशाखा प्रमुखको संयोजकत्वमा समिति गठन गरिएको थियो। समितिमा उद्योग मन्त्रालयका सहसचिव प्रेमकुमार श्रेष्ठ, काठमाडौंका प्रमुख जिल्ला अधिकारी कालिप्रसाद पराजुली, ललितपुरका प्रमुख जिल्ला अधिकारी डुण्डीप्रसाद निरौला र भक्तपुरका प्रमुख जिल्ला अधिकारी प्रेमप्रसाद भट्टराई सदस्य छन्। यस्तै, स्वास्थ्य तथा जनसंख्या मन्त्रालयका सहप्रवक्ता समीर अधिकारी, प्रहरी नायब महानिरीक्षक उमेश रञ्जितकार, सशस्त्र प्रहरी नायब महानिरीक्षक राजु अर्याल र राष्ट्रिय अनुसन्धान विभागका अनुसन्धान निर्देशक हुतराज थापालाई पनि सदस्यमा राखिएको छ। समितिलाई कोभिड१९ को दोस्रो लहरको समयमा उत्पन्न शान्ति सुरक्षा, अत्यावश्यक सेवा सञ्चालन, समन्वय र अनुगमनको जिम्मेवारी दिइएको छ। यसैबीच प्रहरीले अक्सिमिटर र स्यानिटाइजर कालोबजारी गर्ने व्यापारीलाई पक्राउ गरेको छ। काठमाडौं क्षेत्रपाटीबाट बीबीआर इन्टरप्राइजेजका सञ्चालक भगवानबाबु राय राजपुतलाई ८ थान अक्सिमिटर र १ सय २४ ग्यालेन स्यानिटाइजरसहित पक्राउ गरिएको हो।"
सिनोफार्मको कोरोना खोपले पनि डब्लूएचओबाट पायो आपतकालिन प्रयोगको अनुमति,"बेइजिङ : चिनियाँ खोपले पनि कोरोनाविरुद्ध आपतकालिन प्रयोगका लागि विश्व स्वास्थ्य संगठन (डब्लूएचओ)बाट मान्यता पाएको छ । डब्लूएचओले चीन सरकारको स्वामित्व रहेको कम्पनी सिनोफार्मले विकास गरेको कोरोना खोपलाई आपतकालिन प्रयोगका लागि अनुमति दिएको हो । डब्लूएचओले मान्यता दिएको यो खोप पश्चिमा मुलुकभन्दा अन्य मुलुकले विकास गरेको पहिलो बनेको छ । डब्लूएचओले यसअघि पश्चिमा मुलुकमा विकसित फाइजर, एस्ट्राजेनेका, जोन्सन एन्ड जोन्स र मोडर्नाले विकास गरेका कोरोना खोपलाई प्रयोग अनुमति दिइसकेको छ । डब्लूएचओबाट खोपले प्रयोगका लागि अनुमति पाउनुभन्दा पहिले नै चीनलगायतका मुलुकमा लाखौँ मानिसले प्रयोग गरिसकेका छन् । यो खोप नेपालमा पनि प्रयोग भइरहेको छ । कतिपयले चीनमा विकसित खोपको प्रभावकारीताको यकिन नभएको बताउँदै आएका थिए । तर शुक्रबार डब्लूएचओले सिनोफार्मले विकास गरेको कोरोनाविरुद्धको खोप प्रभावकारी र सुरक्षित रहेको बताएको हो । खोपले अनुमति पाएसँगै फ्रन्टलाइनमा रहेका स्वास्थ्यकर्मी तथा जोखिमयुक्त मानिसलाई राहत हुने विश्वास डब्लूएचओले लिएको जनाएको छ ।"
पाँच रुपैयाँ जरिवाना नबुझाउने फरार अभियुक्त पक्राउ,गुलरिया : बर्दिया प्रहरीले पाँच रुपैया जरिवाना नतिरी फरार रहेका दुई जनालाई पक्राउ गरेको छ । अदालतको फैसला कार्यान्वयका क्रममा ईलाका प्रहरी कार्यालय मैनापोखरको टोलीले उनीहरुलाई बढैयातालबाट पक्राउ गरेको छ । सर्वोच्च अदालतको २०६९ साल पुष २६ गतेको जालसाजी मुद्धाको फैसलाअनुसार तोकिएको ५ रुपैया जरिवाना नतिरि फरार रहेका दुईजनालाई पक्राउ गरी बर्दिया जिल्ला अदालतमा बुझाइएको जिल्ला प्रहरी कार्यालय बर्दियाका प्रहरी उपरिक्षक ईश्वर कार्कीले बताए । अदालतको फैसला आदेशअनुसारको थोरै जरिवाना रकमसमेत नतिरी फरार रहेकालाई अदालतमा बुझाएको उनले जानकारी दिए । रुपन्देही अदालतको मिति २०७० साल असार ४ गतेको फैसला आदेशले सम्बन्ध विच्छेद मुद्धामा १ सय २५ रुपैयाँ जरिवाना तोकिएका १ जना व्यक्ति पक्राउ परेका छन् । त्यस्तै कास्की जिल्ला अदालतको २०६१ साल जेठ १८ गतेको फैसलाले गाली बेइज्यत मुद्धामा १ सय रुपैयाँ जरिवाना तोकिएका फरार अर्का व्यक्तिलाई समेत पक्राउ गरी फैसला कार्यान्वयनका लागि बर्दिया जिल्ला अदालतमा बुझाइएको एसपी कार्कीले बताए । कानूनले तोकेको जरिवाना सानो रकम मानेर अटेरी गरी फरार रहेकाहरुलाई बर्दिया प्रहरीले पक्राउ गरेको हो ।
कांग्रेस संसदीय दलको बैठक बस्दै,"काठमाडौं : प्रमुख प्रतिपक्षी दल नेपाली कांग्रेसले आज संसदीय दलको बैठक बोलाएको छ। यही वैशाख २७ गतेको प्रतिनिधिसभा बैठकमा पार्टीको तयारीलगायत समसामयिक राजनीतिक विषयमा छलफल गर्न बैठक बोलाएको हो। सङ्घीय संसद भवन, बानेश्वरस्थित ल्होत्से हलमा दिउँसो २ बजे बस्ने बैठकमा प्रतिनिधिसभाको आगामी बैठकका सन्दर्भमा पार्टीको रणनीति तय गर्ने, पार्टीको निर्णयअनुसार छलफल तथा सांसदलाई निर्देशन गर्नेलगायत विषयको कार्यसूची रहेको संसदीय दलको कार्यालयले जनाएको छ। प्रतिनिधिसभाको वैशाख २७ गतेको बैठकमा प्रधानमन्त्री केपी शर्मा ओलीले विश्वासको मत लिने तयारी गरेका छन्। कांग्रेसका पदाधिकारी र पूर्व पदाधिकारीको मङ्गलबार बसेको बैठकले प्रधानमन्त्री ओलीको विश्वासको मतलाई असफल बनाउन निर्णय गरेको थियो। संसदीय दलको बैठकमा पार्टीको सो निर्णयका सम्बधमा छलफल हुने र सभापति शेरबहादुर देउवाले पछिल्ला विभिन्न राजनीतिक दलका नेतासँग भएका भेटवार्ता बारेमा समेत जानकारी गराउने बताइएको छ। राष्ट्रपति विद्यादेवी भण्डारीले मन्त्रिपरिषद्को सिफारिसमा प्रधानमन्त्रीले आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक ठानेकाले सोही प्रयोजनको लागि वैशाख २७ गते प्रतिनिधिसभाको अधिवेशन आह्वान गरेकी छन्। रासस"
आफ्नै गाउँ आफ्नै कथा,"नदीजस्तै केही उकाला बोकेर केही ओराला बोकेर आफ्नै गाउँ आएको छु। यो आफ्नै माटोको एउटा परिदृश्य हो। कति गाउँ फेरिएन भनेर कराइरहनु? गाउँ केही हदसम्म फेरिएकै छ। पहिला गाउँमा रोडबाट छ घण्टा हिँडेर पुग्थें। अलि पछि जीपमा चढेर गाउँ पुग्न थालें। अहिले त सार्वजनिक बस नै पुगेको छ गाउँमा। सरकारको अभियान एक पालिका, एक अस्पताल अन्तर्गत गाउँमा १५ शैयाको अस्पतालको शिलान्यास भएको छ। टोलटोलमा बालमैत्री धारा छन्। बैंक तथा वित्तीय संस्थामा कारोबार गर्न सदरमुकाम पुग्नुपथ्र्याे पहिले। अहिले सबै गाउँमा उपलब्ध छ। तर गाउँलेको जीवन स्तर ज्यूँका त्यूँ छ। सररर गाडी गुड्ने गाउँमा, धेरै गाउँलेहरूलाई सपनाहरूको चाङले गाउँ छोड्न विवश पारेको छ। घर छन् तर घरबेटी छैनन्। डाँडाघरे काका अझै घरमा एक्लै छन्। छोराबुहारीहरू जीविकोपार्जन गर्न भारत भासिएका छन्। निधारमाथि हत्केला राखेर घाम छेक्दै छोराबुहारीको बाटो हेरिरहन्छन्। बडी बाटोको आँगनबाट आँखाले भ्याउञ्जेल हेरिरहन्छन्। मात्र हेरिरहन्छन्। डल्ली बौजुका दुःख ज्यूँका त्यूँ छन्। छोरो पिठ्युँमा बोकेर कर्म गर्न उज्यालो नहुँदै दैलो छोड्छन्। अँध्यारोले छोएपछि मात्र घर आइपुग्छन्। छोरो हुर्काउनु अनिकालमा बिउ जोगाउनु र हुर्काउनुजस्तो गाह्रो केही नहुँदोरहेछ बाबु ! भनेर दुःखेसो पोख्नुहुन्छ बौजु। सपना, जीवन र उज्यालाका ससाना त्यान्द्राहरूमा झुन्डिएर बाँच्नु भनेकै जीवन हो बौजु भनेर सम्झाउन खोजें। बौजुका आँखाका चेपचेपबाट तरररर आँसुका गहिरा ढिकाहरू खस्न थाले। दुःखहरूको महासागरमा पौडिँदा शीतल होइन, गर्मी हुँदोरहेछ। पँधेरा घरे आमैले अझै वृद्धभत्ताको सहारामा सास फेर्न बिर्सिनुभएको छैन। तीन तीनवटा छोरा भएका पधेर्नी आमै आज सिंगो घरमा एक्लै हुनुहुन्छ। छोराहरू विदेशका गल्लीमा कसको गुलामी गर्दैछन् ? कसको दैलोमा पसिना बेच्दैछन् ? आमालाई यसको पिरलोले लखेटिरहन्छ। सपनामा भूतले लखेटेजस्तो। गैराघर निवासी चट्याङ बाजेको हालत उही छ। बाख्रा चरायो, घर फर्कियो। खुट्टामा लाउन चप्पल छैन। दस ठाउँ टालेको ज्याकेट लाएर बतास थुन्नुहुन्छ। अभावका बिचमा उहाँ मुस्कान फलाइरहनु हुन्छ। जसरी काँडाहरूको बिचबाट गुलाफको फूल फक्रिरहन्छ। चट्याङ बाजेको मुस्कान पनि गुलाफका काँडाबिच फुलेको फूलभन्दा कमको छैन। चैत वैशाखको चरम अभावमा भोक पिउन लागेकी बाटुली बौजुका दुःखका भारी उस्तै छन्। अर्को वर्ष आउँछु भनेर विदेशिएका बाटुली बौजुका श्रीमान्ले त्यसपछि घर देखेका छैनन्। श्रीमान् विदेशिएका यतिका वर्षसम्म पनि बाटुली बौजुले ज्यालामा कर्म गरेर एक छोरो र एक छोरी हुर्काएकी छन्। भोक, अभाव, तिर्खा, समस्या र पीडासँग एक्लै लडेकी बाटुली बौजुमा अब छोराछोरी बुझ्ने भएपछि आत्मविश्वासको हाँगो पलाएको छ। श्रीमान्को मायाको पात अझै पहेंलो भएको छैन। चैत वैशाखको चरम अभावमा भोक पिउन लागेकी बाटुली बौजुका दुःखका भारी उस्तै छन्। भोक, अभाव, तिर्खा, समस्या र पीडासँग एक्लै लडेकी बाटुली बौजुमा अब छोराछोरी बुझ्ने भएपछि आत्मविश्वासको हाँगो पलाएको छ। पहिला पहिला गाउँमा ढुंगास्लेटले छोएका घर हुन्थे। खरले छाएका घर हुन्थे। आजभोलि गाउँलाई जस्तापाताले खाएको छ। हरेक घरको छानो टिनले छोएको छ। गाउँको पुरानो मौलिक अनुहार साँच्चै हराएको छ। मौलिकपन र पुख्र्यौलीपनलाई आधुनिकताको गहनाले छपक्कै ढाकेकै छ। भर्खरै भित्र्याएकी नयाँ बुहारीजस्तो। यसरी गाउँले आफ्नो अनुहार त फेरेकै छ तर गाउँलेको अनुहार फेरिएको छैन। जीवन धान्न धौधौ परेका गाउँलेहरूको घाउमा लगाउने मल्हमपट्टि अझै फेला परेको छैन। कच्ची सडकको एक छेउमा टिनले बनाएको एक घर छ। जहाँ बसेर दर्जी दाइ कपडा सिलाउनुहुन्छ। कामको सिलसिलामा भारत गएर फर्किदा बाटोमा दुर्घटनामा परे दर्जी दाइ। त्यही बेला उनले आफ्नो दाहिने खुट्टा गुमाए। आजभोलि हिँडडुल गर्न वैसाखी चाहिन्छ। जीविका चलाउन सहज होस् भनेर सिलाइकटाइको तालिम सिकेर गाउँमै केही गर्ने सोच बनाएका रहेछन्। उनको पसल पुग्दा उनी कपडाको धुलो टक्टक्याउँदै थिए जसरी उनलाई सपनाले टक्टक्याउँदो हो निदरीमा। मलाई कुर्ची दिए र बस्न भने। चिसो पानीले स्वागत गरे। आफ्नै गाउँ फर्की आउँदाका केही कुराहरू सुनाएँ। कपडा नाप्दा नाप्दा दर्जी दाइले सपना पनि ठूलै नाप्न थालेका रहेछन्। कपडा सिलाउँदा सिलाउँदा परिवारका दुःख, अभाव, पीडा र समस्या पनि केही हदसम्म सिलाएका रहेछन्। छोराछोरीलाई राम्रै स्कुलमा पढाएका रहेछन्। यिनको जीवनस्तर चाहिँ केही हदसम्म फेरिएको रहेछ। दर्जी दाइलाई नमस्कार गरेर हिँडें। श्रीमान्ले अर्की श्रीमती ल्याएर भारत भागेपछि चैती बौजुको बिचल्ली भएछ। लगातार पाँच छोरी जन्मिएपछि श्रीमान्ले छोरा जन्माउनकै लागि अर्को बिहे गरेको दुःखेसो सुनाउनु भो बौजुले। छोरी नै छोरी जन्मिएपछि सासुससुराको हेपाइ सहँदा सहँदा आफ्नो दिल अचानो बनाइसकेको कुरा बताउनु भो। श्रीमान्ले अर्को बिहे गरेर भारत भासिएपछि चैती बौजुले चिया पसल खोल्ने निधो गर्नुभएछ। चिया बेच्न जानेकी चैती बौजुले जीवन बेचेकी छैनन्। पसिना बेच्न जानेकी उनले स्वाभिमान बेचेकी छैनन्। आटो (पिठो) बेच्न जानेकी उनले आत्मसम्मान बेचेकी छैनन्। चियाको कित्लीमा उडेको बाफ देखाउँदै भनिन्, बाबु ! यसैगरी मेरा दुःख, पिर, व्यथा, समस्या र अभावहरू पनि उडिदिन्थे भने स्वतन्त्रताको चरी भएर उड्ने थिएँ। खडेरीले होला यो पाली खोलामा पहिलेजस्तो गतिलो पानी छैन। खोली किनारका पालुवाहरू हरिया नभएर फुस्रा छन्। जताततै हरियो देखिनुपर्ने यो बेला उजाडै उजाड देखिन्छ। खोली किनारको एक छेउमा जौमती दिदीको पानीघट्ट छ। पानीघट्टले जीवन मात्रै धानेकी छैनन्, छोरीछोरीलाई पढाउने लेखाउने खर्च पनि पिठो बेचेर निकाल्छिन्। पिठो राम्रै पिस्न जानेकी जौमती दिदीले आफ्ना दुःखहरू कहिल्यै पिस्न सकिनन्। दुःखका पोका र अभावका भारीहरू उस्तै छन् उनका। यी सबै म हुर्किएको गाउँका केही प्रतिनिधि आत्मकथा मात्रै हुन्। गाउँका कुना कन्दरा अझै पुग्ने हो भने त्यहाँ कलमले होइन, पसिनाले लेखेका कैयौं कथा भेटिनेछन्। अनि आँसुले पोतिएका कैयौं व्यथाहरू भेटिनेछन्। राजनीतिप्रति गाउँलेहरूको वितृष्णा छ। भोट मागेपछि नेता कहिल्यै गाउँ नफर्केको गुनासो गाउँलेहरू पोखिरहन्छन्। हामी केवल भोट गर्ने हाते मेसिन मात्रै रहेछौं भनेर टोकेसो फलाक्छन् (बोल्छन्)। नेताहरू देखेर जिब्रो टोक्छन्। बाजुराबाट"
बेल्वासे र थापा बेलायतमा काउन्सिलरमा विजयी,"लन्डन : बेलायतको रश्मोर वरो काउन्सिलका दुई छुट्टाछुट्टै ठाउँबाट नेपाली मूलका दुई बेलायती काउन्सिलरका रुपमा विजयी भएका छन्। अल्डरसटस्थित वेलिङटन वार्डबाट सामाजिक अभियानकर्मी जीव बेल्वासे र चेरीउडबाट समाजसेवी तथा भूपूगोर्खा नेम थापा विजयी भएका हुन्। नेपालीको बाक्लो बस्ती रहेको उक्त बरोमा बिहीबार सम्पन्न निर्वाचनको नतिजा शुक्रबार आएको हो। वेलिङटनमा सम्पन्न निर्वाचनमा यहाँका तीन प्रमुख दल कन्जरभेटिभ, लेबर र लिबरल डेमोक्रेटका उमेदवारले भाग लिएका थिए। सबैभन्दा बढी मत प्राप्त गर्ने बेल्वासे सत्तारूढ दल कन्जरभेटिभबाट उम्मेदवार भई ५७८ मत प्राप्त गरे। यसैगरी चेरीउडको निर्वाचनमा पनि नेम थापा सत्तारूढ दल कन्जरभेटिभ पार्टीबाटै उम्मेदवार थिए भने उनले ८९८ मत प्राप्त गरी विजयी भए। प्रमुख प्रतिपक्ष दल लेबर पार्टीको वर्चस्व ठानिएका ती दुवै ठाउँमा कन्जरभेटिभबाट उनले विजयी हासिल गरे। वेल्वासेले जितेको ठाउँमा गत वर्ष पनि नेपाली मूलका बेलायतीले जितेका थिए भने नेम थापा भने त्यस ठाउँमा जित्ने पहिलो नेपाली मूलको बेलायतीका रुपमा चिनिन्छन्। थापा मगर सङ्घ युकेको पूर्वअध्यक्ष तथा ग्रेटर रश्मोर नेपाली कम्युनिटीमा हाल उपाध्यक्षका रुपमा रही समाजसेवामा तल्लीन छन्। त्यस्तै वेल्वासे ग्रेटर रश्मोर नेपाली कम्युनिटीका पूर्वअध्यक्ष तथा एनआरएनए युकेमा सक्रिय छन्। वेल्बासेको जन्मस्थान अर्धाखाँचीको भूमिका नगरपालिका खिल्जी हो भने थापाको तनहुँको व्यास नगरपालिका केशवटारमा पर्दछ।"
कोरोनाभित्र कोकशास्त्र,"अठोट गरें कि कोरोना उपन्यासलाई सकेसम्म यौनप्रधान बनाउने। अचेल यौवन र धनलाई सोपान बनाएर कतिले कति ठूलो पद पाइसकेका छन्। कतिवटा बंगला र गाडीका मालिक बनिसकेका छन्। यस्तो उपन्यास लेखेर कुनै ठूलो अपराध गर्दिनँ होला। छिमेकी मुलुक चीनको बुहानको प्रयोगशालाबाट ग्यास चुहेर चुहान सहरभरि फैलियो। बुहानमा पढ्ने नेपाली विद्यार्थीलाई नेपाल वायुसेवाको चार्टर फ्लाइटबाट तिनीहरूलाई ल्याएर १५ दिनसम्म खरिपाटीमा सर्वपथ्रम निर्मित क्वारेन्टाइनमा राखियो। उनीहरूको पीसीआर नेगेटिभ प्रमाणित भएपछि आआफ्ना परिवारमा पठाइयो। हुनत बुहानको माछामासु पसलबाट फैलिएको भाइरस पनि भनियो। वैज्ञानिक परीक्षणबाट मात्रै यो कुरो थाहा हुनुपर्ने भएकाले जनसाधारण रनभुल्लमा पर्नु पनि स्वाभाविक हो। चीनपछि छिमेकी राष्ट्र भारतमा यो भाइरस पुगेपछि चियोचर्चाको विषय हुनपुग्यो। जेसुकै होस्, यो कोरोना भाइरस साधारण किसिमको भाइरस थिएन। भारतमा भारतभर नारा गुन्जियो कोही नही रोड पर तथा कोरोनाको धोना है। यो नारा जति सजिलोसित लगाइयो त्यो धेरै सुगम थिएन। यता २०७६ चैत ११ गतेदेखि काठमाडौंमै पनि लकडाउन सुरु भयो। कोरोनाको कोहोलोले कान पाक्न थाल्यो। लकडाउनमा बाहिर जाने कुरो पनि भएन। दिनरात कोरोनाको कहर र लहर कर्णगदरमा जबर्जस्ती धुस्न थाल्यो। यसले गर्दा आजित भइसकेको थिएँ। गर्ने के ? प्रश्न उठ्यो। बिहान दैनिक पत्रपत्रिकाहरू पढ्ने। दिउँसो खाना खाने र आराम गर्ने बाहेकको काम थिएन। बेलुका टेलिभिजनको पर्दामा कोराना पीडितबाट मृतकहरूको लास हेरेपछि कहाली लाग्ने। भागेर जाने कहाँ ? धरातलीय यथार्थको कटु अनुभव गर्दा गर्दै कहिले ओछ्यानमा धरासायी हुने। सपनामा पनि कोरोनाको कहरले नछोड्ने। हे राम ! के गरेको यस सुन्दर सृष्टिमा ? एबोला भाइरसले सीमित क्षेत्रमा आफ्नो दुष्टता र क्रुरता देखाएको थियो तर यो कोरोनाले त सम्पूर्ण विश्वलाई निल्ने घृष्टता गरेको छ। यो धेरै विषालु भाइरस नयाँ किसिमको भएकाले वैज्ञानिकहरू पनि छक्क परेका थिए। न यसको कुनै दवाई, न कुनै टीका र न कुनै उपाय संसारको सामुन्ने थियो। आफू त झन् लिख लोदा पढ पत्थर अर्थात् अनाडी, अबुझ र अज्ञानी। एक दिन दिमागमा आयो किन यो कोरोनाको बारेमा एउटा उपन्यास नलेख्ने ? पाँच वर्षअघि हिन्दी भषामा एउटा उपन्यास सुनीता को सुनें लेखिसकेको थिएँ। झन् अर्को उपन्यास मैथिली भाषामा किन न लेख्ने ? मैथिली भाषा साहित्यमा उपन्यास लेखनको अभाव नै रहेछ। मैथिली भाषा साहित्यमा पढ्ने संस्कृतिको सर्वथा अभाव पनि खटकिन्छ। मैले अठोट गरें कि मैथिली भाषामा नै कोरोना विषयक उपन्यास लेख्ने। यो पनि छापामा पढेको थिएँ कि चीनमा लकडाउनको दौरान पतिपत्नीमा झगडा हुने। घरमा केही काम नहुने। सधैं घरमा बस्दा बस्दै बोर हुने। यहाँसम्म कि कतिपय दम्पत्तिमा तलाकसम्मको स्थितिको सृजना हुन गयो। अर्कोतिर पतिपत्नी केही काम नगरेर सेक्स मात्र गर्ने र बेबी बुमको खबर आउन थाले। यो हुनु पनि सर्वथा स्वाभाविक थियो। मैले अठोट गरें कि कोरोना कालमा रचित उपन्यास सेक्सप्रधान भए झन् मनोरञ्जनको साधन पनि हुन्छ। समय पनि सजिलोसित व्यतित हुन्छ। पाठकहरू रुचाउँछन् पनि किनभने अचेलको यौन कुण्ठा पीडित समाजमा यसको लोकप्रियता पनि बढ्छ। कोकशास्त्र पढ्न थालें। यसका विभिन्न आसनको बारेमा ज्ञान हासिल गर्न थालें। त्यसपछि वात्स्यायनको कामशास्त्र पनि पढ्न थालें। अन्त्यमा निर्णय गरें कि म पनि प्रस्तावित उपन्यासलाई सेक्सै सेक्सले भरिएको यौन उत्तेजक, मौन भावना पूरित र यौनिक रसमा सराबोर गरेर लेख्छु। दिमागमा यस्तै कुरा सोच्दा सोच्दै सेक्सबाहेक केही कुरो नै आउँदैन थियो। हो, यौन र धनप्रति कसलाई आकर्षण हुँदैन ? सबैभन्दा बढी मानिसको ध्यान तान्ने यौन नै हुन्छ। यसैका लागि समाज र देशमा दिनहुँ विकराल एवं विभत्स घटना हुँदै गएको पाउँछौं। प्रेम पनि यौनमै परिणत भइसकेको छ। लोभ, लालच, आर्थिक प्रलोभनमा सम्पूर्ण दुनियाँ फस्दै गएको छ। सबैभन्दा मसलादार विषय नै यौन हुन्छ भनेर कोरोना उपन्यासको रचनागर्भमा यौन भावना भर्ने कोशिस गरें। यौनको रंगीन र आकर्षक दुनियाँमा को रमाउँदैन ? कोही खुलमखुल्ला, कोही लुकीछिपी, कोही नाहीनाही माथिबाट गर्दै भित्रबाट यसैमा चुर्लुम्म डुबेर चरम आनन्द प्राप्तिको अनुभव गर्ने। सेक्सले नै दुनियाँमा कत्रो कत्रो घटना घटाइसकेको छ। यसका लागि राजपाट नि छोड्ने कति भइसके संसारको सबैभन्दा रहस्यमय कुरो यो भइसकेको छ। यसको रहस्योद्घाटन अहिलेसम्म भइसकेको छैन। हाइस्कुल पढ्दा हिन्दीका प्रसिद्ध लेखक समवृक्ष बेनीपुरीको नाटक नेत्रदान पढेको थिएँ। यसमा के लेखिएको पाइन्छ भने बूढा भोग नहीँ सकता तो छोड भी नहीँ सकता यो सबै कुरा पढ्दा, सुन्दा र जान्दा मैले पनि अठोट गरें कि कोरोना उपन्यासलाई सकेसम्म यौनप्रधान नै बनाउने। अचेल यौवन र धनलाई सोपान बनाएर कति जनाले कति कति ठूलो पद पाइसकेका छन्। कतिवटा बंगला र गाडीका मालिक बनिसकेका छन्। यस्तो उपन्यास लेखेर मैले कुनै ठूलो अपराध गर्दिनँ होला। यसै विषयवस्तुलाई केन्द्रमा राखेर मैले कोरोना उपन्यास लेख्न सुरु गरें। वैशाख १, २०७७ देखि सुरु गरेर मसान्तसम्म लेखिसिध्याएँ। मेरो दिनचर्या नै भइसकेको थियो बिहान अखबार पढ्ने, दिउँसो स्नानादि गरेर पूजापाठ गर्ने र त्यसपछि एक घण्टा सुत्ने। सुतेपछि नियमित एक घण्टा कोरोना उपन्यासको केन्द्रविन्दुमा केन्द्रित हुने। यो लेख्दा मलाई अपार आनन्दको अनुभूति हुन थाल्यो। सेक्स गर्नुभन्दा बढी मैले यसको लेखनमा सर आनन्द यौनिक सन्तुष्टि लिन थालें। मेरो उद्देश्य थियो, मैथिलीका युवापिढीमा पठन संस्कृतिको संस्कार बसाल्ने। यसबाहेक यस उपन्यासलाई युवावर्गले लुकिछिपी पढ्ने कामशास्त्रजस्तो बनाउने। घरपरिवारमा पनि खुलमखुल्ला यसलाई नपढ्ने किनभने हाम्रो समाज खासगरेर मिथिला समाज अझ पनि धेरै शिक्षित भएको छैन। अझ पनि ढडियानुस विचार राख्दछ। सामाजिक मानमर्यादामा कति पनि आघात नपुर्याउने। सिर्फ मनोरञ्जन, मनोरञ्जन, मनोरञ्जन र कोरोनाको हर कुनै किनाराबाट, कुनै कोणबाट कोठामा प्रवेश नगरोस् भनेर गाउँको पात्रहरूलाई चयन गरेर यसमा प्रस्तुत गरें। उपन्यासमा चित्रित गौरी यस्तै एउटा नारी पात्र छन् जुन सेक्सको प्रतिमूर्ति भइदिइन्। गाउँबाट आएको तर काठमाडौंको माहौलमा उनले आफूलाई कहीँ समायोजन गर्छिन् र नेताहरूको मनोरञ्जनको साधन बन्दै अन्त्यमा सांसद बनेर आफ्नो महत्वाकांक्षालाई पूरा गर्छिन्। आफ्नै शिक्षकसँग कथित विवाह गरेर अन्तअनन्तसम्म उसप्रति तन, मन र धनले समर्पित हुन सकिनन् किनभने उनको दुनियाँ अन्त्यन्त रंगीन भइदियो। यस्तो रंगीन दुनियाँमा जो पनि रमाउन चाहन्छ तर सबैले यस्तो मौका पाउँदैन। अर्कोतिर चाँदनी पनि त्यसै गाउँकी नारी पात्र छन् जुन दिनरात मेहनत गरेर मेडिकल डाक्टर बनेर समाजको सेवामा समर्पित गर्छिन्। आफू र पतिलाई पनि त्यस्तै सेवा समर्पणको भावनाबाट आजीवन प्रेरित र प्रभावित गरिरहन्छिन्। मैथिली भाषा साहित्यमा यो उपन्यास सर्वप्रथम अक्षरादि क्रममा लेखिएको छ। क देखि सुरु गरेर मसम्ममा टुङ्ग्याउने प्रयास गरिएको छ। अन्तिम परिच्छेद म अर्थात् मृगतृष्णामा आमूल परिवर्तन गरिएको छ किनभने शुभचिन्तक मित्रले सुझाव दिए कि यसलाई यसैरूपमा प्रकाशित गरिने हो भने महिला अधिकारकर्मीहरूलाई पच्दैन। उनीहरूको कडा प्रतिक्रिया आउन सक्छ। म पनि झस्कें। राष्ट्रिय मानवअधिकार आयोगमा आयुक्त भएर काम गरिसकेको मानिस म पनि। अप्ठ्यारो स्थितिको सामना गर्नुपर्ला भनेर यसलाई धेरै संयमित बनाउने सुरसारमा संलग्न हुनुपर्यो। जसले गर्दा एक महिनाभित्र लेखिएको उपन्यास एघार महिनापछि प्रकाशित भएर आयो। अन्त्यमा मिथिला लेखक मञ्च दरभंगाबाट यो प्रकाशित भएर लकडाउनमा नै जनकपुरसम्म आइपुग्यो। कोरोनाको बारेमा नेपाली साहित्यमा पनि कुनै उपन्यास अहिलेसम्म लेखिएको छैन। हिन्दी भाषामा पनि अहिलेसम्म लेखिएको छैन। लाग्छ, सम्पूर्ण एसियामा नै यस विषयमा उपन्यास लेखिएको छैन। यूरोप अथवा अमेरिकामा कोरोनाको विषयमा लेखिएको उपन्यास पनि अहिलेसम्म प्रकाशित भएको छैन। निकट भविष्यमै यस उपन्यासको विमोचन हुनेवाला छ। जे भए पनि मैले अठोट गरेको र कोरोनाकालको दुःसाध्य समयको साहसको साथ सामना गर्दै एउटा औपन्यासिक कृति मैथिली साहित्यमा लेख्नाको आत्मसन्तुष्टिको अनुभव गरिरहेको छु।"
दोलखामा कोरोना संक्रमितले नै गरे संक्रमितको उद्धार,"दोलखा : भीमेश्वर नगरपालिकामा कोरोनाबाट संक्रमितले नै संक्रमितको उद्धार गरेका छन्। भीमेश्वर नगरपालिका८, बोच, सेराबेंशीमा कोरोना संक्रमणले सिकिस्त हुन पुगेका एक संक्रमितलाई होम आइसोलेसनमा बसेका अर्का संक्रमितले उद्धार गरेका हुन्। शुक्रबार साँझदेखि श्वासप्रश्वासमा जटिल समस्या देखिएका कोरोना संक्रमित बाबुराम कायस्थलाई अस्पताल लैजान एम्बुलेन्सका चालकहरुले आनाकानी गरेपछि होम आइसोलेसनमा बसेका संक्रमित दिलु कायस्थले निजी जीपमा अस्पताल पुर्याएका हुन्। जेठो दाईलाई श्वास फेर्न गाह्रो भएर अस्पताल लैजान सदरमुकाम चरिकोटका सबै एम्बुलेन्सलाई मगाउँदा सबै चालकले झुठो बोलेर आनाकानी गरेपछि आफू संक्रमित भएपनि अस्पताल पुर्याएको दिलु कायस्थले बताए। जिल्लामा सक्रिय संक्रमित थोरै हुँदा त यसरी एम्बुलेन्सले बिरामी ओसार्न आनाकानी गर्छन् भने बिरामीहरु अस्पताल नपुग्दै उपचार नपाएर मर्ने अवस्था आएको उनले बताए। संक्रमित बिरामी अस्पतालसम्म पुर्याउन केहि समस्या देखिएका जनाउँदै दोलखाका सहायक प्रमुख जिल्ला अधिकारी बद्री तिवारीले भने, सदरमुकाम चरिकोटमा दुईओटा एम्बुलेन्स तयारी अवस्थामा राखिनेछ। निजी सवारीलाई एम्बुलेन्सको रुपमा प्रयोग गर्नका लागि पहल गर्दा सवारी धनीहरुले गाडी लुकाएको तिवारीले बताए। आपत्कालीन अवस्था आए ग्यारेजबाटै उठाएर भएपनि निजी सवारीलाई एम्बुलेन्सको रुपमा तयार गरिने सप्रजिअ तिवारीले बताए। जिल्लामा दुईसय संक्रमित नकट्दै एम्बुलेन्स र अक्सिजनको समस्या देखिएको जनाउँदै नागरिक अगुवा चिरञ्जीवि मास्केले भने, प्रमुख सरोकारवालाहरुको तयारी प्रयाप्त नहुनुले संक्रमितको संख्या बढ्दै गयो भने हालत के होला ! आफैँ सर्तक रहनुको विकल्प छैन। जिल्लामा ४० महिला र ७१ पुरुष गरी कूल १११ जना संक्रमित रहेकोमा ८ जना अस्पताल भर्ना भएको स्वास्थ्य कार्यालय दोलखाले जनाएको छ।"
एमाले मिलाउन सघन संवाद,"काठमाडौं : एमालेलाई एकजुट बनाउन दोस्रो तहका नेताहरू सघन संवादमा जुटेका छन्। छलफल सकारात्मक भए पनि निष्कर्षमा भने पुगेका छैनन्। नेताहरूबीच शुक्रबार अपराह्न साढे ४ देखि साढे ६ बजेसम्म वार्ता भएको थियो। ओली पक्षबाट संसदीय दलका उपनेता सुवास नेम्बाङ, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल छलफलमा सहभागी थिए। यस्तै, नेपाल पक्षबाट घनश्याम भुसाल, योगेश भट्टराई र गोकर्ण विष्टको सहभागिता थियो। दलका उपनेता नेम्बाङले पार्टी एकताको पक्षमा गम्भीरतापूर्वक छलफल चलाइएको बताए। हामी निष्कर्षमा चाहिँ पुगेका छैनौं। तर, यो संवाद निरन्तर जारी रहन्छ, नेम्बाङले भने। नेम्बाङले मिलनबिन्दु खोज्ने प्रयास भइरहेको बताए। नेपाल पक्षले पार्टी २०७५ जेठ २ गतेको अवस्थामा फर्किनुपर्ने अडान लिएको छ। ओली पक्षले कारबाही फिर्ता गरी भएका निर्णयलाई स्वीकार गर्दै अगाडि बढ्न आग्रह गरिरहेको छ। फुटको संघारमा एमाले मिलाउन दोस्रो तहका नेता केही दिनयता सक्रिय बनेका हुन्। अध्यक्ष एवं प्रधानमन्त्री केपी शर्मा ओली र वरिष्ठ नेता माधवकुमार नेपालबीचको इगोका कारण पार्टी वार कि पारको अवस्थामा पुगेको थियो। शीर्ष नेताबीचको असमझदारीका कारण पार्टी भड्खालोमा जान नहुने अन्य नेताको मत छ। एमाले एक हुँदा मात्रै आफ्नो भविष्य सुनिश्चित हुने निष्कर्ष निकालेर उनी एकतामा लागिपरेका हुन्। नेपाल पक्षका नेता योगेश भट्टराई र गणेश पहाडीले बुधबार महासचिव ईश्वर पोखरेलसँग भेट गरेका थिए। उनीहरूले पोखरेलसँग भेटेर पार्टीलाई एक बनाउन आग्रह गरेका थिए। त्यसपछि पोखरेलसमेत पार्टी विवाद मिलाउन लागेका छन्। नेताहरूबीच बिहीबार दिनभर छलफल भएको थियो। अर्थमन्त्री पौडेल र नेपाल पक्षका सुरेन्द्र पाण्डे, घनश्याम भुसाल, योगेश भट्टराई, गोकर्ण विष्टबीच पटकपटक संवाद भयो। त्यसकै परिणाम स्वरूप बिहीबार साँझ करिब ३ घण्टा राष्ट्रपति विद्यादेवी भण्डारीसँग नेता नेपालको कुराकानी भएको थियो। राष्ट्रपति भण्डारी र नेपालबीचको भेटवार्ता पार्टी एकतामा केन्द्रित भएको थियो। त्यही बेला अध्यक्ष ओलीसँग नेता भुसाल र भट्टराईले भेट गरेका थिए। उनीहरूबीचको कुराकानी पनि करिब ३ घण्टा चलेको थियो। ओली र नेपालबीच पनि टेलिफोनमा कुराकानी भइरहेको जनाइएको छ। भद्र सहमति भएको भनिए पनि राष्ट्रपतिसँगको बसाइमा सहमति भने नभएको नेपालले बताएका छन्। हामी सिद्धान्तनिष्ठ, क्रान्तिकारी, नीति र विधिको आधारमा चल्ने सुदृढ र एकताबद्ध एमाले चाहन्छौं। किनभने यो हामीले निर्माण गरेको पार्टी हो, नेपालले भनेका छन्, यसका लागि वार्ता र लचकता दुवै अपनाउँछौं। तर, अहिलेसम्म कुनै सहमति भएको छैन। २०७७ फागुन २८ गते र तत्पश्चात् बसेका कथित बैठकहरू र त्यसले गरेका निर्णयहरू फिर्ता लिनुपर्छ र २०७५ जेठ २ गतेको कमिटी, विधान र नेतृत्व नै हाम्रो बटम लाइन हो। यस सम्बन्धमा कुनै किसिमको भ्रममा नपर्न, नअलमलिन र सुदृढ र सशक्त पार्टी बनाउने महान अभियानमा लागिरहन आह्वान गर्दछौं। नेपाल पक्षका नेता सोमप्रसाद पाण्डेले संवाद सकारात्मक ढंगले अघि बढे पनि ठोस निष्कर्षमा भने पुगिनसकेको बताए। छलफल सकारात्मक छ तर निष्कर्षमा पुगिसकेको छैन, पाण्डेले भने। पाण्डेले पार्टी एकढिक्का हुनै पर्ने आवश्यकता रहेको बताए। दोस्रो तहका नेताहरूको प्रयासले सार्थकता पाउनेमा आफू आशावादी रहेको उनको भनाइ छ। उनले सम्भावित फुट रोक्न दोस्रो र तेस्रो तहका नेता जोडतोड नै लागिरहेको बताए। प्रधानमन्त्री ओली र मध्यमार्गी नेता विष्टबीच शुक्रबार बिहान पनि करिब ३ घण्टा कुराकानी भएको थियो। शनिबार पुनः छलफल हुनेछ। शनिबारको वार्ताले एकता सूत्र फेला पर्ने नेताहरूको भनाइ छ। दोस्रो तहका नेताबीच मिलनबिन्दु भेटिएपछि ओली र नेपाल बसेर सार्वजनिक गर्ने योजना छ। ओली र नेपाल आआफ्नो अडानबाट पछि हटेर भए पनि पार्टी एक हुनेमा युवा नेता आशावादी छन्। दुवै नेता टसमस नगरे त कसरी हुन्छ र एकता ? दुवै लचिलो हुनै पर्छ, एक नेताले भने, उहाँहरू लचिलो हुनुका विकल्प पनि छैन। पार्टीलाई वैशाख २७ अघि नै एकढिक्का बनाउने पक्षमा दुवै पक्ष लागेका छन्। प्रधानमन्त्री ओलीले विश्वासको मत लिन २७ गते प्रतिनिधिसभा बैठक बोलाइएको छ। सर्वोच्च अदालतले फागुन २३ मा नेकपा एकता बदर गरी साविक पार्टी ब्युँताएपछि एमाले अध्यक्ष ओली र नेता नेपालबीच एकपटक मात्रै औपचारिक संवाद भएको छ। अध्यक्ष अोली धमाधाम नयाँ निर्णय गर्दै अगाडि बढेका छन् भने नेपाल समानान्तर गतिविधि गरिरहेका छन्।"
लिम्बुनी गाउँमा जनजातीय चित्रण,"युवाकवि राज माङ्लाकद्वारा लिखित लिम्बुनी गाउँ। मदन पुरस्कारका लागि सूचीकृत उत्कृष्ट आठ कृतिमा पर्न सफल कविता संग्रह। यसबाट पनि कृतिको महŒव र गरिमा स्पष्ट हुन्छ। लेखकसाहित्यकारहरू पनि यही समाजकै अभिन्न अंग हुने भएकाले समाजसँग तिनका रचनाको गहिरो सम्बन्ध हुनु अस्वाभाविक होइन। जनजातीय, अझ लिम्बू समुदायमा प्रचलित मिथक, प्रतीक, बिम्ब र लिम्बू भाषाका शब्दहरूको प्रयोग गरेर लेखिएका कविता संकलित यस कृतिले नेपाली समाज, राजनीति, संस्कृति र आर्थिक प्रणालीलाई जनजातीय दृष्टिबाट हेर्ने प्रयास गरेको छ। निम्नवर्गीय नेपाली नागरिकको साझा पीडा तथा राज्यबाट उपेक्षितउत्पीडित समुदायका कष्टकर जीवनलाई विषयवस्तु बनाइएका छन्। अधिकांश कविता निम्नवर्गीय नेपाली नागरिकको जीवनका अप्ठ्यारा, लिम्बू समुदायको सांस्कृतिक र सामाजिक जीवन तथा राज्यबाट जनजाति समुदायमाथि गरिएका दमन र अत्याचारको चित्रणमा केन्द्रित छन्। कविताहरूले जनजातीय पहिचान, स्वत्व र निजत्वमाथि राज्यद्वारा गरिएको आक्रमण र हस्तक्षेपको विरोध गर्दै जनजातीय संस्कृतिलाई केन्द्रमा राखेर सामाजिक समानताको वकालत गरेका छन्। कवि माङ्लाक उपेक्षितउत्पीडित र सीमान्तकृत समुदायका मुद्दाहरूलाई कविताका विषयवस्तु बनाउने प्रतिरोधी चेतनाका कवि हुन्। लिम्बुनी गाउँ का कविताले जनजातीय मुद्दा र आवाजलाई मुखरित गरेका छन्। टुप्पोबाट लेखिएको हुँदा आजसम्मको इतिहासले फेदका मानिसलाई नदेखेको धारणा राख्ने कवि फेदबाट इतिहास लेख्नुपर्ने मान्यता राख्छन्। उनले कवितामार्पत् इतिहासको यही कमजोरीमाथि आंैला ठड्याएका छन्। इतिहासमा भएका भूल र कमजोरीलाई सच्याएर मात्र देश निर्माण हुने उनको विश्वास छ। पाँचथरको फिदिमबाट २०६० सालमा प्रारम्भ भएको उत्तरवर्ती सोचका अभियन्तामध्ये माङ्लाक एक हुन्। बहुलवादी र विविधतायुक्त चरित्रमा विश्वास गर्ने उत्तरवर्ती सोचले साहित्यमा नेपाली समाजको इन्द्रेणी सौन्दर्यलाई प्रस्तुत गर्नुपर्ने आग्रह गरेको छ। परम्परागत साहित्य एकपक्षीय भएको जिकीर गर्दै विविधतायुक्त साहित्यको पक्षमा उभिएका उनले कवितामा नेपाली समाजको भुइँ तहका मान्छेहरूका जिजीविषा, सामूहिक स्वप्न, आकांक्षा, तिनको जीवनका कष्ट, संघर्षपूर्ण भोगाइ, सांस्कृतिक चेतना र आशावादी जीवनदृष्टिलाई प्रस्तुत गरेका छन्। उनी सांस्कृतिक धाराका कवि हुन्। उनका कतिपय कवितामा इतिहासको पीडा पाइन्छ। जातीय अस्तित्व र स्वत्वको खोजी तथा लिम्बू संस्कृतिको काव्यिक अभिव्यक्ति उनको लेखनको मौलिकता हो। उनका कविताको मूलमा पूर्वी नेपालको लिम्बू समाज र मुन्धुमी सांस्कृतिक सौन्दर्यको शान्त र गहिरो रूप पाइन्छ। लिम्बू समाज र लिम्बू संस्कृतिको झल्को पनि छ। आदिवासी, जनजाति, दलित, मधेसी, अल्पसंख्यकलगायत दूरदराजका क्षेत्रलाई तिरस्कार गरेर सत्ताधारीहरूले देशको लाम्टा लुछेको भाव कवितामा छन्। कविताले शासकीय निरंकुशताविरुद्ध आगो ओकलेका छन्। कुनै पनि स्रस्टा आफ्नो समाज र समयको प्रभावबाट अछूतो रहन सक्दैन। माङ्लाक पनि आफू हुर्किएको समाज र परिवेशका साथै आफूले बाँचेको युग र पर्यावरणबाट अवश्यै प्रभावित छन्। यसै प्रभावस्वरूप यो समयका सामाजिक, राजनीतिक र आर्थिक मुद्दाहरू उनका कवितामा विषय बनेर जोडिए। २०५० को दशकसँगै बदलिँदो नेपाली सामाजिकराजनीतिक परिवेश, यसबाट सर्वसाधारण नेपालीमा परेको प्रभाव र त्यसको परिणामस्वरूप सामाजिक जीवनका विभिन्न क्षेत्रमा देखिएका परिवर्तनहरू उनका रुचि र सरोकारका विषय हुन्। २०५० को दशकमा नेपाली समाज र राजनीतिमा आएको उथलपुथल उल्लेख्य घटना हो। यसै समयमा जातीय पहिचानको मुद्दा पनि सशक्त रूपमा उठेको हो। लिम्बुनी गाउँका कवितामा पनि यही चेतना मुखर रूपमा प्रकट भएको छ। उनका कवितामा भविष्यको चिन्ता, ग्रामीण पहाडी जीवनको विवशता, पहिचान गुमाउनुको पीडा र अव्यक्त विद्रोह पाइन्छ। लिम्बू समाज र लिम्बू संस्कृति उनका कविताका मौलिक सामल हुन्। यिनै सामलले उनका कवितालाई विशेष आभा प्रदान गरेका छन्। त्यसैले लिम्बू समाज र लिम्बू संस्कृतिको सामथ्र्य र शक्ति उनका कविताका पनि सामथ्र्य भएका छन्। उनका कविताबाट लिम्बू समाज र लिम्बू संस्कृतिलाई बुझ्न सहज हुन्छ। उनी आफ्नो समुदायको जरासँग जोडिएका कवि हुन्। त्यसैले उनका कवितामा उनकै जातीय समुदायका पीडा, आक्रोश र आँसुका नदीको उफानलाई देख्न सकिन्छ। लिम्बू समुदायका स्रस्टा उनका कवितामा लिम्बू समुदायको आर्थिकसामाजिक अवस्था र तिनको सांस्कृतिक सौन्दर्य कथ्य बनेर आएका छन् : शेर्मा गाउँको रोटेपिङमा धान नाच्दा नाच्दै तिम्रो हात चिमोटेर (लिम्बुनी माया) प्रस्तुत कवितांशमा लिम्बू समाज र संस्कृतिको सग्लो चित्र प्रस्तुत भएको छ। रोटेपिङ, धाननाच र हात चिमोटेको दृश्यले लिम्बू समाज, संस्कृति र लिम्बू समुदायका युवाबिच हुने स्वाभाविक प्रेमिल भावलाई अभिव्यक्त गरेका पाइन्छ। पचासको दशकमा नेपाली समाजमा आएको राजनीतिकसामाजिक उथलपुथलले सतहमा ल्याएका जातीय पहिचान, स्वाभिमान र स्वत्वका मुद्दालाई उनले कविताका कथ्य बनाए। एकात्मक राज्यसत्ताविरुद्ध आक्रोश र विद्रोहको भाव, जनजाति तथा उपेक्षितउत्पीडित समुदायमाथि राज्यद्वारा गरिएका विभेद, दमन र थिचोमिचोको विरोध यही चेतनाका अभिव्यक्ति हुन् : गाउँ पुगेर ढोका ढक्ढक्याउनुस् हिजोआज त्यहाँ चुला छेउछाउमा बसेर लिम्बू दाजुभाइहरू चुम्लुङ बसिरहेका हुन्छन् यो देश हाम्रो पनि हो भनेर (लिम्बुनी गाउँ) लिम्बू समुदायको चेतनामा आएको परिवर्तन यसमा छ। राज्यले आदिवासी जनजाति, दलित, मधेसी, महिला र अल्पसंख्यक समुदायलाई वर्षौंदेखि उपेक्षा गरेको विषयलाई सतहमा ल्याउन माओवादीको सशस्त्र आन्दोलनले मद्दत गरेको हो। आदिवासी, जनजाति, दलित, मधेसी, अल्पसंख्यकलगायत दूरदराजका क्षेत्रलाई तिरस्कार गरेर सत्ताधारीहरूले देशको लाम्टा लुछेको भाव कवितामा छन्। कविताले शासकीय निरंकुशताविरुद्ध आगो ओकलेका छन्। गोर्खाली शासकहरूले झुक्याएर आफ्नो अधिकार र थातथलोमा कब्जा जमाएको इतिहासको पीडा पनि कवितामा छ। अधिकारका लागि यहाँका आदिवासी जनजातिले पटकपटक संघर्ष गरेका छन्। कविले यस्तै अवस्थाको चित्रण गर्दै कवितामार्पत् आदिवासी जनजातिका अधिकारको पक्षपोषण गरेका छन् : सुकेर लखतरान निहुरिएका छन् अजम्बरी फूलहरू कुलो खन्नै दिएका छैनन् भूमिपुत्रहरूलाई खाली आकाशबाट ओर्लिएका इन्द्रका एक बिटा जंगेहरूले। (धर्तीका फूलहरू) कवितामा राज्यद्वारा उपेक्षितउत्पीडित समुदायका आँसु, रगत र पसिनाका रङ र गन्धलाई छाम्न सकिन्छ। कविताहरूले जनजातीय पहिचान, स्वत्व र निजत्वमाथि राज्यद्वारा गरिएको आक्रमण र हस्तक्षेपको विरोध गर्दै जनजातीय संस्कृतिलाई केन्द्रमा राखेर सामाजिक समानताको वकालत गरेका छन्।"
महामारीमा काँध थाप्दै स्थानीय सरकार,"सुर्खेत : कोरोनाले महामारीको रुप लिएपछि यसको नियन्त्रणमा स्थानीय तहहरु सक्रिय बनेका छन्। कर्णालीमा संक्रमण तीव्र बन्दै गएपछि स्थानीय तह यसको रोकथाम र संक्रमितको उपचारमा जुटेका हुन्। संक्रमितले अस्पतालमा बेड नपाउने अवस्था आउन थालेपछि स्थानीय तहले आफैँ अस्पताल र आइसोलेसन तयार पार्न थालेका छन्। कर्णालीमा सबैभन्दा बढी वीरेन्द्रनगरमा संक्रमित छन्। मृत्युदर पनि बढेको र अस्पतालमा बेड नपाइने अवस्था आएपछि वीरेन्द्रनगर नगरपालिकाले आफ्नै कोरोना अस्पताल संचालनमा ल्याएको छ। प्रदेश अस्पताल सुर्खेतमा संक्रमित भरिएपछि अधिकांश संक्रमित बेड नपाएर होमआइसोलेसनमा छन्। बेड र अक्सिजन अभावमा संक्रमितको ज्यानै जाने अवस्था आएपछि नगरपालिकाले शुक्रबारबाट आफ्नै कोरोना अस्पताल संचालनमा ल्याएको हो। संक्रमण बढ्दो छ, अधिकांश संक्रमित होमआइसोलेसनमा बस्न बाध्य छन् वीरेन्द्रनगरका उपप्रमुख मोहनमाया ढकालले भनिन्,होम आइसोलेसनमा बस्दा अक्सिजन र चिकित्सकको परामर्श नपाएरै गम्भिर प्रकृतिका संक्रमितले ज्यान गुमाउनुपर्ने अवस्था आउन थाल्यो, यसलाई रोक्न हामीले आफ्नै अस्पताल संचालनमा ल्याएका हौं। वीरेन्द्रनगरले तत्कालका लागि अक्सिजनसहित २५ शैयाको अस्पताल सञ्चालनमा ल्याएको हो। संक्रमित बढ्दै गए यसलाई ५० शैयाको बनाइने छ। नगरभित्रका संक्रमितको उपचारका लागि हाल दुईजना डाक्टरसहित स्वास्थ्यकर्मीहरुको व्यवस्था गरिएको छ। आफ्नै अस्पताल संचालनमा आएसँगै संक्रमितको उपचारमा सहज हुने नगरपालिकाको अपेक्षा छ। संक्रमतिको संख्या बढ्दै जाँदा हाल उपलब्ध सरकारी अस्पतालहरुले थेग्न सक्ने अवस्था छैन। यहि कारण पनि स्थानीय तहले आफै अस्पताल र अक्सिजनसहितका आइसोलेसन तयार पार्न थालेका हुन्। सल्यानको वनगाडकुपिण्डे नगरपालिकाले पनि अक्सिजनसहितको १५ शैयाको आइसोलेसन तयार पारेको छ। आइसोलेसनमा अक्सिजनका पाँच वटा सिलिण्डर राखिएका छन्। यो महामारीमा नागरिकलाई आँगनमै स्थानीय सरकार रहेको अनुभूति दिलाउन आफूहरु संक्रमितको उपचार र महामारी नियन्त्रणमा जुटेको नगरप्रमुख गोविन्द पुनले बताए। यस्तै सुर्खेतको सिम्ता गाउँपालिकाले ५० बेडको आइसोलेसन स्थापना गरेको छ। स्थानीय बजेडीचौर स्वास्थ्यचौकीमा अक्सिजनसहितको ५० बेडको आइसोलेसन स्थापना गरिएको गाउँपालिकाका अध्यक्ष कविन्द्रकुमार केसीले बताए। भारतबाट धमाधम नागरिक गाउँ फर्किन थाले, महामारी नै फैलिने डर छ अध्यक्ष केसीले भने, अस्पतालमा बेड पाउने अवस्था छैन, नागरिकको जीवन रक्षाका लागि हामीले गाउँमै अक्सिजनसहितको आइसोलेसन सेन्टर स्थापना गरेका हौं। उनका अनुसार गम्भीर प्रकृतिका संक्रमितलाई सुविधायुक्त अस्पतालसम्म पुर्याउनका लागि गाउँपालिकाले एम्बुलेन्ससमेत तयार पारेको छ। सुर्खेतकै चौकुने गाउँपालिकाले पनि अक्सिजनसहितको ५० बेडको आइसोलेसन सेन्टर स्थापना गरेको छ। अक्सिजनका लागि गाउँपालिकाले ६ वटा सिलिण्डरसमेत खरिद गरेको छ। बाँकी सिलिण्डर थप्ने तयारी भइरहेको गाउँपालिकाका अध्यक्ष धीरबहादुर शाहीले बताए। गुर्भाकोट नगरपालिकाले मेहलकुनामा रहेको सिटी हलमा २५ बेडको आइसोलेसन सञ्चालनमा ल्याएको छ। अघिल्लो वर्ष क्वारेन्टाइनमात्रै निर्माण गरेका कर्णालीका स्थानीय तहहरुले यो वर्ष भने अक्सिजनसहितका आइसोलेसन तयार पारेका हुन्। कर्णालीमा पछिल्लो समय अस्पतालहरुमा पर्याप्त अक्सिजन र बेड अभावमा संक्रमितले ज्यान गुमाउनुपर्ने अवस्था आएपछि स्थानीय तहहरु धमाधम अस्पताल, अक्सिजन, एम्बुलेन्स र आइसोलेनसको व्यवस्थापनमा जुटेका छन्।"
खेतीपातीमै व्यस्त,"भोजपुर : देशव्यापीनै कोभिड १९ को संक्रमणले आक्रन्त बनेपनि गाउँका किसानहरू भने आफ्नो खेतीपातीमा व्यस्त छन्। रोगभन्दा भोकछाक टार्ने किसानहरू यतिबेला खेतीपाती, मेलापातको चटारोमा छन्। भोजपुर नगरपालिका १० भैंसिपंखा जिमिगाउँका अर्जुन विष्ट दिनभर मजदुरी गरेर परिवारको जिविका टार्छन्। सानोतिनो ज्यालादारीले दुईछाक धान्ने उनी कोरोनाको लहर सुरु भएसंगै गाउँ फर्किएर दिनरात खेतीमा लागिपरेका छन्। कोरोना महामारी बजार क्षेत्रमा मजदुरी हुने छाँटकाट नदेखेपछि गाउँमै अरुको मेलापात र अधियामा खेतीपाती गर्न सुरु गरेका हुन्। मिठोमसिनो खाएरै धानेको खेतीपातीले योवर्ष राम्रै धान्नेमा अर्जुन र उनको परिवार विश्वस्त छन्। रोगभन्दा ठूलो बाँच्नु हो, परिवार र नानीहरूको दुईछाक टार्नै भएपनि धान रोपिएको छ उनले भने, कुन बेला पोहोरसाल झैँ लकडाउन हुने हो थाहा छैन, आफू र परिवार बाँच्नै भएपनि अर्काको खेत अधियामा लिएर खेतीमा लागियो भोजपुर नगरपालिका ५ बोखिमका सन्देश राईलाई पनि यतिबेला बेँसीखेत धाउन भ्याईनभ्याई छ। गाउँमा खेताला समेत पाउन गाह्रो छ। उनलाई साँझबिहानै हलोजुवा र एकहल गोरुले खेती उतार्न चटारो छ। बर्खा लागेसंगै खेतीका सिजनले उनी जस्तै अरु किसान पनि धान रोप्न मकै गोड्न व्यस्त छन्। के गर्नु मानो रोपेर मुरी फलाउने बेला हो, कोरोना रोगभन्दा हामीलाई परिवारको पेट भर्ने चिन्ताले पिरोल्छ उनले भने, गाउँमा भने जति खेतालो पनि पाइन्न हिजोआज, खेतीपातीको चटारो छ, यो सकिएपछि केही हल्का हुन्छ कि अर्जुन र सन्देश जस्तै ग्रामीण कृषकहरू यतिबेला बालीनाली लगाउन व्यस्त छन्। बर्षातको खेती सिजन सुरु भएसंगै बजारबासीभन्दा गाउँका किसानलाई भने बालीनाली लगाउन बढी चटारो छ, यतिबेला। कोरोना महामारीको वास्तै नगरी चैते धान, बर्खे धान रोप्न र मकै लगाउन उनीहरू व्यस्त छन्। कृषिबाट जिविका चलाउने उनीहरूलाई यतिबेला खेतीपाती लगाउन फुर्सद छैन। केही अन्न जोहो नगरी बाँच्ने विकल्प नभएका किसान यतिबेला खेतबारीमा साँझबिहानै व्यस्त बनेको बोखिम मसिनेबेँशीका आशिष राई सुनाउँछन्। भन्छन्, यतिबेला खेतीको सिजन हो, अहिले खेतीपाती नलगाए हामी के खानु, कसरी बाँच्नु। कोरोना भाइरसको दोश्रो लहर सुरुभएसंगै शहरबजार बस्नेहरू पनि धमाधम गाउँ फर्किन थालेका छन्। खेतीपातीको सिजन सुरु भएकाले पनि गाउँ नै उत्तम विकल्प भएको उनीहरू सुनाउँछन्। गाउँघर नै सुरक्षित र उत्तम विकल्प भएको टेम्केमैयुङ गाउँपालिका १, तिम्माकी मनकुमारी राईले सुनाइन्। कोरोनाले नानीहरूको स्कुल बिदा भयो, यो महामारीमा त गाउँमै काम र समय कटाउनु आराम छ उनले भनिन्, खेतबारीको काममा परिवार, साथिभाईसंग राम्रै बसाईँ हुन्छ, आनन्द आउँछ खेतीयोग्य जमिनमा बृद्धि, पर्याप्त सिँचाई र रोग, किराको प्रकोपमा हटेपछि यो वर्ष भोजपुरमा गतवर्षको तुलनामा २० हजार २ सय ७१ मेट्रिक टन धान उत्पादन बढेको थियो। कुल १७ हजार सातसय ३० हेक्टर क्षेत्रमा गरिएको खेतीमा कुल ५४ हजार ९ सय ६३ मेट्रिक टन धान उत्पादन भएको थियो। लकडाउनका कारण यो वर्ष खेती जमिनको क्षेत्रफलमा बृद्धि, पर्याप्त सिँचाई र प्रकोपमा कमी आएकाले उत्पादनमा बृद्धि आएको कृषि ज्ञान केन्द्र भोजपुरका प्रमुख योगेन्द्रप्रसाद यादवले बताए। समयमै रासायनिक मल वितरण र पर्याप्त बर्षातले सिँचाई पुगेकाले पनि किसानलाई समयमै खेती लगाउन धेरै सहज भएको छ। सरकारले महामारीमा स्वास्थ्य मापदण्ड अपनाउन लगाएपनि समयमा नै मल आवश्यक पर्ने किसानलाई मल उपलब्ध गराउन वितरक र सम्बन्धित ठेकेदार कम्पनीसँग समन्वय पनि भइरहेको केन्द्रले जनाएको छ।"
वान पिसमा डान्स !,"चिसो समयमा पनि वान पिस पहिरन ! लगभग सबै अंग देखिने वस्त्र ! वान पिसमा चिटिक्क परेका युवतीहरू ! ऊभन्दा म के कम ? त्योभन्दा म के कम ? नबोले पनि मौन भाषा यसरी नै द्वन्द्वरत देखिन्थ्यो। प्रतिस्पर्धारत सन्दर्भले चिसो वातावरण एकाएक तातेझैं लाग्थ्यो। माहोल तताउने त अझ अर्को दृष्य थियो। वान पिसमा डान्स ! केही दिनअघि माघ महिनाको चिसो रात। होटेलमा रात्रिकालीन विवाहको भव्य समारोह। चिसो माहोलमा पनि एकातिर महिलाहरूको पहिरनको सरगर्मी अनि अर्कोतिर सौन्दर्यताको विशेष आकर्षण। अर्थात् चिसो समयमा पनि वान पिस पहिरन ! लगभग सबै अंग देखिने वस्त्र ! वान पिसमा चिटिक्क परेका युवतीहरू ! ऊभन्दा म के कम ? त्योभन्दा म के कम ? नबोले पनि मौन भाषा यसरी नै द्वन्द्वरत देखिन्थ्यो। प्रतिस्पर्धारत सन्दर्भले चिसो वातावरण एकाएक तातेझैं लाग्थ्यो। माहोल तताउने त अझ अर्को दृष्य थियो। वान पिसमा डान्स ! सबैभन्दा राम्री मै हँ सबैले मैलाई मात्र हेरेका छन् भन्ने मानसिकता वान पिस लाउनेहरूमा ज्यादा थियो नै। त्यसमा पनि आफ्ना भारी वस्त्रलाई दुई हातले समात्दै नाँचिरहेका ती युवतीका हाउभाउ। युवतीहरूको शरीरमा वस्त्र त थिए तर लगाएका थिए कि थिएनन् भन्नै गाह्रो परिरहेको थियो। शरीरमा जिउले धान्न नसकिने कपडा भए पनि अर्धनग्न देखिएका युवतीहरू। आधुनिकताको आडमा आफैंलाई नग्न पार्ने पहिरनहरू लगाउँदा यसै गरमागरम वातावरण थियो। त्यसमाथि एकाएक एउटी युवतीको छातीको भागको माथि घाँटीको पट्टि फुस्कियो। भएन फसाद ! हत्तपत्त दुलही सिँगारेको कोठाभित्र छिरिन् उनी। देखाउनु पर्ने तर आफैंलाई सम्हाल्न नसक्नेहरूको भिडमा यो सामान्य होला। जे भए पनि आफ्नै पहिरनबाट लज्जित हुनुपर्ने यो अवस्थाले समाजको परम्परा भत्काइरहेझैं लाग्छ। सामान्य महिला होस् वा सेलिबे्रटी नै किन नहोस् ? देखावटी र राम्रो बन्ने चाहमा धैरै युवती नग्न बन्नु परेको छ। एकान्तमा हुने नग्नको अर्थ नरहला तर बिच सडकमा अनि मेलामै यस्तो दृष्य देखिनुलाई कसरी पचाउनु ? केही समयअघि सामाजिक सञ्जालमा कपडाकै कारण पे्रमीबाटै दु:ख पाएकी एक पे्रमिकाको हाल बेहाल भएको थियो। अंग नै नछोप्ने पहिरन लगाएर किन बेइज्जत हुन्छन् युवतीहरू ? शरीरका लागि ढाडस बन्नु पर्ने कपडा किन शरीरबाटै छुट्टिँदैछन् ? भिडमा एक्लो बनेर अनुत्तरित प्रश्नको उत्तरको खोजीमा रुमलिएँ। लाग्छ, वस्त्र त्यो अस्त्र हो जसले शरीरको लाज छोप्छ। शरीरलाई सौन्दर्य दिन्छ अनि आत्मविश्वास बढाउँछ। पहिले त कपडा शरीर छोप्न लगाइन्थ्यो। अहिले भने पहिरन फेसनका लागि लगाइन्छ। बदलिँदो समयसँगै फेसनको अहिले माग अहिले निकै बढिरहेको छ। राम्रो हुनु अरूका लागि आफू आकर्षण बन्नु सबैको चाहना हुन्छ। आकर्षणका नाममा आफूलाई नग्न पार्नु र फेसनको आडमा निर्वस्त्र बन्नु समाजका लागि कति हानिकारक छ ? के वान पिसमा सजिने सौन्दर्यका पर्यायवाचीलाई कही कतै छोला ? बिकनी आडमा नांगो शरीर खुलेआम हिडाइन्छ, देखाइन्छ, तरुनी राखेर क्याटवाकको नाममा। त्यही क्याटवाकको बहानामा हामी संसार जित्ने कोशिष गर्छौं। आज फेसनको आडमा नांगो शरीर लिएर हिँडिरहेका छौं। यतातिर दिनदिनै बढेको महिला हिंसाका खबरहरू समाजलाई खलबलाइरहेको बेला महिलाका अर्धनग्न तस्विरहरू सामाजिक सञ्जालमा हालेर राम्रो छु भन्छन्। समाज तर पनि चुपचाप छ। विदेशमा बसेर आधा पहिरन कपडा लगाएर फोटो हालेर विदेशी बन्छन् नेपाली चेलीहरू ! एक लाइक पाउन निर्वस्त्र बन्छन् चेलीहरू ! परिवर्तन हुनु पनि पर्छ तर आडम्बरी बन्नु चाहिँ राम्रो होइन। बेलाबेलामा नायिकाहरूको पहिरन जो आकर्षण त देखिन्छ तर लाज छोप्न लगाएको वस्त्रले सबै भित्री अंग देखिन्छ। केही दिन अगाडि बलिउड नायिका प्रियंका चोपडाको पहिरनले निकै तहल्का मचाएको थियो। बिस मिटरको कपडा लगाए पनि अंग कतै नछोपिएको पहिरनले उनी माथि उनको फ्यानहरूले निकै विवाद गरेका थिए। विदेशमा बसेर आधा पहिरन कपडा लगाएर फोटो हालेर विदेशी बन्छन् नेपाली चेलीहरू ! एक लाइक पाउन निर्वस्त्र बन्छन् चेलीहरू ! परिवर्तनका लागि लगाउनु राम्रो हो। परिवर्तन हुनु पनि पर्छ तर त्यसको नाममा आडम्बरी बन्नु चाहिँ राम्रो होइन। अहिले धैरै डिजाइनरहरूले पनि अहिले कपडालाई बिगारेर बहुरूपी बनाइरहेका छन्। फेसनको आडमा कपडालाई पनि नांगो बनाइदिएका छन्। लगाउनेहरूलाई पनि आधा शरीर मात्र ढाक्ने तरिकाले तयार पारिरहेका छन्। अहिले त लामो शरीर ढाक्ने कपडा लगायो भने पाखे हुन्छ रे ! समय अनुसार चल्नुपर्छ रे। तर समयले कहिल्यै पनि नांगो हो भन्दैन। हामी परिवर्तन त भयौं तर नांगिएर। मर्यादामा रहेर चल्नुपर्छ भन्ने त सबैलाई ज्ञात होला नै। समाजले पनि यही भन्छ। हामी पचास रुपैयाँको जुत्ता लगाएर पाँच लाखको धाक लगाउने परम्परा बसेका कारण दु:ख पाइरहेका छौं। घरघरको फेसन आज विकृतितिर ढल्किरहेको छ। यसैकारण धैरै आलोचित पनि बन्नु परेको छ। फेसनको आडमा नंग्याउने र नांगो हुने जुन जोडतोड र होड भइरहेको छ। यसले समाजलाई खति नगर्ला भन्न सकिँदैन। फेसन समाजका लागि अभिसाप नबनोस्। दुशासनले राजसभामा द्रौपदीको वस्त्र उतार्न खोज्दा उनले कृष्णलाई भनेकी थिइन्, नारीको शरीरलाई हावाले पनि छँदैन अनि घामले पनि देख्न पाउँदैन तर आज मेरो पूरा शरीर निर्वस्त्र हँदैछ कृष्ण मेरो लाज बचाऊ। नारीको अस्तित्व उसको अनुशासन हो। यसैले पहिले पहिलेका नारीहरू बिहानी झिसमिसेमै नुहाउने गर्दथे। स्नान गरेर धोती बेरेर चौबन्दी चोलो लगाएर आफूलाई सुन्दर राख्थे। पटुकी बेर्थे। उनीहरूको शरीरलाई हावाले पनि छुँदैन थियो, घामले पनि हेर्दैन थियो। आज यो सम्भव छैन। सम्भव नभए पनि आधुनिकताको आडमा निर्वस्त्र हुनु जरुरी छैन। लाज छोप्नका लागि हामी कपडा लगाउँछौ कि अंग देखाएर हिँड्नका लागि पहिरन लगाउँछौं ? हामी नै दोमनमा छौं। नायिकाहरू कुनै कार्यक्रममा जाँदा भुइँभरी लतारेको कपडा लगाउँछन्। माथि निर्वस्त्र छाती देखिने कपडा फेसनको आडमा शरीरलाई निर्वस्त्र राख्नु कति सही होला ? समाजका मुख्य पात्र हुन् नायिका तर उनीहरू नै आडम्बर बढी। आज फेसनको दुनियाँ डरलाग्दो बनेको छ। यो कठिनाई पनि बन्दै गइरहेको छ। एकचोटी बसबाट ओर्लर्दा तीनकुनेमा स्कटको फित्ता फुस्किँदा ती युवतीको हालत खराब भएको थियो। बिच सडकमा अर्धनांगा कपडाहरू लगाएर हिँड्न बन्देज नै लगाउनु पर्छ भनेर बसका वृद्धहरू कराएका थिए। टेलिभिजन र सामाजिक सञ्जालहरूमा देखाइने फेसन हाउभाउको आडमा चलाइन्छ। दु:ख पनि लाग्छ, अचम्म पनि। साना नानीहरूको फेसन सोमा छोरीलाई आमाले नै बिकनी किनिदिएर स्टेजमा उतार्न तयार छन् ! परिवर्तनको नाममा छोरीचेलीको नग्न तस्विर हेर्न बाध्य पार्छन् अभिभावक। अनि दोष दिन्छन् समाजलाई। मौसम र समय अनुसार पहिरनले हरमानवमा नयाँ जोस उत्पन्न गराएको हुन्छ। त्यसो त सौन्दर्यता र फेसनले शरीरलाई फुर्तिलो र आत्मबल पनि बढाउँछ। मान्छेको परिचय पोशाकले पनि झल्काउँछ तर पोशाकको नाममा पोशाकलाई नै बदनाम भने गराउनु बुद्धिमानी हुन्न कि ? शरीरलाई नंग्याउने प्रयास नगरौं, कम्तिमा कम गरौं। पाश्चात्य मुलुकका फेसन घरभित्र हुलेर आफूलाई नंग्याउँदैमा केही हुँदैन। भ्रममा बाँच्नु आफूलाई मार्नु हो। फेसन आफ्नो ठाउँमा छ। फेसनमा चल्नु त पर्छ नै समय अनुसार तर समय अनुसारको फेसन यस्तो बढ्दो छ कि जो समाजलाई भार भइरहेछ। सीमा नाघेपछि के हुन्छ ? भन्नपर्छ र ? सबैलाई थाहै छ, दुध उमाल्नुपर्छ तर धेरै उम्लियो भने पोखिन्छ। फेसन एउटा दौड हो जुन हरहमेसा परिवर्तन भइरहन्छ। समय अनुसार फेसन दुई गुणाले बढिरहेको पनि छ तर यही फेसनको दौडमा धैरै नराम्ररी फसेका पनि छन्। सुन्दर हुन पाइयो तर सुन्दरताको आडमा नग्न हुन पाइँदैन। अहिले समाजमा पहिरनमाथि निकै विवाद भइरहेको छ। सौन्दर्यताको नाममा थुप्रै सुन्दरी प्रतियोगिता हुन्छन्। स्टेजमा उतारिन्छ, हिँडाइन्छ। के त्यसैलाई सुन्दर भन्दै मख्ख परिरहने त ? भ्रममा बाँच्नुभित्र बाँच्नुको कुनै तुक हुँदैन। समय अनुसार परिवर्तन हुनु जरुरी छ। भइरहेको छ तर यसको आडमा आफ्नो पहिचान परिचयलाई चाहिँ मर्न दिनु भने भएन। विद्यालयमा हरियो कुर्तासलवार र सल नारीको पहिचान थियो तर आज यो कपडा फेरिएर आधुनिक भएको छ पाइन्ट र सटमा। सरकारी कार्यालयदेखि बैंकहरू सबै ठाउँमा अहिले पोशाक फेरिएका छन्। सजिलो र राम्रो पहिरन लगाउनु राम्रो हो तर छाडापन भने भित्र्याउनु भने हँदैन। हाम्रो परम्परा हाम्रो संस्कृति कता जाँदैछ ? हामीले अरूको देखासिकी गर्दा आफ्नो परिचय नास हुँदैछ कि भन्ने कुराको चाहिँ हेक्का राख्नै पर्छ।"
"जनगणना, जोखिम र जिम्मेवारी","तथ्यांक कार्यालय सुर्खेतमा कार्यरत म अहिले राष्ट्रिय जनगणना २०७८ को महाअभियानमा छु। जाजरकोट जिल्लाको जिम्मेवारी लिएर केही महिनाका लागि खलंगामा छु। कोरोना महामारीको कहर विश्वभर फैलिरहेको छ। पछिल्लो चरणमा नेपालमा पनि दु्रतगतिका साथ कोरोना संक्रमण फैलिरहेको छ। कोरोना महामारीबिच पनि सरकारले जनगणनाको कामकाज नरोकी अगाडि बढाउने निर्णय गरेको छ। राज्यले सुम्पेको जिम्मेवारी कसरी कुशलतापूर्वक पूरा गर्ने भन्ने कुराको व्यवस्थापनमा व्यस्त भएकै बेला नेपालगञ्जमा रहेका पत्नी बिरामीको खबरले निकै तनाव बनायो। ज्वरो आउने टाउको दुख्ने, रुघाखोकी लगायतका लक्षण देखिएको छ। तपाईंलाई फुर्सद हुन्छ भने आउनुहोला भन्ने पत्नीको टेलिफोन सन्देशले दिनभर सोचमग्न बनाइरह्यो। ज्वरो नथामिएपछि कोरोना महामारीको संक्रमण फैलिरहेकाले परीक्षण गर्नु भने। उनले पीसीआर परीक्षण गराइन्। रिपोर्ट के आउला ? टाढा छु। यदि पोजेटिभ आयो भने कसरी व्यवस्थापन गर्लान् ? आमाछोरी मात्र छन्। यस्तै कुरा मनमा खेलिरहे दिनभर। उनी आफू स्वास्थ्यकर्मी पनि हुन्। वैशाख १४ गते अफिसकै काममा व्यस्त थिएँ। मोबाइलको घण्टी बज्यो। मोबाइल हेर्दा पत्नीको फोन थियो। मेरो ढुकढुकी निकै बढ्यो। जुन कुराको आशंका थियो त्यही भइदियो। मलाई पोजेटिभ देखियो। रुन्चे स्वरमा उनले बोलेर फोन राखिदिइन्। निकै आत्तिएँ। अब के गरौं ? यता जनगणनाको तयारीका लागि सुपरिवेक्षकको तालिम कार्यक्रम तय भइसकेको थियो। प्रशिक्षक आफैं थिएँ। तर पनि सुखदुःखको साथी पत्नी जीवनमरणको दोसाँधमा भएको बेला मैले साथ र सहयोग गर्न सकिनँ भने जीवनभरको पछुतो रहने छ भन्ने सोचेर माथिल्लो निकायमा सबै कुरा अवगत गराएँ। विदा मागें तर पाइनँ। सञ्जोग पनि त्यस्तै पर्यो। वैशाख ११ गते सहायक जिल्ला जनगणना अधिकारी टेकबहादुर घर्तीको पत्नी कोरोना संक्रमण भई नेपालगन्जमा कडा लक्षणहरू देखिएपछि उपचारको व्यवस्था गर्न उहाँलाई त्यता पठाइयो। त्यसपछि २०७८ वैशाख १४ गते आफू कार्यरत खलंगामा रहेको स्थानीय जनगणना कार्यालयका स्थानीय जनगणना अधिकारी मोतीराम भण्डारी स्वयं कोरोना संक्रमित भई घरमै आईसोलेसनमा बस्नु पर्ने भयो। दुई जना कर्मचारी कार्यालयमा नभएको र तालुकदार अफिसले समेत कार्यालय छोडेर जान मिल्दैन भनेपछि जिम्मेवारीबाट पनि पन्छिन सकिनँ। आफू आउन नसक्ने अवस्थाबारे पत्नीलाई सम्झाएँ। उनले पनि मेरो बाध्यता बुझिन् होला भन्ने लागेको छ। तर पनि मनमा कता कता आफैंलाई आत्मग्लानी भइरहेको छ। मेरो गणना मेरो सहभागिता भन्ने नाराका साथ सञ्चालन हुने १२औं जनगणना २०७८ का सम्पूर्ण कार्यहरू सफलतापूर्वक सम्पन्न गर्ने गरी २०७७ चैत्र १ गतेदेखि नै कार्यालय स्थापना गरी जिल्लामा गर्नुपर्ने सम्पूर्ण व्यवस्थापकीय कार्यहरू गर्दै जिल्ला स्तरमा तीव्र गतिमा काम हुँदै आएका छन्। सम्पूर्ण स्थानीय तहसँग समन्वय लगायतका कार्यहरू सम्पन्न भए। केन्द्रीय तथ्यांक विभागले सर्टलिस्ट गरेका सुपरीवेक्षकहरूको प्रमाणपत्रहरू छानबिन गर्ने काम सम्पन्न भई सर्ट लिस्टमा योग्यता नपुगेका व्यक्तिलाई हटाउँदासमेत दबाबको सामना गर्नुपर्यो। सुपरीवेक्षकहरूलाई अन्तिम सूची निकाल्ने काम भयो। वैशाख १४ गते नै प्रमुख जिल्ला अधिकारीको अध्यक्षतामा जिल्ला जनगणना समन्वय समितिको बैठक सम्पन्न भयो। बैठकले नेपाल सरकारले थप निर्णय नगर्दासम्म राष्ट्रिय जनगणना २०७८ का गतिविधिहरू स्वास्थ्य मापदण्ड प्रयोग गरी निरन्तर गर्ने निर्णय गरियो। माथिबाट कुनै निर्णय नभएका कारण सुपरिवेक्षकहरू फोन सम्पर्क गरी तालिम हुन्छ कि हुँदैन भन्थे तर कुनै जवाफ दिन सकिएन। गृह मन्त्रालयबाट जनगणनाका गतिविधिहरू स्वास्थ्य सुरक्षाका मापदण्ड प्रयोग गरी गर्ने भनेपछि १५ गतेको जिल्ला कोभिड व्यवस्थापन समितिको बैठकले १८ गते राति १२ बजेबाट लकडाउन गर्ने निर्णय गर्यो। नेपालगन्ज बस्ने पत्नी तीन दिन पहिलेदेखि टाउको दुख्ने, ज्वरो आउने, खोकी लाग्ने र श्वास फेर्न गाह्रो हुने लक्षणसहित बिरामी भएको जानकारी आयो। परीक्षण गर्दा कोरोना पोजिटिभ रिपोर्ट आएपछि त उनलाई कडा लक्षणहरू देखिए। के गर्ने के नगर्ने ? अन्योलमा रहें। यता कार्यालयका कर्मचारी नै संक्रमित उता घरमा पत्नी र सँगै छोरी पनि भएकाले दुवै जना ज्यान नै जोखिम भएको दिमागमा झल्झली आइरह्यो। बिरामीको उपचार गर्दा गदै बिरामी भएकी पत्नीलाई कता भर्ना गर्ने छोरीलाई के गर्ने भन्ने सोचिरहें। यता राष्ट्रिय जनगणना २०७८ लाई सम्पन्न गर्न १६ गतेबाट सुपरीवेक्षकको तालिम गराउनु पर्ने थियो। तालिम दिने जिल्लामा एकजना मात्रै छु। तीनवटा समूहमा सहजीकरण गर्नुपर्नेलगायत तालिमको व्यवस्थापकीय कार्यहरू गर्नुपर्ने दोहोरो तनावमा भएँ। पत्नीलाई हेरचाह गर्न जाने कि जनगणना तालिम गर्ने ? तनाव हुँदै गयो। अन्तिममा राज्यले दिएको जिम्मेवारी भएकाले तालिम प्रशिक्षक कोही नभएपछि अन्तिममा तालिमलाई निरन्तरता दिने निर्णयमा पुगें। पत्नी र छोरीलाई भगवान्ले नै रक्षा गर्छन् भन्ने निष्कर्षमा पुगें। पत्नी र छोरीको अनुहार दिमागमा झल्झली आउँदा पनि तालिम चलाउन बाध्य भएँ। सहायक जनगणना अधिकारी पत्नी उपचारकै क्रममा हुनुहुन्थ्यो। यसरी जोखिम मोलेर तालिम गर्दा तीनवटा कक्षा भएकाले सहजीकरण गर्न नसकिने भयो। यो बुझेर उहाँ तत्काल आउनुभयो। एउटा कक्षा तथ्यांक कार्यालय सुर्खेतबाट काजमा ल्याएका खरिदार उमेशकुमार कार्कीले पाइलट जनगणना गरेको अनुभवको आधारमा सञ्चालन गरेपछि सहज भयो। यसरी यस्तो महामारीका बिच परिवारका सबै सदस्यहरू संक्रमित हुँदा पनि सहयोग गर्न नसक्ने अवस्था भए पनि राज्यप्रतिको कर्तव्य पनि हो भन्ने ठानी तालिम कार्यक्रम निरन्तर सञ्चालन गरिरहेको छु। यति गरिरहँदा पत्नी र छोरीले मलाई परिवारप्रति गैरजिम्मेवार भनी बुझ्ने छैनन् भन्ने विश्वास मनमा छ। मेरो परिवारलाई घरमै डेरा गरी बस्ने एक जना बहिनीले खाना लगायतका कुरामा सहयोग गरिरहेकी छन्। पत्नी र छोरीका लागि धन्यवादकी पात्र उनै बहिनी बनिन्। घरमै अक्सिजन सिलिन्डर राखेर उपचार भइरहेको छ। दुई दिन निकै गाह्रो भए पनि अहिले उनको अवस्थामा सुधार आएको छ। तन, मन सबै नेपालगञ्जमा रहेका पत्नी र छोरीप्रति भए पनि भगवान् पुकार्दै तालिम चलाइरहेको छु।"
मोरङमा तीन जना कोरोना संक्रमितको मृत्यु,विराटनगर : मोरङमा तीन जना कोरोना संक्रमितको भएको छ। मृत्यु हुनेमध्ये एक जना सुनसरीको धरानका उद्योगी एवं व्यवसायी हुन्। दुई जनाको अस्पतालमा र एक जना वृद्धा महिलाको होम आइसोलेसनमा मृत्यु भएको हो। मोरङको बूढीगंगा गाउँपालिकास्थित विराट शिक्षण अस्पतालमा धरानका उद्योगी ६४ वर्षीय पुरुषको शुक्रबार राति मृत्यु भएको छ। विराटका कोभिड अस्पताल इन्चार्ज सुनिल देवका अनुसार धरान३ निवासी उनको उपचारका क्रममा राति १० : ५० बजे मृत्यु भएको हो। मृतकमा पहिलेदेखि नै उच्च रक्तचापको समस्या रहेको देवले जानकारी दिए। पीसीआर परीक्षण गराउँदा कोरोना पुष्टि भएर स्वास्थ्यमा थप समस्या आएपछि उनलाई उपचारका लागि वैशाख १७ गते अस्पताल भर्ना गरिएको थियो। आन्द्रामा देखिएको समस्याको उपचार गराउन केही समयअघि भारतको नयाँ दिल्ली गएका उद्योगीलाई फर्किएर आएपछि परीक्षण गराउँदा कोरोना संक्रमण पुष्टि भएको थियो। नयाँ दिल्लीमा उनको आन्द्राको शल्यक्रिया भएको थियो। धरानमा सूर्य कत्था उद्योग र खोटोको टरपेनटाइन तथा गुट्खा उद्योग पनि रहेका मृतक उद्योगी सुनसरी उद्योग वाणिज्य संघका सल्लाहकार हुन्। उनी पेट्रोल पम्पका सञ्चालक पनि हुन्। त्यस्तै विराटमै उपचारररत विराटनगर महानगरपालिका५ की कोरोना संक्रमित ५२ वर्षीया महिलाको पनि मृत्यु भएको छ। संक्रमण यकिन भएपछि उनलाई शुक्रबार दिउँसो उपचारका लागि लगेर अस्पतालको आइसोलेसनमा भर्ना गरिएको थियो। गम्भीर अवस्थामा अस्पताल ल्याइएकी महिलाको साँझ ७ : ४० बजेतिर मृत्यु भएको जानकारी देवले दिए। त्यस्तै मोरङको कटहरी गाउँपालिका२ की ९१ वर्षीया वृद्धाको होम आइसोलेसनमै मृत्यु भएको छ। पीसीआर परीक्षण गराउँदा वैशाख २२ गते रिपोर्ट पोजेटिभ आए पनि उनलाई होम आइसोलेसनमै राखिएको थियो।
कोभिड१९ को खोप उपलब्ध गराउन टिआइ नेपालको माग,"काठमाडौं : ट्रान्सपरेन्सी इन्टरनेशनल (टीआइ) नेपालले यथाशीघ्र कोभिड१९ को खोप उपलब्ध गराउन माग गरेको छ। टीआइ नेपालले महामारी नियन्त्रणमा प्रभावकारी हुने खोप सम्पूर्ण नागरिकलाई यथाशिघ्र निःशुल्क उपलब्ध गराउन माग गर्दै सर्वप्रथम पहिलो चरणको खोप सबैलाई उपलब्ध गराउनुका साथै पहिलो चरणमा खोप लिएकालाई दोस्रो चरणको खोपको व्यवस्था तोकिएको समयसीमाभित्रै उपलब्ध गराउन ध्यानाकर्षण गराएको छ। 'हाल यो प्रक्रिया अवरुद्ध भएकोले जनहीतको लागि सरकारले यथाशीघ्र खोप तालिका सार्वजनिक गर्नु जरुरी छ', टीआइ नेपालद्धारा जारी विज्ञप्तिमा भनिएको छ, 'खोप आपूर्ति किन रोकिएको, कुन राष्ट्रबाट कति खोप अनुदानमा आयो र कति आउँन बाकिछ, कति खरिद भै आयो र कति आउँन बाँकी छ, हाल खोपको मौज्दात कति छ र कति नयाँ खरिदको क्रममा छ भन्नेबारे जनतालाई सुसूचित गराउनु पर्दछ। यस्ता सूचना प्राप्त गर्नु नागरिकको संविधानप्रदत्त मौलिक अधिकार पनि हो।' कोभिड१९ जस्तो महामारीको अवस्थामा खोप लगायतका स्वास्थोपचार सम्बन्धि खरिदको प्रक्रिया झन बढि पारदर्शी र जवाफदेही बनाइनु आग्रह गरेको छ। महामारीको समयमा स्वास्थ्योपचार सम्बन्धि खरिदमा अनियमितता हुनु राष्ट्रघाती भएको बताउँदै कमिशनका लागि नेपाली जनताको जीवनसँग खेलवाड गर्ने काममा सरकारी वा निजी क्षेत्रका कसैको संलग्न भएको भए छानविन गरी निर्मम कारबाही गरिनु माग गरेको छ। टीआईका महासचिव मुकुन्द बहादुर प्रधानद्धारा जारी विज्ञप्तिमा यस्तो अवस्थामा सरकारले सेरम इन्ष्टिच्यूट अफ इण्डिया प्रालि भारतबाट खरिद गरिएको र गर्ने भनिएको खोपको आपूर्तिमा नेपालका केही कमिशन एजेन्टले प्रभाव पारी ढिलाई भैरहेको भन्ने समाचार सञ्चारमाध्यमबाट सार्वजनिक गम्भीर ध्यानाकर्षण भएको जनाएको छ। विज्ञप्तिमा भनिएको छ, 'राजधानी लगायतका अस्पतालहरुमा शैयाको चरम अभाव रहेको, अक्सिजन आपूर्तिमा अभाव भएको, आवश्यक औषधि र सामग्रीहरुको पनि अभाव भएको र उचित उपचारको अभावमा संक्रमितहरुले अकाल मृत्युवरण समेत गर्नु परिरहेको बारेका समाचारहरुले सर्वसाधारण जनता झन आक्रान्त भएका छन्।' कोभिड१९ को रोकथाम, नियन्त्रण र व्यवस्थापनमा तीनै तहका सरकारको संयुक्त प्रयास र कार्ययोजना हुनु जरुरी रहेका बताउँदै हाल महामारी रोकथामका लागि भइरहेको राजनीतिक र प्रशासनिक प्रयासमा प्राविधिक विशेषज्ञहरुको विज्ञतालाई थप महत्व दिई महामारी नियन्त्रणको अभियान अघि बढाइन सुझाव दिएको छ। टिआइले कोभिड१९ रोकथाममा संलग्न सरकारका निकाय, सुरक्षाकर्मी, स्वास्थ्यकर्मी, स्वयम्सेवी, सामाजिक अभियन्ता, सेवाकर्मीले अनवरत रुपमा दुवै चरणको संक्रमणमा आफ्ना तर्फबाट सेवा पुर्याउँदै आएको कार्य सह्रानीय भनेको छ। कोभिड१९ महामारी नियन्त्रण सम्बन्धि उपरोक्त विषय पारदर्शिता तथा जवाफदेहीताका साथ कार्यान्वयन होस् भनी टिआइले सरकारसँग जोडदार माग गरेको छ।"
कोरोना संक्रमित आयुर्वेद कार्यालय दार्चुलाका प्रमुख जोशीको मृत्यु,दार्चुला : जिल्ला आयुर्वेद स्वास्थ केन्द्र दार्चुलाका कार्यालय प्रमुख एवम् वरिष्ठ कबिराज (निरीक्षक) लोकेन्द्र जोशीको कोरोना संक्रमणका कारण मृत्यु भएको छ। केहि दिन पहिले धनगढीमा कोरोना पुष्टि भएपछि सेती प्रादेशिक अस्पताल (कोभिड अस्पताल) मा उपचाररत ४५ वर्षीय जोशीको शनिबार बिहान मृत्यु भएको जिल्ला आयुर्वेद स्वास्थ केन्द्र दार्चुलाले जनाएको छ। उपचारका लागि गत हप्ता भारतको दिल्ली गएका जोशीलाई भारतबाट फर्किएपछि धनगढीमा कोरोना संक्रमण पुष्टि भएको थियो। बैतडीको दोगडाकेदार गाउँपालिका स्थायी घर भएका जोशीको निधनपछि परिवार शोकमा डुबेको छ।
अध्यादेशमार्फत संवैधानिक आयोगमा पदपूर्ति गर्नू अलोकतान्त्रिक : नेपाल,"काठमाडौं : एमाले नेता माधवकुमार नेपालले अध्यादेशमार्फत संवैधानिक आयोगमा पदपूर्ति गर्न खोज्नु अलोकतान्त्रिक कार्य भएको टिप्पणी गरेका छन्। शनिबार बिहान फेसबुकमार्फत उनले गलत बाटोबाट गरिने नियुक्ति प्रयास तत्काल बन्द गर्न आग्रह गरेका छन्। विभिन्न संवैधानिक आयोगहरूमा पदाधिकारी तथा सदस्य नियुक्तिको विषयमा निर्णय लिन प्रधानमन्त्री केपी शर्मा ओलीले आइतबार संवैधानिक परिषद्को बैठक बोलाएका छन्। संवैधानिक परिषद्मा प्रधानन्यायाधीश, प्रतिनिधिसभाका सभामुख, राष्ट्रिय सभाका अध्यक्ष, प्रतिनिधिसभामा विपक्षी दलका नेता र प्रतिनिधिसभाको उपसभामुख सदस्य हुन्छन्। राष्ट्रपति विद्यादेवी भण्डारीले मन्त्रिपरिषद्को सिफारिसमा संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) अध्यादेश, २०७८ वैशाख २१ गते मंगलबार जारी गरेकी थिइन्। यसैगरी नेपालले जनताको जीवन रक्षामा ध्यान केन्द्रित गर्न आव्हान गरेका छन्। 'कोरोना (कोभिड१९) भाइरस नियन्त्रण गर्न र जनतालाई आवश्यक स्वास्थ्य सामग्री उपलब्ध गराउन केन्द्रित हुनुको साटो बलमिच्याई गरी अध्यादेशमार्फत संवैधानिक आयोगमा पदपूर्ति गर्न खोज्नु गैरजिम्मेवारीपन एवम् अलोकतान्त्रिक कार्य हो।' उनले भनेका छन्, 'मुलुकमा उत्पन्न विषम परिस्थितिमा सरकार जनताप्रतिको आफ्नो मुख्य दायित्वबाट च्यूत हुन मिल्दैन।अत: गलत बाटोबाट गरिने यस्ता नियुक्ति प्रयासहरू तत्काल बन्द गर्न र जनताको जीवन रक्षामा ध्यान केन्द्रित गर्न आव्हान गर्दछु।'"
दुग्ध किसान मर्कामा,सन्तोष ढुंगेल। रामेछाप : कोरोना भाइरसको नयाँ भेरियन्टसहितको भाइसरका कारण सुरु भएको निषेधाज्ञाको कारण रामेछापका दूध किसान मारमा परेका छन्। बिहान एक समय मात्र बजार पसल खुल्ने हुँदा किसानहरूले उत्पादन गरेको बेलुकाको दूध बजार बन्द हुँदा खेर जाने स्थितिमा पुगेको छ। व्यावसायिक रूपमा दूध उत्पादन गर्दै आएका किसानहरू यसको प्रत्यक्ष मार खेपिरहेका छ। आफूहरूले उत्पादन गरेको दूध बिहानको डेरीहरूले लिने र बेलुका लिन नमानेपछि किसानहरू चिन्तित बनेका हुन्। बिहानको दूध मात्र डेरीले लिन्छन् बेलुकाको दूध के गर्ने भन्ने चिन्ताले सताएको दूध किसान डुकुना पोखरेल घिमिरे बताउँछिन्। गाई फार्म सञ्चालन गर्दै आएकी उनी किसानले उत्पादन गरेको दूध डेरीहरूले लिने वातावरणसम्बन्धी निकायले मिलाइदिनुपर्ने बताउँछिन्। आफैं दुग्ध सहकारी रामेछापको अध्यक्ष हुँदा पनि किसानले उत्पादन गरेको दूध खपत नहुँदा चिन्तित भएको घिमिरे बताउँछिन्। किसानले उत्पादन गरेको दूध बिक्री गर्ने वातावरण प्रशासनले मिलाइदिनु पर्ने अर्का किसान केशर क्षेत्री बताउँछन्। दैनिक १ सय ३० लिटर उत्पादन गर्दै आएका उनको पनि बेलुकाको दूधले बजार नपाउँदा आफू निराश भएको बताउँछन्। दूध बिक्री नहुँदा गाईलाई घाँस र दाना खुवाउनसमेत समस्या हुन थालेको खत्रीले बताए। आनन्द पशुपालन फार्मका मार्फत खत्रीले १३ वटा गाई पालेका छन्। आफूहरूले उत्पादन गरेको दूध भण्डारण गर्न सक्ने अवस्था नरहेको र डेरीहरूले नलिदिएपछि आफूहरू समस्यामा परेको उनले बताए। लकडाउनको कारण खपत कम भएसँगै किसानहरूले उत्पादन गरेको दूध लिन नसकेको डेरी सञ्चालक बताउँछन्। दूध लिएर मात्र के गर्ने किन्ने मान्छे नआएपछि र आफूहरूले भण्डारण धेरै गर्न नसकेका कारण यो अवस्था आएको रामेछाप डेरीका सञ्चालक किशोर पौडेल बताउँछन्। प्रशासनले डेरी व्यवसायलाई सहज सञ्चालन गर्ने वातावरण बनाइदिनुपर्ने पौडेल बताउँछन्। अहिले मन्थली आसपासका किसानले उत्पादन गरेको दूधको मात्रा १९ सय लिटर रहेको छ भने बजारमा खपत ६ सय लिटर मात्र रहेको छ। प्रशासनले दूध तथा दूधजन्य पदार्थको उत्पादन तथा बजारीकरणमा सहजता साथै ढुवानीमा सहजीकरण गरिदिए किसानहरूले उत्पादन गरेको सम्पूर्ण दूध लिन सकिने चिरञ्जीवी डेरीका सञ्चालक भानु श्रेष्ठ बताउँछन्। प्रशासनले डेरी उद्योगलाई अन्य व्यवसाय जस्तै समय निर्धारण गरेका कारण किसानले समस्या बेहोर्नु परेको उनको भनाइ छ। डेरी उद्योगलाई दैनिक १२ देखि १५ घण्टा सञ्चालन गर्न दिनुपर्ने उनको भनाइ छ। जिल्ला प्रशासन कार्यालयले भने किसानको समस्या समाधान गर्न आवश्यक व्यवस्था गरिने जनाएको छ।
धारै नखोली कहाँ गाग्री भरिन्छ र ? (भिडियो),"काठमाडौं : विधान कार्कीको निर्देशनमा धारै नखोली गीतको म्युजिक भिडियो सार्वजनिक गरिएको छ। नेपाली चलचित्र क्षेत्रका तीन सफल कलाकारहरू नायिकाद्वय पूजा शर्मा र आँचल शर्माको साथमा नायक आकाश श्रेष्ठ एकसाथ भिडियोमा देखिएका छन्। गायक रोशन अधिकारी र गायिका समीक्षा अधिकारीको स्वरमा समावेश धारै नखोली बोलको गीतमा यी सफल कलाकारलाई फिचरिङ गरिएको हो। भिडियोमा अमेरिकामा बस्ने गायक रोशनले पनि अभिनय गरेका छन्। यो गीतमा दिनेशराज पुरीको शब्द, अर्जुन पोखरेलको संगीत र संगीत संयोजन रहेको छ। सुरेन्द्र बसेलको कोरियोग्राफी रहेको भिडियोमा विकास दाहालको सम्पादन र उत्सव दाहालको छायांकन छ। विधानले डान्सिङ नम्बरमा कलरफुल भिडियो तयार पारेका छन्। रिलिज भएको केही घण्टामै भिडियोले युटयुबमा दर्शकको राम्रो साथ पाएको छ।"
कुष्ठरोगी छाउगोठमा,"नेपालगन्ज : बाँकेको वैजनाथ गाउँपालिका१ की ३७ वर्षीया महिलालाई २०७३ साउनमा कुष्ठरोग लाग्यो। स्थानीय स्वास्थ्य चौकीबाट औषधि ल्याएर लगातार २४ महिना सेवन गरिन्। रोग त निको भयो। तर, त्यो अवधिमा उनले कुष्ठरोगभन्दा ठूलो रोग झेलिन् दाजुभाउजूबाट विभेद। जुन दिन मलाई रोग लाग्यो भन्ने थाहा भयो। मलाई छाउपडी गोठमा बस्न पठाइदिए, उनले हालै भनिन्, नछुने हुँदा भाउजूहरू र म पहिले त्यही गोठमा सुत्थ्यौं। म रोगी भएपछि त्यहीं बसें। कर्णाली र सुदूरपश्चिम प्रदेशमा छाउगोठ भत्काउने अभियान चलिरहँदा यता कुष्ठरोग लाग्दा पनि छाउगोठमा बस्न बाध्य भइन्। कुष्ठरोगको औषधि पहिलो पटक खाँदा नै रोग सर्दैन भनेर सरहरूले भन्नुभएको कुरा मैले दाजुभाउजूलाई सुनाएँ। तर, विश्वास नै गरेनन्, उनले भनिन्। एक दिन भात छोएको दिनको घटना उनले सम्झिन्, कान्छी भाउजू बासी भात तताएर खाने भनेर आगोमा बसालेर बाहिर जानुभयो। जल्न लाग्यो भनेर मैले चलाएँ। मैले छोएको भनेर भाउजू खाना नखाएरै सुत्नुभयो। त्यस दिनदेखि मलाई भतिजाभतिजीभन्दा टाढा बस्न भनियो। घरदेखि झन्डै ५० मिटर दूरीमा खरको छानो भएको, माटोको भित्ताको एककोठे छाउपडी गोठ छ। घरनजिकै जंगल भएकाले राति सुत्दा डर लाग्थ्यो। रोग निको भइसक्दा पनि दाजुभाउजूले विभेद गरेपछि उनी केही दिन बहिनीको घरमा बसिन्। दुई महिनादेखि भने नेपालगन्जस्थित साइनिङ अस्पतालमा बसिरहेकी छन्। यहाँबाट फर्केर पनि दाजुभाउजूसँग बस्दिनँ। बहिनीकै घरमा जान्छु, उनले भनिन्। अस्पतालका प्रबन्धक श्याम बीकेले तपाईंलाई निको भइसक्यो भन्दा परिवारको अपहेलनाका कारण उनले घर फर्कन नमानिरहेको बताए। हाम्रा साथीहरूले दाजुभाउजूलाई काउन्सिलिङ पनि गर्नुभएको छ, बीकेले भने। कुष्ठरोग लागेर विभेदको सामना गर्ने उनी एक्ली होइनन्। वैजनाथ गाउँपालिकाको टिटिहिरिया गाउँकी ३५ वर्षीया महिलालाई उनका पतिले सम्बन्धविच्छेद गर्न लागेको जनाइएको छ। छोरीछोरी मात्र जन्माइस् भनेर पहिलेदेखि हेला गर्थे। छोरा चाहियो रे ! कुष्ठरोग लागेपछि रोग सर्छ भनेर बूढाले छोडपत्र गर्न लागेका छन्, उनको भनाइ अस्पतालकी सिनियर पारामेडिकल जयसरा बुढाले उद्धृत गरिन्। नेपालगन्ज उपमहानगरपालिका१ की ३५ वर्षीया अर्की महिलाले त यही विभेदको शिकार हुने डरले परिवारलाई थाहै नदिई औषधि सेवन गरिन्। उनका पति विदेशमा थिए। स्वदेश नफर्किँदै उनी निको भइन्। कन्ट्याक्ट ट्रेसिङका क्रममा स्वास्थ्यकर्मीको टोली घर पुग्दा उनले आफू कुष्ठरोगी भएको कुरा परिवारलाई नबताइ दिन आग्रह गरेकी थिइन्। कुष्ठरोगीको उपचारमा संलग्न यौन तथा छाला रोग विशेषज्ञ डाबद्री चापागाईंले अधिकांश कुष्ठरोगीले पहिचान नखुलाउने बताउँछन्। कुष्ठरोग लागेकाबारे धेरैले त विश्वास नै गर्दैनन्। होइन होला भनेर टार्न खोज्छन्, डा चापागाईं भन्छन्, रोग पुष्टि भएपछि सामाजिक अपहेलना हुने डरले उनीहरू पहिचान लुकाउँछन्। जिल्ला स्वास्थ्य कार्यालय बाँकेका प्रमुख धीरजंग शाहले कुष्ठरोगीलाई अपहेलना हुने गरेको बताए। पहिलो डोज औषधि सेवन गर्ने बित्तिकै अरूलाई रोग सार्ने खतरा ९९ प्रतिशत हटेर जान्छ। संक्रमणको अवस्था हेरेर कम्तीमा ६ महिनादेखि १२ महिना वा बढीमा २४ महिनासम्म औषधि सेवन गर्दा पूर्ण रूपमा रोग निको हुन्छ, शाहले भने। बाँकेमा हरेक तीनतीन दिनमा एक जना नयाँ कुष्ठरोगी फेला परिरहेका छन्। जिल्ला स्वास्थ्य कार्यालय बाँकेका कुष्ठरोग स्रोत व्यक्ति मानव नेपालीले पछिल्लो १८ महिनामा जिल्लामा १ सय ८६ जना कुष्ठरोगीको पहिचान भएको बताए। नेपालीका अनुसार आर्थिक वर्ष ०७६७७ मा १ सय ३३ र चालू आर्थिक वर्षको पुस मसान्तसम्म ५३ जना रोगीको पहिचान भएको छ। लुम्बिनी प्रदेशमा कुष्ठरोेगको प्रकोपदर सबैभन्दा बढी छ। अघिल्लो वर्ष २२१ प्रतिशत र चालू आवको ६ महिनामा १७२ प्रतिशत छ। हरेक स्थानीय तहका सबै स्वास्थ्य संस्थामै निःशुल्क औषधि पाइन्छ। अंगभंग भएका जटिल रोगीको भने साइनिङ अस्पताल नेपालगन्जमा उपचार हुन्छ। आईएनएफका पदम बुढाले गत वर्ष बाँकेका ५९ अनि झन्डै दर्जन जिल्लाका १ सय ४५ जना नयाँ कुष्ठरोगीको उपचार गरिएको बताए। ०६९ सालदेखि अहिलेसम्म अस्पतालले बाँकेका मात्र १ हजार ३ सय ७४ कुष्ठरोगीको उपचार गरेको छ। जिल्ला स्वास्थ्य कार्यालयका अनुसार पछिल्लो १८ महिनामा जिल्लामा सबैभन्दा बढी कुष्ठरोगी जानकी गाउँपालिकामा ४३ जना छन् भने सबैभन्दा कम राप्ती सोनारीमा ६ जना। नेपालगन्ज उपमहानगरपालिकामा ३६, बैजनाथ गाउँपालिकामा २४, खजुरा गाउँपालिकामा २२, कोहलपुर नगरपालिकामा २०, डुडुवा गाउँपालिकामा १९ र नरैनापुर गाउँपालिकामा १५ जना छन्।"
खोप प्रकरण : विवेकशील साझाले सरकारमाथि उठायो चार प्रश्न,"काठमाडौं : कोरोना भाइरसविरुद्धको कोभिडशिल्ड खोप खरिदका प्रकरणबारे विवेकशील साझा पार्टीले सरकारको गम्भीर ध्यानाकर्षण गराएको छ। शुक्रबार प्रवक्ता शरदराज पाठकले एक विज्ञप्ति जारी गर्दै भ्रष्टचार ढाकछोप गर्न आंशिक रूपमा दोषको भागीदार देखिएका व्यापारीहरूको थाप्लोमा दोष थोपरेर सरकार चोखिने प्रयत्न गरिरहेको साझा निष्कर्ष रहेको उल्लेख गरेका छन् । व्यापारीकै कारण खोप खरिद तथा आयातजस्तो संवेदनशील प्रक्रियामा अवरोध सिर्जना भएको भए उनीहरुमाथि किन कारबाही नगरिएको भन्दै साझाले प्रश्न उठाएको छ। विवेकशील साझाले खोप प्रकरणमा संलग्न सबैमाथि छानबिन गरेर दोषी देखिएमा कडा कारबाही गर्न माग गरेको छ। जनताको अभिभावक सरकार हो, व्यापारी होइन। राज्य शक्ति सरकारसँग छ, व्यापारीसँग होइन। विज्ञप्तिमा भनिएको छ,भारतीय कम्पनीलाई पैसा तिरेर पनि प्राप्त हुन बाँकी १० लाख डोजसहित आवश्यक परिमाणको खोप अन्य मुलुकबाट चाँडो आयात गर्न विवेकशील साझा पार्टी सरकारसँग जोडदार माग गर्दछ। नागरिकको जीवनसँग जोडिएको यति संवेदनसिल विषयमा भइरहेको खेलवाड र राजनीतिक तहको अकर्मण्यताको चर्को आलोचनासहित सबैतिरबाट प्रश्न उठेपछि स्वास्थ्य मन्त्रालयका प्रवक्ता प्रा डा जागेश्वर गौतमले शुक्रबार एउटा विज्ञप्ति निकालेर यसमा स्वास्थ्य तथा जनसंख्या मन्त्रालय संलग्न नरहेको स्पस्ट पारेका छन्। नेपालले भारतको सिरम इन्स्टिच्युटबाट फागुनको पहिलो हप्ता नै २० लाख खोप खरिद गरेको थियो। १० लाख खोप आइसकेको छ। पैशा दिइसकेको १० लाख खोप आउन बाँकी छ। थप ५० लाख खोप खरिद गर्नका लागि एक महिना पहिले नै अघि बढाएको फाइल पनि अहिले रोकिएको छ। कमिसनको किचलोले रकम भुक्तानी भइसकेको १० लाख खोप आउन सकेको छैन भने थप ५० लाख खोप ल्याउने प्रक्रिया पनि अल्झिएको छ। ६० लाख खोप समयमै आइपुगेको भए धेरै नागरिकको ज्यान जोगिने अवस्था हुने विज्ञहरूले बताएका छन्। बिचौलियाले कमिसनको लफडा निकालेर भुक्तानी भइसकेको खोप पनि अड्काइदिएका छन्। यस्तो छ विवेकशील साझाले सरकारमाथि उठाएका चारवटा प्रश्न १ महामारीजस्तो राष्ट्रियविश्वव्यापी सङ्कटका बेला यदि केही व्यापारीकै कारण खोप खरिद तथा आयातजस्तो संवेदनशील प्रक्रियामा अवरोध सिर्जना भएको हो भने ती व्यापारीमाथि किन कारबाही गरिएन? २ केही व्यापारीका अगाडि निरीह देखिएर उनीहरूको टाउकोमा दोष थोपर्दै भयावह स्थितिबाट सरकार उम्कन मिल्छ? फेरी, त्यस्ता व्यापारीहरू सरकार हाँक्ने नेताहरूबाटै संरक्षित छैनन् र? ३ भारतीय उत्पादकबाट खोप ल्याउन बिचौलियाले रोकेको र त्यो अवरोध सल्टाउन कठिन भएकै हो भने अन्यत्रबाट खोप ल्याउने प्रक्रिया समयमै अघि बढाउन चाहिँ सरकारलाई कसले अवरोध गर्यो? ४ प्रधानमन्त्री केपी ओलीले तीन महिनाभित्र सबै नेपालीलाई निःशुल्क खोप दिलाउने घोषणा गरेका थिए। मानिलिऊँ, कसैले अवरोध नगरेर भारतबाट थप ५० लाख डोज खोप सहजै आएको भए पनि त्यो प्रधानमन्त्रीले घोषणा गरे अनुरूप बाँकी नेपालीलाई खोप लगाउन पर्याप्त हुने थिएन। बाँकी खोप ल्याउन चाहिँ सरकारले हालसम्म के गरेको छ? चाहे व्यापारी हुन् या सरकार, यस्तो विपदमा पनि निहित स्वार्थ वा लाभबाट प्रेरित भएर खोप आयातमा अवरोध सिर्जना गर्नु तथा अलमल गर्नु अक्षम्य अपराध हो। यसर्थ खोप प्रकरणमा संलग्न सबैमाथि छानबिन होस्, दोषी देखिएमा कडा कारबाही होस्। तर सरकार त्यतिमै उम्किन पाउँदैन, यी सबै घटनाको उसले जिम्मेवारी लिनुपर्छ। विवेकशील साझा पार्टी माथि उल्लेखित चार प्रश्नहरूको स्पष्ट र चित्तबुझ्दो जवाफ तत्काल नागरिकसमक्ष पेस गर्न सरकारसँग माग गर्दछ। अन्यथा राज्यले आफूलाई निरीह देखाएर, आंशिक विवरणहरू मात्र बाहिर ल्याएर सरकारले आफ्नो अक्षमता ढाकछोप गर्न अनेक भाष्य निर्माण गर्नु कदापि स्वीकार्य हुन सक्दैन। जनताको अभिभावक सरकार हो, व्यापारी होइन। राज्य शक्ति सरकारसँग छ, व्यापारीसँग होइन। तसर्थ भारतीय कम्पनीलाई पैसा तिरेर पनि प्राप्त हुन बाँकी १० लाख डोजसहित आवश्यक परिमाणको खोप अन्य मुलुकबाट चाँडो आयात गर्न विवेकशील साझा पार्टी सरकारसँग जोडदार माग गर्दछ।"
शताब्दी पुरुषका तीन आयाम,"सत्यमोहन जोशी, नरकान्त अधिकारी र म, हामी तीन जना एकदमै मिल्ने पुराना साथी हौं। पहिलादेखि नै चिनजान छ। उमेर पनि उस्तै उस्तै, केही महिनाको फरक छ। उनी मेरो डेरामा पनि आइरहन्थे र वसन्ततिलका छन्दमा कविता सुनाउँथे। भन्नुपर्दा, जोशीलाई हेर्नुपर्ने तीन आयाम छन्। एउटा सांस्कृतिक आयाम हो, दोस्रो साहित्यिक आयाम र तेस्रो प्रशासनिक आयाम। उनलाई संस्कृतिविद् भनेर चर्चा गर्ने चलन छ, अरू दुई पक्षका बारेमा खासै चर्चा भएको छैन। त्यतातिरबाट अरूले हेरेका छैनन्। म त साहित्यिक मान्छे। पहिले म उनको साहित्यिक व्यक्तित्वकै कुरा गर्छु। जोशीले नेपाली र नेवारी भाषामा कविता, नाटक र महाकाव्य लखेका छन् तर तिनको यथोचित चर्चा भएको छैन। मैले कुरा मात्र उठाएको, कृति खोजेर पढ्ने र समालोचना गर्ने काम समालोचकको हो। सत्यमोहन जोशी काठमाडौंका मानिस भएर पनि मेरो गाउँ, मेरो जिल्ला लमजुङमा आई लोकसंस्कृतिको अध्ययन गरे। लोकसंस्कृतिका क्षेत्रमा काम गर्ने सम्भवत: उनी नै पहिलो व्यक्ति हुन्। दोस्रो आयाम हो प्रशासनिक कामको। उनीसँग कुशल प्रशासनिक क्षमता थियो। उनी नाचघर तथा पुरातŒव विभागको निर्देशक पनि भए। त्यतिबेला कांग्रेसको सरकार थियो। उनले त्यही प्रशासन र अनुसन्धानको अनुभव गर्नु, संस्कृतिको अनुसन्धानको काम गरे। अरू खालको होइन, उनी ललितपक्षकै प्रशासक थिए। साहित्य कला सांस्कृतिक क्षेत्रका प्रशासक। अरू कामका प्रशासक होइन। उनले प्रज्ञा प्रतिष्ठानका सदस्यसचिवमा रहँदा उत्तम पशासकको भूमिका निर्वाह गरे। त्यो उत्तम र आधारभूत प्रशासनिक काम थियो। त्यही प्रशासनको जगमा प्रज्ञा प्रतिष्ठान अहिले पनि चलिरहेको छ। उनको त्यो कार्य नै प्रज्ञाको प्रशासनिक आधारशीला बन्न सक्यो। अर्को हो, उनको सांस्कृतिक आयाम। उनी काठमाडौंका मानिस भएर पनि मेरो गाउँ, मेरो जिल्ला लमजुङमा आई लोकसंस्कृतिको अध्ययन गरे। उहाँको त्यो अनुसन्धान शारदामा छापिएको थियो। यसरी लोकसंस्कृतिका क्षेत्रमा काम गर्ने सम्भवत: उनी नै पहिलो व्यक्ति हुन्। मेरो गाउँको लोकसंस्कृतिबारे उनी मभन्दा बढी परिचित छन्। प्रज्ञामा रहँदा उनले जुम्ला संस्कृतिको अध्ययन पनि गरे। टुचीले पनि त्यस क्षेत्रको संस्कृतिबारे अध्ययन र बयान गरेका छन्। रवीन्द्रनाथ टैगोरले पनि त्यो सुनेर बयान गरेका छन्। उनले यसरी प्रज्ञामा हुँदा विद्वान्को टोली लिएर कर्णाली गई त्यसको सबै पक्षका बारेमा अध्ययन गर्न पनि भ्याए। टोलीले त्यहाँको सांस्कृतिक वैभवको पूर्ण अध्ययन भयो। अध्ययनको किताब प्रकाशित भयो र ती सबैले मदन पुरस्कार पाए। सांस्कृतिक वैचारिकतामा सत्यमोहन जोशी वास्तवमा काठमाडौं बाहिरका सांस्कृतिक सम्पदा बेस्याहार रूपमा रहेका छन्। काठमाडौंमा चाहिँ अझै संरक्षित नै भएको छ। सत्यमोहन जोशी त काठमाडौं उपत्यकानिवासी। नेवारहरू हिन्दू र बौद्धमा दुवै छन्। दुवैथरी आआफ्ना संस्कृति रक्षामा लागिपरेकै छन्। उनीहरू मन्दिरमा देवीदेवताको मूर्ति स्थापना गरी पूजा गर्ने जाति, समुदायको रूपमा परिचित छन्। काठमाडौं यस हिसाबले सांस्कृतिक वैभवले सम्पन्न छ। यही बसेर सत्यमोहनले नेपाली संस्कृतिका विभिन्न पक्षबारेमा प्रशस्त अध्ययन गरेका छन्। अरू विद्वान्हरूले पनि उपत्यकाको संस्कृतिको अध्ययन गरिरहेका छन्। कसको तुलनामा कसले कति काम गरेका छन् त्यो त मलाई थाहा छैन। नेपाल कलाहरूको स्वर्ण क्षेत्र हो। सत्यमोहन त्यसका अध्येता हुन्। त्यसैकारण पनि उनी सांस्कृतिक विद्वान्का रूपमा चर्चित भएको हुनुपर्छ। विशेषगरी आफ्नो संस्कृतिको अध्ययन आफैंले गर्नुपर्छ। आन्तरिक रूपमा नेपालका विशेषताहरू चिनाउने काम नेपाली विद्वान्हरूकै हो। विदेशीको खोजीले मात्र हाम्रा सबै सूक्ष्म कुरा बाहिर आउन सक्दैनन्। उनीहरू सायद ल्याउन पनि चाहँदैनन्। झल्याकझुलुक बढी हुन्छ, भद्दा कुरा बाहिर ल्याउँछन्। सत्यमोहनले गरेको दुई संस्थाको प्रशासनिक काम बिर्सिन नसक्ने खालका छन्। संस्कृतिबारे हामीले आफ्ना संस्कृतिले संरक्षण गरेका दैवी गुणहरूको पनि अध्ययन गर्नुपर्छ। हाम्रा संस्कृतिका जरा धेरै पुरानो छन्। हामी वेदकालीन, त्यसभन्दा पनि अघिको र बुद्धकालीन तन्त्रमन्त्र सहितका संस्कृति चिन्तनले सम्पन्न छौं। आठ दस हजार वर्ष अघिदेखि चलेर आएको हाम्रो संस्कृति र सभ्यताको दैवी गुण चिन्ने चिनाउने काम हामीले गर्नुपर्छ। प्रसंगवश दसैंकै कुरा गरौं। त्यो मान्यजनबाट टीका ग्रहण, आशीर्वचन लिने पर्व हो। चण्डीको कथा सुन्दा त्यो काल्पनिक जस्तो लाग्छ। त्यहाँ देवीले महिषासुर दमन गर्ने कथा छ। र, त्यस कथाभित्र मनोविज्ञान छ। महिषासुरले हामीमा विद्यमान तीनवटा चेतनामध्ये अवचेतनको प्रतिनिधित्व गर्छ। चण्डीको प्रथम चरित्रको कानेगुजीबाट निस्केका मधु कैटभ अवचेतन मनका प्रतीक हुन्। उत्तम चरित्रमा वर्णित शुम्भ, निशुम्भ पनि अवचेतन शक्ति वा पक्ष वा मनका रूपमा आएका छन्। देवी तथा असुरको कथा मिथकका रूपमा आएको छ। देख्दा, सुन्दा रमाइलो लाग्छ, घरघरै देवी आउने कुरा। देवीले राँगो चढेर आउने महिषासुरलाई दमन गर्ने कुरा। राँगोकै कुरा गरुँ : त्यो उन्मत्त अवचेतनाको प्रतीक हो। त्यो नबुझ्दा अरूले हामीलाई अन्धविश्वासी र आफूलाई राम्रो भन्छन्। तर हाम्रो संस्कृतिमा मानवीय मूल्य र उच्च आध्यात्मिक चेतना छ। यस्ता संस्कृतिक पक्षलाई अध्ययन चिन्तन गर्ने विद्वान्को कदर गर्ने संस्कृति व्यवहारमा ल्याउनु पर्छ। महात्मा गान्धीले संस्कृतिको एक अंगका रूपमा अहिंसालाई व्यवहारमा ल्याउँदा चमत्कार भयो। त्यो कुरा हामीले पनि गर्नुपर्छ। नेपालको कला संस्कृति बुझ्न र व्याख्या गर्न सत्यमोहनसँगै अरू विद्वान् पनि आउनुपर्छ। सबै मिलेर काम गर्नुपर्छ। प्रस्तुति : वासुदेव अधिकारी (शतांक, शब्द संयोजन)"
"ललिता निवास जग्गा प्रकरण : बस्न्यात धरौटीमा, ढकालबारे राय बाझियो","काठमाडौं : सर्वोच्च अदालतले बालुवाटारस्थित ललिता निवास क्याम्पको जग्गा प्रकरणमा थुनामा रहेका दीप बस्न्यातलाई धरौटीमा छाड्न आदेश दिएको छ। न्यायाधीशद्वय ईश्वर खतिवडा र डा आनन्दमोहन भट्टराईको संयुक्त इजलासले शुक्रबार बस्न्यातलाई ५ लाख धरौटी लिएर रिहा गर्न भनेको हो। यही प्रकरणका मुख्य अभियुक्त शोभाकान्त ढकाललाई थुनामुक्त गर्नेनगर्नेबारे भने न्यायाधीशबीच राय बाझिएको छ। बस्न्यातले सर्वोच्चमा बन्दीप्रत्यक्षी करणको रिट दायर गरेका थिए। उनले विभागीय मन्त्रीसमक्ष फाइल पेस गर्नेसम्मको कार्य गरेको र उनी सरहका अन्य कतिपय पदाधिकारी साधारण तारेखमा वा धरौटीमा रहेको देखिएको आदेशमा छ। ६९ वर्षीय ज्येष्ठ नागरिक देखिनुका साथै मुटुसम्बन्धी समस्या रहेका, परिवारका सदस्यमा कोभिड१९ संक्रमण भई उपचाररत रहेको कागजातसमेत पेस भएको आदेशमा उल्लेख छ। त्यसैले मुद्दामा पुर्पक्षका लागि थुनामा राख्नु मानवीय दृष्टिकोणले पनि अनुचित हुने अदालतको ठहर छ। तत्कालीन भौतिक योजना तथा निर्र्माण मन्त्रालयका सचिव भएका बेला जग्गा अतिक्रमणमा संलग्न रहेको आरोपमा अख्तियार दुरुपयोग अनुसन्धान आयोगले बस्न्यातविरुद्ध विशेष अदालतमा भ्रष्टाचार मुद्दा दायर गरेको थियो। नेपाल सरकारअन्तर्गत समरजंग कम्पनी, राजकुलो र बाटोको नाममा श्रेस्ता पुर्जा कायम रहेको १९ रोपनी १५ आना १ पैसा २ रोपनी सरकारी, सार्वजनिक जग्गा आफ्नो कार्यालयको क्षेत्राधिकार नाघी सरकारको नामबाट लगतकट्टा गरी १७ जनालाई मोही जग्गाधनी कायम गराएको आरोप लागेको छ। अख्तियारले उनीविरुद्ध ९ करोड ६५ लाख ७६ हजार बिगो माग दाबी गरेको थियो। विशेष अदालतले गत मंसिर २८ गते बस्न्यातलाई पुर्पक्षका लागि थुनामा राख्न आदेश दिएको थियो। थुनाबाहिरै बसेर मुद्दा लड्न माग गर्दै सर्वोच्च गए पनि उनको माग सुनुवाइ भएको थिएन। त्यसपछि उनले बन्दीप्रत्यक्षीकरणको रिट दायर गरेका हुन्। न्यायाधीशद्वयबीच ढकाललाई थुनामुक्त गर्नेनगर्नेबारे भने राय बाझिएको छ। न्यायाधीश खतिवडाले लगभग समान स्थितिका प्रतिवादी मीनबहादुर गुरुङलाई धरौटी लिई तारेखमा राख्ने गरी विशेष अदालतले आदेश दिएकाले ढकाललाई धरौटीमा रिहा गर्नुपर्ने राय दिएका छन्। गुरुङलाई २ करोड धरौटीमा छाडिएको थियो। विवादको प्रकृति, जग्गामा यी प्रतिवादीले हक प्राप्त गरेको तरिका लगभग समान स्तरका प्रतिवादीबाट धरौटी जमानत लिने गरी आदेश भएको अवस्था तथा अभियोग दाबीको स्थितिसमेतका समग्र पक्षमा तत्काल प्राप्त प्रमाणका रोहमा विचार गर्दा निजलाई मुद्दामा पुर्पक्षका लागि थुनामा राख्नु मनासिब देखिएन, खतिवडाको राय छ। डा भट्टराईले भने ललिता निवास जग्गा प्रकरणमा ढकालको संलग्नता अरूसँग दाँज्न मिल्ने नभएको राय दिएका छन्। ढकालको संलग्नता जग्गाको हालसाविक गर्ने प्रक्रियामा प्रारम्भदेखि नै रहेको र उनले आफू, श्रीमतीलगायत परिवारका सदस्य तथा आफू संलग्न कम्पनीका नाममा पनि जग्गा दर्ता गराएको देखिएको भट्टराईले उल्लेख गरेका छन्। २०२१ सालको नापीमा नै सरकारी देखिएको जग्गा व्यक्तिका नाममा दर्ता गरी फाइदा लिने प्रमुख पात्र ढकाल नै रहेको न्यायाधीश भट्टराईको ठहर छ। ढकाललाई विषयवस्तुको गम्भीरता र उनीमाथिको अभियोगसमेतका आधारमा विशेष अदालतले थुनामा राख्न गरेको आदेश सही देखिएको उनको राय छ। ढकालको मुद्दाको सुनुवाइ पूर्ण इजलासमा हुनेछ। अख्तियारले रामप्रसाद सुवेदी र ढकाललाई आरोपपत्रमा भूमाफिया भनेर इंगित गरेको छ। ढकालले ललिता निवासको धेरै कित्ता जग्गा आफू र श्रीमती उमाकुमारी ढकाल्नीको नाममा दर्ता गराएका थिए। अख्तियारको आरोपपत्रमा ढकालले ललिता निवासको जग्गा अतिक्रमणमा प्रत्यक्ष संलग्न भई बदनियतपूर्वक ललिता निवासको अधिकांश जग्गा आफू, परिवार र आफैं सञ्चालक भएको कम्पनीसमेतको नाममा लिई गैरकानुनी लाभ र सरकारलाई प्रत्यक्ष हानी नोक्सानी पुयाएको उल्लेख छ। अख्तियारले भूमाफिया ढाकालविरुद्ध ३९ करोड २७ लाख ६८ हजार बिगो मागदाबी गरेको थियो।"
सांस्कृतिक वैचारिकतामा सत्यमोहन जोशी,"नेपाली वाङ्मय भनेको नेपाली समाजकै भाषा, साहित्य, कला, संस्कृति, इतिहास, लोकगाथा, श्रुतिस्मृति, किम्वदन्ती एवं अन्य ज्ञानविज्ञानका अनेक श्रोतहरू आदिको संग्रहण, अभिलेखन हुँदै निरन्तर नवनीत वा अधुनातन हुँदै नेपाली जनमानसलाई चैतन्य, ज्ञान र विवेक प्रदान गरिरहने नेपाली सभ्यताको ऐना हो। सत्यमोहन जोशी नेपाललाई त्यही सभ्यताको ऐना देखाउन लागि परे, परिरहेकै छन्। यस आलेखमा नेपाली संस्कृतिका विभिन्न आयामबारे उनका दृष्टिकोणहरूलाई केहीबेर पछ्याउने प्रयत्न गरिएको छ। सत्यमोहन जोशी आधुनिक नेपालको इतिहासका साक्षीमध्येका एक हुन्। उनी राणा प्रधानमन्त्री चन्द्र शमशेरीय कालखण्डदेखि यताको नेपालको सामाजिक, सांस्कृतिक, राजनीतिक आदि सबै आयाम र तिनका अनेक परिघटनाहरूका प्रत्यक्षदर्शी, भुक्तभोगी, जानकार एवं विवेचक पनि हुन्। नेपालको सांस्कृतिक अन्वेषणमा उनको विशिष्ट भूमिका रहेको पाइन्छ। उनी अग्रणी सांस्कृतिक अनुसन्धाता एवं प्रतिष्ठित साहित्य साधक हुन्। सांस्कृतिक अनुसन्धानमा उनको योगदान मूलत: अमूर्त सांस्कृतिक सम्पदाका रूपमा रहेका लोकगीतहरूको खोजी, विश्लेषण एवं प्रवद्र्धनात्मक कार्यहरूमा केन्द्रित रहेको पाइन्छ भने उनी भौतिक सम्पदाको संरक्षण, सम्वद्र्धन र अन्वेषणमा पनि अग्रणी र मार्गदर्शकका हैसियतमा सम्मानित छन्। नेपाल अनेकौं जाति, रीति, भाषा, संस्कृतिद्वारा निर्मित मुलुक हो। यहाँको सांस्कृतिक विविधता विश्वमै अनुपम मानिन्छ। देशलाई चिनाउने सबैभन्दा महत्वपूर्ण आधार भनेकै हाम्रो संस्कृति रहेको जोशीको भनाइ छ, संस्कृति राष्ट्रको गहना हो। यसले देशको समृद्धिमा उल्लेखनीय भूमिका खेलेको हुन्छ। भाषा, साहित्य, कला, संस्कृतिलाई माध्यम बनाएर देशको प्रचारप्रसार गर्नु हाम्रो दायित्व हो। नेपाल अनेकौं संस्कृतिको सुन्दर फूलबारी भएको हुँदा ती सबैको संरक्षण, सम्वद्र्धन गर्दै तिनकै आधार र माध्यमबाट समृद्धि प्राप्त गर्न सकिने जोशीको धारणा छ, आज हाम्रो देश नेपाल लोकतन्त्रात्मक गणतन्त्रमा प्रवेश गरिसकेको सात प्रदेशमा एकाकार भइरहेको नेपाललाई समृद्ध नेपाल सुखी नेपालीको राष्ट्रिय संकल्प र समावेशीकरणको सिद्धान्तमा तथा सांस्कृतिक एकतामा पनि आवद्ध गरी नेपालीमात्रको जीवनलाई रसमय, सुखमय र चित्रमय बनाउनमा नेपालीको साझा फूलबारीमा फुलेका लोकगीत लहरीहरूको पनि आफैं अलग धारको भूमिका हुने गर्दछ। यसलाई हामीले बुझ्नुपर्यो (हाम्रो लोक संस्कृतिका लोक लहरी)। मुलुकको समग्र सांस्कृतिक विकासका लागि सबै जातजातिका परम्परा, मूल्यमान्यता, लोक भाकाहरू, साहित्य, कला आदिको संरक्षण गरी तिनलाई फुल्न सहज वातावरण बनाइदिनु जरुरी हुन्छ। नेपाली समाजको आत्मा भनेको यसको अमूर्त सांस्कृतिक इन्द्रेणीको उपस्थिति नै हो। यसमा मानिसका आँसु, हाँसो, दु:ख, घामछायाँ आदि जीवनका अनेकौं भोगाइका प्रतिबिम्ब मुस्कुराउँछन्। कहिले सुस्केरा सुक्सुकाउँछन् त कहिले हर्ष र उमंग मुस्कुराउँछन्। समावेशिताको सिद्धान्तले तबमात्र सार्थकता पाउँछ। सांस्कृतिक उत्थानसहित यस क्षेत्रको पुनर्जागरणका लागि आवश्यक वातावरण बन्न सकेमा पर्यटन क्षेत्रको विकासमा पनि टेवा पुग्न गई मुलुकले समृद्धि प्राप्त गर्न सक्नेछ भन्ने जोशीको आशय पाइन्छ। अर्कातिर, कुनै पनि मुलुकको विकासका लागि त्यहाँको भौतिक विकास मात्र पर्याप्त हुँदैन। त्यो त विकासको बाहिरी पाटो मात्र हो। आममानिसलाई हृदयदेखि नै सन्तुष्टि दिने विकासको आधार भनेको मुलुकका बौद्धिक, नैतिक, भावनात्मक एवं आध्यात्मिक आयामहरूको उन्नयनतर्फ सामथ्र्य बढाउँदै जानु पनि हो। अनि मात्र मुलुकवासीलाई राष्ट्रिय विकासबाट सन्तुष्टि प्राप्त हुनजान्छ भन्ने युनेस्कोद्वारा प्रतिपादित दृष्टिकोणप्रति जोशीको विश्वास र सम्मान रहेको देखिन्छ। नेपालको सांस्कृतिक चिनारीका सबै आधारहरूलाई संरक्षण गर्नुका साथै तिनलाई सबैले पारस्परिकरूपमा सम्मान गर्नुपर्ने धारणा जोशीको रहेको छ, हरेक जातजाति, जनजातिलाई आफ्नो भाषाभेष, जातीय पहिरन, खानपिन, रीतिथिति र संस्कृति प्यारो हुन्छ। त्यसलाई कतैबाट बिगार्नु, विकृतिको रूपमा लिनु, त्यसो गर्नु हुँदैन। सबैलाई उचित सम्मान गर्नुपर्छ। नेपालको हरेक जातजाति र उनीहरूमा भएको संस्कार, संस्कृति, पहिरन सबै राष्ट्रिय संस्कृति हो। त्यसलाई होच्याएर उपेक्षा गर्नुहुँदैन (जय स्वाभिमान)। नेपाल अनेक मौलिक संस्कृतिको उद्गम स्थल हो। नेपाल हिमवत संस्कृतिको उद्गम भूमिका रूपमा रहेको कुरा जोशीले बताएका छन्, नेपाल हिमवत संस्कृतिको उद्गम स्थल पनि हो। उत्तरी क्षेत्रमा असंख्य हिमचुचुराहरूद्वारा नेपाल सुशोभित र संरक्षित पनि छ। हिमचुचुराहरू देवताका रूपमा पुजित पनि छन्। हिमचुचुराका स्वरूपमा अवतरित देवात्माद्वारा हिमवत संस्कृतिको सुत्रपात भएको विश्वास पनि गरिन्छ। क्रमश: त्यही आदीम संस्कृति यस क्षेत्रमा फैलिँदै आयो। प्रकृति र मानिसको अन्योन्याश्रित सम्बन्धको प्राचीनता यसै विश्वासमा आधारित मान्न सकिन्छ। संस्कृति देशभित्र मात्र नभएर विदेशमा पनि चिनिने, चिनाउने माध्यम हो। विदेशमा मुलुकको पहिचान गराउने भाषा, पहिरन आदिले हो। नेपालका सबै भाषा, संस्कृति राष्ट्रिय हुन्। बाह्य जगत्मा नेपाल र नेपाली भनेर चिनिन र चिनाउन राष्ट्रिय सहमतिमा भाषा, पहिरन, विभूति, जनावर लगायतका पक्षमा सर्वसम्मत आधारहरू तय गरिनु उपयुक्त हुने धारणा जोशीको पाइन्छ। जोशी हाम्रो विविधता अनेक भए पनि हामी नेपाली हौं भनेर परिचय दिँदा हाम्रो गौरव बढेर जाने विचार राख्दछन्, हाम्रा विभिन्न पहिरन, भाषाभाषी भए पनि हामी पहिले नेपाली हांै (जय स्वाभिमान)। जीवन र संस्कृतिलाई अलग्याएर हेर्न वा बुझ्न सकिँदैन भन्ने जोशीको दृष्टिकोण छ, मानवजीवनमा संस्कृति थाहै नपाई प्रकट भइरहेको हुन्छ। प्रारम्भदेखि नै हामी सांस्कृतिक जीवनमा प्रवेश गर्दछौं। हाम्रा आफ्नै संस्कार र मूल्यमान्यता छन्। तीसँगै हुर्किन्छौं, बोलीबचन सबै सिकिन्छ। हाम्रो बोलीमा नै उखानटुक्का आउँछन्, गीतका भाकाहरू सिकिरहेका हुन्छौं। घरपरिवार समाज जहाँबाट पनि हामी संस्कृति नै सिक्छौं। मानिस हुनुको अस्तित्वबोध गराउने संस्कृतिले नै हो। हाम्रो जीवन नै संस्कृतिमय छ। जोशीले नेपालको प्रतिष्ठित मदन पुरस्कार पनि तीनपटक हात पार्न सफल भए। २०१४ सालमा पहिलोपटक हाम्रो लोकसंस्कृति नामक ग्रन्थका लागि उनले सो पुरस्कार प्राप्त गरेका थिए। यस कृतिमा जोशीले नेपाली लोकसाहित्य विशेषत: नेपाली लोकभाका, गीतका बारेमा गहिरो खोज र अध्ययन गरेका छन्। यस्तै उनले नेपाली राष्ट्रिय मुद्रा नामक अनुसन्धानमूलक कृतिका लागि २०१७ सालमा पुन: सोही पुरस्कार प्राप्त गरे। नेपाली मुद्रासम्बन्धी यो पहिलो ऐतिहासिक पुस्तक मानिन्छ। जोशी २०२८ सालमा कर्णाली लोक संस्कृति ग्रन्थका लागि तेस्रोपटक पनि उक्त पुरस्कारद्वारा सम्मानित भए। २०२८ सालको मदन पुरस्कार अन्य विद्वान्सहित संयुक्तरूपमा उनलाई प्रदान गरिएको थियो। जोशीले सरकारी वा निजी वाङ्मयसेवी साहित्यिक संघसंस्था तथा अन्य सामाजिक संघसंस्थाबाट असंख्यपटक पुरस्कार, सम्मान र अभिनन्दन प्राप्त गर्दै आएका छन्। उनलाई वाङ्मय शताब्दी पुरुषको सम्मान पनि निजीक्षेत्रमा स्थापित संस्थाको सकृयतामा नेपाल सरकारद्वारा प्रदान गरिएको हो। नेपाली, अंग्रेजी तथा नेपाल भाषामा गरी उनका ६ दर्जनभन्दा बढी कृतिहरू प्रकाशित भइसकेको विवरण पाइन्छ। उनी अथक वाङ्मयसेवी, संस्कृतिविद् र साधक हुन्। जोशीले २००१ सालदेखि नै नेपाली लोकसांस्कृतिक, लोकसांगीतिक जीवन र परिवेशको अन्वेषण गर्न थालेका थिए। उनको अध्ययनको क्षेत्र मूलत: अमूर्त नेपाली सांस्कृतिक धरातलको सौन्दर्यलाई बुझ्नु र अभिलेखीकरण गर्नु थियो। नेपाली समाजको आत्मा भनेको यसको अमूर्त सांस्कृतिक इन्द्रेणीको उपस्थिति नै हो। यसमा मानिसका आँसु, हाँसो, दु:ख, घामछायाँ आदि जीवनका अनेकौं भोगाइका प्रतिबिम्ब मुस्कुराउँछन्। कहिले सुस्केरा सुक्सुकाउँछन् त कहिले हर्ष र उमंग मुस्कुराउँछन्। जोशीले प्रारम्भमा तनहुँ, लम्जुङ, कास्की आदि पहाडी जिल्लाका पाखापखेरा र लेकबेंसीहरूमा पसिना चुहाइरहेका नेपालीका सुस्केराहरूबाट प्रस्फुटित भाकाहरूलाई कलमले टिपे। कतै झ्याउरे, कतै चुड्का, कतै दोहोरी भाकाहरूले रनवन, मेलापात गुञ्जिइरहेको सुने। जोशीले तिनमा ठेट, मौलिक, नेपाली लोकसांगीतिक झंकार झंकृत भइरहेको अनुभूत गरे, पँधेरामा गाग्री थापेका आइमाईहरू गीत गाइरहेकै भेटिन्थे। जंगलतिर यसो घुम्न जाँदा दाउरा घाँस लिएर आएको मान्छे पनि गीत गाएकै हुन्थ्यो। देउरालीमा भीमसेनपाती चढाएर बटुवाहरू गीत गाउँदै ओहोरदोहोर गरिरहेका हुन्थे। चौतारामा त झन् आनन्दसँग दोहोरी गाएर वरपीपल शमीको छहारीमा रमाइरहेका हुन्थे (मधुपर्क)। तिनै लोकध्वनिहरूको अन्तर्यमा पुगेर अनुसन्धान, विश्लेषण गरी ग्रन्थ तयार गरे जोशीले। त्यही ग्रन्थलाई मदन पुरस्कार गुठीले पहिलोपटक पुरस्कृत गर्यो, मैले गाउँघरका गीत टिपेर संकलन गरेर हाम्रो लोक संस्कृति बनाएर बुझाउँदा २०१३ सालको मदन पुरस्कार २०१४ सालमा पाएको छु (मधुपर्क)। जोशीले संकलन गरेका भाकाहरू नेपाली माटोका भाका हुन्, नेपाली भावनाका ध्वनि हुन्। जोशीले महशुस गरेका छन्, हाम्रो लोकसंस्कृतिमा संकलित लोकगीतहरू कास्की, तनहुँ, लमजुङका लेकबेँसीहरूबाट टिपिएका हुन्। ती नेपाली माटो र भावनाबाट जन्मेका हुन्। नेपाली लोकगीतले नेपाली मातृभाषी एवं अरू मगर, गुरुङ, राई, लिम्बू आदि विभिन्न मातृभाषी नेपालीका भावना र हृदय जोड्नलाई महत्वपूर्ण भूमिका खेलेको छ। नेपालका अनेक भाषिक समुदायमा नेपाली भाषाको लोकप्रियता बढ्नमा लोकगीतहरूबाट ठूलो योगदान पुगेको छ। जुनसुकै भाषाभाषी भए पनि तीबाट निस्कने सुस्केरा नेपाली हुन्, लोकगीत भनेका हाम्रै हृदयका साझा सुस्केरा हुन्। जोशीले लोकभाकालाई पूर्वपश्चिम जहाँजहाँ पुगे पनि संकलन गर्दै आए। अन्य सिर्जनात्मक लेखन, अनुसन्धानात्मक कार्यलाई पनि सँगै अघि बढाए। उमेर बाधक बनेन। लोकभाकाको संकलन गर्दैजाँदा अर्को संगालो पनि तयार भयो जसको प्रकाशन कर्मयोगी बद्रीविक्रम थापा स्मृति सेवा गुठीद्वारा २०७७ सालमा भएको छ : यो खोलाको धमिलो पानी एउटा रुमाल धुँदैमा दिन जाने नदेखुञ्जेल देखुँझैं हुने देखेपछि बोलचालै नहुने नभेटुञ्जेल भेटुँझैं हुने, भेटेपछि बोलचालै नहुने। (हाम्रो लोकसंस्कृतिका लोक लहरी) सत्यमोहन जोशीले मल्लकालीन नेपालका महान् कलाकार अरनिकोको खोजी गरी उनको योगदान र कर्मबारे पुस्तक प्रकाशन गरी राष्ट्रिय विभूतिप्रति सम्मान पुर्याए। नेपाल र चीनका बीचमा रहेको सांकृतिक सम्बन्धको इतिहासलाई जनसमक्ष ल्याउन ठूलो भूमिका खेलेका छन्। त्यस्तै उपत्यकाका भौतिकमूर्त सांस्कृतिक सम्पदाको संरक्षण गर्न उनले पुर्याएको योगदान उत्तिकै महत्वपूणै छ। नेपाली तथा नेपाल भाषा साहित्यको श्रीवृद्धिका लागि जोशीद्वारा भइरहेको सिर्जनात्मकतातर्फको अविश्राम निरन्तरताबाट पनि मुलुक लाभान्वित भइरहेको छ। यी सबै जोशीका सांस्कृतिक, वाङ्मयिक चिन्तन, कर्म र जागरुकताका उदाहरण हुन्। भारतीय लोकसंस्कृतिविद् देवेन्द्र सत्यार्थीले नेपालका लोकभाकाहरूको संकलन गरेको थाहा पाएपछि जोशी झन् उत्साही भएको बताउँछन्, भारतका एकजना लोकभाका एवं संस्कृतिका अन्वेषक देवेन्द्र सत्यार्थीले नेपालका लोकगीत, लोकभाकाहरूको अध्ययन र संकलन गरेर महत्वपूर्ण लेखरचनाहरू नै प्रकाशन गरेका रहेछन्। उनले त नेपाललाई लोकभाकाहरूको भूमि हो समेत भनेका छन्। मलाई उनका कामको प्रभाव परेको छ। त्यो बुझेपछि झनै उत्साही भएँ। हिमाल, पहाड, तराई सबैतिर लोकसाहित्य एवं लोकसंस्कृतिको अध्ययन, अनुसन्धानका लागि नेपाल एक अन्तहीन भण्डार हो। यसको वैज्ञानिक अनुसन्धान भइसकेको छैन। केही अनुसन्धान भएर लोकगीत, कथा आदि प्रकाशमा ल्याइए पनि तिनको समग्र पक्षमा अनुसन्धान हुन नसकेको जोशीको ठहर छ, लोकसंस्कृति, साहित्यको वैज्ञानिक आधारमा अनुसन्धान आवश्यक छ, हामीकहाँ भएका अनुसन्धान केवल लोकगीत, कथा आदिमात्र प्रकाशन ल्याउने गरेको तर तिनको समग्र पक्षको अनुसन्धान हुन सकेको छैन। लोकगीत होस् वा कथा वा जेसुकै, तिनलाई प्रकाशमा ल्याएर मात्र पुग्दैन। ती गाउने, भन्नेहरूको सामाजिक, आर्थिक अवस्था कस्तो छ तीबारे पनि अनुसन्धान, अध्ययन आवश्यक छ (मधुपर्क)। नेपालमा लोकगीतहरूलाई तिनको मौलिकता नबिगारीकन गाउनुभन्दा तिनको व्यापारीकरण भइरहेको पाइन्छ। यसबाट लोकगीतको मौलिकता हराउँदै गएको छ। अर्कोतिर वैदेशिक संस्कृतिको अनुशरण हुने क्रम बढ्दै गएको छ। यस्तो स्थितिमा गाउँघरका लोकभाकाहरू पनि छोपिँदै, हराउँदै गएकोमा जोशी चिन्तित छन्, लोकगीतलाई व्यापारीकरण गर्दै जाने प्रवृत्तिले यसको स्तर खस्किँदै जान थाल्यो, मौलिकता हराएर गयो। गाउँघर डुलेर संकलन गरेर ल्याएका गीतलाई भाषिक अभिव्यक्ति दिनसके लोकगीत नराम्रो हुने कुरै आउँदैन। एकातिर विदेशी संस्कृतिले दिनप्रतिदिन छोपिँदै गएको र अर्कोतिर त्यसैको नक्कल गरेर गीत रच्नुको अर्थ के ? (मधुपर्क)। सत्यमोहन जोशी नेपालको सांस्कृतिक अन्वेषण, अनुसन्धान, प्रवद्र्धन एवं अभिलेखीकरणका एक शिखर पुरुष हुन्। उनका उज्याला कर्महरूबाट मुलुक लाभान्वित भइरहेको छ। मानिसले गरेका असल कर्महरूबाट नै देशले सन्तुष्टि प्राप्त गर्दछ। ती कर्महरूको उज्यालो पोखिएको ठाउँमा टेकेर मानिसहरू हिँड्छन्। एउटा निस्वार्थ कर्मशील मानिसले जगाएको उज्यालोले युगौंसम्म पनि अरूलाई हिँड्न उज्यालो बाँडिरहन्छ। नेपालमा विभिन्न कर्मक्षेत्रका सेवक, साधक एवं स्रष्टाहरूद्वारा निर्मित समर्पण, स्वाभिमान र चैतन्यको उज्यालोले नै यस मुलुकलाई अँध्यारोको गर्तमा पर्नबाट जोगाएर आशावादी बनाइरहेको छ। सत्यमोहन त्यही आशावादका एक प्रतीक हुन्। (जोशी यही वैशाख ३० गतेबाट १०२ वर्षमा प्रवेश गर्दैछन्। उनलाई जन्मदिनको हार्दिक मंगलमय शुभकामना। फुर्सद टिम)"
राष्ट्रियसभा उपनिर्वाचनमा ३ जनाको उम्मेदवारी : के छ मत आँकलन ?,"हेटौंडा : बागमती प्रदेशबाट राष्ट्रियसभामा रिक्त सदस्य पदको उपनिर्वाचनका लागि तीन जनाको उम्मेदवारी परेको छ। नेमकिपाबाट कृष्णबहादुर तामाङ, एमालेबाट रामबहादुर थापा मगर र स्वतन्त्रबाट खिमलाल देवकोटाले शुक्रबार मनोनयनपत्र दर्ता गराएका हुन्। तीन उम्मेदवारमध्ये गृहमन्त्री थापा र देवकोटाबीच मुख्य प्रतिस्पर्धा हुने देखिएको छ। एमालेकै माधवकुमार नेपाल पक्षको समर्थन पाएका देवकोटालाई कांग्रेस, माओवादी केन्द्र र जनता समाजवादी पार्टी (जसपा)को साथ छ। नेपाल पक्षले साथ नदिए थापा राष्ट्रियसभामा पुनर्निर्वाचित हुन गाह्रो हुनेछ। गृहमन्त्री थापाले हेटौैंडा५ स्थित बागमती प्रदेश निर्वाचन आयोगको कार्यालयमा शुक्रबार मध्याह्न १२:३० बजे उम्मेदवारी दर्ता गराए। थापाका प्रस्तावक बागमतीका मुख्यमन्त्री डोरमणि पौडेल र समर्थक सामाजिक विकासमन्त्री सरस्वती बस्नेत छन्। एमाले नेताकार्यकर्ता तथा प्रदेश मन्त्रिमण्डलको टोलीसहित उम्मेदवारी दर्ता गराउन निर्वाचन कार्यालय पुगेका थापाले आफ्नो जित निश्चित रहेको दाबी गरे। नेकपा एमालेको सबै मत मलाई आउनेमा म विश्वस्त छु, निर्वाचन जित्छु, उनले भने। उनी हेलिकप्टर चढेर हेटौंडा आएका थिए। देवकोटाले शुक्रबार बिहान ११:१५ मा उम्मेवारी दिए। देवकोटाका प्रस्तावकमा माओवादी केन्द्र बागमती प्रदेश संसदीय दलका नेता शालिकराम जम्कट्टेल र समर्थकमा कांग्रेस बागमती प्रदेश संसदीय दलका प्रमुख सचेतक राधा घले छन्। देवकोटाले आफू सहजै जित्ने दाबी गरे। भने, स्थानीय तह र प्रदेशमा बसेर काम गरेको अनुभवले अब राष्ट्रियसभामा बसेर काम गर्छु। थापाले चुनाव चिन्ह सूर्य र देवकोटाले कमल माग गरेका छन्। नेमकिपाबाट तामाङले मध्याह्न १२ बजेर १५ मिनेटमा उम्मेदवारी दर्ता गराए। यस्तो छ मत आँकलन राष्ट्रियसभा सदस्य निर्वाचनका लागि प्रदेशसभा सदस्य एक जनाको मतबराबर ४८ मत र स्थानीय तहका प्रमुख र उपप्रमुखको एक मतबराबर १८ मत गणना हुने बागमती प्रदेश निर्वाचन आयोगको कार्यालयले जनाएको छ। प्रदेशभित्र १ सय १० प्रदेशसभा सदस्यको ५ हजार २ सय ८० र १ सय १९ स्थानीय तहका २ सय ३८ अध्यक्ष र उपाध्यक्षका ४ हजार २ सय ८४ मत रहेको निर्वाचन कार्यालयले जनाएको छ। जम्मा ९ हजार ५ सय ६४ मत रहेकोमा एमालेको मात्र मतसंख्या ९ हजार ५ सय ५६ छ। तीमध्ये प्रधानमन्त्री केपी शर्मा ओली पक्षका ३४ प्रदेशसभा सदस्यको १ हजार ६ सय ३२ मत छ। नेपाल पक्षका २३ प्रदेशसभा सदस्यको १ हजार १ सय ४ मत छ। माओवादी केन्द्रको २३ प्रदेशसभा सदस्यको १ हजार १ सय ४, कांग्रेसका २२ प्रदेशसभा सदस्यको १ हजार ५६ मत छ। नेमकिपाका दुईसहित अन्य आठ प्रदेशसभा सदस्य छन्। स्थानीय तहतर्फ एमालेका १ सय ३३ अध्यक्षउपाध्यक्ष रहेको ओली पक्षको दाबी छ। उनीहरू सबैले एमालेमै मतदान गरे २ हजार ३ सय ९४ मत थापालाई थप हुनेछ। स्थानीय तहका अध्यक्ष र उपाध्यक्षमध्ये ४० प्रतिशत आफ्नो पक्षका रहेको नेपाल खेमाको दाबी छ। नेपाल पक्षले घोषणा नगरे पनि आफैंले खडा गरेको देवकोटालाई मत हाल्ने तयारी छ। हाम्रो सल्लाह भइरहेको छ, सामूहिक निर्णय हुन्छ। नेताहरूसँगको सल्लाहमा छौं, बागमती प्रदेशसभा सदस्य मुनु सिग्देलले भनिन्।"
मुस्ताङमा भारतीय फिल्म तिरीमाई,"जोमसोम : कोरोना महामारीको विषम अवस्थामा हिमाली जिल्ला मुस्ताङमा भारतीय फिल्म तिरीमाली को छायांकन धमाधम भइरहेको छ।नेपाली र भारतीय निर्माता रहेको उक्त फिल्म युनिटले वैशाख १५ गतेदेखि लगातार मुस्ताङका विभिन्न स्थानमा छायांकन गरिरहेको छ। टोलीका एक प्रतिनिधिका अनुसार कमेडी कथामा छायांकन भइरहेको उक्त भारतीय फिल्म केरला भाषामा निर्माण हुन लागेको हो। भारतीय निर्माता एसके लोरेन्स र नेपाली निर्माता सरोज न्यौपानेको संयुक्त लगानीमा उक्त फिल्म निर्माण भइरहेको हो। फिल्ममा नेपाली कलाकारहरू स्वस्तिमा खड्का,माओत्से गुरुङ र उमेश तामाङसहित अधिकांश जम्बो भारतीय कलाकार छन्। जिल्ला प्रशासन कार्यालय मुस्ताङले १५ जनाभन्दा बढी भेला हुन नपाउने जनाएपनि उनीहरूले फिल्मको छायांकन गरिरहेको स्थानीयको भनाइ छ। कोरोना महामारीको विषम अवस्थामा स्थानीय प्रशासन र स्थानीय तहले फिल्म छायांकन गर्ने अनुमति दिनु दुर्भाग्यपूर्ण भएको मुस्ताङका स्थानीयले बताएका छन्। भारतीय फिल्म छायांकन टोलीका अनुसार अझै मुस्ताङमा तीन दिन छायांकन गर्ने कार्यक्रम रहेको छ। भारतमा कोरोनाको जोखिम उत्कर्षमा पुगेका बेला भारतीय चलचित्रकर्मी मुस्ताङ आएपछि स्थानीयवासीमा कोरोनाको त्रास बढेको हो। सूचना तथा सञ्चार मन्त्रालयको अनुमति लिएर मुस्ताङमा छायांकन गर्न आएको बताउने उनीहरूले खुलेआम मुस्ताङमा छायांकन गरिरहेका छन्। मुस्ताङमा भारतीय फिल्म छायांकनका लागि करिब ५०६० जनाको टोली आएको छ जसमा ४५ जना नेपाली कलाकार पनि छन्। जिल्ला प्रशासन कार्यालय मुस्ताङले जम्बो भारतीय चलचित्रकर्मीको टोलीले सञ्चार मन्त्रालयको अनुमति लिएको र फिल्म छायांकनलाई सरकारले रोक लगाई नसकेकाले जिल्ला प्रवेशको अनुमति दिएको बताएको छ। मुस्ताङका सहायक प्रमुख जिल्ला अधिकारी जगदीश अर्यालले भारतीय चलचित्रकर्मीलाई गाउँबस्तीमा नभई बस्तीभन्दा पर छायांकन गर्नुपर्ने सुझाइएको बताए।"
अक्सिजनको कालोबजारी,"काठमाडौं : कोरोना भाइरस संक्रमितलाई अक्सिजनको चर्को अभाव भइरहेको छ। गिरोहले भने यसको कालोबजारी गर्न थालेको भेटिएको छ। सरकारले ६ हजार ६ सय ४३ थान सिलिन्डर बरामद गरी अस्पतालहरूलाई उपलब्ध गराएको छ। गृह मन्त्रालयअन्तर्गतको सुरक्षा, अत्यावश्यक सेवा सञ्चालन समन्वय तथा अनुगमन समितिको टोलीले उद्योग र घरबाट यी सिलिन्डर बरामद गरेको हो। समितिका संयोजक सहसचिव जनकराज दाहालले नेपाल प्रहरीमार्फत काठमाडौं, ललितपुर र भक्तपुरबाट ५ हजार ३ सय ५० थान जफत गरिएको बताए। यस्तै उद्योग, वाणिज्य तथा आपूर्ति मन्त्रालयले १ सय ३४ थान र ललितपुर प्रहरीले १ सय ५९ सिलिन्डर बरामद गरेका हुन्। ललितपुर प्रहरी परिसरले पाटन अस्पताललाई ५०, किस्ट मेडिकल कलेजलाई ३०, बज्रवाराही अस्पताललाई १० र अल्का अस्पताललाई १५ थान उपलब्ध गराएको छ। समितिले नेपाल मेडिकल कलेजलाई १ सय ५०, त्रिवि शिक्षण अस्पताललाई ५ सय, वीर अस्पताललाई ३ सय, किस्ट मेडिकल कलेजलाई १ सय, महेन्द्रनिधि अस्पताललाई ६०, शुक्रराज ट्रपिकल तथा सरुवा रोग अस्पताललाई १ सय ३०, भक्तपुर अस्पताललाई १ सय र सिभिल अस्पताललाई २ सय वटा उपलब्ध गराएको छ। यस्तै, काठमाडौं मेडिकल कलेजलाई ४ सय, समिट अस्पताललाई ४५, पाटन अस्पताललाई २ सय, सशस्त्र प्रहरी अस्पताललाई ३ सय, नेपाल प्रहरी अस्पताललाई २ सय, पिपुल्स डेन्टल कलेजलाई १ सय, लुम्बिनी प्रादेशिक अस्पताललाई १ हजार र सुदूरपश्चिम प्रादेशिक अस्पताललाई ३ सय सिलिन्डर उपलब्ध गराउने निर्णय समितिले गरेको छ।खुला सीमाका कारण सीमा क्षेत्रबाट ठूलो परिमाणमा सिलिन्डर भारत चोरीनिकासी हुँदा स्वदेशमा चर्को अभाव भएको छ। यसका साथै सर्वसाधारणले आफूखुसी उद्योग परिसरबाटै अक्सिजन सिलिन्डर बोकेर लैजाँदा अस्पतालमा संक्रमितलाई उपचार गर्न समस्या परेको छ। केही उद्योग र बिक्रेताले अस्पतालभन्दा सर्वसाधारणलाई महँगो मूल्यमा सिलिन्डर बिक्री गरेका छन्। यस्ता सिलिन्डर संगठित समूहले सीमा र अन्य क्षेत्रमा कालोबजारी गर्दै आएका छन्। बजार र अस्पतालमा अक्सिजन अभाव हुन थालेपछि उद्योग परिसरमै सर्वसाधारणदेखि कालोबजारी गर्ने समूहको भीड लाग्न थालेको छ। बालाजुस्थित शंकर अक्सिजन ग्यास उद्योगमा शुक्रबार भीडभाड थियो। खाली सिलिन्डर बोकेर आउने र भरिएका सिलिन्डर बोकेर लैजानेको बाक्लै भीड उक्त उद्योगमा भेटिएको थियो। पैदल यात्रुदेखि मोटरसाइकल र चारपाँग्रे सवारी साधनसम्म भरिएका सिलिण्डर आफूखुसी संख्यामा उद्योग परिसरबाट लगेका थिए। गृहमन्त्री रामबहादुर थापाको सक्रियतामा गत बुधबार शान्ति सुरक्षा महाशाखा प्रमुखको संयोजकत्वमा समिति गठन गरिएको थियो। समितिमा उद्योग मन्त्रालयका सहसचिव प्रेमकुमार श्रेष्ठ, काठमाडौंका प्रमुख जिल्ला अधिकारी कालिप्रसाद पराजुली, ललितपुरका प्रमुख जिल्ला अधिकारी डुण्डीप्रसाद निरौला र भक्तपुरका प्रमुख जिल्ला अधिकारी प्रेमप्रसाद भट्टराई सदस्य छन्। यस्तै, स्वास्थ्य तथा जनसंख्या मन्त्रालयका सहप्रवक्ता समीर अधिकारी, प्रहरी नायब महानिरीक्षक उमेश रञ्जितकार, सशस्त्र प्रहरी नायब महानिरीक्षक राजु अर्याल र राष्ट्रिय अनुसन्धान विभागका अनुसन्धान निर्देशक हुतराज थापालाई पनि सदस्यमा राखिएको छ। समितिलाई कोभिड१९ को दोस्रो लहरको समयमा उत्पन्न शान्ति सुरक्षा, अत्यावश्यक सेवा सञ्चालन, समन्वय र अनुगमनको जिम्मेवारी दिइएको छ। यसैबीच प्रहरीले अक्सिमिटर र स्यानिटाइजर कालोबजारी गर्ने व्यापारीलाई पक्राउ गरेको छ। काठमाडौं क्षेत्रपाटीबाट बीबीआर इन्टरप्राइजेजका सञ्चालक भगवानबाबु राय राजपुतलाई ८ थान अक्सिमिटर र १ सय २४ ग्यालेन स्यानिटाइजरसहित पक्राउ गरिएको हो।"
खेतीपातीमै व्यस्त,"भोजपुर : देशव्यापीनै कोभिड १९ को संक्रमणले आक्रन्त बनेपनि गाउँका किसानहरू भने आफ्नो खेतीपातीमा व्यस्त छन्। रोगभन्दा भोकछाक टार्ने किसानहरू यतिबेला खेतीपाती, मेलापातको चटारोमा छन्। भोजपुर नगरपालिका १० भैंसिपंखा जिमिगाउँका अर्जुन विष्ट दिनभर मजदुरी गरेर परिवारको जिविका टार्छन्। सानोतिनो ज्यालादारीले दुईछाक धान्ने उनी कोरोनाको लहर सुरु भएसंगै गाउँ फर्किएर दिनरात खेतीमा लागिपरेका छन्। कोरोना महामारी बजार क्षेत्रमा मजदुरी हुने छाँटकाट नदेखेपछि गाउँमै अरुको मेलापात र अधियामा खेतीपाती गर्न सुरु गरेका हुन्। मिठोमसिनो खाएरै धानेको खेतीपातीले योवर्ष राम्रै धान्नेमा अर्जुन र उनको परिवार विश्वस्त छन्। रोगभन्दा ठूलो बाँच्नु हो, परिवार र नानीहरूको दुईछाक टार्नै भएपनि धान रोपिएको छ उनले भने, कुन बेला पोहोरसाल झैँ लकडाउन हुने हो थाहा छैन, आफू र परिवार बाँच्नै भएपनि अर्काको खेत अधियामा लिएर खेतीमा लागियो भोजपुर नगरपालिका ५ बोखिमका सन्देश राईलाई पनि यतिबेला बेँसीखेत धाउन भ्याईनभ्याई छ। गाउँमा खेताला समेत पाउन गाह्रो छ। उनलाई साँझबिहानै हलोजुवा र एकहल गोरुले खेती उतार्न चटारो छ। बर्खा लागेसंगै खेतीका सिजनले उनी जस्तै अरु किसान पनि धान रोप्न मकै गोड्न व्यस्त छन्। के गर्नु मानो रोपेर मुरी फलाउने बेला हो, कोरोना रोगभन्दा हामीलाई परिवारको पेट भर्ने चिन्ताले पिरोल्छ उनले भने, गाउँमा भने जति खेतालो पनि पाइन्न हिजोआज, खेतीपातीको चटारो छ, यो सकिएपछि केही हल्का हुन्छ कि अर्जुन र सन्देश जस्तै ग्रामीण कृषकहरू यतिबेला बालीनाली लगाउन व्यस्त छन्। बर्षातको खेती सिजन सुरु भएसंगै बजारबासीभन्दा गाउँका किसानलाई भने बालीनाली लगाउन बढी चटारो छ, यतिबेला। कोरोना महामारीको वास्तै नगरी चैते धान, बर्खे धान रोप्न र मकै लगाउन उनीहरू व्यस्त छन्। कृषिबाट जिविका चलाउने उनीहरूलाई यतिबेला खेतीपाती लगाउन फुर्सद छैन। केही अन्न जोहो नगरी बाँच्ने विकल्प नभएका किसान यतिबेला खेतबारीमा साँझबिहानै व्यस्त बनेको बोखिम मसिनेबेँशीका आशिष राई सुनाउँछन्। भन्छन्, यतिबेला खेतीको सिजन हो, अहिले खेतीपाती नलगाए हामी के खानु, कसरी बाँच्नु। कोरोना भाइरसको दोश्रो लहर सुरुभएसंगै शहरबजार बस्नेहरू पनि धमाधम गाउँ फर्किन थालेका छन्। खेतीपातीको सिजन सुरु भएकाले पनि गाउँ नै उत्तम विकल्प भएको उनीहरू सुनाउँछन्। गाउँघर नै सुरक्षित र उत्तम विकल्प भएको टेम्केमैयुङ गाउँपालिका १, तिम्माकी मनकुमारी राईले सुनाइन्। कोरोनाले नानीहरूको स्कुल बिदा भयो, यो महामारीमा त गाउँमै काम र समय कटाउनु आराम छ उनले भनिन्, खेतबारीको काममा परिवार, साथिभाईसंग राम्रै बसाईँ हुन्छ, आनन्द आउँछ खेतीयोग्य जमिनमा बृद्धि, पर्याप्त सिँचाई र रोग, किराको प्रकोपमा हटेपछि यो वर्ष भोजपुरमा गतवर्षको तुलनामा २० हजार २ सय ७१ मेट्रिक टन धान उत्पादन बढेको थियो। कुल १७ हजार सातसय ३० हेक्टर क्षेत्रमा गरिएको खेतीमा कुल ५४ हजार ९ सय ६३ मेट्रिक टन धान उत्पादन भएको थियो। लकडाउनका कारण यो वर्ष खेती जमिनको क्षेत्रफलमा बृद्धि, पर्याप्त सिँचाई र प्रकोपमा कमी आएकाले उत्पादनमा बृद्धि आएको कृषि ज्ञान केन्द्र भोजपुरका प्रमुख योगेन्द्रप्रसाद यादवले बताए। समयमै रासायनिक मल वितरण र पर्याप्त बर्षातले सिँचाई पुगेकाले पनि किसानलाई समयमै खेती लगाउन धेरै सहज भएको छ। सरकारले महामारीमा स्वास्थ्य मापदण्ड अपनाउन लगाएपनि समयमा नै मल आवश्यक पर्ने किसानलाई मल उपलब्ध गराउन वितरक र सम्बन्धित ठेकेदार कम्पनीसँग समन्वय पनि भइरहेको केन्द्रले जनाएको छ।"
राष्ट्रियसभा उपनिर्वाचनमा ३ जनाको उम्मेदवारी : के छ मत आँकलन ?,"हेटौंडा : बागमती प्रदेशबाट राष्ट्रियसभामा रिक्त सदस्य पदको उपनिर्वाचनका लागि तीन जनाको उम्मेदवारी परेको छ। नेमकिपाबाट कृष्णबहादुर तामाङ, एमालेबाट रामबहादुर थापा मगर र स्वतन्त्रबाट खिमलाल देवकोटाले शुक्रबार मनोनयनपत्र दर्ता गराएका हुन्। तीन उम्मेदवारमध्ये गृहमन्त्री थापा र देवकोटाबीच मुख्य प्रतिस्पर्धा हुने देखिएको छ। एमालेकै माधवकुमार नेपाल पक्षको समर्थन पाएका देवकोटालाई कांग्रेस, माओवादी केन्द्र र जनता समाजवादी पार्टी (जसपा)को साथ छ। नेपाल पक्षले साथ नदिए थापा राष्ट्रियसभामा पुनर्निर्वाचित हुन गाह्रो हुनेछ। गृहमन्त्री थापाले हेटौैंडा५ स्थित बागमती प्रदेश निर्वाचन आयोगको कार्यालयमा शुक्रबार मध्याह्न १२:३० बजे उम्मेदवारी दर्ता गराए। थापाका प्रस्तावक बागमतीका मुख्यमन्त्री डोरमणि पौडेल र समर्थक सामाजिक विकासमन्त्री सरस्वती बस्नेत छन्। एमाले नेताकार्यकर्ता तथा प्रदेश मन्त्रिमण्डलको टोलीसहित उम्मेदवारी दर्ता गराउन निर्वाचन कार्यालय पुगेका थापाले आफ्नो जित निश्चित रहेको दाबी गरे। नेकपा एमालेको सबै मत मलाई आउनेमा म विश्वस्त छु, निर्वाचन जित्छु, उनले भने। उनी हेलिकप्टर चढेर हेटौंडा आएका थिए। देवकोटाले शुक्रबार बिहान ११:१५ मा उम्मेवारी दिए। देवकोटाका प्रस्तावकमा माओवादी केन्द्र बागमती प्रदेश संसदीय दलका नेता शालिकराम जम्कट्टेल र समर्थकमा कांग्रेस बागमती प्रदेश संसदीय दलका प्रमुख सचेतक राधा घले छन्। देवकोटाले आफू सहजै जित्ने दाबी गरे। भने, स्थानीय तह र प्रदेशमा बसेर काम गरेको अनुभवले अब राष्ट्रियसभामा बसेर काम गर्छु।थापाले चुनाव चिन्ह सूर्य र देवकोटाले कमल माग गरेका छन्। नेमकिपाबाट तामाङले मध्याह्न १२ बजेर १५ मिनेटमा उम्मेदवारी दर्ता गराए। यस्तो छ मत आँकलन राष्ट्रियसभा सदस्य निर्वाचनका लागि प्रदेशसभा सदस्य एक जनाको मतबराबर ४८ मत र स्थानीय तहका प्रमुख र उपप्रमुखको एक मतबराबर १८ मत गणना हुने बागमती प्रदेश निर्वाचन आयोगको कार्यालयले जनाएको छ। प्रदेशभित्र १ सय १० प्रदेशसभा सदस्यको ५ हजार २ सय ८० र १ सय १९ स्थानीय तहका २ सय ३८ अध्यक्ष र उपाध्यक्षका ४ हजार २ सय ८४ मत रहेको निर्वाचन कार्यालयले जनाएको छ। जम्मा ९ हजार ५ सय ६४ मत रहेकोमा एमालेको मात्र मतसंख्या ९ हजार ५ सय ५६ छ। तीमध्ये प्रधानमन्त्री केपी शर्मा ओली पक्षका ३४ प्रदेशसभा सदस्यको १ हजार ६ सय ३२ मत छ। नेपाल पक्षका २३ प्रदेशसभा सदस्यको १ हजार १ सय ४ मत छ। माओवादी केन्द्रको २३ प्रदेशसभा सदस्यको १ हजार १ सय ४, कांग्रेसका २२ प्रदेशसभा सदस्यको १ हजार ५६ मत छ। नेमकिपाका दुईसहित अन्य आठ प्रदेशसभा सदस्य छन्। स्थानीय तहतर्फ एमालेका १ सय ३३ अध्यक्षउपाध्यक्ष रहेको ओली पक्षको दाबी छ। उनीहरू सबैले एमालेमै मतदान गरे २ हजार ३ सय ९४ मत थापालाई थप हुनेछ। स्थानीय तहका अध्यक्ष र उपाध्यक्षमध्ये ४० प्रतिशत आफ्नो पक्षका रहेको नेपाल खेमाको दाबी छ। नेपाल पक्षले घोषणा नगरे पनि आफैंले खडा गरेको देवकोटालाई मत हाल्ने तयारी छ। हाम्रो सल्लाह भइरहेको छ, सामूहिक निर्णय हुन्छ। नेताहरूसँगको सल्लाहमा छौं, बागमती प्रदेशसभा सदस्य मुनु सिग्देलले भनिन्।"
तस्बिरमा यो साता,काठमाडौं : पछिल्लो साता कोरोना भाइरस (कोभिड१९) संक्रमणको त्रास र निषेधाज्ञामै बित्यो। अक्सिजन अभावले देशभरका संक्रमित उपचारबाट बन्चित भएका छन्। अस्पतालमा बेड अभाव हुँदा कतिपय संक्रमितले उपचार अभावमा ज्यान गुमाउनु परेको छ। कोरोना महामारीले सबै कुरा ठप्प भए पनि स्वास्थ्य क्षेत्रमा कर्मचारीको अभाव सुरु भएको छ। सरकारले संक्रमितको संख्यालाई हेरेर हरेक जिल्ला प्रशासन कार्यालयलाई निषेधाज्ञाको अधिकार दिएको छ। सोही आधारमा ५० बढी जिल्लामा निषेधाज्ञा जारी गरिएको छ। पछिल्लो साता हरेक दिन संक्रमितको संख्या बढ्दै गएको छ। जसले जनजीवन अस्तव्यस्त बनेको छ। कोरोना त्रासले सबै गतिविधि ठप्प भए पनि पहिलो संस्करणको नेपाल सुपर लिग भने जारी छ। सरकारले अन्य धार्मिक गतिविधिमा नित्यपूजाका लागि मात्र अनुमति दिए पनि विवाहका लागि भने अनुमति दिएको छ। सबै कुरा ठप्प भए पनि विवाह भने धमाधम भइराखेका छन्। भैरहवाको सरकारी भीम अस्पतालमा शैय्याको अभाव अक्सिजनको सहारमा भुइँमै उपचारत संक्रमित। तस्बिर : प्रयाख्त बन्जाडे। मंगलबार पशुपति आर्यघाटमा संक्रमितको अन्तिम संस्कार गर्दै नेपाली सेना। कोरोनाले मृत्यु हुनेको संख्या बढ्दै गएपछि सेनाले जलाएर शव व्यवस्थापन सुरु गरेको हो। यसअघि विद्युतीय गृहमा मात्र शवको व्यवस्थापन गरिदै आएको थियो। तस्बिर : दिपेन श्रेष्ठ सोमबार पशुपति आर्यघाटमा संक्रमितको शवको व्यवस्थापनमा खटेका नेपाली सेना । विद्युतीय शवदहा गृहमा संक्रमितको शव व्यवस्थापन गर्दै सैनिक जवान ।तस्बिर : सुनिता डंगोल निषेधाज्ञाको समयमा टोलमा साइकल चलाउदै ललितपुर चापागाउँका बालक। तस्बिर : अशोक दुलाल ललितपुरको पाटनमा निषेधाज्ञाको बीच स्वास्थ्य सुरक्षा अपनाएर विवाहपछि दुलही भित्र्याउदै एक परिवार। जिल्ला प्रशासनले १५ जना सहभागी भएर स्वास्थ्य मापदण्ड अपनाएर विवाह गर्न अनुमति दिएको छ। तस्बिर : अशोक दुलाल नेपाल सुपर लिगअन्तर्गत मंगलबारको खेलमा काठमाडौं रेजर्स र बुटवल लुम्बिनी एफसीको खेल । तस्बिर : दिपेन श्रेष्ठ
सांस्कृतिक वैचारिकतामा सत्यमोहन जोशी,"नेपाली वाङ्मय भनेको नेपाली समाजकै भाषा, साहित्य, कला, संस्कृति, इतिहास, लोकगाथा, श्रुतिस्मृति, किम्वदन्ती एवं अन्य ज्ञानविज्ञानका अनेक श्रोतहरू आदिको संग्रहण, अभिलेखन हुँदै निरन्तर नवनीत वा अधुनातन हुँदै नेपाली जनमानसलाई चैतन्य, ज्ञान र विवेक प्रदान गरिरहने नेपाली सभ्यताको ऐना हो। सत्यमोहन जोशी नेपाललाई त्यही सभ्यताको ऐना देखाउन लागि परे, परिरहेकै छन्। यस आलेखमा नेपाली संस्कृतिका विभिन्न आयामबारे उनका दृष्टिकोणहरूलाई केहीबेर पछ्याउने प्रयत्न गरिएको छ। सत्यमोहन जोशी आधुनिक नेपालको इतिहासका साक्षीमध्येका एक हुन्। उनी राणा प्रधानमन्त्री चन्द्र शमशेरीय कालखण्डदेखि यताको नेपालको सामाजिक, सांस्कृतिक, राजनीतिक आदि सबै आयाम र तिनका अनेक परिघटनाहरूका प्रत्यक्षदर्शी, भुक्तभोगी, जानकार एवं विवेचक पनि हुन्। नेपालको सांस्कृतिक अन्वेषणमा उनको विशिष्ट भूमिका रहेको पाइन्छ। उनी अग्रणी सांस्कृतिक अनुसन्धाता एवं प्रतिष्ठित साहित्य साधक हुन्। सांस्कृतिक अनुसन्धानमा उनको योगदान मूलत: अमूर्त सांस्कृतिक सम्पदाका रूपमा रहेका लोकगीतहरूको खोजी, विश्लेषण एवं प्रवद्र्धनात्मक कार्यहरूमा केन्द्रित रहेको पाइन्छ भने उनी भौतिक सम्पदाको संरक्षण, सम्वद्र्धन र अन्वेषणमा पनि अग्रणी र मार्गदर्शकका हैसियतमा सम्मानित छन्। नेपाल अनेकौं जाति, रीति, भाषा, संस्कृतिद्वारा निर्मित मुलुक हो। यहाँको सांस्कृतिक विविधता विश्वमै अनुपम मानिन्छ। देशलाई चिनाउने सबैभन्दा महत्वपूर्ण आधार भनेकै हाम्रो संस्कृति रहेको जोशीको भनाइ छ, संस्कृति राष्ट्रको गहना हो। यसले देशको समृद्धिमा उल्लेखनीय भूमिका खेलेको हुन्छ। भाषा, साहित्य, कला, संस्कृतिलाई माध्यम बनाएर देशको प्रचारप्रसार गर्नु हाम्रो दायित्व हो। नेपाल अनेकौं संस्कृतिको सुन्दर फूलबारी भएको हुँदा ती सबैको संरक्षण, सम्वद्र्धन गर्दै तिनकै आधार र माध्यमबाट समृद्धि प्राप्त गर्न सकिने जोशीको धारणा छ, आज हाम्रो देश नेपाल लोकतन्त्रात्मक गणतन्त्रमा प्रवेश गरिसकेको सात प्रदेशमा एकाकार भइरहेको नेपाललाई समृद्ध नेपाल सुखी नेपालीको राष्ट्रिय संकल्प र समावेशीकरणको सिद्धान्तमा तथा सांस्कृतिक एकतामा पनि आवद्ध गरी नेपालीमात्रको जीवनलाई रसमय, सुखमय र चित्रमय बनाउनमा नेपालीको साझा फूलबारीमा फुलेका लोकगीत लहरीहरूको पनि आफैं अलग धारको भूमिका हुने गर्दछ। यसलाई हामीले बुझ्नुपर्यो (हाम्रो लोक संस्कृतिका लोक लहरी)। मुलुकको समग्र सांस्कृतिक विकासका लागि सबै जातजातिका परम्परा, मूल्यमान्यता, लोक भाकाहरू, साहित्य, कला आदिको संरक्षण गरी तिनलाई फुल्न सहज वातावरण बनाइदिनु जरुरी हुन्छ। नेपाली समाजको आत्मा भनेको यसको अमूर्त सांस्कृतिक इन्द्रेणीको उपस्थिति नै हो। यसमा मानिसका आँसु, हाँसो, दु:ख, घामछायाँ आदि जीवनका अनेकौं भोगाइका प्रतिबिम्ब मुस्कुराउँछन्। कहिले सुस्केरा सुक्सुकाउँछन् त कहिले हर्ष र उमंग मुस्कुराउँछन्। समावेशिताको सिद्धान्तले तबमात्र सार्थकता पाउँछ। सांस्कृतिक उत्थानसहित यस क्षेत्रको पुनर्जागरणका लागि आवश्यक वातावरण बन्न सकेमा पर्यटन क्षेत्रको विकासमा पनि टेवा पुग्न गई मुलुकले समृद्धि प्राप्त गर्न सक्नेछ भन्ने जोशीको आशय पाइन्छ। अर्कातिर, कुनै पनि मुलुकको विकासका लागि त्यहाँको भौतिक विकास मात्र पर्याप्त हुँदैन। त्यो त विकासको बाहिरी पाटो मात्र हो। आममानिसलाई हृदयदेखि नै सन्तुष्टि दिने विकासको आधार भनेको मुलुकका बौद्धिक, नैतिक, भावनात्मक एवं आध्यात्मिक आयामहरूको उन्नयनतर्फ सामथ्र्य बढाउँदै जानु पनि हो। अनि मात्र मुलुकवासीलाई राष्ट्रिय विकासबाट सन्तुष्टि प्राप्त हुनजान्छ भन्ने युनेस्कोद्वारा प्रतिपादित दृष्टिकोणप्रति जोशीको विश्वास र सम्मान रहेको देखिन्छ। नेपालको सांस्कृतिक चिनारीका सबै आधारहरूलाई संरक्षण गर्नुका साथै तिनलाई सबैले पारस्परिकरूपमा सम्मान गर्नुपर्ने धारणा जोशीको रहेको छ, हरेक जातजाति, जनजातिलाई आफ्नो भाषाभेष, जातीय पहिरन, खानपिन, रीतिथिति र संस्कृति प्यारो हुन्छ। त्यसलाई कतैबाट बिगार्नु, विकृतिको रूपमा लिनु, त्यसो गर्नु हुँदैन। सबैलाई उचित सम्मान गर्नुपर्छ। नेपालको हरेक जातजाति र उनीहरूमा भएको संस्कार, संस्कृति, पहिरन सबै राष्ट्रिय संस्कृति हो। त्यसलाई होच्याएर उपेक्षा गर्नुहुँदैन (जय स्वाभिमान)। नेपाल अनेक मौलिक संस्कृतिको उद्गम स्थल हो। नेपाल हिमवत संस्कृतिको उद्गम भूमिका रूपमा रहेको कुरा जोशीले बताएका छन्, नेपाल हिमवत संस्कृतिको उद्गम स्थल पनि हो। उत्तरी क्षेत्रमा असंख्य हिमचुचुराहरूद्वारा नेपाल सुशोभित र संरक्षित पनि छ। हिमचुचुराहरू देवताका रूपमा पुजित पनि छन्। हिमचुचुराका स्वरूपमा अवतरित देवात्माद्वारा हिमवत संस्कृतिको सुत्रपात भएको विश्वास पनि गरिन्छ। क्रमश: त्यही आदीम संस्कृति यस क्षेत्रमा फैलिँदै आयो। प्रकृति र मानिसको अन्योन्याश्रित सम्बन्धको प्राचीनता यसै विश्वासमा आधारित मान्न सकिन्छ। संस्कृति देशभित्र मात्र नभएर विदेशमा पनि चिनिने, चिनाउने माध्यम हो। विदेशमा मुलुकको पहिचान गराउने भाषा, पहिरन आदिले हो। नेपालका सबै भाषा, संस्कृति राष्ट्रिय हुन्। बाह्य जगत्मा नेपाल र नेपाली भनेर चिनिन र चिनाउन राष्ट्रिय सहमतिमा भाषा, पहिरन, विभूति, जनावर लगायतका पक्षमा सर्वसम्मत आधारहरू तय गरिनु उपयुक्त हुने धारणा जोशीको पाइन्छ। जोशी हाम्रो विविधता अनेक भए पनि हामी नेपाली हौं भनेर परिचय दिँदा हाम्रो गौरव बढेर जाने विचार राख्दछन्, हाम्रा विभिन्न पहिरन, भाषाभाषी भए पनि हामी पहिले नेपाली हांै (जय स्वाभिमान)। जीवन र संस्कृतिलाई अलग्याएर हेर्न वा बुझ्न सकिँदैन भन्ने जोशीको दृष्टिकोण छ, मानवजीवनमा संस्कृति थाहै नपाई प्रकट भइरहेको हुन्छ। प्रारम्भदेखि नै हामी सांस्कृतिक जीवनमा प्रवेश गर्दछौं। हाम्रा आफ्नै संस्कार र मूल्यमान्यता छन्। तीसँगै हुर्किन्छौं, बोलीबचन सबै सिकिन्छ। हाम्रो बोलीमा नै उखानटुक्का आउँछन्, गीतका भाकाहरू सिकिरहेका हुन्छौं। घरपरिवार समाज जहाँबाट पनि हामी संस्कृति नै सिक्छौं। मानिस हुनुको अस्तित्वबोध गराउने संस्कृतिले नै हो। हाम्रो जीवन नै संस्कृतिमय छ। जोशीले नेपालको प्रतिष्ठित मदन पुरस्कार पनि तीनपटक हात पार्न सफल भए। २०१४ सालमा पहिलोपटक हाम्रो लोकसंस्कृति नामक ग्रन्थका लागि उनले सो पुरस्कार प्राप्त गरेका थिए। यस कृतिमा जोशीले नेपाली लोकसाहित्य विशेषत: नेपाली लोकभाका, गीतका बारेमा गहिरो खोज र अध्ययन गरेका छन्। यस्तै उनले नेपाली राष्ट्रिय मुद्रा नामक अनुसन्धानमूलक कृतिका लागि २०१७ सालमा पुन: सोही पुरस्कार प्राप्त गरे। नेपाली मुद्रासम्बन्धी यो पहिलो ऐतिहासिक पुस्तक मानिन्छ। जोशी २०२८ सालमा कर्णाली लोक संस्कृति ग्रन्थका लागि तेस्रोपटक पनि उक्त पुरस्कारद्वारा सम्मानित भए। २०२८ सालको मदन पुरस्कार अन्य विद्वान्सहित संयुक्तरूपमा उनलाई प्रदान गरिएको थियो। जोशीले सरकारी वा निजी वाङ्मयसेवी साहित्यिक संघसंस्था तथा अन्य सामाजिक संघसंस्थाबाट असंख्यपटक पुरस्कार, सम्मान र अभिनन्दन प्राप्त गर्दै आएका छन्। उनलाई वाङ्मय शताब्दी पुरुषको सम्मान पनि निजीक्षेत्रमा स्थापित संस्थाको सकृयतामा नेपाल सरकारद्वारा प्रदान गरिएको हो। नेपाली, अंग्रेजी तथा नेपाल भाषामा गरी उनका ६ दर्जनभन्दा बढी कृतिहरू प्रकाशित भइसकेको विवरण पाइन्छ। उनी अथक वाङ्मयसेवी, संस्कृतिविद् र साधक हुन्। जोशीले २००१ सालदेखि नै नेपाली लोकसांस्कृतिक, लोकसांगीतिक जीवन र परिवेशको अन्वेषण गर्न थालेका थिए। उनको अध्ययनको क्षेत्र मूलत: अमूर्त नेपाली सांस्कृतिक धरातलको सौन्दर्यलाई बुझ्नु र अभिलेखीकरण गर्नु थियो। नेपाली समाजको आत्मा भनेको यसको अमूर्त सांस्कृतिक इन्द्रेणीको उपस्थिति नै हो। यसमा मानिसका आँसु, हाँसो, दु:ख, घामछायाँ आदि जीवनका अनेकौं भोगाइका प्रतिबिम्ब मुस्कुराउँछन्। कहिले सुस्केरा सुक्सुकाउँछन् त कहिले हर्ष र उमंग मुस्कुराउँछन्। जोशीले प्रारम्भमा तनहुँ, लम्जुङ, कास्की आदि पहाडी जिल्लाका पाखापखेरा र लेकबेंसीहरूमा पसिना चुहाइरहेका नेपालीका सुस्केराहरूबाट प्रस्फुटित भाकाहरूलाई कलमले टिपे। कतै झ्याउरे, कतै चुड्का, कतै दोहोरी भाकाहरूले रनवन, मेलापात गुञ्जिइरहेको सुने। जोशीले तिनमा ठेट, मौलिक, नेपाली लोकसांगीतिक झंकार झंकृत भइरहेको अनुभूत गरे, पँधेरामा गाग्री थापेका आइमाईहरू गीत गाइरहेकै भेटिन्थे। जंगलतिर यसो घुम्न जाँदा दाउरा घाँस लिएर आएको मान्छे पनि गीत गाएकै हुन्थ्यो। देउरालीमा भीमसेनपाती चढाएर बटुवाहरू गीत गाउँदै ओहोरदोहोर गरिरहेका हुन्थे। चौतारामा त झन् आनन्दसँग दोहोरी गाएर वरपीपल शमीको छहारीमा रमाइरहेका हुन्थे (मधुपर्क)। तिनै लोकध्वनिहरूको अन्तर्यमा पुगेर अनुसन्धान, विश्लेषण गरी ग्रन्थ तयार गरे जोशीले। त्यही ग्रन्थलाई मदन पुरस्कार गुठीले पहिलोपटक पुरस्कृत गर्यो, मैले गाउँघरका गीत टिपेर संकलन गरेर हाम्रो लोक संस्कृति बनाएर बुझाउँदा २०१३ सालको मदन पुरस्कार २०१४ सालमा पाएको छु (मधुपर्क)। जोशीले संकलन गरेका भाकाहरू नेपाली माटोका भाका हुन्, नेपाली भावनाका ध्वनि हुन्। जोशीले महशुस गरेका छन्, हाम्रो लोकसंस्कृतिमा संकलित लोकगीतहरू कास्की, तनहुँ, लमजुङका लेकबेँसीहरूबाट टिपिएका हुन्। ती नेपाली माटो र भावनाबाट जन्मेका हुन्। नेपाली लोकगीतले नेपाली मातृभाषी एवं अरू मगर, गुरुङ, राई, लिम्बू आदि विभिन्न मातृभाषी नेपालीका भावना र हृदय जोड्नलाई महत्वपूर्ण भूमिका खेलेको छ। नेपालका अनेक भाषिक समुदायमा नेपाली भाषाको लोकप्रियता बढ्नमा लोकगीतहरूबाट ठूलो योगदान पुगेको छ। जुनसुकै भाषाभाषी भए पनि तीबाट निस्कने सुस्केरा नेपाली हुन्, लोकगीत भनेका हाम्रै हृदयका साझा सुस्केरा हुन्। जोशीले लोकभाकालाई पूर्वपश्चिम जहाँजहाँ पुगे पनि संकलन गर्दै आए। अन्य सिर्जनात्मक लेखन, अनुसन्धानात्मक कार्यलाई पनि सँगै अघि बढाए। उमेर बाधक बनेन। लोकभाकाको संकलन गर्दैजाँदा अर्को संगालो पनि तयार भयो जसको प्रकाशन कर्मयोगी बद्रीविक्रम थापा स्मृति सेवा गुठीद्वारा २०७७ सालमा भएको छ : यो खोलाको धमिलो पानी एउटा रुमाल धुँदैमा दिन जानेनदेखुञ्जेल देखुँझैं हुने देखेपछि बोलचालै नहुने नभेटुञ्जेल भेटुँझैं हुने, भेटेपछि बोलचालै नहुने। (हाम्रो लोकसंस्कृतिका लोक लहरी)सत्यमोहन जोशीले मल्लकालीन नेपालका महान् कलाकार अरनिकोको खोजी गरी उनको योगदान र कर्मबारे पुस्तक प्रकाशन गरी राष्ट्रिय विभूतिप्रति सम्मान पुर्याए। नेपाल र चीनका बीचमा रहेको सांकृतिक सम्बन्धको इतिहासलाई जनसमक्ष ल्याउन ठूलो भूमिका खेलेका छन्। त्यस्तै उपत्यकाका भौतिकमूर्त सांस्कृतिक सम्पदाको संरक्षण गर्न उनले पुर्याएको योगदान उत्तिकै महत्वपूणै छ। नेपाली तथा नेपाल भाषा साहित्यको श्रीवृद्धिका लागि जोशीद्वारा भइरहेको सिर्जनात्मकतातर्फको अविश्राम निरन्तरताबाट पनि मुलुक लाभान्वित भइरहेको छ। यी सबै जोशीका सांस्कृतिक, वाङ्मयिक चिन्तन, कर्म र जागरुकताका उदाहरण हुन्। भारतीय लोकसंस्कृतिविद् देवेन्द्र सत्यार्थीले नेपालका लोकभाकाहरूको संकलन गरेको थाहा पाएपछि जोशी झन् उत्साही भएको बताउँछन्, भारतका एकजना लोकभाका एवं संस्कृतिका अन्वेषक देवेन्द्र सत्यार्थीले नेपालका लोकगीत, लोकभाकाहरूको अध्ययन र संकलन गरेर महत्वपूर्ण लेखरचनाहरू नै प्रकाशन गरेका रहेछन्। उनले त नेपाललाई लोकभाकाहरूको भूमि हो समेत भनेका छन्। मलाई उनका कामको प्रभाव परेको छ। त्यो बुझेपछि झनै उत्साही भएँ। हिमाल, पहाड, तराई सबैतिर लोकसाहित्य एवं लोकसंस्कृतिको अध्ययन, अनुसन्धानका लागि नेपाल एक अन्तहीन भण्डार हो। यसको वैज्ञानिक अनुसन्धान भइसकेको छैन। केही अनुसन्धान भएर लोकगीत, कथा आदि प्रकाशमा ल्याइए पनि तिनको समग्र पक्षमा अनुसन्धान हुन नसकेको जोशीको ठहर छ, लोकसंस्कृति, साहित्यको वैज्ञानिक आधारमा अनुसन्धान आवश्यक छ, हामीकहाँ भएका अनुसन्धान केवल लोकगीत, कथा आदिमात्र प्रकाशन ल्याउने गरेको तर तिनको समग्र पक्षको अनुसन्धान हुन सकेको छैन। लोकगीत होस् वा कथा वा जेसुकै, तिनलाई प्रकाशमा ल्याएर मात्र पुग्दैन। ती गाउने, भन्नेहरूको सामाजिक, आर्थिक अवस्था कस्तो छ तीबारे पनि अनुसन्धान, अध्ययन आवश्यक छ (मधुपर्क)। नेपालमा लोकगीतहरूलाई तिनको मौलिकता नबिगारीकन गाउनुभन्दा तिनको व्यापारीकरण भइरहेको पाइन्छ। यसबाट लोकगीतको मौलिकता हराउँदै गएको छ। अर्कोतिर वैदेशिक संस्कृतिको अनुशरण हुने क्रम बढ्दै गएको छ। यस्तो स्थितिमा गाउँघरका लोकभाकाहरू पनि छोपिँदै, हराउँदै गएकोमा जोशी चिन्तित छन्, लोकगीतलाई व्यापारीकरण गर्दै जाने प्रवृत्तिले यसको स्तर खस्किँदै जान थाल्यो, मौलिकता हराएर गयो। गाउँघर डुलेर संकलन गरेर ल्याएका गीतलाई भाषिक अभिव्यक्ति दिनसके लोकगीत नराम्रो हुने कुरै आउँदैन। एकातिर विदेशी संस्कृतिले दिनप्रतिदिन छोपिँदै गएको र अर्कोतिर त्यसैको नक्कल गरेर गीत रच्नुको अर्थ के ? (मधुपर्क)। सत्यमोहन जोशी नेपालको सांस्कृतिक अन्वेषण, अनुसन्धान, प्रवद्र्धन एवं अभिलेखीकरणका एक शिखर पुरुष हुन्। उनका उज्याला कर्महरूबाट मुलुक लाभान्वित भइरहेको छ। मानिसले गरेका असल कर्महरूबाट नै देशले सन्तुष्टि प्राप्त गर्दछ। ती कर्महरूको उज्यालो पोखिएको ठाउँमा टेकेर मानिसहरू हिँड्छन्। एउटा निस्वार्थ कर्मशील मानिसले जगाएको उज्यालोले युगौंसम्म पनि अरूलाई हिँड्न उज्यालो बाँडिरहन्छ। नेपालमा विभिन्न कर्मक्षेत्रका सेवक, साधक एवं स्रष्टाहरूद्वारा निर्मित समर्पण, स्वाभिमान र चैतन्यको उज्यालोले नै यस मुलुकलाई अँध्यारोको गर्तमा पर्नबाट जोगाएर आशावादी बनाइरहेको छ। सत्यमोहन त्यही आशावादका एक प्रतीक हुन्। (जोशी यही वैशाख ३० गतेबाट १०२ वर्षमा प्रवेश गर्दैछन्। उनलाई जन्मदिनको हार्दिक मंगलमय शुभकामना। फुर्सद टिम)"
कुष्ठरोगी छाउगोठमा,"नेपालगन्ज : बाँकेको वैजनाथ गाउँपालिका१ की ३७ वर्षीया महिलालाई २०७३ साउनमा कुष्ठरोग लाग्यो। स्थानीय स्वास्थ्य चौकीबाट औषधि ल्याएर लगातार २४ महिना सेवन गरिन्। रोग त निको भयो। तर, त्यो अवधिमा उनले कुष्ठरोगभन्दा ठूलो रोग झेलिन् दाजुभाउजूबाट विभेद। जुन दिन मलाई रोग लाग्यो भन्ने थाहा भयो। मलाई छाउपडी गोठमा बस्न पठाइदिए, उनले हालै भनिन्, नछुने हुँदा भाउजूहरू र म पहिले त्यही गोठमा सुत्थ्यौं। म रोगी भएपछि त्यहीं बसें। एक दिन भात छोएको दिनको घटना उनले सम्झिन्, कान्छी भाउजू बासी भात तताएर खाने भनेर आगोमा बसालेर बाहिर जानुभयो। जल्न लाग्यो भनेर मैले चलाएँ। मैले छोएको भनेर भाउजू खाना नखाएरै सुत्नुभयो। त्यस दिनदेखि मलाई भतिजाभतिजीभन्दा टाढा बस्न भनियो। घरदेखि झन्डै ५० मिटर दूरीमा खरको छानो भएको, माटोको भित्ताको एककोठे छाउपडी गोठ छ। घरनजिकै जंगल भएकाले राति सुत्दा डर लाग्थ्यो। रोग निको भइसक्दा पनि दाजुभाउजूले विभेद गरेपछि उनी केही दिन बहिनीको घरमा बसिन्। दुई महिनादेखि भने नेपालगन्जस्थित साइनिङ अस्पतालमा बसिरहेकी छन्। यहाँबाट फर्केर पनि दाजुभाउजूसँग बस्दिनँ। बहिनीकै घरमा जान्छु, उनले भनिन्। अस्पतालका प्रबन्धक श्याम बीकेले तपाईंलाई निको भइसक्यो भन्दा परिवारको अपहेलनाका कारण उनले घर फर्कन नमानिरहेको बताए। हाम्रा साथीहरूले दाजुभाउजूलाई काउन्सिलिङ पनि गर्नुभएको छ, बीकेले भने। कुष्ठरोग लागेर विभेदको सामना गर्ने उनी एक्ली होइनन्। वैजनाथ गाउँपालिकाको टिटिहिरिया गाउँकी ३५ वर्षीया महिलालाई उनका पतिले सम्बन्धविच्छेद गर्न लागेको जनाइएको छ। छोरीछोरी मात्र जन्माइस् भनेर पहिलेदेखि हेला गर्थे। छोरा चाहियो रे ! कुष्ठरोग लागेपछि रोग सर्छ भनेर बूढाले छोडपत्र गर्न लागेका छन्, उनको भनाइ अस्पतालकी सिनियर पारामेडिकल जयसरा बुढाले उद्धृत गरिन्। नेपालगन्ज उपमहानगरपालिका१ की ३५ वर्षीया अर्की महिलाले त यही विभेदको शिकार हुने डरले परिवारलाई थाहै नदिई औषधि सेवन गरिन्। उनका पति विदेशमा थिए। स्वदेश नफर्किँदै उनी निको भइन्। कन्ट्याक्ट ट्रेसिङका क्रममा स्वास्थ्यकर्मीको टोली घर पुग्दा उनले आफू कुष्ठरोगी भएको कुरा परिवारलाई नबताइ दिन आग्रह गरेकी थिइन्। कुष्ठरोगीको उपचारमा संलग्न यौन तथा छाला रोग विशेषज्ञ डाबद्री चापागाईंले अधिकांश कुष्ठरोगीले पहिचान नखुलाउने बताउँछन्। कुष्ठरोग लागेकाबारे धेरैले त विश्वास नै गर्दैनन्। होइन होला भनेर टार्न खोज्छन्, डा चापागाईं भन्छन्, रोग पुष्टि भएपछि सामाजिक अपहेलना हुने डरले उनीहरू पहिचान लुकाउँछन्। जिल्ला स्वास्थ्य कार्यालय बाँकेका प्रमुख धीरजंग शाहले कुष्ठरोगीलाई अपहेलना हुने गरेको बताए। पहिलो डोज औषधि सेवन गर्ने बित्तिकै अरूलाई रोग सार्ने खतरा ९९ प्रतिशत हटेर जान्छ। संक्रमणको अवस्था हेरेर कम्तीमा ६ महिनादेखि १२ महिना वा बढीमा २४ महिनासम्म औषधि सेवन गर्दा पूर्ण रूपमा रोग निको हुन्छ, शाहले भने। बाँकेमा हरेक तीनतीन दिनमा एक जना नयाँ कुष्ठरोगी फेला परिरहेका छन्। जिल्ला स्वास्थ्य कार्यालय बाँकेका कुष्ठरोग स्रोत व्यक्ति मानव नेपालीले पछिल्लो १८ महिनामा जिल्लामा १ सय ८६ जना कुष्ठरोगीको पहिचान भएको बताए। नेपालीका अनुसार आर्थिक वर्ष ०७६७७ मा १ सय ३३ र चालू आर्थिक वर्षको पुस मसान्तसम्म ५३ जना रोगीको पहिचान भएको छ। लुम्बिनी प्रदेशमा कुष्ठरोेगको प्रकोपदर सबैभन्दा बढी छ। अघिल्लो वर्ष २२१ प्रतिशत र चालू आवको ६ महिनामा १७२ प्रतिशत छ। हरेक स्थानीय तहका सबै स्वास्थ्य संस्थामै निःशुल्क औषधि पाइन्छ। अंगभंग भएका जटिल रोगीको भने साइनिङ अस्पताल नेपालगन्जमा उपचार हुन्छ। आईएनएफका पदम बुढाले गत वर्ष बाँकेका ५९ अनि झन्डै दर्जन जिल्लाका १ सय ४५ जना नयाँ कुष्ठरोगीको उपचार गरिएको बताए। ०६९ सालदेखि अहिलेसम्म अस्पतालले बाँकेका मात्र १ हजार ३ सय ७४ कुष्ठरोगीको उपचार गरेको छ। जिल्ला स्वास्थ्य कार्यालयका अनुसार पछिल्लो १८ महिनामा जिल्लामा सबैभन्दा बढी कुष्ठरोगी जानकी गाउँपालिकामा ४३ जना छन् भने सबैभन्दा कम राप्ती सोनारीमा ६ जना। नेपालगन्ज उपमहानगरपालिकामा ३६, बैजनाथ गाउँपालिकामा २४, खजुरा गाउँपालिकामा २२, कोहलपुर नगरपालिकामा २०, डुडुवा गाउँपालिकामा १९ र नरैनापुर गाउँपालिकामा १५ जना छन्।"
एमाले मिलाउन सघन संवाद,"काठमाडौं : एमालेलाई एकजुट बनाउन दोस्रो तहका नेताहरू सघन संवादमा जुटेका छन्। छलफल सकारात्मक भए पनि निष्कर्षमा भने पुगेका छैनन्। नेताहरूबीच शुक्रबार अपराह्न साढे ४ देखि साढे ६ बजेसम्म वार्ता भएको थियो। ओली पक्षबाट संसदीय दलका उपनेता सुवास नेम्बाङ, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल छलफलमा सहभागी थिए। यस्तै, नेपाल पक्षबाट घनश्याम भुसाल, योगेश भट्टराई र गोकर्ण विष्टको सहभागिता थियो। नेपाल पक्षले पार्टी २०७५ जेठ २ गतेको अवस्थामा फर्किनुपर्ने अडान लिएको छ। ओली पक्षले कारबाही फिर्ता गरी भएका निर्णयलाई स्वीकार गर्दै अगाडि बढ्न आग्रह गरिरहेको छ। फुटको संघारमा एमाले मिलाउन दोस्रो तहका नेता केही दिनयता सक्रिय बनेका हुन्। अध्यक्ष एवं प्रधानमन्त्री केपी शर्मा ओली र वरिष्ठ नेता माधवकुमार नेपालबीचको इगोका कारण पार्टी वार कि पारको अवस्थामा पुगेको थियो। शीर्ष नेताबीचको असमझदारीका कारण पार्टी भड्खालोमा जान नहुने अन्य नेताको मत छ। एमाले एक हुँदा मात्रै आफ्नो भविष्य सुनिश्चित हुने निष्कर्ष निकालेर उनी एकतामा लागिपरेका हुन्। नेपाल पक्षका नेता योगेश भट्टराई र गणेश पहाडीले बुधबार महासचिव ईश्वर पोखरेलसँग भेट गरेका थिए। उनीहरूले पोखरेलसँग भेटेर पार्टीलाई एक बनाउन आग्रह गरेका थिए। त्यसपछि पोखरेलसमेत पार्टी विवाद मिलाउन लागेका छन्। नेताहरूबीच बिहीबार दिनभर छलफल भएको थियो। अर्थमन्त्री पौडेल र नेपाल पक्षका सुरेन्द्र पाण्डे, घनश्याम भुसाल, योगेश भट्टराई, गोकर्ण विष्टबीच पटकपटक संवाद भयो। त्यसकै परिणाम स्वरूप बिहीबार साँझ करिब ३ घण्टा राष्ट्रपति विद्यादेवी भण्डारीसँग नेता नेपालको कुराकानी भएको थियो। राष्ट्रपति भण्डारी र नेपालबीचको भेटवार्ता पार्टी एकतामा केन्द्रित भएको थियो। त्यही बेला अध्यक्ष ओलीसँग नेता भुसाल र भट्टराईले भेट गरेका थिए। उनीहरूबीचको कुराकानी पनि करिब ३ घण्टा चलेको थियो। ओली र नेपालबीच पनि टेलिफोनमा कुराकानी भइरहेको जनाइएको छ। भद्र सहमति भएको भनिए पनि राष्ट्रपतिसँगको बसाइमा सहमति भने नभएको नेपालले बताएका छन्। हामी सिद्धान्तनिष्ठ, क्रान्तिकारी, नीति र विधिको आधारमा चल्ने सुदृढ र एकताबद्ध एमाले चाहन्छौं। किनभने यो हामीले निर्माण गरेको पार्टी हो, नेपालले भनेका छन्, यसका लागि वार्ता र लचकता दुवै अपनाउँछौं। तर, अहिलेसम्म कुनै सहमति भएको छैन। २०७७ फागुन २८ गते र तत्पश्चात् बसेका कथित बैठकहरू र त्यसले गरेका निर्णयहरू फिर्ता लिनुपर्छ र २०७५ जेठ २ गतेको कमिटी, विधान र नेतृत्व नै हाम्रो बटम लाइन हो। यस सम्बन्धमा कुनै किसिमको भ्रममा नपर्न, नअलमलिन र सुदृढ र सशक्त पार्टी बनाउने महान अभियानमा लागिरहन आह्वान गर्दछौं। नेपाल पक्षका नेता सोमप्रसाद पाण्डेले संवाद सकारात्मक ढंगले अघि बढे पनि ठोस निष्कर्षमा भने पुगिनसकेको बताए। छलफल सकारात्मक छ तर निष्कर्षमा पुगिसकेको छैन, पाण्डेले भने। पाण्डेले पार्टी एकढिक्का हुनै पर्ने आवश्यकता रहेको बताए। दोस्रो तहका नेताहरूको प्रयासले सार्थकता पाउनेमा आफू आशावादी रहेको उनको भनाइ छ। उनले सम्भावित फुट रोक्न दोस्रो र तेस्रो तहका नेता जोडतोड नै लागिरहेको बताए। प्रधानमन्त्री ओली र मध्यमार्गी नेता विष्टबीच शुक्रबार बिहान पनि करिब ३ घण्टा कुराकानी भएको थियो। शनिबार पुनः छलफल हुनेछ। शनिबारको वार्ताले एकता सूत्र फेला पर्ने नेताहरूको भनाइ छ। दोस्रो तहका नेताबीच मिलनबिन्दु भेटिएपछि ओली र नेपाल बसेर सार्वजनिक गर्ने योजना छ। ओली र नेपाल आआफ्नो अडानबाट पछि हटेर भए पनि पार्टी एक हुनेमा युवा नेता आशावादी छन्। दुवै नेता टसमस नगरे त कसरी हुन्छ र एकता ? दुवै लचिलो हुनै पर्छ, एक नेताले भने, उहाँहरू लचिलो हुनुका विकल्प पनि छैन। पार्टीलाई वैशाख २७ अघि नै एकढिक्का बनाउने पक्षमा दुवै पक्ष लागेका छन्। प्रधानमन्त्री ओलीले विश्वासको मत लिन २७ गते प्रतिनिधिसभा बैठक बोलाइएको छ। सर्वोच्च अदालतले फागुन २३ मा नेकपा एकता बदर गरी साविक पार्टी ब्युँताएपछि एमाले अध्यक्ष ओली र नेता नेपालबीच एकपटक मात्रै औपचारिक संवाद भएको छ। अध्यक्ष अोली धमाधाम नयाँ निर्णय गर्दै अगाडि बढेका छन् भने नेपाल समानान्तर गतिविधि गरिरहेका छन्।"
वान पिसमा डान्स !,"चिसो समयमा पनि वान पिस पहिरन ! लगभग सबै अंग देखिने वस्त्र ! वान पिसमा चिटिक्क परेका युवतीहरू ! ऊभन्दा म के कम ? त्योभन्दा म के कम ? नबोले पनि मौन भाषा यसरी नै द्वन्द्वरत देखिन्थ्यो। प्रतिस्पर्धारत सन्दर्भले चिसो वातावरण एकाएक तातेझैं लाग्थ्यो। माहोल तताउने त अझ अर्को दृष्य थियो। वान पिसमा डान्स ! केही दिनअघि माघ महिनाको चिसो रात। होटेलमा रात्रिकालीन विवाहको भव्य समारोह। चिसो माहोलमा पनि एकातिर महिलाहरूको पहिरनको सरगर्मी अनि अर्कोतिर सौन्दर्यताको विशेष आकर्षण। अर्थात् चिसो समयमा पनि वान पिस पहिरन ! लगभग सबै अंग देखिने वस्त्र ! वान पिसमा चिटिक्क परेका युवतीहरू ! ऊभन्दा म के कम ? त्योभन्दा म के कम ? नबोले पनि मौन भाषा यसरी नै द्वन्द्वरत देखिन्थ्यो। प्रतिस्पर्धारत सन्दर्भले चिसो वातावरण एकाएक तातेझैं लाग्थ्यो। माहोल तताउने त अझ अर्को दृष्य थियो। वान पिसमा डान्स ! सबैभन्दा राम्री मै हँ सबैले मैलाई मात्र हेरेका छन् भन्ने मानसिकता वान पिस लाउनेहरूमा ज्यादा थियो नै। त्यसमा पनि आफ्ना भारी वस्त्रलाई दुई हातले समात्दै नाँचिरहेका ती युवतीका हाउभाउ। युवतीहरूको शरीरमा वस्त्र त थिए तर लगाएका थिए कि थिएनन् भन्नै गाह्रो परिरहेको थियो। शरीरमा जिउले धान्न नसकिने कपडा भए पनि अर्धनग्न देखिएका युवतीहरू। आधुनिकताको आडमा आफैंलाई नग्न पार्ने पहिरनहरू लगाउँदा यसै गरमागरम वातावरण थियो। त्यसमाथि एकाएक एउटी युवतीको छातीको भागको माथि घाँटीको पट्टि फुस्कियो। भएन फसाद ! हत्तपत्त दुलही सिँगारेको कोठाभित्र छिरिन् उनी। देखाउनु पर्ने तर आफैंलाई सम्हाल्न नसक्नेहरूको भिडमा यो सामान्य होला। जे भए पनि आफ्नै पहिरनबाट लज्जित हुनुपर्ने यो अवस्थाले समाजको परम्परा भत्काइरहेझैं लाग्छ। सामान्य महिला होस् वा सेलिबे्रटी नै किन नहोस् ? देखावटी र राम्रो बन्ने चाहमा धैरै युवती नग्न बन्नु परेको छ। एकान्तमा हुने नग्नको अर्थ नरहला तर बिच सडकमा अनि मेलामै यस्तो दृष्य देखिनुलाई कसरी पचाउनु ? केही समयअघि सामाजिक सञ्जालमा कपडाकै कारण पे्रमीबाटै दु:ख पाएकी एक पे्रमिकाको हाल बेहाल भएको थियो। अंग नै नछोप्ने पहिरन लगाएर किन बेइज्जत हुन्छन् युवतीहरू ? शरीरका लागि ढाडस बन्नु पर्ने कपडा किन शरीरबाटै छुट्टिँदैछन् ? भिडमा एक्लो बनेर अनुत्तरित प्रश्नको उत्तरको खोजीमा रुमलिएँ। लाग्छ, वस्त्र त्यो अस्त्र हो जसले शरीरको लाज छोप्छ। शरीरलाई सौन्दर्य दिन्छ अनि आत्मविश्वास बढाउँछ। पहिले त कपडा शरीर छोप्न लगाइन्थ्यो। अहिले भने पहिरन फेसनका लागि लगाइन्छ। बदलिँदो समयसँगै फेसनको अहिले माग अहिले निकै बढिरहेको छ। राम्रो हुनु अरूका लागि आफू आकर्षण बन्नु सबैको चाहना हुन्छ। आकर्षणका नाममा आफूलाई नग्न पार्नु र फेसनको आडमा निर्वस्त्र बन्नु समाजका लागि कति हानिकारक छ ? के वान पिसमा सजिने सौन्दर्यका पर्यायवाचीलाई कही कतै छोला ? बिकनी आडमा नांगो शरीर खुलेआम हिडाइन्छ, देखाइन्छ, तरुनी राखेर क्याटवाकको नाममा। त्यही क्याटवाकको बहानामा हामी संसार जित्ने कोशिष गर्छौं। आज फेसनको आडमा नांगो शरीर लिएर हिँडिरहेका छौं। यतातिर दिनदिनै बढेको महिला हिंसाका खबरहरू समाजलाई खलबलाइरहेको बेला महिलाका अर्धनग्न तस्विरहरू सामाजिक सञ्जालमा हालेर राम्रो छु भन्छन्। समाज तर पनि चुपचाप छ। विदेशमा बसेर आधा पहिरन कपडा लगाएर फोटो हालेर विदेशी बन्छन् नेपाली चेलीहरू ! एक लाइक पाउन निर्वस्त्र बन्छन् चेलीहरू ! परिवर्तन हुनु पनि पर्छ तर आडम्बरी बन्नु चाहिँ राम्रो होइन। बेलाबेलामा नायिकाहरूको पहिरन जो आकर्षण त देखिन्छ तर लाज छोप्न लगाएको वस्त्रले सबै भित्री अंग देखिन्छ। केही दिन अगाडि बलिउड नायिका प्रियंका चोपडाको पहिरनले निकै तहल्का मचाएको थियो। बिस मिटरको कपडा लगाए पनि अंग कतै नछोपिएको पहिरनले उनी माथि उनको फ्यानहरूले निकै विवाद गरेका थिए।विदेशमा बसेर आधा पहिरन कपडा लगाएर फोटो हालेर विदेशी बन्छन् नेपाली चेलीहरू ! एक लाइक पाउन निर्वस्त्र बन्छन् चेलीहरू ! परिवर्तनका लागि लगाउनु राम्रो हो। परिवर्तन हुनु पनि पर्छ तर त्यसको नाममा आडम्बरी बन्नु चाहिँ राम्रो होइन। अहिले धैरै डिजाइनरहरूले पनि अहिले कपडालाई बिगारेर बहुरूपी बनाइरहेका छन्। फेसनको आडमा कपडालाई पनि नांगो बनाइदिएका छन्। लगाउनेहरूलाई पनि आधा शरीर मात्र ढाक्ने तरिकाले तयार पारिरहेका छन्। अहिले त लामो शरीर ढाक्ने कपडा लगायो भने पाखे हुन्छ रे ! समय अनुसार चल्नुपर्छ रे। तर समयले कहिल्यै पनि नांगो हो भन्दैन। हामी परिवर्तन त भयौं तर नांगिएर। मर्यादामा रहेर चल्नुपर्छ भन्ने त सबैलाई ज्ञात होला नै। समाजले पनि यही भन्छ। हामी पचास रुपैयाँको जुत्ता लगाएर पाँच लाखको धाक लगाउने परम्परा बसेका कारण दु:ख पाइरहेका छौं।घरघरको फेसन आज विकृतितिर ढल्किरहेको छ। यसैकारण धैरै आलोचित पनि बन्नु परेको छ। फेसनको आडमा नंग्याउने र नांगो हुने जुन जोडतोड र होड भइरहेको छ। यसले समाजलाई खति नगर्ला भन्न सकिँदैन। फेसन समाजका लागि अभिसाप नबनोस्। दुशासनले राजसभामा द्रौपदीको वस्त्र उतार्न खोज्दा उनले कृष्णलाई भनेकी थिइन्, नारीको शरीरलाई हावाले पनि छँदैन अनि घामले पनि देख्न पाउँदैन तर आज मेरो पूरा शरीर निर्वस्त्र हँदैछ कृष्ण मेरो लाज बचाऊ। नारीको अस्तित्व उसको अनुशासन हो। यसैले पहिले पहिलेका नारीहरू बिहानी झिसमिसेमै नुहाउने गर्दथे। स्नान गरेर धोती बेरेर चौबन्दी चोलो लगाएर आफूलाई सुन्दर राख्थे। पटुकी बेर्थे। उनीहरूको शरीरलाई हावाले पनि छुँदैन थियो, घामले पनि हेर्दैन थियो। आज यो सम्भव छैन। सम्भव नभए पनि आधुनिकताको आडमा निर्वस्त्र हुनु जरुरी छैन। लाज छोप्नका लागि हामी कपडा लगाउँछौ कि अंग देखाएर हिँड्नका लागि पहिरन लगाउँछौं ? हामी नै दोमनमा छौं। नायिकाहरू कुनै कार्यक्रममा जाँदा भुइँभरी लतारेको कपडा लगाउँछन्। माथि निर्वस्त्र छाती देखिने कपडा फेसनको आडमा शरीरलाई निर्वस्त्र राख्नु कति सही होला ? समाजका मुख्य पात्र हुन् नायिका तर उनीहरू नै आडम्बर बढी। आज फेसनको दुनियाँ डरलाग्दो बनेको छ। यो कठिनाई पनि बन्दै गइरहेको छ।एकचोटी बसबाट ओर्लर्दा तीनकुनेमा स्कटको फित्ता फुस्किँदा ती युवतीको हालत खराब भएको थियो। बिच सडकमा अर्धनांगा कपडाहरू लगाएर हिँड्न बन्देज नै लगाउनु पर्छ भनेर बसका वृद्धहरू कराएका थिए। टेलिभिजन र सामाजिक सञ्जालहरूमा देखाइने फेसन हाउभाउको आडमा चलाइन्छ। दु:ख पनि लाग्छ, अचम्म पनि। साना नानीहरूको फेसन सोमा छोरीलाई आमाले नै बिकनी किनिदिएर स्टेजमा उतार्न तयार छन् ! परिवर्तनको नाममा छोरीचेलीको नग्न तस्विर हेर्न बाध्य पार्छन् अभिभावक। अनि दोष दिन्छन् समाजलाई।मौसम र समय अनुसार पहिरनले हरमानवमा नयाँ जोस उत्पन्न गराएको हुन्छ। त्यसो त सौन्दर्यता र फेसनले शरीरलाई फुर्तिलो र आत्मबल पनि बढाउँछ। मान्छेको परिचय पोशाकले पनि झल्काउँछ तर पोशाकको नाममा पोशाकलाई नै बदनाम भने गराउनु बुद्धिमानी हुन्न कि ? शरीरलाई नंग्याउने प्रयास नगरौं, कम्तिमा कम गरौं। पाश्चात्य मुलुकका फेसन घरभित्र हुलेर आफूलाई नंग्याउँदैमा केही हुँदैन। भ्रममा बाँच्नु आफूलाई मार्नु हो। फेसन आफ्नो ठाउँमा छ। फेसनमा चल्नु त पर्छ नै समय अनुसार तर समय अनुसारको फेसन यस्तो बढ्दो छ कि जो समाजलाई भार भइरहेछ। सीमा नाघेपछि के हुन्छ ? भन्नपर्छ र ? सबैलाई थाहै छ, दुध उमाल्नुपर्छ तर धेरै उम्लियो भने पोखिन्छ। फेसन एउटा दौड हो जुन हरहमेसा परिवर्तन भइरहन्छ। समय अनुसार फेसन दुई गुणाले बढिरहेको पनि छ तर यही फेसनको दौडमा धैरै नराम्ररी फसेका पनि छन्। सुन्दर हुन पाइयो तर सुन्दरताको आडमा नग्न हुन पाइँदैन।अहिले समाजमा पहिरनमाथि निकै विवाद भइरहेको छ। सौन्दर्यताको नाममा थुप्रै सुन्दरी प्रतियोगिता हुन्छन्। स्टेजमा उतारिन्छ, हिँडाइन्छ। के त्यसैलाई सुन्दर भन्दै मख्ख परिरहने त ? भ्रममा बाँच्नुभित्र बाँच्नुको कुनै तुक हुँदैन। समय अनुसार परिवर्तन हुनु जरुरी छ। भइरहेको छ तर यसको आडमा आफ्नो पहिचान परिचयलाई चाहिँ मर्न दिनु भने भएन। विद्यालयमा हरियो कुर्तासलवार र सल नारीको पहिचान थियो तर आज यो कपडा फेरिएर आधुनिक भएको छ पाइन्ट र सटमा। सरकारी कार्यालयदेखि बैंकहरू सबै ठाउँमा अहिले पोशाक फेरिएका छन्। सजिलो र राम्रो पहिरन लगाउनु राम्रो हो तर छाडापन भने भित्र्याउनु भने हँदैन। हाम्रो परम्परा हाम्रो संस्कृति कता जाँदैछ ? हामीले अरूको देखासिकी गर्दा आफ्नो परिचय नास हुँदैछ कि भन्ने कुराको चाहिँ हेक्का राख्नै पर्छ।"
संवैधानिक परिषद् बैठकमा सहभागी नहुन देउवाको आह्वान,"काठमाडौं : नेपाली कांग्रेसका सभापति शेरबहादुर देउवाले संवैधानिक परिषद्को बैठकमा प्रमुख प्रतिपक्ष दलको नेताको हैसियतले भाग नलिने स्पष्ट पारेका छन् । शनिबार विज्ञप्तिमार्फत सरकारले संविधानको मूल मर्म विपरीत संवैधानिक संरचनालाई नै भत्काउने गरी संवैधानिक परिषद्सम्बन्धी अध्यादेश जारी गरेको आरोप लगाउँदै बैठकमा भाग नलिने उनले बताएका हुन् । देउवाले परिषद् बैठकमा उपस्थित नहुन अन्य सबै सदस्यलाई आह्वानसमेत गरेका छन् । संवैधानिक परिषद्सम्बन्धी ऐनमा अध्यादेशमार्फत संशोधन गर्ने सरकारको काम संविधानको भावना विपरीत, संसदीय मूल्य, मान्यता प्रतिकूल र लोकतान्त्रिक अभ्यासमा समेत प्रहार हुने भएको हुँदा उक्त बैठकमा भाग नलिन परिषद्का अन्य सबै सदस्यहरुलाई समेत आह्वान गर्दछु, पूर्वप्रधानमन्त्रीको विज्ञप्तिमा उल्लेख छ ।"
"ललिता निवास जग्गा प्रकरण : बस्न्यात धरौटीमा, ढकालबारे राय बाझियो","काठमाडौं : सर्वोच्च अदालतले बालुवाटारस्थित ललिता निवास क्याम्पको जग्गा प्रकरणमा थुनामा रहेका दीप बस्न्यातलाई धरौटीमा छाड्न आदेश दिएको छ। न्यायाधीशद्वय ईश्वर खतिवडा र डा आनन्दमोहन भट्टराईको संयुक्त इजलासले शुक्रबार बस्न्यातलाई ५ लाख धरौटी लिएर रिहा गर्न भनेको हो। यही प्रकरणका मुख्य अभियुक्त शोभाकान्त ढकाललाई थुनामुक्त गर्नेनगर्नेबारे भने न्यायाधीशबीच राय बाझिएको छ। बस्न्यातले सर्वोच्चमा बन्दीप्रत्यक्षी करणको रिट दायर गरेका थिए। उनले विभागीय मन्त्रीसमक्ष फाइल पेस गर्नेसम्मको कार्य गरेको र उनी सरहका अन्य कतिपय पदाधिकारी साधारण तारेखमा वा धरौटीमा रहेको देखिएको आदेशमा छ। ६९ वर्षीय ज्येष्ठ नागरिक देखिनुका साथै मुटुसम्बन्धी समस्या रहेका, परिवारका सदस्यमा कोभिड१९ संक्रमण भई उपचाररत रहेको कागजातसमेत पेस भएको आदेशमा उल्लेख छ। त्यसैले मुद्दामा पुर्पक्षका लागि थुनामा राख्नु मानवीय दृष्टिकोणले पनि अनुचित हुने अदालतको ठहर छ। तत्कालीन भौतिक योजना तथा निर्र्माण मन्त्रालयका सचिव भएका बेला जग्गा अतिक्रमणमा संलग्न रहेको आरोपमा अख्तियार दुरुपयोग अनुसन्धान आयोगले बस्न्यातविरुद्ध विशेष अदालतमा भ्रष्टाचार मुद्दा दायर गरेको थियो। नेपाल सरकारअन्तर्गत समरजंग कम्पनी, राजकुलो र बाटोको नाममा श्रेस्ता पुर्जा कायम रहेको १९ रोपनी १५ आना १ पैसा २ रोपनी सरकारी, सार्वजनिक जग्गा आफ्नो कार्यालयको क्षेत्राधिकार नाघी सरकारको नामबाट लगतकट्टा गरी १७ जनालाई मोही जग्गाधनी कायम गराएको आरोप लागेको छ। अख्तियारले उनीविरुद्ध ९ करोड ६५ लाख ७६ हजार बिगो माग दाबी गरेको थियो। विशेष अदालतले गत मंसिर २८ गते बस्न्यातलाई पुर्पक्षका लागि थुनामा राख्न आदेश दिएको थियो। थुनाबाहिरै बसेर मुद्दा लड्न माग गर्दै सर्वोच्च गए पनि उनको माग सुनुवाइ भएको थिएन। त्यसपछि उनले बन्दीप्रत्यक्षीकरणको रिट दायर गरेका हुन्। न्यायाधीशद्वयबीच ढकाललाई थुनामुक्त गर्नेनगर्नेबारे भने राय बाझिएको छ। न्यायाधीश खतिवडाले लगभग समान स्थितिका प्रतिवादी मीनबहादुर गुरुङलाई धरौटी लिई तारेखमा राख्ने गरी विशेष अदालतले आदेश दिएकाले ढकाललाई धरौटीमा रिहा गर्नुपर्ने राय दिएका छन्। गुरुङलाई २ करोड धरौटीमा छाडिएको थियो। विवादको प्रकृति, जग्गामा यी प्रतिवादीले हक प्राप्त गरेको तरिका लगभग समान स्तरका प्रतिवादीबाट धरौटी जमानत लिने गरी आदेश भएको अवस्था तथा अभियोग दाबीको स्थितिसमेतका समग्र पक्षमा तत्काल प्राप्त प्रमाणका रोहमा विचार गर्दा निजलाई मुद्दामा पुर्पक्षका लागि थुनामा राख्नु मनासिब देखिएन, खतिवडाको राय छ। डा भट्टराईले भने ललिता निवास जग्गा प्रकरणमा ढकालको संलग्नता अरूसँग दाँज्न मिल्ने नभएको राय दिएका छन्। ढकालको संलग्नता जग्गाको हालसाविक गर्ने प्रक्रियामा प्रारम्भदेखि नै रहेको र उनले आफू, श्रीमतीलगायत परिवारका सदस्य तथा आफू संलग्न कम्पनीका नाममा पनि जग्गा दर्ता गराएको देखिएको भट्टराईले उल्लेख गरेका छन्। २०२१ सालको नापीमा नै सरकारी देखिएको जग्गा व्यक्तिका नाममा दर्ता गरी फाइदा लिने प्रमुख पात्र ढकाल नै रहेको न्यायाधीश भट्टराईको ठहर छ। ढकाललाई विषयवस्तुको गम्भीरता र उनीमाथिको अभियोगसमेतका आधारमा विशेष अदालतले थुनामा राख्न गरेको आदेश सही देखिएको उनको राय छ। ढकालको मुद्दाको सुनुवाइ पूर्ण इजलासमा हुनेछ। अख्तियारले रामप्रसाद सुवेदी र ढकाललाई आरोपपत्रमा भूमाफिया भनेर इंगित गरेको छ। ढकालले ललिता निवासको धेरै कित्ता जग्गा आफू र श्रीमती उमाकुमारी ढकाल्नीको नाममा दर्ता गराएका थिए। अख्तियारको आरोपपत्रमा ढकालले ललिता निवासको जग्गा अतिक्रमणमा प्रत्यक्ष संलग्न भई बदनियतपूर्वक ललिता निवासको अधिकांश जग्गा आफू, परिवार र आफैं सञ्चालक भएको कम्पनीसमेतको नाममा लिई गैरकानुनी लाभ र सरकारलाई प्रत्यक्ष हानी नोक्सानी पुयाएको उल्लेख छ। अख्तियारले भूमाफिया ढाकालविरुद्ध ३९ करोड २७ लाख ६८ हजार बिगो मागदाबी गरेको थियो।"
कांग्रेसले प्रधानमन्त्री ओलीलाई विश्वासको मत नदिने,"काठमाडौं : प्रमुख प्रतिपक्षी दल नेपाली कांग्रेसले प्रधानमन्त्री केपी ओलीलाई विश्वासको मत नदिने भएको छ। शनिबार नयाँ बानेश्वरस्थित संसद्को ल्होत्से हलमा बसेको संसदीय दलको बैठकले प्रधानमन्त्री ओलीलाई विश्वासको मत नदिने निर्णय गरेको हो। सांसद डिला संग्रौलाका अनुसार आफ्नै नेतृत्वमा सरकार गठनका लागि पहल गर्ने केन्द्रीय समितिको निर्णयलाई अनुमोदन गर्दै बैठकले ओलीलाई विश्वासको मत नदिने निर्णय गरेको हो। कांग्रेस केन्द्रीय समिति बैठकले कांग्रेसको नेतृत्वमा सरकार बनाउन पहल गर्ने विषयमा गरेको निर्णयलाई अनुमोदन गरेको छ, सांसद संग्रौलाले भनिन्, यो अनुमोदनसँगै वैशाख २७ गते संसद्को विशेष अधिवेशनमा प्रधानमन्त्रीलाई विश्वासको मत नदिने निर्णय गरेको छ। बैठकले अन्य दललाईसमेत प्रधानमन्त्रीलाई विश्वासको मत नदिन आह्वान गर्ने निर्णय गरेको उनको भनाइ छ। सांसद संग्रौलाका अनुसार संवैधानिक परिषद् बैठक बहिष्कार गर्ने निर्णयसमेत बैठकले गरेको छ। त्यसैगरी बैठकले कोरोना महामारीमा जनताले उपचार नपाएको प्रति आपत्ति जनाउँदै महामारी नियन्त्रणमा सरकार असफल भएको निष्कर्ष निकालेको छ। वैशाख २७ गते प्रधानमन्त्री ओलीले विश्वासको मत लिने प्रयोजनका लागि संसदको विशेष अधिवेशन आह्वान गरेको पूर्वसन्ध्यामा कांग्रेस संसदीय दलको बैठक बसेको हो।"
अध्यादेशमार्फत संवैधानिक आयोगमा पदपूर्ति गर्नू अलोकतान्त्रिक : नेपाल,"काठमाडौं : एमाले नेता माधवकुमार नेपालले अध्यादेशमार्फत संवैधानिक आयोगमा पदपूर्ति गर्न खोज्नु अलोकतान्त्रिक कार्य भएको टिप्पणी गरेका छन्। शनिबार बिहान फेसबुकमार्फत उनले गलत बाटोबाट गरिने नियुक्ति प्रयास तत्काल बन्द गर्न आग्रह गरेका छन्। विभिन्न संवैधानिक आयोगहरूमा पदाधिकारी तथा सदस्य नियुक्तिको विषयमा निर्णय लिन प्रधानमन्त्री केपी शर्मा ओलीले आइतबार संवैधानिक परिषद्को बैठक बोलाएका छन्। संवैधानिक परिषद्मा प्रधानन्यायाधीश, प्रतिनिधिसभाका सभामुख, राष्ट्रिय सभाका अध्यक्ष, प्रतिनिधिसभामा विपक्षी दलका नेता र प्रतिनिधिसभाको उपसभामुख सदस्य हुन्छन्। राष्ट्रपति विद्यादेवी भण्डारीले मन्त्रिपरिषद्को सिफारिसमा संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) अध्यादेश, २०७८ वैशाख २१ गते मंगलबार जारी गरेकी थिइन्। यसैगरी नेपालले जनताको जीवन रक्षामा ध्यान केन्द्रित गर्न आव्हान गरेका छन्। 'कोरोना (कोभिड१९) भाइरस नियन्त्रण गर्न र जनतालाई आवश्यक स्वास्थ्य सामग्री उपलब्ध गराउन केन्द्रित हुनुको साटो बलमिच्याई गरी अध्यादेशमार्फत संवैधानिक आयोगमा पदपूर्ति गर्न खोज्नु गैरजिम्मेवारीपन एवम् अलोकतान्त्रिक कार्य हो।' उनले भनेका छन्, 'मुलुकमा उत्पन्न विषम परिस्थितिमा सरकार जनताप्रतिको आफ्नो मुख्य दायित्वबाट च्यूत हुन मिल्दैन।अत: गलत बाटोबाट गरिने यस्ता नियुक्ति प्रयासहरू तत्काल बन्द गर्न र जनताको जीवन रक्षामा ध्यान केन्द्रित गर्न आव्हान गर्दछु।'"
वीरको नयाँ भवनलाई कोभिड युनिफाइड अस्पताल बनाउने मन्त्रिपरिषद्को निर्णय,काठमाडौं : सरकारले वीर अस्पतालको नयाँ भवनलाई कोभिड युनिफाइड अस्पताल बनाउने भएको छ । शनिबार साँझ प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले वीर अस्पतालको नयाँ भवनलाई कोभिड युनिफाइड अस्पताल बनाउने निर्णय गरेको हो । आकस्मिक रुपमा बसेको मन्त्रिपरिषद् बैठकले वीर अस्पतालको नयाँ भवनमा पाँच सय शैय्याको युनिफाइड कोभिड अपताल बनाउने निर्णय गरेको हो । कृषि तथा पशुपन्छी विकास मन्त्री पद्मा अर्यालका अनुसार वीर अस्पताल नजिकै बनेको नयाँ भवनलाई कोभिड अस्पताल बनाउने सम्बन्धी बनेको निर्देशिका मन्त्रिपरिषद्बाट पारित भएको हो। यो निर्देशिका पारित भएसँगै कोरोना महामारी नियन्त्रणका लागि वीर अस्पताललाई स्वास्थ्य मन्त्रालय आफैंले चलाउने छ। यसअघि वीर अस्पताल चिकित्सा विज्ञान राष्ट्रिय प्रतिष्ठान (न्याम्स) अन्तर्गत थियो। निर्देशिका अनुसार अब न्याम्सले वीरको अध्ययन अध्यापन अर्थात् शैक्षिक क्षेत्रमात्र हेर्नेछ। कोभिड१९ संकट व्यवस्थापन केन्द्रको यसअघिको बैठकले नै यो भवनलाई कोरोना विशेष अस्पताल बनाउन सिफारिस गरेको थियो । अब उक्त भवनमा चार सय बेडको आईसीयू बन्नेछ । जसमध्ये तीन सय बेड अक्सिजनसहितका आईसीयू राखिने छ भने ५० बेडमा भेन्टिलेटर हुनेछन् ।
राष्ट्रियसभा उपनिर्वाचनमा ३ जनाको उम्मेदवारी : के छ मत आँकलन ?,"हेटौंडा : बागमती प्रदेशबाट राष्ट्रियसभामा रिक्त सदस्य पदको उपनिर्वाचनका लागि तीन जनाको उम्मेदवारी परेको छ। नेमकिपाबाट कृष्णबहादुर तामाङ, एमालेबाट रामबहादुर थापा मगर र स्वतन्त्रबाट खिमलाल देवकोटाले शुक्रबार मनोनयनपत्र दर्ता गराएका हुन्। तीन उम्मेदवारमध्ये गृहमन्त्री थापा र देवकोटाबीच मुख्य प्रतिस्पर्धा हुने देखिएको छ। एमालेकै माधवकुमार नेपाल पक्षको समर्थन पाएका देवकोटालाई कांग्रेस, माओवादी केन्द्र र जनता समाजवादी पार्टी (जसपा)को साथ छ। नेपाल पक्षले साथ नदिए थापा राष्ट्रियसभामा पुनर्निर्वाचित हुन गाह्रो हुनेछ। गृहमन्त्री थापाले हेटौैंडा५ स्थित बागमती प्रदेश निर्वाचन आयोगको कार्यालयमा शुक्रबार मध्याह्न १२:३० बजे उम्मेदवारी दर्ता गराए। थापाका प्रस्तावक बागमतीका मुख्यमन्त्री डोरमणि पौडेल र समर्थक सामाजिक विकासमन्त्री सरस्वती बस्नेत छन्। एमाले नेताकार्यकर्ता तथा प्रदेश मन्त्रिमण्डलको टोलीसहित उम्मेदवारी दर्ता गराउन निर्वाचन कार्यालय पुगेका थापाले आफ्नो जित निश्चित रहेको दाबी गरे। नेकपा एमालेको सबै मत मलाई आउनेमा म विश्वस्त छु, निर्वाचन जित्छु, उनले भने। उनी हेलिकप्टर चढेर हेटौंडा आएका थिए। देवकोटाले शुक्रबार बिहान ११:१५ मा उम्मेवारी दिए। देवकोटाका प्रस्तावकमा माओवादी केन्द्र बागमती प्रदेश संसदीय दलका नेता शालिकराम जम्कट्टेल र समर्थकमा कांग्रेस बागमती प्रदेश संसदीय दलका प्रमुख सचेतक राधा घले छन्। देवकोटाले आफू सहजै जित्ने दाबी गरे। भने, स्थानीय तह र प्रदेशमा बसेर काम गरेको अनुभवले अब राष्ट्रियसभामा बसेर काम गर्छु।थापाले चुनाव चिन्ह सूर्य र देवकोटाले कमल माग गरेका छन्। नेमकिपाबाट तामाङले मध्याह्न १२ बजेर १५ मिनेटमा उम्मेदवारी दर्ता गराए। यस्तो छ मत आँकलन राष्ट्रियसभा सदस्य निर्वाचनका लागि प्रदेशसभा सदस्य एक जनाको मतबराबर ४८ मत र स्थानीय तहका प्रमुख र उपप्रमुखको एक मतबराबर १८ मत गणना हुने बागमती प्रदेश निर्वाचन आयोगको कार्यालयले जनाएको छ। प्रदेशभित्र १ सय १० प्रदेशसभा सदस्यको ५ हजार २ सय ८० र १ सय १९ स्थानीय तहका २ सय ३८ अध्यक्ष र उपाध्यक्षका ४ हजार २ सय ८४ मत रहेको निर्वाचन कार्यालयले जनाएको छ। जम्मा ९ हजार ५ सय ६४ मत रहेकोमा एमालेको मात्र मतसंख्या ९ हजार ५ सय ५६ छ। तीमध्ये प्रधानमन्त्री केपी शर्मा ओली पक्षका ३४ प्रदेशसभा सदस्यको १ हजार ६ सय ३२ मत छ। नेपाल पक्षका २३ प्रदेशसभा सदस्यको १ हजार १ सय ४ मत छ। माओवादी केन्द्रको २३ प्रदेशसभा सदस्यको १ हजार १ सय ४, कांग्रेसका २२ प्रदेशसभा सदस्यको १ हजार ५६ मत छ। नेमकिपाका दुईसहित अन्य आठ प्रदेशसभा सदस्य छन्। स्थानीय तहतर्फ एमालेका १ सय ३३ अध्यक्षउपाध्यक्ष रहेको ओली पक्षको दाबी छ। उनीहरू सबैले एमालेमै मतदान गरे २ हजार ३ सय ९४ मत थापालाई थप हुनेछ। स्थानीय तहका अध्यक्ष र उपाध्यक्षमध्ये ४० प्रतिशत आफ्नो पक्षका रहेको नेपाल खेमाको दाबी छ। नेपाल पक्षले घोषणा नगरे पनि आफैंले खडा गरेको देवकोटालाई मत हाल्ने तयारी छ। हाम्रो सल्लाह भइरहेको छ, सामूहिक निर्णय हुन्छ। नेताहरूसँगको सल्लाहमा छौं, बागमती प्रदेशसभा सदस्य मुनु सिग्देलले भनिन्।"
यी हुन् पोजेटिभ रिपोर्ट आएका २६ सांसद,"काठमाडौं : संसद्को विशेष अधिवेशनअघि स्वाब संकलन गरिएका १२ सय ३५ मध्ये १६० जनामा कोरोना भाइरस (कोभिड१९) संक्रमण पुष्टि भएको छ। स्वाब संकलन गरिएका मध्ये ११९७ प्रतिशतमा कोरोना संक्रमण पुष्टि भएको संघीय संसद् सचिवालयले जनाएको छ। वैशाख २२, २३ र २४ गते स्वाब संकलन गरिएका २०५ सांसद र एक हजार ३० कर्मचारी र अन्य गरेर अहिलेसम्म १२ सय ३४ जनाको रिपोर्ट प्राप्त भएको हो। संसद् सचिवालयमा स्वाब संकलन गर्नुअघि नै ८ सांसद आइसोलेसनमा रहेकाले संक्रमित सांसदको कुल संख्या २६ पुगेको छ। संक्रमित १६० मध्ये १४१ जना सचिवालयका कर्मचारी, मर्यादापालक, स्वकीय सचिव, सुरक्षाकर्मी, पत्रकार र आईसीसी भवनका कर्मचारी रहेका छन्। सचिवालय स्रोतका अनुसार प्रतिनिधिसभाका ५४ सांसदको भने परीक्षण बाँकी नै छ। प्रतिनिधिसभाका २७१ मध्ये चारजना निलम्बित हुँदा सांसदको संख्या २६७ रहेको छ। कोरोना संक्रमणबाट संघीय संसद् सचिवालयमा कार्यरत उपसचिव कृष्णराज खनालको मृत्यु भइसकेको छ। परीक्षण गरिएका मध्ये करिब १२ प्रतिशतमा संक्रमण पुष्टि भएपछि वैशाख २७ गतेका लागि बोलाइएको संसद्को विशेष अधिवेशन नै कोरोना संक्रमणको केन्द्र बन्ने हो कि भन्ने त्रास बढेको छ। प्रधानमन्त्रीले विश्वासको मत लिने प्रयोजनका लागि आह्वान भएको संसद् बैठकमा संक्रमित सांदलाईसमेत उपस्थित गराउने तयारी सचिवालयले गरेको छ। अधिवेशन अगाडि कार्यव्यवस्था परामर्श समितिको छलफलले संक्रमित सांसदको सहभागिताको विषय टुंगो लगाउने छ । संक्रमित सांसदर्ला छुट्टै कक्षमा राखेर मतदानमा सहभागी गराउने तयारी भए पनि यो निर्णय भइसकेको छैन । पोजेटिभ रिपोर्ट आएका २६ सांसद  झलनाथ खनाल  मुकुन्द न्यौपाने  मायादेवी न्यौपाने  पार्वती डिसी चौधरी  राजेन्द्रप्रसाद गौतम  नन्दलाल रोका क्षेत्री  लालबाबु पण्डित  लक्ष्मणलाल कर्ण  नरमाया ढकाल  महेश बस्नेत  रामबाबु यादव  गोपालबहादुर बम  नमीता कुमारी चौधरी  शान्तिमाया तामाङ  विना कुमारी श्रेष्ठ  रेनुका गुरुङ  जुलीकुमारी महतो  रघुवीर महासेठ  किसान श्रेष्ठ  सुरेश कुमार राई  पुष्पा कुमारी कर्ण कायस्थ  भानुभक्त ढकाल  बीना मगर  भरतकुमार शाह  प्रमोद शाह  दिपकप्रकाश भट्ट"
एमाले मिलाउन सघन संवाद,"काठमाडौं : एमालेलाई एकजुट बनाउन दोस्रो तहका नेताहरू सघन संवादमा जुटेका छन्। छलफल सकारात्मक भए पनि निष्कर्षमा भने पुगेका छैनन्। नेताहरूबीच शुक्रबार अपराह्न साढे ४ देखि साढे ६ बजेसम्म वार्ता भएको थियो। ओली पक्षबाट संसदीय दलका उपनेता सुवास नेम्बाङ, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल छलफलमा सहभागी थिए। यस्तै, नेपाल पक्षबाट घनश्याम भुसाल, योगेश भट्टराई र गोकर्ण विष्टको सहभागिता थियो। नेपाल पक्षले पार्टी २०७५ जेठ २ गतेको अवस्थामा फर्किनुपर्ने अडान लिएको छ। ओली पक्षले कारबाही फिर्ता गरी भएका निर्णयलाई स्वीकार गर्दै अगाडि बढ्न आग्रह गरिरहेको छ। फुटको संघारमा एमाले मिलाउन दोस्रो तहका नेता केही दिनयता सक्रिय बनेका हुन्। अध्यक्ष एवं प्रधानमन्त्री केपी शर्मा ओली र वरिष्ठ नेता माधवकुमार नेपालबीचको इगोका कारण पार्टी वार कि पारको अवस्थामा पुगेको थियो। शीर्ष नेताबीचको असमझदारीका कारण पार्टी भड्खालोमा जान नहुने अन्य नेताको मत छ। एमाले एक हुँदा मात्रै आफ्नो भविष्य सुनिश्चित हुने निष्कर्ष निकालेर उनी एकतामा लागिपरेका हुन्। नेपाल पक्षका नेता योगेश भट्टराई र गणेश पहाडीले बुधबार महासचिव ईश्वर पोखरेलसँग भेट गरेका थिए। उनीहरूले पोखरेलसँग भेटेर पार्टीलाई एक बनाउन आग्रह गरेका थिए। त्यसपछि पोखरेलसमेत पार्टी विवाद मिलाउन लागेका छन्। नेताहरूबीच बिहीबार दिनभर छलफल भएको थियो। अर्थमन्त्री पौडेल र नेपाल पक्षका सुरेन्द्र पाण्डे, घनश्याम भुसाल, योगेश भट्टराई, गोकर्ण विष्टबीच पटकपटक संवाद भयो। त्यसकै परिणाम स्वरूप बिहीबार साँझ करिब ३ घण्टा राष्ट्रपति विद्यादेवी भण्डारीसँग नेता नेपालको कुराकानी भएको थियो। राष्ट्रपति भण्डारी र नेपालबीचको भेटवार्ता पार्टी एकतामा केन्द्रित भएको थियो। त्यही बेला अध्यक्ष ओलीसँग नेता भुसाल र भट्टराईले भेट गरेका थिए। उनीहरूबीचको कुराकानी पनि करिब ३ घण्टा चलेको थियो। ओली र नेपालबीच पनि टेलिफोनमा कुराकानी भइरहेको जनाइएको छ। भद्र सहमति भएको भनिए पनि राष्ट्रपतिसँगको बसाइमा सहमति भने नभएको नेपालले बताएका छन्। हामी सिद्धान्तनिष्ठ, क्रान्तिकारी, नीति र विधिको आधारमा चल्ने सुदृढ र एकताबद्ध एमाले चाहन्छौं। किनभने यो हामीले निर्माण गरेको पार्टी हो, नेपालले भनेका छन्, यसका लागि वार्ता र लचकता दुवै अपनाउँछौं। तर, अहिलेसम्म कुनै सहमति भएको छैन। २०७७ फागुन २८ गते र तत्पश्चात् बसेका कथित बैठकहरू र त्यसले गरेका निर्णयहरू फिर्ता लिनुपर्छ र २०७५ जेठ २ गतेको कमिटी, विधान र नेतृत्व नै हाम्रो बटम लाइन हो। यस सम्बन्धमा कुनै किसिमको भ्रममा नपर्न, नअलमलिन र सुदृढ र सशक्त पार्टी बनाउने महान अभियानमा लागिरहन आह्वान गर्दछौं। नेपाल पक्षका नेता सोमप्रसाद पाण्डेले संवाद सकारात्मक ढंगले अघि बढे पनि ठोस निष्कर्षमा भने पुगिनसकेको बताए। छलफल सकारात्मक छ तर निष्कर्षमा पुगिसकेको छैन, पाण्डेले भने। पाण्डेले पार्टी एकढिक्का हुनै पर्ने आवश्यकता रहेको बताए। दोस्रो तहका नेताहरूको प्रयासले सार्थकता पाउनेमा आफू आशावादी रहेको उनको भनाइ छ। उनले सम्भावित फुट रोक्न दोस्रो र तेस्रो तहका नेता जोडतोड नै लागिरहेको बताए। प्रधानमन्त्री ओली र मध्यमार्गी नेता विष्टबीच शुक्रबार बिहान पनि करिब ३ घण्टा कुराकानी भएको थियो। शनिबार पुनः छलफल हुनेछ। शनिबारको वार्ताले एकता सूत्र फेला पर्ने नेताहरूको भनाइ छ। दोस्रो तहका नेताबीच मिलनबिन्दु भेटिएपछि ओली र नेपाल बसेर सार्वजनिक गर्ने योजना छ। ओली र नेपाल आआफ्नो अडानबाट पछि हटेर भए पनि पार्टी एक हुनेमा युवा नेता आशावादी छन्। दुवै नेता टसमस नगरे त कसरी हुन्छ र एकता ? दुवै लचिलो हुनै पर्छ, एक नेताले भने, उहाँहरू लचिलो हुनुका विकल्प पनि छैन। पार्टीलाई वैशाख २७ अघि नै एकढिक्का बनाउने पक्षमा दुवै पक्ष लागेका छन्। प्रधानमन्त्री ओलीले विश्वासको मत लिन २७ गते प्रतिनिधिसभा बैठक बोलाइएको छ। सर्वोच्च अदालतले फागुन २३ मा नेकपा एकता बदर गरी साविक पार्टी ब्युँताएपछि एमाले अध्यक्ष ओली र नेता नेपालबीच एकपटक मात्रै औपचारिक संवाद भएको छ। अध्यक्ष अोली धमाधाम नयाँ निर्णय गर्दै अगाडि बढेका छन् भने नेपाल समानान्तर गतिविधि गरिरहेका छन्।"
बालुवाटारमा मन्त्रिपरिषद् बैठक,काठमाडौं : बालुवाटारमा मन्त्रिपरिषद् बैठक जारी छ। शनिबार साँझ केही बेरअघि प्रधानमन्त्रीको सरकारी निवासमा बालुवाटारमा बैठक सुरु भएको हो। कोरोना भाइरस (कोभिड१९) महामारीको समय र वैशाख २७ गते प्रधानमन्त्रीले विश्वासको मत लिनका लागि संसद्को विषेश अधिवेशन आह्वान भएको सन्दर्भमा बसेको बैठकलाई महत्वका साथ हेरिएको छ। प्रधानमन्त्री ओलीले विश्वासको मत लिनु अघि पार्टी भित्र र पार्टी बाहिर गम्भीर छलफल चलाइराखेको बेला बसेको बैठकलाई महत्वका साथ हेरिएको हो। यो राजनीतिक विषयसँगै स्वास्थ्य क्षेत्रमा केही महत्वपूर्ण निर्णय हुने उच्च स्रोतको दाबी छ।
संवैधानिक परिषद् बैठकमा सहभागी नहुन देउवाको आह्वान,"काठमाडौं : नेपाली कांग्रेसका सभापति शेरबहादुर देउवाले संवैधानिक परिषद्को बैठकमा प्रमुख प्रतिपक्ष दलको नेताको हैसियतले भाग नलिने स्पष्ट पारेका छन् । शनिबार विज्ञप्तिमार्फत सरकारले संविधानको मूल मर्म विपरीत संवैधानिक संरचनालाई नै भत्काउने गरी संवैधानिक परिषद्सम्बन्धी अध्यादेश जारी गरेको आरोप लगाउँदै बैठकमा भाग नलिने उनले बताएका हुन् । देउवाले परिषद् बैठकमा उपस्थित नहुन अन्य सबै सदस्यलाई आह्वानसमेत गरेका छन् । संवैधानिक परिषद्सम्बन्धी ऐनमा अध्यादेशमार्फत संशोधन गर्ने सरकारको काम संविधानको भावना विपरीत, संसदीय मूल्य, मान्यता प्रतिकूल र लोकतान्त्रिक अभ्यासमा समेत प्रहार हुने भएको हुँदा उक्त बैठकमा भाग नलिन परिषद्का अन्य सबै सदस्यहरुलाई समेत आह्वान गर्दछु, पूर्वप्रधानमन्त्रीको विज्ञप्तिमा उल्लेख छ ।"
कांग्रेस संसदीय दलको बैठक बस्दै,"काठमाडौं : प्रमुख प्रतिपक्षी दल नेपाली कांग्रेसले आज संसदीय दलको बैठक बोलाएको छ। यही वैशाख २७ गतेको प्रतिनिधिसभा बैठकमा पार्टीको तयारीलगायत समसामयिक राजनीतिक विषयमा छलफल गर्न बैठक बोलाएको हो। सङ्घीय संसद भवन, बानेश्वरस्थित ल्होत्से हलमा दिउँसो २ बजे बस्ने बैठकमा प्रतिनिधिसभाको आगामी बैठकका सन्दर्भमा पार्टीको रणनीति तय गर्ने, पार्टीको निर्णयअनुसार छलफल तथा सांसदलाई निर्देशन गर्नेलगायत विषयको कार्यसूची रहेको संसदीय दलको कार्यालयले जनाएको छ। प्रतिनिधिसभाको वैशाख २७ गतेको बैठकमा प्रधानमन्त्री केपी शर्मा ओलीले विश्वासको मत लिने तयारी गरेका छन्। कांग्रेसका पदाधिकारी र पूर्व पदाधिकारीको मङ्गलबार बसेको बैठकले प्रधानमन्त्री ओलीको विश्वासको मतलाई असफल बनाउन निर्णय गरेको थियो। संसदीय दलको बैठकमा पार्टीको सो निर्णयका सम्बधमा छलफल हुने र सभापति शेरबहादुर देउवाले पछिल्ला विभिन्न राजनीतिक दलका नेतासँग भएका भेटवार्ता बारेमा समेत जानकारी गराउने बताइएको छ। राष्ट्रपति विद्यादेवी भण्डारीले मन्त्रिपरिषद्को सिफारिसमा प्रधानमन्त्रीले आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक ठानेकाले सोही प्रयोजनको लागि वैशाख २७ गते प्रतिनिधिसभाको अधिवेशन आह्वान गरेकी छन्। रासस"
कोभिड१९ को खोप उपलब्ध गराउन टिआइ नेपालको माग,"काठमाडौं : ट्रान्सपरेन्सी इन्टरनेशनल (टीआइ) नेपालले यथाशीघ्र कोभिड१९ को खोप उपलब्ध गराउन माग गरेको छ। टीआइ नेपालले महामारी नियन्त्रणमा प्रभावकारी हुने खोप सम्पूर्ण नागरिकलाई यथाशिघ्र निःशुल्क उपलब्ध गराउन माग गर्दै सर्वप्रथम पहिलो चरणको खोप सबैलाई उपलब्ध गराउनुका साथै पहिलो चरणमा खोप लिएकालाई दोस्रो चरणको खोपको व्यवस्था तोकिएको समयसीमाभित्रै उपलब्ध गराउन ध्यानाकर्षण गराएको छ। 'हाल यो प्रक्रिया अवरुद्ध भएकोले जनहीतको लागि सरकारले यथाशीघ्र खोप तालिका सार्वजनिक गर्नु जरुरी छ', टीआइ नेपालद्धारा जारी विज्ञप्तिमा भनिएको छ, 'खोप आपूर्ति किन रोकिएको, कुन राष्ट्रबाट कति खोप अनुदानमा आयो र कति आउँन बाकिछ, कति खरिद भै आयो र कति आउँन बाँकी छ, हाल खोपको मौज्दात कति छ र कति नयाँ खरिदको क्रममा छ भन्नेबारे जनतालाई सुसूचित गराउनु पर्दछ। यस्ता सूचना प्राप्त गर्नु नागरिकको संविधानप्रदत्त मौलिक अधिकार पनि हो।' कोभिड१९ जस्तो महामारीको अवस्थामा खोप लगायतका स्वास्थोपचार सम्बन्धि खरिदको प्रक्रिया झन बढि पारदर्शी र जवाफदेही बनाइनु आग्रह गरेको छ। महामारीको समयमा स्वास्थ्योपचार सम्बन्धि खरिदमा अनियमितता हुनु राष्ट्रघाती भएको बताउँदै कमिशनका लागि नेपाली जनताको जीवनसँग खेलवाड गर्ने काममा सरकारी वा निजी क्षेत्रका कसैको संलग्न भएको भए छानविन गरी निर्मम कारबाही गरिनु माग गरेको छ। टीआईका महासचिव मुकुन्द बहादुर प्रधानद्धारा जारी विज्ञप्तिमा यस्तो अवस्थामा सरकारले सेरम इन्ष्टिच्यूट अफ इण्डिया प्रालि भारतबाट खरिद गरिएको र गर्ने भनिएको खोपको आपूर्तिमा नेपालका केही कमिशन एजेन्टले प्रभाव पारी ढिलाई भैरहेको भन्ने समाचार सञ्चारमाध्यमबाट सार्वजनिक गम्भीर ध्यानाकर्षण भएको जनाएको छ। विज्ञप्तिमा भनिएको छ, 'राजधानी लगायतका अस्पतालहरुमा शैयाको चरम अभाव रहेको, अक्सिजन आपूर्तिमा अभाव भएको, आवश्यक औषधि र सामग्रीहरुको पनि अभाव भएको र उचित उपचारको अभावमा संक्रमितहरुले अकाल मृत्युवरण समेत गर्नु परिरहेको बारेका समाचारहरुले सर्वसाधारण जनता झन आक्रान्त भएका छन्।' कोभिड१९ को रोकथाम, नियन्त्रण र व्यवस्थापनमा तीनै तहका सरकारको संयुक्त प्रयास र कार्ययोजना हुनु जरुरी रहेका बताउँदै हाल महामारी रोकथामका लागि भइरहेको राजनीतिक र प्रशासनिक प्रयासमा प्राविधिक विशेषज्ञहरुको विज्ञतालाई थप महत्व दिई महामारी नियन्त्रणको अभियान अघि बढाइन सुझाव दिएको छ। टिआइले कोभिड१९ रोकथाममा संलग्न सरकारका निकाय, सुरक्षाकर्मी, स्वास्थ्यकर्मी, स्वयम्सेवी, सामाजिक अभियन्ता, सेवाकर्मीले अनवरत रुपमा दुवै चरणको संक्रमणमा आफ्ना तर्फबाट सेवा पुर्याउँदै आएको कार्य सह्रानीय भनेको छ। कोभिड१९ महामारी नियन्त्रण सम्बन्धि उपरोक्त विषय पारदर्शिता तथा जवाफदेहीताका साथ कार्यान्वयन होस् भनी टिआइले सरकारसँग जोडदार माग गरेको छ।"
तस्बिरमा यो साता,काठमाडौं : पछिल्लो साता कोरोना भाइरस (कोभिड१९) संक्रमणको त्रास र निषेधाज्ञामै बित्यो। अक्सिजन अभावले देशभरका संक्रमित उपचारबाट बन्चित भएका छन्। अस्पतालमा बेड अभाव हुँदा कतिपय संक्रमितले उपचार अभावमा ज्यान गुमाउनु परेको छ। कोरोना महामारीले सबै कुरा ठप्प भए पनि स्वास्थ्य क्षेत्रमा कर्मचारीको अभाव सुरु भएको छ। सरकारले संक्रमितको संख्यालाई हेरेर हरेक जिल्ला प्रशासन कार्यालयलाई निषेधाज्ञाको अधिकार दिएको छ। सोही आधारमा ५० बढी जिल्लामा निषेधाज्ञा जारी गरिएको छ। पछिल्लो साता हरेक दिन संक्रमितको संख्या बढ्दै गएको छ। जसले जनजीवन अस्तव्यस्त बनेको छ। कोरोना त्रासले सबै गतिविधि ठप्प भए पनि पहिलो संस्करणको नेपाल सुपर लिग भने जारी छ। सरकारले अन्य धार्मिक गतिविधिमा नित्यपूजाका लागि मात्र अनुमति दिए पनि विवाहका लागि भने अनुमति दिएको छ। सबै कुरा ठप्प भए पनि विवाह भने धमाधम भइराखेका छन्। भैरहवाको सरकारी भीम अस्पतालमा शैय्याको अभाव अक्सिजनको सहारमा भुइँमै उपचारत संक्रमित। तस्बिर : प्रयाख्त बन्जाडे। मंगलबार पशुपति आर्यघाटमा संक्रमितको अन्तिम संस्कार गर्दै नेपाली सेना। कोरोनाले मृत्यु हुनेको संख्या बढ्दै गएपछि सेनाले जलाएर शव व्यवस्थापन सुरु गरेको हो। यसअघि विद्युतीय गृहमा मात्र शवको व्यवस्थापन गरिदै आएको थियो। तस्बिर : दिपेन श्रेष्ठ सोमबार पशुपति आर्यघाटमा संक्रमितको शवको व्यवस्थापनमा खटेका नेपाली सेना । विद्युतीय शवदहा गृहमा संक्रमितको शव व्यवस्थापन गर्दै सैनिक जवान ।तस्बिर : सुनिता डंगोल निषेधाज्ञाको समयमा टोलमा साइकल चलाउदै ललितपुर चापागाउँका बालक। तस्बिर : अशोक दुलाल ललितपुरको पाटनमा निषेधाज्ञाको बीच स्वास्थ्य सुरक्षा अपनाएर विवाहपछि दुलही भित्र्याउदै एक परिवार। जिल्ला प्रशासनले १५ जना सहभागी भएर स्वास्थ्य मापदण्ड अपनाएर विवाह गर्न अनुमति दिएको छ। तस्बिर : अशोक दुलाल नेपाल सुपर लिगअन्तर्गत मंगलबारको खेलमा काठमाडौं रेजर्स र बुटवल लुम्बिनी एफसीको खेल । तस्बिर : दिपेन श्रेष्ठ
अक्सिजनको कालोबजारी,"काठमाडौं : कोरोना भाइरस संक्रमितलाई अक्सिजनको चर्को अभाव भइरहेको छ। गिरोहले भने यसको कालोबजारी गर्न थालेको भेटिएको छ। सरकारले ६ हजार ६ सय ४३ थान सिलिन्डर बरामद गरी अस्पतालहरूलाई उपलब्ध गराएको छ। गृह मन्त्रालयअन्तर्गतको सुरक्षा, अत्यावश्यक सेवा सञ्चालन समन्वय तथा अनुगमन समितिको टोलीले उद्योग र घरबाट यी सिलिन्डर बरामद गरेको हो। समितिका संयोजक सहसचिव जनकराज दाहालले नेपाल प्रहरीमार्फत काठमाडौं, ललितपुर र भक्तपुरबाट ५ हजार ३ सय ५० थान जफत गरिएको बताए। यस्तै उद्योग, वाणिज्य तथा आपूर्ति मन्त्रालयले १ सय ३४ थान र ललितपुर प्रहरीले १ सय ५९ सिलिन्डर बरामद गरेका हुन्। ललितपुर प्रहरी परिसरले पाटन अस्पताललाई ५०, किस्ट मेडिकल कलेजलाई ३०, बज्रवाराही अस्पताललाई १० र अल्का अस्पताललाई १५ थान उपलब्ध गराएको छ। समितिले नेपाल मेडिकल कलेजलाई १ सय ५०, त्रिवि शिक्षण अस्पताललाई ५ सय, वीर अस्पताललाई ३ सय, किस्ट मेडिकल कलेजलाई १ सय, महेन्द्रनिधि अस्पताललाई ६०, शुक्रराज ट्रपिकल तथा सरुवा रोग अस्पताललाई १ सय ३०, भक्तपुर अस्पताललाई १ सय र सिभिल अस्पताललाई २ सय वटा उपलब्ध गराएको छ। यस्तै, काठमाडौं मेडिकल कलेजलाई ४ सय, समिट अस्पताललाई ४५, पाटन अस्पताललाई २ सय, सशस्त्र प्रहरी अस्पताललाई ३ सय, नेपाल प्रहरी अस्पताललाई २ सय, पिपुल्स डेन्टल कलेजलाई १ सय, लुम्बिनी प्रादेशिक अस्पताललाई १ हजार र सुदूरपश्चिम प्रादेशिक अस्पताललाई ३ सय सिलिन्डर उपलब्ध गराउने निर्णय समितिले गरेको छ। खुला सीमाका कारण सीमा क्षेत्रबाट ठूलो परिमाणमा सिलिन्डर भारत चोरीनिकासी हुँदा स्वदेशमा चर्को अभाव भएको छ। यसका साथै सर्वसाधारणले आफूखुसी उद्योग परिसरबाटै अक्सिजन सिलिन्डर बोकेर लैजाँदा अस्पतालमा संक्रमितलाई उपचार गर्न समस्या परेको छ। केही उद्योग र बिक्रेताले अस्पतालभन्दा सर्वसाधारणलाई महँगो मूल्यमा सिलिन्डर बिक्री गरेका छन्। यस्ता सिलिन्डर संगठित समूहले सीमा र अन्य क्षेत्रमा कालोबजारी गर्दै आएका छन्। बजार र अस्पतालमा अक्सिजन अभाव हुन थालेपछि उद्योग परिसरमै सर्वसाधारणदेखि कालोबजारी गर्ने समूहको भीड लाग्न थालेको छ। बालाजुस्थित शंकर अक्सिजन ग्यास उद्योगमा शुक्रबार भीडभाड थियो। खाली सिलिन्डर बोकेर आउने र भरिएका सिलिन्डर बोकेर लैजानेको बाक्लै भीड उक्त उद्योगमा भेटिएको थियो। पैदल यात्रुदेखि मोटरसाइकल र चारपाँग्रे सवारी साधनसम्म भरिएका सिलिण्डर आफूखुसी संख्यामा उद्योग परिसरबाट लगेका थिए। गृहमन्त्री रामबहादुर थापाको सक्रियतामा गत बुधबार शान्ति सुरक्षा महाशाखा प्रमुखको संयोजकत्वमा समिति गठन गरिएको थियो। समितिमा उद्योग मन्त्रालयका सहसचिव प्रेमकुमार श्रेष्ठ, काठमाडौंका प्रमुख जिल्ला अधिकारी कालिप्रसाद पराजुली, ललितपुरका प्रमुख जिल्ला अधिकारी डुण्डीप्रसाद निरौला र भक्तपुरका प्रमुख जिल्ला अधिकारी प्रेमप्रसाद भट्टराई सदस्य छन्। यस्तै, स्वास्थ्य तथा जनसंख्या मन्त्रालयका सहप्रवक्ता समीर अधिकारी, प्रहरी नायब महानिरीक्षक उमेश रञ्जितकार, सशस्त्र प्रहरी नायब महानिरीक्षक राजु अर्याल र राष्ट्रिय अनुसन्धान विभागका अनुसन्धान निर्देशक हुतराज थापालाई पनि सदस्यमा राखिएको छ। समितिलाई कोभिड१९ को दोस्रो लहरको समयमा उत्पन्न शान्ति सुरक्षा, अत्यावश्यक सेवा सञ्चालन, समन्वय र अनुगमनको जिम्मेवारी दिइएको छ। यसैबीच प्रहरीले अक्सिमिटर र स्यानिटाइजर कालोबजारी गर्ने व्यापारीलाई पक्राउ गरेको छ। काठमाडौं क्षेत्रपाटीबाट बीबीआर इन्टरप्राइजेजका सञ्चालक भगवानबाबु राय राजपुतलाई ८ थान अक्सिमिटर र १ सय २४ ग्यालेन स्यानिटाइजरसहित पक्राउ गरिएको हो।"
पाँच रुपैयाँ जरिवाना नबुझाउने फरार अभियुक्त पक्राउ,गुलरिया : बर्दिया प्रहरीले पाँच रुपैया जरिवाना नतिरी फरार रहेका दुई जनालाई पक्राउ गरेको छ । अदालतको फैसला कार्यान्वयका क्रममा ईलाका प्रहरी कार्यालय मैनापोखरको टोलीले उनीहरुलाई बढैयातालबाट पक्राउ गरेको छ । सर्वोच्च अदालतको २०६९ साल पुष २६ गतेको जालसाजी मुद्धाको फैसलाअनुसार तोकिएको ५ रुपैया जरिवाना नतिरि फरार रहेका दुईजनालाई पक्राउ गरी बर्दिया जिल्ला अदालतमा बुझाइएको जिल्ला प्रहरी कार्यालय बर्दियाका प्रहरी उपरिक्षक ईश्वर कार्कीले बताए । अदालतको फैसला आदेशअनुसारको थोरै जरिवाना रकमसमेत नतिरी फरार रहेकालाई अदालतमा बुझाएको उनले जानकारी दिए । रुपन्देही अदालतको मिति २०७० साल असार ४ गतेको फैसला आदेशले सम्बन्ध विच्छेद मुद्धामा १ सय २५ रुपैयाँ जरिवाना तोकिएका १ जना व्यक्ति पक्राउ परेका छन् । त्यस्तै कास्की जिल्ला अदालतको २०६१ साल जेठ १८ गतेको फैसलाले गाली बेइज्यत मुद्धामा १ सय रुपैयाँ जरिवाना तोकिएका फरार अर्का व्यक्तिलाई समेत पक्राउ गरी फैसला कार्यान्वयनका लागि बर्दिया जिल्ला अदालतमा बुझाइएको एसपी कार्कीले बताए । कानूनले तोकेको जरिवाना सानो रकम मानेर अटेरी गरी फरार रहेकाहरुलाई बर्दिया प्रहरीले पक्राउ गरेको हो ।
विद्युत महसुल र कर बुझाउने समय थप्न व्यवसायीको माग,"वीरगञ्ज : वीरगञ्ज पथलैया औद्योगि कोरिडोरका उद्योगी व्यवसायीले विद्युत महशुल र कर दाखिलको समय थप्न सरकारसंग माग गरेका छन् । कोरोना संक्रमणको दोश्रो लहरसंगै संक्रमण नियन्त्रणका लागि लगाइएको निषेधाज्ञाले उद्योग व्यवसाय पनि प्रभावित भएकाले उद्योगी व्यवसायीले विद्युत महसुल र कर दाखिलाको समय थप्न सरकारसँग माग गरेका हुन् । कोरोना संक्रमण नियन्त्रणका लागि बैशाख १६ देखि निषेधाज्ञा लगाईएका कारण उद्योगको दैनिक उत्पादन, व्यवसाय र प्रशासनिक कामकारवाही समेत प्रभावित भएको संघको जिकिर छ । त्यहि कारण विद्युत महसुल र कर दाखीला, सरकारले तोकेकै समयमा गर्न सक्ने अवस्था नरहेको संघले जनाएको छ । वीरगञ्ज उद्योग वाणिज्य संघले नेपाल विद्युत प्राधिकरण र आन्तरिक राजश्व विभागलाई पत्र नै लेखेर यस्तो माग गरेका छन् । संघका अध्यक्ष सुबोध गुप्ताका अनुसार, कोरोना संक्रमण भयवाह बन्दै गएको र संक्रमण नियन्त्रणका लागि निषेधाज्ञा पनि लगाइएका कारण उद्योग कलकारखनामा मजदुर र कर्मचारी सहज रुपमा आवतजावत गर्न सक्ने अवस्था छैन । जसका कारण दैनिक उपभोग्य र औषधीजन्य उद्योग बाहेक अन्य सबै उद्योगहरु बन्द छन् । कोरोना संक्रमणको पहिलो लहरका बेला लगाइएको लकडाउनका कारणले थलिएका यस क्षेत्रका उद्योगहरु पुन सामान्य अवस्थामा फर्किने क्रममै रहेका बेला अहिले फेरि दोश्रो लहर शुरु भएको छ । यसका साथै निषेधाज्ञा पनि लगाइएकाले नीजी क्षेत्र थप मारमा परेको अध्यक्ष गुप्ताले बताए । त्यसैले कम्तीमा विद्युत् महशुल र कर दाखिलाको समय सरकारले थप दिएको खण्डमा नीजी क्षेत्रलाई थोरै भएपनि राहत पुग्ने अध्यक्ष गुप्ताले बताए । संघका उपाध्यक्ष हरि गौतमले निषेधाज्ञा लगाइएका कारण ठूला उद्योगहरुमा समेत प्राविधिक तथा प्रशासनिक कर्मचारी आउन नपाएकाले विद्युतीय माध्यमबाट महशुल दाखिला गर्न पनि सम्भव नभएको बताए । निषेधाज्ञा हटेपछि विद्युत् महशुल, कर विवरण र कर चुक्ता गर्नसक्ने सहुलियत दिन उद्योगी व्यावसायीले माग गरेका छन् । साथै संघले अहिले समयमै विद्युत महशुल र कर तिर्न नसक्दा , पछि त्यसको जरीवाना नलिन पनि सरकारसंग माग गरेको छ ।"
दार्चुलाका थप एक कोरोना संक्रमितको मृत्यु,दार्चुला : दार्चुलाका थप एक जना कोरोना संक्रमित पुरुषको मृत्यु भएको छ। जिल्लाको शैल्यशिखर नगरपालिका९ का ६५ वर्षीय पुरुषको गोकुलेश्वर अस्पतालमा मृत्यु भएको हो। शुक्रबार अचानक श्वासप्रश्वासमा समस्या भइ अस्पताल भर्ना भएका उनको शनिबार बिहान मृत्यु भएको गोकुलेश्वर अस्पतालका डाक्टर नियाज अन्सारीले बताए। उनको अस्पताल ल्याउँदा शरिरमा अक्सिजनको मात्रा निकै कम ४५५० प्रतिशत रहेको अन्सारीले बताए। उनी दमका बिरामी रहेका थिए। उनको शुक्रबार मात्रै कोरोना रिपोर्ट पोजेटिभ आएको थियो। योसँगै जिल्लामा कोरोनाका कारण मृत्यु हुनेको संख्या ३ पुगेको छ।
कोरोना संक्रमित आयुर्वेद कार्यालय दार्चुलाका प्रमुख जोशीको मृत्यु,दार्चुला : जिल्ला आयुर्वेद स्वास्थ केन्द्र दार्चुलाका कार्यालय प्रमुख एवम् वरिष्ठ कबिराज (निरीक्षक) लोकेन्द्र जोशीको कोरोना संक्रमणका कारण मृत्यु भएको छ। केहि दिन पहिले धनगढीमा कोरोना पुष्टि भएपछि सेती प्रादेशिक अस्पताल (कोभिड अस्पताल) मा उपचाररत ४५ वर्षीय जोशीको शनिबार बिहान मृत्यु भएको जिल्ला आयुर्वेद स्वास्थ केन्द्र दार्चुलाले जनाएको छ। उपचारका लागि गत हप्ता भारतको दिल्ली गएका जोशीलाई भारतबाट फर्किएपछि धनगढीमा कोरोना संक्रमण पुष्टि भएको थियो। बैतडीको दोगडाकेदार गाउँपालिका स्थायी घर भएका जोशीको निधनपछि परिवार शोकमा डुबेको छ।
"ललिता निवास जग्गा प्रकरण : बस्न्यात धरौटीमा, ढकालबारे राय बाझियो","काठमाडौं : सर्वोच्च अदालतले बालुवाटारस्थित ललिता निवास क्याम्पको जग्गा प्रकरणमा थुनामा रहेका दीप बस्न्यातलाई धरौटीमा छाड्न आदेश दिएको छ। न्यायाधीशद्वय ईश्वर खतिवडा र डा आनन्दमोहन भट्टराईको संयुक्त इजलासले शुक्रबार बस्न्यातलाई ५ लाख धरौटी लिएर रिहा गर्न भनेको हो। यही प्रकरणका मुख्य अभियुक्त शोभाकान्त ढकाललाई थुनामुक्त गर्नेनगर्नेबारे भने न्यायाधीशबीच राय बाझिएको छ। बस्न्यातले सर्वोच्चमा बन्दीप्रत्यक्षी करणको रिट दायर गरेका थिए। उनले विभागीय मन्त्रीसमक्ष फाइल पेस गर्नेसम्मको कार्य गरेको र उनी सरहका अन्य कतिपय पदाधिकारी साधारण तारेखमा वा धरौटीमा रहेको देखिएको आदेशमा छ। ६९ वर्षीय ज्येष्ठ नागरिक देखिनुका साथै मुटुसम्बन्धी समस्या रहेका, परिवारका सदस्यमा कोभिड१९ संक्रमण भई उपचाररत रहेको कागजातसमेत पेस भएको आदेशमा उल्लेख छ। त्यसैले मुद्दामा पुर्पक्षका लागि थुनामा राख्नु मानवीय दृष्टिकोणले पनि अनुचित हुने अदालतको ठहर छ। तत्कालीन भौतिक योजना तथा निर्र्माण मन्त्रालयका सचिव भएका बेला जग्गा अतिक्रमणमा संलग्न रहेको आरोपमा अख्तियार दुरुपयोग अनुसन्धान आयोगले बस्न्यातविरुद्ध विशेष अदालतमा भ्रष्टाचार मुद्दा दायर गरेको थियो। नेपाल सरकारअन्तर्गत समरजंग कम्पनी, राजकुलो र बाटोको नाममा श्रेस्ता पुर्जा कायम रहेको १९ रोपनी १५ आना १ पैसा २ रोपनी सरकारी, सार्वजनिक जग्गा आफ्नो कार्यालयको क्षेत्राधिकार नाघी सरकारको नामबाट लगतकट्टा गरी १७ जनालाई मोही जग्गाधनी कायम गराएको आरोप लागेको छ। अख्तियारले उनीविरुद्ध ९ करोड ६५ लाख ७६ हजार बिगो माग दाबी गरेको थियो। विशेष अदालतले गत मंसिर २८ गते बस्न्यातलाई पुर्पक्षका लागि थुनामा राख्न आदेश दिएको थियो। थुनाबाहिरै बसेर मुद्दा लड्न माग गर्दै सर्वोच्च गए पनि उनको माग सुनुवाइ भएको थिएन। त्यसपछि उनले बन्दीप्रत्यक्षीकरणको रिट दायर गरेका हुन्। न्यायाधीशद्वयबीच ढकाललाई थुनामुक्त गर्नेनगर्नेबारे भने राय बाझिएको छ। न्यायाधीश खतिवडाले लगभग समान स्थितिका प्रतिवादी मीनबहादुर गुरुङलाई धरौटी लिई तारेखमा राख्ने गरी विशेष अदालतले आदेश दिएकाले ढकाललाई धरौटीमा रिहा गर्नुपर्ने राय दिएका छन्। गुरुङलाई २ करोड धरौटीमा छाडिएको थियो। विवादको प्रकृति, जग्गामा यी प्रतिवादीले हक प्राप्त गरेको तरिका लगभग समान स्तरका प्रतिवादीबाट धरौटी जमानत लिने गरी आदेश भएको अवस्था तथा अभियोग दाबीको स्थितिसमेतका समग्र पक्षमा तत्काल प्राप्त प्रमाणका रोहमा विचार गर्दा निजलाई मुद्दामा पुर्पक्षका लागि थुनामा राख्नु मनासिब देखिएन, खतिवडाको राय छ। डा भट्टराईले भने ललिता निवास जग्गा प्रकरणमा ढकालको संलग्नता अरूसँग दाँज्न मिल्ने नभएको राय दिएका छन्। ढकालको संलग्नता जग्गाको हालसाविक गर्ने प्रक्रियामा प्रारम्भदेखि नै रहेको र उनले आफू, श्रीमतीलगायत परिवारका सदस्य तथा आफू संलग्न कम्पनीका नाममा पनि जग्गा दर्ता गराएको देखिएको भट्टराईले उल्लेख गरेका छन्। २०२१ सालको नापीमा नै सरकारी देखिएको जग्गा व्यक्तिका नाममा दर्ता गरी फाइदा लिने प्रमुख पात्र ढकाल नै रहेको न्यायाधीश भट्टराईको ठहर छ। ढकाललाई विषयवस्तुको गम्भीरता र उनीमाथिको अभियोगसमेतका आधारमा विशेष अदालतले थुनामा राख्न गरेको आदेश सही देखिएको उनको राय छ। ढकालको मुद्दाको सुनुवाइ पूर्ण इजलासमा हुनेछ। अख्तियारले रामप्रसाद सुवेदी र ढकाललाई आरोपपत्रमा भूमाफिया भनेर इंगित गरेको छ। ढकालले ललिता निवासको धेरै कित्ता जग्गा आफू र श्रीमती उमाकुमारी ढकाल्नीको नाममा दर्ता गराएका थिए। अख्तियारको आरोपपत्रमा ढकालले ललिता निवासको जग्गा अतिक्रमणमा प्रत्यक्ष संलग्न भई बदनियतपूर्वक ललिता निवासको अधिकांश जग्गा आफू, परिवार र आफैं सञ्चालक भएको कम्पनीसमेतको नाममा लिई गैरकानुनी लाभ र सरकारलाई प्रत्यक्ष हानी नोक्सानी पुयाएको उल्लेख छ। अख्तियारले भूमाफिया ढाकालविरुद्ध ३९ करोड २७ लाख ६८ हजार बिगो मागदाबी गरेको थियो।"
दोलखामा कोरोना संक्रमितले नै गरे संक्रमितको उद्धार,"दोलखा : भीमेश्वर नगरपालिकामा कोरोनाबाट संक्रमितले नै संक्रमितको उद्धार गरेका छन्। भीमेश्वर नगरपालिका८, बोच, सेराबेंशीमा कोरोना संक्रमणले सिकिस्त हुन पुगेका एक संक्रमितलाई होम आइसोलेसनमा बसेका अर्का संक्रमितले उद्धार गरेका हुन्। शुक्रबार साँझदेखि श्वासप्रश्वासमा जटिल समस्या देखिएका कोरोना संक्रमित बाबुराम कायस्थलाई अस्पताल लैजान एम्बुलेन्सका चालकहरुले आनाकानी गरेपछि होम आइसोलेसनमा बसेका संक्रमित दिलु कायस्थले निजी जीपमा अस्पताल पुर्याएका हुन्। जेठो दाईलाई श्वास फेर्न गाह्रो भएर अस्पताल लैजान सदरमुकाम चरिकोटका सबै एम्बुलेन्सलाई मगाउँदा सबै चालकले झुठो बोलेर आनाकानी गरेपछि आफू संक्रमित भएपनि अस्पताल पुर्याएको दिलु कायस्थले बताए। जिल्लामा सक्रिय संक्रमित थोरै हुँदा त यसरी एम्बुलेन्सले बिरामी ओसार्न आनाकानी गर्छन् भने बिरामीहरु अस्पताल नपुग्दै उपचार नपाएर मर्ने अवस्था आएको उनले बताए। संक्रमित बिरामी अस्पतालसम्म पुर्याउन केहि समस्या देखिएका जनाउँदै दोलखाका सहायक प्रमुख जिल्ला अधिकारी बद्री तिवारीले भने, सदरमुकाम चरिकोटमा दुईओटा एम्बुलेन्स तयारी अवस्थामा राखिनेछ। निजी सवारीलाई एम्बुलेन्सको रुपमा प्रयोग गर्नका लागि पहल गर्दा सवारी धनीहरुले गाडी लुकाएको तिवारीले बताए। आपत्कालीन अवस्था आए ग्यारेजबाटै उठाएर भएपनि निजी सवारीलाई एम्बुलेन्सको रुपमा तयार गरिने सप्रजिअ तिवारीले बताए। जिल्लामा दुईसय संक्रमित नकट्दै एम्बुलेन्स र अक्सिजनको समस्या देखिएको जनाउँदै नागरिक अगुवा चिरञ्जीवि मास्केले भने, प्रमुख सरोकारवालाहरुको तयारी प्रयाप्त नहुनुले संक्रमितको संख्या बढ्दै गयो भने हालत के होला ! आफैँ सर्तक रहनुको विकल्प छैन। जिल्लामा ४० महिला र ७१ पुरुष गरी कूल १११ जना संक्रमित रहेकोमा ८ जना अस्पताल भर्ना भएको स्वास्थ्य कार्यालय दोलखाले जनाएको छ।"
रामेछापमा एकैदिन ३८ जनामा कोरोना पुष्टि,"काठमाडौं : रामेछापमा एकैदिन ३८ जनामा कोरोना सङ्क्रमण पुष्टि भएको छ। स्वास्थ्य कार्यालय रामेछापका अधिकृत जनस्वास्थ्य अधिकृत भुवन थापाका अनुसार प्राथमिक स्वास्थ्य केन्द्र मन्थलीबाट पठाइएको २६ जनाको स्वाबमा २० जना र दोरम्बाशैलुङ गाउँपालिकाबाट पठाइएको ४० जनाको स्वाबमध्ये १० जना र रामेछाप नगरपालिकामा ७ जना र खाडादेवी गाउँपालिकामा एक जना गरी शनिबार ३८ जनाको कोरोना पोजेटिभ आएको हो। संक्रमित भएकामध्ये दोरम्बामा दुई शिक्षक, दुई स्वास्थ्यकर्मी, दुई जना वडा सचिव र एक जना वडा अध्यक्ष हुन्। त्यसैगरी मन्थली नगरपालिकामा दुई जना बैंकका कर्मचारी र एक जना थुनुवामा कोरोना पुष्टि भएका छन् भने बाँकी सर्वसाधरण व्यक्ति संक्रमित भएका हुन्। योसँगै रामेछापमा संक्रिय संक्रमितको संख्या १०१ पुगेको छ। कोरोनाको दोस्रो लहर सुरु भएपछि संक्रमित भएका १२७ मध्ये शनिबारसम्म २६ जना डिस्चार्ज भएको थापाले जानकारी दिए। रामेछापमा शुक्रबार ९ जनामा कोरोना पोजेटिभ आएको थियो। यसैगरी बिहीबार पनि पाँच पत्रकारसहित थप ३१ जनामा कोरोना सङ्क्रमण पुष्टि भएको थियो। जिल्लामा कोरोना भाइरस संक्रमितको संख्या बृद्धि भएसँगै निषेधाज्ञामा कडाई गरिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले बैशाख २७ गतेसम्म निषेधाज्ञा घोषणा गरेको हो। हाल नयाँ भेरियन्टसहितको कोभिड१९ को संक्रमण बढेपछि बैशाख २७ गतेसम्म तीन स्थानीय तहमा जोखिमयुक्त क्षेत्र तोकेर निषेधाज्ञा जारी गरिएको छ। जिल्लामा स्वास्थ्य सुरक्षाका मापदण्डहरुको पूर्ण पालना गरेर खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसल बिहान ६ बजेबाट ९ बजेसम्म र बैंक तथा वित्तीय संस्था बिहान १०:००१२:०० बजेसम्म न्यूनतम कर्मचारीहरुबाट सेवा प्रवाहको व्यवस्था मिलाउन आग्रह गरिएको छ। जिल्ला प्रशासन कार्यालयले जारी गरेको विज्ञप्तिमा मन्थली नगरपालिकाका वडा नं १ को मन्थली बजार, वडा नं २ को करम्बोट, वडा नं ३ को मदौ, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं १४ को पोखरीका बजार क्षेत्रमा निषेधाज्ञा घोषणा गरिएको छ। त्यसैगरी गोकुलगंगा गाउँपालिकाका वडा नं १, ४ र ५, लाई जोखिमयुक्त क्षेत्र तोकेर निषेधाज्ञा घोषणा गरिएको छ। यता रामेछाप नगरपालिकाको रामेछापसहितको बजार क्षेत्रमा निषेधाज्ञा घोषणा गरिएको छ। रामेछापमा हालसम्म क्वारेन्टाइन बेड ५२ र आइसोलेसन बेड ११६ वेड रहेका छन्। रामेछापमा कहाँकहाँ छ निषेधाज्ञा ? रामेछापमा संक्रमितको संख्या बढेसँगै निषेधाज्ञामा थप कडाई"
महामारीमा काँध थाप्दै स्थानीय सरकार,"सुर्खेत : कोरोनाले महामारीको रुप लिएपछि यसको नियन्त्रणमा स्थानीय तहहरु सक्रिय बनेका छन्। कर्णालीमा संक्रमण तीव्र बन्दै गएपछि स्थानीय तह यसको रोकथाम र संक्रमितको उपचारमा जुटेका हुन्। संक्रमितले अस्पतालमा बेड नपाउने अवस्था आउन थालेपछि स्थानीय तहले आफैँ अस्पताल र आइसोलेसन तयार पार्न थालेका छन्। कर्णालीमा सबैभन्दा बढी वीरेन्द्रनगरमा संक्रमित छन्। मृत्युदर पनि बढेको र अस्पतालमा बेड नपाइने अवस्था आएपछि वीरेन्द्रनगर नगरपालिकाले आफ्नै कोरोना अस्पताल संचालनमा ल्याएको छ। प्रदेश अस्पताल सुर्खेतमा संक्रमित भरिएपछि अधिकांश संक्रमित बेड नपाएर होमआइसोलेसनमा छन्। बेड र अक्सिजन अभावमा संक्रमितको ज्यानै जाने अवस्था आएपछि नगरपालिकाले शुक्रबारबाट आफ्नै कोरोना अस्पताल संचालनमा ल्याएको हो। संक्रमण बढ्दो छ, अधिकांश संक्रमित होमआइसोलेसनमा बस्न बाध्य छन् वीरेन्द्रनगरका उपप्रमुख मोहनमाया ढकालले भनिन्,होम आइसोलेसनमा बस्दा अक्सिजन र चिकित्सकको परामर्श नपाएरै गम्भिर प्रकृतिका संक्रमितले ज्यान गुमाउनुपर्ने अवस्था आउन थाल्यो, यसलाई रोक्न हामीले आफ्नै अस्पताल संचालनमा ल्याएका हौं। वीरेन्द्रनगरले तत्कालका लागि अक्सिजनसहित २५ शैयाको अस्पताल सञ्चालनमा ल्याएको हो। संक्रमित बढ्दै गए यसलाई ५० शैयाको बनाइने छ। नगरभित्रका संक्रमितको उपचारका लागि हाल दुईजना डाक्टरसहित स्वास्थ्यकर्मीहरुको व्यवस्था गरिएको छ। आफ्नै अस्पताल संचालनमा आएसँगै संक्रमितको उपचारमा सहज हुने नगरपालिकाको अपेक्षा छ। संक्रमतिको संख्या बढ्दै जाँदा हाल उपलब्ध सरकारी अस्पतालहरुले थेग्न सक्ने अवस्था छैन। यहि कारण पनि स्थानीय तहले आफै अस्पताल र अक्सिजनसहितका आइसोलेसन तयार पार्न थालेका हुन्। सल्यानको वनगाडकुपिण्डे नगरपालिकाले पनि अक्सिजनसहितको १५ शैयाको आइसोलेसन तयार पारेको छ। आइसोलेसनमा अक्सिजनका पाँच वटा सिलिण्डर राखिएका छन्। यो महामारीमा नागरिकलाई आँगनमै स्थानीय सरकार रहेको अनुभूति दिलाउन आफूहरु संक्रमितको उपचार र महामारी नियन्त्रणमा जुटेको नगरप्रमुख गोविन्द पुनले बताए। यस्तै सुर्खेतको सिम्ता गाउँपालिकाले ५० बेडको आइसोलेसन स्थापना गरेको छ। स्थानीय बजेडीचौर स्वास्थ्यचौकीमा अक्सिजनसहितको ५० बेडको आइसोलेसन स्थापना गरिएको गाउँपालिकाका अध्यक्ष कविन्द्रकुमार केसीले बताए। भारतबाट धमाधम नागरिक गाउँ फर्किन थाले, महामारी नै फैलिने डर छ अध्यक्ष केसीले भने, अस्पतालमा बेड पाउने अवस्था छैन, नागरिकको जीवन रक्षाका लागि हामीले गाउँमै अक्सिजनसहितको आइसोलेसन सेन्टर स्थापना गरेका हौं। उनका अनुसार गम्भीर प्रकृतिका संक्रमितलाई सुविधायुक्त अस्पतालसम्म पुर्याउनका लागि गाउँपालिकाले एम्बुलेन्ससमेत तयार पारेको छ। सुर्खेतकै चौकुने गाउँपालिकाले पनि अक्सिजनसहितको ५० बेडको आइसोलेसन सेन्टर स्थापना गरेको छ। अक्सिजनका लागि गाउँपालिकाले ६ वटा सिलिण्डरसमेत खरिद गरेको छ। बाँकी सिलिण्डर थप्ने तयारी भइरहेको गाउँपालिकाका अध्यक्ष धीरबहादुर शाहीले बताए। गुर्भाकोट नगरपालिकाले मेहलकुनामा रहेको सिटी हलमा २५ बेडको आइसोलेसन सञ्चालनमा ल्याएको छ। अघिल्लो वर्ष क्वारेन्टाइनमात्रै निर्माण गरेका कर्णालीका स्थानीय तहहरुले यो वर्ष भने अक्सिजनसहितका आइसोलेसन तयार पारेका हुन्। कर्णालीमा पछिल्लो समय अस्पतालहरुमा पर्याप्त अक्सिजन र बेड अभावमा संक्रमितले ज्यान गुमाउनुपर्ने अवस्था आएपछि स्थानीय तहहरु धमाधम अस्पताल, अक्सिजन, एम्बुलेन्स र आइसोलेनसको व्यवस्थापनमा जुटेका छन्।"
खोप प्रकरण : विवेकशील साझाले सरकारमाथि उठायो चार प्रश्न,"काठमाडौं : कोरोना भाइरसविरुद्धको कोभिडशिल्ड खोप खरिदका प्रकरणबारे विवेकशील साझा पार्टीले सरकारको गम्भीर ध्यानाकर्षण गराएको छ। शुक्रबार प्रवक्ता शरदराज पाठकले एक विज्ञप्ति जारी गर्दै भ्रष्टचार ढाकछोप गर्न आंशिक रूपमा दोषको भागीदार देखिएका व्यापारीहरूको थाप्लोमा दोष थोपरेर सरकार चोखिने प्रयत्न गरिरहेको साझा निष्कर्ष रहेको उल्लेख गरेका छन् । व्यापारीकै कारण खोप खरिद तथा आयातजस्तो संवेदनशील प्रक्रियामा अवरोध सिर्जना भएको भए उनीहरुमाथि किन कारबाही नगरिएको भन्दै साझाले प्रश्न उठाएको छ। विवेकशील साझाले खोप प्रकरणमा संलग्न सबैमाथि छानबिन गरेर दोषी देखिएमा कडा कारबाही गर्न माग गरेको छ। जनताको अभिभावक सरकार हो, व्यापारी होइन। राज्य शक्ति सरकारसँग छ, व्यापारीसँग होइन। विज्ञप्तिमा भनिएको छ,भारतीय कम्पनीलाई पैसा तिरेर पनि प्राप्त हुन बाँकी १० लाख डोजसहित आवश्यक परिमाणको खोप अन्य मुलुकबाट चाँडो आयात गर्न विवेकशील साझा पार्टी सरकारसँग जोडदार माग गर्दछ। नागरिकको जीवनसँग जोडिएको यति संवेदनसिल विषयमा भइरहेको खेलवाड र राजनीतिक तहको अकर्मण्यताको चर्को आलोचनासहित सबैतिरबाट प्रश्न उठेपछि स्वास्थ्य मन्त्रालयका प्रवक्ता प्रा डा जागेश्वर गौतमले शुक्रबार एउटा विज्ञप्ति निकालेर यसमा स्वास्थ्य तथा जनसंख्या मन्त्रालय संलग्न नरहेको स्पस्ट पारेका छन्। नेपालले भारतको सिरम इन्स्टिच्युटबाट फागुनको पहिलो हप्ता नै २० लाख खोप खरिद गरेको थियो। १० लाख खोप आइसकेको छ। पैशा दिइसकेको १० लाख खोप आउन बाँकी छ। थप ५० लाख खोप खरिद गर्नका लागि एक महिना पहिले नै अघि बढाएको फाइल पनि अहिले रोकिएको छ। कमिसनको किचलोले रकम भुक्तानी भइसकेको १० लाख खोप आउन सकेको छैन भने थप ५० लाख खोप ल्याउने प्रक्रिया पनि अल्झिएको छ। ६० लाख खोप समयमै आइपुगेको भए धेरै नागरिकको ज्यान जोगिने अवस्था हुने विज्ञहरूले बताएका छन्। बिचौलियाले कमिसनको लफडा निकालेर भुक्तानी भइसकेको खोप पनि अड्काइदिएका छन्। यस्तो छ विवेकशील साझाले सरकारमाथि उठाएका चारवटा प्रश्न १ महामारीजस्तो राष्ट्रियविश्वव्यापी सङ्कटका बेला यदि केही व्यापारीकै कारण खोप खरिद तथा आयातजस्तो संवेदनशील प्रक्रियामा अवरोध सिर्जना भएको हो भने ती व्यापारीमाथि किन कारबाही गरिएन? २ केही व्यापारीका अगाडि निरीह देखिएर उनीहरूको टाउकोमा दोष थोपर्दै भयावह स्थितिबाट सरकार उम्कन मिल्छ? फेरी, त्यस्ता व्यापारीहरू सरकार हाँक्ने नेताहरूबाटै संरक्षित छैनन् र? ३ भारतीय उत्पादकबाट खोप ल्याउन बिचौलियाले रोकेको र त्यो अवरोध सल्टाउन कठिन भएकै हो भने अन्यत्रबाट खोप ल्याउने प्रक्रिया समयमै अघि बढाउन चाहिँ सरकारलाई कसले अवरोध गर्यो? ४ प्रधानमन्त्री केपी ओलीले तीन महिनाभित्र सबै नेपालीलाई निःशुल्क खोप दिलाउने घोषणा गरेका थिए। मानिलिऊँ, कसैले अवरोध नगरेर भारतबाट थप ५० लाख डोज खोप सहजै आएको भए पनि त्यो प्रधानमन्त्रीले घोषणा गरे अनुरूप बाँकी नेपालीलाई खोप लगाउन पर्याप्त हुने थिएन। बाँकी खोप ल्याउन चाहिँ सरकारले हालसम्म के गरेको छ? चाहे व्यापारी हुन् या सरकार, यस्तो विपदमा पनि निहित स्वार्थ वा लाभबाट प्रेरित भएर खोप आयातमा अवरोध सिर्जना गर्नु तथा अलमल गर्नु अक्षम्य अपराध हो। यसर्थ खोप प्रकरणमा संलग्न सबैमाथि छानबिन होस्, दोषी देखिएमा कडा कारबाही होस्। तर सरकार त्यतिमै उम्किन पाउँदैन, यी सबै घटनाको उसले जिम्मेवारी लिनुपर्छ। विवेकशील साझा पार्टी माथि उल्लेखित चार प्रश्नहरूको स्पष्ट र चित्तबुझ्दो जवाफ तत्काल नागरिकसमक्ष पेस गर्न सरकारसँग माग गर्दछ। अन्यथा राज्यले आफूलाई निरीह देखाएर, आंशिक विवरणहरू मात्र बाहिर ल्याएर सरकारले आफ्नो अक्षमता ढाकछोप गर्न अनेक भाष्य निर्माण गर्नु कदापि स्वीकार्य हुन सक्दैन। जनताको अभिभावक सरकार हो, व्यापारी होइन। राज्य शक्ति सरकारसँग छ, व्यापारीसँग होइन। तसर्थ भारतीय कम्पनीलाई पैसा तिरेर पनि प्राप्त हुन बाँकी १० लाख डोजसहित आवश्यक परिमाणको खोप अन्य मुलुकबाट चाँडो आयात गर्न विवेकशील साझा पार्टी सरकारसँग जोडदार माग गर्दछ।"
भीमेश्वर मन्दिरको शिलामा पसिना,"दोलखा : सुप्रसिद्ध भीमेश्वर मन्दिरका देवता भीमसेनलाई १९ औं पटक पसिना आएको छ। एक शिला तीन अवतारको रुपमा पुजिने भीमसेनलाई पसिना आउँदा देशमा अनिष्ट वा शुभ हुने धार्मिक मान्यता रहँदै आएको छ। यसअघि २०७७ मंसिर ९ गते १८ औं पटक र २०७६ फागुन ८ गते १७ औं पटक भीमसेनलाई पसिना आएको थियो। २०७७ मंसिर पछि पाँच महिना नपुग्दै एकै वर्षमा दुई पटक पसिना आएकोले देशमा अनिष्ट हुने गुठियारहरुले अनुमान लगाएका छन्। गत वर्ष सवा घण्टासम्म पसिना आउँदा देशमा कोरोना भाइरसको महामारी भित्रिएको जनविश्वास रहँदै आएको छ। शनिबार मध्यान्ह सवा १२ बजेदेखि भीमेश्वरको शिलामा निरन्तर पसिना आइरहेको छ। भीमेश्वर मन्दिर तथा पुजा व्यवस्थापन समितिका अध्यक्ष भरत श्रेष्ठले १९ औं पटक पसिना आएको बताए। भीमेश्वरको शिलाको दायाँ बायाँ दुवै भागबाट पसिना आएको उनले बताए। दायाँ पट्टिबाट पसिना आउँदा राजापक्षलाई र बायाँपट्टिबाट पसिना आउँदा जनतालाई अनिष्ठ हुने धार्मिक मान्यता रहँदै आएको छ। भीमेश्वरको शिलामा पसिना आए पछि मन्दिर व्यवस्थापन तथा गुठियारहरुले स्थानीय रुपमा क्षमा पूजा गरेका छन्। भीमेश्वरलाई पसिना आउँदा घण्टा, नगरा, झ्याली, बाजा बजाएर क्षमा पुजा गर्ने चलन भएपनि सरकारले लगाएको निषेधाज्ञाको कारण नबजाइएको समितिले जनाएको छ। थप क्षमा पूजाको लागि शिलामा आएको पसिना पुछेको रुवा जिल्ला प्रशासन कार्यालयको रोहवरमा गृहमन्त्रालयमार्फत राष्ट्रपतिको कार्यालयमा पुर्याउने व्यवस्था गरिएको छ। राजाको पालामा पसिना आउँदा भने राजदरबारबाट क्षमा पुजाको लागि पञ्चवली पठाउने चलन रहेको थियो। यसअघि २०६२०६३ को जनआन्दोलनको एकमहिना अघि, तत्कालिन राजा वीरेन्द्र बंशनाश हुनुभन्दा करिब डेढ महिना अघि र १९९० सालको भुकम्प आउनुभन्दा अघि भीमेश्वरलाई पसिना आएको अध्यक्ष श्रेष्ठले जानकारी दिए। २०७४ असोज १० गते आएको पसिना पछि देशमा स्थानीय तह र संघीय नेपालमा सफलतापूर्वक निर्वाचन सम्पन्न भएको विश्वास गरिन्छ।"
कुष्ठरोगी छाउगोठमा,"नेपालगन्ज : बाँकेको वैजनाथ गाउँपालिका१ की ३७ वर्षीया महिलालाई २०७३ साउनमा कुष्ठरोग लाग्यो। स्थानीय स्वास्थ्य चौकीबाट औषधि ल्याएर लगातार २४ महिना सेवन गरिन्। रोग त निको भयो। तर, त्यो अवधिमा उनले कुष्ठरोगभन्दा ठूलो रोग झेलिन् दाजुभाउजूबाट विभेद। जुन दिन मलाई रोग लाग्यो भन्ने थाहा भयो। मलाई छाउपडी गोठमा बस्न पठाइदिए, उनले हालै भनिन्, नछुने हुँदा भाउजूहरू र म पहिले त्यही गोठमा सुत्थ्यौं। म रोगी भएपछि त्यहीं बसें। कर्णाली र सुदूरपश्चिम प्रदेशमा छाउगोठ भत्काउने अभियान चलिरहँदा यता कुष्ठरोग लाग्दा पनि छाउगोठमा बस्न बाध्य भइन्। कुष्ठरोगको औषधि पहिलो पटक खाँदा नै रोग सर्दैन भनेर सरहरूले भन्नुभएको कुरा मैले दाजुभाउजूलाई सुनाएँ। तर, विश्वास नै गरेनन्, उनले भनिन्। एक दिन भात छोएको दिनको घटना उनले सम्झिन्, कान्छी भाउजू बासी भात तताएर खाने भनेर आगोमा बसालेर बाहिर जानुभयो। जल्न लाग्यो भनेर मैले चलाएँ। मैले छोएको भनेर भाउजू खाना नखाएरै सुत्नुभयो। त्यस दिनदेखि मलाई भतिजाभतिजीभन्दा टाढा बस्न भनियो। घरदेखि झन्डै ५० मिटर दूरीमा खरको छानो भएको, माटोको भित्ताको एककोठे छाउपडी गोठ छ। घरनजिकै जंगल भएकाले राति सुत्दा डर लाग्थ्यो। रोग निको भइसक्दा पनि दाजुभाउजूले विभेद गरेपछि उनी केही दिन बहिनीको घरमा बसिन्। दुई महिनादेखि भने नेपालगन्जस्थित साइनिङ अस्पतालमा बसिरहेकी छन्। यहाँबाट फर्केर पनि दाजुभाउजूसँग बस्दिनँ। बहिनीकै घरमा जान्छु, उनले भनिन्। अस्पतालका प्रबन्धक श्याम बीकेले तपाईंलाई निको भइसक्यो भन्दा परिवारको अपहेलनाका कारण उनले घर फर्कन नमानिरहेको बताए। हाम्रा साथीहरूले दाजुभाउजूलाई काउन्सिलिङ पनि गर्नुभएको छ, बीकेले भने। कुष्ठरोग लागेर विभेदको सामना गर्ने उनी एक्ली होइनन्। वैजनाथ गाउँपालिकाको टिटिहिरिया गाउँकी ३५ वर्षीया महिलालाई उनका पतिले सम्बन्धविच्छेद गर्न लागेको जनाइएको छ। छोरीछोरी मात्र जन्माइस् भनेर पहिलेदेखि हेला गर्थे। छोरा चाहियो रे ! कुष्ठरोग लागेपछि रोग सर्छ भनेर बूढाले छोडपत्र गर्न लागेका छन्, उनको भनाइ अस्पतालकी सिनियर पारामेडिकल जयसरा बुढाले उद्धृत गरिन्। नेपालगन्ज उपमहानगरपालिका१ की ३५ वर्षीया अर्की महिलाले त यही विभेदको शिकार हुने डरले परिवारलाई थाहै नदिई औषधि सेवन गरिन्। उनका पति विदेशमा थिए। स्वदेश नफर्किँदै उनी निको भइन्। कन्ट्याक्ट ट्रेसिङका क्रममा स्वास्थ्यकर्मीको टोली घर पुग्दा उनले आफू कुष्ठरोगी भएको कुरा परिवारलाई नबताइ दिन आग्रह गरेकी थिइन्। कुष्ठरोगीको उपचारमा संलग्न यौन तथा छाला रोग विशेषज्ञ डाबद्री चापागाईंले अधिकांश कुष्ठरोगीले पहिचान नखुलाउने बताउँछन्। कुष्ठरोग लागेकाबारे धेरैले त विश्वास नै गर्दैनन्। होइन होला भनेर टार्न खोज्छन्, डा चापागाईं भन्छन्, रोग पुष्टि भएपछि सामाजिक अपहेलना हुने डरले उनीहरू पहिचान लुकाउँछन्। जिल्ला स्वास्थ्य कार्यालय बाँकेका प्रमुख धीरजंग शाहले कुष्ठरोगीलाई अपहेलना हुने गरेको बताए। पहिलो डोज औषधि सेवन गर्ने बित्तिकै अरूलाई रोग सार्ने खतरा ९९ प्रतिशत हटेर जान्छ। संक्रमणको अवस्था हेरेर कम्तीमा ६ महिनादेखि १२ महिना वा बढीमा २४ महिनासम्म औषधि सेवन गर्दा पूर्ण रूपमा रोग निको हुन्छ, शाहले भने। बाँकेमा हरेक तीनतीन दिनमा एक जना नयाँ कुष्ठरोगी फेला परिरहेका छन्। जिल्ला स्वास्थ्य कार्यालय बाँकेका कुष्ठरोग स्रोत व्यक्ति मानव नेपालीले पछिल्लो १८ महिनामा जिल्लामा १ सय ८६ जना कुष्ठरोगीको पहिचान भएको बताए। नेपालीका अनुसार आर्थिक वर्ष ०७६७७ मा १ सय ३३ र चालू आर्थिक वर्षको पुस मसान्तसम्म ५३ जना रोगीको पहिचान भएको छ। लुम्बिनी प्रदेशमा कुष्ठरोेगको प्रकोपदर सबैभन्दा बढी छ। अघिल्लो वर्ष २२१ प्रतिशत र चालू आवको ६ महिनामा १७२ प्रतिशत छ। हरेक स्थानीय तहका सबै स्वास्थ्य संस्थामै निःशुल्क औषधि पाइन्छ। अंगभंग भएका जटिल रोगीको भने साइनिङ अस्पताल नेपालगन्जमा उपचार हुन्छ। आईएनएफका पदम बुढाले गत वर्ष बाँकेका ५९ अनि झन्डै दर्जन जिल्लाका १ सय ४५ जना नयाँ कुष्ठरोगीको उपचार गरिएको बताए। ०६९ सालदेखि अहिलेसम्म अस्पतालले बाँकेका मात्र १ हजार ३ सय ७४ कुष्ठरोगीको उपचार गरेको छ। जिल्ला स्वास्थ्य कार्यालयका अनुसार पछिल्लो १८ महिनामा जिल्लामा सबैभन्दा बढी कुष्ठरोगी जानकी गाउँपालिकामा ४३ जना छन् भने सबैभन्दा कम राप्ती सोनारीमा ६ जना। नेपालगन्ज उपमहानगरपालिकामा ३६, बैजनाथ गाउँपालिकामा २४, खजुरा गाउँपालिकामा २२, कोहलपुर नगरपालिकामा २०, डुडुवा गाउँपालिकामा १९ र नरैनापुर गाउँपालिकामा १५ जना छन्।"
