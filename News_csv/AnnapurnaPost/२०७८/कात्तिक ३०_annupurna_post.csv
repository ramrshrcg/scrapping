शीर्षक,विवरण
अप्ठ्यारोमा अर्थतन्त्र,"आर्थिक वृद्धिदर हासिल भएको आत्मरतिमा सरकार रमाइरहँदा विविध परिसूचकले भने अर्थतन्त्रमा दबाब बढ्दै गएको देखाउँछ। आयातभन्दा निर्यात घटेको छैन। व्यापारघाटा बढ्दो छ। रेमिट्यान्स, शोधनान्तर र विदेशी मुद्रा सञ्चिति ओरालो लागेको छ। चालू खर्च बढ्दो मात्रामा छ भने पुँजीगत खर्च चालू आर्थिक वर्षको कात्तिकसम्ममा २० अर्ब रुपैयाँ बराबर मात्र छ। अर्थतन्त्रको स्थायित्व खासगरी बढ्दो चालू खाता घाटा र घट्दो विनिमय सञ्चितिले बाह्य क्षेत्रमा पार्ने चापप्रति सरकार संवेदनशील हुन जरुरी छ। तर, सरकारले सामान्य आर्थिक वृद्धिदरलाई आफ्नो सफलताको सूचकका रूपमा प्रस्तुत गरिरहँदा अर्थतन्त्रका अन्य परिसूचकले भने अर्थतन्त्रमा दबाब बढाएकै छन्। सबै तथ्यांकले अर्थतन्त्र संकटतर्फ अघि बढेको प्रष्ट पार्छ। अहिलेको अवस्था हेर्दा अर्थतन्त्र पहिलाभन्दा अप्ठ्यारोमा जान थालेको अर्थविद् बताउँछन्। आर्थिक वर्षको तीन महिनामा आयात ६३७३ प्रतिशतले वृद्धि हुँदा व्यापार घाटा ४ खर्ब १३ अर्ब ४७ करोड रुपैयाँ पुगेको छ। निर्यात भने एक खर्ब रुपैयाँ पनि पुर्याउन सकिएको छैन। अर्थात्, भयावह व्यापार घाटाको पछाडि हामीले एकोहोरो आयात मात्र बढायौं, निर्यात गर्ने वस्तु र सेवा उत्पादनमा चुक्यौं। व्यापार घाटाको आयतन जसरी फैलँदै छ त्यसरी निर्यात गर्न नसकेको मात्र होइन, आफैंले उपभोग गर्ने र मुलुकमा उत्पादनको सम्भावना भएका वस्तु पनि बाहिरबाट किनेर उपभोग गर्न थाल्यौं। वस्तु मात्र होइन, सेवा आयातको रफ्तार पनि त्यसरी नै बढेको छ। मुलुकको मुख्य आयातमा पेट्रोलियम पदार्थ, सवारीसाधन, मेसिनरी, एमएस बिलेट (रड बनाउन आवश्यक कच्चा वस्तु), सुन, चामल र औषधि पर्छन्। मेसिनरी, एमएस बिलेटको आयातले अर्थतन्त्रको उत्पादनशील क्षमता बढाउन मद्दत गर्छन्। हाम्रो धेरैजसो आयात उपभोगमुखी छ। उत्पादन गरेर विदेश निर्यात गर्नेभन्दा पनि रेमिट्यान्समा रमाउने हुँदा अर्थतन्त्र मजबुत बनाउन नसकेको हो। जलविद्युत्को अथाह सम्भावना भएर पनि हामीले समयमा विद्युत् उत्पादनमा ध्यान नदिँदा पेट्रोलियमको खपत बढेर गएको छ। जबकि स्वच्छ र नवीकरणीय ऊर्जाको हामीसँग प्रशस्त सम्भावना छ। चामल र अन्य कृषि वस्तुको आयात पनि अत्यधिक बढ्दो छ। हाम्रो व्यापार घाटा जसरी बढ्दै छ। यो एक दुई वर्षमा बढेको होइन। विगतदेखि नै सरकारको नीति ठिक नभएर यो क्रम बढ्दै गएको हो। कृषिप्रधान मुलुकमा कृषि उत्पादनका लागि आवश्यक वित्तीय पहुँचको व्यवस्था गर्नुपर्ने हो। अलि अघि नै यी काम गर्न सकेको भए व्यापार घाटा भयावह बढ्ने थिएन। निर्यात बढाउन नसके पनि हाम्रो अर्थतन्त्रलाई धेरै हदसम्म आत्मनिर्भर बनाउन सकिन्थ्यो। सरकारले गर्ने खर्च अर्थतन्त्रमा उत्पादन बढाउने र रोजगार सिर्जना गर्नेभन्दा उपभोग बढाउने चालू खर्चमै लक्षित छ। सरकारले पनि आफैंले तयार पारेको व्यापार घाटा न्यूनीकरण रणनीति कार्यान्वयन गर्ने तत्परता देखाएको छैन। निर्यात बढाउन पनि नसक्ने र आत्मनिर्भर अर्थतन्त्र निर्माण गर्ने बाटोमा अघि नबढ्ने हो भने तीव्र गतिमा बढ्दो व्यापार घाटाले अर्थतन्त्रमा जोखिम सिर्जना गर्नेछ। लगानीयोग्य रकमको अभाव हुँदा बैंकहरू सापटी लिएर चल्न थालेका छन्। राष्ट्र बैंकबाट सापटी लिने बैंकको सूची बढ्दो छ। तरलताको उतारचढाव चाँडो हुँदैछ। सबै सूचकांक धर्मराएको समयमा अर्थतन्त्र मजबुत बनाउन सरकारले ध्यान दिनुपर्छ।"
पालिका र शिक्षामा बढी भ्रष्टाचार,"काठमाडौं : स्थानीय तह र शिक्षा क्षेत्रमा सबैभन्दा बढी भ्रष्टाचार हुने गरेको पाइएको छ। अख्तियार दुरुपयोग अनुसन्धान आयोगको ३१औं वार्षिक प्रतिवेदनअनुसार संघीय मामिला र सार्वजनिक शिक्षाका उजुरी बढेका छन्। अख्तियारले सोमबार राष्ट्रपति विद्यादेवी भण्डारीलाई आव २०७७ ७८ को वार्षिक प्रतिवेदन पेस गरेको थियो। आव २०७७ ७८ मा ११४ वटा मुद्दा दायर गरिएकामा घुससम्बन्धी मुद्दा ७० वटा छन्। अघिल्लो आवमा २०७६७७ मा घुससँग सम्बन्धित मात्रै २०५ वटा मुद्दा दायर गरिएको अख्तियारका प्रवक्ता नारायणप्रसाद रिसालले बताए। स्थानीय तहसमेत संघीय मामिलाअन्तर्गत ३२७२ र शिक्षामा १५६१ प्रतिशत भ्रष्टाचार सम्बन्धी उजुरी परेका छन्। भूमि प्रशासनसँग जोडिएका उजुरीको संख्या ९०९ प्रतिशत छ। नक्कली शैक्षिक योग्यताको प्रमाणपत्र पेस गरेका उजुरीको हिस्सा ५६१ प्रतिशत छ। कुन प्रदेशबाट कति उजुरी ? विशेष अदालतमा दर्ता गरिएकामध्ये सबैभन्दा बढी घुसका मुद्दा छन्। ७० घुस मुद्दामा १ सय २४ जनालाई प्रतिवादी बनाइएको छ। जसमा २९ जना अधिकृत छन्। सहयोगी कर्मचारी ५६ जना र निर्वाचितमनोनित पदाधिकारी ६ जना रहेको अख्तियारले जनाएको छ। घुस प्रकरणमा ३३ जना मतियार एवं बिचौलियाविरुद्ध पनि मुद्दा दायर गरिएको छ। प्रतिवादीबाट १ करोड ५० लाख ६२ हजार रुपैयाँ बिगो माग दाबी गरिएको छ। प्रवक्ता रिसालका अनुसार कोभिड महामारीका कारण स्थलगत छानबिनदेखि बयान र सोधपुछ, अनुसन्धानात्मक कार्य प्रभावित भएका छन्। आयोगका १ सय २५ जना कर्मचारी कोरोना संक्रमित भएका थिए। भारतमा गई प्रमाणीकरण गर्ने कार्यसमेत हुन नसक्दा विगतका वर्षको तुलनामा यस अवधिमा झुटा शैक्षिक योग्यताको प्रमाणपत्रको कसुरमा न्युन मुद्दा दायर भएको छ। आव २०७७०७८ मा घुस, झुटा शैक्षिक प्रमाणपत्र, गैरकानुनी सम्पत्ति आर्जन, सार्वजनिक सम्पत्तिको हानिनोक्सानी, गैरकानुनी लाभ वा हानी पुर्याएको, राजस्व चुहावट र विविधसमेत १ सय १४ वटा मुद्दा परेका छन्। ४ सय ४३ जना प्रतिवादीबाट १ अर्ब ८९ करोड ४७ लाख बिगो माग दाबी गरिएको छ। सार्वजनिक सम्पत्तिको हानी नोक्सानी गरेका १ सय ६१ प्रतिवादीमध्ये १ सय ३ जना अधिकृत छन्। ९ सहयोगी कर्मचारी, निर्वाचितमनोनित ५ जना छन्। त्यस्तै, मतियारबिचौलिया ४४ विरुद्ध पनि मुद्दा दायर भएको अख्तियारले जनाएको छ। गैरकानुनी लाभ वा हानी पुर्याएका प्रतिवादी १ सय २ मध्ये २४ अधिकृत र ९ सहायकस्तरका कर्मचारी, निर्वाचित ९ जना र बिचौलिया ६० जना छन्। गैरकानुनी सम्पत्ति आर्जनमा अख्तियारले १७ जनालाई प्रतिवादी बनाएको छ। जसमा १ विशिष्ट श्रेणीको कर्मचारी पनि छन्। २ अधिकृत र १४ बिचौलियाहरू रहेको अख्तियारका प्रवक्ता रिसालले बताए। राजस्व चुहावटका ८ प्रतिवादीमध्ये २ जना अधिकृत, ४ सहयोगी, निर्वाचित २ जना प्रतिवादी बनेका छन्। यस्तै, झुटा शैक्षिक प्रमाणपत्र सम्बन्धी मुद्दामा ३ सहायकस्तरका कर्मचारीविरुद्ध मुद्दा दायर गरिएको छ। आव २०७६७७ मा झुटा शैक्षिक प्रमाणपत्र सम्बन्धी ८५ वटा मुद्दा परेको थियो। आव २०७७७८ मा कुल उजुरी २२ हजार ६ सय २५ वटा परेको थियो। जसमा ६४२३ प्रतिशत मात्र फछ्र्यौट भएको छ।"
थपिए दुई जाति,"गोरखा : गोरखामा मात्र बसोबास गर्ने चुम्बा र नुब्री जातिले राष्ट्रिय जनगणना २०७८ मा आफ्नो पहिचान सूचीकृत गराएका छन्। चुम र नुब्री उपत्यकाका भोटे लामा समुदाय यसपटक छुट्टै जातिका रूपमा समेटिएका हुन्। चुमवासीले गणकसँग जात र भाषा चुम्बा अनि नुब्रीवासीले नुब्री नै लेखाएका छन्। लामा थर लेख्ने गरेका उनीहरूलाई २०६८ सालको जनगणनामा तामाङअन्तर्गत सूचीकृत गरिएको थियो। संस्थागत रूपमा र युवाहरूको सामूहिक पहलमा जनगणनामै वास्तविक जात र भाषा लेखाउन अभियान सञ्चालन गरिएको किमोलुङ फाउन्डेसनका अध्यक्ष वाङ्चुक राप्तेन लामाले बताए। नुब्री उपत्यकावासीले जाति र भाषामा नुब्री लेख्न र चुम उपत्यकावासीले चुम्बा लेख्न हामीले घरदैलो अभियान सञ्चालन गरी सचेत गरायौँ, उनले भने, सामाजिक सञ्जालमार्फत पनि प्रचारप्रसार गरिरहेका छौं। टोलटोलका अगुवालाई टेलिफोन गरी सचेत गराइरहेका छौं। यसपटकको जनगणनामा पहिचान स्थापित हुने विश्वास उनले व्यक्त गरे। आफ्नो पहिचान स्थापित गराउन स्थानीय युवा नै गणकमा खटिएको नुब्री क्षेत्रका पेमा ग्याल्बो लामाले बताए। तल्लो भेगका गणकले हाम्रो मर्म र भावनाअनुसार काम नगर्ने अनुमान गरी यसपटक प्रत्येक वडामा स्थानीय सचेत युवा गणकमा खटिएका छौं, उनले भने, गाउँका अशिक्षित, निमुखा व्यक्तिले वास्तविक तथ्यांक टिपाउन सकेनन् भने पनि स्थानीयस्तरका गणकले मिलाएर टिप्नेछन्। चुम्बा र नुब्रीले कोड भने नपाएकाले तथ्यांक विभागसँग समन्वय गरी कोड नम्बर नलेखी चुम्बा र नुब्री लेखेको उनले बताए। हामीले तथ्यांक विभागसँग पनि समन्वय गरेका छौं। जिल्ला जनगणना कार्यालयसँग समन्वय गरी कोड नम्बर नलेखी चुम्बा र नुब्री लेखेका छौं, उनले भने, त्यसरी नै पठाएपछि विभागले नै कोड नम्बर राखिदिने भनेको छ। यूएईको दुबईमा सम्मान कार्यक्रम छाडेर जनगणनामा खटिएको वाङचुक राप्तेन लामाले बताए। अहिले निजी लाभ लिन लाग्दा आफ्नो समुदाय १० वर्षपछि पर्छ, उनले भने, त्यसैले मैले दुबईमा हुने सम्मान कार्यक्रममा नगई गणक बनेर खटिएको छु। जिल्ला जनगणना कार्यालय गोरखाका प्रमुख महेन्द्रप्रसाद ढुंगानाले चुमनुब्री गाउँपालिकाका बासिन्दाको जनगणना गर्दा कोड नम्बर उल्लेख नगरी पठाउन निर्देशन दिइएको बताए। उहाँहरू छुट्टै खालको लामा हो। तर, २०६८ सालको जनगणनामा भूलबश तामाङमा सूचीकृत भएको रहेछ, ढुंगानाले भने, यसपटक चुम्बा र नुब्री जातिलाई कोड नम्बर दिन नसके पनि जनगणनाको कोडिङ, डिकोडिङ गरी नतिजा दिने बेला विभागले नै थपिदिने व्यवस्था भएको छ। यस्तै, धार्चेका गुरुङ र घले समुदायले यसपटक धर्ममा बोन लेखाएका छन्। यसअघि बौद्ध, हिन्दू र क्रिश्चियन सूचीकरण गरेका थिए। आफूहरू बोन्पो भएकाले अन्य धर्म उल्लेख नगरी बोन नै उल्लेख गर्न गाउँघरमा सघन अभियान सञ्चालन गरिएको टेकबहादुर गुरुङले बताए। यसअघि घले थर लेखेका समुदायले यसपटक जातिमा पनि घले र भाषा पनि घले नै उल्लेख गराएका छन्। गोरखामा जनगणनाका लागि ४ सय ४ जना गणक खटिएका छन्। गोरखा र पालुङटार नगरपालिकामा क्रमश: ८२ र ५९, भीमसेनथापामा ३०, आरुघाटमा ३६, धार्चेमा २४, चुमनुब्रीमा १६, अजिरकोटमा २२ जना छन्। बारपाक सुलिकोटमा ३४, सिरानचोकमा ३१, सहिद लखनमा ३७ र गण्डकी गाउँपालिकामा ३१ जना गणक खटिएको ढुङ्गानाले बताए।"
हट्ला त सेयर धितो कर्जाको कडाइ ?,"काठमाडौं : नेपाल राष्ट्र बैंकले मौद्रिक नीतिमार्फत सेयर धितो कर्जामा कडाइ गर्यो। एउटा बैंकबाट ४ करोडसम्म मात्र सेयर धितो कर्जा लिन पाउने व्यवस्था गर्यो। ४ करोड बढी लिन चाहनेले अरू दुईवटा बैंकबाट ४४ करोड गरी १२ करोड सेयर कर्जा लिन पाउने व्यवस्था मौद्रिक नीतिमा राखियो। एउटै बैंकबाट जति पनि सेयर कर्जा लिन पाइने व्यवस्थाले ठूला लगानीकर्तालाई मात्र फाइदा पुगेको राष्ट्र बैंकको बुझाइ छ। मौद्रिक नीतिमा गरिएको कडाइले सेयर बजारमा प्रत्यक्ष प्रभाव पर्यो। लगानीकर्ताले आन्दोलनसमेत गरे। राष्ट्र बैंक र सरकारमाथि नीति परिवर्तन गर्न दबाब बढाए। राष्ट्र बैंक मंसिर पहिलो साता मौद्रिक नीतिको समीक्षा गर्ने गरी तयारीमा छ। कर्जा सीमा कडाइको प्रभाव पुँजी बजारमा असर देखियो। कर्जामा कडाइ गरेसँगै लगानीकर्तालाई असहज, झन्झटिलो हुनुका साथै सेयर बजारमा प्रभाव परेको छ। नेपाल पुँजीबजार लगानीकर्ता संघकी अध्यक्ष राधा पोखरेल मौद्रिक नीतिमार्फत सेयर धितो कर्जामा गरेको व्यवस्थाको विरोधमा अझै लगानीकर्ता आन्दोलनमा रहेको बताउँछिन्। उनका अनुसार केन्द्रीय बैंकले सेयर बजार बढ्यो भनेर सरासर घटाउन खोजेको छ। लगानीकर्ताले सेयर कर्जा नीतिमा पुनर्विचार गर्न दबाब दिए पनि राष्ट्र बैंकले आफ्नो सीमामा टसमस भएको छैन। अर्थ मन्त्रालयसँग छलफल गर्दा राष्ट्र बैंक स्वायत्त भएकाले हस्तक्षेप गर्न नमिल्ने र यो नीति ३३ महिनामा समीक्षा हुने भएकाले केही हुन सक्ने आश्वासन आएको पोखरेल बताउँछिन्। केन्द्रीय बैंकको यस्तो व्यवस्थाले ठूला लगानीकर्तालाई बजारबाट लखेट्ने काम भएको उनको आरोप छ। यसले साना लगानीकर्ता पनि प्रभावित भएका छन्। सीमाभन्दा कम कर्जा गएकाले क्याप हटाउनुपर्ने उनको सुझाव छ। नेपाल राष्ट्र बैंकका बैंक तथा वित्तीय संस्था नियमन विभागका कार्यकारी निर्देशक तथा प्रवक्ता देवकुमार ढकाल राष्ट्र बैंकको नीति परिवर्तन नहुने बताउँछन्। जसले जे भने पनि हटाउने वा नहटाउने भन्ने हुुँदैन। उनले भने। अर्थतन्त्रको आवश्यकताअनुसार ल्याइएको नीति कसैलाई असहज भयो भन्दैमा नहटाइने उनको तर्क छ। समीक्षा हुने अवधि बाँकी रहेकाले कुन व्यवस्था हट्छ र थपिन्छ भन्ने टुंगो लागेको छैन, उनले अन्नपूर्णसँग भने, वर्तमान अवस्थाको समीक्षा, बैंकिङ प्रणालीको तथ्यांकको आधारमा समीक्षा गर्दैछौं। सरोकारवाला संस्थाले सुझाव दिइहाले के गर्ने भन्ने विचार गर्छौ। राष्ट्र बैंकका सञ्चालक समितिका सदस्य रामजी रेग्मी मौद्रिक नीति समीक्षाको रिपोर्ट बोर्ड बैठकमा छलफलको क्रममा आएपछि मात्र नीतिगत व्यवस्था थप्ने वा घटाउने भन्ने टुंगो लाग्ने बताउँछन्। सेयर बजार घट्नुको पनि वास्तवमा कुरा अर्कै छ उनले भने, छलफलको क्रममै भएकाले अझै भन्न सकिँदैन। राष्ट्र बैंक चालू आवमा जारी गरेको नीतिमा अडिग देखिन्छ। तीन महिनाकै छोटो अवधिमा फेरबदल गर्दा नीति टिकाउ नहुने भएकाले कम्तीमा अर्ध वार्षिक तथा वार्षिकमै परिवर्तन गर्ने छाँट देखिएको छ। नेपाल बैंकर्स संघका निवर्तमान अध्यक्ष भुवनकुमार दाहाल केन्द्रीय बैंकले एक करोड रुपैयाँभन्दा बढी कर्जा लिने ठूला ऋणीसँग बैंकको राम्रो नेगोसियसन हुने भएकाले यसमा बैंकहरूलाई नै निर्णय गर्न दिनुपर्ने बताउँछन्। साना ऋणीलाई केन्द्रीय बैंकले संरक्षण गर्न ठीक छ तर ठूला ग्राहकसँग बैंकले गर्न सक्छ, उनले भने, ठूला ग्राहकका लागि मूल्य निर्धारणमा स्वतन्त्र छोडिनु पर्छ। चालू आवमा कर्जापुँजीनिक्षेप अनुपात (सीसीडी रेसियो) खारेज गर्दै आउँदो असारसम्ममा बैंकले कर्जानिक्षेप अनुपात (सीडी रेसियो) ९० प्रतिशत पुर्याउने व्यवस्था गरियो। बैंकहरूको यस्तो सीमा नाघिसकेको छ। नेपाल बैंकका प्रमुख कार्यकारी अधिकृत कृष्णबहादुर अधिकारी अधिकांशको बुझाइ यो व्यवस्थाले लगानीयोग्य पुँजी (तरलता) अभाव भएको गलत भएको बताउँछन्। निक्षेप संकलन वृद्धि हुन नसक्नु र कर्जाको माग बढ्नु मुख्य कारण ठान्छन्। केन्द्रीय बैंकले सीडी रेसियो खारेज गरेर वासेल३ (बैंक तथा वित्तीय संस्थासम्बन्धी व्यवस्था) का मान्यतालाई क्रमशः लागू गर्दै जानुपर्ने दाहाल बताउँछन्।"
थपिए दुई जाति,"गोरखा : गोरखामा मात्र बसोबास गर्ने चुम्बा र नुब्री जातिले राष्ट्रिय जनगणना २०७८ मा आफ्नो पहिचान सूचीकृत गराएका छन्। चुम र नुब्री उपत्यकाका भोटे लामा समुदाय यसपटक छुट्टै जातिका रूपमा समेटिएका हुन्। चुमवासीले गणकसँग जात र भाषा चुम्बा अनि नुब्रीवासीले नुब्री नै लेखाएका छन्। लामा थर लेख्ने गरेका उनीहरूलाई २०६८ सालको जनगणनामा तामाङअन्तर्गत सूचीकृत गरिएको थियो। संस्थागत रूपमा र युवाहरूको सामूहिक पहलमा जनगणनामै वास्तविक जात र भाषा लेखाउन अभियान सञ्चालन गरिएको किमोलुङ फाउन्डेसनका अध्यक्ष वाङ्चुक राप्तेन लामाले बताए। नुब्री उपत्यकावासीले जाति र भाषामा नुब्री लेख्न र चुम उपत्यकावासीले चुम्बा लेख्न हामीले घरदैलो अभियान सञ्चालन गरी सचेत गरायौँ, उनले भने, सामाजिक सञ्जालमार्फत पनि प्रचारप्रसार गरिरहेका छौं। टोलटोलका अगुवालाई टेलिफोन गरी सचेत गराइरहेका छौं। यसपटकको जनगणनामा पहिचान स्थापित हुने विश्वास उनले व्यक्त गरे। आफ्नो पहिचान स्थापित गराउन स्थानीय युवा नै गणकमा खटिएको नुब्री क्षेत्रका पेमा ग्याल्बो लामाले बताए। तल्लो भेगका गणकले हाम्रो मर्म र भावनाअनुसार काम नगर्ने अनुमान गरी यसपटक प्रत्येक वडामा स्थानीय सचेत युवा गणकमा खटिएका छौं, उनले भने, गाउँका अशिक्षित, निमुखा व्यक्तिले वास्तविक तथ्यांक टिपाउन सकेनन् भने पनि स्थानीयस्तरका गणकले मिलाएर टिप्नेछन्। चुम्बा र नुब्रीले कोड भने नपाएकाले तथ्यांक विभागसँग समन्वय गरी कोड नम्बर नलेखी चुम्बा र नुब्री लेखेको उनले बताए। हामीले तथ्यांक विभागसँग पनि समन्वय गरेका छौं। जिल्ला जनगणना कार्यालयसँग समन्वय गरी कोड नम्बर नलेखी चुम्बा र नुब्री लेखेका छौं, उनले भने, त्यसरी नै पठाएपछि विभागले नै कोड नम्बर राखिदिने भनेको छ। यूएईको दुबईमा सम्मान कार्यक्रम छाडेर जनगणनामा खटिएको वाङचुक राप्तेन लामाले बताए। अहिले निजी लाभ लिन लाग्दा आफ्नो समुदाय १० वर्षपछि पर्छ, उनले भने, त्यसैले मैले दुबईमा हुने सम्मान कार्यक्रममा नगई गणक बनेर खटिएको छु। जिल्ला जनगणना कार्यालय गोरखाका प्रमुख महेन्द्रप्रसाद ढुंगानाले चुमनुब्री गाउँपालिकाका बासिन्दाको जनगणना गर्दा कोड नम्बर उल्लेख नगरी पठाउन निर्देशन दिइएको बताए। उहाँहरू छुट्टै खालको लामा हो। तर, २०६८ सालको जनगणनामा भूलबश तामाङमा सूचीकृत भएको रहेछ, ढुंगानाले भने, यसपटक चुम्बा र नुब्री जातिलाई कोड नम्बर दिन नसके पनि जनगणनाको कोडिङ, डिकोडिङ गरी नतिजा दिने बेला विभागले नै थपिदिने व्यवस्था भएको छ। यस्तै, धार्चेका गुरुङ र घले समुदायले यसपटक धर्ममा बोन लेखाएका छन्। यसअघि बौद्ध, हिन्दू र क्रिश्चियन सूचीकरण गरेका थिए। आफूहरू बोन्पो भएकाले अन्य धर्म उल्लेख नगरी बोन नै उल्लेख गर्न गाउँघरमा सघन अभियान सञ्चालन गरिएको टेकबहादुर गुरुङले बताए। यसअघि घले थर लेखेका समुदायले यसपटक जातिमा पनि घले र भाषा पनि घले नै उल्लेख गराएका छन्। गोरखामा जनगणनाका लागि ४ सय ४ जना गणक खटिएका छन्। गोरखा र पालुङटार नगरपालिकामा क्रमश: ८२ र ५९, भीमसेनथापामा ३०, आरुघाटमा ३६, धार्चेमा २४, चुमनुब्रीमा १६, अजिरकोटमा २२ जना छन्। बारपाक सुलिकोटमा ३४, सिरानचोकमा ३१, सहिद लखनमा ३७ र गण्डकी गाउँपालिकामा ३१ जना गणक खटिएको ढुङ्गानाले बताए।"
पालिका र शिक्षामा बढी भ्रष्टाचार,"काठमाडौं : स्थानीय तह र शिक्षा क्षेत्रमा सबैभन्दा बढी भ्रष्टाचार हुने गरेको पाइएको छ। अख्तियार दुरुपयोग अनुसन्धान आयोगको ३१औं वार्षिक प्रतिवेदनअनुसार संघीय मामिला र सार्वजनिक शिक्षाका उजुरी बढेका छन्। अख्तियारले सोमबार राष्ट्रपति विद्यादेवी भण्डारीलाई आव २०७७ ७८ को वार्षिक प्रतिवेदन पेस गरेको थियो। आव २०७७ ७८ मा ११४ वटा मुद्दा दायर गरिएकामा घुससम्बन्धी मुद्दा ७० वटा छन्। अघिल्लो आवमा २०७६७७ मा घुससँग सम्बन्धित मात्रै २०५ वटा मुद्दा दायर गरिएको अख्तियारका प्रवक्ता नारायणप्रसाद रिसालले बताए। स्थानीय तहसमेत संघीय मामिलाअन्तर्गत ३२७२ र शिक्षामा १५६१ प्रतिशत भ्रष्टाचार सम्बन्धी उजुरी परेका छन्। भूमि प्रशासनसँग जोडिएका उजुरीको संख्या ९०९ प्रतिशत छ। नक्कली शैक्षिक योग्यताको प्रमाणपत्र पेस गरेका उजुरीको हिस्सा ५६१ प्रतिशत छ। कुन प्रदेशबाट कति उजुरी ? विशेष अदालतमा दर्ता गरिएकामध्ये सबैभन्दा बढी घुसका मुद्दा छन्। ७० घुस मुद्दामा १ सय २४ जनालाई प्रतिवादी बनाइएको छ। जसमा २९ जना अधिकृत छन्। सहयोगी कर्मचारी ५६ जना र निर्वाचितमनोनित पदाधिकारी ६ जना रहेको अख्तियारले जनाएको छ। घुस प्रकरणमा ३३ जना मतियार एवं बिचौलियाविरुद्ध पनि मुद्दा दायर गरिएको छ। प्रतिवादीबाट १ करोड ५० लाख ६२ हजार रुपैयाँ बिगो माग दाबी गरिएको छ। प्रवक्ता रिसालका अनुसार कोभिड महामारीका कारण स्थलगत छानबिनदेखि बयान र सोधपुछ, अनुसन्धानात्मक कार्य प्रभावित भएका छन्। आयोगका १ सय २५ जना कर्मचारी कोरोना संक्रमित भएका थिए। भारतमा गई प्रमाणीकरण गर्ने कार्यसमेत हुन नसक्दा विगतका वर्षको तुलनामा यस अवधिमा झुटा शैक्षिक योग्यताको प्रमाणपत्रको कसुरमा न्युन मुद्दा दायर भएको छ। आव २०७७०७८ मा घुस, झुटा शैक्षिक प्रमाणपत्र, गैरकानुनी सम्पत्ति आर्जन, सार्वजनिक सम्पत्तिको हानिनोक्सानी, गैरकानुनी लाभ वा हानी पुर्याएको, राजस्व चुहावट र विविधसमेत १ सय १४ वटा मुद्दा परेका छन्। ४ सय ४३ जना प्रतिवादीबाट १ अर्ब ८९ करोड ४७ लाख बिगो माग दाबी गरिएको छ। सार्वजनिक सम्पत्तिको हानी नोक्सानी गरेका १ सय ६१ प्रतिवादीमध्ये १ सय ३ जना अधिकृत छन्। ९ सहयोगी कर्मचारी, निर्वाचितमनोनित ५ जना छन्। त्यस्तै, मतियारबिचौलिया ४४ विरुद्ध पनि मुद्दा दायर भएको अख्तियारले जनाएको छ। गैरकानुनी लाभ वा हानी पुर्याएका प्रतिवादी १ सय २ मध्ये २४ अधिकृत र ९ सहायकस्तरका कर्मचारी, निर्वाचित ९ जना र बिचौलिया ६० जना छन्। गैरकानुनी सम्पत्ति आर्जनमा अख्तियारले १७ जनालाई प्रतिवादी बनाएको छ। जसमा १ विशिष्ट श्रेणीको कर्मचारी पनि छन्। २ अधिकृत र १४ बिचौलियाहरू रहेको अख्तियारका प्रवक्ता रिसालले बताए। राजस्व चुहावटका ८ प्रतिवादीमध्ये २ जना अधिकृत, ४ सहयोगी, निर्वाचित २ जना प्रतिवादी बनेका छन्। यस्तै, झुटा शैक्षिक प्रमाणपत्र सम्बन्धी मुद्दामा ३ सहायकस्तरका कर्मचारीविरुद्ध मुद्दा दायर गरिएको छ। आव २०७६७७ मा झुटा शैक्षिक प्रमाणपत्र सम्बन्धी ८५ वटा मुद्दा परेको थियो। आव २०७७७८ मा कुल उजुरी २२ हजार ६ सय २५ वटा परेको थियो। जसमा ६४२३ प्रतिशत मात्र फछ्र्यौट भएको छ।"
हट्ला त सेयर धितो कर्जाको कडाइ ?,"काठमाडौं : नेपाल राष्ट्र बैंकले मौद्रिक नीतिमार्फत सेयर धितो कर्जामा कडाइ गर्यो। एउटा बैंकबाट ४ करोडसम्म मात्र सेयर धितो कर्जा लिन पाउने व्यवस्था गर्यो। ४ करोड बढी लिन चाहनेले अरू दुईवटा बैंकबाट ४४ करोड गरी १२ करोड सेयर कर्जा लिन पाउने व्यवस्था मौद्रिक नीतिमा राखियो। एउटै बैंकबाट जति पनि सेयर कर्जा लिन पाइने व्यवस्थाले ठूला लगानीकर्तालाई मात्र फाइदा पुगेको राष्ट्र बैंकको बुझाइ छ। मौद्रिक नीतिमा गरिएको कडाइले सेयर बजारमा प्रत्यक्ष प्रभाव पर्यो। लगानीकर्ताले आन्दोलनसमेत गरे। राष्ट्र बैंक र सरकारमाथि नीति परिवर्तन गर्न दबाब बढाए। राष्ट्र बैंक मंसिर पहिलो साता मौद्रिक नीतिको समीक्षा गर्ने गरी तयारीमा छ। कर्जा सीमा कडाइको प्रभाव पुँजी बजारमा असर देखियो। कर्जामा कडाइ गरेसँगै लगानीकर्तालाई असहज, झन्झटिलो हुनुका साथै सेयर बजारमा प्रभाव परेको छ। नेपाल पुँजीबजार लगानीकर्ता संघकी अध्यक्ष राधा पोखरेल मौद्रिक नीतिमार्फत सेयर धितो कर्जामा गरेको व्यवस्थाको विरोधमा अझै लगानीकर्ता आन्दोलनमा रहेको बताउँछिन्। उनका अनुसार केन्द्रीय बैंकले सेयर बजार बढ्यो भनेर सरासर घटाउन खोजेको छ। लगानीकर्ताले सेयर कर्जा नीतिमा पुनर्विचार गर्न दबाब दिए पनि राष्ट्र बैंकले आफ्नो सीमामा टसमस भएको छैन। अर्थ मन्त्रालयसँग छलफल गर्दा राष्ट्र बैंक स्वायत्त भएकाले हस्तक्षेप गर्न नमिल्ने र यो नीति ३३ महिनामा समीक्षा हुने भएकाले केही हुन सक्ने आश्वासन आएको पोखरेल बताउँछिन्। केन्द्रीय बैंकको यस्तो व्यवस्थाले ठूला लगानीकर्तालाई बजारबाट लखेट्ने काम भएको उनको आरोप छ। यसले साना लगानीकर्ता पनि प्रभावित भएका छन्। सीमाभन्दा कम कर्जा गएकाले क्याप हटाउनुपर्ने उनको सुझाव छ। नेपाल राष्ट्र बैंकका बैंक तथा वित्तीय संस्था नियमन विभागका कार्यकारी निर्देशक तथा प्रवक्ता देवकुमार ढकाल राष्ट्र बैंकको नीति परिवर्तन नहुने बताउँछन्। जसले जे भने पनि हटाउने वा नहटाउने भन्ने हुुँदैन। उनले भने। अर्थतन्त्रको आवश्यकताअनुसार ल्याइएको नीति कसैलाई असहज भयो भन्दैमा नहटाइने उनको तर्क छ। समीक्षा हुने अवधि बाँकी रहेकाले कुन व्यवस्था हट्छ र थपिन्छ भन्ने टुंगो लागेको छैन, उनले अन्नपूर्णसँग भने, वर्तमान अवस्थाको समीक्षा, बैंकिङ प्रणालीको तथ्यांकको आधारमा समीक्षा गर्दैछौं। सरोकारवाला संस्थाले सुझाव दिइहाले के गर्ने भन्ने विचार गर्छौ। राष्ट्र बैंकका सञ्चालक समितिका सदस्य रामजी रेग्मी मौद्रिक नीति समीक्षाको रिपोर्ट बोर्ड बैठकमा छलफलको क्रममा आएपछि मात्र नीतिगत व्यवस्था थप्ने वा घटाउने भन्ने टुंगो लाग्ने बताउँछन्। सेयर बजार घट्नुको पनि वास्तवमा कुरा अर्कै छ उनले भने, छलफलको क्रममै भएकाले अझै भन्न सकिँदैन। राष्ट्र बैंक चालू आवमा जारी गरेको नीतिमा अडिग देखिन्छ। तीन महिनाकै छोटो अवधिमा फेरबदल गर्दा नीति टिकाउ नहुने भएकाले कम्तीमा अर्ध वार्षिक तथा वार्षिकमै परिवर्तन गर्ने छाँट देखिएको छ। नेपाल बैंकर्स संघका निवर्तमान अध्यक्ष भुवनकुमार दाहाल केन्द्रीय बैंकले एक करोड रुपैयाँभन्दा बढी कर्जा लिने ठूला ऋणीसँग बैंकको राम्रो नेगोसियसन हुने भएकाले यसमा बैंकहरूलाई नै निर्णय गर्न दिनुपर्ने बताउँछन्। साना ऋणीलाई केन्द्रीय बैंकले संरक्षण गर्न ठीक छ तर ठूला ग्राहकसँग बैंकले गर्न सक्छ, उनले भने, ठूला ग्राहकका लागि मूल्य निर्धारणमा स्वतन्त्र छोडिनु पर्छ। चालू आवमा कर्जापुँजीनिक्षेप अनुपात (सीसीडी रेसियो) खारेज गर्दै आउँदो असारसम्ममा बैंकले कर्जानिक्षेप अनुपात (सीडी रेसियो) ९० प्रतिशत पुर्याउने व्यवस्था गरियो। बैंकहरूको यस्तो सीमा नाघिसकेको छ। नेपाल बैंकका प्रमुख कार्यकारी अधिकृत कृष्णबहादुर अधिकारी अधिकांशको बुझाइ यो व्यवस्थाले लगानीयोग्य पुँजी (तरलता) अभाव भएको गलत भएको बताउँछन्। निक्षेप संकलन वृद्धि हुन नसक्नु र कर्जाको माग बढ्नु मुख्य कारण ठान्छन्। केन्द्रीय बैंकले सीडी रेसियो खारेज गरेर वासेल३ (बैंक तथा वित्तीय संस्थासम्बन्धी व्यवस्था) का मान्यतालाई क्रमशः लागू गर्दै जानुपर्ने दाहाल बताउँछन्।"
मुद्दावाललाई तारिखमाथि तारिख,"काठमाडौं : हातमा मुद्दाको तारिख पर्चा। भोको पेट। रातभरको गाडी यात्राले अनिँदै। ७९ वर्षीय रामप्रसाद साह सोमबार बिहान साढे १० बजे सर्वोच्च अदालततिर नजर लगाइरहेका थिए। बाराको बलिरामपुरका उनी मुद्दाको तारिख खेप्न ऋण काढेर सोमबारै काठमाडौं ओर्लिएका हुन्। आङमा पातलो धोतीकुर्ता, हाफस्विटर र खुट्टामा चप्पल लगाएका थिए। जिल्ला र उच्च अदालतको फैसलाप्रति चित्त नबुझेपछि रामप्रसाद सर्वोच्चको भरोसामा आइपुगेका हुन्। सोमबार पनि उनको मुद्दा पेसीमा चढेन। बरु उनले अर्को तारिखको मिति पाए। तारिखमाथि तारिख कति धाउने ? बिचौलियाको हातमा न्यायालय परेजस्तै छ। पैसावालाको पक्षमा फैसला भइरहेको छिपेको छैन, उनले भने, सात वर्षदेखि अदालत धाउँदाधाउँदै ५० हजार कर्जा बोक्नुपरेको छ। तैपनि न्याय पाइएको छैन। १४ धुर ऐलानी जग्गामा उनको घर छ। अरूले त्यो जग्गा आफ्नो दाबी गरेपछि उनी मुद्दा खेपिरहेका छन्। उक्त जग्गामा आफू ५० वर्षदेखि बस्दै आएको उनले सुनाए। देशका दूरदराजबाट न्यायको आसमा काठमाडौं आएका सर्वसाधारण सोमबार सर्वोच्च अदालत अगाडि मुद्दाको तारिखको पर्चा देखाउँदै । सर्वोच्चका न्यायाधीशले २२ दिनदेखि बन्दीप्रत्यक्षीकरणबाहेक मुद्दा नहेर्दा उनीहरू तारिख मात्रै लिँदै फर्किन बाध्य छन् । यो अवधिमा ३ हजार मुद्दाको सुनुवाइ रोकिएको छ । तस्बिर : राजकरण महतो उनी अदालत पुग्दा गेटमा प्रहरी तैनाथ थिए। उनीहरूले त्यहाँका कर्मचारीबाहेक अरूलाई भित्र पस्न दिइरहेका थिएनन्। सर्वोच्च अदालतमा २२ दिनदेखि न्यायसम्पादन ठप्पप्राय: छ। प्रधानन्यायाधीश चोलेन्द्रशमशेर जबरासँग असन्तुष्ट न्यायाधीशले बन्दीप्रत्यक्षीकरण बाहेक मुद्दा हेरेका छैनन्। नेपाल बार एसोसिएसनको अगुवाइमा कानुन व्यवसायी प्रधानन्यायाधीशको राजीनामा माग गर्दै दिनहुँ धर्नामा बसिरहेका छन्। जसकारण सेवाग्राही अदालत धाउँदै रित्तै फर्किन बाध्य छन्। प्रधानन्यायाधीशको पक्षमा नाराबाजी गर्ने १९ जनालाई प्रहरीले १० बजेपछि नियन्त्रणमा लिएको थियो। उनीहरूलाई भ्यानमा हालेर लगिएको थियो। त्यही बेला भेटिए, सप्तरीका ४२ वर्षीय सरयुग मण्डल। मोहियानी हकसम्बन्धी मुद्दामा जिल्ला र उच्च अदालतले उनको पक्षमा फैसला गरेन। मुद्दा लड्दालड्दै बुवाको मृत्यु भयो। अहिले म मुद्दा लड्दै छु, उनले भने। तर, उनले पनि सोमबार अर्को तारिख पाए। दुई हजार भाडा तिरेर रातभरि गाडी चढेर अदालत आएँ। तर, मुद्दाको काम अघि बढेन, उनले भने, मुद्दा धाउँदाधाउँदै हाम्रो चार भाइको जीवनको कमाइ यसैमा सक्यो। तीन लाख ऋण पनि भयो। न्याय पाउन अझै कति सकिने हो त्यसको ठेगान छैन। न्यायाधीशले इजलास बहिष्कार गरेर हामी गरिबमाथि नै अन्याय गरिरहेका छन्। शान्तिपूर्ण रूपमा विवाद टुंग्याएर न्याय दिनुपर्ने उनले सुनाए। अढाई बिघामा सवा बिघा मोहियानीबापत पाउनुपर्ने थियो। तर, १० कठ्ठा मात्रै पाए। बाँकी १५ कठ्ठाका लागि उनका बुवा सोनाई मण्डलले २०२८ सालदेखि मुद्दा लडेका थिए। सोनाइको मृत्यु भएको सात वर्ष बितिसक्यो। अंश मुद्दा खेपिरहेका ६३ वर्षीय शीतल यादव १०:४० मा सर्वोच्चको गेट अगाडि सडकमा भेटिए। महोत्तरीको खैरबन्नीका उनी विगतमा तारिख लिएर तुरुन्त फर्किन्थे। तर, सोमबार कानुन व्यवसायीप्रहरी घम्साघम्सीले अलमलमा परे। कहाँ जाने ? कसरी तारिख लिने ? मेसो पाएनन्। प्रहरीलाई सोध्दा उता जानुस्, उता भने। सञ्चारकर्मीलाई पनि बाहिरै रोकिदिन्थ्यो। माथिको आदेश भन्दै अड्डामा अन्नपूर्ण टोलीलाई तीन घण्टा पस्न दिएनन्। बिहान पौने ११ बजेतिर प्रधानन्यायाधीशको राजीनामा माग्दै कानुन व्यवसायी अदालतभित्र पस्न खोजे। प्रहरीले रोक्दा घम्साघम्सी चल्यो। उनीहरू प्रहरी घेरा तोड्दै अदालत परिसरमा प्रवेश गरे। झन्डै १ घण्टासम्म नाराजुलुसले सडक आन्दोलनको झल्को दिन्थ्यो। प्रहरीले अदालतको मूल गेट बिहान ११:५२ बजेतिर खोल्यो। तारिख लिन आएका सेवाग्राही सुरक्षा जाँचपछि भित्र पस्न पाए। त्यही भीडमा थिए, कपिलवस्तुका ७० वर्षीय सन्तराम चाई। उनी २०२८ सालदेखि नानी (हजुर आमा)को नाममा रहेको ३८ कठ्ठा जग्गा आफ्नो नाममा ल्याउन विपक्षीसँग जिल्लादेखि मुद्दा लड्दै ५० वर्षमा सर्वोच्चको दैलोमा आइपुगेका हुन्। बढ्दै गरेको चिसोले उनको घुँडा दुखिरहेको छ। तापनि न्यायको आशामा अदालत धाइरहेका छन्। त्यसै अदालतले छिटो न्याय दिँदैन, उनले भने, दिनका दिन श्रीमान् (न्यायाधीश)हरूले काम गरिरहनुभएको छैन। हामी तारिख कति बोक्ने ? काम अघि बढेन। हाम्रो म्ुद्दाको पेसी कहिले तोकिन्छ, उनले भने, हामी गरिबले कमाएर छोराछोरी पाल्ने कि अदालतमा तारिखमाथि तारिख लिने ? सर्वोच्च परिसरको खाजाघर अगाडि नसिद्दिन खातुन सखरसँग चिउरा खाएर भोक मेटाइरहेका थिए। खाजाघरमा प्रहरी, सेवाग्राही र कानुन व्यवसायीको भीड थियो। सर्लाहीबाट जग्गासम्बन्धी मुद्दा खेप्न आएका खातुनलाई खाजाघरले बोलाएन। कारण थियो होटलमा खाजा खान पैसा नहुनु। उनको मुद्दामा सोमबार पनि सुनुवाइ भएन। हवाईजहाजको खर्च बेहोरी जिल्लाबाटै ल्याएको कानुन व्यवसायीलाई त्यसै फर्काउनुपर्यो। शेख रहिसुद आलम जालसाची मुद्दामा तारिख लिन रौतहटबाट आएका थिए। पछिल्लो ६ महिनामा यो उनको चौथो तारिख हो। कहिले के कहिले के बहानामा उनको मुद्दामा पेसी तोकिएन। बिहानको १० बजे नै सर्वोच्च पुगेका उनी कानुन व्यवसायीको नाराबाजीले तर्सिए। सर्लाहीका रामजी राम निर्णय दर्ता बदर तथा हक कायम मुद्दाको पेसी लिन आएका थिए। मलंगवा नगरपालिकाका कर्मचारी उनी आफ्नो मुद्दामा आफंै बहस गर्छन्। नापी हुँदा छुटेको जग्गा पुन: दर्ता गर्न चाहन्छन्। उनको भोगचलनमा रहेको एक बिघा जग्गामा २०६८ सालदेखि गाउँका अरूले दाबी गर्दै मुद्दा हालेका छन्। उनीहरूले जिल्ला तथा उच्च अदालतमा मुद्दा हारे। पुन: सर्वोच्च आएका छन्। यही मुद्दाको प्रतिवाद गर्न उनी काठमाडौं आइपुगेका छन्। रुपन्देही कोटहिमाईका समिम महम्मद रात्रिबस चढेर काठमाडौंमा ओर्लिए। आफ्नो भागमा परेको एक बिघा जमिन आफैंले भोगचलन गर्न कानुनी बाटो खुल्छ कि भन्ने आशा लिएर सोमबार बिहानै सर्वोच्चको गेटमा पुगे। उनको भाइहरूसँग अंश मुद्दा रहेछ। जिल्ला र उच्चले उनलाई अंश दिलायो। भाइहरू सर्वोच्च आए। दुई वर्षदेखि काठमाडौं जाने आउने गर्दा निकै ऋण लागिसक्यो। एक पटक तारिख लिन आउँदा ५ हजार रुपैयाँभन्दा बढी खर्च हुने उनले बताए। सर्वोच्च ठूलो छ। यहाँ न्याय पाइन्छ भनिन्छ। तर, अहिले यो आन्दोलनले जनतालाई लडाउन खोजेको हो कि आफ्नै लागि पद खोजेको हो बुझ्नै सकिनँ, उनले भने, एक वर्षमा सकिने मुद्दालाई १० वर्ष लगाइदिन्छ। न्यायाधीशलाई के नपुगेर इजलास रोकेका हुन कुन्नी मैले बुझेको छैन। सर्वोच्चको गेटमै दिउँसो १ बजे गीता मैनाली आक्रोशित हुँदै बोलिरहेकी थिइन्। उनको आक्रोश न्यायालयको सुरक्षामा खटिएका प्रहरीको व्यवहारप्रति थियो। भन्दै थिइन्, अन्यायमा परेर न्याय खोज्न आउने ठाउँको यो दुर्दशा छ। बार बेन्चको लडाइँले अपराधीहरूको मनोबल बढाइरहेको छ। पीडितहरूलाई विकल्प चाहियो। यो आन्दोलनमा पेसी तथा तारिख पर्नेहरूका लागि सर्वोच्च प्रशासनले केही बोल्नुपर्यो नि ! सूचना निकाल्न पर्यो। न्यायालयभित्र जसले जे गरे पनि पाइने हो ? सुरक्षाकर्मी पनि न्यायाधीशजस्तो भएको उनले बताइन्। कस्तो नराम्रो व्यवहार गरेका पीडितहरूलाई। टाढाटाढाबाट आएका पीडितहरूलाई गेटमै रोक्ने, धम्काउने, हेपेर व्यवहार गर्दा रहेछन्। न्यायालयमै यस्तो अन्याय व्यवहार भएपछि न्याय माग्न कहाँ जाने ?, उनले भनिन्, बार र बेन्च लड्छन्, सबका आआफ्ना स्वार्थ छन्। त्यसको बीचमा आमजनताले दु:ख पाउनुपर्ने ? कस्तो लापरबाही हो ? खोटाङका एक युवक पनि आक्रोशित देखिन्थे। भन्दै थिए, जसले जेसुकै माग गरोस्, आन्दोलन गरोस् कि टाउको फुटाओस्। तलब भत्ता खाएर जिम्मेवार पदमा बसेका न्यायाधीशले बेन्च बहिस्कार गर्न मिल्छ ? उनीहरूको स्वार्थका लागि जनतालाई दु:ख दिने ? जनताले तिरेको करबाट तलब खाने न्यायाधीशलाई जनताको काम नगर्ने छुट कसले दियो ? तीन युवा दिउँसो ३ बजे नेपाल बार एसोसिएसनको भवन परिसरमा बदाम छोडाइरहेका थिए। नेपालगन्जबाट जग्गाकै काम लिएर आएका मनोज, किसुनलाल र राजेश कुर्मी भुइँमा थचक्क बसेर नुनमा मिसाएर ल्याएको भुटेको चिउरा चपाउँदै थिए। सोमबार पनि उनीहरूको काम बनेन। सामान्य खोतीपाती गर्ने उनीहरू एकपटक काठमाडौं आउँदा हजारौं खर्च गर्नुपर्नेमा चिन्तित थिए। निराश हुँदै बार परिसरमा अल्झिरहेका थिए। सुनसान इजलासमध्याह्नसम्म अशान्त बनेको सर्वोच्च परिसर बिस्तारै सुनसान बन्दै गयो। भित्र अधिकांश इजलास खाली थिए। कर्मचारीहरू घाम तापेर बसिरहेका थिए। बेन्च नम्बर ५, ७ र १० मा एकल इजलास चलिरहेको थियो। न्यायाधीशहरूले बन्द्रीयप्रत्यक्षीकरण बाहेक मुद्दामा सुनुवाइ गरेका छैनन्। तारिख लिन आउनेहरू अर्को भाका लिएर घर फर्किंदै थिए। कर्मचारी बस्ने कुर्सी टेबल खाली थिए। तर, कार्यकक्षमा कम्प्युटर अन नै थियो, पंखा घुमिरहेकै थियो। तारिख शाखा, लगत कक्षलगायत केही कक्षमा फ्याट्टफुट्ट सेवाग्राही थिए। सर्वोच्चमा प्रधानन्यायाधीश र १९ न्यायाधीश छन्। विभिन्न शाखामा ५ सय कर्मचारी छन्। रोकियो ३ हजार मुद्दाको सुनुवाइ सर्वोच्चका प्रवक्ता बाबुराम दाहालले बार र बेन्च आन्दोलनले करिब ३ हजार मुद्दाको सुनुवाइ रोकिएको बताए। कात्तिक ८ देखि २९ गतेसम्मको तथ्यांक हो। हिजोआज तारिख तथा पेसीका लागि आउने सेवाग्राहीलाई एक डेढ महिना अघि नै म्याद दिइएको प्रवक्ता दाहालले बताए। आन्दोलन सर्वाेच्च अदालतले चलाएको होइन। कहिले सकिन्छ र पुन: काम हुन्छ भन्ने हामीलाई नै थाहा छैन। अदालतको कर्मचारीबाट हुने कामकारबाहीमा कहीँ कतै कमजोरी छैन, दाहालले भने, अरूले जिम्मेवारी पूरा गरे, गरेनन् त्यो उहाँहरूसँगै सोध्नुस्। हरेक दिन २५० देखि ३०० मुद्दा पेसीमा चढेका हुन्छन्। नियमित काम हुँदा ६०७० मुद्दा दैनिक फछ्र्योट हुन्थे। सर्वाेच्चमा २९ हजार १ सय ७ मुद्दा विचाराधीन छन्। प्रधानन्यायाधीशले सोमबार १० वटा इजलासमा २ सय ९८ पेसी तोकेका थिए। तर, न्यायाधीशले बन्दीप्रत्यक्षीकरण बाहेक मुद्दा हेरेनन्। प्रधानन्यायाधीश जबरा भने इजलासमा बसेका थिए। सर्वोच्चको सुरक्षामा रहेका प्रहरीको व्यवहारबारे उनले भने, सामान्य बेला भएको भए यहाँ भित्रका सुरक्षाकर्मीले न्यायालयको सुरक्षा गर्ने गर्नुहुन्थ्यो। तर, अहिले न्यायालयमा आक्रमण हुने डरले गर्दा पनि विभिन्न ठाउँका प्रहरी फोर्स यहाँ परिचालित हुनुहुन्छ। आन्दोलनका नाममा असम्बन्धित पक्षहरू पनि सहभागी हुने गरेको देखिएको छ। यसैले पनि अहिले सुरक्षाको प्राथमिकतामा न्यायालय परेको हो, दाहालले भने, अवस्था सामान्य भएपछि हामी सबै तरहले सेवाग्राहीको समस्या समाधानमा ध्यान दिन्छौं।"
बसको ठक्करबाट नाबालकको मृत्यु,विराटनगर : पूर्वपश्चिम लोकमार्गअन्तर्गत मोरङको पथरीशनिश्चरे नगरपालिका२ मा यात्रुबहाक बसको ठक्करबाट मंगलबार बिहान एक नाबालकको मृत्यु भएको छ। काठमाडौंबाट झापाको काँकडभिट्टातर्फ यात्रु लिएर जाँदै गरेको प्रदेश ३००१ ख २०० नम्बरको बसले ठक्कर दिँदा बेलबारी नगरपालिका४ घर भएका ७ वर्षीय विवश आचार्यको मृत्यु भएको हो। मोरङ ट्राफिक प्रहरी प्रमुख इन्सपेक्टर चन्द्रबहादुर खड्काका अनुसार आमा भावना आचार्यसँगै सडक पार गर्दै गर्दा तीव्र गतिमा रहेको बसले नाबालकलाई ठक्कर दिएको थियो। बसको ठक्करबाट गम्भीर घाइते भएका विवशको उपचारका क्रममा पथरी अस्पतालमा मृत्यु भएको जानकारी खड्काले दिए। उनका अनुसार बस र चालक भोजपुरको रामप्रसाद राई गाउँपालिका६ का ३४ वर्षीय शम्भु थापालाई नियन्त्रणमा लिएर घटनाका बारेमा अनुसन्धान थालिएको छ।
सडक अवरुद्ध गराउँदै हिँडेका विप्लवका ८ कार्यकर्ता पक्राउ,"काठमाडौं : सडक अवरुद्ध गराउँदै हिँडेका विप्लवका ८ कार्यकर्तालाई प्रहरीले पक्राउ गरेको छ। नेत्रविक्रम चन्दको नेकपाका कार्यकर्ताले काठमाडौं उपत्यकाका विभिन्न स्थानमा आवागमन रोक्ने र सार्वजनिक सवारी साधनमाथि तोडफोडको प्रयास गरेका थिए। सोक्रममा त्रिपुरेश्वर,बालाजु,बल्खुलगायतका क्षेत्रबाट उनीहरुलाई पक्राउ गरेको प्रहरीले जनाएको छ। बन्द गराउँदै हिँडेका विप्लव कार्यकर्ताले एउटा सार्वजनिक बस तोडफोड गरेका छन्। सरकारले पेट्रोलियम पदार्थको मूल्यवृद्धि गराएको विरोधमा विप्लवले आज बन्दको आह्वान गरेका थिए।"
आगलागी पीडितको राहत बैठकमै सिमित,"मुगु : सदरमुकाम गमगढीस्थित तल्लो बजारमा आगलागी भएका घरपरिवारलाई राहतको लागि सरोकारवाला निकाय बैठकमा मात्रै सिमित भएका छन्। आगालागी भएका १७ घरधनी, चार टहराधनी र २१ घर बाहलमा बसेका ४२ घरपरिवारलाई तत्काल राहत पुर्याउन सरोकारवाला निकायहरु बैठकमै व्यस्त भएका हुन्। बैठकमा नै व्यस्त हुनाले आगालागी पीडितहरु समस्यामा परेका छन्। जसले गर्दा उनीहरुलाई कँहा बस्ने के खाने भन्ने चिन्ता भएको छ। सोमबार राति १२ः ३१ बजे ठील्ले लामाको घरमा पूजा कोठाको दियोबाट सल्केको आगोबाट सदरमुकाम गमगढीस्थित तल्लो बजारका ६३ घरपरिवारको आगलागीले सबै धनमाल क्षति भएको थियो। पीडितहरुलाई तत्काल राहत दिनुको सट्टा सरोकारवाला भने राहतको बाहाना बनाएर बैठकमा नै बेस्त भएका छन्। तत्काल राहतका लागि मंगलबार बिहान जिल्ला समन्वय समितिको सभाहलमा बसेको सर्वपक्षिय बैठकले राहतका लागि स्थानीय गैर सरकारी संस्था तथा कर्णाली प्रदेश सरकारलाई राहत उपलब्ध गरान अनुरोध गर्ने निर्णय गरेको थियो। छाँयानाथ रारा नगरपालिकाले स्थानीय गैर सरकारी संस्थासँग राहत बारे बैठक गरेको छ। त्यस्तै, जिल्ला प्रशासन कार्यालयमासमेत विपद् व्यवस्थापन समितिको बैठक बसेको स्रोतले जानकारी दिएपनि तत्काल राहत उपलब्ध हुन सकेको छैन। कर्णाली प्रदेशका मुख्यमन्त्री जीवन बहादुर शाहीले पिडितहरुलाई तत्काल राहत उपलब्ध गराउने भनी प्रेस विज्ञप्तिमार्फत घोषणा समेत गरेका थिए। काठमाडाैबाट सेनाको हेलिकप्टर सुर्खेत पुगेर मुगु पुग्दा हेलिकप्टरलाई फर्कन समय नपुग्ने भएकाले पिडितलाई राहत उपलब्ध गर्न नसकिएको कर्णाली प्रदेश सांसद चन्द्रबहादुर शाही बताउँछन्। भोली मात्रै राहत सदरमुकाममा पुग्ने शाहीले बताए। उद्योग बाणिज्य संघले भने राहतको लागि सदरमुकाममा रहेका आफ्ना व्यापारीहरुबाट नगद चन्दा उठाउन सुरु गरेको छ। संघले संकलन गरेकाे रकम जिल्ला विपद् व्यवस्थापन समितिको जिम्मा दिएकाे छ। जिल्लाले सो रकमबाट तत्काल राहत उपलब्ध गराउने उद्योग वाणिज्य संघका अध्यक्ष कमल बुढाले जानकारी दिए। प्रमुख जिल्ला अधिकारी रोमबहादुर महतले दिएको जानकारी अनुसार केही अग्नि पिडितहरुलाई तत्कालका लागि राहत रेकडक्रसले गैर खाद्य सामग्री र अन्य निकायबाट केही नगद वितरण गरिने भएको छ। प्रदेश सरकारबाट आउने राहत समय अभावका कारण हेलिकप्टर पुग्न नसक्ने भएकाले बुधबार मात्र प्रदेश सरकारले जिल्लामा पुग्ने महतले बताएका छन्।"
१० तस्बिरमा कात्तिक नाच (फाेटाेफिचर),ललितपुर : कात्तिक नृत्य ललितपुरको सबैभन्दा लामो समयावधिसम्म चल्ने नृत्य हो। यसमा लोकनाटक तथा लोकनृत्य समावेश हुन्छन्। कात्तिक नाचको छैठौं दिन जलस्यन नृत्य सम्पन्न भएकाे छ। जहाँ भगवान विष्णु ब्रह्माण्ड सागरमा अनन्त सेशमा सुतिरहेको देखाइएकाे थियो। साथै मधु र कैतबको पराजय भएकोसमेत देखाइन्छ।
सत्ता गठबन्धनले प्रधानन्यायाधीशलाई भन्यो : अदालतको गतिरोध तत्काल अन्त्य गराउनु,"काठमाडौं : वर्तमान सत्ता गठबन्धनले सर्वोच्च अदालतमा देखिएको विद्यमान विवाद तत्काल समाधान गर्न प्रधानन्यायाधीश चोलेन्द्र शमसेर जबरालाई आग्रह गरेको छ। मंगलबार बसेको पाँच दलीय गठबन्धन समन्वय समितिको बैठकले न्यायापालिकाको स्वतन्त्रता, गरिमा, विश्वसनियता र स्वच्छतालाई कायम राख्ने गरी निकास दिन प्रधानन्यायाधीश जबरासँग आग्रह गरेका हो। पाँच दलीय गठबन्धनले विज्ञप्ति जारी गर्दै यतासक्य छिटो निकाश दिन प्रधानन्यायाधीशलाई आग्रह गरेको छ। सत्ता गठबन्धनले घुमाउरो पारामा अदालतको विवाद समाधान गर्न नसके मार्ग प्रशस्त गर्न आग्रह गरेको छ।"
मुगुका आगलागी पीडितलाई तत्कालै राहत प्याकेज : मुख्यमन्त्री शाही,"दैलेख : कर्णाली प्रदेश सरकारले मुगुका आगलागी पीडितलाई तत्कालै राहत प्याकेज घोषणा गर्ने जनाएको छ। मंगलबार कर्णालीका मुख्यमन्त्री जीवनबहादुर शाहीद्वारा जारी विज्ञप्तीमा आगलागी पीडितलाई स्थानीय प्रशासनको सिफारिसका आधारमा प्रदेश सरकारले तत्कालै राहत प्याकेज घोषणा गर्ने उल्लेख छ। मुगुको छाँयानाथ रारा नगरपालिका१ गमगढी बजारमा सोमबार राती आगलागी हुँदा २१ वटा घर जलेका छन्। २१ वटा घर पूर्णरुपमा ध्वस्त भएको जिल्ला विपद् व्यवस्थापन समितिले जानकारी दिएको छ। स्थानीय प्रशासनले आगलागीबाट भएको क्षतीको विवरण संकलन गरिरहेको छ। मुख्यमन्त्री शाहीद्वारा जारी विज्ञप्तीमा गमगढी बजारमा भएको आगलागीको घटनाप्रति कर्णाली प्रदेश सरकारको गम्भिर ध्यानाकर्षण भएको उल्लेख छ। आगलागीबाट अर्बाै धनसम्पती जलेर नष्ट भएको समेत विज्ञप्तीमा उल्लेख छ। सोमबार राति १२ बजेदेखि सल्केको आगो नेपाली सेना, सशस्त्र प्रहरी, नेपाल प्रहरी र स्थानीयको अथक प्रयासमा नियन्त्रणमा आएको थियो। मुख्यमन्त्री शाहीले आगलागी नियन्त्रणमा खटिएका सम्पूर्णलाई धन्यवाद समेत दिएका छन्। आगलागी पीडित स्थानीयलाई राहत तथा पुर्नस्थापनाका लागि प्रदेश सरकार गम्भिर रहेको मुख्यमन्त्री शाहीले जनाएका छन्। उनले विज्ञप्तीमार्फत आगलागी पीडितलाई अल्पकालिन राहतका लागि व्यवस्था मिलाउन स्थानीय प्रशासनलाई निर्देशन दिएको बताए।"
सुसाइड नोट लेखेर ससुरालीमा आत्महत्या,"जनकपुरधाम : ससुरालीका सबै सदस्य मिलेर कुटपिट गरेको भन्दै धनुषाका एक युवकले सुसाइड नोट लेखेर आत्महत्या गरेका छन् । धनुषाको मिथिला नगरपालिका २ का २६ वर्षीय रामचन्द्र महतोले सोमबार राति मिथिला नगरपालिका ५ श्रीपुरस्थित ससुराली घरमा आत्महत्या गरेका हुन् । महतोले सुसाइड नोट लेखेर खल्तीमा हाली आत्महत्या गरेको पाइएको धनुषाका प्रहरी प्रवक्ता प्रहरी नायव उपरिक्षक (डीएसपी) जितेन्द्र बस्नेतले जानकारी दिए। उनको उपचारका लागि ल्याउने क्रममा मृत्यु भएको प्रहरीले जनाएको छ। सुसाइट नोटमा उनले आफूलाई ससुरालीका सबै परिवारजन मिलेर सोमबार निर्घात कुटपिट गरेकाले मेरो मृत्यु भए त्यसको सम्पूर्ण जिम्मेवार ससुराली घरका सबै सदस्य हुनेछन् भन्दै लेखेका छन्। सुसाइड नोटमा लेखेका छन, म रामचन्द्र महतो म आफ्नो पुरै होस हवासमा लेख्दै छु, कि मेरो यदि कुनै कारणबस् मृत्यु भयो भने त्यसको सम्पूर्ण जिम्मा मेरो ससुरालीका सम्पूर्ण सदस्यको हुनेछ । किनकी मलाई उनीहरुले मिति २०७८७२९ गतेका दिन बेलुकातिर सबैजना मिली कुटेको छ र टर्चर गरेकाले मलाई यसले धेरै मन दुख्ने गाली गरेकाले म आत्महत्या गर्न गइरहेको छु। उनले सुसाइड नोटमा आफ्नो हस्ताक्षर समेत गरेका छन् । महतोले मिथिला नगरपालिका ५ श्रीपुरमा रहेको ससुराली घरमा झुण्डेर आत्महत्या गरेका हुन् । झुण्डेको देखेपछि परिवारजनले उनलाई उपचारका लागि अस्पताल लैजाने क्रममा बाटोमा मृत्यु भएको प्रहरीको भनाइ छ । घटनापछि सासू सुमित्रा देवी र सालो श्रवण महतोलाई प्रहरीले अनुसन्धानका लागि नियन्त्रणमा लिएको छ । मृतक महतोको शव पोस्टमार्टमको लागि प्रादेशिक अस्पताल जनकपुरमा राखिएको छ । घटनाका विषयमा थप अनुसन्धान भइरहेको जिल्ला प्रहरी कार्यालय धनुषाले जनाएको छ । मृतक महतोले ५ वर्षअघि प्रेम विवाह गरेका थिए । उनका दुई छोरा छन्। घरभन्दा केहि पर मात्र ससुराली भएकाले प्रायः ससुरालीघरमा आउजाउ गर्ने गरेका थिए ।"
बन्दले जनजीवन प्रभावित,"तानसेन : नेत्रविक्रम चन्दको नेपाल कम्युनिष्ट पार्टीले गरेको नेपाल बन्दका कारण पाल्पाको जनजीवन पूर्ण रुपमा प्रभावित भएको छ। नेकपा विप्लप पक्षले पेट्रोलिम पदार्थको मुल्यवृद्धिको विरोधमा आज देशव्यापी गरेको बन्द गरेकाे हो। मंगलबार पाल्पाबाट चल्ने लामो तथा छोटो दुरीका कुनै पनि सवारी साधन चलेका छैनन्। सिद्धार्थ राजमार्गको तानसेन बुटवल, तानसेन तम्घास सडकहरु पनि सुनसान छन्। कोभिडको कारण लामो समय बन्द भई सञ्चालनमा रहेका शैक्षिक संस्थाहरु र साथै घरेलु तथा साना उद्योग, बजार पसलहरुसमेत बन्द छन्। सरकार तथा गैर सरकारी क्षेत्रबाट भएको सबै किसिमको मुल्यवृद्धि तत्काल फिर्ता हुनुपर्ने, बजार नियन्त्रण गरी महङ्गी बढाउने विचौलियाहरुलाई कारवाही गरी मूल्य नियन्त्रण गर्नुपर्ने मागसहित विभिन्न आन्दोलनका कार्यक्रमसहित विप्लप नेकपाले नेपाल बन्दको आव्हान गरेको जनाएको छ। जिल्ला प्रहरी कार्यालय पाल्पाले तानसेन, रामपुर, हार्थाेक छहरा, आर्यभञ्ज्याङ्ग, लगायतका क्षेत्रको चोक र गल्लीगल्लीमा प्रहरी परिचालन गरिएको छ।"
नीति कथा : विश्वास,"महासागरमा सधैं मोजमस्ती गर्दै पौडी खेलिरहनु पनि दिक्कलाग्दो हुने रहेछ। त्यसैले होला प्रत्येक वर्ष कछुवा वनजंगल, हिमालपहाड, सहरगाउँ, मरुभूमि भ्रमणमा निस्कँदोरहेछ। छोटो शब्दमा भन्नुपर्दा संसार भ्रमणमा निस्किँदोरहेछ। यस्तै संसार भ्रमणमा निस्कने क्रममा कछुवा समुन्द्रबाट सयौं माइल टाढा पुगेछ। हिँड्दाहिँड्दै थाकेर तिर्खा लाग्न थालेकाले कछुवा विस्तारै इनारतिर गएछ। जब इनारको पानी पिउन थाल्यो। पानी खाई आराम लिन बसेको मात्र के थियो उसले इनारमा बिन्दास अनि मज्जाले रमाएर खेलिरहेको भ्यागुतोलाई देखेछ। यत्तिकैमा उसले भ्यागुतोसँग कुरा गर्न थाल्यो। कुरैकुरामा समुन्द्रको कुरा पनि निस्कियो। कछुवाले भन्यो, हामी बस्ने समुन्द्र त विशाल हुन्छ नि। भ्यागुतोले इनारको पाँच चक्कर घुमेर कछुवालाई सोध्यो, के समुन्द्र यति विशाल हुन्छ ? कछुवाले जवाफ दियो, त्योभन्दा पनि ठूलो हुन्छ। भ्यागुतोले फेरि इनारको २५ चक्कर लगाउँदै सोध्यो, के समुन्द्र यति विशाल हुन्छ ? कछुवाले फेरि भन्यो, समुन्द्र योभन्दा पनि विशाल हुन्छ। भ्यागुतोले फेरि इनारको चक्कर यसरी लगायो कि भ्यागुतो निकै थाकिसकेको थियो। थकानले उसको मुटुको ढुकढुकी नै बन्द होला जस्तै भएको थियो। सकिनसकी उसले कछुवालाई सोध्यो, के तपाईं बस्ने समुन्द्र यति विशाल छ र ? कछुवाले फेरि भन्यो, भ्यागुतो भाइ, समुन्द्र त योभन्दा पनि निकै विशाल हुन्छ नि। कछुवाको जवाफ सुनेपछि सधंै इनारभित्र बस्ने भ्यागुतोलाई उठ्नसम्म रिस उठ्यो। भ्यागुतोले भन्न थाल्यो, तपाईंले कि त मसँग मजाक गर्न खोज्नु हुँदै छ कि त तपाईंको दिमाख ठिक छैन। कुनै पनि समुन्द्र मैले इनारमा चक्कर लगाएको जति विशाल हुनै सक्दैन। यति भनेर रिसाउँदै भ्यागुतो इनारभित्र पस्यो। बिचरा कछुवा के भन्ने, के नभन्ने दोधार भएर इनारमा हेरिरह्यो। दिमाग नभएको भन्ने शब्द कछुवाको मस्तिष्कमा निरन्तर गुञ्जिरह्यो। एक पटक त कछुवालाई आफ्नै कुरामा पनि शंका लाग्न थाल्यो कि कतै भ्यागुतोले भने जस्तै समुन्द्र इनारको सय चक्कर बराबर त छैन ? अनि फेरि उसको मस्तिष्कमा समुन्द्रको याद आउन थाल्यो। ऊ आफ्नो दिमाग ठिकै रहेको विश्वासका साथ विस्तारै गन्तव्यतिर हिँड्न थाल्यो। नैतिक शिक्षा : हामी जे देख्छौं, त्यसमा विश्वास गछौं। थोरै देख्ने र बुझ्ने त्यति कुरामा मात्रै सीमित हुन्छन्। धेरै देखेपढेकाहरूले धेरै नै बुझेका हुन्छन्। त्यसैले हामीले अरूको कुरामा भन्दा पनि सही कुरामा विश्वास गर्नुपर्छ। नीति कथा : विश्वासको नतिजा नीति कथा : सम्पत्ति कि संस्कार यस्तो छ जलवायु परिवर्तनको कथा नीति कथा : लुकेको गुण तहसनहस एउटा देशको कथा नीति कथा : प्रशंसासँगै आलोचना नीति कथा : हिम्मतले जितिन्छ नीति कथा : घमण्डको पर्दा नीति कथा : भ्रम र वास्तविकता"
स्वास्थ्य संस्थालाई अक्सिजन कन्सल्ट्रेटर मेसिन,"सन्धिखर्क : श्वासप्रश्वास प्रक्रियामा अक्सिजनको कमीबाट हुने जोखिम नियन्त्रण गर्न अर्घाखाँचीका विभिन्न स्वास्थ्य संस्थाहरुमा अक्सिजन कन्सल्ट्रेटर मेसिन प्रदान गरिएको छ। नेपाली कांग्रेसका नेता डाक्टर जयबहादुर टण्डन र डाक्टर मुक्ति श्रेष्ठको पहलमा अर्घाखाँची दिगो विकास केन्द्रले अक्सिजन कन्सल्ट्रेटर मेसिन प्रदान गरेको हो। जिल्लाको अर्घा स्वास्थ्य चौकी, मालारानी गाउँपालिकाको हंसपुर स्वास्थ्य चौकी, भूमिकास्थान नगरपालिकाको खिल्जी स्वास्थ्य चौकी र पाणिनि गाउँपालिकाको अड्गुरी स्वास्थ्य चौकी, पाली स्वास्थ्य चौकी,पटौटी स्वास्थय चौकी र मालारानी गाउँपालिका १ को मरेंग स्वास्थ्य चौकीमा एकएक वटा कन्सल्ट्रेटर मेसिनसहित स्वास्थ्य सामाग्री प्रदान गरेको अर्घाखाँची दिगो विकास केन्द्रका अध्यक्ष डाक्टर जयबहादुर टण्डनले बताए। आफ्नै गाउँको स्वास्थ्य संस्थामा अक्सिजन कन्सल्ट्रेटर मेसिन प्रदान गरेपछि मालारानी गाउँपालिका १ र २ का स्थानीयहरु हर्षित भएका छन्। मालारानी गाउँपालिकाको १ र २ का वासिन्दाले सेवा लिने उक्त स्वास्थ्य चौकीमा अक्सिजन मेसिन लिएर डाक्टर जयबहादुर टण्डनको टोली गएपछि उनीहरु खुशी भएका हुन्। अक्सिजनको अभावमा जन्मिएका शिसुहरुमा स्वास्थ्यमा जटिलता उत्पन्न भएको स्मरण गर्दै आगामी दिनमा कन्सल्ट्रेटर मेसिनबाट अक्सिजन दिएर पनि बालबालिका बचाउन सकिने स्वास्थ्य चौकी मदनकुमार आचार्यले बताए। उनले कोभिड मात्र नभएर बालबालिका र दमका रोगीहरुका लागि पनि उपयोगी हुने बताएका छन्। नेपाली कांग्रेसका वडा सभापति भरत थापाको विशेष सहजीकरणमा अक्सिजन कन्सल्ट्रेटर मेसिन स्वास्थ्य चौकीलाई हस्तान्तरण गरिएको हो। स्वास्थ्य चौकीमा एक कार्यक्रमकाबिच डाक्टर टण्डनले वडा अध्यक्ष तथा स्वास्थय चौकी व्यवस्थापन समितका अध्यक्ष बालकृष्ण आचार्य र स्वास्थय चौकी प्रमुख मदनकुमार आचार्यलाई कन्सल्ट्रेटर मेसिन प्रदान गरेका हुन्।"
बारलाई न्यायाधीशहरूको जवाफ : हामी तपाईंहरूकै साथमा छौं,"काठमाडौं : नेपाल बार एसोसियसन संघ र सर्वोच्च अदालतका न्यायाधीशबीच मंगलबार छलफल भएको छ। छलफलमा न्यायाधीशहरूले प्रधानन्यायाधीश चोलेन्द्रशमशेर जबराले राजीनामा दिनुपर्नेमा १९ न्यायाधीश एकमत रहेको बताएका छन्। छलफलमा १३ न्यायाधीशको सहभागिता रहेको सर्वोच्च अदालत बार एसोसिएसनका सचिव ऋषिराम घिमिरेले जानकारी दिए। नेपाल बारसँग भएको छलफलमा न्यायाधीश कुमार रेग्मी, कुमार चुडाल, बमकुमार श्रेष्ठ, तेजबहादुर केसी र मनोजकुमार शर्मा अनुपस्थित थिए। यसअघि सोमबार नेपाल बार एसोसिएसन र सर्वोच्च अदालत बार एसोसिएसनका पदाधिकारीले न्यायाधीशहरूलाई आफ्नो धारणा सुनाएका थिए। बारले प्रधानन्यायाधीशको राजीनामा एकमात्र विकल्प रहेको बताएको छ। बारले प्रधानन्यायाधीशको राजीनामा माग गर्दै दैनिक सर्वोच्च अदालतमा आन्दोलन गर्दै आएको छ। बारले आन्दोलनबाट पछि नहट्ने बताइसकेको छ। यसअघि सोमबार प्रधानन्यायाधीश जबराले निकासको बाटो दिन बारलाई अनुरोध गरेका थिए।"
"मुगुको गमगढी बजारमा आगलागी, २० घर जले (तस्बिर)","मुगु : मुगु सदरमुकाम गमगढीस्थित तल्लो बजारमा आगलागी हुँदा २० घर ध्वस्त भएका छन्। सोमबार राति १२:३१ बजे ठील्ले लामाको घरमा पूजा कोठाको दियोबाट सल्केको आगोबाट सदरमुकाम गमगढीस्थित तल्लो बजारका २० घर ध्वस्त भई ५० करोड बढी क्षति भएको प्रहरीले जानकारी दिएको हो। ठिल्ले लामाको पुजा कोठाको दियोबाट सल्केको आगोले तल्लो बजारमा रहेको लामाको घरसहित छिरिङ लामा, गोमा शाही, डम्बर मल्ल, झमा लामा, गुरु लामा, टासी लामा, राजबहादु शाही, छत्त बहादुर मःल्ल, कुसलाला सावद, पृथ्बिजङ्ग शाही, रत्नबहादुर शाही, जानबहादुर हितान, दानबहादुर हितान, जनकबहादुर मल्ल, ग्याम्जो लामा, याग्याल लामा, बिशाल मल्ल, पुतलि शाही, लक्ष्मि शाहीको घर पूर्ण रुपले क्षति हुँदा ५० करोडभन्दा माथि क्षति भएको जिल्ला प्रहरी कार्यालयका डीएसपी चित्र बहादुर भट्टराईले जानकारी दिएका छन्। राति १२:३० बाट सुरु भएको लागो नियन्त्रणमा नेपाल प्रहरी, सशस्त्र नेपाली सेना र स्थानियले बुधबार बिहान ४ बजे नियन्त्रणमा ल्याएका थिए। आगो लागी भएका घरहरु सबै व्यापारिक प्रयोजनामा थिए। खाद्यान्न , फेन्सि, रेष्टुरेण्ट, होटल मेडिकल, संचालनमा आएका घरमा आगलागी हुँदा अहिले आगलागी पिडितहरुलाई महाकाली मावि खाद्य संस्थान र पशु कार्यालयको खुल्ला चौरमा राखिएको छ। साघुँरो गल्लि र पानी र दमकल तथा अन्य उपकरणकको अभावले गर्दा ठूलो क्षति भएको हो। आगलागीले भौतिक संरचना तथा धनमाल क्षति भएको भएपनी मानवीय क्षति भने नभएको प्रहरीले बताएको छ। आगलागीले गर्दा छाँयानाथ रारा नगरपालिकाका सबै स्थानमा विद्युत आपूर्ति बन्द भएको छ भने गमगढीको तल्लो बजारमा सञ्चार सेवासमेत अवरुद्ध भएको छ। आगो नियन्त्रण गर्दै सर्वसाधरण र सुरक्षाकर्मी"
पालिका र शिक्षामा बढी भ्रष्टाचार,"काठमाडौं : स्थानीय तह र शिक्षा क्षेत्रमा सबैभन्दा बढी भ्रष्टाचार हुने गरेको पाइएको छ। अख्तियार दुरुपयोग अनुसन्धान आयोगको ३१औं वार्षिक प्रतिवेदनअनुसार संघीय मामिला र सार्वजनिक शिक्षाका उजुरी बढेका छन्। अख्तियारले सोमबार राष्ट्रपति विद्यादेवी भण्डारीलाई आव २०७७ ७८ को वार्षिक प्रतिवेदन पेस गरेको थियो। आव २०७७ ७८ मा ११४ वटा मुद्दा दायर गरिएकामा घुससम्बन्धी मुद्दा ७० वटा छन्। अघिल्लो आवमा २०७६७७ मा घुससँग सम्बन्धित मात्रै २०५ वटा मुद्दा दायर गरिएको अख्तियारका प्रवक्ता नारायणप्रसाद रिसालले बताए। स्थानीय तहसमेत संघीय मामिलाअन्तर्गत ३२७२ र शिक्षामा १५६१ प्रतिशत भ्रष्टाचार सम्बन्धी उजुरी परेका छन्। भूमि प्रशासनसँग जोडिएका उजुरीको संख्या ९०९ प्रतिशत छ। नक्कली शैक्षिक योग्यताको प्रमाणपत्र पेस गरेका उजुरीको हिस्सा ५६१ प्रतिशत छ। कुन प्रदेशबाट कति उजुरी ? सबैभन्दा बढी उजुरी प्रदेश २ अन्तर्गतका कार्यालयसँग सम्बन्धित छन्। प्रदेश २ मा २४५६, बागमतीमा २२५९, लुम्बिनीमा १३७२ र प्रदेश १ मा १२५४ प्रतिशत उजुरी परेको छ। सुदूरपश्चिममा ११४५ र गण्डकीमा ७१६ प्रतिशत उजुरी छ। सबैभन्दा कम उजुरी कर्णालीबाट ७९८ प्रतिशत रहेको प्रतिवेदनमा उल्लेख छ। विशेष अदालतमा दर्ता गरिएकामध्ये सबैभन्दा बढी घुसका मुद्दा छन्। ७० घुस मुद्दामा १ सय २४ जनालाई प्रतिवादी बनाइएको छ। जसमा २९ जना अधिकृत छन्। सहयोगी कर्मचारी ५६ जना र निर्वाचितमनोनित पदाधिकारी ६ जना रहेको अख्तियारले जनाएको छ। घुस प्रकरणमा ३३ जना मतियार एवं बिचौलियाविरुद्ध पनि मुद्दा दायर गरिएको छ। प्रतिवादीबाट १ करोड ५० लाख ६२ हजार रुपैयाँ बिगो माग दाबी गरिएको छ। प्रवक्ता रिसालका अनुसार कोभिड महामारीका कारण स्थलगत छानबिनदेखि बयान र सोधपुछ, अनुसन्धानात्मक कार्य प्रभावित भएका छन्। आयोगका १ सय २५ जना कर्मचारी कोरोना संक्रमित भएका थिए। भारतमा गई प्रमाणीकरण गर्ने कार्यसमेत हुन नसक्दा विगतका वर्षको तुलनामा यस अवधिमा झुटा शैक्षिक योग्यताको प्रमाणपत्रको कसुरमा न्युन मुद्दा दायर भएको छ। आव २०७७०७८ मा घुस, झुटा शैक्षिक प्रमाणपत्र, गैरकानुनी सम्पत्ति आर्जन, सार्वजनिक सम्पत्तिको हानिनोक्सानी, गैरकानुनी लाभ वा हानी पुर्याएको, राजस्व चुहावट र विविधसमेत १ सय १४ वटा मुद्दा परेका छन्। ४ सय ४३ जना प्रतिवादीबाट १ अर्ब ८९ करोड ४७ लाख बिगो माग दाबी गरिएको छ। सार्वजनिक सम्पत्तिको हानी नोक्सानी गरेका १ सय ६१ प्रतिवादीमध्ये १ सय ३ जना अधिकृत छन्। ९ सहयोगी कर्मचारी, निर्वाचितमनोनित ५ जना छन्। त्यस्तै, मतियारबिचौलिया ४४ विरुद्ध पनि मुद्दा दायर भएको अख्तियारले जनाएको छ। गैरकानुनी लाभ वा हानी पुर्याएका प्रतिवादी १ सय २ मध्ये २४ अधिकृत र ९ सहायकस्तरका कर्मचारी, निर्वाचित ९ जना र बिचौलिया ६० जना छन्। गैरकानुनी सम्पत्ति आर्जनमा अख्तियारले १७ जनालाई प्रतिवादी बनाएको छ। जसमा १ विशिष्ट श्रेणीको कर्मचारी पनि छन्। २ अधिकृत र १४ बिचौलियाहरू रहेको अख्तियारका प्रवक्ता रिसालले बताए। राजस्व चुहावटका ८ प्रतिवादीमध्ये २ जना अधिकृत, ४ सहयोगी, निर्वाचित २ जना प्रतिवादी बनेका छन्। यस्तै, झुटा शैक्षिक प्रमाणपत्र सम्बन्धी मुद्दामा ३ सहायकस्तरका कर्मचारीविरुद्ध मुद्दा दायर गरिएको छ। आव २०७६७७ मा झुटा शैक्षिक प्रमाणपत्र सम्बन्धी ८५ वटा मुद्दा परेको थियो। आव २०७७७८ मा कुल उजुरी २२ हजार ६ सय २५ वटा परेको थियो। जसमा ६४२३ प्रतिशत मात्र फछ्र्यौट भएको छ।"
प्रमुख प्रशासकीय अधिकृतले गाउँपालिकामा आर्थिक हिनामिना गरेको अध्यक्षको आरोप,"मुगु : सोरु गाउँपालिकाका अध्यक्ष लोकबहादुर शाहीले आर्थिक वर्ष ०७७०७८ मा विभिन्न शीर्षकको रकम प्रमुख प्रशासकीय अधिकृतले नियम विपरित हिनामिना गरेको आरोप लगाएका छन्। आइतबार जिल्ला समन्वय समिसतको सभाहलमा उनले आयोजना गरेको पत्रकार सम्मेलनमा शिक्षा शाखा प्रमुख विरेन्द्रबहादु मल्ल सोरु गाउँपालिकाको प्रमुख प्रशासकीय हुँदा गाउँपालिको विभिन्न शीर्षकको रकम नियमविपरित हिनामिना गरेको पत्रकार सम्मेलनमा आरोप लगाएका हुन्। पत्रकार सम्मेलनमा अध्यक्ष शाहीले आर्थिक वर्ष ०७७०७८ मा प्राप्त सर्सत अनुदान रकमको १ करोड ७८ लाख ३ सय २९ रकम तोकिएको क्षेत्रभन्दा अन्य क्षेत्रमा खर्च भइ गाउँपालिकामा कार्यरत अस्थाइ कर्मचारीले १८ र स्थाइ कर्मचारीले ३ महिनाको तलब समेत नपाएको कोभिड नियन्त्रणमा विनियोजित १ करोड रकमको खर्च सार्वजनिक नभइ रकम हिनामिना भएको आरोप लगाएका छन्। कर्णाली प्रदेश सरकारबाट मुख्यमन्त्री रोजगार कार्यक्रममा प्राप्त रकमबाट सञ्चालित योजनाहरुको लागत अनुमान अनुसारको कुनै पनि योजना सम्पन्न नगरी पूर्ण रकम भुक्तानी गरेको, विभिन्न योजना तथा कार्यक्रममा उठेको ७० लाख कन्टिजेन्सी रकम कार्यपालिका बोर्ड बैठक निर्णय विधि तथा मापदण्ड विपरित दुरुपयोग गरिएको प्रचलित कानुनविपरित विभिन्न ब्यक्तिहरुलाई करिव २ करोड ६० लाख पेस्की दिइ सो रकम फर्छ्यौटतर्फ कुनै पहल र प्रकृया सुरु नगरी गाउँपालिकालाई दीर्घकालीन दायित्व सृजना हुने गरी खरिद कार्य गर्नुका साथै जनप्रतिनधिले पाउनु पर्ने सेवा सुविधा २४ लाख रकम जनप्रतिनिधिले नपाएको विभिन्न पुराना योजनाका २ करोड ५ लाख रकम भुक्तानी हालसम्म नभएको र गाउँपालिकाका सबै खात शुन्य रहेको हाल एक खातामा मात्र ५२ रुपैयाँ मौज्जाद राखी कार्यकारी प्रमुख प्रशासकीय पदमा रहँदा मल्लले गाउँपालिकाको रकम नियम विपरित हिनामिना गरेको भन्दै तत्काल आवश्यक छानविन तथा कारवाहीका लागि अख्तियार अनुसन्धान आयोग सामज्य प्रसासन मन्त्रालयमा लिखित पत्रचार गरिसकेको गाउँपालिका अध्यक्ष शाहीले पत्रकार सम्मेलनमा जानकारी दिएका थिए। तत्कालीन प्रमुख प्रशासकिय अधिकृत बिरेन्द्रबहादुर मल्लले आफू कार्यकारी पदमा रहँदा गाउँपालिकाबाट भएका सबैखाले गतिविधि नियम कार्य आदेश लगायत गाउँपालिका बैठकको निर्णय अनुसार भुक्तानी तथा खर्च भएको बताए। गाउँपालिका अध्यक्ष लोकबहादुर शाहीले लगाएका आरोप तथ्यहीन र प्रमाणबिनाको भएको उनले बताए। जति बेला आर्थिक समस्या परेको हुन्छ त्यति बेला गाउँपालिकाका कर्मचारीलाई आरोप लगाइ दुख दिने काम गरेको हुन्छन्। नियमविपरित कुनै खाले आर्थिक हिनामिना आफूबाट नभएको उनले बताए।"
सवारी दुर्घटनामा २ जनाको मृत्यु,मलंगवा : सर्लाहीको ईश्वरपुर नगरपालिका १२ घारीबथानमा मोटरसाइकल दुर्घटना हुदाँ २ जनाको मृत्यु भएको छ। दुर्घटनामा परी मृत्यु हुनेहरुमा घारीबथानका २२ वर्षीय सुरज मुर्मछान र २० वर्षीय मुकेश आले रहेको जिल्ला प्रहरी कार्यालय सर्लाहीले जनाएको छ। भित्री सडक हुँदै घारीबथानबाट दक्षिणतर्फ आउँदै गरेको अवस्थामा अनियन्त्रित भई मोटरसाइकल दुर्घटना हुदाँ मोटरसाइकलमा सवार दुवैको मृत्यु भएको हो। प्रदेश २०३००४ प ९५३९ नम्बरको मोटरसाइकल अनियन्त्रित भई बाटोको छेउमा रहेको रुखमा ठोक्किन पुग्दा दुर्घटना भएको जिल्ला प्रहरी कार्यालय सर्लाहीका प्रहरी नायव उपरीक्षक माधवप्रसाद बुढाथोकीले जानकारी दिए। टाउकोमा गम्भिर चोट लागेका मुर्मछानलाई उपचारका लागि लालबन्दीस्थित अस्पतालमा पुर्याउँदा चिकित्सकले मृत घोषणा गरेका थिए। मोटरसाइकलमा पछाडी बसेर आउँदै गरेका आलेलाई थप उपचारका लागि बीरगञ्ज पुर्याउँदा चिकित्सकले मृत घोषणा गरेको बुढाथोकीले जानकारी दिए।
ट्याक्टर दुर्घटनामा महिलाको मृत्यु,"जाजरकोट : जाजरकोटको भेरी नगरपालिका १० भुरचौरदेखि स्थानीय फेराखोलातर्फ जाँदै गरेको भे १ त ८२१५ नम्बरको ट्याक्टर दुर्घटना हुँदा मंगलबार एक महिलाको मृत्यु भएको छ भने चार जना घाइते भएका छन्। भेरी नगरपालिका १० भुरचौरकी २७ वर्षीया गिता बुढाको मृत्यु भएको प्रहरीले जनाएको छ। दुर्घटनामा घाइते भएकी उनलाई उपचारका लागि नेपालगञ्ज लैजाँदै गर्दा सल्यानको सल्लीबजार मृत्यु भएको प्रहरी नायव उपरीक्षक मधुकुमार थापाले बताए। दुर्घटनामा भेरी नगरपालिका १० भुरचौरकी ४० वर्षीया जैकला बुढा, सोही ठाँउका २२ वर्षीय कालीदास राना, मृतक गिताकी छोरी १२ वर्षीया तुल्सी बुढा र सल्यान बनगाड कुपिण्डे दह २ बामे निवासी ३६ वर्षीया संगिता शर्मा घाइते भएका थापाले बताए। जैकली र कालीदासको अवस्था गम्भीर रहेको छ। घाइते सबैलाई उपचारका लागि नेपालगञ्ज पठाइएको छ। ट्याक्टर चालक भेरी नगरपालिका १० विराले बस्ने २२ वर्षीय राजेन्द्र राना फरार रहेको प्रहरीले जनाएको छ। पानी लिन जाने क्रममा मोडमा ट्याक्टर पल्टिएको थियो।"
मुगु आगलागी : ग्यास सिलिण्डरका कारण ठूलो क्षति,"मुगु : गमगढीस्थित तल्लो बजारमा खान पकाउने सिलिण्डर ग्यास बिस्पोट हुने डरले आगो नियन्त्रण नगर्दा ठूलोरुप लिएको पाइएको छ। सोमबार राति १२:३१ बजे ठील्ले लामाको घरमा पुजा कोठाको दियोबाट सल्केको आगोबाट सदरमुकाम गमगढीस्थित तल्लो बजारका १७ घर र चार टहरा पूर्ण रुपले क्षति हुँदा ५० करोडभन्दा बढी क्षति भएको छ। घर भित्र भण्डारण गरिएका सिलिण्डर ग्यास विष्फोट हुने डरले आगो नियन्त्रण गर्न नसक्दा ठूलो क्षति भएको आगो नियन्त्रणमा जुटेका स्थानियले बताएका हुन्। पुजा कोठाको दियोबाट सल्केको आगो देखा पर्ने बित्तिकै स्थानियले आगो निभाउन खोजेपनि घरधनीले घर भित्र खान पकाउने ग्यास सिलिण्डर रहेको जानकारी दिएपछि आगो निभाउन गएका डराएका थिए। आगलागि भएका घरमा रहेका पसल पूर्णरुपले क्षति भएको घरभित्र रहेका सिलिण्डरहरु विष्फोट भइसकेपछि मात्र आगो नियन्त्रणमा आएको छाँयानाथ रारा१ का बिरजङ्ग मल्लले बताए। तल्लो बजारमा रहेको लामाको घर सहित छिरिङ लामा, गोमा शाही, डम्बर मल्ल, झमा लामा, गुरु लामा, टासी लामा, राजबहादुर शाही, छत्त बहादुर मःल्ल कुसलाला सावद, पृथ्बिजङ्ग शाही, रत्नबहादुर शाही, जानबहादुर हितान, दानबहादुर हितान, जनकबहादुर मल्ल, ग्याम्जो लामा, याग्याल लामा, बिशाल मल्ल, पुतलि शाही, लक्ष्मि शाही सुभाष मल्लको घर पूर्ण रुपले क्षति भएको जिल्ला प्रहरी कार्यालयका डिएसपी चित्र बहादुर भट्टराईले जानकारी दिएका छन्। आगो नेपाल प्रहरी, शस्त्र नेपाली सेना र स्थानियले बुधबार बिहान ४ बजे नियन्त्रणमा ल्याएका थिए। आगो लागेर घरबारविहीन भएकाका लागी जिल्ला समन्वय समितिमा बसेको सर्वपक्षिय बैठकले पीडितहरुलाई तत्काल राहतका लागी क्षति विवरण संकलन गर्नुका साथै जिल्लास्थित गैर सरकारी संस्था तथा अन्य सरोकाररवाला निकायलाई राहत उपलब्ध गराउन अनुरोध गर्नु साथै प्रदेश संघिय सरकारलाई पीडितहरुको घर निमार्णका लागी अनुरोध गर्ने निर्णय भएको छ। कर्णाली प्रदेश सरकारले समेत तत्काल खाद्यान्न तथा गैर खाद्य सामग्री उपलब्ध गर्ने जानकारी आफूलाई पुगेका प्रमुख जिल्ला अधिकारी रोमबहादुर महतले जानकारी दिए। मुगुको गमगढी बजारमा आगलागी, २० घर जले (तस्बिर) मुगुका आगलागी पीडितलाई तत्कालै राहत प्याकेज : मुख्यमन्त्री शाही"
शैल्यशिखर पुजन जात्रा आज,दार्चुला : देशकै सात धाममध्येको एक धाम शैल्यशिखर मल्लिकार्जुनको शिखरमा जिल्लाको सबैभन्दा ठूलो पुजन जात्रा मंगलबार लागेको छ। मालिकार्जुन मन्दिर मडमा लाग्ने जात्राको अघिल्लो त्रयोदशीको मंगलबार शिखर पुजन जात्रा लाग्ने गर्दछ। पुजन जात्रामा सहभागि हुन भक्तजनहरु सोमबारदेखि नै शिखरतर्फ लागेका छन्। हिन्दू धर्मावलम्बीहरुको आस्थाको धरोहर मानिने शैल्यशिखर धामको दर्शन सयौंको संख्यामा भक्तजनहरु मालिकार्जुन पुगेका मालिकार्जुन मन्दिर विकास समितिका सचिव जनक सिंह धामीले बताए। विवाहित महिला तथा ब्रतबन्ध गरेका पुरुषहरुले १५ दिन अगाडि देखिनै शुद्ध भएर जाने प्रचलन रहिआएको छ। शिवलिगंको रुपमा परिचित शिखर धाममा मालिकार्जुन तथा भागाश्री अर्थात शिवपार्वतीको मुख्य बासस्थान रहेको मानिन्छ। मालिकार्जुन गाउँपालिका र शैल्यशिखर नगरपालिकाको सीमा क्षेत्रमा पर्ने शैल्यशिखर धाममा प्रत्येक वर्ष असार शुक्ल चतुर्दशी तिथि र कात्तिक शुक्ल त्रयोदशी तिथिमा गरी वर्षमा दुई पटक शिखर पुजन जात्रा लाग्ने गर्दछ भने मालिकार्जुन मन्दिरमा कात्तिक शुक्ल चतुर्दशीको दिन वर्षको एक पटक जात्रा लाग्ने गरेको छ। मंगलबार शिखर जात्रा सम्पन्न भएपछि बुधबार (भोलि) मालिकार्जुन मन्दिर मडको जात्रा सम्पन्न हुने सचीव धामिले बताए।
सुन्तलामा देखियो औंसा किरा,"स्याङ्जा : स्याङ्जाका सुन्तलामा औंसा किराको आक्रमण तिव्र देखिएको छ। सुन्तला र सुन्तलाजातका फल पाकेर टिप्ने बेलाका सुन्तलामा औंसाको प्रकोप देखिएपछि यहाँका किसान चिन्तामा परेका छन्। सुन्तला पाक्न समयभन्दा अगावै सुन्तला पाकेको जस्तो देखिने र झर्ने क्रम बढेकाले सुन्तला परिक्षण गर्दा औंसाको प्रभाव देखिएको कृषि ज्ञान केन्द्रका प्रमुख विनोद हमालले बताए। झरेका सुन्तलालाई ठूलो खाडलमा पुर्नु वा प्लाष्टिकका थैलामा जम्मा पारेर हावा नछिर्नेगरी त्यसको मुख राम्ररी बाँधेर एकसाता घाममा राख्नुपर्छ, उनले भने, ती किरालाई जमिनभित्र जाने वातावरण दिनुहुँदैन। अनि मात्र औंसा किरा नियन्त्रण गर्न सकिन्छ। प्रयोग नगरिने पानीको ट्यान्की र गोबर ग्याँसको खाडलमा झरेका सुन्तला डुबाएर किरा नियन्त्रण गर्न सकिने उनले थपे। औंसा किरा व्यवस्थापन लागि सबै किसानले अभियान सुरु गर्न जरुरी छ। एकदुई जनाको वेवास्ता गरे पनि यो समस्या नहट्ने उनले बताए। एउटा औंसा किराले ५० देखि २ सय वटासम्म किरा पार्ने हुँदा यसको प्रभाव तिव्र फैलिने प्रधानमन्त्री कृषि आधुनिकीकरण सुन्तला सुपरजोन कार्यालय प्रमुख माधवप्रसाद लम्सालको भनाई छ। औंसा किरा सुन्तला लगायत मौसम, निवुवा, जुनार लगायतका फलमा पनि देखिएका छन्। एउटा दाना फलमा १० देखि १५ वटासम्म औंसा किरा भेटिएको प्रमुख लम्सालले जनाए। फल झर्ने क्रम तिव्र देखिएपछि किसानका बगैंचामा पुगेका ज्ञान केन्द्र र सुपरजोनले किरा नियन्त्रण गर्ने विधि सिकाएको छ। केन्द्र र सुपरजोनले किसानलाई झरेका सुन्तला संकलनका लागि प्लाष्टिकका थैला प्रदान गरेको छ। केन्द्र र सुपरजोन कार्यालयका प्रमुखसहितका प्राविधिक टोलीले पुतलीबजार, भीरकोट र अर्जुनचौपारीका क्लष्टरमा पुगेर बगैंचा अनुगमनसहित सुन्तला किसानसँग अन्र्तक्रिया गरेका छन्। उनीहरुले बगैंचा व्यवस्थापन, मलजल र समयमै प्रोटिन बेट लगायतका आवश्यक तत्व उपलब्ध गराउन सुझाव दिए। कृषि प्राविधिक अधिकृत इन्द्रप्रसाद सुवेदी र वालि संरक्षण अधिकृत सविन कार्कीले प्राविधिक पक्षका बारेमा पनि जानकारी गराए। सुन्तला किसानका लागि कोरोनाभन्दा बढी खतरनाक देखिएको छ औंसा किरा सुन्तला सुपरजोन सञ्चालक समितिका अध्यक्ष ताराप्रसाद अर्याल भन्छन्। उनले थपे, यसको तत्काल नियन्त्रण र उचित व्यवस्थापन गर्न सकेनौं भने स्याङ्जाका सुन्तला सबै सखाप हुनेछन्। गतवर्ष ५१ करोडको सुन्तला उत्पादन गरेको स्याङ्जाले यसवर्ष निकै कम आम्दानी हुने जनाएको छ। गतवर्ष सुन्तलाबाट २२ लाख आम्दानी गरेको बताउने पुतलीबजार नगरपालिका १० का मुक्ति अधिकारीले यसवर्ष १० लाखको पनि सुन्तला नहरेको जनाए। औंसाका कारण यहाँका सयौं किसानका सुन्तलाबाट आउने आम्दानी घट्ने निश्चित छ। स्याङ्जाको प्रमुख बालीमध्ये सुन्तला एक हो। सुन्तलाका लागि उपयुक्त हावापानी भएकाले यस जिल्लामा सुन्तला सुपरजोन परियोजना सञ्चालनमा छ। यहाँका ९७ वडामध्ये ३४ वटा वडा वाहेक सबै वडामा सुन्तला उत्पादन राम्रो हुन्छ।"
"हजुरबा भन्छन्: मरिसकेकी छोरी ,गुमनाम ज्वाइँ कहाँबाट खोजेर ल्याउँ ?","बागलुङ : जिल्लाको गलकोटका एक बालक जन्मिना साथ आमाको मृत्यु र बुवा बेपत्ता भएपछि अभिभावकबिहीन भएका छन्। उनी जन्मदर्ताको प्रमाणपत्र पाउनबाट समेत बञ्चित भएका छन् । गलकोट नगरपालिका ७ का १२ वर्षीय रामबहादुर सुनारकी आमा सिता सुनारको प्रसूतिकै क्रममा २०६६ साल माघ ६ गते पोखराको मणिपाल शिक्षण अस्पतालमा ज्यान गएको थियो । रामबहादुरलाई जन्म दिएपनि खराब स्वास्थ्यका कारण सीताको मृत्यु भएको थियो। उनको मृत्युपछि मृतकका श्रीमान गोमे सुनारले दोस्रो बिहे गरेर सम्पर्क बिहीन भएका छन् । रामबहादुर अहिले काठेखोला ८ लेखानीस्थित मामाघरमा बस्दै आएका छन् । नाती जन्मिएको खुसी बाँड्न नपाउँदै रा जन्माउनुको खुशियाली र हर्ष परिवार, आफन्त, गाउँघरमा विस्तारै फैलिने क्रममै जन्म दिएको छोरा डाक्टरको कोसिसमा बाँच्न सफल रहे पनि स्वयम् आमाले आफ्नो छोरालाई बेहोसी अवस्थामा बाहेक मायाले सुमसुम्याउन नपाएको माइत तर्फका हजुरबुबा काठेखोला ७ लेखानीका धनबहादुर विक बताउँछन् । सुत्केरी हुने बेला गाह्रो भएपछि परिवार सबैको पहल र जोडमा पोखरा अस्पतालसम्म त पुर्यायौं, नाती बाबु पनि जन्मियो,' यति भन्दै गर्दा धनबहादुरको आँखा आँशुले भरिसकेको थियो। उनी भन्छन्, छोरीलाई बचाउन सकिएन, त्यसपछि बच्चालाई माइतमै राखेर हुर्काएका छौं, पढाइरहेका छौं । छोरीको मृत्युपछि ज्वाँई गोमबहादुर सुनार सम्पर्कबिहीन छन्। बालकको जन्मदर्ताका लागि बावु चाहिने भएपछि निकै खोज तलास गरेपनि सम्पर्क हुन सकेको छैन । बच्चाको पालन पोषण, शिक्षा दिक्षा त बल्लतल्ल जोहो गरेर चलाए पनि उमेर बढ्दै जाँदा चाहिने कागजात जन्मदर्ता, नागरिकताका लागि समस्या र सकस बेहोरिरहेको धनबहादुरले सुनाए । अहिले नाती काठेखोलाको करिलमस्थित विद्यालयमा कक्षा ६ मा पढ्छन् । अब १२ वर्षका भइसक्यो, अहिले छोरीको मृत्यु भएपछि बाबा गुमनाम भएर बसेका छन्, जन्मदर्ता गर्न गलकोटको वडा कार्यालय पुग्दा आमा या बा अनिवार्य चाहिन्छ भन्छन्, मरिसकेको छोरी र गुमनाम भएर बसेका ज्वाँईलाई कहाँबाट खोजेर ल्याउनु ? उनले भने, यो बच्चाले साह्रै दुःख पाउने भयो, लौ न हजुरहरुले भनेर केही हुन्छ कि गरिदिनुपर्यो, यो टुहुरो केटा बेवारिसे हुने भयो । जन्मदर्ताका लागि नाती लिएर गलकोट पुगे पनि आमा वा बा चाहिने भने पछि निराश भएर फर्किएको उनले बताए। अहिले घर तर्फका हजुर बा हजुर आमा समेत नरहेकाले थप समस्या भएको उनले सुनाए । सानैमा आफैले समेत एक हात गुमाएका धनबहादुरले कटुवाल, डोको, नाम्लो, थुङ्सेलगायत बुनेरै बालकको पढाइ र दैनिकी चलाएका छन् । जन्मदर्ताका लागि अहिलेको विद्यमान ऐन, कानुनले आमा या बा अनिवार्य गरेकाले केही समस्या भएको गलकोट नगरपालिकाका वडा सचिव भीमबहादुर घर्तीले बताए । परिवार र बालकको संवेदनशीलताबारे हामीलाई गहिरो बोध छ, तर अहिलेको कानुन अनुसार हामीले त्यसरी दिन मिल्दैन, पछि हामी नै फस्ने जोखिम पनि हुन्छ, सचिव घर्तीले भने, नगरको कार्यपालिकाको बैठक बसेर यस्ता संवेदनशील विषयमा एउटा निर्णय गरिदिए मात्र समस्याको गाडो फुकाउन सहज हुनेछ।' गलकोट नगरपालिका ७ का वडा अध्यक्ष टीकाबहादुर थापाले कानुन अनुसार बा आमा दुवै साथमा नभएकाले जटिलता भएपछि वडामै जन्मिएको एक सिफारिस पत्र दिएको बताए । तर, यो पत्रले जन्मदर्ताको काम नगर्ने भएकाले भोलिका दिनमा नागरिकता बनाउन र अन्य काममा पनि बालकलाई समस्या र सकस पर्ने भएकाले सहयोग समन्वय गरिदिन धनबहादुरको सम्बन्धित निकायलाई आग्रह छ ।"
मनाइँदै विवाह महोत्सव,"काठमाडौं : मिथिलाको पावनभूमि जनकपुरधाम प्रेम, आस्था, विश्वास र सम्बन्धको गाँठो पार्ने संस्कृतिको प्रतीक भूमि हो। यही भूमिमा सीताराम विवाह पञ्चमी उत्सव भब्य रुपमा मनाइन्छ। कोरोना महामारीले पाँच सय वर्ष पुरानो यो उत्सव रौनकहीन बन्यो। विवाह पञ्चमीको संस्कृतिलाई यस वर्ष पनि निरन्तरता दिन साताव्यापी सीताराम विवाह पञ्चमी महोत्सवको तयारीमा जानकी मन्दिर जुटेको छ। महोत्सव आगामी मंसिर १७ गतेदेखि सुरु हुँदैछ। २२ गते स्वयंवर र विवाहको मुख्य कार्यक्रम छ। जानकी मन्दिरका उत्तराधिकारी महन्थ रामरोशन दास वैष्णवका अनुसार महोत्सवको पहिलो दिन जनकपुर नगर दर्शन, दोस्रो दिन फूलबारी लीला, तेस्रो दिन धनुष यज्ञ, चौथो दिन तिलकोत्सव, पाँचौं दिन मटकोर, छैटौं दिन सीताराम स्वयंवर तथा विवाह महोत्सव र सातौं दिन रामकलेवा गरी जन्तीको बिदाइ गरेपछि महोत्सव समापन गरिनेछ। विवाह पञ्चमीमा राष्ट्रप्रमुख सहभागी हुने परम्परा छ। विश्वमाझ नेपाललाई चिनाउने विवाह पञ्चमी एक विशिष्ट पर्व हो। भगवान् राम र सीताको विवाहमा सहभागी हुन लाखौं श्रद्धालु भक्तजन जनकपुरधाम आउने गर्छन्। उनीहरूको गाँस, बाँस, आथित्य सत्कार र शान्ति सुरक्षाका लागि सर्वपक्षीय बैठक बसेर सबै पक्षलाई तयारीमा जुट्न मन्दिरका महन्थ राम तपेश्वरदास वैष्णवले आग्रह गरेका छन्। बाजागाजासहित भारतको अयोध्याबाट रामको जन्ती जनकपुरधाम आउँछ। महोत्सवमा आएका जन्तीलाई हेलिकप्टरबाट पुष्पवृष्टि गरिन्छ। राजर्षि जनक र जानकीको पुण्यभूमि प्राचीन मिथिलाको राजधानी जनकपुरधाममा वर्सेनी मंसिर महिनाको शुक्ल पक्ष पञ्चमी तिथिमा राम जानकी विवाहपञ्चमी मेला लाग्छ। सीतोपाख्यान उत्तराद्र्धमा सीता स्वयंवरका बारेमा उल्लेख भए अनुसार आश्विन पूर्णिमाका दिन अयोध्या नरेश महाराज दशरथ नन्दन रामचन्द्रले प्राचीन शिव धनुषलाई भाँचेको र त्यसपछि मार्ग शुक्ल पञ्चमी तिथिमा श्री राम जानकीको शुभविवाह भएको प्रसंग उल्लेख गरिएको छ। त्यसैको सम्झनामा प्रत्येक वर्ष मंसिर शुक्ल पञ्चमीका दिन विवाह महोत्सव मनाइन्छ। यो क्रम विगत पाँच सय वर्षदेखि जारी छ। कोरोना महामारीले यो उत्सवको रौनकता भने खोसेको थियो। विवाहपञ्चमी एउटा चाड मात्र होइन र यसले जनकपुरको मात्र परिचय बोक्दैन। यो नेपालभारतबीचको सांस्कृतिक सेतु हो, जनसम्बन्धको प्रतीक पनि हो। त्यसैले त जनकपुरधाम विश्वको नजरमा छ। यहाँ आउने पाहुना मिथिलाको संस्कार, संस्कृति, र पहिरनमा रंगिन्छन्। ५६ ब्यञ्जन पस्किएर दिल खोलेर जनकपुरवासी स्वागत गर्छन्। त्रेतायुगमा सीता र रामको यहीँ विवाह भएको थियो। यो पर्व त्यही परम्पराको निरन्तरता हो। छोरी सीताको विवाहका लागि पिता जनकले शिवको धनुषमा ताँदो चढाउने प्रतिस्पर्धासहितको स्वयंवर आयोजना गरेका थिए। अयोध्याका राजकुमार रामले धनुष उचाली ताँदो चढाउन लाग्दा भाँचिएर तीन टुक्रा भएको थियो। रामले विवाहको सर्त जितेको हुनाले उनलाई सीताले वरमाला लगाइदिएकी थिइन्। पाँच सय वर्ष पुरानो परम्परालाई हामीले निरन्तरता दिइरहेका छौं, जानकी मन्दिरका उत्तराधिकारी दास वैष्णव भन्छन्, सरकारले यसलाई धरोहर पर्वको रुपमा पहिचान गर्नुपर्छ। तर, सरकारका तर्फबाट यसबारे खासै पहल भएको देखिँदैन। उनका अनुसार पहिले अयोध्याबाट जन्ती ल्याउने चलन थिएन। अयोध्याबाट अनौपचारिक रुपमा आउनेहरूलाई जनकपुरवासीले जन्ती मानेर स्वागत गर्थे। तर २०६१ सालदेखि अयोध्याबाट विधिवत् जन्ती ल्याउन थालिएको हो, उनी भन्छन्, यसका लागि दुई देशका सरकार र खासगरी तत्कालिन विश्व हिन्दु परिषद्का अशोक सिंघलले पहल गरेका थिए। यसरी पहिलो पटक चारपाँच सय गाडीमा जन्ती सजाएर ल्याइएको थियो। रामायणमा जुन बाटोबाट जन्ती आएको थियो, त्यही बाटो भएर जनकपुर पुयाइएको थियो। त्यसयता हरेक पाँच वर्षमा औपचारिक रुपमा जन्ती ल्याउने गरिएको छ। जनस्तरमा नेपालभारत सम्बन्ध अत्यन्त सुमधुर छ। यसलाई रोटीबेटी को सम्बन्ध भनेर पनि अथ्र्याइन्छ। यसको सुरुवात जानकीले गरेकी थिइन्, दास भन्छन्, त्यसैले विवाह महोत्सव दुई देशबीचको साँस्कृतिक सेतु हो। यसलाई विशेष महत्व दिनुपर्छ।"
तापक्रम घट्ने क्रममा रहेकोले चिसोबाट बच्न सतर्कता अपनाउनू : मौसम विभाग,"काठमाडौं : नेपालमा कुनै उल्लेखनीय मौसमी प्रणाली नभएको जल तथा मौसम विज्ञान विभागले जनाएको छ। मौसम पूर्वानुमान महाशाखा वायुको अधिकतम र न्यूनतम तापक्रम घट्ने क्रममा रहेकोले चिसोबाट बच्न सतर्कता अपनाउन अनुरोध गरेको छ। हाल देशका पहाडी भूभागहरुमा आंशिक बदली रही बाँकी भूभागको मौसम सामान्यतया सफा रहेको छ। महाशाखाले मंगलबार बिहान जारी गरेको बुलेटिनमा दिउँसो प्रदेश १, बागमती प्रदेश र गण्डकी प्रदेशका पहाडी भूभागहरुमा आंशिक बदली रही बाँकी भूभागहरुमा मौसम सामान्यतया सफा रहने उल्लेख छ। राती देशको पहाडी भूभागमा आंशिक बदली रही बाँकी भूभागहरुमा मौसम सामान्यतया सफा रहने छ। बुधबार दिउँसो प्रदेश १, वागमती प्रदेश र गण्डकी प्रदेशका भूभागहरुमा आंशिक बदली रही वाँकी भूभागहरुमा मौसम सामान्यतया सफा रहने छ। राती प्रदेश १, वागमती प्रदेश र गण्डकी प्रदेशका पहाडी भूभागहरुमा आंशिक बदली रही बाँकी भूभागहरुमा मौसम सामान्यतया सफा रहने महाशाखाले जनाएको छ। बिहिबार देशको पहाडी भूभागहरुमा आंशिक बदली रही बाँकी भूभागको मौसम सामान्यतया सफा रहेको छ।"
थपिए दुई जाति,"गोरखा : गोरखामा मात्र बसोबास गर्ने चुम्बा र नुब्री जातिले राष्ट्रिय जनगणना २०७८ मा आफ्नो पहिचान सूचीकृत गराएका छन्। चुम र नुब्री उपत्यकाका भोटे लामा समुदाय यसपटक छुट्टै जातिका रूपमा समेटिएका हुन्। चुमवासीले गणकसँग जात र भाषा चुम्बा अनि नुब्रीवासीले नुब्री नै लेखाएका छन्। लामा थर लेख्ने गरेका उनीहरूलाई २०६८ सालको जनगणनामा तामाङअन्तर्गत सूचीकृत गरिएको थियो। संस्थागत रूपमा र युवाहरूको सामूहिक पहलमा जनगणनामै वास्तविक जात र भाषा लेखाउन अभियान सञ्चालन गरिएको किमोलुङ फाउन्डेसनका अध्यक्ष वाङ्चुक राप्तेन लामाले बताए। नुब्री उपत्यकावासीले जाति र भाषामा नुब्री लेख्न र चुम उपत्यकावासीले चुम्बा लेख्न हामीले घरदैलो अभियान सञ्चालन गरी सचेत गरायौँ, उनले भने, सामाजिक सञ्जालमार्फत पनि प्रचारप्रसार गरिरहेका छौं। टोलटोलका अगुवालाई टेलिफोन गरी सचेत गराइरहेका छौं। यसपटकको जनगणनामा पहिचान स्थापित हुने विश्वास उनले व्यक्त गरे। आफ्नो पहिचान स्थापित गराउन स्थानीय युवा नै गणकमा खटिएको नुब्री क्षेत्रका पेमा ग्याल्बो लामाले बताए। तल्लो भेगका गणकले हाम्रो मर्म र भावनाअनुसार काम नगर्ने अनुमान गरी यसपटक प्रत्येक वडामा स्थानीय सचेत युवा गणकमा खटिएका छौं, उनले भने, गाउँका अशिक्षित, निमुखा व्यक्तिले वास्तविक तथ्यांक टिपाउन सकेनन् भने पनि स्थानीयस्तरका गणकले मिलाएर टिप्नेछन्। चुम्बा र नुब्रीले कोड भने नपाएकाले तथ्यांक विभागसँग समन्वय गरी कोड नम्बर नलेखी चुम्बा र नुब्री लेखेको उनले बताए। हामीले तथ्यांक विभागसँग पनि समन्वय गरेका छौं। जिल्ला जनगणना कार्यालयसँग समन्वय गरी कोड नम्बर नलेखी चुम्बा र नुब्री लेखेका छौं, उनले भने, त्यसरी नै पठाएपछि विभागले नै कोड नम्बर राखिदिने भनेको छ। यूएईको दुबईमा सम्मान कार्यक्रम छाडेर जनगणनामा खटिएको वाङचुक राप्तेन लामाले बताए। अहिले निजी लाभ लिन लाग्दा आफ्नो समुदाय १० वर्षपछि पर्छ, उनले भने, त्यसैले मैले दुबईमा हुने सम्मान कार्यक्रममा नगई गणक बनेर खटिएको छु। जिल्ला जनगणना कार्यालय गोरखाका प्रमुख महेन्द्रप्रसाद ढुंगानाले चुमनुब्री गाउँपालिकाका बासिन्दाको जनगणना गर्दा कोड नम्बर उल्लेख नगरी पठाउन निर्देशन दिइएको बताए। उहाँहरू छुट्टै खालको लामा हो। तर, २०६८ सालको जनगणनामा भूलबश तामाङमा सूचीकृत भएको रहेछ, ढुंगानाले भने, यसपटक चुम्बा र नुब्री जातिलाई कोड नम्बर दिन नसके पनि जनगणनाको कोडिङ, डिकोडिङ गरी नतिजा दिने बेला विभागले नै थपिदिने व्यवस्था भएको छ। यस्तै, धार्चेका गुरुङ र घले समुदायले यसपटक धर्ममा बोन लेखाएका छन्। यसअघि बौद्ध, हिन्दू र क्रिश्चियन सूचीकरण गरेका थिए। आफूहरू बोन्पो भएकाले अन्य धर्म उल्लेख नगरी बोन नै उल्लेख गर्न गाउँघरमा सघन अभियान सञ्चालन गरिएको टेकबहादुर गुरुङले बताए। यसअघि घले थर लेखेका समुदायले यसपटक जातिमा पनि घले र भाषा पनि घले नै उल्लेख गराएका छन्। गोरखामा जनगणनाका लागि ४ सय ४ जना गणक खटिएका छन्। गोरखा र पालुङटार नगरपालिकामा क्रमश: ८२ र ५९, भीमसेनथापामा ३०, आरुघाटमा ३६, धार्चेमा २४, चुमनुब्रीमा १६, अजिरकोटमा २२ जना छन्। बारपाक सुलिकोटमा ३४, सिरानचोकमा ३१, सहिद लखनमा ३७ र गण्डकी गाउँपालिकामा ३१ जना गणक खटिएको ढुङ्गानाले बताए।"
कात्तिक शुक्ल द्वादशी : आज न्वागी खाइँदै,"काठमाडौं : नयाँ धान बाली भित्र्याएका किसान आज न्वागी खाने पर्व मनाउँदैछन्। देशका विभिन्न क्षेत्रमा घरघरै जसो न्वागी खाने तयारी देखिएको छ। कात्तिक शुक्ल एकादशी पर्व (ठूली एकादशी, हरिबोधनी एकादशी) को साङ्गता (समापन) सँगै नयाँ अन्न होमादी गर्दै कात्तिक शुक्ल द्वादशीका दिन न्वागी खाएर (नयाँ धानको चामल दही र सख्खरमा भिजाइएको परिकार खाइने परम्परा) प्रचलनमा ल्याउने परम्पराअनुसार यो पर्व मनाइएको हो। पर्वका अवसरमा घरघरका आँगनमा रहने तुलसीका मठ नजिकै नयाँ धानको चामलमा घिउ (घ्यू) र तिल मुछेर वैदिक मन्त्रोञ्चारणसहित पुरोहितले होम गरेपछि नयाँ अन्न खानपीनमा वर्षभरि प्रयोग गर्न बाटो खुल्ने हिन्दू मान्यता रहँदै आएको छ। हिन्दूको आदि भाषा संस्कृतमा सबै अन्नलाई धान्यादि भनिएर अन्नको राजा धानलाई मानिएको हुँदा धानको नयाँ फसल होम गरेर अग्नि देवतालाई चढाइएपछि सबै अन्न खानपीनमा प्रयोग गर्न सकिने धार्मिक मान्यताले यो पर्व परम्परा चलेको वैदिक कर्मकाण्डका ज्ञाता बर्दिबास१ का पण्डित रामप्रसाद बराल बताउछन्। वैदिक शास्त्रमा नयाँ अन्न प्रचलनमा ल्याउनअघि होमादि नगरिए त्यस्तो अन्न शुभकार्य र पितृकार्यमा नचल्ने पुरानो विश्वास रहेको छ। सामान्यतया न्वागी खान कात्तिक शुक्ल द्वादशी नै उपयुक्त रहेपनि मार्ग (मङ्सिर) शुक्ल पञ्चमीसम्म न्वागीका लागि होमादी गर्न सकिने परम्परा रहेको अर्का कर्मकाण्डी पुरोहित व्राह्मण भङ्गाहा५ सीतापुर बजारका विष्णुप्रसाद दाहालको भनाइ छ। पर्वमा होमादी गर्न कूल पुरोहित वा अन्य कर्मकाण्डी व्राह्मण अनिवार्य हुने हुँदा आज पुरोहितको व्यस्तता पनि निकै बढेको देखिन्छ। यस पर्वमा होमादी अर्पण गरी इष्टजनलाई आमन्त्रण गरेर ख्वाउने खाने प्रचलन रहेको छ। राससको सहयोगमा"
ट्याक्टर दुर्घटनामा बालकसहित दुई जनाको मृत्यु,विराटनगर : बेलबारीमा सोमबार राति ट्याक्टर दुर्घटना हुँदा एक बालकसहित दुई जनाको मृत्यु भएको छ । बेलबारी नगरपालिका५ कसेनीमा को २ त ८६८८ नम्बरको ट्याक्टर राति ८ बजेतिर दुर्घटनामा परेको हो । दुर्घटनामा ट्याक्टरका सहचालक मोरङको रंगेली नगरपालिका१ का २२ वर्षीय विजय हेमरन र ट्याक्टरमा सवार १५ वर्षीय बालक अविनाश मरन्डीको मृत्यु भएको प्रहरीले जनाएको छ । दुर्घटनामा गम्भीर घाइते भएका दुवै जनाको उपचारका क्रममा विराटनगरको कोसी अस्पतालमा राति साढे १० बजेतिर मृत्यु भएको मोरङ ट्राफिक प्रहरी प्रमुख इन्सपेक्टर चन्द्रबहादुर खड्काले बताए । उनका अनुसार खेत जोतेर फर्कदै गरेको ट्याक्टर आफैँ अनियन्त्रित भएर दुर्घटनामा परेको हो । स्थानीय इन्द्र दर्जीको खेत जोतेर फर्कने क्रममा ट्याक्टर सडकबाट पल्टिएर नहरमा खसेको खड्काको भनाइ छ । प्रहरीले ट्याक्टर र चालक रंगेली१ का २७ वर्षीय आइत सतार टुडुलाई नियन्त्रणमा लिएर घटनाको अनुसन्धान थालेको छ । चालकको साथमा सवारी चालक अनुमति पत्र (लाइसेन्स) फेला नपरेको प्रहरीले जनाएको छ । प्रहरीका अनुसार उकालो कच्ची सडक पार गर्ने क्रममा आफै अनियन्त्रित भएर ट्याक्टर दुर्घटनामा परेको प्रारम्भिक अनुसन्धानबाट खुलेको छ ।
मुद्दावाललाई तारिखमाथि तारिख,"काठमाडौं : हातमा मुद्दाको तारिख पर्चा। भोको पेट। रातभरको गाडी यात्राले अनिँदै। ७९ वर्षीय रामप्रसाद साह सोमबार बिहान साढे १० बजे सर्वोच्च अदालततिर नजर लगाइरहेका थिए। बाराको बलिरामपुरका उनी मुद्दाको तारिख खेप्न ऋण काढेर सोमबारै काठमाडौं ओर्लिएका हुन्। आङमा पातलो धोतीकुर्ता, हाफस्विटर र खुट्टामा चप्पल लगाएका थिए। जिल्ला र उच्च अदालतको फैसलाप्रति चित्त नबुझेपछि रामप्रसाद सर्वोच्चको भरोसामा आइपुगेका हुन्। सोमबार पनि उनको मुद्दा पेसीमा चढेन। बरु उनले अर्को तारिखको मिति पाए। तारिखमाथि तारिख कति धाउने ? बिचौलियाको हातमा न्यायालय परेजस्तै छ। पैसावालाको पक्षमा फैसला भइरहेको छिपेको छैन, उनले भने, सात वर्षदेखि अदालत धाउँदाधाउँदै ५० हजार कर्जा बोक्नुपरेको छ। तैपनि न्याय पाइएको छैन। १४ धुर ऐलानी जग्गामा उनको घर छ। अरूले त्यो जग्गा आफ्नो दाबी गरेपछि उनी मुद्दा खेपिरहेका छन्। उक्त जग्गामा आफू ५० वर्षदेखि बस्दै आएको उनले सुनाए। देशका दूरदराजबाट न्यायको आसमा काठमाडौं आएका सर्वसाधारण सोमबार सर्वोच्च अदालत अगाडि मुद्दाको तारिखको पर्चा देखाउँदै । सर्वोच्चका न्यायाधीशले २२ दिनदेखि बन्दीप्रत्यक्षीकरणबाहेक मुद्दा नहेर्दा उनीहरू तारिख मात्रै लिँदै फर्किन बाध्य छन् । यो अवधिमा ३ हजार मुद्दाको सुनुवाइ रोकिएको छ । तस्बिर : राजकरण महतो उनी अदालत पुग्दा गेटमा प्रहरी तैनाथ थिए। उनीहरूले त्यहाँका कर्मचारीबाहेक अरूलाई भित्र पस्न दिइरहेका थिएनन्। सर्वोच्च अदालतमा २२ दिनदेखि न्यायसम्पादन ठप्पप्राय: छ। प्रधानन्यायाधीश चोलेन्द्रशमशेर जबरासँग असन्तुष्ट न्यायाधीशले बन्दीप्रत्यक्षीकरण बाहेक मुद्दा हेरेका छैनन्। नेपाल बार एसोसिएसनको अगुवाइमा कानुन व्यवसायी प्रधानन्यायाधीशको राजीनामा माग गर्दै दिनहुँ धर्नामा बसिरहेका छन्। जसकारण सेवाग्राही अदालत धाउँदै रित्तै फर्किन बाध्य छन्। प्रधानन्यायाधीशको पक्षमा नाराबाजी गर्ने १९ जनालाई प्रहरीले १० बजेपछि नियन्त्रणमा लिएको थियो। उनीहरूलाई भ्यानमा हालेर लगिएको थियो। त्यही बेला भेटिए, सप्तरीका ४२ वर्षीय सरयुग मण्डल। मोहियानी हकसम्बन्धी मुद्दामा जिल्ला र उच्च अदालतले उनको पक्षमा फैसला गरेन। मुद्दा लड्दालड्दै बुवाको मृत्यु भयो। अहिले म मुद्दा लड्दै छु, उनले भने। तर, उनले पनि सोमबार अर्को तारिख पाए। दुई हजार भाडा तिरेर रातभरि गाडी चढेर अदालत आएँ। तर, मुद्दाको काम अघि बढेन, उनले भने, मुद्दा धाउँदाधाउँदै हाम्रो चार भाइको जीवनको कमाइ यसैमा सक्यो। तीन लाख ऋण पनि भयो। न्याय पाउन अझै कति सकिने हो त्यसको ठेगान छैन। न्यायाधीशले इजलास बहिष्कार गरेर हामी गरिबमाथि नै अन्याय गरिरहेका छन्। शान्तिपूर्ण रूपमा विवाद टुंग्याएर न्याय दिनुपर्ने उनले सुनाए। अढाई बिघामा सवा बिघा मोहियानीबापत पाउनुपर्ने थियो। तर, १० कठ्ठा मात्रै पाए। बाँकी १५ कठ्ठाका लागि उनका बुवा सोनाई मण्डलले २०२८ सालदेखि मुद्दा लडेका थिए। सोनाइको मृत्यु भएको सात वर्ष बितिसक्यो। अंश मुद्दा खेपिरहेका ६३ वर्षीय शीतल यादव १०:४० मा सर्वोच्चको गेट अगाडि सडकमा भेटिए। महोत्तरीको खैरबन्नीका उनी विगतमा तारिख लिएर तुरुन्त फर्किन्थे। तर, सोमबार कानुन व्यवसायीप्रहरी घम्साघम्सीले अलमलमा परे। कहाँ जाने ? कसरी तारिख लिने ? मेसो पाएनन्। प्रहरीलाई सोध्दा उता जानुस्, उता भने। सञ्चारकर्मीलाई पनि बाहिरै रोकिदिन्थ्यो। माथिको आदेश भन्दै अड्डामा अन्नपूर्ण टोलीलाई तीन घण्टा पस्न दिएनन्। बिहान पौने ११ बजेतिर प्रधानन्यायाधीशको राजीनामा माग्दै कानुन व्यवसायी अदालतभित्र पस्न खोजे। प्रहरीले रोक्दा घम्साघम्सी चल्यो। उनीहरू प्रहरी घेरा तोड्दै अदालत परिसरमा प्रवेश गरे। झन्डै १ घण्टासम्म नाराजुलुसले सडक आन्दोलनको झल्को दिन्थ्यो। प्रहरीले अदालतको मूल गेट बिहान ११:५२ बजेतिर खोल्यो। तारिख लिन आएका सेवाग्राही सुरक्षा जाँचपछि भित्र पस्न पाए। त्यही भीडमा थिए, कपिलवस्तुका ७० वर्षीय सन्तराम चाई। उनी २०२८ सालदेखि नानी (हजुर आमा)को नाममा रहेको ३८ कठ्ठा जग्गा आफ्नो नाममा ल्याउन विपक्षीसँग जिल्लादेखि मुद्दा लड्दै ५० वर्षमा सर्वोच्चको दैलोमा आइपुगेका हुन्। बढ्दै गरेको चिसोले उनको घुँडा दुखिरहेको छ। तापनि न्यायको आशामा अदालत धाइरहेका छन्। त्यसै अदालतले छिटो न्याय दिँदैन, उनले भने, दिनका दिन श्रीमान् (न्यायाधीश)हरूले काम गरिरहनुभएको छैन। हामी तारिख कति बोक्ने ? काम अघि बढेन। हाम्रो म्ुद्दाको पेसी कहिले तोकिन्छ, उनले भने, हामी गरिबले कमाएर छोराछोरी पाल्ने कि अदालतमा तारिखमाथि तारिख लिने ? सर्वोच्च परिसरको खाजाघर अगाडि नसिद्दिन खातुन सखरसँग चिउरा खाएर भोक मेटाइरहेका थिए। खाजाघरमा प्रहरी, सेवाग्राही र कानुन व्यवसायीको भीड थियो। सर्लाहीबाट जग्गासम्बन्धी मुद्दा खेप्न आएका खातुनलाई खाजाघरले बोलाएन। कारण थियो होटलमा खाजा खान पैसा नहुनु। उनको मुद्दामा सोमबार पनि सुनुवाइ भएन। हवाईजहाजको खर्च बेहोरी जिल्लाबाटै ल्याएको कानुन व्यवसायीलाई त्यसै फर्काउनुपर्यो। शेख रहिसुद आलम जालसाची मुद्दामा तारिख लिन रौतहटबाट आएका थिए। पछिल्लो ६ महिनामा यो उनको चौथो तारिख हो। कहिले के कहिले के बहानामा उनको मुद्दामा पेसी तोकिएन। बिहानको १० बजे नै सर्वोच्च पुगेका उनी कानुन व्यवसायीको नाराबाजीले तर्सिए। सर्लाहीका रामजी राम निर्णय दर्ता बदर तथा हक कायम मुद्दाको पेसी लिन आएका थिए। मलंगवा नगरपालिकाका कर्मचारी उनी आफ्नो मुद्दामा आफंै बहस गर्छन्। नापी हुँदा छुटेको जग्गा पुन: दर्ता गर्न चाहन्छन्। उनको भोगचलनमा रहेको एक बिघा जग्गामा २०६८ सालदेखि गाउँका अरूले दाबी गर्दै मुद्दा हालेका छन्। उनीहरूले जिल्ला तथा उच्च अदालतमा मुद्दा हारे। पुन: सर्वोच्च आएका छन्। यही मुद्दाको प्रतिवाद गर्न उनी काठमाडौं आइपुगेका छन्। रुपन्देही कोटहिमाईका समिम महम्मद रात्रिबस चढेर काठमाडौंमा ओर्लिए। आफ्नो भागमा परेको एक बिघा जमिन आफैंले भोगचलन गर्न कानुनी बाटो खुल्छ कि भन्ने आशा लिएर सोमबार बिहानै सर्वोच्चको गेटमा पुगे। उनको भाइहरूसँग अंश मुद्दा रहेछ। जिल्ला र उच्चले उनलाई अंश दिलायो। भाइहरू सर्वोच्च आए। दुई वर्षदेखि काठमाडौं जाने आउने गर्दा निकै ऋण लागिसक्यो। एक पटक तारिख लिन आउँदा ५ हजार रुपैयाँभन्दा बढी खर्च हुने उनले बताए। सर्वोच्च ठूलो छ। यहाँ न्याय पाइन्छ भनिन्छ। तर, अहिले यो आन्दोलनले जनतालाई लडाउन खोजेको हो कि आफ्नै लागि पद खोजेको हो बुझ्नै सकिनँ, उनले भने, एक वर्षमा सकिने मुद्दालाई १० वर्ष लगाइदिन्छ। न्यायाधीशलाई के नपुगेर इजलास रोकेका हुन कुन्नी मैले बुझेको छैन। सर्वोच्चको गेटमै दिउँसो १ बजे गीता मैनाली आक्रोशित हुँदै बोलिरहेकी थिइन्। उनको आक्रोश न्यायालयको सुरक्षामा खटिएका प्रहरीको व्यवहारप्रति थियो। भन्दै थिइन्, अन्यायमा परेर न्याय खोज्न आउने ठाउँको यो दुर्दशा छ। बार बेन्चको लडाइँले अपराधीहरूको मनोबल बढाइरहेको छ। पीडितहरूलाई विकल्प चाहियो। यो आन्दोलनमा पेसी तथा तारिख पर्नेहरूका लागि सर्वोच्च प्रशासनले केही बोल्नुपर्यो नि ! सूचना निकाल्न पर्यो। न्यायालयभित्र जसले जे गरे पनि पाइने हो ? सुरक्षाकर्मी पनि न्यायाधीशजस्तो भएको उनले बताइन्। कस्तो नराम्रो व्यवहार गरेका पीडितहरूलाई। टाढाटाढाबाट आएका पीडितहरूलाई गेटमै रोक्ने, धम्काउने, हेपेर व्यवहार गर्दा रहेछन्। न्यायालयमै यस्तो अन्याय व्यवहार भएपछि न्याय माग्न कहाँ जाने ?, उनले भनिन्, बार र बेन्च लड्छन्, सबका आआफ्ना स्वार्थ छन्। त्यसको बीचमा आमजनताले दु:ख पाउनुपर्ने ? कस्तो लापरबाही हो ? खोटाङका एक युवक पनि आक्रोशित देखिन्थे। भन्दै थिए, जसले जेसुकै माग गरोस्, आन्दोलन गरोस् कि टाउको फुटाओस्। तलब भत्ता खाएर जिम्मेवार पदमा बसेका न्यायाधीशले बेन्च बहिस्कार गर्न मिल्छ ? उनीहरूको स्वार्थका लागि जनतालाई दु:ख दिने ? जनताले तिरेको करबाट तलब खाने न्यायाधीशलाई जनताको काम नगर्ने छुट कसले दियो ? तीन युवा दिउँसो ३ बजे नेपाल बार एसोसिएसनको भवन परिसरमा बदाम छोडाइरहेका थिए। नेपालगन्जबाट जग्गाकै काम लिएर आएका मनोज, किसुनलाल र राजेश कुर्मी भुइँमा थचक्क बसेर नुनमा मिसाएर ल्याएको भुटेको चिउरा चपाउँदै थिए। सोमबार पनि उनीहरूको काम बनेन। सामान्य खोतीपाती गर्ने उनीहरू एकपटक काठमाडौं आउँदा हजारौं खर्च गर्नुपर्नेमा चिन्तित थिए। निराश हुँदै बार परिसरमा अल्झिरहेका थिए। सुनसान इजलास मध्याह्नसम्म अशान्त बनेको सर्वोच्च परिसर बिस्तारै सुनसान बन्दै गयो। भित्र अधिकांश इजलास खाली थिए। कर्मचारीहरू घाम तापेर बसिरहेका थिए। बेन्च नम्बर ५, ७ र १० मा एकल इजलास चलिरहेको थियो। न्यायाधीशहरूले बन्द्रीयप्रत्यक्षीकरण बाहेक मुद्दामा सुनुवाइ गरेका छैनन्। तारिख लिन आउनेहरू अर्को भाका लिएर घर फर्किंदै थिए। कर्मचारी बस्ने कुर्सी टेबल खाली थिए। तर, कार्यकक्षमा कम्प्युटर अन नै थियो, पंखा घुमिरहेकै थियो। तारिख शाखा, लगत कक्षलगायत केही कक्षमा फ्याट्टफुट्ट सेवाग्राही थिए। सर्वोच्चमा प्रधानन्यायाधीश र १९ न्यायाधीश छन्। विभिन्न शाखामा ५ सय कर्मचारी छन्। रोकियो ३ हजार मुद्दाको सुनुवाइ सर्वोच्चका प्रवक्ता बाबुराम दाहालले बार र बेन्च आन्दोलनले करिब ३ हजार मुद्दाको सुनुवाइ रोकिएको बताए। कात्तिक ८ देखि २९ गतेसम्मको तथ्यांक हो। हिजोआज तारिख तथा पेसीका लागि आउने सेवाग्राहीलाई एक डेढ महिना अघि नै म्याद दिइएको प्रवक्ता दाहालले बताए। आन्दोलन सर्वाेच्च अदालतले चलाएको होइन। कहिले सकिन्छ र पुन: काम हुन्छ भन्ने हामीलाई नै थाहा छैन। अदालतको कर्मचारीबाट हुने कामकारबाहीमा कहीँ कतै कमजोरी छैन, दाहालले भने, अरूले जिम्मेवारी पूरा गरे, गरेनन् त्यो उहाँहरूसँगै सोध्नुस्। हरेक दिन २५० देखि ३०० मुद्दा पेसीमा चढेका हुन्छन्। नियमित काम हुँदा ६०७० मुद्दा दैनिक फछ्र्योट हुन्थे। सर्वाेच्चमा २९ हजार १ सय ७ मुद्दा विचाराधीन छन्। प्रधानन्यायाधीशले सोमबार १० वटा इजलासमा २ सय ९८ पेसी तोकेका थिए। तर, न्यायाधीशले बन्दीप्रत्यक्षीकरण बाहेक मुद्दा हेरेनन्। प्रधानन्यायाधीश जबरा भने इजलासमा बसेका थिए। सर्वोच्चको सुरक्षामा रहेका प्रहरीको व्यवहारबारे उनले भने, सामान्य बेला भएको भए यहाँ भित्रका सुरक्षाकर्मीले न्यायालयको सुरक्षा गर्ने गर्नुहुन्थ्यो। तर, अहिले न्यायालयमा आक्रमण हुने डरले गर्दा पनि विभिन्न ठाउँका प्रहरी फोर्स यहाँ परिचालित हुनुहुन्छ। आन्दोलनका नाममा असम्बन्धित पक्षहरू पनि सहभागी हुने गरेको देखिएको छ। यसैले पनि अहिले सुरक्षाको प्राथमिकतामा न्यायालय परेको हो, दाहालले भने, अवस्था सामान्य भएपछि हामी सबै तरहले सेवाग्राहीको समस्या समाधानमा ध्यान दिन्छौं।"
