शीर्षक,विवरण
१ लाख डोज खोप नपाए सबै उद्योग बन्द गर्ने वीरगन्जका व्यवसायीको चेतावनी,"वीरगन्जः वीरगन्ज उद्योग वाणिज्य संघले वीरगन्ज क्षेत्रका उद्योगी व्यवसायी, मजदुर र कर्मचारीका लागि तत्कालै १ लाख डोज कोभिड विरुद्धको खोप सरकारसँग माग गरेको छ । मङगलबार संघले स्वास्थ्य तथा जनसंख्यामन्त्रीलाई पत्रचार गरेर वीरगन्जको निजी क्षेत्रलाई तत्काल १ लाख डोज खोप माग गरेको हो । संघका अनुसार वीरगन्ज पथलैया औद्योगिक कोरिडोरमा साना ठूला गरी करिब १ हजार उद्योगहरु सञ्चालनमा छन् । ती उद्योगहरुमा उद्योगी, मजदुर, कर्मचारी गरी १ लाख भन्दा बढी जनशक्ति कार्यरत रहेको संघले जनाएको छ । त्यसकारण तत्काल १ लाख डोज खोप वीरगन्जको निजी क्षेत्रका लागि उपलब्ध गराइदिन संघले स्वास्थ्यमन्त्रीलाई पत्र नै लेखेर माग गरेको संघका अध्यक्ष सुबोध गुप्ताले बताए । कोभिड महामारीको उच्च जोखिमका बीचमा पनि उद्योग कलकारखाना सन्चालन गरेर अत्यावश्यक वस्तुको आपूर्ति गरिरहेको भए पनि खोप अभियानमा सरकारको प्राथमिकतामा निजी क्षेत्र नपरेको गुनासो संघको छ । प्राथमिकतामा नपरेकै कारण अहिलेसम्म पनि उद्योगी, मजदुर र कर्मचारीहरु कोभिड विरुद्धको खोपबाट बञ्चित रहनु परेको संघले जनाएको छ । स्वास्थ्यविद् र वैज्ञानिकले कोभिड संक्रमणको तेश्रो लहर पनि छिट्टै देखापर्ने बताइरहँदा तेश्रो लहर आउनुअघि नै वीरगन्ज क्षेत्रमा रहेका उद्योग प्रतिष्ठानमा कार्यरत कामदार, कर्मचारी र उद्योगीलाई खोप लगाउन अपरिहार्य भएको अध्यक्ष गुप्ताले बताए । तत्काल १ लाख डोज खोप सरकारले वीरगन्ज उद्योग वाणिज्य संघलाई उपलब्ध गराइदिनु पर्ने र त्यसको वितरण व्यवस्थापन संघले नै गर्ने अध्यक्ष गुप्ताले बताए । उनले भने, ""१ लाख डोज खोप सरकारले स्वास्थ्य कार्यालय मार्फत संघलाई उपलब्ध गराइदिनु पर्छ, त्यसपछि खोप कसलाई कहाँ कसरी लगाउने काम संघ आफैँले गर्नेछ ।"" यदी सरकारले तत्कालै खोप उपलब्ध नगराएमा वीरगन्ज पथलैया औद्योगिक कोरिडोरका उद्योगहरु बन्द नै गर्नुपर्ने अवस्था आउने चेतावनी संघले दिएको छ । अध्यक्ष गुप्ताले भने, ""यदी समयमै खोप पाउन सकिएन भने कोही पनि उद्योगी, कर्मचारी, मजदुर उद्योगमा जानसक्ने अवस्था नै रहँदैन, बाध्य भएर उद्योग बन्द गर्नैपर्ने अवस्था आउँछ, त्यसपछि मुलुकभर नै मालवस्तुको आपूर्ति व्यवस्था खल्बलिने छ ।"" अहिले पनि यस औद्योगिक कोरिडोरका उद्योगहरु ५० प्रतिशत क्षमतामा मात्रै सन्चालनमा रहेको उनले बताए । कोभिडको डरले कतिपय मजदुर तथा कर्मचारी उद्योगमा आएकै छैनन् । जसकारण अहिले उद्योगहरु ५० प्रतिशत क्षमतामा मात्रै सञ्चालनमा छन् । अब तेश्रो लहर पनि आउने संकेत देखिएकाले यदी तत्कालै खोप लगाउन पाइएन भने अहिले आधा क्षमता चलिरहेका उद्योगहरु पनि पूर्ण रुपमा बन्द गर्नुपर्ने अवस्था आउने उनले बताए । संघले खोपका लागि स्वास्थ्य मन्त्रीलाई पत्र लेख्नुका साथै प्रदेश सरकार, जिल्ला प्रशासन कार्यालय र वीरगन्ज महानगरपालिका पनि यस बारेमा लिखित जानकारी गराएको अध्यक्ष गुप्ताले बताए ।"
वामदेवको पाँच बुँदे विज्ञप्ति : ओलीको आह्वानलाई एकता प्रयत्न मान्न सकिन्न,"काठमाडौं : नेकपा (एमाले) नेता वामदेव गौतमले आइतबार साँझ पार्टी अध्यक्ष केपी अोलीले गरेको आह्वानलाई एकताको प्रयत्न मान्न नसकिने बताएका छन्। मंगलबार विज्ञप्ति सार्वजनिक गर्दै गौतमले एकता आह्वानको नाममा प्रकाशित विज्ञप्तिमा कुटिल चातुर्यता र जालझेलको भाषाशैली प्रयोग भएको भन्दै यस्तो बताएका हुन्। प्रधानमन्त्रीसमेत रहेका अध्यक्ष ओलीले एकताका लागि आह्वान गरेपछि पार्टी एकता राष्ट्रिय अभियान कार्यसम्पादन समितिको भर्चुअल बैठकपछि विज्ञप्ति सार्वजनिक गर्दै गौतमले यस्तो बताएका हुन्। पाँच बुँदे निष्कर्षमा गौतमले अध्यक्षबाट पार्टी एकताको इमान्दार प्रयत्न नभएको आरोप लगाएका हुन्। गौतमले एकता आह्वानका नाममा सार्वजनिक विज्ञप्तिले एकताको आधार तयार नभएको बताएका छन्। पार्टी एकताका लागि २०७५ जेठ २ मा फर्किने अध्यक्ष ओलीको प्रतिवद्धता ओलीको एकता प्रस्तावमा माधव पक्षको जबाफ : जालझेल र अल्मल्याउने षडयन्त्र हो, स्वीकार्य छैन संसद् पुनर्स्थापना हुन्छ : प्रचण्ड गौतमले ओलीलाई छिटोभन्दा छिटो २०७५ जेठ २ गते कायम रहेको एमालेका दुई वरिष्ठ नेता, चार उपाध्यक्ष र एक महासचिव, दुई उपमहासचिव र पाँच सचिवसहितको स्थायी कमिटी बैठक बोलाएर समस्या समाधान गर्न सुझाव दिएका छन्। प्रेस विज्ञप्ति नेकपा (एमाले) का अध्यक्ष तथा प्रधानमन्त्री ककेपी ओलीले यही जेठ २३ गते राती जारी गर्नुभएको पार्टी एकता आह्वान सम्बन्धि वक्तव्यका सम्बन्धमा छलफल गर्न हिजो मिति २०७८ जेठ २४ गते अपरान्ह पार्टी एकता राष्ट्रिय अभियानको कार्यसम्पादन समितिका उपलब्ध कमरेडहरुका वीच विद्युतीय माध्यमबाट बैठक बस्यो । उपस्थित सबै कमरेडहरुले अत्यन्त गम्भीरतापूर्वक छलफलमा भाग लिनुभयो । छलफल पछि निकालिएका निश्कर्षहरु सार्वजानिक जानकारीका लागि प्रकासित गरिएको छः १कअध्यक्षले वक्तव्यमा आफ्नै प्रंशसा लगाएत कुटिल चातुर्यता र जालझेलको अनुमान गर्न सकिने भाषाशैलीको प्रयोगका बावजुद बुँदा न १ मा नेकपा(एमाले) लाई २०७५ जेठ ३ गते पूर्वको अवस्थाबाट अगाडि बढाइने छ । भनेको विषयलाई बैठकले सकारात्मक रुपमा ग्रहण गरेको छ । तर सोही बुँदामा एकताको पक्षमा उभिनु भएका कमरेडहरुलाई आधार मानेर केन्द्रीय कमिटी र स्थायी कमिटीका संरचना गतिशील हुने भन्ने विषय एमाले भित्रको समस्यामा ल्याउनु अनुचित रहेको छ । त्यसैगरी जनवर्गीय संगठनहरुका संरचनाका सम्बन्धमा मूलभूत रुपमा भन्नुको अर्थ २०७५ जेठ ३ पूर्वको जस्ताको तस्तै अवस्थालाई अस्विकार पनि गर्न सकिन्छ भन्ने हो जस्लाई इमान्दार एकताको प्रयत्न मान्न सकिन्न । २ बुँदा नं ४ मा २६ जनाले विपक्षि पार्टीको नेतालाई प्रधानमन्त्री बनाउन दिएको हस्ताक्षर फिर्ता लिने विषय उल्लेख गरिएको छ । यो समस्या गत पुष ५ गते अविश्वासको प्रस्ताव लैजाने प्रयत्न र त्यसलाई जवाफ दिन प्रतिनिधिसभाको विघटन पश्चात पक्ष विपक्ष बनेर गरिएका जन पदर्शनहरु, २०७७ फागुन ११ गते प्रतिनिधिसभा पुनस्र्थापना, फागुन २३ गते नेकपा विभाजन र नेकपा (एमाले) को पुनस्र्थापना अनि विश्वासको मत लिन प्रधानमन्त्रीको असफलता तथा उहाँ नै ठूलो पार्टीको नेताको हैसियताले निरन्तर प्रधानमन्त्री साथै २०७८ बैसाख ६ गते संविधानको धारा ७६को उपधारा (३) को प्रधानमन्त्रीद्वारा पुनः प्रतिनिधिसभा विघटन गरी निर्वाचन घोषणा र त्यस पछि प्रतिनिधिसभा विघटन विरुद्ध दर्जनौं रिट निवेदन सर्वोच्चमा पर्नेसम्मका घटनाहरुको सन्दर्भमा नेकपा (एमाले) का २६ जना प्रतिनिधिसभा सदस्यहरुले विपक्षि पार्टीको नेतालाई प्रधानमन्त्री बनाउन दिएको हस्ताक्षर समावेश भएको छ । यो घटना पार्टी अध्यक्ष प्रधानमन्त्री क केपी ओलीका अनेकौं विवाददित क्रियाकलापहरु र झलनाथमाधव समूहका क्रियाकलापहरु एक अर्कासंग सम्बन्धित भएर आएका छन् । यसले हाम्रो पार्टी ज्यादै पेचिलो अन्तरपार्टी संघर्षलाई व्यक्त गरेको छ । यी सबैलाई पुनः एकतावद्ध भए पछिको पार्टी कमिटीको बैठकबाट मात्र समाधान गर्न सकिनेछ । पार्टी एकता पछि दुबै पक्षले नेपाली जनताका अगाडि आफ्ना कमिकमजोरी बारे व्यवस्थित आत्मालोचना गरे पछि वास्तविक समाधान हुने आशा गर्न सकिन्छ । यो समस्या समाधान पछि हामीले संसारभरीका क्रान्तिकारीहरुका निम्ति नयाँ सन्देश दिन पनि सक्नेछौं । ३ तद्नुसार छिटोभन्दा छिटो २०७५ जेठ २ गते कायम रहेको नेकपा(एमाले) को दुई बरिष्ठ नेता, चार उपाध्यक्ष, एक महासचिव, दुई उपमहासचिव र पाँच सचिवसहितको स्थायी कमिटी बैठक बोलाएर पार्टीभित्र उत्पन्न भएका विषयहरुमा छलफल गरी सही मार्गदर्शन गर्न एकता अभियानको यो बैठक पार्टी अध्यक्ष तथा प्रधानमन्त्री ककेपी ओली समक्ष हार्दिक अनुरोध गर्दछ । ४ सर्वोच्च अदालतको संवैधानिक इजलासले विघटित प्रतिनिधिसभा पुनस्र्थापना वा प्रधानमन्त्रीको कदमलाई सदर गरेको अवस्थामा निर्वाचनमा जान परे पनि दुबै अवस्थाका चुनौतिलाई सामना गर्न एकतावद्ध नेकपा (एमाले) तयार छ भन्ने सन्देश दिने गरी छलाङ लगाएर अगाडि बढ्ने प्रतिवद्धता व्यक्त गर्नुपर्दछ । ५ पार्टी एकता राष्ट्रिय अभियानको यो बैठक विश्वव्यापी महामारीका रुपमा फैलिएको कोभिड१९ बाट संक्रमित भई निधन भएका केन्द्रीय सदस्य कडम्बर थापा लगायतका अन्य कमरेडहरु तथा यस अवधिमा दिवंगत हुनुभएका सबैमा भावपूर्ण श्रद्धाञ्जली व्यक्त गर्दछ । साथै संक्रमित सबैको शिघ्र स्वास्थ्य लाभको कामना गर्दछ । वामदेव गौतम उपाध्यक्ष नेकपा (एमाले) संयोजक पार्टी एकता राष्ट्रिय अभियान मितिः २०७८०२२५"
बाग्मती प्रदेशको नीति तथा कार्यक्रम जेठ २७ मा,हेटौंडा : बाग्मती प्रदेश सरकारको आगामी आर्थिक वर्षको नीति तथा कार्यक्रम जेठ २७ गते प्रस्तुत हुने भएको छ । प्रदेश प्रमुख विष्णुप्रसाद प्रसाईले बाग्मती प्रदेशसभाको बैठकमा सरकारको आगामी आर्थिक वर्ष २०७८०७९ का लागि नीति तथा कार्यक्रम प्रस्तुत गर्नेछन् । नीति तथा कार्यक्रम प्रस्तुत गर्नका लागि जेठ २७ गते दिउँसे ३ बजेका लागि बैठक बोलाइएको छ । मुख्यमन्त्री तथा मन्त्रीपरिषद् कार्यालयमा मुख्यमन्त्री डोरमणि पौडेललेको अध्यक्षतामा मंगलबार बसेको बैठकले सरकारको नीति कार्यक्रमलाई सार्वजनिककरण गर्न प्रदेश प्रमुखलाई सिफारिस भएबमोजिम कार्यक्रम तय भएको प्रदेशसभा सचिवालयका प्रमुख सचिव कृष्णहरि खड्काले जानकारी दिए । प्रदेशसभाको यही जेठ १६ र १७ गतका बैठकमा सरकारको बजेटको सैद्धान्तिक पक्ष र प्राथमिकताका विषयमा छलफल भएको थियो । रासस
तोप चराको गुँड बनाउने कला (फोटो फिचर),काठमाडौं : तोप चरा भन्ने बित्तिकै राम्रो गुँड बनाउने चरा भनेर बुझिन्छ। यी चराहरूले ससाना पात र रेसाहरूलाई जोडेर बलियो र सुन्दर गुँड बनाउँछन्। राम्रो गुँड बनाउने हुनाले यसलाई इन्जिनियर चरा पनि भनिन्छ। यसलाई अंग्रेजीमा टेलर बर्ड भनिन्छ। यी चराहरू समूहमा बस्न मन पराउँछन्। त्यसैले यिनीहरूका गुँडहरू एकै ठाउँमा भेटिन्छन्। यिनीहरू हिउँद याममा काठमाडौंमा आउँछन्। काठमाडौं आएपछि भाले चराको पहिलो काम गुँड बनाउनु हो। हरियो घाँस जम्मा पारेर यी चराहरूले चुच्चोको सहाराले कलात्मक गुँड बनाउँछन्। झट्ट हेर्दा यो चराको गुँड मानिसले सिलाएर बनाएको जस्तै आकर्षक देखिन्छ। भालेले गुँड बनाएर नसकेसम्म पोथीले हेरिरहन्छ। गुँड मन परेन भने पोथी गुँडभित्रै पस्दैन। भालेले पुनः पोथीलाई मन पर्ने गुँड बनाउँछ। पोथीलाई खुसी बनाउनको लागि पनि भालेले राम्रो गुँड बनाउने गर्छ। यिनीहरूले शत्रुको आक्रमणबाट बचाउन गुँड हावामा तुर्लङ्ग झुन्डिने तरिकाले बनाउँछन्। गुँड पनि एउटा हाँगाबाट अर्को हाँगामा सहजै नभेटिने खालको हुन्छ। जमिनबाट नभेटियोस् भनेर कम्तीमा १५ मिटर उचाइमा मात्र चराले गुँड बनाउँछ। भालेले गुँड बनाएर सकेपछि गुँडमा बसेर पोथीलाई पनि बोलाउँछ। केही दिनपछि पोथी चराहरू आएर भालेले बनाएको गुँड निरीक्षण गर्छन्। जुन भालेको गुँड राम्रो लाग्छ पोथी तिनै भालेकहाँ जान्छन्। भालेकहाँ गइसकेपछि बाँकी रहेको कामको सहयोग पोथीले पनि गर्ने गर्छन्। तोप चराको मुख्य आहार धान र गेडागुडी हो। यिनीहरूले कहिल्यै पनि किरा फट्याङ्ग्रा खाँदैनन्। यो चराको भालेको टाउको वरिपरि पहेँलो हुन्छ। प्रजननको समयमा भालेहरूको पहेँलो भाग टल्किन्छ। यसले भालेहरू प्रजनन्का लागि तयार भए भन्ने संकेत मिल्छ। गर्मी छल्न पहाड चढ्ने चराहरुले ललितपुरको भैंसेपाटीको एक रुखमा बनाएको गुँड र त्यसका गतिविधिलाई अन्नपूर्णकी फोटो पत्रकार सुनिता डंगोलले कैद गरेकी छन्।
भारतमा एकैदिन दुई हजारभन्दा बढी संक्रमितको मृत्यु,भारतमा गत २४ घण्टामा २ हजार १२३ जनाको कोरोना संक्रमणबाट मृत्यु भएपछि कोरोनाबाट मृत्यु भएका व्यक्तिको संख्या ३ लाख ५१ हजार ३०९ पुगेको छ। गत २४ घण्टामा भारतमा १ लाख ८२ हजार २८२ जना संक्रमित कोरोना मुक्त भएका छन् । यसैसँग भारतमा हालसम्म २ करोड ७३ लाख ४१ हजार ४६२ जना व्यक्ति कोरोना मुक्त भएका छन् । भारतमा सोमबार एक लाख भन्दा कम व्यक्तिमा कोरोना संक्रमण देखा परेको छ। गत २४ घण्टामा भारतमा थप ८६ हजार ४९८ थप व्यक्तिको कोरोना संक्रमण भएको छ। कोरोना संक्रमितको यो संख्या ६३ दिनयताको सबै भन्दा कम हो। कोरोना संक्रमण शुरु भएयता भारतमा संक्रमितको जम्मा संख्या २ करोड ९० लाख ९७ हजार १०९ पुगेको केन्द्रिय स्वास्थ्य तथा परिवार कल्याण मन्त्रालय मङ्गलबार जानकारी दिएको छ। त्यसैगरी भारतमा कोरोना संक्रमणको कारण ज्यान गुमाउने व्यक्तिको संख्यामा सोचेजस्तो कमि नआए तापनि केही समययता यस प्रकोपको कारण ज्यान गुमाउने पनि केही कम भने भएको मन्त्रालयले मङ्गलबार जानकारी दिएको छ ।
सिटी चढेर चोरी,राजविराज : सप्तरीको राजविराज नगरपालिका६ का राधेश्याम कुमार साह राजविराज४ स्थित बजारमा पसल गर्छन्। कोरोना रोकथाम र नियन्त्रणका लागि एक महिनादेखि बजार बन्द छ। बजारका दिलिप यादवको घरमा पसलसटर भाँडा लिई साहले सञ्चालन गरेको मोबाइल पसलमा गत आइतबार बिहान ३ बजे चोरी भयो। पसलमा जडान रहेको सिसी क्यामेराको फुटेजमा सप्तरीको विष्णुपुर गाउँपालिका५ का महेशकुमार यादवको पहिचान खुल्यो। घरबाटै पक्राउ गरी महेशलाई सोधपुछ गर्दा उनले रामदास र सुभाषसमेत चोरीमा संलग्न रहेको वयान दिए। सिटी रिक्सामा चोरीका समान लिएर जाने तीनै जनालाई प्रहरीले चोरीका समानसहित मङ्गलबार पक्राउ गरेको छ। प्रहरीले चोरी गर्दा प्रयोग गरेको सिटी रिक्सा समेत बरामद गरेको छ। सिटी रिक्सा चढेर आएका उनीहरुले सटरको ताला फुटाएर मोबाइल चोरेको स्विकारेको जिल्ला प्रहरी कार्यालय सप्तरीका डिएसपी माधवप्रसाद काफ्लेले बताए। सुभाषको घर खानतलासी गर्दा उनी सुत्ने खाटमुनी चोरीका १० थान मोवाइल समेत प्रहरीले फेला पारेको छ। बन्दाबन्दीका बेला बजारका मोबाइल पसलसहित विभिन्न पसलमा चोरीको क्रम बढेको छ। उनीहरुले चोरी गरेको मोबाइल सस्तो मूल्यमा बेच्ने गरेका छन्। सप्तरी प्रहरीले उनीहरुविरुद्ध चोरी मुद्दाको उजुरी दर्ता गरी थप अनुसन्धान सुरु गरेको छ।
२४ घण्टामा ६५७० जनाले जिते कोरोना : ५१५३ संक्रमित थपिए,काठमाडौं : पछिल्लो २४ घण्टामा ६ हजार ५७० जनाले कोरोना भाइरस (कोभिड१९) संक्रमण जितेका छन्। स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या पाँच लाख नाघेको छ। मन्त्रालयका अनुसार अहिलेसम्म कोरोना जित्नेको संख्या पाँच लाख ४ हजार पाँच सय ३० पुगेको छ हो। त्यसैगरी २४ घण्टामा ५ हजार १५३ संक्रमित थपिएका छन्। १२ हजार ६५ जनाको पीसीआर र ५ हजार ६११ जनाको एन्टिजेन परीक्षण गर्दा पाँच हजार १५३ जनामा संक्रमण पुष्टि भएको हो। २४ घण्टामा १०८ जनाको मृत्यु भएसँगै नेपालमा कोरोनाले मृत्यु हुनेको संख्या आठ हजार नाघेको छ। मन्त्रालयका अनुसार अहिलेसम्म कोरोनाले ८ हजार ९८ जनाको मृत्यु भएको हो।
सरकारी गाडीभित्र बेहोस भेटिएका चालकको मृत्यु,"विराटनगर : विराटनगर महानगरपालिका३ मा सरकारी गाडीभित्र मंगलबार दिउँसो बेहोस अवस्थामा भेटिएका चालकको मृत्यु भएको छ। जलस्रोत तथा सिंचाई विकास डिभिजन कार्यालय सुनसरीका चालक उदयपुरको बेलका नगरपालिका३ घर भएका ३८ वर्षीय राजु ढकालको मृत्यु भएको प्रहरीले जनाएको छ। प्रहरीका अनुसार प्रदेश १ का मुख्यमन्त्री शेरधन राईको निवास नजिक उनी दिउँसो ३ बजेतिर कार्यालयको प्रदेश १०४००१ झ ०००६ नम्बरको गाडीभित्रै बेहोस अवस्थामा भेटिएका थिए। बेहोस अवस्थामा भेटिँदा चालक सिट पल्टाएर सुतेजस्तो देखिन्थे। तत्काल उद्धार गरेर उपचारका लागि नोबेल शिक्षण अस्पताल पुर्याउनसाथ चिकित्सकले ढकाललाई मृत घोषित गरेको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार झ्याल र ढोकाका सबै सिसा बन्द गरिएको गाडीभित्र चालकलाई बेहोस अवस्थामा फेला पारिएको हो। सडकको छेउमा रोकेर राखिएको सरकारी गाडीभित्र बेहोस अवस्थामा भेटिएपछि चालकलाई तत्काल उद्धार गरेर उपचारका लागि लगियो, राईले भने, तर अस्पताल पुयाउनसाथ चिकित्सकले मृत घोषित गरिदिए। उनका अनुसार बेहोस अवस्थामा भेटिएका बेला चालकलाई श्वास फेर्न निक्कै गाह्रो भइरहेजस्तो देखिन्थ्यो। कोरोना भाइरस संक्रमणको आशंकामा मृतकको पीसीआर परीक्षणको तयारी गरिएको राईले बताए। मृतक ढकाल विराटनगर महानगरपालिका३ पुष्पलाल चोकमा डेरा बस्थे। डेराबाट गाडी लिएर विराटनगरस्थित प्रदेश १ को भौतिक पूर्वाधार विकास मन्त्रालयतर्फ आउनुपर्ने चालकलाई बेहोस अवस्थामा फेला पारिएको खवर आएको र पछि मृत्यु भएपछि आफूले भेटेको जलस्रोत तथा सिंचाई विकास डिभिजन कार्यालय सुनसरीका प्रमुख चूँडाराज ढकालले जानकारी दिए। प्रहरीका अनुसार मन्त्रालयबाट कार्यालय प्रमुख ढकाललाई लिएर सुनसरीतर्फ जानका लागि चालक बिहान १० नबज्दै गाडी लिएर डेराबाट निस्किएका थिए । डेराबाट मलाई लिनका लागि बिहान १० बजे नै मन्त्रालयको क्वार्टरमा आउनुपर्ने चालक नआएपछि धेरैतिर सोधीखोजी गरियो। बारम्बार सम्पर्क गर्दा पनि फोन लागेन, प्रमुख ढकालले भने, आफन्त र परिवारका सदस्यसँग पनि सम्पर्क हुन सकेन। पछि बेहोस भेटिएको खवर पाएर पुग्दा मृत्यु नै भइसकेको थियो। स्थानीय बासिन्दाका अनुसार चालक बेहोस अवस्थामा भेटिएको स्थानमा गाडी बिहान १० बजेदेखि नै पार्किङ गरेजस्तो देखिन्थ्यो। सडककै छेउमा रोकेर राखिएको गाडीभित्रै चालक रहे पनि साइड नदिएपछि अरु सवारी साधनका चालकले गएर हेर्दा बेहोस अवस्थामा देखेर प्रहरीलाई खवर गरेको जानकारी डीएसपी राईले दिए। राईले मृतकको शवको पोस्टमार्टम तथा अनुसन्धानपछि घटनाको विस्तृत विवरण प्राप्त हुने जानकारी दिए। अस्पतालले भने गाडीका सिसाहरु बन्द गरिएका कारण अक्सिजनको आपूर्ति रोकिएर सास फेर्न नसक्दा चालकको मृत्यु भएको हुनसक्ने आशंका गरेको छ। गाडीभित्र आफ्नै सिटमा बेहोस अवस्थामा भेटिएका चालक। तस्बिर : किशोर बुढाथोकी"
दलित बस्ती नै साहूको नाममा,"गोरखा : गोरखा नगरपालिका६ ढाँडगाउँका मनबहादुर गुरुङ गत फागुन २४ गते बसाईसराइको प्रमाणपत्र बनाउन पुरानो थलो मुच्चोक जानुपर्ने भयो। तर, बाटो खर्च नभएपछि गुरुङले स्थानीय चिनीमाया कुँवरलाई ३ हजार रुपैयाँ सापट मागे। त्यसबापत उनले श्रीमती कृष्णदेवी विकको नाममा रहेको लालपुर्जा बन्धक राख्नुपर्यो। सोही ठाउँका कुलबहादुर विकलाई भूकम्पमा भत्किएको घर बनाउँदाबनाउँदै शौचालय बनाउन पैसा पुगेन। लालपुर्जा राखेर ३६ प्रतिशत ब्याजमा ऋण लगानी गर्दै आएका बुङ्कोट घर भई हरमटारी बस्ने पूर्णकुमार श्रेष्ठसँग ५० हजार रुपैयाँ सापट लिए। त्यसबापत कुलबहादुरले श्रेष्ठलाई एक कित्ता जग्गा मालपोतमा गई राजीनामा पास गरेर दिएका छन्। सावाँ ब्याज तिरिसकेपछि लालपुर्जा फिर्ता दिन्छु भनेको छ, कुलबहादुर भन्छन्, अब ९ हजार मात्र तिर्न बाँकी छ। अस्ति बल्लतल्ल ७ हजार रुपैयाँ पुर्याएर तिर्न गएको, अपूरो लिन मानेन। सप्पै एकैचोटी तिरे मात्र लिन्छु भन्यो। ५० हजार रुपैयाँको सावाँ ब्याज गरेर तीन वर्षमा डेढ लाख तिरेको उनी सुनाउँछन्। उनका भाइ सुरजमान विकले पनि २ लाख ऋण लिएबापत बसपार्कका भाँडा पसले हरि श्रेष्ठलाई एक कित्ता जग्गा राजीनामा पास गरेर दिए। भूकम्पले भत्किएको घर बनाउन सुरजमानले साहूसँग सयकडा तीन ब्याजदरमा २ लाख ऋण लिएका हुन्। जहिले तिर्न सक्छु त्यही बेला जग्गा फिर्ता गर्दिन्छन्, उनी भन्छन्। अर्की स्थानीय झलकमाया विकले छोरालाई वैदेशिक रोजगारीमा पठाउन शक्तिचोकमा ब्युटिपार्लर व्यवसाय गर्ने रूपा श्रेष्ठसँग ७ लाख रुपैयाँ ऋण लिइन्। त्यसबापत घरबारी साहूको नाममा राजीनामा पास गरेर दिएको झलकमाया बताउँछिन्। सयकडा तीन रुपैयाँका दरले महिनापिच्छे ब्याज तिरिरहेकी छु, उनी भन्छिन्, खै सम (सावाँ) कहिले तिरेर जग्गा फिर्ता लिने हो थाहा छैन। यस्तै, ईश्वरी कामीले भान्जालाई व्यवसाय गर्न बसपार्कका सुनचाँदी व्यवसायी दीपेश घिमिरेसँग ४ लाख रुपैयाँ सापट लिइन्। त्यसबापत घिमिरेको नाममा जग्गा राजीनामा पास गरेर दिइन्। चार वर्षअघि ४ लाख लिएको हो। पोहोर हिसाब किताब गर्दा १७ लाख ५० हजार तिर्नु छ भनेको थियो। अहिले कति पो भयो होला, ईश्वरी भन्छिन्। गोरखा नगरपालिका५ डण्डीडाँडाका हरिबहादुर रोकाले बसपार्कका भाँडा पसले हरि श्रेष्ठसँग ३ लाख रुपैयाँ सापट लिए। त्यसबापत चार रोपनी जग्गा श्रेष्ठको नाममा राजीनामा पास गरेर दिए। २०७४ सालमा लिएको ऋणको सयकडा तीनका दरले ब्याज तिर्ने गरी सापटी लिएको रोका बताउँछन्। तर, ऋण तिर्न नसक्दा घरजग्गा लिलाम हुन लागेको उनकी छोरी पूजा विक सुनाउँछिन्। सम र ब्याज गरेर तिमीहरूको जग्गा लिलाम भइसक्यो। खुरुक्क जग्गा निखन्न आउने भए आइज, नत्र घरमा चापी लगाइदिन्छु भनेर सधैं तनाब दिइरहन्छ, पूजा भन्छिन्, तिर्ने उपाय केही छैन। ऊचाहिँ मान्छेको अगाडि जथाभावी गाली गर्छ। अपमान गर्छ। साहूको डाँकोले ११ कक्षा पढ्ने भाइहरू टोलाइरहन्छन्। गोरखा सदरमुकामका यी केही प्रतिनिधिमूलक घटना हुन्। यहाँका ढाँड, बसपार्क, पोखराथोकलगायत दलित गाउँको लालपुर्जा साहूको झोलामा छ। एकदुई घरबाहेक प्रायःको लालपुर्जा साहूको घरमा रहेको स्थानीय चन्द्रवीर विक सुनाउँछन्। गोरखा बजारको सटरमा व्यापार गर्न बस्नेमध्ये अधिकांशको भित्री खेलोफड्को गरिबलाई चर्को ब्याजमा ऋण दिने र तिर्न नसक्ने पारेर उनीहरूको घरजग्गा हडप्ने रहेको उनको भनाइ छ। हाम्रै घरजग्गा बैंकमा राखेर सस्तो ब्याजमा ऋण झिक्ने अनि हामीलाई त्यसको तेब्बरचौबर बढी व्याजमा ऋण दिने गर्छन्, उनी भन्छन्, अनि हामी कहिल्यै उठ्न नसक्ने गरी ऋणमा डुब्छौं। उनीहरू मालामाल हुन्छन्। दलित बस्ती यही समस्यामा डुबेको उनको भनाइ छ। बेइज्जत हुन्छ भनेर, साहू रिसाउँछ कि भनेर सकेसम्म लुकाउन खोज्छन्। तर, यहाँका एकदुई घरबाहेक सबैको लालपुर्जा साहूको घरमा छ, उनी भन्छन्, कसैको घर जस्ताले बारेको छ। कसैले चिटिक्क पारेका होलान्। झुप्रो भए पनि चिटिक्क परेको भए पनि त्यो घर साहूको भइसकेको छ। कुन दिनमा साहू आएर ताला लगाउन मात्र बाँकी छ। कोहीले निखन्न नसकेर साहूलाई नै सुम्पिसकेका छन्। कतिपय घर छोडेर भागेका छन्। साहूले चर्को ब्याज खेलाउने र वर्ष बितेपछि सोही ब्याज सावाँमा जोडेर फेरि त्यसको ब्याज लिन थालेपछि गरिब ऋणमा चुर्लुम्म डुबेका उनको भनाइ छ। सहुलियत ब्याजमा ऋण तिर्ने व्यवस्था गर्न सके आफूहरू तिर्न तयार रहेको उनी बताउँछन्। भन्ने बेलामा ३६ प्रतिशत भन्छन्। तर, ब्याजको स्याज जोड्दै तिर्नैै नसक्ने बनाएका हुन्, उनी भन्छन्, यदि बैंकले लिए जति अथवा २४ प्रतिशत ब्याजदरका हिसाबले तिर्न पाए हामी तिर्ने थियौं। ब्याजको स्याज लिन कहाँ पाइन्छ ? यही हो हाम्रो समस्या। गरिब किसानलाई बैंकले ऋण नदिएका कारण गाउँमा यस्तो समस्या आएको उनको बुझाइ छ। बजारमा घरघरैजसो बैंकहरू छन्। तर, हाम्रो लालपुर्जा बैंकमा चल्दैन, उनी भन्छन्, बैंकले ऋण दिने भए साहूको घरमा लम्पसार परेर लालपुर्जा राख्न जानै पर्दैनथ्यो। यस्तो विषयमा कुन निकायले चासो राखिदिने हो थाहा नभएको उनको गुनासो छ। गरिब किसानलाई बैंकले ऋण लगानी नगर्नाले गरिबहरूको उठिबास लाग्ने अवस्था सिर्जना भएको पूजा बताउँछिन्। हामी सुकुम्बासी होइनौं। हाम्रो घर छ। जग्गा छ। तर, हाम्रो घर, जग्गा राखेर बैंकले हामीलाई ऋण दिँदैन। महिनैपिच्छे किस्ता तिर्न सक्ने आयस्रोत खोज्छ, त्यो हामीसित हँुदैन, उनी भन्छिन्, हाम्रो जग्गा साहूलाई राजीनामा पास गरेर दिएपछि उनीहरूले त्यही जग्गा बैंकमा राख्छन्। १० प्रतिशतभन्दा कम ब्याजदरमा पैसा निकाल्छ। अनि हामीलाई त्यही पैसा ३६ प्रतिशत ब्याजमा दिन्छन्। हाम्रै जग्गाको लालपुर्जा हामीले बैंकमा लिएर गए नचल्ने, त्यही जग्गा राखेर साहूलाई ऋण दिने यो बैंकहरूको पनि कस्तो अन्याय हो। आफूहरूको पक्षमा बोल्ने निकाय नभएको उनको गुनासो छ। चर्को ब्याजमा ऋण लगानी गर्नेमध्येका बसपार्कका व्यापारी हरि श्रेष्ठ यो विषय ऋण लिने र दिनेबीच समझदारीका आधारमा हुने बताउँछन्। हामी बैंकबाट पनि लिन्छौं, व्यक्तिसँग पनि लिन्छौं, श्रेष्ठ भन्छन्, हामी समयमा सावाँ ब्याज बुझाउँछौं। समस्या आउँदैन। उनीहरू वर्षौंसम्म सावाँ पनि तिर्दैनन्, ब्याज पनि तिर्दैनन्। अब यसको समाधान कसरी हुन्छ ल तपाईँ नै भन्नुस्। आफूले कुनै ऋणीलाई ताकेता नलगाएको उनको दाबी छ। ऋण दिन आफूहरू घरघरमा खोज्दै नगएको अर्का साहू दीपेश घिमिरेको तर्क छ। हामी उनीहरूलाई घरघरमा ऋण दिन गएका त होइनौं। लौ न पैसा चाहियो भनेर मरिहत्ते गर्छन्। हामीले त यता उता मागजोख गरेर एक हिसाबले सेवा गरेको हो, उनी भन्छन्, अनि हामीले कसैलाई ताकेता गरेका पनि छैनौं। सरकारी दररेटमा ब्याज दिए पनि भइहाल्छ। अबदेखि यस्तो कारोबार नगर्ने उनको भनाइ छ। यस विषयमा सरकारले चासो राख्नुपर्ने भूमिसम्बन्धी समस्या समाधान आयोगका विज्ञ सदस्य जगत देउजा बताउँछन्। हाम्रो सरोकार भूमिहीन, सुकुम्बासीहरूसँग मात्र हुन्छ। तर हुँदै गरेका सुकुम्बासीलाई कसरी सुकुम्बासी हुनबाट बचाउने भन्नेतिर अहिलेसम्म छैन, उनी भन्छन्, भूमि भएकाहरूलाई सुकुम्बासी हुनबाट कसरी बचाउने भन्नेतर्फ पनि विशेष पहल गर्नुपर्छ।"
जम्मूकश्मीरको माता वैष्णो देवी मन्दिरमा भीषण आगलागी,नयाँदिल्ली: जम्मू कश्मीर क्षेत्रको रिसी जिल्लास्थित माता वैष्णो देवी मन्दिरमा भीषण आगलागी भएको छ । मंगलबार साँझ अचानक मन्दिरमा आगलागी भएको हो । मन्दिरको भवनमा विद्युतीय लाइन सर्ट भइ आगलागी भएको बताइएको छ । आगो नियन्त्रणमा लिन अहिले सुरक्षाकर्मी र अग्नि नियन्त्रक टोली खटिएको छ । आगोबाट भवन ध्वस्त भए पनि मानवीय क्षति नभएको बताइएको छ । आगलागीको भिडियो सामाजिक सञ्जालमा भाइरल बनेको छ । स्थानीय समय अनुसार मंगलबार साँझ ५ बजे आगलागी भएको हो । एक दिनअघि सोमबार भारतको महाराष्ट्रस्थित पुणेमा एउटा सेनिटाइजर उत्पादक कारखानामा आगलागी हुँदा १४ जनाको मृत्यु भएको थियो ।
एनसेलले परिमार्जन गर्यो १९ देशको अन्तरराष्ट्रिय कल शुल्क,"काठमाडौं : एनसेल आजियाटा लिमिटेडले जेठ २१ देखि लागु हुने गरि विश्वका १९ देशहरुको अन्तरराष्ट्रिय कल शुल्क परिमार्जन गरेको छ । नयाँ शुल्कहरु नेपाल दुरसञ्चार प्राधिकरणले अन्य दुरसञ्चार सेवाप्रदायकलाई प्रदान गरेको स्वीकृत शुल्क तथा कल दर अनुसार नै रहेका छन् । गत जेठ ९ गते नेपाल दुरसञ्चार प्राधिकरणले एनसेललाई इटाली, माल्टा, जर्मनी, ताजिकस्थान, जोर्डन, थाइल्याण्ड, लाटभिया, स्लोभेनिया, माल्दिभ्स, बेल्जियम, इस्टोनिया, क्रोएशिया, फिनल्याण्ड, नेदरल्याण्ड, बुल्गेरिया, सिरियन अरब रिपब्लिक, लिथुआनिया र साइप्रस गरि १९ देशहरुका लागि नयाँ अन्तरराष्ट्रिय कलशुल्कको स्वीकृती प्रदान गरेको थियो । प्राधिकणबाट प्राप्त यो स्वीकृतिसँगै यी देशहरुका लागि एनसेलको अन्तरराष्ट्रिय कलशुल्क अब अरु सेवाप्रदायकहरुले प्राधिकरणको स्वीकृति बमोजिम लिइरहेको न्यूनतम शुल्कसँग बराबर भएको छ । नयाँ परिमार्जित अन्तरराष्ट्रिय कलशुल्कअनुसार माथि उल्लेखित १८ वटा देशहरुको शुल्क कर बाहेक प्रतिमिनेट रु३० निर्धारण गरिएको छ भने माल्दिभ्सको प्रति मिनेट कलशुल्क कर बाहेक रु३०६५ निर्धारण भएको छ । यस अघि यी देशहरुमा कल गर्दा गन्तव्य देश अनुसार प्रति मिनेट रु४९९ देखि रु१५ सम्म लाग्ने गरेको थियो । अझै पनि माल्दिभ्सको लागि एनसेलको प्रति मिनेट कलशुल्क अरु सेवाप्रदायकले लिने शुल्कभन्दा निकै नै कम रहेको छ । अन्तरराष्ट्रिय कलका लागि कम्पनीलाई लाग्ने खर्चको तुलनामा खुद्रा दर निकैनै कम भएको र सम्बन्धित देशका साझेदारहरुले सन् २०१६ देखि आफ्नो शुल्क बढाएको कारणले गर्दा विगत ५ वर्ष देखि एनसेलले अन्तरराष्ट्रिय कलबापतको राजस्वमा ठूलो नोक्सानी व्यहोर्दै आएको छ । साथै यस अघि एनसेलले यी देशहरुका लागि प्रदान गर्दै आएको अन्तरराष्ट्रिय शुल्क अन्य सेवाप्रदायकहरुको स्वीकृत कलशुल्कभन्दा ६ गुणा कम दरमा ग्राहकहरुलाई अन्तरराष्ट्रिय कल सुविधा प्रदान गर्दै आएको थियो । सन् २०१६ देखि अप्रिल २०२१ सम्ममा एनसेलले अन्तरराष्ट्रिय कल सेवामा अव्यवहारिक नोक्सानी व्यहोरेको छ । विगत ५ वर्षमा एनसेलले अन्तरराष्ट्रिय कलबाट हुने आयमा रु२७५ करोडभन्दा बढि नोक्सान भोगेको छ । केही यूरोपियन गन्तव्यहरुमा कल गर्दा लाग्ने शुल्क अझै पनि स्वीकृत दरभन्दा निकै बढि रहेकोले हाल यी देशहरुका लागि गरिएको शुल्क परिमार्जन पश्चात पनि ग्राहक सेवा सुनिश्चित गर्ने क्रममा एनसेल अझैपनि घाटामै रहने छ । प्राधिकारणबाट स्वीकृत कलशुल्क प्रतिमिनेट रु३० रहे पनि कल गरिने गन्तव्य देशअनुसार कुनैकुनै यूरोपियन गन्तव्यहरुको कलशुल्क कर बाहेक रु १,१७०३० सम्म रहेको छ । गुणस्तरीय सेवा सुलभ दरमा प्रदान गर्न र डिजिटल कनेक्टिभिटी अझ बढाउदै यसले दिने लाभहरुसँग सबैलाई जोड्न एनसेल प्रतिबद्व छ । एक जिम्मेवार कपोर्रेटको रुपमा एनसेलले सबै नियम तथा कानुनको पूर्ण रुपमा परिपालना गर्दै आएको छ । स्थापनाकाल देखि गत आर्थिक वर्ष २०७६७७ सम्ममा एनसेलले कर तथा शुल्कहरु बापत रु २४२ अर्ब भन्दा बढि राजस्व सरकारलाई बुझाएको छ । देशको एक सबैभन्दा ठुलो करदाताको रुपमा नेपालमा सामाजिक तथा आर्थिक विकासको लागि एनसेलले उल्लेखनीय भुमिका रहेको छ र देशको हितको लागि दिगो व्यवसाय संचालनलाई निरन्तरता दिँदै जानेछ । एनसेलले आफ्नो व्यावसायिक सामाजिक जिम्मेवारी पहलअन्तर्गत हालसम्म रु १ अर्ब २७ करोडभन्दा बढि रकमखर्च गरिसकेको छ र देशको आर्थिक सामाजिक विकासमा योगदान पुर्याउँदै स्वास्थ्य, शिक्षा र वातावरणका क्षेत्रलाई प्राथमिकतामा राखेर विभिन्न सामाजिक कार्यहरु गदै आएको छ ।"
सुदूरपश्चिम प्रदेशका मुख्यमन्त्री भट्टले पाए विश्वासको मत,"धनगढी : सुदूरपश्चिम प्रदेशका मुख्यमन्त्री त्रिलोचन भट्टले विश्वासको मत पाएका छन्। मुख्यमन्त्री भट्टले मंगलबार भएको मतदानमा बहुमत सांसद्को समर्थन पाएका हुन्। मतदानमा भट्टको प्रस्तावको पक्षमा ३० मत परेको थियो। यस्तै विपक्षमा ९ मत परेको थियो। १२ जनाले भने मतदानमा सहभागी जनाएनन्। मुख्यमन्त्री भट्टलाई माओवादी र एमाले माधवकुमार नेपाल पक्षले विश्वासको मत दिएका हुन्। प्रतिपक्षी नेपाली कांग्रेसले भने मत हालेन। तर, कांग्रेस संसदीय दलको बैठकले मुख्यमन्त्रीलाई मत नपुग्ने अवस्था आएमा उनको पक्षमा मतदान गर्ने निर्णय गरेको थियो। प्रधानमन्त्री केपी शर्मा ओलीले भने आफ्ना पक्षका प्रदेशसभा सदस्यलाई मुख्यमन्त्रीलाई विश्वासको मत नदिने निर्देशन दिएका थिए। ५२ सदस्यीय प्रदेशसभामा नेकपा एमालेका सभामुखसहित २५ जना, माओवादी केन्द्रका १३ जना, नेपाली कांग्रेसका १२ जना र जनता समाजवादी पार्टीका २ जना प्रदेशसभा सदस्य छन् । एमालेका २५ मध्ये माधवकुमार नेपाल पक्षका १८ जना छन् । सुदूरपश्चिममा नेकपा (एमाले)को समर्थनमा माओवादी केन्द्रको नेतृत्वमा प्रदेश सरकार रहेकामा स्थायी कमिटी बैठकले समर्थन यही जेठ १० गते फिर्ता लिएको थियो । प्रदेश संसदीय दलको बैठकले भने समर्थन कायम राख्ने निर्णय गर्दै आफ्ना तर्फबाट मन्त्रीसमेत फेरबदल गरेको थियो ।"
मन्त्रिपरिषद् पुनर्गठनविरुद्ध रिट निवेदनमा अन्तरिम आदेश दिन सर्वोच्चबाट अस्वीकार,"काठमाडौं : सर्वोच्च अदालतले मन्त्रिपरिषद् विस्तारविरुद्ध परेका रिट निवेदनमा अन्तरिम आदेश दिन अस्वीकार गरेको छ । न्यायाधीश ईश्वरप्रसाद खतिवडाको मंगलबारको इजलासले सरकारसँग मन्त्रिपरिषद पुनर्गठन गर्नुको कारण माग गरेको हो । सर्वोच्चले दुवैपक्षलाई असार ८ गते छलफलका लागि बोलाएको छ । मन्त्रिपरिषद गठनविरुद्ध सर्वोच्च अदालतमा पाँच वटा रिट दर्ता भएका छन्। सोमबार अदालतमा मन्त्रिपरिषद् विस्तारका विरुद्धमा पाँचवटा रिट दर्ता भएका हुन्। सरकारको वैधानिकताबारे अदालतमा विचाराधिन रहेको अवस्थामा मन्त्रिपरिषद् पुनर्गठन असंवैधानिक भएकोले यसलाई रोक्न आदेश माग गरिएको छ। प्रधानमन्त्री ओलीको सिफारिसमा राष्ट्रपतिले संविधानको धारा नै उल्लेख नगरी मन्त्रिपरिषद् विस्तार भएको भन्दै पाँच जना अधिवक्ताहरूले सर्वोच्चमा रिट दर्ता गरेका हुन्। रिट दर्ता गराउनेमा वरिष्ठ अधिवक्ता दिनेश त्रिपाठी, अधिवक्ताहरू कञ्चनकृष्ण न्यौपाने, सीतादेवी श्रेष्ठ, शालिकराम सापकोटा र राजकुमार सुवाल रहेका छन्। प्रधानमन्त्री ओलीले गत शुक्रबार जनता समाजवादी पार्टी(जसपा)को महन्थ ठाकुर पक्षका ८ जनालाई मन्त्री र २ जनालाई राज्यमन्त्रीमा नियुक्ति गरेर पुनर्गठन गरेका थिए।"
स्याङ्जामा जेठ मसान्तसम्म निषेधाज्ञा लम्बियो,"स्याङजा : स्याङ्जामा आउँदो जेठ ३१ सम्मका लागि निषेधाज्ञा लागू गरिएको छ। जेठ २५ गते मध्यरातसम्मका लागि जारी गरिएको निशेधाज्ञालाई बढाएर जेठ मसान्तसम्म पुर्याइएको हो। सो अवधीमा राजश्व संकलन, विपद् व्यवस्थापन र सरकारी कामकाजका लागि एटीएम बाहेक बैंकिङ्ग सेवा समेत पूर्णरुपमा बन्द गरिने भएको छ। थप निषेधाज्ञालाई कडाइका साथ लागू गरिने प्रमुख जिल्ला अधिकारी दिपकराज नेपालले जानकारी दिए। औषधीजन्य सामग्री बाहेक खाद्यान्नजन्य सामग्री खरिदका लागि बिहान ५ बजेदेखि ९ बजेसम्म मात्रै खुल्ला राखिने निर्णय भएको छ। अत्यावश्यक काममा बाहेक घरबाट ननिस्कन समेत प्रशासनको आग्रह छ। स्याङ्जामा कोरोना संक्रमण दर बढेसँगै निषेधाज्ञाको समय थप गरिएको हो । कोरोनाको दोस्रो लहर चलसँगै जिल्लामा हालसम्म ९३ ज्यान गुमाएका छन भने दुई हजार छ सय ६३ जना संक्रमितमध्ये एक हजार दुई सय ९३ सक्रिय संक्रमित रहेका छन्। योसँगै जिल्लामा चौथो पटक निषेधाज्ञा थप भएको हो।"
भक्तपुरका १० हजार ५९५ जनालाई कोरोनाविरुद्धको खोप दिइँदै,"भक्तपुर : भक्तपुरका ६० देखि ६४ वर्ष उमेर समूहका १० हजार ५९५ जनालाई कोरोना भाइरसविरुद्धको खोप दिइँदैछ । चीन सरकारले सहयोगस्वरुप दिएको भेरोसेल खोपको पहिलो मात्रा उक्त उमेर समूहलाई दिन लागिएको हो । स्वास्थ्य कार्यालय भक्तपुरका अनुसार मंगलबार र बुधबार दुई सञ्चालन हुने खोप कार्यक्रममा जिल्लाका ४ नपाका उक्त संख्यालाई भेरोसेल खोप दिइनेछ । कार्यालयका प्रमुख कृष्ण मिजारले भक्तपुरका ४ नपामध्ये सबैभन्दा बढी मध्यपुर थिमि नपाका २ हजार ९१९ जनालाई भेरोसेल खोपको पहिलो मात्रा दिइने जानकारी दिए । उक्त खोप दिन मध्यपुर थिमि नपाका ९ वटै वडामा खोप केन्द्र निर्धारण गरिसकिएको छ । जसअनुसार वडा नं १ स्थित बीपी नेत्र प्रतिष्ठान, वडा नं २ स्थित महेन्द्र आधारभूत विद्यालय, वडा नं ३ स्थित वडा कार्यालय र वडा नं ४ स्थित बालकुमारी स्वास्थ्य चौकीमा खोप केन्द्र तोकिएको मध्यपुर थिमि नपाले जनाएको छ । त्यस्तै वडा नं ५ स्थित भुलाँखेल, वडा नं ६ स्थित ठिमी स्वास्थ्य चौकी, वडा नं ७ नगदेश स्वास्थ्य चौकी र वडा नं ९ स्थित बोडे स्वास्थ्य चौकी र निकोसेरा सहरी स्वास्थ्य केन्द्रमा खोप केन्द्र निर्धारण गरिएको छ । मध्यपुर थिमि नपापछि भक्तपुरका २ हजार ९०२ जना ६० देखि ६४ वर्षकाले भेरोसेल खोप लगाउनेछन् । भक्तपुर नपामा पनि यहाँका १० वटै वडामा खोप केन्द्र तोकिएका छन् । उसले यसअघि भेरोसेल खोपको दोस्रो मात्रा दिन निर्धारण गरिएको खोप केन्द्रलाई नै निरन्तरता दिएको छ । जसअनुसार भक्तपुर नपाले वडा नं १, २, ३, ४ र ५ का लागि क्रमशः भक्तपुर बहुमुखी क्याम्पस, जनज्योति पुस्तकालय, पद्म मावि, तालाक्व र वडा कार्यालयमा खोप केन्द्र व्यवस्थापन गरेको छ । त्यस्तै वडा नं ६ देखि १० सम्मको लागि क्रमशः ख्वप कलेज, माहेश्वरी मन्दिर, ख्वप इञ्जिनियरिङ कलेज, दत्तात्रय आधारभूत विद्यालय र कमलविनायक बक्सिङ प्रशिक्षण केन्द्रमा खोप केन्द्र तोकिएका छन् । सूर्यविनायक नपाले भने २ हजार ७४७ जनालाई खोप दिनेछ । उसले आफ्ना १० वटा वडाका लागि ९ वटामात्रै खोप केन्द्रको व्यवस्थापन गरेको छ । नपाका अनुसार १ वडाको लागि सिरुटार स्वास्थ्य चौकी, २ वडाको लागि बालकोट स्वास्थ्य चौकी, ३ वडाको लागि नगर स्वास्थ्य केन्द्र बालकोट, ४ वडाको लागि नगरपालिका अस्पताल र ५ तथा ६ वडाको लागि कटुञ्जे स्वास्थ्य चौकीमा खोप केन्द्र तोकिएका छन् । त्यस्तै ७ वडाको लागि गुण्डु स्वास्थ्य चौकी, ८ वडाको लागि सिपाडोल स्वास्थ्य चौकी, ९ वडाको लागि नंखेल स्वास्थ्य चौकी र १० वडाको लागि चित्तपोल स्वास्थ्य चौकीमा खोप केन्द्र व्यवस्था गरिएको नपाका स्वास्थ्य शाखा प्रमुख बसन्त चापागाईं जानकारी दिए । भक्तपुरका ४ नपामध्ये सबैभन्दा कम चाँगुनारायण नपाले २ हजार २७ जना ६० देखि ६४ वर्ष उमेरकालाई खोप दिनेछ । यसको लागि उसले आफ्ना ९ वटै वडामा एकएकवटा खोप केन्द्रको व्यवस्थापन गरेको छ । जसअनुसार १ वडाको लागि दुवाकोट स्वास्थ्य चौकी क, २ वडाको लागि दुवाकोट स्वास्थ्य चौकी ख, ३ वडाको लागि झौखेल स्वास्थ्य चौकी, ४ वडाको लागि नगरपालिका अस्पतालमा खोप केन्द्र निर्धारण गरिएको छ । त्यस्तै ५ वडाको लागि छालिङ स्वास्थ्य चौकी, ६ वडाको लागि नगरकोट स्वास्थ्य चौकी, ७ वडाको लागि वागेश्वरी स्वास्थ्य चौकी, ८ वडाको लागि सुडाल स्वास्थ्य चौकी र ९ वडाको लागि ताथली स्वास्थ्य चौकीमा खोप केन्द्र तोकिएको नपाले जनाएको छ । ४८ हजार २२ ले लगाए भेरोसेलको पूरा मात्रा यसअघि भक्तपुरका ४८ हजार २२ जना १८ वर्षमाथिकाले चीन सरकारले नै सहयोगस्वरुप दिएको भेरोसेल खोपको पूरा मात्रा लिइसकेका छन् । जसमा भक्तपुर नपाले १६ हजार ११८, सूर्यविनायकले १२ हजार ४५०, मध्यपुर थिमिले ११ हजार ३१५ र चाँगुनारायण नपाले ८ हजार १३९ जनालाई भेरोसेल खोपको पूरा मात्रा दिएको स्वास्थ्य कार्यालयले जनाएको छ । कार्यालयका प्रमुख मिजारका अनुसार भक्तपुरबाट कोभिड १९ विरुद्ध अग्रपंक्तिमा रहेर काम गर्ने चिकित्सक तथा स्वास्थ्यकर्मी, सुरक्षाकर्मी, सरकारी कर्मचारी, बैंक तथा वित्तीय संस्था र नेपाल विद्युत प्राधिकरण तथा नेपाल टेलिकमका कर्मचारी गरी ५ हजार ५७५ जनाले कोभिशिल्ड खोपको पूरा लगाइसकेका छन् ।तर कोभिशिल्ड खोपकै पहिलो मात्रा लिएका ७४ वर्ष माथिका ५ हजार ८२७ भक्तपुरवासीले दोस्रो मात्रा लगाउन नपाएको मिजार बताउँछन् ।"
विश्वभरका केही प्रभावशाली वेबसाइटहरु अचानक बन्द,"लण्डन: विश्वभर लोकप्रिय चर्चित रहेका केही प्रभावशाली वेबसाइटहरु अचानक बन्द भएका छन् । अमेजन, रेडिट, ट्वीट्च सहित केही प्रभावशाली वेबसाइटले समेत मंगलबार अचानक काम गर्न छाडेका हुन् । बेलायत सरकारको वेबसाइट 'जिओभी डट यूके' समेत अचानक डाउन भएको छ । साथै बीबीसी र अन्य मिडियाका केही हिस्सा समेत त्यहाँ छन् । प्रभावित बनेका ती वेबसाइट खोल्दा ""   "" लेखिएको एउटा म्यासेज मात्रै देखिन्छ । धेरैजसो प्रमुख वेबसाइटहरु क्लाउड कम्प्यूटिङ अन्तर्गत छन् । यस्तो घटनापछि विश्वभरबाट रिपोर्ट आएन थालेका छन् । कसरी यस्तो समस्या आयो भन्नेबारे यकिन जानकारी आइसकेको छैन ।"
"असारदेखि निषेधाज्ञा खुकुलो ! गृह प्रवक्ता भन्छन्, अब लुज डाउन","काठमाडौं : विश्वव्यापी महामारीका रूपमा फैलिएको कोरोना भाइरस (कोभिड१९) सङ्क्रमण रोकथाम तथा नियन्त्रणका लागि जारी निषेधाज्ञा असारदेखि खुकुलो हुने भएको छ। गृह मन्त्रालयका अनुसार मुलुकभर जारी गरिएको निषेधको आदेश कार्यान्वयन र सङ्क्रमणको अवस्थाबारे समीक्षा भइरहेकोे छ। समीक्षाको आधारमा असारदेखि कसरी अघि बढ्ने भन्ने कुराको निर्णय हुनेछ। गृहप्रवक्ता जनकराज दाहालले जिल्लाबाट रिपोर्टिङ् लिने क्रम जारी रहेको जानकारी दिए। यसअघि लकडाउन थियो, असारदेखि भने लुज डाउन लागू गर्ने योजना छ, मुलुकभरको सुझाव आएपछि त्यसको आधारमा आवश्यक निर्णय लिइने छ, दाहालले भने, केही सहजीकरण भने पक्कै हुनेछ। सङ्क्रमणभन्दा निको हुने दर दोब्बर हुँदै गएको र मृत्युदरसमेत न्यून भएकाले निषेधाज्ञामा केही खुकुलो गर्ने योजनाका साथ अहिले काम भइरहेको छ। आआफ्नो जिल्लामा आदेश लागू गर्ने र हटाउने अधिकार सरकारले प्रजिअलाई नै दिएकाले गृहको आवश्यक समन्वय र निर्देशनमा काम अघि बढ्नेछ। कोरोना नियन्त्रण तथा रोकथामका लागि जारी निषेधाज्ञा तथा कोरोना परीक्षणको दायरा वृद्धि भएसँगै पछिल्लो दिन सङ्क्रमितभन्दा निको हुनेदर उच्च हुँदै गइरहेको तथ्याङ्कल देखाएको छ। सोमबार झण्डै १८ हजारको परीक्षण गरिएकोमा चार हजार ४७२ मा सङ्क्रमण पुष्टि भएको र छ हजार ९५१ सङ्क्रमित निको भएका छन्। सोही अवधिमा कोरोनाबाट ९२ जनाको मृत्यु भएको छ। त्यसअघि १८ हजारको परीक्षणमा कम्तिमा पनि आठ हजारमाथि सङ्क्रमित फेला पर्दै आएका थिए। मानिसको मृत्यु तीन अङ्कको थियो। कोरोनाको पहिलो लहरमा जारी गरिएको बन्दाबन्दी एक्कासी खोल्दा सङ्क्रमणले गति लिएको उदाहरण प्रस्तुत गर्दै गृह प्रवक्ता दाहालले यसपाली भने त्यो गल्ती नदोहोरिने स्पष्ट पारे। उनका अनुसार आवश्यकताका आधारमा विस्तारै खुकुलो पार्दै लगिने छ। उक्त अवधिभर सभा, सम्मेलन, गोष्ठी, तालिम, सेमिनार, सिनेमा हल, डान्सबार, दोहोरी, नाचघर, क्लव, पार्टी प्यालेस, स्विमिङ पुल, शपिङ मल, मनोरञ्जनस्थल, सैलुन, ब्युटी पार्लर, हेल्थ क्लव, फुटसल, जिमखाना, समूहमा खेलिने खेलकूद, पुस्तकालय, सङ्ग्राहालय, चिडियाखाना, दर्शकसहितको खेलकूदका गतिविधि भने अझै खुल्ने छैनन्। सरकारले असारदेखि मुख्यतः कृषि कर्मको बेला भएकाले त्यसलाई प्राथमिकता दिने योजना छ। निषेधाज्ञाका कारण कोरोना नियन्त्रणमा ठूलो सहयोग मिलेको स्वास्थ्य मन्त्रालय बुझाइ छ। त्यसैले पनि एकैचोटी खुला गर्न नहुने पक्षमा मन्त्रालय पनि रहेको छ। निषेधाज्ञा उलङ्घन गर्दै यही २० गतेदेखि भने मुलुकभर नै मानिसको चहलपहल बढेको पाइएको छ। यातायातका साधनसमेत बाक्लिएका छन्। उपत्यकामा समेत त्यो अवस्था देखिएको छ। अहिले नै लापरवाही गर्ने अवस्था नरहेको जनस्वास्थ्यविद्को भनाइ छ। जोखिम कायमै रहेकाले अझै एक महिना विशेष ध्यान दिनुपर्ने स्वास्थ्य तथा जनङ्ख्या मन्त्रालकया सहप्रवक्ता डा समीरकुमार अधिकारी बताउछन्। रासस"
कोरोना संक्रमित बोक्न निःशुल्क एम्बुलेन्स,"विराटनगर : नेपाल विद्यार्थी संघका पूर्वसहमहामन्त्री एवं नेपाली कांग्रेसका युवा नेता कृष्ण कार्कीले कोरोना भाइरसका संक्रमितलाई बोक्नका लागि अक्सिजनसहितको एम्बुलेन्स सेवा निःशुल्क उपलब्ध गराएका छन् । कोरोना संक्रमितलाई उपचारका लागि अस्पताल र उपचार ठीक भइसकेपछि घरसम्म पुर्याउने व्यवस्थासहित कार्कीले प्रदेश १ को राजधानी विराटनगर महानगरपालिकाभित्र निजी खर्चमा यो सेवा उपलब्ध गराएका हुन् । अक्सिजनसहितको एम्बुलेन्स प्रयोग गरेवापतको खर्च संक्रमित कसैले पनि बेहोर्नु पर्दैन । एम्बुलेन्समा लाग्ने दैनिक १२ हजार रुपैयाँभन्दा बढी खर्च कांग्रेस नेता कार्की आफैले बेहोर्दै आएका छन् । कोरोना कहरमा अस्पतालसम्म पुग्नलाई समयमा एम्बुलेन्स नपाएर बिरामी छटपटाइरहेका बेला को २ च ३१२२ नम्बरको एम्बुलेन्सबाट संक्रमितलाई निःशुल्क सेवा दिन थालिएको कार्कीले बताए । उनका अनुसार चन्द्र पराजुली फाउण्डेसनसँगको सहकार्यमा अक्सिजनसहितको एम्बुलेन्सले सेवा दिइरहेको छ । एम्बुलेन्सले एक दिनमा १६ जनाभन्दा बढी संक्रमितलाई उपचारका लागि अस्पताल लैजाने र उपचारपछि निको हुँदै कोरोनामुक्त भएकालाई अस्पतालबाट घरसम्म पुर्याउने काम गरिरहेको कार्कीले बताए । कोरोना संक्रमित बोक्न एम्बुलेन्सले मानिरहेको छैनन् । मान्नेहरुले पनि महँगो भाडा मागिरहेको पाइयो, उनले भने, विराटनगरमा भनेका बेला एम्बुलेन्स पाउन छाडियो । त्यही भएकाले संकटका बेला मानवीयता जोगाउन सामाजिक सेवाअन्तर्गत विशुद्ध संक्रमितका लागि मात्रै एम्बुलेन्सको व्यवस्था गरिएको हो । नेता कार्कीले कोरोना संक्रमण पुष्टि भएर एम्बुलेन्स अभावका कारण उपचारका लागि अस्पतालसम्म जान नपाएकाले सम्पर्क गर्दा तत्काल सेवा उपलब्ध हुने बताए । कोरोना महामारी नियन्त्रणमा नआएसम्म सेवा सुचारु रहने जानकारी उनले दिए । एम्बुलेन्स चालकलाई भत्ता, आवश्यक पीपीई तथा इन्धन लगायत गरेर दैनिक १२ हजार रुपैयाँभन्दा बढी खर्च भइरहेको जानकारी कार्कीले दिए । उनले सबै खर्च आफैले बेहोर्दै आएको र कोहीसँग पनि सहयोग नमागिएको उल्लेख गरे । कोरोनालाई सामान्य नठान्न र जानाजान लापरबाही एवं गल्ती नगर्न सबैमा कार्कीको आग्रह छ । संक्रमण नै पुष्टि भइसकेपछि उपचार सम्भव हुन्छभन्ने कुनै ग्यारेन्टी छैन । ज्यान नै रहन्छ कि रहँदैनभन्ने अत्यन्तै संकटपूर्ण अवस्था मानव जीवनमा आइपरेकाले सबैले सचेत भएर उच्च सावधानी अपनाउन आवश्यक छ, उनले भने, कोरोनाबाट जोगिन र बच्न नियमको पालना गर्नु अहिलेको आवश्यकता हो । संक्रमण फैलिएर अवस्था जटिल बनिरहेका बेला महामारी नियन्त्रण गर्नका लागि सबैले सहयोग गर्नुपर्छ । कोरोनाका कारण भइरहेको मानवीय क्षतिलाई हेरेर पनि त्यसबाट पाठ सिक्दै सबै सचेत र सजग हुनुपर्नेमा कार्कीको जोड छ । संक्रमणले अवस्था भयावह बनाएर लग्यो । दैनिक संक्रमित थपिने र मृत्यु हुने क्रम जारी छ, कांग्रेस नेता कार्की भन्छन्, अहिले आफू बाँच्दै अरुलाई पनि बचाउने बेला हो । विषम परिस्थितिमा महामारीको अन्त्य गर्दै संक्रमण र मृत्युबाट बच्न सकियो भने त्यो नै मानव जीवनका लागि सबैभन्दा ठूलो सफलता हुनेछ ।"
"भेरीमा डुबेर बहिनीको मृत्यु, दिदी बेपत्ता",जाजरकोट : भेरी नदीमा डुबेर पश्चिम रुकुमकी एक बालिकाको मंगलवार मृत्यु भएको छ। उनकी दिदी नदीमा बेपत्ता भएकी छन्। एक किशोर घाइते भएका छन्। पश्चिम रुकुमको चौरजहारी नगरपालिका १२ दुरनेटाका अम्बर डाँगीकी ११ वर्षीय छोरी गीताको नदीमा डुबेर मृत्यु भएको प्रहरीले जनाएको छ। जाजरकोट प्रहरीका अनुसार उनकी दिदी दीपा नदीमा बेपत्ता भएकी छन्। सँगै गएका सोही ठाँउका १७ वर्षीय रामबहादुर डाँगी घाइते भएका छन्। उनलाई नदीमा बग्दाबग्दै उद्धार गरिएको हो। जाजरकोट भेरी नगरपालिका १ रावतगाँउमा रहेका आफन्त भेट्न आएका उनीहरु गर्मी छल्न भन्दै नदीमा पौडी खेल्न थालेको र पौडी खेल्ने क्रममा रामबहादुरलाई नदीले बगाउन थालेपछि उद्धारका लागि गएका दिदी बहिनी समेत बगेका थिए। गीता र रामबहादुरलाई तत्काल स्थानीयले उद्धार गरे पनि उपचारको क्रममा गीताको जाजरकोट अस्पतालमा मृत्यु भएको प्रहरीले जनाएको छ। रामबहादुरको अवस्था भने सामान्य बन्दै गएको छ। बेपत्ता दीपाको खोजी भइरहेको भेरी नगरपालिका १ कालेगाँउका सहदेव बस्नेतले बताए।
उपत्यकामा यसरी लगाइँदैछ चिनियाँ खोप (फोटोफिचर),"काठमाडौं : सरकारले यही मंगलबारदेखि कोभिड१९ विरुद्धको खोप अभियान सञ्चालन गरेको छ। चीनबाट खोप प्राप्त भेरोसेल खोप ६२ देखि ६४ वर्ष उमेर समूहका ज्येष्ठ नागरिकलाई खोप लगाउन सुरु गरेको हो। खोप अभियान २९ जेठसम्म चल्नेछ। काठमाडौं, ललितपुर र भक्तपुर जिल्लामा भने ६० देखि ६४ वर्ष उमेर समुहको लक्षित समूहलाई खोप दिन सुरु गरेको छ। बिहान १० बजेदेखि अपरान्ह ४ बजेसम्म नजिकको वडाको खोप केन्द्रमा गएर खोप लगाउन सकिनेछ। खोप लगाउनका लागि उमेर खुल्ने परिचय पत्र साथमा लैजानुपर्नेछ। सरकारी कागजात नभएकाको हकमा भने वडा कार्यालयबाट उमेर खुलेको सिफारिस पत्र लिएर जानुपर्नेछ। पहिलो भेरोसेल खोप लगाएकाहरुका लागि यो यो खोप लगाइने छैन। यसअघि सरकारले ६० देखि ६४ वर्ष उमेर समूहलाई लगाउने भनिएपछि सोमबार स्वास्थ्य सेवा विभागले सातै प्रदेशका स्वास्थ्य निर्देशनालयलाई परिपत्र गर्दै सीमित जिल्लामा १८ वर्षमाथिका र ५५ वर्षमाथिका उमेर समूहलाई समेत दिन भनिएको छ। अब ५५ वर्षमाथि उमेर समुहमा खोप दिइसकेका हिमाली जिल्लाहरुले सोही उमेर समुहमा पहिलो मात्रा कोभिडविरुद्धको खोप लगाउन छुट व्यक्तिले पनि खोप लगाउन पाउनेछन्।तिब्बतसँग सिमाना जोडिएका जिल्लाका पालिकाहरुमा यसअघि खोप लगाउन बाँकी १८ वर्ष माथिका सबै नागरिकहरुलाई पहिलो मात्रा खोप दिने बताइएको छ। खोप केन्द्रमा पुगेर अन्नपूर्णकर्मी सुनिता डंगोल र दिपेन श्रेष्ठले आफ्नो क्यामेरामा कैद गरेका केही तस्बिरहरु। तस्बिर : सुनिता डंगोल तस्बिर : सुनिता डंगोलतस्बिर : सुनिता डंगोल"
नक्कली उद्योग खडा गरेर स्यानिटाइजर र कस्मेटिक सामान उत्पादन,"काठमाडौं : काठमाडौंको सानो भर्याङबाट नक्कली उद्योग सञ्चालन गरी स्यानिटाइजर र कस्मेटिक सामान उत्पादन गरेको फेला परेको छ। यसरी नक्क्ली गतिविधिमा संलग्न एक जनालाई प्रहरीले ठूलो मात्रामा स्यानिटाइजर र कस्मेटिक सामानसहित पक्राउ गरेको छ। पक्राउ पर्नेमा उक्त कम्पनीका व्यवस्थापक धादिङ नीलकण्ठ नगरपालिका४ घर भई सोही ठाउँ बस्ने २४ वर्षीय दीपक श्रेष्ठ रहेका छन्। नक्कली स्यानिटाइजर र कस्मेटिक सामान उत्पादन गर्दै आएका अन्य दुई जना भने भाग्न सफल भएको महानगरीय प्रहरी परिसर काठमाडौँले जनाएको छ। भारत घर भई थानकोट बस्ने रोशन जैसवालले अवैधरूपमा विभिन्न कम्पनीको नाम तथा लोगो राखी गुणस्तरहीन हेण्ड स्यानिटाइजर उत्पादन गर्ने गरेको भन्ने सूचनाका आधारमा खोजतलासका क्रममा जाँदा एक जना पक्राउ परेका हुन्। उनको साथबाट पाँच लिटर, ५०० र १०० मिलीलिटरका समेत गरी २०० कार्टुन स्यानिटाइजर बरामद गरिएको छ। यस्तै श्रेष्ठसँगै भारत घर भएका जैसवालले स्थानीयवासी राजु महर्जनको घरको कोठा भाडामा लिई भारतको श्रीनाथ हरबल एण्ड कस्मेटिक इण्डष्ट्री प्रालिको नाममा कम्पनी दर्ता गरी अवैधरूपमा विभिन्न उद्योगको कस्मेटिक सामानसमेत उत्पादन गर्दै आएको फेला परेको छ। उक्त घरमा कस्मेटिकको सामान गोदाम गरेर राखेको पाइएकाले वाणिज्य विभागसँगको समन्वयमा सोमबार सिल गरिएको परिसरका प्रवक्ता प्रहरी उपरीक्षक रमेशकुमार बस्नेतले जानकारी दिए। स्यानिटाइजर र कस्मेटिक कम्पनी खोली अवैधरूपमा भारतीय ब्राण्डका नक्कली सामान उत्पादन गर्ने भारतीय नागरिक जैसवाल र राजन जैशवाल फरार रहेकाले खोजी जारी रहेको प्रहरीले जनाएको छ।"
अक्सिजनका खाली सिलिण्डर उपलब्ध गराउन अनुरोध,"काठमाडौं : स्वास्थ्य तथा जनसङ्ख्या मन्त्रालयले अक्सिजनका खाली सिलिण्डर उपलब्ध गराउन अनुरोध गरेको छ ।मन्त्रालयले अक्सिजन सिलिण्डरको अभावले अस्पतालमा कोभिड१९ सङ्क्रमितको उपचारमा समस्या भएकाले जतिसक्दो चाँडो सिलिण्डर सम्बन्धित उद्योगलाई उपलब्ध गराइदिनुहुन आग्रह गरेको छ । मन्त्रालयका सहप्रवक्ता डासमिरकुमार अधिकारीले मंगलबार सूचना जारी गर्दै व्यक्ति, संस्था वा निकायलाई अक्सिजनको सिलिण्डर सम्बन्धित उद्योगलाई उपलब्ध गराउनु अनुरोध गरेका छन्। उनले खाली सिलिण्डर समयमै भर्नका लागि उद्योगमा नपुग्दा अक्सिजनको आपूर्तिमा असर पर्ने भएकाले ती सिलिण्डर उपलब्ध गराउनु अनुरोध गरेका हुन्। 'उपचारका लागि अत्यावश्यक हुने अक्सिजन सिलिण्डर विभिन्न कारणले देशमा विभिन्न भागमा व्यक्तिका घर, टोल र आइसोलेसन तथा अस्पतालमा पुगेका छन्' उनले सूचनामा भनेका छन्, 'ती सिलिण्डर समयमै र्नका लागि सम्बन्धित उद्योगमा नपुग्दा अक्सिजनको आपूर्ति प्रणालीमा असर गर्ने हुन्छ र अस्पतालमा जटिल उपचारमा रहेका व्यक्तिलाई अप्ठयारो हुन्छ । त्यसैले जुनसुकै व्यक्ति संस्था वा निकायले जुनसुकै वहानामा लैजानु भएका अक्सिजन सिलिण्डर यथासक्य चाँडो जुन उद्योगको हो सोही उद्योगमा भर्नका लागि उपलब्ध गराइदिनुहुन अनुरोध छ ।' उनले अस्पतललाई पनि अधिकतम मात्रामा अक्सिजन सिलिण्डर भनेर राख्नु हुन, अक्सिजन प्लान्ट वा टङ्याक मर्मत, जडान जतिसक्दो चाँडो गरी पूर्णक्षमतामा अक्सिजन सञ्चालनसमेत गर्न अनुरोध गरेका छन्। डाअधिकारीले सङ्ख्यात्मकरुपमा सङ्क्रमण केही कम भएको जस्तो लक्षण देखिएपनि महामारीको उच्च जोखिम कायमै रहेको उल्लेख गरेका छन्। अहिलेसम्म नेपालमा पाँच लाख ९१ हजार ४९४ सङ्क्रमण, चार लाख ९७ हजार ९६० निको र सात हजार ९९० जनाले संङ्क्रमणबाट ज्यान गुमाएका छन्"
विश्व स्वास्थ्य सङ्गठनद्वारा बढी मूल्य तिरी खोप खरिद नगर्न आग्रह,"विश्व स्वास्थ्य संगठन (डब्ल्यूएचओ) ले विश्व समुदायलार्ई बढी मूल्य तिरेर खोप खरिद नगर्न आग्रह गरेको छ । सङ्गठनले खोपको अभाव भइरहेको समय बढी मूल्य तिरेर खोप खरिद भएका सूचनाहरूलाई सम्बोधन गर्दै महामरीका समय मध्यस्थकर्ताहरूबाट अत्यधिक मूल्य निर्धारण गरी खोप खरिद गर्ने खतराबारे सोमबार चेतावनी दिएको हो । कोभिड१९ उपचारका क्रममा प्रयोग गरिने उत्पादनको स्तर पहिचान गर्नु अतिआवश्यक रहेको पनि बताएको छ । 'मध्यस्थहरूले निर्माता कम्पनीले बेचेकोभन्दा अत्यधिक बढी मूल्यमा खोप बिक्री गरिरहेका छन् भन्ने सूचनाहरू पाएका छौँ । यो पक्कै पनि चिन्ताको बिषय हो। यसप्रति विश्वास स्वास्थ्य संगठनको ध्यानाकर्षण भएको छ', औषधि तथा स्वास्थ्य सामग्री पहुँचका लागि सहायक निर्देशक औषधि पहुँच प्रत्याभूत गर्न बनेको संगठनको समितिका महानिदेशकले मारियान्गेला बटिस्टा गलभाओ सिमाओले पत्रकार सम्मेलनमा भने । खोप किन्नका लागि मध्यस्थको भूमिकाको बिषयलाई संयुक्त अरब इमिरेट्समा हालै बिचौलियाले घाना र पाकिस्तानलाई स्पुतनिक खोपलाई वास्तविक मूल्यको दोब्बर मूल्य लिएर आपूर्ति गरेको समाचार बाहिरिएपछि संगठनले नागरिकको स्वास्थ्यसँग प्रत्यक्ष जोडिएको बिषयमा यसो नगर्न चेतावनी दिएको हो । सिमाओले कुनै पनि मसुलुकले खोप तथा स्वास्थ्य सामग्रीको खारीद् गर्दा कि त कम्पनीमा सिधै सम्पर्क गर्ने वा मध्यस्थकर्ता वैध हो वा होइन प्रष्ट भएर मात्रै काम गर्न सम्बन्धित सबैलाई आग्रह गरेका छन् । कोभिड खोप र स्वास्थ्य सामग्रीसँग जोडिएका यी बिषयमा धेरै भ्रम सिर्जना भएको अनेकौँ सामग्रीले स्वास्थ्य मापदण्ड अनुसार अनुसन्धान पूरा गरे नगरेको निश्चित गर्नको लागि निर्मातालाई सम्पर्क गर्नु बाञ्छनीय हुने उनले बताए । उनले प्रमाणित खोप तथा स्वास्थ्य सामग्रीको प्रयोग संक्रमणविरूद्धको अभियानमा आवश्यक भएको पनि बताए । नयाँ खोपहरू स्वीकृति दिन संगठनले प्रयोग गरेको आपतकालीन प्रयोग सूचीलाई उल्लेख गर्दै उनले भने, 'कतिपय देशहरूले आपतकालिन प्रयोगका लागि अनुमतिको सूचीमा रहेका खोपहरूलाई अनुसन्धान पूरा भएपछि नतिजाका आधारमा स्थायी उपचार तथा रोकथामका लागि प्रक्रिया अघि बढाइनुपर्छ ।' हालसम्म कोभिड१९ को उपचारमा आपतकालिन प्रयोगका लागि डब्लुएचओले आठ खोपलाई मान्यता दिएको छ । सिनोफार्म र सिनोभ्याक विश्वका धेरै देशहरूमा वितरण भइसकेका दुई चिनियाँ खोप हुन् ।"
प्रदेश १ मा ७० हजारलाई भेरोसिल खोप दिइँदै,"विराटनगर : प्रदेश १ मा पनि मंगलबारबाट कोरोना भाइरसविरुद्धको भेरोसिल खोप दिन थालिने भएको छ । कोरोनाविरुद्धको चिनियाँ खोप प्रदेश १ सहित मुलुकभर लगाउन थालिने भएको हो । चीन सरकारले अनुदानमा उपलब्ध गराएको १० लाख डोजमध्येबाटै खोप दिइँदै छ । प्रदेश १ मा ६२ देखि ६४ वर्ष उमेर समूहकालाई खोप दिइने सामाजिक विकास मन्त्रालयले जनाएको छ । खोप लगाउन जाँदा उमेर खुल्ने प्रमाणपत्र अनिवार्य गरिएको छ । त्यसबाहेक अग्रपंक्तिमा खटिने स्वास्थ्यकर्मी तथा चिकित्सक, चिकित्सा इन्टर्न विद्यार्थी, नर्स, पारामेडिक्स तथा जाँच, उपचार र हेरचाहमा खटिनेहरुलाई दिइने छ । त्यसका लागि सम्बन्धित संस्थामा कार्यरत रहँदाको परिचयपत्र अनिवार्य गरिएको छ । यसैबीच अक्सिजन उद्योगमा कार्यरत कामदारका लागि समेत भेरोसेल खोप लगाइने भएको छ । खोप प्राप्त गर्नका लागि सम्बन्धित उद्योगको परिचयपत्र ल्याउनुपर्ने छ । सामाजिक विकास मन्त्री उषाकला राईले भेरोसिल खोप प्रदेश १ का १४ वटै जिल्लामा लगाउन सुरु गरिने बताइन् । उनका अनुसार प्रदेशमा ७० हजार जनसंख्यालाई यो खोप दिने योजना बनाइएको छ । प्रदेशका १४ वटै जिल्लामा खोप पठाइसकिएको प्रदेश स्वास्थ्य आपूर्ति व्यवस्थापन केन्द्र विराटनगरका प्रमुख शम्भु साहले जानकारी दिए । स्वास्थ्य तथा जनसंख्या मन्त्रालयले प्रदेश १ मा दुवै डोजका लागि एक लाख ४० हजार पाँच सय पाँच डोज खोप पठाएको छ । साहका अनुसार ताप्लेजुङमा तीन हजार सात सय तीन, संखुवासभामा चार हजार चार सय, सोलुखुम्वुमा दुई हजार आठ सय पाँच, ओखलढुङ्गामा चार हजार दुई सय ९१, खोटाङमा चार हजार आठ सय ४८, भोजपुरमा चार हजार तीन सय ४७, धनकुटामा चार हजार आठ सय ५३, तेह्रथुममा दुई हजार आठ सय ४६, पाँचथरमा पाँच हजार पाँच सय ८१ डोज खोप पठाइएको छ । इलाममा आठ हजार आठ सय ६२, झापामा २६ हजार चार सय १९, मोरङमा ३१ हजार एक सय ८५, सुनसरीमा २६ एक हजार एक सय ३२, उदयपुरमा १० हजार एक सय ५१ डोज खोप उपलब्ध गराइएको साहले बताए । मन्त्री राईले कोरोनाविरुद्धको भेरोसिल खोप सरकारले निर्धारण गरेको मापदण्डभित्र पर्ने व्यक्तिहरुलाई मात्रै लगाउन निर्देशन दिएकी छन् । यसअघि जोखिममा परेका सर्वसाधारणलाई खोप नदिइकन विराटनगरमा उद्योगी व्यवसायीलाई मात्रै सुटुक्क खोप दिने प्रयास गरिएको भन्दै मन्त्री राईको आलोचना भएको थियो । विश्व स्वास्थ्य सङ्गठन (डब्लूएचओ) ले भेरोसेल १८ वर्षमाथि जुनसुकै उमेर समूहले लगाउन मिल्ने भने पनि नेपालमा पहिलो चरणमा प्राप्त खोप सरकारले बनाएको मापदण्डभित्र पर्नेलाई मात्रै दिइने राईको भनाइ छ । उनका अनुसार प्रदेशभित्रका सबै जिल्लामा खोप पठाउँदै लगाउने केन्द्र पनि तय गरिसकिएको छ । यसैबीच प्रदेश १ को राजधानी विराटनगर महानगरपालिकाभित्र वडाअन्तर्गतका स्वास्थ्य संस्थाबाट खोप दिइने छ । त्यसका लागि सबै तयारी पूरा भइसकेको महानगरको जनस्वास्थ्य महाशाखा प्रमुख रमेश कार्कीले बताए । उनका अनुसार खोप प्राप्त गर्नका लागि २०१६ साल जेठ २५ गते अगाडि जन्म भएको प्रमाणितप्रतिसहित खोप लगाउने केन्द्रमा आउन नागरिकलाई महानगरपालिकाले सूचित गरिसकेको छ । जिल्लास्तरीय कोभिड खोप समन्वय समितिको निर्णय अनुसार नै प्राथमिकतामा परेकालाई मात्रै खोप दिइने कार्कीले बताए । यसैगरी एक महिना अगाडि भेरोसिलको पहिलो डोज लगाएकाहरुले समेत खोप कार्ड लिएर आएको खण्डमा दोस्रो डोज लगाउन पाउने भएका छन् । कोरोनाको दोस्रो भेरियन्ट सुरु भएयता मात्रै विराटनगरमा नौ हजार ३८ जनामा संक्रमण पुष्टि भइसकेको छ । कोरोनाका कारण एक सय १७ जनाको मृत्यु विराटनगरमा भइसकेको छ ।"
पिकअप भ्यान दुर्घटनामा चालकसहित एक महिलाको मृत्यु,फिदिम : पाँचथरको हिलिहाङ गाँउपालिका ७ भारपाको टारीस्थित मेची राजमार्गमा मंगलबार पिकअप भ्यान दुर्घटना हुँदा चालकसहित एक महिलाको मृत्यु भएको छ । ताप्लेजुङको पाथिभरा याङवरक गाउँपालिका २ थेचम्बु घर भएका अन्दाजि ३२ वर्षीय सवारी चालक मिलन बिष्ट र पिकअपमा सवार सोही गाँउकी अन्दाजी २५ वर्षीया सीता अधिकारीको घटनास्थमै मृत्यु भएको हो । खाद्यान्न बोकेर झापादेखि ताप्लेजुङतर्फ गइरहेको प्रदेश नं०१००१ च ७६९१ नम्बरको पिकअप दुर्घटनामा परेको हो। जिल्ला प्रहरी कार्यालय पाँचथरका सूचना अधिकारी प्रहरी इन्स्पेक्टर डम्बर विश्वकर्माका अनुसार सडकबाट करिब ५० मिटर तल पिकअप झरेको थियो । मृतकको पोष्टमार्टमका लागि पाँचथर अस्पताल ल्याइएको छ ।
बौद्धमा बोराभित्र शव फेला,काठमाडौं : काठमाडौँको बौद्धस्थित नयाँवस्तीको प्लानिङ चउरमा बोराभित्र शवको केही भाग फेला परेको छ।आज बिहान दुँबो टिप्न गएका स्थानीयले बोराभित्र शवको घुँडा र खुट्टाको भाग देखेपछि प्रहरीलाई खबर गरेका थिए। महानगरीय प्रहरी वृत्त बौद्धका प्रहरी नायब उपरीक्षक नविन कार्कीका अनुसार कतै हत्या गरेर जलाएर शवको एक भाग यहाँ फालेको हुनसक्ने अनुमान छ। दायाँ खुट्टाको भाग अर्ध जलेको अवस्थामा फेला परेको छ। कार्कीका अनुसार शव युवा अवस्थाको मान्छेको हुनसक्ने घटनास्थलमा खटिएका चिकित्सक टोलीले बताएको जानकारी दिए। साथै शव तीन साता पहिलेको हुनसक्ने चिकित्सकले बताएका छन्। अहिले शवको पहिचान भइसकेको छैन। चिकित्सक टोलीसहित प्रहरीले घटनाको अनुसन्धान थालिसकेको छ। रासस
बाजुरामा बेड नहुँदा खुला आकाशमुनि कोरोना संक्रमितको उपचार,"बाजुराः बाजुराका ९ वटै स्थानीय तहका गाउँहरुमा कोरोना भाइरस तिब्र रुपमा फैलिएपछि परीक्षण र उपचारमा समस्या भइरहेको स्वास्थ्यकर्मीहरुले बताएका छन् । गाउँमा कोभिड १९ का बिरामी बढेपछि स्थानीय स्वास्थ्य चौकीमा उपचारमा समस्या भइरहेको छ । गौमुल गाउँपालिका २ मा रहेको दहकोट स्वास्थ्यचौकीमा बेड नहुँदा कोभिड १९ संक्रमित बिरामीलाई खुला आकाशमुनि स्ट्रेचरमा राखेर उपचार गराइएको छ । स्वास्थ्य चौकीको कार्यक्षेत्रमा १८ जना संक्रमित रहेका छन् । सबै जना होम आइसोलेसनमा बसिरहेका छन् । केहीको अवस्था गम्भीर भएर स्वास्थ्यचौकी आउने गरेको स्वास्थ्यचौकीका ईन्चार्ज धर्म खत्रीले बताए । अक्सिजन दिनुपर्ने तथा अन्य जटिल अवस्था भएपछि गाउँपालिकामा रहेको कोभिड अस्पतालमा पठाउने गरेको खत्रीले बताए । स्वास्थ्यचौकीमा भौतिक पूर्वाधार अभाव र बेड नहुँदा भुइँमै खुला आकाशमुनि राखेर बिरामीको उपचार गर्ने गरेको उनले बताए । अफ्ठेरो भए मात्र अन्यत्र पठाउने गरेको उनी बताउँछन् । नत्र स्ट्रेचरमै राखेर उपचार गर्ने गरेको उनको भनाइ छ । गाउँमा कोरोनाको लक्षणसँग मिल्दाजुल्दा धेरै बिरामी भए पनि चेकजाँच गर्न नमान्ने गरेको स्वास्थ्यकर्मी बताउँछन् । पालिकाले स्थापना गरेका कोभिड १९ अस्पतालमा पुग्न दुर्गम गाउँबाट दुई दिनसम्म लाग्ने गरेको गाउँलेहरुको गुनासो छ । बाजुरा जिल्लामा कोभिडका १९ का कारण १२ जनाको मृत्यु भएको छ । दुई जना हिमालीगाउँपालिका र १ जना जगन्नाथ गाउँपालिका घरमै बसेका संक्रिमितको मृत्यु भएको हो । हिमाली गाउँपालिका निमित्त प्रमुख प्रशासकीय अधिकृत राजबहादुर भण्डारीका अनुसार दुर्गम गाउँपालिकामा समेत कोरोनाले मृत्यु भइरहेको छ । बाजुराका सबै गाउँमा कोरोना महामारी फैलिएको स्वास्थ्य कार्यलय बाजुराका प्रमुख दयाकृष्ण पन्तले बताए । बैशाख १५ गतेबाट बाजुरामा १ हजार ७ सय २१ जनाको एन्टिजेन विधिबाट कोरोना परीक्षण गर्दा मंगलबारसम्म बाजुरामा ६ सय ७९ जना संक्रमित देखा परेका छन् । यद्यपि गाउँमा कोरोना भाइरससँग मिल्दोजुल्दो लक्षण भएका धेरै बिरामी छन् । बिरामी धेरै भए पनि चेकजाँच गर्न भने डराउने गरेको पाइएको छ । जिल्लाभरी कोरोनाका जस्तो लक्षण भएका बिरामी गाउँगाउँमा रहेको स्वास्थ्य कार्यलय बाजुराले जनाएको छ। खप्तड छेडेदह गाउँपालिका १ बस्ने धन रोकायाका अनुसार गाउँमा बिरामी धेरै छन्, केही गाउँलेलाई त ज्वरो १ हप्तासम्म पनि सञ्चो भएको छैन ।"
संसद् पुनर्स्थापना हुन्छ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले प्रतिनिधिसभा पुनस्र्थापना हुने विश्वास व्यक्त गरेका छन्। पुस ५ मा भएको विघटनविरुद्ध लडेर संसद् फिर्ता ल्याएको भन्दै प्रचण्डले यसपटक नांगो रुपमा विघटन भएको संसद पुनस्र्थापना हुने विश्वास व्यक्त गरेका हुन्। मंगलबार तामाङ राष्ट्रिय मुक्ति मोर्चा, नेपालको भर्चुअल कार्यक्रमलाई सम्बोधन गर्दै प्रचण्डले यस्तो बताएका हुन्। अदालतले हेर्ने भनेको संविधान हो, कार्यक्रमलाई सम्बोधन गर्दै प्रचण्डले भने, केपी ओलीले पुस ५ मा संसद विघटन गरे, त्यो हामीले लडेर फिर्ता ल्यायौँ। अहिले त झन् नांगो रुपमा संसद विघटन गरिएको छ। यो पुनर्स्थापना हुन्छ। प्रचण्डले संसद पुनस्र्थापना भएपछि संघीय लोकतान्त्रिक गणतन्त्र पक्षधरको सरकार बन्नेसमेत बताएका छन्। संविधान र लोकतन्त्रको रक्षाका लागि पाँच दल एक ठाउँमा उभिएको भन्दै प्रचण्डले केपी ओलीले माओवादीलाई एक्ल्याउने प्रयास गरे पनि त्यो असम्भव रहेको बताए। पहिलो पटक प्रतिनिधिसभा विघटन हुँदा ढुलमुले चरित्रमा रहेको कांग्रेसले अहिले प्रतिगमन भनेको भन्दै प्रचण्डले विपक्षी गठबन्धनमा उपेन्द्र यादव र माधव नेपाल सँगसँगै रहेको बताए।"
मुख्यमन्त्री भट्टलाई बधाई दिँदै भीम रावलले भने विधि र पद्धति मिच्नेले शिक्षा लिने कि ?,"काठमाडौं : एमाले नेता भीम रावलले सुदूरपश्चिम प्रदेशका मुख्यमन्त्री त्रिलोचन भट्टलाई बधाई दिएका छन्। मंगलबार प्रदेशसभाबाट मुख्यमन्त्री भट्टले विश्वासको मत लिए लगत्तै उनीबाट विधि, विधान र पद्धति मिच्नेहरुले नैतिकताको शिक्षा लिनुपर्ने भन्दै रावलले बधाई दिएका हुन्। रावलले प्रदेशसभामा विश्वासको मत लिनुपर्छ भन्ने आवाज जेठ २१ मा उठेपछि जेठ २५ मै मुख्यमन्त्रीले विश्वासको मत लिएको भन्दै उनीबाट राजनीतिक नैतिकताको शिक्षा लिनुपर्ने बताएका हुन्। सामाजिक सञ्जालमा सक्रिय रावलले ट्वीट गर्दै भट्टलाई बधाई दिएका हुन्। सुदूरपश्चिम प्रदेश सभामा विश्वासको मत लिनुपर्ने कुरा जेठ २१ गते उठेपछि जेठ २५ गते नै विश्वासको मत लिने प्रस्ताव गरी सभाको विश्वास प्राप्त गर्नुभएकोमा मुख्यमन्त्री त्रिलोचन भट्टजीलाई हार्दिक बधाई। विधि, विधान र पद्धति मिच्नेहरूले उहाँबाट राजनीतिक नैतिकताको केही शिक्षा लिने कि ?, रावलले ट्वीटरमा लेखेका छन्। मंगलबार सुदूरपश्चि प्रदेशको प्रदेशसभामा भएको मतदानमा भट्टको प्रस्तावको पक्षमा ३० मत पर्यो भने विपक्षमा ९ मत परेको थियो। १२ जनाले मतदानमा सहभागी भएनन्। मुख्यमन्त्री भट्टलाई माओवादी र एमाले माधवकुमार नेपाल पक्षले विश्वासको मत दिएका हुन्। प्रतिपक्षी नेपाली कांग्रेसले मत हालेन। तर, कांग्रेस संसदीय दलको बैठकले मुख्यमन्त्रीलाई मत नपुग्ने अवस्था आएमा उनको पक्षमा मतदान गर्ने निर्णय गरेको थियो। सुदूरपश्चिम प्रदेशका मुख्यमन्त्री भट्टले पाए विश्वासको मत प्रधानमन्त्री केपी शर्मा ओलीले भने आफ्ना पक्षका प्रदेशसभा सदस्यलाई मुख्यमन्त्रीलाई विश्वासको मत नदिने निर्देशन दिएका थिए। ५२ सदस्यीय प्रदेशसभामा नेकपा एमालेका सभामुखसहित २५, माओवादी केन्द्रका १३, नेपाली कांग्रेसका १२ र जनता समाजवादी पार्टीका २ जना प्रदेशसभा सदस्य छन्। एमालेका २५ मध्ये माधवकुमार नेपाल पक्षका १८ छन्। सुदूरपश्चिममा नेकपा (एमाले)को समर्थनमा माओवादी केन्द्रको नेतृत्वमा प्रदेश सरकार बनेको थियो। एमाले स्थायी कमिटी बैठकले जेठ १० गते समर्थन फिर्ता लिएको थियो। प्रदेश संसदीय दलको बैठकले भने समर्थन कायम राख्ने निर्णय गर्दै आफ्ना तर्फबाट मन्त्रीसमेत फेरबदल गरेको थियो।"
भीरकोटमा कोभिडका बिरामीलाई अक्सिजनसहितको सेवा सुरु,"स्याङजा : भीरकोट नगर अस्पतालले सोमबारदेखि अक्सिजनसहितको सेवा सुचारु गरेको छ। राष्ट्रिय आविष्कार केन्द्रले वैकल्पिक प्रविधिबाट स्याङजाको भीरकोटमा मिनी अक्सिजन प्लान्ट निर्माण गरेपछि सेवा सुचारु भएको हो। अक्सिजन सेवा सूचारु गर्दै गण्डकी प्रदेशसभा सदस्य मेखलाल श्रेष्ठले आफना नागरिकका स्वास्थ्यप्रतिको भीरकोट नगरपालिकाको काम उदाहरणीय भएको बताए। प्लान्ट निर्माणपछि अक्सिजनको अभावमा अब कसैले ज्यान गुमाउनु पर्दैन भन्ने सन्देश भीरकोट र आविश्कार केन्द्रले दिएको बताउदै अस्पताल विकासका लागि सदैव सहयोग गर्नेमा जोड दिए। कोभिडका बिरामीलाई अक्सिनसहितको उपचार अत्यावश्यक भएकाले अस्पतालमै अक्सिजन प्लान्ट राखिएको नगर प्रमुख छाँयाराम खनालले बताए। हामीसँग अक्सिजन नभएकाले यसअघि यहाँका धेरै संक्रमित वालिङमा पठायौं, अधिकांश बिरामी निको भएर फर्किए, उनले भने। अक्सिजन प्लान्ट स्थापनापछि कोभिड लगायत अन्य बिरामीका लागि अक्सिजनको उपयोग हुनेगरी काम गरेका छौं। महावीर पुनद्धारा संचालित केन्द र भीरकोट नगरपालिकाको संयुक्त आयोजनामा भीरकोट नगर अस्पतालमा मिनी अक्सिजन प्लान्ट राखिएको हो। करिब २० लाखको लागतमा स्थापित प्लान्ट निर्माणका लागि आविश्कार केन्द्र र नगरपालिकाको ५०५० प्रतिशत लगानी छ। प्रति मिनट ६५ लीटर क्षमताको अक्सिजन उत्पादन हुने र एकैपटक १२ वटा शैयाका बिरामीले अक्सिजन सेवा पाउने मेकानिकल इन्जिनियर रितेश देवले जानकारी दिए। ७ वटा कन्सन्ट्रेटर प्रयोगगरी अक्सिनज उत्पादन भएको र बिजुली गए पनि सेवा रोकिदैन,' उनले थपे, बढी अक्सिजन आवश्यक परे कन्सन्ट्रेटर र एअर कम्प्रेसर थपगरी बढाउन सकिन्छ। आविश्कार केन्द्रवाट आएका ८ जनाको प्राबिधिक सहितको टोलीले ३ दिनमा मिनी अक्सिजन प्लान्ट तयार पारेको वायोमेडिकल इन्जिनियर उमेश किराती भन्छन। राष्ट्रिय आविष्कार केन्द्रले भीरकोट नगर अस्पतालमा निर्माण गरेका मिनी अक्सिजन प्लान्ट नेपालमै पहिलो मिनी अक्सिजन प्लान्ट भएको इन्जिनियर द्धयको भनाइ छ। कार्यक्रममा छिमेकी पालिका अर्जुनचौपारी गाउँपालिकाका अध्यक्ष दिर्घनारायण अर्याल, वालिङ नगरपालिकाका उपप्रमुख कल्पना तिवारी, भीरकोट नगर अस्पताल व्यवस्थापन समितीका अध्यक्ष तोयानाथ अर्याल, नगर प्रवक्ता दिपेन्द्र केसी, प्रमुख प्रशासकीय अधिकृत खुमलाल भुषाल, अधिकृत यामप्रसाद रेग्मी, पत्रकार महासंघका अध्यक्ष श्रीकृष्ण सिग्देललगायतले कोरोनाले आक्रान्त पारेका बेला नगरपालिका र केन्द्रले गरेको मानवीय सहयोगीप्रति आभार व्यक्त गर्दै दिर्घकालिन सेवा सुचारु गर्न सुझाव दिए। यसैगरी, मेकानिकल इन्जिनियर रितेश देवले भीरकोट नगरप्रमुख छायाराम खनाललाई मिनि अक्सिजन प्लान्ट पुरा भएको जानकारी गराउदै हस्तान्तरण गरे। जिल्लाको मध्यभागमा रहेको र सिद्धार्थ राजमार्ग नजिकै रहेको यो अस्पताल यसअघिको कालिका सामुदायिक अस्पतालबाट परिचित थियो। समुदायबाट संचालित यस अस्पताललाई केही महिनाअघि सम्पन्न अधिवेशनले भीरकोट नगरपालिकालाई हस्तान्तरण गरेपछि भीरकोट नगर अस्पताल नामाकरण भएको हो।पहिलो चरणको कोरोना संक्रमणका बेला पनि यस अस्पतालमा आइसोलेशन कक्ष संचालन गरी एकैदिन ६० जनासम्मको उपचार भएको थियो।"
ब्राजिलमा कोरोनाबाट एकैदिन एक हजार बढीको मृत्यु,ब्राजिलमा कोभिड१९ को संक्रमणबाट एकैदिनमा एक हजारभन्दा बढीको ज्यान गएको बताइएको छ । ब्राजिलका स्वास्थ्य अधिकारीहरुले दिएको समाचारअनुसार त्यहाँ गत २४ घण्टामा १ हजार १० जनाको कोरोना भाइरस संक्रमणबाट निधन भएको हो । यो सँगै ब्राजिलमा अहिलेसम्ममा ज्यान जाने व्यक्तिको संख्या ४ लाख ७४ हजार भन्दा बढी पुगेको बताइएको ब्राजिलका स्वास्थ्य अधिकारीहरुले जानकारी दिएका छन् । गत २४ घण्टामा ब्राजिलमा ३७ हजार ३२६ जना थप व्यक्तिमा कोरोना भाइरस संक्रमण देखिएको पनि स्थानीय समयानुसार सोमबार जानकारी दिइएको छ । यो संख्या सँगै ब्रालिजमा कूल सक्रमितको संख्या यहाँका १ करोड ६९ लाख भन्दा बढी पुगेको पनि स्वास्थ्य क्षेत्रका अधिकारीहरुले जनाएका छन्। ब्राजिलको स्वास्थ्य मन्त्रालयले सोमबार दिएको जानकारीमा पछिल्लो समयमा मृत्यु हुनेहरुको संख्या केही घटिरहेको भए पनि उल्लेख्य मात्रामा भने घट्न सकेको छैन। कोरोनाको नयाँ प्रजातिको भाइरसको देखिएपछि पछिल्ला केही महिनामा संक्रमितहरु झन् बढ्न थालेका छन् । ब्राजिलका स्वास्थ्य अधिकारीहरुले दिएको जानकारीअनुुसार यहाँका प्रति एक लाख संक्रमितहरुमा २२५ जनाको ज्यान जाने गरेको छ । ब्राजिलको साओ पाओलो शहर शुरुदेखि नै यो संक्रमणको एक किसीमले केन्द्रबिन्दुको रुपमा रहेको पनि पाइएको छ । यस शहरका स्वास्थ्य संस्थाहरु भरिएका छन् भने ती संस्थाका आकस्मिक कक्षहरु पनि भरिएका पाइएको छ । ब्राजिल संयुक्त राज्य अमेरिकापछि सबैभन्दा बढी नागरिकको ज्यान जाने देशमा पर्दछ ।
माओवादी केन्द्र औपचारिक रुपमा विघटनको घोषणा गर्न मात्र बाँकी : रायमाझी,"काठमाडौं : नेकपा एमाले स्थायी कमिटीका सदस्य टोपबहादुर रायमाझीले माओवादी केन्द्र औपचारिक रुपमा विघटनको घोषणा गर्न मात्र बाँकी रहेको बताएका छन्। सोमबार एक विज्ञप्ति जारी गर्दै उनले केहि सञ्चार माध्यमहरुबाट आफ्नो नाम जोडेर नेकपा (माओवादी केन्द्र) मा फर्किन लागेको भनेर आएका आधारहीन, भ्रमपूर्ण एवं कपोकल्पित समाचारप्रति आफ्नो गम्भीर ध्यानाकर्षण भएको जनाएका छन्। उनले आफू केपी ओलीको नेतृत्वमा रहेको पार्टीसँगै रहेकाले माओवादी केन्द्रको आयू बढाउन गरिएका यी र यस्ता भ्रम एवं षड्यन्त्रपूर्ण झांसामा नआउन अपिल गरेका छन्। रायमाझीले प्रचण्डमा रहेका कुर्सी मोह (पदलोलुपता), परिवारवाद एवं भ्रष्ट आचरणका कारण उनी राजनीतिक एवं वैचारिक रुपमा नै विचलित भएको टिप्पणी गरेका हुन्। रायमाझीले भनेका छन्, क प्रचण्डमा रहेका कुर्सी मोह (पदलोलुपता), अस्थिरता, परिवारवाद एवं भ्रष्ट आचरणका कारण उहाँ राजनीतिक एवं वैचारिक रुपमा नै विचलित भई सिङ्गो पार्टीलाई विघटन एवं विसर्जनको दिशामा अगाडि बढाउदै कांग्रेस सभापतिको शरणामा पुगेको स्थिति छ। उनले सुशासनसहितको स्थिरतामार्फत मुलकमा दिगोचौतर्फी विकास एवं समृद्धि तथा नेपाली कम्युनिष्ट आन्दोलनको रक्षा एवं विकासका लागी अहिले केपी ओलीको नेतृत्वमा रहेको कम्युनिष्ट पार्टीसँग एकता र सहकार्यको प्रक्रियामा नै रहेको विज्ञप्तिमार्फत स्पष्ट पारेका छन्। रायमाझीले भनेका छन्, सुशासनसहितको स्थिरतामार्फत मुलकमा दिगोचौतर्फी विकास एवं समृद्धि तथा नेपाली कम्युनिष्ट आन्दोलनको रक्षा एवं विकासका लागि अहिले हामी क केपी ओलीको नेतृत्वमा रहेको कम्युनिष्ट पार्टीसँग एकता र सहकार्यको प्रक्रियामा नै रहेकोले औपचारिक रुपमा विघटनको घोषणा गर्न मात्र बाँकी रहेको माओवादी केन्द्रको आयू बढाउन गरिएका यी र यस्ता भ्रम एवं षड्यन्त्रपूर्ण झांसामा नआउन सम्पूर्ण आदरणीय देशभक्त एवं प्रगतिशील महानुभावहरुजनसमुदायमा हार्दिक अनुरोधअपिल छ।"
विकल्पहीनता र नेतृत्व संकट,"समाजवाद या साम्यवाद मात्रै होइन, कुनै पनि राजनीतिक या धार्मिक व्यवस्थालाई वैज्ञानिक भन्नु भ्रम मात्रै हो सन् २०११ मा कम्युनिस्ट पार्टी अफ चाइना(सिपीसी)ले पार्टीको ९०औं स्थापना दिवसको अवसरमा आफ्नो संस्थापक नेता माओत्से तुङको आर्थिक नीतिबारे महत्वपूर्ण निष्कर्ष निकाल्दै भनेको थियो माओले सबै गलत मात्रै गरे। माओको नीतिका कारण अराजकता फैलियो। सिपीसीको दाबी छ आजको चीन यदि आर्थिक समृद्धिका साथ अघिबढिरहेको छ भने त्यो हाम्रो त्यस नीतिका कारण होजो हामीले माओको असफलताबाट पाठ सिकेर बनाएका हौं। आगामी जुलाई १ तारिखमा सिपीसी स्थापनाको एक शताब्दी पूरा भएको छ। १ जुलाई १९२१ का दिन कम्युनिस्ट पार्टी अफ चाइनाको स्थापना भएको थियो। नेपालका माक्र्सवादी अर्थसमाजशास्त्री,माओवादी या माक्र्सवादी चिन्तक या विचारकहरूले यो तथ्य एक दशक बितिसक्दा पनि नेपालमा प्रवेश हुन नदिनु तथा त्यस सम्बन्धमा छलफलबहस नै नहुनु आश्चर्यजनक छ। त्यस कर्ममा खुला या लोकतन्त्रवादी समाज अध्येताहरू,अर्थशास्त्री तथा मिडियासमेत गैरजिम्मेवार ढंगले चुक्न पुगेको प्रतीत हुन्छ। अझै माक्र्सीय विचारक,राजनीतिज्ञ तथा नेताहरू मालेमावादको खराब पक्ष,दुर्बलता र निरंकुशतालाई कथित वैज्ञानिक समाजवाद भनेर भ्रम फैलाइरहेका छन्। वास्तवमा माक्र्सीय समाजवाद या साम्यवाद भ्रामक,असम्भव र असफल मात्रै होइन, निरंकुश सत्ताको स्वैरकल्पना मात्रै हो। समाजवाद या साम्यवाद मात्रै होइन, कुनै पनि राजनीतिक या धार्मिक व्यवस्थालाई वैज्ञानिक भन्नु भ्रम मात्रै हो। सत्य र तथ्यको निकटसमेत छैन। दलहरूको उद्देश्य र चरित्र नेपालमा वैकल्पिक सत्ता,सरकार र व्यवस्थाबारे समेत विभिन्न कोणबाट बहस हुँदै आइरहेको छ। सुरुआतदेखि नै सबैभन्दा पुरानो लोकतन्त्रवादी दल नेपाली कांग्रेसले उच्चमध्यम वर्गलाई लक्षित गरेर या केन्द्रमा राखेर राजनीति गर्दै आयो। यद्यपि कांग्रेसको स्थान सेन्टर टू लेफ्ट अर्थात् केन्द्रदेखि बायाँ नै हो। सिद्धान्ततः कांग्रेस लेफ्ट अर्थात् प्रगतिशील विचार बोकेको दल हो तर उसले सामन्त,धनाढ्य अर्थात् एलिट वर्गको प्रतिनिधित्व गर्दछ। भलै उसको नेतृत्वमा एकल जाति अर्थात्हालसम्म धेरै बाहुन र केही क्षत्रीसम्मले नेतृत्व गर्ने अवसर पाए। नेकपा एमाले आफूलाई कम्युनिस्ट पार्टी दाबी गर्दै आइरहेको छ र एमालेको लक्षित वर्ग मध्यमन्युनवर्ग हो भन्छ। स्थापनादेखि नै एकल जातीय अर्थात् केवल बाहुनको नेतृत्व रहँदै आएको एमाले पार्टी कांग्रेसभन्दा भिन्न छैन,बरु एकल जातीय नेतृत्वका लागि अझ कठोर देखिन्छ। सर्वहारा,मजदुर र तल्लो वर्गको प्रतिनिधित्व गर्ने घोषणासहित उदाएको या स्थापित गराइएको दल नेकपामाओवादीको आफ्नै वर्ग मुक्ति भएर एलिट वर्गको प्रतिनिधि पार्टीमा रूपान्तरण हुन पुग्यो। सत्ता,सम्पत्ति र शक्तिले माओवादी तहसनहस भए तापनि एकल जातिवाद अर्थात् बाहुनको नेतृत्व र बहुमत उसको जन्मदेखिकै विशेषता र गुण हो। अधिकार स्थापनाका लागि ठाकुर (मधेसी ब्राह्मण), यादव आदिको पुच्छर बनेर सम्भव छैन,आफैं अग्रसर हुन जरुरी छ। समग्रमा मुलुकको बहुसंख्यक शोषित उत्पीडित,जाति,समुदाय,मजदुर, किसान,महिला,अल्पसंख्यक वर्गको हित गर्ने आफ्नै नेतृत्वमा आन्दोलनको निर्माण गर्नु समयको माग हो। २०५२ फागुन १ गतेदेखि क्रान्तिकालभर माओवादी नेतृत्व,स्थायी कमिटी,केन्द्रिय कमिटीतथा उसको नेतृत्वका सरकार हेरे सबै स्पष्ट हुन्छ। माओवादी नेतृत्व द्वन्द्वकालमा झनै असमावेशी थियो। झुण्ड झुण्ड भएका र टुटेफुटेका मधेसवादी,असफल र मुद्दा स्थापित गर्न नसकेका थकित आदिवासी जनजाति तथा भगौडा माओवादी मिलेर जनता समाजवादी पार्टी बन्न पुग्यो। सकेसम्म सत्ता,शक्ति र सम्पत्तिको उपयोग गर्नुबाहेक जसपाको अन्य उद्देश्य छैन। सत्ताका लागि एकीकृत बनेको तथा विचार,सिद्धान्त र नीतिहीन दल जसपा सत्ताकै निम्ति विभाजित बन्न पुग्यो। अहिले महन्थ ठाकुर, राजेन्द्र महतो ओली सरकारमा जानु जसरी विवादित बन्न पुगेको छ,उपेन्द्र यादव ओली सरकारमा सुरुमै उपप्रधानमन्त्रीसहित गएको र निर्लज्ज तथा बेइज्जतीपूर्ण ढंगबाट सरकारबाट बाहिरिन बाध्य पारिएको यति छिट्टै बिर्सन सम्भव छ ?यादवले संविधान संशोधन कार्यदल बनाउने प्रस्ताव गर्दाप्रधानमन्त्री ओलीले ठाडै अस्वीकार गरेका मात्रै होइन,विदेश भएको बेला थाहै नदिई मन्त्रालय परिवर्तन गरिदिएको र अन्तमा अपमानित हँुदै मन्त्री पदबाट राजीनामा गरेको यथार्थ जीवित छ। बरु यो पटक ठाकुर र महतोले मधेस आन्दोलनका बेला थुनिएका राजनीतिक बन्दी रिहा गर्ने,उनीहरूमाथि लागेका मुद्दा फिर्ता लिने,संविधान संशोधन असम्भव नै भए पनि कार्यदल गठन आदि उपलब्धिसहित सरकारमा गएका छन्। आखिर जसपा मधेसका दलित,उत्पीडित,ओविसी,मुस्लिम र कमजोर वर्ग समुदायको प्रतिनिधित्व गर्ने राजनीतिक शक्ति होइन। जसरी पनि सत्ता नै उद्देश्य हो भने यो थप प्रगतिशील सत्ता बन्न पुग्यो। नेपाली समाज र राज्यको निर्माण नेपाली समाज भनिएजस्तो शान्त र विविधतामैत्री छैन। व्यापक असमानता, विभिन्न खालका विभेद, छुवाछूत, असमानता, दमन, अत्याचार, शोषण, मतभेद र उकुसमुकुस व्याप्त छ। उत्पीडन,शोषण र दमनमा परेका समुदायवर्गले चुपचाप अन्याय सहिदिनु एक मात्रै कारण हो, नेपाली समाज बाहिरबाट हेर्दा मिलेर बसेजस्तो,शान्त र सहिष्णु देखिएको। सयौं वर्षदेखिको दमन,अत्याचार,उत्पीडन तथा अन्यायविरुद्ध विरोध, विद्रोह, प्रतिरोध, आक्रोश एवं बदलाभाव नदेखिनु दुःखद् अवस्था हो। त्यसले सामाजिक अग्रगमनको बाटोलाई अवरोध सृजना गर्यो। स्मरण रहोस्, आजसम्मका आन्दोलन, जनआन्दोलनहरू,मधेस विद्रोह र माओवादीको सशस्त्र क्रान्ति आदि राजनीतिक संघर्षहरू जातीय मुक्तिको उद्देश्यसहित गरिएका संघर्ष थिएनन्। ती संघर्षहरूका उद्देश्य र लक्ष्य विशेष हुँदाहुँदै पनि नीति अर्कै थियो। करिब ५ देखि ७ पृथक राज्यहरूको सम्मिलनबाट आजको सिंगो नेपाल बन्न पुगेको हो। ती पृथक राज्यका भिन्न सभ्यता, समाज र व्यवस्थाहरू थिए। धेरै सभ्यता, संस्कृति, जातजाति धर्म र समाजहरूको समिश्रण पश्चात् विविधतायुक्त समाज र महासभ्यता सहितको नेपाल राष्ट्र बन्न सम्भव र सफल भएको हो। गोरखा, लमजुङ, तनहँु सहितको पाल्पामा राजधानी रहेको पश्चिम नेपालको गण्डकी राज्यका शासक मगर(जनजाति) थिए। त्यो राज्य टुक्रिएर २४ वटा राज्यहरूमा बाँडिए। त्यसपछि ती चौबिसै राज्यहरूलाई राजा पृथ्वीनारायण शाह र उनको फौजले एकएक गरी नेपाल अधिराज्यमा गाभिदिए। त्यस्तै पश्चिममा जुम्लाको सिञ्जा उपत्यका राजधानी रहेको विशाल खस राज्य थियो। मष्टो पुजक खसहरूमूलवासी नभए तापनि १२औं शताब्दीतिर त्यस भूमिमा प्रवेश गरी शासन गरेका थिए। मष्टो इन्द्रको भाइ थिए भन्ने विश्वास गरिन्छ। पछि खस राज्य पनि २२ वटा राज्यहरूमा विभाजित भएका थिए। उक्त बाइसे राज्यहरूलाई पनि पृथ्वीनारायण शाह र गोरखाली फौजले पराजित गरी नेपाल अधिराज्यमै गाभ्न सफल भयो। पश्चिम नेपालको तराई क्षेत्रमा मूलवासी थारु राज्य थियो, त्यो पनि नेपालमै गाभियो। त्यस्तै पूर्वमा किराँत राज्य,काठमाडौं आसपासका तामाङ आदि शासक रहेका राज्यहरू साथै नेवार,लिच्छवी आदिले शासन गरिसकेको ऐतिहासिक भूमि काठमाडौं उपत्यका सुरुआतमै नेपाल एकीकरणभित्र ल्याइसकिएको थियो। पूर्वी तराईमधेसका राजा सलहेशले शासन गरेको राज्य,मुस्लिम राज्य,रजौटा तथा ससाना राज्यहरू पनि नेपालमा विलय भए। यही हो नेपाली समाजको विविधतायुक्त चित्र र नेपाल राष्ट्र। तथापि विडम्बना जात, जाति, भाषा, धर्म, संस्कृति, परम्परा र सभ्यताको एकीकरण र सम्मान हालसम्मै अपूर्ण नै रहिरह्यो। हालको एकीकृत नेपाल राज्य बन्नुअगावै भारतबाट प्रवेश गरेका ब्राह्मणसँगै नेपालमा जात व्यवस्था पनि भित्रियो। व्यापक रूपमा फैलियो पनि। यसरी नेपालको विविधतायुक्त सामाजिक बनोट र पृथक मूल्यमान्यता एवं सभ्यताको सम्मानजनक एकता तथा न्याय दिलाएर त्यसलाई राष्ट्रको मूल्यवान् सम्पत्ति बनाउनुको सट्टा एउटालाई लाद्ने र अन्यप्रति घृणा फैलाउने या दमन गर्ने कार्य राज्यबाटै हुन पुग्यो। राजा महाराजाको पालामा मात्रै होइन,हालको लोकतान्त्रिक गणतन्त्रको युगमा समेत अन्याय, शोषण र दमन निरन्तर रहनु खेदजनक छ। एकल जातिवादी समाज र राज्यसत्ता मुलुकको हालसम्मकै मुख्य समस्या हो। उपप्रधानमन्त्री समेत रहेका जसपा ठाकुर समूहका नेता राजेन्द्र महतोको बहुराष्ट्रिय राज्य सम्बन्धी अभिव्यक्तिको विरोध र समर्थनमा राजनीतिक शक्तिहरू विभाजित भएका छन्। संविधान निर्माणको क्रममा पहिलो र दोस्रो संविधानसभामा यसबारे छलफल भएको थियो। विवादको चित्तबुझ्दो जवाफ आजसम्म केही कसैले दिन सकेको छैन। उक्त सवाल हो नेपालको जात,जाति,समुदाय,भाषा,धर्म,क्षेत्र आदिलाई राष्ट्र मान्ने कि नमान्ने भन्ने। मान्ने भए किन मान्ने र नमान्ने भए नमान्नु पर्ने कारण के छ ?यो गम्भीर प्रश्न भएकाले बहस,तथ्यहरूको निक्र्योल,अन्य मुलुकहरूको अनुभव आदि आमधारणा नबनाई हचुवामा समर्थन या विरोध गर्नु घातक हुनसक्छ। विभाजित बन्नुभन्दा तथ्यहरू खोजौं। मुलुक हामी सबैको हो। अन्त्यमा एक प्रसंग महन्थ ठाकुर,राजेन्द्र महतो,उपेन्द्र यादव आदि मधेसवादी दल या शक्तिले संविधानको अपनत्व नलिनु हालसम्मकै राजनीतिक बेइमानी हो। त्यति मात्रै होइन,संविधानसभामा संवैधानिक तथा राजनीतिक समस्या समाधान समितिका अध्यक्षको हैसियतले संविधान घोषणामा भूमिका खेलेका बाबुराम भट्टराई संविधान घोषणा भएलगतै मधेस पुगेर यो संविधानको विरोधमा उत्रिए। मुलुकलाई धर्म निरपेक्षताको नीतिबाट वञ्चित गराउन र धर्म निरपेक्षतामा षडयन्त्र गर्नमा बाबुरामको पनि अहं भूमिका छ। बाबुरामको दलमा तीन समुदाय एक,आर्य खस,दुई मधेसी र तीनआदिवासीजनजातिलाई मात्रै राजनीतिक शक्तिको रूपमा परिभाषित गराए। कूल जनसंख्याको १३८ प्रतिशत जनसंख्या ओगटेको दलित र ४ प्रतिशत भन्दा बढी जनसंख्या भएको मुस्लिम समुदालाई राजनीतिक शक्ति मान्न बाबुराम र उनको दल जसपा तयार भएन। पार्टीको निर्णायक तहमा पनि दलितको उपस्थिति छैन। उल्टै दलित समुदायलाई कथित शिल्पी भन्न लगाएर दलित समुदायमा विभाजन गराउने कार्यमा भूमिका खेल्न महत्वपूर्ण योगदान दिए। तराईमधेसमा उत्पीडित दलित,ओविसी,मुस्लिम र आदिवासी जनजाति समुदायको नेतृत्वमा राजनीतिक शक्तिको निर्माण गर्नु पर्ने जरुरी छ। एक अनौपचारिक सर्वेक्षण अनुसार बहुसंख्यक मधेसी दलित (करिब ८० प्रतिशत) नागरिकताप्रमाणपत्रविहीन छन्। उनीहरूको राजनीतिक,सामाजिक,आर्थिक,भूमि र शैक्षिक अधिकार स्थापनाका लागि ठाकुर(मधेसी ब्राह्मण),यादव आदिको पुच्छर बनेर सम्भव छैन,आफैं अग्रसर हुन जरुरी छ। समग्रमा मुलुकको बहुसंख्यक शोषित उत्पीडित,जाति,समुदाय,मजदुर,किसान,महिला,अल्पसंख्यकवर्गको हित गर्ने आफ्नै नेतृत्वमाआन्दोलनको निर्माण गर्नु समयको माग हो। नेतृत्वविहीन बन्न पुगेको तल्लो वर्ग,उत्पीडित समुदाय,दलित,महिलाको मुक्ति संघर्ष र नेतृत्व निर्माण नै वर्तमानको नेतृत्व संकटको अचुक समाधान हो। मुलुकलाई नेतृत्व संकटबाट छुट्कारा दिलाउनु जनताको दायित्व हो।"
दाहालको बचाउमा नेपाल पक्ष,"काठमाडौं : एमालेको माधवकुमार नेपाल पक्षले नेकपा माओवादी केन्द्र अध्यक्ष पुष्पकमल दाहालको बचाउ गरेको छ। माधव पक्षले जारी गरेको वक्तव्यमा प्रधानमन्त्री केपी ओलीमाथि सर्वोच्च अदालतको फैसलापछि नेकपा माओवादी केन्द्रसँग एकीकरणका प्रयास गरेका भन्ने विषयमा प्रश्न तेर्स्याइएको छ। सर्वोच्चबाट दुई पार्टीको एकीकरण भंग नभई नाम फेर्न समय दिइएको र आफूले पहल गरेको तर्क गर्नुभएको छ, माधव पक्षको वक्तव्यमा भनिएको छ, यदि त्यसो हो भने पार्टी अध्यक्ष रहनुभएका केपी ओलीद्वारा पार्टीको विधिवत् बैठक बोलाएर नेकपा (माओवादी केन्द्र)सँगको एकीकरणको विषयमा के गर्ने भन्ने छलफल किन नगराएको त ? के यति गम्भीर विषय कुनै दुई जनाको मात्र सरोकार र कुराकानीको विषय हुन सक्छ ? अध्यक्ष ओलीले नेकपा भंग सर्वोच्च अदालतले नभएर पुष्पकमल दाहालले नचाहेर भएको आफ्नो एमाले एकताको प्रस्तावमा उल्लेख गरेका थिए। २०७७ साल फागुन २३ गतेको सर्वोच्च अदालतको फैसला एकीकरण प्रक्रिया भंग हुनुको मुख्य कारण दाहाल भएको भन्दै टिप्पणी प्रति उनले असहमति जनाएका छन्। उनले आफूले पार्टीको प्रथम अध्यक्ष हुनुको नाताले पहल पनि लिएको बताउँदै भने, तर पुष्पकमल दाहाल प्रचण्डको अनिच्छाका कारण मेरो प्रयास सफल हुन सकेन। अध्यक्ष ओलीको एकता प्रस्तावमा पार्टी एकताका आधार, सिद्धान्त र नीति, मूल्य र मान्यताहरूविपरीत भएको उल्लेख रहेको भन्दै नेपाल पक्षले त्यसमा पनि प्रश्न उठाएका छन्। यस्तो स्वीकारोक्ति यथार्थ हो भने फागुन २८ गते र तत्पश्चात् पार्टीको नवौं राष्ट्रिय महाधिवेशनको मार्गनिर्देशन र निर्णय, पारित विधान, नियमावली र आचारसंहिताविपरीत गरिएका निर्णयहरू एकमुष्ट खारेज गरिएको वक्तव्यमा किन आएन, नेपाल पक्षको विज्ञप्तिमा भनिएको छ। अध्यक्ष ओलीबाट पार्टी विधानविपरीत गुटबन्दी भएपछि पार्टीमा समस्या आएको नेपाल पक्षले बताएको छ। आफूहरू सुरुदेखि नै एकताको पक्षमा रहेको तर ओलीले नवौं राष्ट्रिय महाधिवेशनको मार्गनिर्देशन, नीति र कार्यदिशा छाड्नुका साथै पार्टी विधानको उल्लंघन गरेकाले समस्या भएको माधव पक्षको आरोप छ। नेकपा माओवादी केन्द्रका दाहालले आफ्नो कारणले एकताको प्रयास सफल नभएको भन्ने प्रधानमन्त्री केपी शर्मा ओलीको भनाइ सरासर झुठो, भ्रामक र षड्यन्त्रपूर्ण भएको बताएका छन्। अध्यक्ष प्रचण्डले प्रधानमन्त्रीको उक्त अभिव्यक्तिको घोर निन्दा र भत्र्सनासमेत गरेका छन्। सामाजिक सञ्जाल ट्वीटरमा लेखेका छन्, प्रधानमन्त्री केपी शर्मा ओलीले प्रचण्डका कारण एकताको प्रयास सफल नभएको भन्ने भनाइ झुठ, भ्रामक र षड्षन्त्रपूर्ण छ, त्यस प्रकारको अभिव्यक्तिको घोर निन्दा र भत्र्सना गर्दछु।"
संघले बनायो कोभिड अस्पताल,"वीरगन्ज : वीरगन्ज उद्योग वाणिज्य संघले नारायणी अस्पतालमा कोरोना संक्रमित बालबालिकाको उपचारका लागि छुट्टै सुविधा सम्पन्न आईसीयू कक्ष (बाल सघन चिकित्सा इकाइ ) निर्माण गरेको छ। संघले १५ दिनको अवधिमा ३० शय्याको सुविधा सम्पन्न आईसीयू कक्ष निर्माण गरी आइतबार अस्पताल प्रशासनलाई हस्तान्तरण गरेको हो। संघका अध्यक्ष सुबोध गुप्ता र पर्साका प्रमुख जिल्ला अधिकारी पीताम्बर घिमिरेले उक्त कक्ष, अस्पतालका निमित्त मेसु डा वीरेन्द्र प्रधानलाई हस्तान्तरण गरे। विश्व स्वास्थ्य संगठनले कोरोना संक्रमणको तेस्रो लहर पनि आउने सम्भावना रहेको र तेस्रो लहरमा बालबालिका जोखिममा पर्ने मध्यनजगर गर्दै अस्पताल बनाइएको हो। नारायणी अस्पतालको तेस्रो तल्लामा २५ लाख रुपैयाँको लागतमा ३० शय्याको बाल सघन चिकित्सा इकाइ निर्माण गरिदिएको संघका अध्यक्ष सुबोध गुप्ताले बताए। गुप्ताका अनुसार, दुई हप्ता पहिले जिल्ला कोभिड संकट व्यवस्थापन केन्द्र (डीसीसएमीसीको ) बैठकमा संघले नारायणी अस्पतालमा कोरोना संक्रमित बालबालिकाको उपचारका लागि छुट्टै सुविधा सम्पन्न आईसीयू कक्ष निर्माण गरिने घोषणा गरेको थियो। टिनको सेडमा पर्खाल, फल्स सिलिङ, मार्बल, झ्याल, ढोका राखेर र शौचालय निर्माण गर्नुका साथै ८ टन क्षमताको दुई वटा एसीसमेत जडान गरी ३० वटा तयारी शय्या राखेर सुविधासम्पन्न आईसीयु कक्ष बनाइएको गुप्ताले बताए।"
डेसच्याम्पसको अपेक्षा,"पेरिस : डिडियर डेसच्याम्पसले कप्तानी सम्हाल्दै विश्वकप फुटबल र युरोपियन च्याम्पियनसिपको उपाधि फ्रान्सलाई दिलाए। कोरोना भाइरसको महामारीका कारण एक वर्षपछि धकेलिएको युरोकप जुन ११ बाट सुरु हुँदा डेसच्याम्पस सोही सफलता प्रशिक्षकका रूपमा पनि दोहोर्याउन चाहन्छन्। ५२ वर्षीय फ्रान्सेली प्रशिक्षक डेसच्याम्पसले विगतका अन्तर्राष्ट्रिय प्रतियोगितामा फ्रान्सको प्रदर्शन सुखद नरहेकाले सजग हुन खेलाडीलाई चेतावनीसमेत दिएका छन्। सन् २०१८ को रुस विश्वकपको उपाधि जितेको फ्रान्सलाई युरोकपको समेत प्रमुख दाबेदारका रूपमा हेरिएको छ। फ्रान्सलाई समूह चरणमै कठिन प्रतिद्वन्द्वीको चुनौती पार गर्नु पर्र्नेछ। समूह एफमा रहेको फ्रान्सले जुन १५ मा म्युनिखमा जर्मनी, जुन १९ मा बुडापेस्टमा हंगेरी र जुन २३ मा पोर्चुगलको सामना गर्नेछ। कोभिड १९ का कारण यस पटक युरोकप विभिन्न ११ सहरमा हुँदैछ। दुई वर्ष लगातार उच्च लयमा रहनु आफैंमा कठिन काम हो, डेसच्याम्पसले भने, हामीले पाएको सफलतापछि सोही सफलता टोलीले पुनः दोहोहोरियोस् भन्ने समर्थकको चाहना जायज हो। उनीहरूले हामीबाट धेरै अपेक्षा राखेका छन्। पश्चिम जर्मनीले सन् १९७२ मा बेल्जियममा सम्पन्न युरोकपको उपाधि जितेको दुई वर्षपछि नै सन् १९७४ को विश्वकपमा समेत सोही सफलता दोहोर्याएको थियो। स्पेनले सन् २००८ र २०१२ मा युरोकपको उपाधि जितेको थियो भने सन् २०१० को विश्वकप पनि जितेको थियो। यसअघि सन् १९९८ को विश्वकप र सन् २००० को युरो कप फ्रान्सले जित्दा डेसच्याम्पस टोलीका कप्तान थिए। मोनाको, युभेन्ट्स र मार्सेलीलाई सफलता दिलाएका डेसच्याम्सले सन् २०१२ मा फ्रान्सको प्रशिक्षकको जिम्मेवारी सम्हालेका थिए। डेसच्याम्सको प्रशिक्षणमा फ्रान्सले सन् २०१४ को ब्राजिल विश्वकपमा उल्लेख्य प्रदर्शन गर्न सकेन। सन् २०१६ मा घरेलु मैदानमा भएको युरोकपमा पोर्चुगलसँग स्तब्ध हुँदै उपविजेतामा सीमित भएको फ्रान्सले सन् २०१८ को रूस विश्वकप जितेको थियो। डेसच्याम्सको आगमनपछि फ्रान्सेली टोली उच्च लयमा छ । हामीले हात पारेको सफलता कसैले पनि खोस्न सक्दैनन्। हाम्रो उपलब्धि सधैं रहिरहनेछ।"
सुदूरपश्चिम प्रदेशसभा बैठक जारी,"धनगढी : सुदूरपश्चिम प्रदेशको प्रदेशसभा बैठक जारी छ। बैठक बिहान करिब १० बजेबाट सुरु भएको हो। बैठकमा मुख्यमन्त्री त्रिलोचन भट्टले आफूलाई विश्वासको मत दिन प्रस्ताव गर्ने छन् । मुख्यमन्त्री भट्टलाई माओवादी र एमाले माधवकुमार नेपाल पक्षले विश्वासको मत दिने निर्णय गरेका छन् । प्रमुख प्रतिपक्षी नेपाली कांग्रेस भने तटस्थ बस्ने निर्णय गरेको छ। प्रधानमन्त्री केपी शर्मा ओलीले आफ्ना पक्षका प्रदेशसभा सदस्यलाई सदनमा मुख्यमन्त्रीलाई विश्वासको मत नदिने निर्देशन दिएका छन्। ५२ सदस्यीय प्रदेशसभामा नेकपा एमालेका सभामुखसहित २५ जना, माओवादी केन्द्रका १३ जना, नेपाली कांग्रेसका १२ जना र जनता समाजवादी पार्टीका २ जना प्रदेशसभा सदस्य छन् । एमालेका २५ मध्ये माधवकुमार नेपाल पक्षका १८ जना छन् । सुदूरपश्चिममा नेकपा (एमाले)को समर्थनमा माओवादी केन्द्रको नेतृत्वमा प्रदेश सरकार रहेकामा स्थायी कमिटी बैठकले समर्थन यही जेठ १० गते फिर्ता लिएको थियो । प्रदेश संसदीय दलको बैठकले भने समर्थन कायम राख्ने निर्णय गर्दै आफ्ना तर्फबाट मन्त्रीसमेत फेरबदल गरेको थियो ।"
दलित शब्दमाथिको राजनीति,"दलित शब्दको पहिलो प्रयोग सन् १८३१ मा इस्ट इन्डिया कम्पनीका आर्मी अफिसर जेजे मोल्सवर्थले मराठा इंग्लिस डिक्सनरीमा गरेका थिए। द क्वींट वेबसाइटका अनुसार स्वामी श्रद्धानन्दले सन् १९२१ देखि सन् १९२६ को अन्तरालमा दलित शब्दको प्रयोग गर्नुभएको थियो। त्यसपछि महात्मा जोतिबा फुले र डा भीमराव अम्बेडकरले आफ्नो भाषण र रचनाहरूमा दलित शब्दलाई स्थान दिनुभएको पाइन्छ। अम्बेडकरले अंग्रेजी शब्द डिस्प्रेड बारम्बार प्रयोग गर्नु हुन्थ्यो। यही शब्द दलित शब्दको रूपमा उल्था भएको पनि मानिन्छ। ब्रिटिसले भने आधिकारिक रूपमै दलित शब्दको प्रयोग गरेको थियो। नेपालमा २०११ सालतिरबाट दलित शब्द प्रयोगमा आएको देखिन्छ। २०११ पुस १२ गतेको गोरखापत्रमा मजलिस घर दरबार हाइस्कुल सेक्रेटरी समाजसेवा इन्स्टिच्यूट रानीपोखरी काठमाडौंले दलित तथा पिछडिएको वर्गका विद्यार्थीलाई विशेष सुविधा दिइएको छ भनेर सूचना प्रकाशित गरेको भेटिएको छ। २०११ पुस २१ गतेको गोरखापत्रमा दलित वर्गका निम्ति बस्ती बसाइयोस् सल्लाहकारमा गै स प्रस्ताव पास शीर्षकको समाचार पनि भेटिएको छ। सांगठनिक रूपमा भने दलित शब्दको प्रयोग २०२४ सालमा गठित राष्ट्रिय दलित जनविकास परिषद्को माध्यमबाट भएको देखिन्छ। संशयविवाद सन् २००८ मा भारत सरकारको नेसनल एससी कमिसनले आधिकारिक दस्तावेजमा दलित शब्दको प्रयोग नगर्न निर्देशन जारी गरेको थियो। भारतीय संविधानमा समेत दलित शब्दको प्रयोग भएको छैन। एससीएससीटी अर्थात् अनुसूचित जातिअनुसूचित जनजाति शब्दावलीको प्रयोग गरिएको छ। उच्च अदालतले समेत दलित शब्दलाई असंवैधानिक बताइसकेको छ। महात्मा गान्धीले दलित शब्दको बदलामा हरिजन शब्दको प्रयोग गर्नुभएको थियो। हरिजन अर्थात् हरि (भगवान्)को सन्तान भनेर सम्बोधन गर्न खोजिएको थियो। यो शब्दावली भारतभर असाध्यै विवादित बन्यो। वर्णाश्रम व्यवस्थाको मूल हिन्दू धर्म भएको र हरिजन हिन्दू धार्मिक पक्षपोषणको निम्ति प्रयोग भएको भनी आन्दोलन चर्कियो। उच्च अदालतले त्यसपछि हरिजन शब्दको प्रयोगमा रोक लगायो। दलित शब्दले एकताको सूत्रको समेत काम गरेको छ। दलित शब्द पनि ठिक त्यस्तै शब्द हो। जसले विश्वभरि छरिएर रहेका उत्पीडित तथा उपेक्षित समूहलाई जोड्ने काम गरेको छ। नेपालको संविधान २०७२ मा दलितको हक महलको व्यवस्था गरिएको छ। संविधान निर्माणका बखत संवैधानिक समितिमा दलित शब्दको सट्टामा शिल्पी, शिल्पकार जस्ता शब्दको प्रयोग गरिनुपर्ने सुझाव परेका थिए। सबैभन्दा धेरै दलित सदस्य रहेको मानिएको नेकपा एमालेनिकट जनवर्गीय संगठनले समेत नेपाल उत्पीडित जातीय मुक्ति संगठन नाम राखेको छ। दलित शब्द अटाएको छैन। दलित शब्दलाई राजनीतिक रूपमा प्रयोग गर्ने र बढी प्रचलनमा ल्याउने संगठनको श्रेय भने तत्कालीन माओवादीलाई जान्छ। पछिल्लो समय राजनीतिक संगठन होस् वा सामाजिक सांस्कृतिक संगठन होस् दलित शब्दको पर्यायवाची अन्य शब्द खोजी गर्ने र प्रयोग गर्ने चलन ह्वात्तै बढेको छ। शिल्पी, शिल्पकार, उत्पीडितउपेक्षित, बहुजन, मूलवासी, मूलनिवासी, बहिष्कृत, परिगणित आदि शब्दहरू केही उदाहरण हुन्। उपयोगउपलब्धि अमेरिकाको ब्ल्याक पैन्थर्स मुभमेन्टबाट प्रभावित भएर सन् १९७२ मा दक्षिण भारतको महाराष्ट्रमा दलित पैन्थर्स नामक संगठनको निर्माण भयो। नामदेव ढसाल, राजा ढाले तथा अ?ण काम्बले लगायतका नेताहरूले यसको अगुवाई गर्नुभएको थियो। दलित पैन्थर्सको आन्दोलनले दक्षिण भारतमा शोषित, पीडित, उत्पीडित तथा उपेक्षित वर्गलाई दलितको रूपमा सम्बोधित गर्न सामाजिक स्वीकृति प्राप्त गर्यो। उत्तर भारतमा चाहिँ काशीरामको नेतृत्वमा डी एस फोर अर्थात् दलित शोषित समाज संघर्ष समिति गठन भएको थियो। काशीरामको नारा थियो ठाकुर, ब्राह्मण बनीया छोड। बाँकी सब डीएस फोर। यो नारा धेरै लामो समयसम्म प्रचलनमा रहेको थियो। सामाजिक आन्दोलनबाट मात्र होइन, राजनीतिक रूपमा पनि दलित शब्दले स्वीकृति पाइसकेको थियो पूरै भारतमा। साहित्यिक रूपमा समेत सन् १९२९ मा राष्ट्रकवि सूर्यकान्त त्रिपाठी लगायतले आफ्ना रचनामा दलित शब्दको प्रयोग गर्न थाल्नुभयो। नयाँ दिल्लीमा राष्ट्रिय दलित साहित्य सम्मेलन आयोजना हुन थाल्यो। नेपालमा दलित आन्दोलनको सांगठनिक सु?आत १९९७ सालमा गठन भएको विश्व सर्वजन संघलाई जान्छ। जसको नेतृत्व भगत सर्वजीत विश्वकर्माले गर्नुभएको थियो। त्यसयता २००४ सालमा सहर्षनाथ कपालीको नेतृत्वमा नेपाल टेलर युनियन, २००८ सालमा जदुवीर विश्वकर्मा, उमालाल विश्वकर्मा, हिरालाल विश्वकर्मा र टीआर विश्वकर्माको नेतृत्वमा निम्न समाज सुधार संघ ( एकीकरणपछि जाततोड मण्डल), २००९ सालमा समाजसुधार संघ, २०१२ सालमा मिठाइदेवी विश्वकर्माको नेतृत्वमा परिगणित नारी संघ (एकीकरणपछि २०१४ सालमा नेपाल राष्ट्रिय परिगणित परिषद्), २०२४ सालमा सहर्षनाथ कपालीको नेतृत्वमा नेपाल राष्ट्रिय दलित जनविकास परिषद्, २०३७ सालमा जवाहर रोक्काको नेतृत्वमा पछौटे जाति सुधार संघ र प्रतिमान विश्वकर्माको नेतृत्वमा पिछडिएको संघ गठन भएको पाइन्छ। यसैगरी, नारायण कपालीको नेतृत्वमा नेपाल अति पिछडिएको जनविकास परिषद्, २०३९ सालमा सिद्धिबहादुर खड्गीको नेतृत्वमा नेपाल राष्ट्रिय समाज कल्याण संघ, गोपालराम दराई र पुरनसिंह दयालको नेतृत्वमा निराधार सेवा समिति, २०४४ सालमा मेघबहादुर विश्वकर्माको नेतृत्वमा जातीय विभेद उन्मूलन मञ्च, २०४५ सालमा राजेश विश्वकर्माको नेतृत्वमा जातीय समता समाज, नेकपा मालेनिकट उत्पीडित जातीय उत्थान मञ्च, २०४७ सालमा नेपाली कांग्रेसनिकट नेपाल दलित संघ, २०५५ सालमा माओवादीनिकट तिलक परियारको नेतृत्वमा नेपाल राष्ट्रिय दलित मुक्ति मोर्चा आदि गठन भएका थिए। त्यस्तै नेपाल सरकारको मातहतमा संवैधानिक राष्ट्रिय दलित आयोग, सामाजिक संघसंस्थाहरूको छाता संगठन दलित गैरसरकारी संस्था महासंघ, नेपाल दलित तथा साहित्य प्रतिष्ठान, विभिन्न दलितमैत्री संघहरू, देश तथा विदेशमा दलित सम्पर्क समितिहरू गठन भएका छन्। प्रायः सबै राजनीतिक दलका दलित भातृसंगठन निर्माण भएका छन्। अड्चननिचोड हिन्दू वर्णव्यवस्थाको शुद्र वर्णभित्र समाहित पानी नचल्ने र छुवाछुत बार्नुपर्ने समुदायलाई दलित शब्दले एकीकृत गरेको छ। जसले गर्दा अधिकार प्राप्तिको संघर्षमा साझा मोर्चा बनाएर अघि बढ्न बल पुगेको छ। दलित शब्द अपहेलित शब्द भयो भनेर विरोध गर्नेहरू, आक्रोश पोख्नेहरू, आलोचना गर्दै फरक मत राख्ने र वैकल्पिक शब्दावली प्रयोग गर्नेहरू पनि छन्। मूल राजनीतिक पाटो सम्हालेकाहरूले अलिकति व्यापारिक पृष्ठभूमि भएका तर सामाजिक चेत पसेकाको सवाललाई चित्तबुझ्दो जवाफ दिन नसक्दा पनि समस्याको उल्झन देखिएको छ। दलित शब्दले एकताको सूत्रको समेत काम गरेको छ। जस्तो कि ब्ल्याक लाइभ मेटरको बदलामा दलित लाइभ मेटरको ब्रान्ड विश्वव्यापी बनेको छ। एक लेखक त?ण कुमार भन्नुहुन्छ, राजनीतिक तथा सामाजिक आन्दोलनको नाम, चिन्ह र नाराले खास महत्व राख्दछ र एक विचारधारा सरह एक सूत्रमा बाँध्ने काम गर्छ। दलित शब्द पनि ठिक त्यस्तै शब्द हो। जसले विश्वभरि छरिएर रहेका उत्पीडित तथा उपेक्षित समूहलाई जोड्ने काम गरेको छ। त्यसकारण दलित शब्दमाथिको राजनीति बन्द गर्ने पो हो कि ? लेखक नेपाली जनता दलका वरिष्ठ उपाध्यक्ष हुन्।"
कोरोना भाइरस उत्पत्तिको किचलो,"चीन सन् २०३० सम्म अर्थव्यवस्थाका सम्बन्धमा विश्वको सबैभन्दा ठूलो देश हुने लक्ष्यका साथ अघि बढेको छ। चीनको वुहानबाट कोरोना फैलिएको हो। यस भाइरसको स्रोत मुलुक चीनले सुनियोजित प्रकारले भाइरस उत्पादन गरी विश्वभर फैलाएको आरोप संयुक्त राज्य अमेरिकाले लगाएको छ। चीनको वुहानमा डिसेम्बर २०१९ मा यसले संक्रमण गर्दा लामो समयसम्म सरकारले सूचना दिएन, आफ्ना नागरिकलाई अन्यत्र आवतजावत गर्न प्रतिबन्ध लगाएन, अन्य देशमा यो संकट प्रवाह गराउन उद्धृत रह्यो, चीनले आफैं यो भाइरस उत्पादन गरी यसको दबाई समेत पहिले नै तयार पारी वुहानमा फैलाई केही समयपछि नियन्त्रणमा लिई यो संक्रमण विश्वभर पठाएको हो। कोरोना भाइरसको संक्रमणले विश्वव्यापीरूपमा प्रभाव पारिरहँदा र संयुक्त राज्य अमेरिकाका धेरै नागरिकको मृत्यु भएकाले चीनबाट फैलिएको यो संक्रमणका लागि चीननै बढी जिम्मेवार भएको निष्कर्ष तत्कालीन अमेरिकी रास्ट्रपति डोनाल्ड ट्रंपलेनिकालेकाथिए।मानव जातिमा ठूलो आतंक सृजना गरी धनजनको संहार गर्ने गरी फैलिएको यो महामारीलाई नियन्त्रण गर्न कठिन भएको अवस्थामा विश्वभरका लोकतान्त्रिक देशहरूको नेतृत्वदायी भूमिका निर्वाह गरिआएको देश अमेरिकाले यस प्रकारको आरोप चीनलाई लगाउँदा मानव समुदाय स्तब्ध बनेको छ। अमेरिकाले विश्व स्वास्थ्य संगठनलाई गम्भीरतापूर्वक यस अपराधको अनुसन्धान गर्न अनुरोध गर्दै क्षतिपूर्तिसमेत चीनबाट प्रभावित देशहरू सबैले पाउनुपर्ने र यस्ता मानवताविरोधी अपराधी क्रियाकलाप भविष्यमा पुनरावृत्ति नहुने अवस्था चीनबाट हुनुपर्ने माग गरिराखेको छ। अमेरिकी कूटनीतिज्ञहरूले वुहानको प्रयोगशालाको अध्ययन गरी त्यहाँ सम्पादित कार्यहरू मानव स्वास्थ्यका हिसाबले उपयुक्त नभएको प्रतिवेदन दिइसकेको छ। यस विषयलाई लिएर अमेरिकाको कांग्रेसमा बहस भएको र अदालतमा मुद्दासमेत दायर भई यो मुद्दालाई अन्तर्राष्ट्रिय अदालतमा प्रवेश गराउनु पर्ने दबाब अमेरिकालाई परिराखेको छ। यी दुई देशबीच विवाद चर्किने सम्भावना बढेको छ। अहिले विश्वका वैज्ञानिक एवं सचेत वर्गको ध्यान यसमा केन्द्रित हुन थालेको छ। यसका आधारहरूको खोजी गर्नुपर्ने भएको छ। चीनले यस अघि गर्दैआएका व्यवहार र कार्यशैलीबाट समेत यस आरोपको सत्यताका सम्बन्धमा अनुमान गर्न सकिन्छ। चीन साम्यवादी राजनीति अवलम्बन गर्दै आएको देश हो। भूमण्डलीकरणका कारण विश्वभर आफ्नो प्रभाव बिस्तार गर्न उदार नीति केही हदसम्म अवलम्बन गर्दैआएको छ। यसका व्यवहारबाट छिमेकीलगायत विश्वका धेरै देश प्रताडित बनेका छन्। चिनियाँ व्यवहारबाट छिमेकी देशहरू जापान, दक्षिण कोरियासमेत प्रभावित बनेका छन्।चीनले आफ्ना क्रियाकलापबाट अन्य देशलाईनकारात्मक प्रभावपरेको सम्बन्धमा आफ्नै अदालतले स्वीकार गरी निर्णय लिएको अवस्थामा मात्र सुधार गर्न सक्ने, अन्तर्राष्ट्रिय कानुनलाई यस विषयमा स्वीकार नगर्ने नीति अवलम्बन गर्दै आएको छ। यदि वुहानको स्थानीय सरकारलाई यथासमयमा रोग फैलिन नदिन केन्द्र सरकारले निर्देशन गरेको र राम्ररी क्वारेन्टाइन परीक्षण गरिएको भए यो संक्रमणबाट भएको क्षतिको ९० प्रतिशत कटौती गर्न सकिने अवस्था भएको प्रतिवेदन एक ब्रिटिस अध्ययन दलले दिएको छ। चीनका चिकित्सक लिवेनले आफ्ना सहकारीहरूलाई सामाजिक सञ्जालमार्फत सार्सभन्दा भयंकर महामारी स्वास्थ्य क्षेत्रमा आउन सक्ने र यसबाट विश्वमा ठूलो धनजनको नोक्सानी पुग्ने, यसको शीघ्र सम्बोधनका लागि सम्बन्धित पक्ष लागि पर्नुपर्ने कुरालाई कोरोना देखिनु केही समयपूर्व प्रस्टपारेका थिए। तर सरकारले नकारात्मक रूपमा लिन पुग्यो। आफ्ना चिकित्सक लिवेन लियानको भनाइलाई खासै महŒव नदिई उनले गरेको भाविष्यवाणीलाई अनर्गल प्रचारको रूपमा लिई प्रहरी कारबाही गर्न चीन उद्धृत रह्यो। उनको भविष्यवाणी ठिक देखियो, उनी बिरामीको उपचार गर्दा मृत्युवरण गर्न पुगे। यो घटनाबाटचीनलाई ठूलो नोक्सानी पुगेको विश्वास चिनियाँमा छ। चीन सन् २०३० सम्म अर्थव्यवस्थाका सम्बन्धमा विश्वको सबैभन्दा ठूलो देश हुने लक्ष्यका साथ अघि बढेको छ। उद्योगधन्दा र कलकारखानाहरूको अन्धाधुन्ध स्थापना गरी चीनभित्र र अन्य देशमा समेत ठूलो मात्रामा वातावरण प्रदूषण फैलाएको छ। यस्ता कलकारखानाबाट सृजित धुँवा, धुलो, रसायनिक पदार्थहरूको फैलावटबाटअन्य देश नराम्ररी प्रदूषित बनेका छन्। यस्ता आर्थिक क्रियाकलापहरूको सञ्चालनमा आवश्यकताभन्दा बढी हैकमवादी प्रवृत्तिमा चीन अभ्यस्त छ। विश्व बजारमा आफ्ना उत्पादन पुयाइ आर्थिक तरक्की गर्न र देशभित्र नागरिकलाई रोजगारीको अवस्था सृजना गर्न पनि यस्ता उद्योगहरू सञ्चालनमा आएका छन्। चीन प्रवेश गर्ने खाध्य सामग्री पशुजन्य पदार्थमा कडा परीक्षण गरी निरुत्साहित गर्नेर आफ्ना गुणस्तरविहीन पदार्थहरू ठूलो मात्रामा निकासी गर्दासमेत भाइरस सर्ने सम्भावना बढ्दै गएको छ। चीन रणनीतिक हिसाबले विश्व अर्थ बजारमा प्रवेश गरेको छ, सबैतिर सबै प्रकारका आर्थिक क्रियाकलाप सञ्चालन गर्दै प्रभाव जमाउने रणनीति तैनाथ गरेको छ। अमेरिकाको बजारमा ठूलो पक्कड छ, रियल स्टेट व्यवसायदेखि ठूला उत्पादक कम्पनीहरू खरिद गरी व्यवसाय सञ्चालन गरी बसेका चिनियाँ नागरिकको संख्या अमेरिकामा ठूलो छ।अमेरिकाले प्रतिरणनीतिका आधारमा यो प्रभाव रोक्ने सम्भावना छ। चिनियाँ वस्तु र सेवाहरूमा उच्च शुल्क लगाउने, देशभित्र उक्त देशको लगानी बन्द गराउन सक्दछ। जापानले आफ्ना कम्पनीहरूमा भएको चिनियाँ लगानी रकमको भुक्तानी दिई चिनियाँ विशेषज्ञता, सीप, सामग्री एवं प्रविधिलाई बन्द गर्ने नीतिको कार्यान्वयन गरिराखेको छ। नेटो र सीटो समूहमा संलग्न पश्चिमा राष्ट्रहरू संयुक्त रूपमा चीनविरोधी रणनीतिहरूको कार्यान्वयन गर्न अमेरिकाले सबैलाई उत्प्रेरित गर्न सक्दछ। अमेरिकाभित्र चिनियाँ वस्तु तथा सेवाहरूको माग अत्यन्त बढ्दो छ। अमेरिका र चीनबीच व्यापारमा १०७ खरब डलर एक वर्षमा अमेरिकालाई घाटा लागेको छ। विश्व बजारमा आफ्नो पहुँच सुदृढ गर्न चीनले इटाली, श्रीलंका र पाकिस्तानमा सिल्क सडक बिस्तारका लागि २०० अरब अमेरिकी डलर लगानी गरिसकेको छ। अमेरिकाले चीनमाथि जघन्य आरोप लगाएको छ, यसको सत्यताबारे विश्व स्वास्थ्य संगठनले शीघ्र छानबिन गराई यथार्थ तथ्य विश्वसामु पारदर्शी बनाउनु पर्दछ।चीनको लापरबाही रहेको सन्दर्भमा सन्देह गरिरहनु पर्ने अवस्था छैन तर सुनियोजित प्रकारले मानव संहार गर्ने अपराध भएको देखिए विश्व यसविरुद्ध एक हुनुपर्छ। अफ्रिकी देशहरूलाई ऋणको चक्रब्यूहमा फसाउने गरी ठूलो धनराशी लगानी गरेको छ। यी कार्यहरूले निरन्तरता प्राप्त गरिराखेकाले यो अमेरिकालाई सन्तुलन कायम गर्नभन्दा चीनलाई आफ्नो व्यवसाय र प्रभाव बिस्तार गर्न सहज भएको छ। सिल्क सडकमा भएको लगानीले सडक सञ्जालमार्फत अमेरिका र युरोपमा सडक मार्गले जोड्ने छ, स्वाभावत चिनियाँव्यापार व्यवसाय वृद्धि गर्न सहज हुनेछ। यसमा सन्तुलन गर्न अमेरिकी सहयोगमार्फत चिनियाँ लगानीलाई विस्थापित गर्नुपर्छ। इन्डो प्यासिफिक स्ट्राटेजी र एमसीसीमार्फत अमेरिकाले समेत आफ्ना प्रतिनितिहरू विश्व बजारमा लागू गर्न पहलकदमी गरिराखेको स्थिति छ। वर्तमान समय चीन र अमेरिकाको विश्वभर अस्वस्थ प्रतिस्पर्धामार्फत आआफ्ना रणनीतिहरू तैनाथ गरिआएका छन्। विश्वमा शक्तिसम्पन्न राष्ट्रमा परिणत हुने गन्तव्यमा अल्पअवधिमा पुग्न यी सबै रणनीति आक्रामक हिसाबले अघिबढाउने दबाब चीनलाई छ। लामो समयदेखिको सोचका आधारमा चीन आफ्ना व्यवसायलाई निरन्तरता दिँदै आएको र यसका लागि आधारशीलाहरूको विकास गरिसकेको सन्दर्भमा अमेरिकालाई सन्तुलनमा लिनुभन्दा चीनलाई आफ्ना कार्यक्रमहरूको निरन्तरता दिन सहज अवस्था छ। विवादको अन्तर्राष्ट्रियकरण कति उत्पादक ? कुटनीतिक आवरणमा राजनीतिक अस्वस्थ प्रतिस्पर्धा यी दुई देशबीच हुनेनै भयो। दुवै देश आआफ्ना उच्चआकांक्षासहित अघि बढिराखेका छन्। कुसल रणनीतिका आधारमा अन्तर्रास्ट्रिय क्षेत्रमा प्रभाव बिस्तार गरिराखेका छन्। कृत्रिम बौद्धिकतार फाइभजीको प्रतिस्पर्धा दुई देशबीच अत्यन्त तीव्र छ। यो प्रतिस्पर्धामा यी दुई देशमध्ये कुनलाई बढी सफलता मिल्ने हो ? त्यसैमा दुवै देशको प्रभाव स्तर केही हदसम्म निर्धारण हुनपुग्छ। व्यापारिक प्रभावका हिसाबले चीनले विश्व बजारमा जीवन्त उपस्थिति दिइराखेको छ। संयुक्त राज्य अमेरिकालाई यो प्रभाव नियन्त्रणमा ल्याउन अत्यन्त कठिन भइराखेको छ।विश्वभर हालसम्म देखिएका दुई देशबीच विवादको समाधान अन्तर्राष्ट्रिय अदालतबाट हुन सकेको अवस्था देखिँदैन। केही उदाहरण प्रस्तुत गरौं। सन् १९३० मा संयुक्त राज्य अमेरिका र क्यानडाबीच ट्रायल स्मेल्टर डिस्प्युटमा अन्तर्राष्ट्रिय हस्तक्षेप भएको थियो। यसलाई थप व्यवस्थित गर्न दुई देशबीच थप सम्झौता सन्धि केही हुन सकेन। यूरोपियन युनियनको संसद्लेभारत र पाकिस्तान दुवै देशलाई शान्तिपूर्ण समाधानमा शीघ्रपुग्न लिखित अनुरोधगरी पठाएकोमा पाकिस्तानले यसलाई स्वागत गरेकोमा भारतले कुनै महŒव दिएन। पाकिस्तानले कास्मिर विवादलाई अन्तर्राष्ट्रियकरण गर्न औपचारिक बाटो परित्याग गर्दै अनौपचारिक प्रक्रियाको अवलम्बन गर्न तयार बन्दै गएको अवस्था छ। सन् १९५५ मा बेलायतले चिली र अर्जेन्टिनाका केही टापुहरू आफ्नो भएको दाबी गरी अन्तर्राष्ट्रिय अदालत गएकोमा विपक्षी राष्ट्रहरूले उक्त अदालतको क्षेत्राधिकार अस्वीकार गरेकाले यो मामिलामा सुनुवाई नै हुन सकेन। इजरायल र प्यालेस्टाइनका बीचको विवादमा सम्बन्धमा पनि अन्तर्राष्ट्रिय न्यायालय प्रभावी देखिएन। अन्तर्राष्ट्रिय कानुन आफंैमा बाध्यात्मक नभई नैतिक कानुन र मध्यस्थता गर्ने अदालतका अस्तित्वमा रहेको हुन्छ। वार्ताद्वारा समस्याको समाधान हुनसक्ने उदाहरण भारत र बंगलादेशका बीचको सीमा विवाद ४४ वर्षपश्चात मात्र समाधान भई मे ७, २०१५ मा ४३ हजार बिघा जमिन फिर्ता लिई आफ्नो अधिकार स्थापित गर्न बंगलादेश सफलभएको यथार्थतालाईमननगर्नुपर्छ।अन्तर्राष्ट्रिय अदालतबाट यस विवादको समाधान हुनसक्ने अवस्था रहँदैन। अमेरिकाले चीनमाथि जघन्य आरोप लगाएको छ, यसको सत्यताबारे विश्व स्वास्थ्य संगठनले शीघ्र छानबिन गराई यथार्थ तथ्य विश्वसामु पारदर्शी बनाउनु पर्दछ। चीनको लापरबाही रहेको सन्दर्भमा सन्देह गरिरहनु पर्ने अवस्था छैन तर सुनियोजित प्रकारले मानव संहार गर्ने अपराध भएको देखिए विश्व यसविरुद्ध एक हुनुपर्छ। चीनलाई सुधार गर्न र आवश्यक क्षतिपूर्ति दिन बाध्य बनाउनुपर्छ। सन्देह अमेरिकाको आरोपका सम्बन्धमा पनि गर्न सकिन्छ किनकि विश्व बजारमा अमेरिकाको प्रतिस्पर्धी देशका रूपमा चीनले आफूलाई जबर्जस्त प्रस्तुत गरिराखेकाले पनि यसको निष्पक्ष अनुसन्धानमा विश्व स्वास्थ्य संगठन विशेष गम्भीर हुनुपर्ने अवस्था छ।"
क्यानडामा ट्रकले कुल्चाएर एक मुस्लिम परिवारका ४ सदस्यको हत्या,"टोरन्टो : क्यानडामा ट्रकले कुल्चाएर एक मुस्लिम परिवारका ४ सदस्य मारिएका छन्। अन्तर्राष्ट्रिय सञ्चारमाध्यमका अनुसार क्यानडाको अन्टेरिओ राज्यस्थित लन्डन सहरमा एक व्यक्तिले जानाजान ट्रकले सो परिवारलाई कुल्चेर मारेका हुन्। मारिनेमा ७४ वर्षीय वृद्धा, ४४ वर्षीया महिला, ४६ वर्षीय पुरुष र १५ वर्षीय किशोरी रहेका छन्। त्यस्तै सो परिवारका ९ वर्षीय छोरा मात्र अहिले जिवित रहेको बताइएको छ। उनको गम्भीर अवस्थामा उपचार भइरहेको बीबीसीले उल्लेख गरेको छ। आफन्तको चाहनामा उनीहरूको नाम सार्वजनिक नगरिएको अधिकारीहरूले बताएका छन्। प्रत्यक्षदर्शीका अनुसार कालो रङ्गको ट्रक आएर पार्क नजिकै रहेका मानिसलाई कुल्चन थालेको थियो। त्यहाँ रहेका थुप्रै मानिस हताहती भएका थिए। सो घटना गराएको आरोपमा २० वर्षीय क्यानडियन नागरिक नाथनियल भेल्टम्यान पक्राउ परेका छन्। उनी यसअघि आपराधिक क्रियाकलापमा संलग्न नभएको प्रहरीले जनाएको छ। यद्दपि उनी कुनै आपराधिक समूहमा संलग्न भएनभएको बारे अनुसन्धान भइरहेको अधिकारीले बताएका छन्। मुस्लिम भएकै कारण उनीहरूलाई आक्रमण गरिएको प्रहरीका अधिकारी पल वेगले बताए। मुस्लिम भएकै कारण उनीहरूलाई निसाना बनाइएको विश्वास गर्न सकिन्छ, उनले भनेका छन्। यो घटना सन् २०१७ मा ६ जना मुस्लिमको हत्या गरिए यताकै सबभन्दा ठुलो घटना भएको अधिकारीहरूले बताएका छन्।"
लकडाउनको उपयोगमा कौसी खेती,"कोरोनाको महामारीको दोस्रो लहरबाट विश्व नै आक्रान्त छ। यसमा नेपाल पनि अछुतो छैन। अहिलेको स्थिति भनेको हाम्रो देशमा गहुँ बालीलगायत विभिन्न किसिमका बालीनाली भित्र्याउने र तरकारीहरू लगाउने समय पनि हो। सरकारले पनि बन्दाबन्दी (निषेधाज्ञा) को उपाय अपनाएको छ। मूलतः जसले गर्दा घरभित्रै थुनिएका छौं। यसर्थ मानिसलाई दैनिक भान्सा चलाउन आवश्यक पर्ने तरकारीदेखि लिएर खाद्यान्नहरूको जोहो गर्नसमेत कष्टकर हुँदै गएको छ। यो समयमा कौसी खेती तथा करेसा बारीमा खेती गर्नेहरूका लागि भने निकै ठूलो राहत मिल्ने भएको छ। कौसी र करेसा खेतीबाट शारीरिक व्यायामका साथै सामाजिक सञ्जाल, टेलिभिजन हेरेर समय व्यवस्थापन गर्नुभन्दा बढी फाइदाजनक तरकारी खेती गरेर पाइन्छ। यसबाट दैनिक भान्साको समस्या समाधानका साथै बन्दाबन्दीको समयमा पनि घरमै उपयुक्त व्यवस्थापन हुनुका साथै तरकारी किन्न भौतारिनुपर्ने अवस्था नहुने र तरकारीलाई तिर्नुपर्ने दोब्बर, तेब्बर मूल्य तिर्नुपर्ने चिन्ताबट पनि मुक्त हुन सक्नुका साथै विषादीजन्य तरकारीको मारबाट पनि टाढै रहन सकिन्छ। यो समय भनेको संकटपूर्ण घडीको समय भएकाले समयको उपयोग गरी आआफ्नो कौसी तथा करेसा बारीमा खेती गर्नेहरूका लागि भने निकै ठूलो राहत भएको महसुस हुन्छ। हाम्रो देशको कुल क्षेत्रफल १ करोड ४७ लाख १८ हजार १ सय हेक्टर रहेको छ। यसमध्ये खेतीयोग्य भूमि २१ प्रतिशतले ३० लाख ९१ हजार हेक्टरमा मात्र खेतीपाती गरिन्छ। यसमा पनि हिमाली क्षेत्रमा देशको कुल क्षेत्रफलको ३५ प्रतिशत अर्थात् ५१ लाख ८१ हजार ७ सय, पहाडी भागमा ४२ प्रतिशत अर्थात् ६१ लाख ३४ हजार ५ सय र तराई भागमा २३ प्रतिशत अर्थात् ३४ लाख १ हजार ९ सय हेक्टर पर्दछ। यसर्थ खेतीयोग्य भूमिको ३४ दशमलव ५३ प्रतिशत अर्थात् १० लाख ६७ हजार ३ सय २३ हेक्टरमा सिञ्चित अवस्थाको स्वरूप हुँदाहुँदै पनि ६५ दशमलव ७ प्रतिशतभन्दा बढी मानिस कृषि पेशामा लागेका छन्। विषादीको अवशेष रहेका बजारका तरकारी र फलफूल उपभोगले पाचन प्रणाली, रगत, मिगौला, कलेजो, आँखा, मुटु, नसालगायत अंगमा जटिल रोग देखिन थालेका छन्। भान्साघरमा पकाउन तरकारी के किन्ने र कहाँ किन्ने भन्ने अन्योलमा पर्नुको साटो कौसी खेतीले उत्तम विकल्प दिन्छ। यसमा राष्ट्रिय आयको ३५ प्रतिशत अंश प्राप्त हुन्छ भने कृषि एवं वन क्षेत्रबाट विदेशी व्यापारको ८० प्रतिशत अंश ओगटनुले नै एकातर्फ कृषिको विकासमा नै देशको विकासको विकल्पको रूपमा खडा भएको देखा पर्छ भने अर्कोतर्फ प्रतिव्यक्ति सरदर आय केवल १ हजार ४ अमेरिकी डलर र २५१६ प्रतिशतभन्दा बढी जनसंख्या निरपेक्ष गरिबीको रेखामुनि रहेको अवस्थाले कृषिको पछौटेपनको बोध स्वतः हुन जान्छ। जसले कृषिमा आधुनिकीकरण तथा विविधिकरणको आवश्यकता पनि टड्कारो रूपमा देखिन्छ। कृषिलाई विविधिकरण गरि व्यावसायीकरणमा रूपान्तरण गर्दै खाद्य सुरक्षाको सुनिश्चिता र गरिबी न्यूनीकरणमा योगदान गर्नु कृषिको मुख्य उद्देश्य रहेको छ। यसरी सर्वांगीण विकासमा कृषि क्षेत्र अझै पनि देशको आर्थिक मेरुदण्डको रूपमा रहेको कुरा आवधिक योजनाहरूमा यस क्षेत्रको विकासका निम्ति दिइएको महत्वबाट स्पष्ट हुन्छ। तसर्थ हाम्रो देशको विभिन्न घना सहरी क्षेत्रमा कौसी खेती त्यसको एउटा भरपर्दो विकल्प हो। आफ्नो घरको कौसी, बरन्डा, छत, भित्ता, भुइँको खाली ठाउँ आदि स्थलमा आफूलाई दैनिक आवश्यक पर्ने बालीनालीजस्तै तरकारी, फलफूल, मसला आदि सजिलै खेती गर्न सकिन्छ। विशेषगरी सहरी क्षेत्र जहाँ खेती गर्ने खाली जग्गा हुँदैन, त्यस्तो स्थानका घरका कौसी, छत, भित्ताजस्ता खाली ठाउँमा थोरै परिश्रमले विभिन्न प्रकारका बालीनाली सजिलैसँग उत्पादन गरी दैनिक उपभोग गर्न सकिन्छ। यस्तो कौसी खेती गर्दा खेर गइरहेको ठाउँ, श्रम, समय, पानी, प्रांगारिक पदार्थ, भाँडाकुँडा र अन्य वस्तुको सदुपयोग गरी स्वच्छ, स्वस्थ, दैनिक रूपमा आवश्यक पर्ने तरकारी, फलफूल, फूल र मसलाजन्य उत्पादन नियमित उपलब्ध भइरहन्छ। यसमा सागबाली, कोसेबाली, लहरेबाली, जरेबालीजस्तै चम्सुर, पालुंगो, धनियाँ, मेथी, सुप, गाँजर, सिमी, बोडी, काउली, बन्दा, ब्रोकाउली, मुला, सलगम, आलु, तरुल, घिरौंला, काँक्रो, फर्सी आदि तरकारी वर्षैभरि लगाउन सकिन्छ। त्यस्तै फलफूलमा कागती, सुन्तला, नासपाती, हलुवावेद, मेवा, अम्बा, अनार आदि लगाउन सकिन्छ। लामो समयसम्म उत्पादन दिइरहने तरकारी बाली कौसी खेतीका लागि उपयुक्त हुन्छ। कौसीबारीमा मिश्रित खेती अपनाउँदा परिवारलाई दैनिक उपभोगका लागि आवश्यक पर्ने वस्तु प्राप्त हुनुका साथै सन्तुलित आहारका लागि पनि सहयोग पुग्छ। अन्त्यमा, कौसी तरकारी खेती गर्दा चारपाँचवटा फाइदा सजिलैसँग प्राप्त गर्न सकिन्छ। पहिलो कुरा त घरमा बसेर टेलिभिजन, मोबाइल, कम्प्युटर, युट्युवमा बसेर फिल्म वा कुनै पनि सामाजिक सञ्जाल हेर्दा तनाव व्यवस्थापन हुनुको साटो झन बढ्न सक्ने एकातिर छ भने अर्कोतिर शारीरिक व्यायम नुहुनुका साथै आलश्यता बढ्ने हुन्छ। जबकी करेसाबारी वा कौसीमा बोटविरुवासँग रमाउँदा अर्कै आनन्द प्राप्त हुन्छ। जसले गर्दा शरीर निकै फुर्तिलो हुनुको साथै मानिसलाई विभिन्न प्रकारका रोगव्याधि पनि हट्दै जान्छ किनकि आजकाल धेरै मानिसलाई सुगर, प्रेसर, मुटुरोगी छन्। विभिन्न रोगका लागि यो रामवाणको रूपमा रहेको पनि सम्बन्धित क्षेत्रका जानकारहरूले बताउँदै आएका छन्। देशको अर्थतन्त्रको मेरुदण्ड कृषि क्षेत्र भएको हुँदा कृषि विकासबिना बहुसंख्यक जनताको जीवनस्तर उठ्न नसक्ने वास्तविकतालाई ध्यानमा राखी कृषिको विविध कार्यक्रम कृषकसमक्ष ल्याई कार्यान्वयन गर्दै आइरहेको छ। सीमित स्रोतसाधनको वैज्ञानिक उपयोग गर्दै उपजको उत्पादन र उत्पादकत्व वृद्धिका साथै कृषकको आयआर्जनमा वृद्धि भई गरिबी न्यूनीकरणमा योगदान पुग्नु नै कार्यक्रम कार्यान्यवनको सफलता मान्न सकिन्छ। विषादीको अवशेष रहेका बजारका तरकारी र फलफूल उपभोगले पाचन प्रणाली, रगत, मिगौला, कलेजो, आँखा, मुटु, नसालगायत अंगमा जटिल रोग देखिन थालेका छन्। भान्साघरमा पकाउन तरकारी के किन्ने र कहाँ किन्ने भन्ने अन्योलमा पर्नुको साटो कौसी खेतीले उत्तम विकल्प दिन्छ। हरियाली ल्याउन साथै सहरी वातावरणमा स्वच्छता ल्याउन सहयोग पुग्न सक्छ। घरको शोभा बढाउन र मन बहलाउन पनि सजिलो हुन्छ। बाली उत्पादन गर्दा मन प्रफुल्ल हुने, शारीरिक कसरत पनि हुने भएकाले घरका सबै सदस्य महिला, पुरुषलगायत केटाकेटी र बुढाबुढीसम्म सबैले सजिलैसँग उत्पादनमूलक कार्यमा फुर्सदको समय सदुपयोग गर्न सक्छन्। बिरुवा तथा माटोसँग नजिक रही काम गर्दा छुट्टै आनन्द तथा ज्ञान प्राप्त गर्न सकिने हुँदा सहरी वातावरणमा हुर्केका केटाकेटीले पनि फुर्सदको समय सदुपयोग गरी सानैदेखि कृषिसम्बन्धी ज्ञान प्राप्त गर्न सक्छन्। यसरी कौसी खेतीबाट उत्पादित ताजा तरकारीले दैनिक आहार सन्तुलनमा महत्वपूर्ण भूमिका पनि खेलेको हुन्छ। मानिसको दैनिक आहारमा चाहिने पौष्टिक तत्वहरूमा कार्बोहाइड्रेड, चिल्लो पदार्थ, प्रोटिन, भिटामिन, खनिज पदार्थ, पानी तथा रेसाहरूको आवश्यकता पर्छ। मानिसको स्वास्थ्यलाई आवश्यक पर्ने प्रायः सबै तत्व प्रचुर मात्रामा तरकारीमा पाइन्छ। तरकारीमा पानीको मात्रा, प्रोटिन, कार्बोहाइड्रेट, भिटामिन, खनिज पदार्थ र बढी मात्रामा रेसा हुन्छन्, जसले पाचन प्रक्रिया सुचारु राख्नमा सहयोग गर्छ। यसका लागि विभिन्न प्रकारका तरकारी जस्तै हरियो सागसब्जी, कन्दमुल तथा जरे तरकारी, कोसेबाली तरकारी, फल तरकारीको उपभोग गर्नुपर्छ। धनियाँ, लसुन, अदुवा, खुर्सानी, पुदिना, मेथी, रायो, प्याज आदि तरकारीमा पनि मानव जीवनलाई स्वस्थ राख्न आवश्यक अनेक तत्व हुन्छन्। कौसीमा गरिने विषादीरहित तरकारी बालीमा विभिन्न किसिमका पौष्टिक तत्व दिने खालका बालीनाली हुनुपर्छ। यस्ता तरकारी सेवनबाट कुपोषणबाट टाढा रहनुका साथै सूक्ष्म विषको असरबाट बच्न सकिन्छ। उपत्यकाको बढ्दो सहरी जनसंख्यासँगै तरकारीको माग पनि बढ्दो छ। उपत्यकामा दैनिक एक हजार टन तरकारी तथा फलफूल खपत हुने गरेको छ। हाल उपत्यका कालीमाटी तरकारी तथा फलफूल बजारले दैनिक ५ सय देखि ६ सय टनसम्म तरकारी तथा फलफूल आपूर्ति गरिरहेको छ। वर्षौंदेखि सञ्चालनमा आएको कालीमाटी तरकारी बजार समितिले धादिङ, काभ्रेपलाञ्चोकलगायतबाट बढी मात्रामा तरकारी भित्राउने गरेको छ। कालीमाटीले उपत्यकाको करिब ७० प्रतिशत बजार ओगटेको छ। उक्त बजार समितिका भनाइ अनुसार माग अनुसार पूर्ति गर्न सकेको छैन। नेपालका विभिन्न जिल्लाका तरकारी तथा फलफूल कृषकले आफ्नो उत्पादन बजारसम्म पुर्याउन सकेका छैनन्। तरकारी छिटो बिक्री गर्नुपर्ने वस्तु हो तर सहर पुर्याउन समस्या भएकाले कतिपय कुहिएर बिग्रने गरेको किसान गुनासो गर्छन्।"
जो यस बसको छतमा पैसा उठाउँदै थिए,"माडी, चितवन : माडीका रामु क्षेत्री १७ वर्षका मात्रै थिए। घरसँग साटेर ना१ख ३२४५ नम्बरको बस चलाउँथे। आफ्नो बसमा उनी पैसा उठाउने काम गर्थे। २०६२ जेठ २३ गते बगईबाट हिँडेको बस तीन घण्टापछि बिहान पौने ८ बजे बाँदरमुढे खोलामा आइपुग्यो। त्यहाँ आइपुग्दा १ सय २० जना यात्रु थिए। भित्र खुट्टा टेक्ने ठाउँ नभएपछि यात्रु छतमा पनि थिए। बसधनी क्षेत्री अरू बेला पहिला भित्रका यात्रुसँग भाडा उठाउँथे। बसन्तपुर बजार पुगेपछि मात्रै छतमा भाडा उठाउने चलन थियो। तर, भित्र भीड भएपछि उनी पहिला छतमा रहेका यात्रुसँग पैसा उठाउँदै थिए। त्यही बेला गाडी एक्कासि उड्यो। उनले बसको तल हेरे। झ्यालबाट फुटबलजस्तो उछिट्टिएको देखे। उनलाई भित्रबाट कसैले बल फाले होलान् भन्ने लाग्यो। बस भुइँमा नबजारिँदै उनी छतबाट बालुवामा हाम फाले। त्यसपछि मात्रै उनलाई थाहा भयो कि त्यसरी उछिट्टिएको कुनै बल नभएर बसकै यात्रु थिए। भुइँमा यत्रतत्र छरिएका शव देखेर, रोइकराई गरेको सुनेर उनलाई सपनाजस्तै लाग्यो। मान्छेहरू लथालिंग देखेर सपना हो कि विपनाझै भयो, उनी भन्छन्, सपनाजस्तो लागेर चारपटक आफूले आफैंलाई चिमोटेपछि पो बम पड्किएको भन्ने भयो। उनी छतमा भएकै कारण बाँचे। छतमा भएका सबै यात्रु बाँच्न सफल भए। दोस्रो बम पनि पड्किन्छ भनेर भागे। बसछेउ एक महिलाको शरीर क्षतविक्षत अवस्थामा थियो। जिउँदै रहेकी ती महिला आफ्नो पेटबाट निस्केका भित्री अंग हेर्दै थिइन्। बसको अघिल्लो भागमा बसेकी हुनाले उनकी १६ वर्षकी छोरी सकुसल थिइन्। तत्कालीन विद्रोही पक्ष माओवादीले चितवनको माडीस्थित बाँदरमुढे खोलामा २०६२ जेठ २३ गते बम विस्फोट गरेको ठाउँ देखाउँदै बसका चालक विक्रम महतो र सवारीधनी रामु क्षेत्री। तस्बिर : अनिल ढकाल विस्फोट भएपछि त्यही बहिनी र म मात्रै थियांै। आमालाई काखमा राखेर बचाइदिनुस् भन्दै थिइन्, उनी त्यस बेलाको घटना स्मरण गर्छन्, पानीपानी भनेपछि खोलाको पानी लगेर खुवाएँ। त्यत्तिकैमा छोरीको काखमा प्राण गयो। त्यसदिन उनकै बसको पहिलो पालो थियो। बिहान ५ बजे बगईबाट हिँड्ने बेला १०१२ जनाको संख्यामा नेपाली सैनिक वनकट्टा पोस्टसम्म जान चढेका थिए। त्यसअघि नै माओवादी कार्यकर्ताले सेनालाई बसमा नचढाउन भनेका थिए। संकटकालको समयमा सवारीधनीले सेनालाई रोक लगाउन सकेनन्। नचढाउँदा पनि यातायात व्यवसायीले सेनाबाट सजाय भोग्नुपथ्र्यो। माओवादीले पहिल्यै नचढाउनु भनेका भन्थे। नचढाए आर्मीले समात्ने डर थियो, उनी भन्छन्, हामी दुवै पक्षबाट चेपुवामा थियौं। नभन्दै तत्कालीन विद्रोही पक्ष माओवादीले २०६२ जेठ २३ गते माडीको बाँदरमुढे खोलामा बम विस्फोट गराएको थियो। माओवादी कार्यकर्ताले बसमा चढेका सेनालाई लक्ष्य गरी बसका यात्रुलाई विद्युतीय धरापमा पारेका थिए। तत्कालीन शाही नेपाली सेनाका जवानसहित ३९ जना मारिए। छतमा बसेका सबै सकुशल भए। भित्र बसेर बाँचेका यात्रु कोही अपांगता अवस्थामा छन्। कतिपय काम गरेर खान नसक्ने अवस्थाका छन्। घटना भएको १० दिनसम्म पनि स्थानीयवासी खोलामा जान डराएको उनीहरू बताउँछन्। बसका चालक र साहूको विषयमा अहिलेसम्म कहीँ कुरा भएको सुनिँदैन। उनीहरूले क्षतिपूर्ति र राहत अहिलेसम्म पाएका छैनन्। उनीहरूको नाम पीडितको सूचीमा पनि छैन। अहिलेसम्म कसैले सम्झिएको छैन उनीहरूलाई। अहिले दुवै जना परिवारसँग रमाइरहेका छन्। कवाडीमा बेच्नुपर्यो बस क्षेत्रीले आयआर्जनका लागि घरसँग बस साटेका थिए। त्यस बेला साटफेर गर्दा गरिएको ६ लाखको घर अहिले करिब ६० लाख भएको उनी बताउँछन्। बम विस्फोटबाट रामुको बस पूर्णरूपमा क्षतिग्रस्त भयो। करिब एक सातापछि ट्रकले तानेर बसलाई घर ल्याए। त्यस बेला बिमा अनिवार्य नहुँदा उनले त्यसबापतको रकम पनि पाएनन्। उनले अहिलेसम्म पनि क्षतिपूर्ति पाएका छैनन्। घटनालगत्तै आएको संयुक्त राष्ट्र संघको टोलीले उनको बसको मूल्य त्यसबेला ६ लाखको मूल्याङ्कन गरेर रकम दिने बताएको थियो। त्यो रकम आफूले नपाएको उनी सुनाउँछन्। तत्कालीन गृहमन्त्री कमल थापाले प्रक्रिया पूरा नभएको अनेक बहाना गरेर रकम निकासा नगरिदिएपछि उनले बसको पैसाको आशै मारे। दुई महिना धाउँदा पनि पैसा नपाएपछि उनले ४० हजार रुपैयाँमा कवाडीमा बस बेचेँ। काठमाडौं धाउँदैमा उनको करिब १ लाख खर्च भयो। रकम लिन जाँदा, ताकेता गर्दा १ लाख खर्च भयो। त्यसपछि विरक्त लागेर माया मारेर बसेँं, उनी भन्छन्, पैसा पाइएन अनि कवाडीमा बेच्दिएँ। उनको नाम घाइतेमा पनि छैन। त्यस बेला बाहिरी चोट नदेखिए पनि पछि उनको मुटुमा समस्या देखियो। त्यही कारण विदेश गएको ६ महिनामा फर्किए। उनी एमाले समर्थित रहेछन्। आफ्नै पार्टीको सरकार हुँदा पनि केही नगरेको दुखेसो उनी गर्छन्। अहिले ३३ वर्ष पुगेका उनी वसन्तपुरमा होटल चलाएर बसेका छन्। बुवा आमा, दुई छोरा छोरीसहित जीवन गुजारा चलाएका छन्। १६ वर्षअघि तत्कालीन विद्रोही पक्ष माओवादीले २०६२ जेठ २३ गते चितवनको माडीस्थित बाँदरमुढे खोलामा बम विस्फोट गराउँदा क्षतिग्रस्त भएको बसका धनी रामु क्षेत्री । आफूले बसको क्षतिपूर्ति नपाएको, आफू पीडितको सूचीमा पनि नपरेको गुनासो क्षेत्रीले गरेका छन् । तस्बिर : अनिल ढकाल आत्तिएर केही थाहा पाइनँ : चालक बसका चालक थिए, माडीकै विक्रम महतो। उनी त्यस बेला २७ वर्षका थिए। खोलामा बम पड्किएपछिको अवस्था उनलाई थाहा भएन। खोलानजिक सामान्य ओरालो थियो। मान्छे धेरै भएकाले गाडी बिस्तारै चलाउँदै थिएँ। बालुवामा भ्याप्पै पड्कियो। आत्तिएर केही थाहा पाइनँ, महतो भन्छन्, त्यस बेला गाडीको सिटमै अडिएको रहेछु। उपचार गर्न जाऊ अरूको अवस्थाले झन गारो होला भनेर घरै बसेँ। सिसाले उनको हात काटेको थियो। बम विस्फोटको घटनामा परेपछि उनी बेलाबेला तर्सिन्थे। सुरुमा केही ठूलो आवाज आउँदा पनि उनी झसंग हुन्थे। घटना सम्झदा उनी नरमाइलो मान्छन्। उनको घर भरतपुरबाट बाँदरमुढे नपुग्दै बाटोमा पर्छ। त्यसैले घटनास्थलतर्फ जाने मेसो मिल्दैन। पहिलापहिला त्यहाँ आउँदा मनै खिन्न हुन्थ्यो, उनी भन्छन्। महतो पहिला विदेश गए। फर्केर आफैंले ट्रयाक्टर किनेर चलाएका छन्। बाआमा श्रीमती र एक छोरा छन्।"
भारतमा कोरोनाका कारण सिंहको मृत्यु !,"चेन्नई : भारतको चेन्नईस्थित एक चिडियाखानामा राखिएको सिंहको कोरोना संक्रमणका कारण मृत्यु भएको छ । चिडियाखानामा राखिएको एक पोथी सिंहको बिहीबार मृत्यु भएको अन्तर्राष्ट्रिय सञ्चारमाध्यमले जनाएका छन् । मृत्यु हुनु अघिल्लो दिनदेखि सो पोथी सिंहको नाकबाट तरल पदार्थ निस्किएपछि उपचार थालिएको थियो । तर बिहीबार साँझ उनको मृत्यु भएको हो । एकै स्थानमा राखिएका अन्य ११ सिंहको कोरोना परीक्षण गरिएको थियो । सोमध्ये ९ वटामा सार्सकोभ२ पोजेटिभ आएको बताइएको छ । तर त्यसको यकिन गर्न हैदरावादस्थित भारतीय पशु स्वास्थ्य अनुसन्धान संस्थान तथा केन्द्रमा नमुना पठाइएको चिडियाखानाका अधिकारीहरूले बताएका छन् । पोजेटिभ देखिएको ९ वटामध्ये एउटा पोथी सिंहको मृत्यु भएको हो । कोरोना संक्रमण देखिएका अन्य सिंहलाई विशेष निगरानीसहित छुट्टै राखेर उपचार भइरहेको छ । सिंहमा संक्रमण देखिएसँगै हाल जनावरको भेटेनरी चिकित्सक, रेखदेख गर्ने कर्मचारी तथा चिडियाखानाका कर्मचारी सबैलाई पीपीई अनिवार्य गरिएको छ ।"
किरियामा बसेका आमाछोरा जलेर घाइते,फिदिम : ग्यास लिक भएर किरियापुत्री बसेको ठाँउमा आगलागी हुँदा पाँचथरको फिदिम नगरपालिका४ जोरसालमा आमासहित दुई जना छोरा गम्भीर घाइते भएका छन्। सोमबार दिउँसो दिवंगत भएका भगिरथ सापकोटाको किरियामा बसेकी ७२ वर्षीया सापकोटाकी श्रीमती चनमायासहित ४९ वर्षीय छोरा दिनानाथ र ३२ वर्षीया छोरा मदन सापकोटा घाइते भएका हुन्। सोमबार साँझ ८:४० बजे ग्यास लिक भएर भगिरथको किरियामा बसेका आमासहित दुई छोरा जलेर घाइते भएका हुन्। घाइते भएका तीनै जनाको पाँचथर अस्पतालमा उपचार सम्भव नभएपछि धरानस्थित बीपी कोइराला स्वास्थ्य विज्ञान प्रतिष्ठान घोपा रेफर गरिएको पारिवारिक स्रोतले जनाएको छ। आगलागीबाट अन्य क्षती भने नभएको जिल्ला प्रहरी कार्यालय पाँचथरका सूचना अधिकारी प्रहरी इनिस्पेक्टर डम्बदर विश्वकर्माले जानकारी दिए।
"जोर्डनसँग नेपालको केही लागेन, नेपाल ३० ले पराजित","काठमाडौं : नेपालले फिफा विश्वकप छनोट खेलमा बलियो प्रतिद्वन्द्वी जोर्डनसँग फराकिलो हार बेहोरेको छ। अर्को वर्ष कतारमा आयोजना हुने फिफा विश्वकपअन्तर्गत एसियाली छनोट र सन् २०२३ को एसिया कपको दोस्रो चरणको छनोट खेलमा नेपाल जोर्डनसँग ३० गोलले पराजित भएको हो। जोर्डनको घरेलु मैदानमा भएको विश्वकप छनोटको पहिलो लेगको खेलमा पनि नेपाल ३० गोलले पराजित भएको थियो। कुवेतको राजधानी कुवेत सिटीमा सोमबार राति भएको खेलमा दुवै टोलीले सुरुवातदेखि नै आक्रामक खेल खेलेका थिए। नेपाली टोलीका मुख्य प्रशिक्षक अब्दुल्लाह अलमुताइरीले आक्रामक खेल खेल्न तीन स्ट्राइकर खेलाएका थिए। उनले यसअघि चाइनिज ताइपेईविरुद्ध सुरुवाती खेल खेलेको तीन खेलाडी परिवर्तन गरेका थिए। चाइनिज ताइपेईविरुद्ध सुरुवाती११ मा रहेका आशिष लामा, सुनिल बल र गौतम श्रेष्ठलाई बेन्चमा राख्दै फरवार्ड अभिषेक रिजाल, डिफेन्डर दिनेश राजवंशी र विकास खवासलाई मैदान उतारेका थिए। तर, शारीरिक रुपमा बलियो जोर्डनले लगातार नेपालको पोस्ट्मा आक्रमण बुन्दा नेपाली टोली रक्षात्मक खेल खेल्न बाध्य भएको थियो। सुरुवाती केही आक्रमण विफल पारेको नेपालले २४औं मिनेटमा भने गोल खान पुगेको थियो। रोहित चन्दले मुसा अल तामरीलाई फल गरेपछि जोर्डनले पेनाल्टी पाएको थियो। पेनाल्टीमा बाहा फैसलले गोल गर्दै जोर्डनलाई अग्रता दिलाएका थिए। १० गोलको अग्रता बनाएपछि पनि जोर्डनले लगातार पोस्ट् आक्रमण गरेको थियो। गोलरक्षक किरण चेम्जोङ बाधक बन्दा जोर्डनले पहिलो हाफमा अग्रता बढाउन भने सकेन। पहिलो हाफमा १० ले पछि परेको नेपालले दोस्रो हाफको सुरुमै गोल खान पुगेको थियो। खेलको ४९औं मिनेटमा बाहा फैजलले फ्रिकिकमा गोल गर्दै जोर्डनलाई २० अग्रता दिलाएका थिए। उनको लामो फ्रिकिकलाई गोलरक्षक किरणले नियाल्न पनि सकेनन्। जोर्डनले ६७औं मिनेटमा ३० को अग्रता बनाएको थियो । याजन अबु अल अरबले हेड गोल गर्दै जोर्डनलाई अगाडि बढाएका थिए। पहिलो हाफको तुलनामा दोस्रो हाफमा नेपालले केही राम्रा अवसर बनाए पनि गोल गर्न भने सकेन। यसअघि कुवेतमा भएको पहिलो खेलमा नेपालले चाइनिज ताइपेईलाई २० गोलले पराजित गरेको थियो। नेपालको जितमा अञ्जन विष्ट र नवयुग श्रेष्ठले गोल गरेका थिए। कोरोना महामारीका कारण यसअघि पटकपटक स्थगित हुँदै आएको विश्वकप छनोटको खेल न्युट्रल भेन्यु कुवेतमा खेलाइएको हो। नेपालले घरेलु मैदानमा खेल्नुपर्ने खेलहरू कोरोना महामारीका कारण एसियाली फुटबल महासंघ (एएफसी) ले सेन्ट्रल भेन्युका रूपमा कुवेतमा खेलाएको हो। विश्वकप छनोटमा नेपालले आठ खेलमध्ये सात खेल खेलिसकेको छ। नेपालले चाइनिज ताइपेईलाई दुवै लेगको खेलमा समान २० गोलले पराजित गरेको छ। कुवेतसँगको पहिलो खेलमा ७० को हार खेपेको नेपाल दोस्रो खेलमा पनि १० गोलले पराजित भएको थियो। नेपाल अस्ट्रेलियासँगको पहिलो खेलमा ५० गोलले पराजित भएको थियो। नेपाल र अस्ट्रेलियाबीच शुक्रबार प्रतिस्पर्धा हुनेछ। अहिले समूह बीमा १५ अंकसहित अस्ट्रेलिया शीर्ष स्थानमा छ। १३ अंक जोडेको जोर्डन दोस्रो, १० अंक जोडेको कुवेत तेस्रो स्थानमा छ। नेपाल ६ अंकसहित चौथो र अंक जोड्न नसकेको चाइनिज ताइपेई पुछारमा छ। जोर्डनसँगको हारसँगै विश्वकप छनोटको अघिल्लो चरणमा पुग्ने नेपालको सम्भावना सकिएको छ। तर, सन् २०२३ मा हुने एसियन कपमा सिधै छनोट हुने सम्भावना भने जीवितै छ। चौथो स्थानमा रहेका उत्कृष्ट चार टोलीले एसियन कपमा सिधै छनोट खेल्ने छ भने अर्को चार टोलीले प्लेअफ खेल्नेछ।"
मोरङमा चट्याङले एक जनाको मृत्यु,विराटनगर : मोरङमा हावाहुरी र वर्षासहित परेको चट्याङले लागेर सोमबार राति एक जनाको मृत्यु भएको छ । चट्याङ्ले लाग्दा बेलबारी नगरपालिका५ कसेनीका ३८ वर्षीय मनीराम चौधरीको मृत्यु भएको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए । उनका अनुसार घरको बरण्डामा खाना खाइरहेका बेला घरनजिकै परेको चट्याङ्ले लागेर चौधरी घाइते भएका थिए । साँझ ७:३० बजेतिर चट्याङ्ले लागेर गम्भीर घाइते भएका चौधरीको उपचारका लागि ल्याउँदै गर्दा राति ८ बजेतिर बाटैमा मृत्यु भएको प्रहरीले जनाएको छ ।
पाथीभरा क्षेत्र विकास समितिका अध्यक्ष बरुवालको निधन,ताप्लेजुङ : पाथीभरा क्षेत्र विकास समितिका अध्यक्ष पुष्पबहादुर बरुवालको निधन भएको छ। कोरोना संक्रमण भएर उपचार गराइरहेका ५० वर्षीय बरुवालको सोमबार बेलुका अमेरिकाको न्यूयोर्कमा निधन भएको हो। क्षेत्र विकास समितिका सदस्य गोपाल न्यौपानेका अनुसार बरुवाल १६ दिनदेखि अस्पतालमा उपचाररत थिए। बरुवाललाई विसं २०७४ सालमा पाथीभरा क्षेत्र विकास समितिको अध्यक्षमा नियुक्त गरेको थियो। बैसाख दोस्रो साता अमेरिका जानुअघि काठमाडौमा गरिएको पीसीआर परीक्षणमा रिपोर्ट नेगेटिभ आएको थियो। अमेरिका पुगे लगत्तैको परीक्षणमा भने कोरोना देखिएको क्षेत्र विकास समितिका कार्यकारी निर्देशक मनमणी काफ्लेले बताए। बरुवाल ताहाचल केन्द्रिय क्याम्पस काठमाडौंका सहप्राध्यापक समेत थिए।
शव व्यवस्थापन गर्ने जनशक्ति तयार,"भक्तपुर : कोरोनाको पहिलो लहरको तुलनामा दोस्रो लहरमा संक्रमितको मृत्युदर पनि बढी नै रहेको छ। बढी मृत्युदर भएका कारण संक्रमितको शव व्यवस्थापनमै समस्या देखा परेको छ। काठमाडौंको पशुपतिस्थित तीन वटा विद्युतीय शवदाह गृहमध्ये दुई वटामात्रै चल्दा मृतक संक्रमितलाई बागमती किनारमा जलाउनुपर्ने अवस्था छ। विद्युतीय शवदाह गृहमा मृतक संक्रमितको सदगद गर्न घण्टौं पालो कुनुपर्छ। यसको परिणाम संक्रमितको शव व्यवस्थापन गर्ने टोलीलाई बढी समय लाग्छ। सदगद गर्न नै घण्टौं कुर्नुपरेपछि थप मृतक संक्रमितको लास उठ्न पनि ढिलो हुन पुग्छ। २४ घण्टा बित्दा पनि मृतक संक्रमितको शव नउठेको पाइन्छ। यसले मृतकका परिवारमा एकातिर सदस्य गुमाउनुपर्ने पीडा र अर्कोतिर मरिसकेका संक्रमितको शव व्यवस्थापनमा ढिलाइ हुँदा आफूहरू पनि संक्रमित हुने डरले विक्षिप्त हुनुपर्ने अवस्था उत्पन्न भयो। यसले परिवारका सदस्यहरूको मनोभावना खलबलिने घटना बढेको छ। यस्तै अवस्थालाई मध्यनजर गर्दै भक्तपुरस्थित जनसेवा समाजले समुदायस्तरबाटै कोभिड १९ संक्रमणले ज्यान गुमाएकाहरूको शव व्यवस्थापन गर्ने जनशक्ति तयार गर्न थालेको छ। समाजले पहिलो चरणमा भक्तपुर नगरका १६ जना युवायुवतीलाई आफू सुरक्षित भएर संक्रमितको शव व्यवस्थापन गर्ने तालिम दिएको हो। जसमा दुई महिला र १४ पुरुष रहेका छन्। उनीहरूलाई मृतक संक्रमितको अन्तिम सदगद गर्नुअघिसम्मको शव व्यवस्थापन गर्नेबारे ज्ञान तथा सीप दिइएको समाजका अध्यक्ष श्यामशरण श्रेष्ठले जानकारी दिए। उनका अनुसार समाजले जिल्ला प्रशासन कार्यालय एवं डीसीसीएमसी, सुरक्षा निकायको समन्वयमा संक्रमितहरूको शव व्यवस्थापन गर्ने तालिम सञ्चालन गरेको हो। समाजका उपाध्यक्ष राम प्रजापतिले भक्तपुरका चारवटै नपामा उक्त तालिम सञ्चालन गर्ने बताए। यो तालिम भक्तपुरका चार वटै नपाको समुदायस्तरमा सञ्चालन गर्छौं, उनले भने, एउटा नगरपालिकामा कम्तीमा ४० जना शव व्यवस्थापन गर्ने जनशक्ति तयार गर्ने समाजको उद्देश्य रहेको छ। यसबारे भक्तपुरका चार वटै नपासँग कुराकानी भइरहेको र भक्तपुर नपाले चासो दिएर तालिम सञ्चालन गर्ने प्रक्रिया अघि बढेको उनको भनाइ छ। उक्त तालिममा नेपालमा कोरोना भाइरस संक्रमणको कारण मर्ने पहिलो व्यक्ति सिन्धुपाल्चोककी सुत्केरी महिलाको शव व्यवस्थापन गर्ने टोलीमा सहभागी भक्तपुरका स्काउटर राजेश गाइजूले सहजीकरण गरेका छन्। नेपाली सेनाबाट शव व्यवस्थापनसम्बन्धी तालिम प्राप्त राजेशले कोरोना संक्रमणको कारण मृत्यु भएका धेरै व्यक्तिहरूको शव व्यवस्थापन गरिसकेका छन्। साथै उनको टोलीले भक्तपुरका अस्पतालहरू भक्तपुर, मध्यपुर, डा इवामुरा, सिद्धि स्मृति, नागरिक अस्पतालमा समेत संक्रमितको शव व्यवस्थापन गर्ने तालिम सञ्चालन गरिसकेको छ। त्यस्तै भक्तपुरकै थप ३० जना युवालाई उक्त तालिम दिइसकेको प्रशिक्षक गाइजू बताउँछन्। संक्रमितको शव सदगद गर्न सरकारले नेपाली सेनालाई मात्रै अधिकार दिएको छ, उनले भने, तर हाम्रो लक्ष्य नेपाली सेनाको टोली नआइपुग्दासम्म आवश्यक सम्पूर्ण प्रक्रिया पूरा गरेर मृतक संक्रमितको लासलाई सुरक्षित तरिकाले पोको पार्ने हो, जसले गर्दा नेपाली सेनाको टोलीलाई शव सदगद गर्न छिटो छरितो होस्। कोरोना भाइरसका विज्ञहरूले विश्वमा कोभिडको सातौं लहरसम्म आउने प्रक्षेपण गरेकाले अहिलेकै अवस्थामा भोलि संक्रमितहरूको शव व्यवस्थापन थप चुनौतीपूर्ण हुने उनी बताउँछन्। त्यसैले हरेक समुदायले आआफ्नो क्षेत्रबाट संक्रमितको शव व्यवस्थापन गर्नेबारे पूर्वतयारी गर्नुपर्ने उनको जोड छ।"
"लघु, घरेलु तथा साना उद्योगको प्रवर्द्धन गरिने","काठमाडौं : नेपालमा औद्योगिक पूर्वाधारको मुख्य आधार लघु, घरेलु तथा साना उद्योग भएको सरोकारवालाहरूले जोड दिएका छन्। नेपाल घरेलु तथा साना उद्योग महासंघको ३२औं स्थापना दिवसका अवसरमा सोमबार वेबिनारमार्फत गरिएको कार्यक्रममा बोल्दै उनीहरूले लघु, घरेलु तथा साना उद्योगहरूको प्रवर्द्धनबाट मात्रै अर्थतन्त्र मजबुत र समृद्घ बन्ने बताए। उद्योग वाणिज्य तथा आपूर्ति मन्त्रालयका सचिव अर्जुनप्रसाद पोखरेलले सरकारले अर्थतन्त्रको निर्माण र सञ्चालनमा निजी क्षेत्रको सहकार्य सँगसँगै जाने नीति भएको बताए। लघु, साना तथा घरेलु उद्योगहरूको विकास, प्रवर्द्धन, संवद्र्घनमा सरकारको ध्यान गएको उनको भनाइ छ। साना उद्योगसँग सरकार सँगसँगै हिँड्ने, सरकारको तर्फबाट असल प्रयास भइरहने प्रतिबद्घता व्यक्त गर्दै उनले भने जुनसुकै उद्योगलाई निश्चित पूर्वाधार सरकारले दिनुपर्छ उनले भने। नीति संरचना, सरल र सहज रूपमा पुँजीको उपलब्धता, श्रमिकको सुनिश्चितता, बजार पूर्वाधार र भौतिक पूर्वाधारमा सरकारले सहजीकरण गर्ने उनले बताए। महासंघका अध्यक्ष श्याम गिरीले ससाना उद्योलाई नै प्राथमिकतामा राखेर अर्थतन्त्र अघि बढेको बताए। ग्रामीण अर्थतन्त्र र साना खालको उद्यम व्यवसायबाट मात्रै देश विकास सम्भव भएको उनले बताए। कृषि उद्यम र साना खालको उद्यम व्यवसायमा प्रत्यक्ष रूपमा पाँच लाख परिवार र अप्रत्यक्ष रूपमा अर्को १५ लाख परिवार जोडिएको उनले बताए। हाम्रो नेटवर्कमा रहेका ११ हजार महिला उद्यमीमध्ये दुई चार सयभन्दा बढीले सहुलियत कर्जा सुविधा प्राप्त गर्न सक्नु भएन। उनले भने, शैक्षिक बेरोजगारलाई उद्यमी बनाउने चर्चा गरिए पनि कार्यान्वयन हुन सकेन। आगामी मौद्रिक नीतिमार्फत पुनर्कर्जा सुनिश्चित गर्न उद्योग मन्त्रालयले पहल गर्नुपर्ने उनले बताए। महासंघका वरिष्ठ उपाध्यक्ष उमेशप्रसाद सिंहले चालू आर्थिक वर्षमा साना उद्योगका धेरै व्यवस्था गरिए पनि कार्यान्वयन हुन नसकेको भन्दै आउने आर्थिक वर्षमा कार्यान्वयन गर्न चनाखो हुनुपर्ने बताए। महासंघका निवर्तमान अध्यक्ष सुरेश प्रधानले देशको मेरुदण्डको रूपमा रहेका घरेलु तथा साना उद्योगहरूलाई प्रवर्द्धन गर्न सरोकारवालाको ध्यानकर्षण गराए।"
फेवा फाँटमा रोपाइँ (फोटोफिचर),"पोखरा : कोरोना संक्रमणका कारण देश लकडाउनमा भए पनि किसानको दैनिकी भने फेरिएको छैन्। किसानले सबैको बाँच्ने आधार खाद्यान्न, तरकारी, पशुपालनको काम निरन्तर रूपमा गर्दै आएका छन्। सुरक्षित रूपमा धान, मकै, कोदो र तरकारी लगाउने काममा किसान निरन्तर रूपमा खट्दै आएका छन्। यतिबेला फेवातालको सिरान फेवा फाँटका किसान रोपाइँको चटारोमा छन्। फेवा फाँटको मुहान क्षेत्रमा जेठको दोस्रो हप्तादेखि नै धान रोप्न सुरु हुन्छ। यहाँका दलदल र ढाभ तथा गैरी खेतमा अलिअलि पानी पर्न थालेपछि धान रोप्नका लागि पानी प्रशस्त हुन्छ। यसैले फेवा फाँटमा पोखराका अरू फाँटमा भन्दा छिटो धान रोपाइँ सुरु हुन्छ। फेवा फाँटमा पोखरेली रैथाने जातको जेठोबुढो धान रोपिन्छ। फेवा फाँटमा रोपाहा, बाउसे र हलीदाइ आआफ्नो जिम्मेवारीको काममा खटिएका छन्। रोपाहाहरू असारे गीत गाउँदै धान रोप्न व्यस्त छन्। बाउसे दाइ कान्ला खन्नमै व्यस्त देखिन्छन्। फेवा फाँटमा पनि पछिल्लो समयमा जोत्नका लागि बिस्तारै ट्याक्टरको प्रयोग हुन थालेको छ। फेवा फाँट पोखरेली जेठोबुढो धान उत्पादनका लागि प्रख्यात छ। भित्र पकाउँदा बाहिर नै बास्ना आउने र स्वादिलो जेठोबुढो धान पछिल्लो समयमा रासायनिक मल प्रयोग बढेपछि बास्ना आउन कम हुँदै गएको विज्ञहरू बताउँछन्। यहाँ उत्पादन भएको धान बाहिरी जिल्लामा पनि पुग्छ। धान उत्पादनका लागि प्रख्यात पोखराका कुँडहर, बिरौटा, चाउथे फाँट लगभग कंक्रिट भवनले भरिन थालेका छन्। सेदी, गैरी खेत पनि प्लटिङ गरी बस्ती बस्न सुरु भइसकेको छ। फेवातालको मुहान सिमसार क्षेत्रमा पनि पछिल्लो समयमा खेत पुरेर घडेरी बन्ने क्रम सुरु भइसकेको छ। कास्कीमा धानको उत्पादन बर्सेनि घट्दो छ। तर कृषि कार्यालयलमा कास्की जिल्लाका फाँटमा बस्ती बसेपछि कति धान उत्पादन घट्यो भन्ने यकिन तथ्यांक छैन। महानगरपालिकाभित्र ४० प्रतिशत क्षेत्रफलमा जेठोबुढो धान रोपाइँ हुन्छ। जेठोबुढो धानको माग बढ्नु र मूल्य पनि अरू धानको भन्दा राम्रो पाउन थालेपछि पछिल्लो समय किसान जेठोबुढो धान लगाउन आकर्षित हुँदै गएको महानगरपालिकाका कृषि तथा पशु विकास महाशाखा प्रमुख मनहर कडरियाले जानकारी दिए। जेठोबुढो धान पोखरा महानगरपालिका भित्र ४ हजार ४ सय ८० हेक्टर क्षेत्रफलमा लगाइन्छ। यस प्रजातिको धान १५ हजार ६ सय ८० टन उत्पादन हुने उनले सुनाए। अन्य स्थानीय जातको धान २ हजार २ सय ४० हेक्टर क्षेत्रफलमा रोपिने र ५ हजार ६ सय टन उत्पादन हुने उनले बताए। उन्नत जातका धान ४ हजार ४ सय ८० हेक्टर क्षेत्रफलमा रोपिने र १७ हजार ९ सय २० टन धान उत्पादन हुने गरेको पोखरा महानगरपालिकाका कृषि महाशाखा प्रमुख कडरियाले बताए। जेठोबुढो धान राष्ट्रिय बीउ बिजन समितिबाट सन् २००६ मा उन्मोचन (सिफारिस) भएको हो। यसपछि व्यावसायिक रूपमा जेठोबुढो धानको बीउ बिक्रीवितरण सहज हुन थालेको छ। योसँगै किसानमाझ बीउ पुग्ने क्रम सुरु भएको र जेठोबुढो धानको उत्पादन बढ्दै गएको कडरियाले बताए।"
सरकारविरुद्ध खनिए विपक्षी,"विराटनगर : केन्द्रीय सरकारको नक्कलमा प्रदेश सरकार पनि लागेको भन्दै सोमबार सुरु भएको प्रदेश १ को बजेट अधिवेशनमा विपक्षी दलहरूले प्रदेश सरकारको आलोचना गरेका छन्। पहिलो बैठकमा सहभागी हुँदै प्रतिपक्षी चार दलका नेताहरूले संसद्लाई छलेर अगाडि बढ्न प्रदेश सरकार पनि लागेको आरोप लगाए। सरकारले संघीयताको मर्मअनुसार काम नगरेको, संघीय सरकारको प्रतिगामी कदमको साथ दिएको, कोरोना महामारी नियन्त्रणमा कुनै प्रभावकारी काम नगरेको र संसद्लाई छलेर अध्यादेशको बाटो रोजेको उनीहरूको आरोप थियो। नेकपा माओवादी केन्द्र संसदीय दलका नेता इन्द्रबहादुर आङ्बोले सरकार एकपछि अर्को कलाविहीन नाटकमा मात्र केन्द्रित भएको आरोप लगाए। प्रधानमन्त्री केपी ओली नाटकका लागि सिपालु रहेको भन्दै उनले प्रदेश सरकारले पनि त्यस्तो नाटक सिक्न थालेको बताए। प्रदेशसभालाई छलेर अध्यादेशमार्फत शासन गर्ने प्रयास गरेकोमा उनको आपत्ति थियो। संघीय सरकारको सिको गर्दै प्रदेश सरकारले प्रदेशसभालाई छलेर अध्यादेशमार्फत शासन गर्ने प्रयास गरेको छ, उनले भने फागुन २३ को फैसलापछि सरकार बहुमतमा रहेको बेला संसद् छलेर गुमनाम बस्यो र केन्द्रको पाठ पढ्यो। प्रदेशका नागरिकलाई कोरोनाको खोप व्यवस्थित रूपमा नलगाइएको र खोपमा पनि विभेद भएको आङ्बोको भनाइ छ। सरकारले चन्दा दिने व्यापारीलाई लुकिछिपी खोप लगाएर अग्रपंक्तिमा खटिने प्राथमिकता प्राप्त समूहलाई छुटाएको उनको आरोप थियो। कोरोना महामारीको बेला सरकारको लापरवाहीको कारण नागरिकको ज्यान गएको भन्दै आङ्बोले कोसी कोभिड अस्पतालमा विद्युत् समस्याको कारण ६ जना बिरामीको मृत्यु भएको घटनाको अनुसन्धान हुनुपर्ने माग गरे। कोभिडको कारण नागरिकको उपचारको अभाव छ, अक्सिजनको अभाव छ, परीक्षणको अभाव छ, तर हाम्रो सामाजिक विकास मन्त्रालय रक्सी कार्यदल बनाएर बसेको छ, आङ्बोले भने, कुन अधिकारमा सामाजिक विकास मन्त्रालयलाई रक्सी कार्यदल बनाउने भनिएको छ ? शिक्षा, स्वास्थ्य, रोजगार निर्माणमा काम गर्नुपर्ने मन्त्रालयले रक्सीको कार्यदल बनाउँदै हिँड्नु गलत भएको उनले बताए। अस्पताललाई नियमन नियन्त्रण गर्ने, कोभिड संक्रमितको उपचार गर्नुपर्नेमा रक्सीको कार्यदल बनाएर मलामीमा भोज खाएजस्तै गरी रमाएर मन्त्री बसेको आरोप आङ्बोले लगाए। नेपाली कांग्रेस संसदीय दलका नेता राजीव कोइरालाले सरकारले नै सदन बहिष्कार गर्ने जस्तो असंसदीय हर्कत गरेको देखिएको बताए। सरकारले सदनलाई लामो समय उपेक्षा गरेको भन्दै उनले प्रदेशमा यतिधेरै समस्या आउँदा पनि सरकार सदन छलेर मनमौजी रूपमा चल्न थालेको उल्लेख गरे। प्रदेशसभा निर्वाचनमा आफ्नो निर्वाचन क्षेत्रमा जनतासँग भोट माग्दै गर्दा, जनतासामु गरेका प्रतिबद्धता सरकारको कारण पूरा नहुने अवस्था आएको भन्दै कोइरालाले त्यसको जवाफ सरकारले दिनुपर्ने बताए। सरकारले बजेटमा विनियोजन गरेको रकमसमेत उपलब्ध नगराएको भन्दै उनले रातो किताबमा भएका योजनाको रकम कहाँ गयो भन्ने जवाफ दिनुपर्ने बताए। चुरे दोहन गरेर नदीजन्य पदार्थ निर्यातमा संघीय सरकारले बजेटमार्फत गरेको व्यवस्थाप्रति आपत्ति जनाउँदै कोइरालाले प्रदेशमा त्यस्तो प्रयास नगर्न चेतावनी दिए। जनमत संग्रहमा जंगल फँडानी भएको र त्यसपछि सबैको नजर खोलानाला तथा पानीमा रहेको भन्दै उनले चुरे दोहन गरेर ढुंगागिटी भारत पठाउने हो भने तराई मरुभूमि हुने भएकोले त्यो आपत्तिजनक निर्णय फिर्ता हुनुपर्ने बताए। बैठकमा जनता समाजवादी पार्टीका सांसद जयराम यादवले सरकारका कारण आपूहरू जनप्रतिनिधि भएर जनताको बीचमा जान पनि लाज लाग्ने अवस्था भएको बताए। संघीय सरकारकै सिको गर्दै प्रदेश सरकारले अध्यादेश मोह देखाएको भन्दै उनले कोरोना महामारीबीच यो बैठक १० दिन अगाडि सुरु गर्न किन सकिएन र अध्यादेश ल्याउनु पर्यो भन्ने प्रश्न गरे। प्रदेशसभा जीवित रहेको अवस्थामा बैठक नबोलाएर अध्यादेश ल्याउनुको नियत के हो भन्ने उनको प्रश्न थियो। उनले निषेधाज्ञा जारी भएको यतिका दिनसम्म मजदुर वर्गले कसरी पेट पालेका छन् भन्नेबारे प्रदेश सरकारले सोधखोज नै नगरेको भन्दै खोपको व्यवस्था गर्न र स्वास्थ्य पूर्वाधार बढाउने काम गर्न नसकेकोप्रति सरकारको आलोचना गरे। प्रदेशका जनताको समस्यालाई छाडेर मुख्यमन्त्रीज्यू संघीय सरकारको मलामी हुन काठमाडौंमा केन्द्रित हुने गरेको उनको भनाइ थियो। संघीय लोकतान्त्रिक राष्ट्रिय मञ्चकी सांसद विष्णुमाया तुम्बाहाम्बेले सरकारले संघीयताको मर्मअनुसार काम नगरेको भन्दै सानातिना बजेटमा संघीय सरकारको आँखा लाग्नु गलत भएको बताइन्। प्रदेश सरकारले पनि जनताप्रतिको आफ्नो जिम्मेवारी पूरा गर्न नसकेको उनको भनाइ थियो। प्रतिपक्षीले सदनमा राखेको केही आक्रोशको जवाफ दिएका मुख्यमन्त्री शेरधन राईले राजनीतिक अस्थिरताका कारण प्रदेशसरकारले सोचेजस्तो काम गर्न नसकेको स्विकार गरे।"
जो यस बसको छतमा पैसा उठाउँदै थिए,"माडी, चितवन : माडीका रामु क्षेत्री १७ वर्षका मात्रै थिए। घरसँग साटेर ना१ख ३२४५ नम्बरको बस चलाउँथे। आफ्नो बसमा उनी पैसा उठाउने काम गर्थे। २०६२ जेठ २३ गते बगईबाट हिँडेको बस तीन घण्टापछि बिहान पौने ८ बजे बाँदरमुढे खोलामा आइपुग्यो। त्यहाँ आइपुग्दा १ सय २० जना यात्रु थिए। भित्र खुट्टा टेक्ने ठाउँ नभएपछि यात्रु छतमा पनि थिए। बसधनी क्षेत्री अरू बेला पहिला भित्रका यात्रुसँग भाडा उठाउँथे। बसन्तपुर बजार पुगेपछि मात्रै छतमा भाडा उठाउने चलन थियो। तर, भित्र भीड भएपछि उनी पहिला छतमा रहेका यात्रुसँग पैसा उठाउँदै थिए। त्यही बेला गाडी एक्कासि उड्यो। उनले बसको तल हेरे। झ्यालबाट फुटबलजस्तो उछिट्टिएको देखे। उनलाई भित्रबाट कसैले बल फाले होलान् भन्ने लाग्यो। बस भुइँमा नबजारिँदै उनी छतबाट बालुवामा हाम फाले। त्यसपछि मात्रै उनलाई थाहा भयो कि त्यसरी उछिट्टिएको कुनै बल नभएर बसकै यात्रु थिए। भुइँमा यत्रतत्र छरिएका शव देखेर, रोइकराई गरेको सुनेर उनलाई सपनाजस्तै लाग्यो। मान्छेहरू लथालिंग देखेर सपना हो कि विपनाझै भयो, उनी भन्छन्, सपनाजस्तो लागेर चारपटक आफूले आफैंलाई चिमोटेपछि पो बम पड्किएको भन्ने भयो। उनी छतमा भएकै कारण बाँचे। छतमा भएका सबै यात्रु बाँच्न सफल भए। दोस्रो बम पनि पड्किन्छ भनेर भागे। बसछेउ एक महिलाको शरीर क्षतविक्षत अवस्थामा थियो। जिउँदै रहेकी ती महिला आफ्नो पेटबाट निस्केका भित्री अंग हेर्दै थिइन्। बसको अघिल्लो भागमा बसेकी हुनाले उनकी १६ वर्षकी छोरी सकुसल थिइन्। तत्कालीन विद्रोही पक्ष माओवादीले चितवनको माडीस्थित बाँदरमुढे खोलामा २०६२ जेठ २३ गते बम विस्फोट गरेको ठाउँ देखाउँदै बसका चालक विक्रम महतो र सवारीधनी रामु क्षेत्री। तस्बिर : अनिल ढकाल विस्फोट भएपछि त्यही बहिनी र म मात्रै थियांै। आमालाई काखमा राखेर बचाइदिनुस् भन्दै थिइन्, उनी त्यस बेलाको घटना स्मरण गर्छन्, पानीपानी भनेपछि खोलाको पानी लगेर खुवाएँ। त्यत्तिकैमा छोरीको काखमा प्राण गयो। त्यसदिन उनकै बसको पहिलो पालो थियो। बिहान ५ बजे बगईबाट हिँड्ने बेला १०१२ जनाको संख्यामा नेपाली सैनिक वनकट्टा पोस्टसम्म जान चढेका थिए। त्यसअघि नै माओवादी कार्यकर्ताले सेनालाई बसमा नचढाउन भनेका थिए। संकटकालको समयमा सवारीधनीले सेनालाई रोक लगाउन सकेनन्। नचढाउँदा पनि यातायात व्यवसायीले सेनाबाट सजाय भोग्नुपथ्र्यो। माओवादीले पहिल्यै नचढाउनु भनेका भन्थे। नचढाए आर्मीले समात्ने डर थियो, उनी भन्छन्, हामी दुवै पक्षबाट चेपुवामा थियौं। नभन्दै तत्कालीन विद्रोही पक्ष माओवादीले २०६२ जेठ २३ गते माडीको बाँदरमुढे खोलामा बम विस्फोट गराएको थियो। माओवादी कार्यकर्ताले बसमा चढेका सेनालाई लक्ष्य गरी बसका यात्रुलाई विद्युतीय धरापमा पारेका थिए। तत्कालीन शाही नेपाली सेनाका जवानसहित ३९ जना मारिए। छतमा बसेका सबै सकुशल भए। भित्र बसेर बाँचेका यात्रु कोही अपांगता अवस्थामा छन्। कतिपय काम गरेर खान नसक्ने अवस्थाका छन्। घटना भएको १० दिनसम्म पनि स्थानीयवासी खोलामा जान डराएको उनीहरू बताउँछन्। बसका चालक र साहूको विषयमा अहिलेसम्म कहीँ कुरा भएको सुनिँदैन। उनीहरूले क्षतिपूर्ति र राहत अहिलेसम्म पाएका छैनन्। उनीहरूको नाम पीडितको सूचीमा पनि छैन। अहिलेसम्म कसैले सम्झिएको छैन उनीहरूलाई। अहिले दुवै जना परिवारसँग रमाइरहेका छन्। कवाडीमा बेच्नुपर्यो बस क्षेत्रीले आयआर्जनका लागि घरसँग बस साटेका थिए। त्यस बेला साटफेर गर्दा गरिएको ६ लाखको घर अहिले करिब ६० लाख भएको उनी बताउँछन्। बम विस्फोटबाट रामुको बस पूर्णरूपमा क्षतिग्रस्त भयो। करिब एक सातापछि ट्रकले तानेर बसलाई घर ल्याए। त्यस बेला बिमा अनिवार्य नहुँदा उनले त्यसबापतको रकम पनि पाएनन्। उनले अहिलेसम्म पनि क्षतिपूर्ति पाएका छैनन्। घटनालगत्तै आएको संयुक्त राष्ट्र संघको टोलीले उनको बसको मूल्य त्यसबेला ६ लाखको मूल्याङ्कन गरेर रकम दिने बताएको थियो। त्यो रकम आफूले नपाएको उनी सुनाउँछन्। तत्कालीन गृहमन्त्री कमल थापाले प्रक्रिया पूरा नभएको अनेक बहाना गरेर रकम निकासा नगरिदिएपछि उनले बसको पैसाको आशै मारे। दुई महिना धाउँदा पनि पैसा नपाएपछि उनले ४० हजार रुपैयाँमा कवाडीमा बस बेचेँ। काठमाडौं धाउँदैमा उनको करिब १ लाख खर्च भयो। रकम लिन जाँदा, ताकेता गर्दा १ लाख खर्च भयो। त्यसपछि विरक्त लागेर माया मारेर बसेँं, उनी भन्छन्, पैसा पाइएन अनि कवाडीमा बेच्दिएँ। उनको नाम घाइतेमा पनि छैन। त्यस बेला बाहिरी चोट नदेखिए पनि पछि उनको मुटुमा समस्या देखियो। त्यही कारण विदेश गएको ६ महिनामा फर्किए। उनी एमाले समर्थित रहेछन्। आफ्नै पार्टीको सरकार हुँदा पनि केही नगरेको दुखेसो उनी गर्छन्। अहिले ३३ वर्ष पुगेका उनी वसन्तपुरमा होटल चलाएर बसेका छन्। बुवा आमा, दुई छोरा छोरीसहित जीवन गुजारा चलाएका छन्। १६ वर्षअघि तत्कालीन विद्रोही पक्ष माओवादीले २०६२ जेठ २३ गते चितवनको माडीस्थित बाँदरमुढे खोलामा बम विस्फोट गराउँदा क्षतिग्रस्त भएको बसका धनी रामु क्षेत्री । आफूले बसको क्षतिपूर्ति नपाएको, आफू पीडितको सूचीमा पनि नपरेको गुनासो क्षेत्रीले गरेका छन् । तस्बिर : अनिल ढकाल आत्तिएर केही थाहा पाइनँ : चालक बसका चालक थिए, माडीकै विक्रम महतो। उनी त्यस बेला २७ वर्षका थिए। खोलामा बम पड्किएपछिको अवस्था उनलाई थाहा भएन। खोलानजिक सामान्य ओरालो थियो। मान्छे धेरै भएकाले गाडी बिस्तारै चलाउँदै थिएँ। बालुवामा भ्याप्पै पड्कियो। आत्तिएर केही थाहा पाइनँ, महतो भन्छन्, त्यस बेला गाडीको सिटमै अडिएको रहेछु। उपचार गर्न जाऊ अरूको अवस्थाले झन गारो होला भनेर घरै बसेँ। सिसाले उनको हात काटेको थियो। बम विस्फोटको घटनामा परेपछि उनी बेलाबेला तर्सिन्थे। सुरुमा केही ठूलो आवाज आउँदा पनि उनी झसंग हुन्थे। घटना सम्झदा उनी नरमाइलो मान्छन्। उनको घर भरतपुरबाट बाँदरमुढे नपुग्दै बाटोमा पर्छ। त्यसैले घटनास्थलतर्फ जाने मेसो मिल्दैन। पहिलापहिला त्यहाँ आउँदा मनै खिन्न हुन्थ्यो, उनी भन्छन्। महतो पहिला विदेश गए। फर्केर आफैंले ट्रयाक्टर किनेर चलाएका छन्। बाआमा श्रीमती र एक छोरा छन्।"
निषेधाज्ञामा बलमिचाइँ,"काठमाडौं : कोरोना भाइरस संक्रमण कायमै रहेको र निषेधाज्ञा जारी रहेकै बेला काठमाडौं उपत्यकाका सडकमा सवारी जाम हुन थालेको छ। महामारीको यो घडीमा मुख्यतः दुई कारणले निषेधाज्ञा उल्लंघन भइरहेको देखिन्छ। एक, बाहिर कस्तो रहेछ भन्दै हेर्न निस्किने। दुई, रोजीरोटी र बिरामीको हेरचाह गर्नुपर्ने बाध्यता। विज्ञ भने सरकार आफ्नो दायित्व एवं कर्तव्य पूरा गर्न चुकेका कारण जनताले निषेधाज्ञा उल्लंघन गर्न सुरु गरेको तर्क गर्छन्। जनस्वास्थ्य विज्ञ डा बाबुराम मरासिनी राज्य अभिभावक भएकाले पहिलो सर्तका रूपमा राज्यले नै कर्तव्य पूरा गर्नुपर्ने बताउँछन्। सरकारले कर्तव्य पूरा गर्ने हो। त्यसपछि नागरिकलाई पनि आफ्नो कर्तव्य सम्झाउने र पालना गर्न लगाउनुपर्छ, इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनी भन्छन्। स्वास्थ्य तथा जनसंख्या मन्त्रालयका प्रमुख विशेषज्ञ डा सुशीलनाथ प्याकुरेल राज्यले ६ वटा दायित्वलाई प्रभावकारी ढंगले कार्यान्वयन गर्न नसकेको बताउँछन्। कोरोना संक्रमण रोकथाम र नियन्त्रणका लागि सरकारले ६ टी (टेस्टिङ, ट्राभल रेस्ट्रिक्सन, टेसिङ, ट्रयाकिङ, ट्रिटमेन्ट, टुगेदर )को रणनीति बनाए पनि कार्यान्वयन नगरेको डा प्याकुरेको भनाइ छ। राज्यको अधिकार र कर्तव्यसँगै जनताको पनि अधिकार र कर्तव्यको कुरा आउँछ। राज्य र जनताबीचको कर्तव्यबीच नै सामञ्जस्यता भएन। आपसमा मेल खाएन, डा प्याकुरेल भन्छन्। निषेधाज्ञा गर्नु सरकारको अधिकार भए पनि ६ टीको रणनीति कार्यान्वयन र खोपको व्यवस्थापन सरकारको कर्तव्य भएको उनी बताउँछन्। सरकारले कर्तव्य निभाउँदै निषेधाज्ञा पनि लगाएको भए जनताले वाहवाही गर्थे। निषेधाज्ञाको पनि विरोध नगरी पालना गर्थे, उनी भन्छन्, जनताले पनि सरकारले भने झैं जनस्वास्थ्यको मापदण्ड पालना गरेर बस्नु कर्तव्य हो। भौतिक दूरी कायम गर्ने, मास्क लगाउने, सेनिटाइजर लगाउने जनताको कर्तव्य हो। सरकारको ६ टीको रणनीति अनुसार कोरोना भाइरसको परीक्षण (टेष्टिङ) उपचार (ट्रिटमेन्ट) सँगै खोप लगाउन पाउनु पनि जनताको अधिकार हो। जनताको अधिकतम हित र रक्षा गर्नुनै सरकारको पहिलो कर्तव्य हो। त्यो दायित्व पूरा गर्न सरकारले प्रहरी प्रशासन लगाएर निषेधाज्ञाको कार्यान्वयन गराइरहेको छ। यस कार्यमा विशेष गरी नेपाल प्रहरी खटिएको छ। प्रहरी प्रवक्ता वसन्तबहादुर कुँवर कतिपय व्यक्ति मोटरसाइकल वा गाडी लिएर बिनाकाम बाहिर निस्केको पाइएको बताउँछन्। मुलुकभर दैनिक हजारौं व्यक्तिलाई सम्झाइबुझाइ गर्नुपरिरहेको छ, प्रवक्ता कुँवर भन्छन्, कोरोना भाइरसबारे सचेत गराइरहेका छौं। नियम नमान्नेहरूका कारण चेक प्वाइन्टमा भनाभन समेत हुने गरेको छ। प्रहरी प्रवक्ता कुँवर निषेधाज्ञा कार्यान्वयनलाई थप प्रभावकारी र सफल बनाउने क्रममा दुव्र्यवहार र आक्रमणसमेत सहनुपरिरहेको बताउँछन्। प्रहरीका साथै अन्य सुरक्षा निकायलगायत सरोकारवालाहरूसँग आवश्यक समन्वय, सहकार्य गरी अनुगमनलाई समेत तीव्रता दिइएको छ, उनी भन्छन्। काम विशेषले बाहिर निस्केका कतिपय भने प्रहरीले बीच बाटोमै रोकिदिँदा अलपत्र परेको गुनासो समेत गर्छन्। निषेधाज्ञाको समयमा बाहिर हिँडडुल गर्नुहुँदैन, मानवशास्त्री सुरेश ढकाल भन्छन्, कतिपयले नियमकानुन पेलेर हिँडेका हुन सक्छन्। कतिपय साँच्चिकै आवश्यक काम परेर हिँडेका हुन सक्छन्। मन्त्रालयका प्रवक्ता डा कृष्णप्रसाद पौडेल कोरोना संक्रमितको संख्या घटे पनि अवस्था सन्तोषजनक भइनसकेको बताउँछन्। स्वास्थ्य मापदण्ड पालना नगरी घरबाहिर जथाभावि निस्कनु जोखिमपूर्ण छ, प्रवक्ता डा पौडेल भन्छन्। पछिल्लो २४ घण्टामा सोमबार मुलुकभर ३ हजार ३ सय ७० जनामा कोरोना संक्रमण पुष्टि भएको छ। ८५ हजार ५ सय ४४ जना सक्रिय संक्रमित रहेको मन्त्रालयले जनाएको छ। सम्झाइबुझाइमै जोड प्रहरीले निषेधाज्ञा उल्लंघनकर्तालाई सम्झाइबुझाइ गरेर घरडेरामा फर्काउने गरेको छ। प्रहरीले एक साता (जेठ १७) यता अनावश्यक रूपमा बाहिर हिँडेका २५ हजार २ सय २० जनालाई सम्झाइबुझाइ निवासस्थान पठाएको छ। एक सातायता मुलुकभर ५३ हजार ८ सय ९४ जनालाई विभिन्न पर्चा पम्प्लेट दिएर कोरोना भाइरस संक्रमणविरुद्ध सचेत तुल्याएको छ। कतिपय स्थानमा प्रहरीले पनि आक्रोशपूर्ण व्यवहार गरेको देखिन्छ। रौतहटको गरुडा नगरपालिका२ गेडहिगुठीमा आइतबार साँझ रमझम थियो। निषेधाज्ञाका बेला डिजे बाजा बजाएर रमाइलो गर्ने भीडभाड बढ्दै थियो। भीडभाड नगर्न र मास्क लगाउनका लागि सम्झाउन गएका सात प्रहरीलाई स्थानीय युवाले हातपात गरे। डीएसपी द्वारिका घिमिरेको करङ भाँच्चिएको छ। अन्य घाइते छन्। मानवशास्त्री ढकालका अनुसार निषेधाज्ञा अवधिमा कुनै ठाउँमा प्रहरीमाथि जनताले आक्रोशपूर्ण व्यवहार देखाएका छन्। कुनै स्थानमा सर्वसाधारणले प्रहरीमाथि आक्रमण गरेका छन्। कुनै ठाउँमा अप्ठेरो परेर काममा हिँडेका सर्वसाधारणलाई पनि प्रहरीले बीच बाटोमा रोकेर बिल्लिबाँठ (अलपत्र) पारेको उदाहरण पनि छन्, ढकाल भन्छन्, यो प्रवृत्तिलाई एउटै प्याकेजमा राखेर हेर्न मिल्दैन। कतिपय व्यक्ति कामै नभइकन निषेधाज्ञा हेर्न भनेर बाहिर हिँडडुल गरिरहेको उनको भनाइ छ। ढकालको भनाइप्रति सहमति जनाउँदै प्रहरीका एक डीआईजी भन्छन्, प्रहरीमाथि दैनिक दुव्र्यवहार भइरहेको छ। सरकारप्रतिको असन्तोषलाई व्यक्त गर्ने क्रममा सर्वसाधारणले प्रहरीमाथि आक्रोश पोखिरहेका छन्। मुलुकका विभिन्न जिल्लामा आइतबार ३ हजार ५ सय ७८ जना सवारी साधन चढ्दै निषेधाज्ञा उल्लंघनमा सक्रिय भेटिए। तीमध्ये २ हजार ५ सय ५३ जना मोटरसाइकल चढेका थिए। १ हजार २५ वटा गाडीमा सवार थिए। निषेधाज्ञा उल्लंघनकर्तालाई प्रहरीले केही गरेन। नियन्त्रणमा लिएका सवारी साधनलाई आवश्यक सोधपुछपश्चात् छाड्ने गरिएको छ। देशभर सञ्चालित ८५ वटा माइकिङ, प्लेकार्ड, पर्चापम्प्लेट सहितको सचेतनामूलक कार्यक्रमअन्तर्गत ५ हजार ४ सय ८९ जनालाई सचेत गराइएको प्रहरी प्रवक्ता कुँवर बताउँछन्। तपाईंको मास्क खोइ ? कोभिड१९ संक्रमणको रोकथाम तथा जोखिम न्यूनीकरणका लागि प्रहरीले तपाईंको मास्क खोइ ? कार्यक्रम सञ्चालन गरिरहेको छ। हालसम्म ४ लाख ५२ हजार ८ सय ७४ जनालाई निःशुल्क मास्क वितरण गरिएको छ। हरेक दिनजसो औसतमा ६ सय जनालाई मास्क वितरण गर्छौं, प्रहरी प्रवक्ता कुवँर भन्छन्। जनताको अधिकार पूरा गर्नुनै सरकारको कर्तव्य भएको डा प्याकुरेलको भनाइ छ। भन्छन्, सरकारका संयन्त्रहरू धेरै छन्। सबै संयन्त्रलाई प्रभावकारी ढंगले परिचालन नै गर्न चुकेको अवस्था छ । कोरोना रोकथामका लागि निषेधाज्ञा नै अचुक रामवाण होइन। परीक्षणको दायरा पनि बढाइएको छैन। उपचार पनि राम्रो हुन सकेको छैन। यस्तो बेला घरभित्र थुनिएर बसिराख है भन्दैमा को बस्छ र ? देशभर सञ्चालित ९५ वटा माइकिङ, प्लेकार्ड, पर्चापम्प्लेट सहितको सचेतनामूलक कार्यक्रमअन्तर्गत हरेक दिन सचेत गराउँदै आएको छ।"
कुनै दल फुट्नु हुँदैन,"एमाले एकताका लागि अध्यक्ष एवं प्रधानमन्त्री केपी शर्मा ओलीको ६ बुँदे आह्वानले नेपाली राजनीतिमा नयाँ तरंग ल्याएको छ। फुटको डिल नाघिसकेको एमालेमा पुनः एकताको आशा यसले जगाएको छ। सँगसँगै अन्य राजनीतिक दलका क्रियाकलापलाई समेत प्रभावित तुल्याएको छ। खासगरी २०७५ जेठ ३ भन्दा पहिलाको स्थितिमा पार्टीलाई पुर्याउनुपर्ने माधव नेपालझलनाथ खनाल पक्षको मागलाई अन्ततः यही आह्वानमार्फत अध्यक्ष ओलीले स्वीकारेका छन्। जसरी ओली एक कदम झुके, अर्को पक्ष एक कदम यता सरेर आउने हो भने अब विवाद सकिएको छ। २०४६ मा प्रजातन्त्र त आयो तर त्यसपछि कुनै पनि सरकार पूरा कार्यकाल टिक्न सकेनन्। पुराना निर्दलवादीले व्यवस्थाकै खिल्ली उडाउने अवसर पाए, लौ हेर ! प्रजातन्त्रमा कुर्सी तानातानको रमिता। सिक्दै, आलोचना खेप्दै प्रजातन्त्र किशोरावस्थामा प्रवेशसम्म गरेको थिएन, दरबार हत्याकाण्ड भयो। राजा बीरेन्द्र र उनको परिवारैको एकसाथ हत्या भयो। नयाँ राजा ज्ञानेन्द्रले आउँदा आउँदै शक्ति हातमा लिइदिए। जसले गर्दा २०६२६३ मा अर्को जनआन्दोलन भयो। र, देशमा गणतन्त्र आयो। चेतेका र सिकेका दलहरूले संविधानसभामार्फत सविधान बनाउँदा पुरानो अस्थिरतालाई झल्याँस्स सम्झिए। त्यसबाट जोगाउन स्थिरताका केही उपाय खोजे। त्यसकै लागि संविधानमा कुनै पनि सरकारविरुद्ध दुई वर्षसम्म अविश्वासको प्रस्ताव ल्याउन नपाउने प्रावधान राखे। राजनीतिक दलका नेता र दलीय चिह्नबाट जितेका सांसदका लागि ढलपल गर्न नपाउने कडा कानुनसमेत बनाए। संविधानसँगै भएको पहिलो संसदीय निर्वाचनमा वाम गठबन्धनले बहुमत ल्यायो। पछि दुई दल (नेकपा) एमाले र माओवादी केन्द्रबीच एकीकरण भयो। त्यसबाट झन्डै दुईतिहाई बहुमतको एक्लो दल बन्यो। त्यसकै सरकार भएकाले पाँच वर्ष स्थिरता पाउँछ भन्नेमा सबै विश्वस्त रहे। तर, आन्तरिक र बाह्य चलखेलबाट प्रभावित हुने राजनीतिज्ञ भएको देशमा पार्टीको बहुमत भएर मात्र नपुग्दो रहेछ। पार्टीभित्रै विविध चलखेल हुँदा रहेछन्। पार्टी फुटाएर, फ्लोर क्रस गरेर वा अर्को दललाई काँध दिएर किन नहोस्, सरकार ढाल्ने खेल हुँदो नै रहेछ। नेपालले अहिले त्यही स्थिति सामना गरिरहेको छ। जसका कारण एकीकृत नेकपा अन्ततः आआफ्नै थान्कोमा पुगेको छ। छुटेका दल पनि सग्ला छैनन्। माओवादी नेता एमालेमा अड्किएका छन्। एमाले नेतालाई माओवादीको रिमोटले चलाएको छ। सत्ता परिवर्तनको पछिल्लो गतिविविधिले स्थिरतामा मात्र धक्का लगाएको छैन, सबैजसो दललाई सग्लो रहन दिएको छैन। यसैको सहउत्पादनस्वरूप नेकपा फुट्यो। एमाले फुट्न लागेको छ। जसपाको एउटा खेमा सरकारमा गएको छ। अर्को खेमा सरकार हत्याउन भिडेर लागेको छ। दुई खेमाबीच कारबाहीको हानाथाप छ। वस्तुतः नेकपाजस्तै दुइटा दल मिलेर बनेको जसपा फुटको डिलमा छ। ओलीले प्रतिनिधिसभा पहिलोपल्ट विघटन गर्दाको मध्यान्तरसम्म कांग्रेसमा पनि तीव्र ध्रुवीकरण भएको थियो। अन्तिम घडीतिर सभापति शेरबहादुर देउवाले हल्का प्रतिगमनको आशय व्यक्त गरेका थिए। र, आन्तरिक मतान्तर घटेको थियो। अहिले स्वयं देउवा ओलीका प्रतिस्पर्धी बनेर मैदानमा ओर्लिएका छन्। जसले गर्दा कांग्रेस र बाँकी रहेको माओवादी रूपमा सग्ला छन्। सारमा भने ती पनि चिरिएका छन्। संविधानले परिकल्पना गरेको संघीय लोकतान्त्रिक गणतन्त्रको मर्म यहाँका राजनीतिक दल शक्तिशाली हुनु हो। दलहरूको मजबुतीमा गणतन्त्रको भविष्य निर्धारित छ। यिनीहरू कमजोर, तितरबितर र लोभीपापी भए भने प्रतिगामी शक्तिले टाउको उठाउने मौका पाउँछ। त्यसका लागि पनि दलहरू फुट्न होइन, जुट्न केन्द्रित हुनुपर्छ। मतमतान्तर सानो परिवारमा पनि हुन्छ। पार्टी धेरै मनको साझा चौतारी हुन्। मन माझामाझ गरेर भए पनि मेलमिलापको वातावरण बनाउनुपर्छ। वर्तमानमा चर्किएका एमाले र जसपा दुवैले फुटबाट आफूलाई जोगाउनुपर्छ। जहाँसम्म एमालेको सवाल छ, ओलीले युद्धविराम गरे, नेपालले पनि गर्नुपर्छ। नमिलेका, नपुगेका कुरा वार्तामा राख्ने हो भने सम्भवतः मिलनबिन्दु भेटिने छ। त्यसले देशको सबैभन्दा ठूलो दललाई फुटबाट जोगाउने छ। त्यो नजिर अरू दलमा पनि लागू हुनसक्छ। जसले लोकतन्त्रसमेत मजबुत बनाइराख्ने छ।"
जनतामा कर्तव्यबोध भएन,"निषेधाज्ञा पालना गराउने क्रममा प्रहरीमाथि जनताको व्यवहार कस्तो छ ? निषेधाज्ञाको पालना गराउनु प्रहरीको कर्तव्य हो। तर, युवाहरू स्वच्छन्द रूपमा प्रस्तुत भइरहेको देखिन्छ। प्रहरीमाथि नै आक्रमण एवं दुव्र्यवहार भइरहेको छ। कानुन उल्लंघन गर्ने मानसिकता देखिएको छ। नागरिक सचेतना घट्दै गइरहेको अवस्था देखिन्छ। जनतालाई सचेत बनाउनुपर्ने त सरकारी निकायले नै होइन र ? नागरिक सचेतनामा सरकारी मात्र नभएर सरोकारवाला अन्य निकायको पनि महत्वपूर्ण भूमिका रहन्छ। समग्रमा भन्दा अधिकारको कुरामा बढी वकालत गर्ने प्रवृत्ति छ। तर, नागरिक कर्तव्यका कुरामा नजरअन्दाज गर्न थालेका कारण नै यी सबै घटना बाहिर आएका हुन्। अहिले सुरक्षाभन्दा पनि जनस्वास्थ्यमा पर्ने असरको कुरा हो। हाम्रो काममा प्रहरीले अवरोध खडा गर्यो भन्ने हिसाबले हेर्नु भएन। यीबाहेक सामान्य घटनामा पनि निषेधाज्ञा पालना गराउन खोज्दा म किन हिँड्न नपाउने ? मेरो पनि अधिकार हो भन्ने हिसाबले तर्कवितर्क गर्छन्। झगडा गर्न पछि पर्दैनन्। यो सबै चेक प्वाइन्टहरूमा देख्न सकिन्छ। समग्रमा यो सामाजिक समस्या हो। रौतहटमा झैं प्रहरीमाथि भौतिक आक्रमण नै भएको उदाहरण छिटपुट हो कि धेरै छन् ? रौतहटजस्ता घटना त सांकेतिक रूपमा धेरै जिल्लामा भएको छ। आक्रमण गर्नेलाई कानुनी दायरामा ल्याउँछौं। तीनचार जना मान्छे समातिएका छन्। जघन्य अपराध भएको प्रमाणले पुष्टि नहुँदा जेल हाल्ने त हुँदैन। ज्यान मार्ने खालको अपराध गरेको हुनुपर्यो। कानुन कार्यान्वयन गर्नमा अवरोध खडा गरेको भनेर सामान्य मुद्दा चलाउने गरिएको छ। अभद्र व्यवहारमा मुद्दा चलाउनुपर्ने हुन्छ। प्रहरीप्रति दुव्र्यवहार गर्नेलाई मुद्दा भने चलाइन्छ। त्यत्तिकै छोड्ने कुरा हुँदैन। आफूमाथिको आक्रमण वा दुव्र्यवहार सहनुपरेको गुनासो पनि तल्लो तहका प्रहरीको छ नि ! प्रहरी पनि राज्यको अंग हो। राज्यको अंग भइसकेपछि सानातिना कुराहरू सहनुपर्ने स्वाभाविक पनि हो। अब सुरक्षाकर्मीलाई दायित्व निर्वाह गर्ने क्रममा अवरोध पुर्याएको भन्ने कानुन छ। त्यसैलाई प्रभावकारी रूपमा कार्यान्वयन गरिरहेको अवस्था छ। कार्यान्वयन गर्नु पनि पर्छ। प्रहरी जनशक्तिको मनोबल अहिले कस्तो छ ? सामान्य घटना हुँदैमा प्रहरीले मनोबल घटाउनु हुँदैन। प्राणको आहुती दिएका प्रहरी पनि धेरै हुनुहुन्छ। नेपाल प्रहरीको इतिहास गर्वलाग्दो छ । कुनै स्थानमा प्रहरीमाथि आक्रमण वा दुव्र्यवहार भयो भन्दैमा मनोबल घट्ने कुरा हुँदैन। यी र यस्ता कुरा भइरहन्छन् भन्ने हिसाबले नै प्रहरी तयार भएको बसेको हुन्छ। यसो भन्दैमा हामीलाई सबै क्षेत्र, वर्गको साथ सहयोग आवश्यक पनि पर्छ। विभिन्न राजनीतिक दलको समर्थन भएका कारण पनि कानुन उल्लंघन गर्न खोज्नेहरू बढेका त होइनन् ? नेपाल जस्तो विकासोन्मुख मुलुकमा अपराधसँग राजनीति पनि जोडिएको हुन्छ। कतिपय व्यक्तिमा अपराध गर्ने हो भने उन्मुक्ति दिने त राजनीतिले नै हो भन्ने सोच देखियो। कतिपय गतिविधि तपाईंले देखिरहनुभएकै छ। सबै कुरा मैले किन भनिरहनु पर्यो र ? धेरै कुरा भन्न पनि मिल्दैन। जनताले के आफ्नो कर्तव्यको ख्याल गर्नुपर्ने हो ? यो एकदमै आवश्यक छ। जनताले पनि अधिकारसँगै कर्तव्यको ख्याल गर्नुपर्छ। जनतालाई कर्तव्यबोध कसरी गराउने हो त्यो सोंचनीय छ। विद्यालय वा कलेजका पाठ्यक्रममा समावेश गरेर हुन्छ कि ? त्यतातिर पनि विचार गर्नुपर्ने अवस्था छ। जनताले आफ्नो कर्तव्य अनुभूत हुने गरी समाज अग्रसर भएन।"
कुनै दल फुट्नु हुँदैन,"एमाले एकताका लागि अध्यक्ष एवं प्रधानमन्त्री केपी शर्मा ओलीको ६ बुँदे आह्वानले नेपाली राजनीतिमा नयाँ तरंग ल्याएको छ। फुटको डिल नाघिसकेको एमालेमा पुनः एकताको आशा यसले जगाएको छ। सँगसँगै अन्य राजनीतिक दलका क्रियाकलापलाई समेत प्रभावित तुल्याएको छ। खासगरी २०७५ जेठ ३ भन्दा पहिलाको स्थितिमा पार्टीलाई पुर्याउनुपर्ने माधव नेपालझलनाथ खनाल पक्षको मागलाई अन्ततः यही आह्वानमार्फत अध्यक्ष ओलीले स्वीकारेका छन्। जसरी ओली एक कदम झुके, अर्को पक्ष एक कदम यता सरेर आउने हो भने अब विवाद सकिएको छ। २०४६ मा प्रजातन्त्र त आयो तर त्यसपछि कुनै पनि सरकार पूरा कार्यकाल टिक्न सकेनन्। पुराना निर्दलवादीले व्यवस्थाकै खिल्ली उडाउने अवसर पाए, लौ हेर ! प्रजातन्त्रमा कुर्सी तानातानको रमिता। सिक्दै, आलोचना खेप्दै प्रजातन्त्र किशोरावस्थामा प्रवेशसम्म गरेको थिएन, दरबार हत्याकाण्ड भयो। राजा बीरेन्द्र र उनको परिवारैको एकसाथ हत्या भयो। नयाँ राजा ज्ञानेन्द्रले आउँदा आउँदै शक्ति हातमा लिइदिए। जसले गर्दा २०६२६३ मा अर्को जनआन्दोलन भयो। र, देशमा गणतन्त्र आयो। चेतेका र सिकेका दलहरूले संविधानसभामार्फत सविधान बनाउँदा पुरानो अस्थिरतालाई झल्याँस्स सम्झिए। त्यसबाट जोगाउन स्थिरताका केही उपाय खोजे। त्यसकै लागि संविधानमा कुनै पनि सरकारविरुद्ध दुई वर्षसम्म अविश्वासको प्रस्ताव ल्याउन नपाउने प्रावधान राखे। राजनीतिक दलका नेता र दलीय चिह्नबाट जितेका सांसदका लागि ढलपल गर्न नपाउने कडा कानुनसमेत बनाए। संविधानसँगै भएको पहिलो संसदीय निर्वाचनमा वाम गठबन्धनले बहुमत ल्यायो। पछि दुई दल (नेकपा) एमाले र माओवादी केन्द्रबीच एकीकरण भयो। त्यसबाट झन्डै दुईतिहाई बहुमतको एक्लो दल बन्यो। त्यसकै सरकार भएकाले पाँच वर्ष स्थिरता पाउँछ भन्नेमा सबै विश्वस्त रहे। तर, आन्तरिक र बाह्य चलखेलबाट प्रभावित हुने राजनीतिज्ञ भएको देशमा पार्टीको बहुमत भएर मात्र नपुग्दो रहेछ। पार्टीभित्रै विविध चलखेल हुँदा रहेछन्। पार्टी फुटाएर, फ्लोर क्रस गरेर वा अर्को दललाई काँध दिएर किन नहोस्, सरकार ढाल्ने खेल हुँदो नै रहेछ। नेपालले अहिले त्यही स्थिति सामना गरिरहेको छ। जसका कारण एकीकृत नेकपा अन्ततः आआफ्नै थान्कोमा पुगेको छ। छुटेका दल पनि सग्ला छैनन्। माओवादी नेता एमालेमा अड्किएका छन्। एमाले नेतालाई माओवादीको रिमोटले चलाएको छ। सत्ता परिवर्तनको पछिल्लो गतिविविधिले स्थिरतामा मात्र धक्का लगाएको छैन, सबैजसो दललाई सग्लो रहन दिएको छैन। यसैको सहउत्पादनस्वरूप नेकपा फुट्यो। एमाले फुट्न लागेको छ। जसपाको एउटा खेमा सरकारमा गएको छ। अर्को खेमा सरकार हत्याउन भिडेर लागेको छ। दुई खेमाबीच कारबाहीको हानाथाप छ। वस्तुतः नेकपाजस्तै दुइटा दल मिलेर बनेको जसपा फुटको डिलमा छ। ओलीले प्रतिनिधिसभा पहिलोपल्ट विघटन गर्दाको मध्यान्तरसम्म कांग्रेसमा पनि तीव्र ध्रुवीकरण भएको थियो। अन्तिम घडीतिर सभापति शेरबहादुर देउवाले हल्का प्रतिगमनको आशय व्यक्त गरेका थिए। र, आन्तरिक मतान्तर घटेको थियो। अहिले स्वयं देउवा ओलीका प्रतिस्पर्धी बनेर मैदानमा ओर्लिएका छन्। जसले गर्दा कांग्रेस र बाँकी रहेको माओवादी रूपमा सग्ला छन्। सारमा भने ती पनि चिरिएका छन्। संविधानले परिकल्पना गरेको संघीय लोकतान्त्रिक गणतन्त्रको मर्म यहाँका राजनीतिक दल शक्तिशाली हुनु हो। दलहरूको मजबुतीमा गणतन्त्रको भविष्य निर्धारित छ। यिनीहरू कमजोर, तितरबितर र लोभीपापी भए भने प्रतिगामी शक्तिले टाउको उठाउने मौका पाउँछ। त्यसका लागि पनि दलहरू फुट्न होइन, जुट्न केन्द्रित हुनुपर्छ। मतमतान्तर सानो परिवारमा पनि हुन्छ। पार्टी धेरै मनको साझा चौतारी हुन्। मन माझामाझ गरेर भए पनि मेलमिलापको वातावरण बनाउनुपर्छ। वर्तमानमा चर्किएका एमाले र जसपा दुवैले फुटबाट आफूलाई जोगाउनुपर्छ। जहाँसम्म एमालेको सवाल छ, ओलीले युद्धविराम गरे, नेपालले पनि गर्नुपर्छ। नमिलेका, नपुगेका कुरा वार्तामा राख्ने हो भने सम्भवतः मिलनबिन्दु भेटिने छ। त्यसले देशको सबैभन्दा ठूलो दललाई फुटबाट जोगाउने छ। त्यो नजिर अरू दलमा पनि लागू हुनसक्छ। जसले लोकतन्त्रसमेत मजबुत बनाइराख्ने छ।"
जो यस बसको छतमा पैसा उठाउँदै थिए,"माडी, चितवन : माडीका रामु क्षेत्री १७ वर्षका मात्रै थिए। घरसँग साटेर ना१ख ३२४५ नम्बरको बस चलाउँथे। आफ्नो बसमा उनी पैसा उठाउने काम गर्थे। २०६२ जेठ २३ गते बगईबाट हिँडेको बस तीन घण्टापछि बिहान पौने ८ बजे बाँदरमुढे खोलामा आइपुग्यो। त्यहाँ आइपुग्दा १ सय २० जना यात्रु थिए। भित्र खुट्टा टेक्ने ठाउँ नभएपछि यात्रु छतमा पनि थिए। बसधनी क्षेत्री अरू बेला पहिला भित्रका यात्रुसँग भाडा उठाउँथे। बसन्तपुर बजार पुगेपछि मात्रै छतमा भाडा उठाउने चलन थियो। तर, भित्र भीड भएपछि उनी पहिला छतमा रहेका यात्रुसँग पैसा उठाउँदै थिए। त्यही बेला गाडी एक्कासि उड्यो। उनले बसको तल हेरे। झ्यालबाट फुटबलजस्तो उछिट्टिएको देखे। उनलाई भित्रबाट कसैले बल फाले होलान् भन्ने लाग्यो। बस भुइँमा नबजारिँदै उनी छतबाट बालुवामा हाम फाले। त्यसपछि मात्रै उनलाई थाहा भयो कि त्यसरी उछिट्टिएको कुनै बल नभएर बसकै यात्रु थिए। भुइँमा यत्रतत्र छरिएका शव देखेर, रोइकराई गरेको सुनेर उनलाई सपनाजस्तै लाग्यो। मान्छेहरू लथालिंग देखेर सपना हो कि विपनाझै भयो, उनी भन्छन्, सपनाजस्तो लागेर चारपटक आफूले आफैंलाई चिमोटेपछि पो बम पड्किएको भन्ने भयो। उनी छतमा भएकै कारण बाँचे। छतमा भएका सबै यात्रु बाँच्न सफल भए। दोस्रो बम पनि पड्किन्छ भनेर भागे। बसछेउ एक महिलाको शरीर क्षतविक्षत अवस्थामा थियो। जिउँदै रहेकी ती महिला आफ्नो पेटबाट निस्केका भित्री अंग हेर्दै थिइन्। बसको अघिल्लो भागमा बसेकी हुनाले उनकी १६ वर्षकी छोरी सकुसल थिइन्। तत्कालीन विद्रोही पक्ष माओवादीले चितवनको माडीस्थित बाँदरमुढे खोलामा २०६२ जेठ २३ गते बम विस्फोट गरेको ठाउँ देखाउँदै बसका चालक विक्रम महतो र सवारीधनी रामु क्षेत्री। तस्बिर : अनिल ढकाल विस्फोट भएपछि त्यही बहिनी र म मात्रै थियांै। आमालाई काखमा राखेर बचाइदिनुस् भन्दै थिइन्, उनी त्यस बेलाको घटना स्मरण गर्छन्, पानीपानी भनेपछि खोलाको पानी लगेर खुवाएँ। त्यत्तिकैमा छोरीको काखमा प्राण गयो। त्यसदिन उनकै बसको पहिलो पालो थियो। बिहान ५ बजे बगईबाट हिँड्ने बेला १०१२ जनाको संख्यामा नेपाली सैनिक वनकट्टा पोस्टसम्म जान चढेका थिए। त्यसअघि नै माओवादी कार्यकर्ताले सेनालाई बसमा नचढाउन भनेका थिए। संकटकालको समयमा सवारीधनीले सेनालाई रोक लगाउन सकेनन्। नचढाउँदा पनि यातायात व्यवसायीले सेनाबाट सजाय भोग्नुपथ्र्यो। माओवादीले पहिल्यै नचढाउनु भनेका भन्थे। नचढाए आर्मीले समात्ने डर थियो, उनी भन्छन्, हामी दुवै पक्षबाट चेपुवामा थियौं। नभन्दै तत्कालीन विद्रोही पक्ष माओवादीले २०६२ जेठ २३ गते माडीको बाँदरमुढे खोलामा बम विस्फोट गराएको थियो। माओवादी कार्यकर्ताले बसमा चढेका सेनालाई लक्ष्य गरी बसका यात्रुलाई विद्युतीय धरापमा पारेका थिए। तत्कालीन शाही नेपाली सेनाका जवानसहित ३९ जना मारिए। छतमा बसेका सबै सकुशल भए। भित्र बसेर बाँचेका यात्रु कोही अपांगता अवस्थामा छन्। कतिपय काम गरेर खान नसक्ने अवस्थाका छन्। घटना भएको १० दिनसम्म पनि स्थानीयवासी खोलामा जान डराएको उनीहरू बताउँछन्। बसका चालक र साहूको विषयमा अहिलेसम्म कहीँ कुरा भएको सुनिँदैन। उनीहरूले क्षतिपूर्ति र राहत अहिलेसम्म पाएका छैनन्। उनीहरूको नाम पीडितको सूचीमा पनि छैन। अहिलेसम्म कसैले सम्झिएको छैन उनीहरूलाई। अहिले दुवै जना परिवारसँग रमाइरहेका छन्। कवाडीमा बेच्नुपर्यो बसक्षेत्रीले आयआर्जनका लागि घरसँग बस साटेका थिए। त्यस बेला साटफेर गर्दा गरिएको ६ लाखको घर अहिले करिब ६० लाख भएको उनी बताउँछन्। बम विस्फोटबाट रामुको बस पूर्णरूपमा क्षतिग्रस्त भयो। करिब एक सातापछि ट्रकले तानेर बसलाई घर ल्याए। त्यस बेला बिमा अनिवार्य नहुँदा उनले त्यसबापतको रकम पनि पाएनन्। उनले अहिलेसम्म पनि क्षतिपूर्ति पाएका छैनन्। घटनालगत्तै आएको संयुक्त राष्ट्र संघको टोलीले उनको बसको मूल्य त्यसबेला ६ लाखको मूल्याङ्कन गरेर रकम दिने बताएको थियो। त्यो रकम आफूले नपाएको उनी सुनाउँछन्। तत्कालीन गृहमन्त्री कमल थापाले प्रक्रिया पूरा नभएको अनेक बहाना गरेर रकम निकासा नगरिदिएपछि उनले बसको पैसाको आशै मारे। दुई महिना धाउँदा पनि पैसा नपाएपछि उनले ४० हजार रुपैयाँमा कवाडीमा बस बेचेँ। काठमाडौं धाउँदैमा उनको करिब १ लाख खर्च भयो। रकम लिन जाँदा, ताकेता गर्दा १ लाख खर्च भयो। त्यसपछि विरक्त लागेर माया मारेर बसेँं, उनी भन्छन्, पैसा पाइएन अनि कवाडीमा बेच्दिएँ। उनको नाम घाइतेमा पनि छैन। त्यस बेला बाहिरी चोट नदेखिए पनि पछि उनको मुटुमा समस्या देखियो। त्यही कारण विदेश गएको ६ महिनामा फर्किए। उनी एमाले समर्थित रहेछन्। आफ्नै पार्टीको सरकार हुँदा पनि केही नगरेको दुखेसो उनी गर्छन्। अहिले ३३ वर्ष पुगेका उनी वसन्तपुरमा होटल चलाएर बसेका छन्। बुवा आमा, दुई छोरा छोरीसहित जीवन गुजारा चलाएका छन्। १६ वर्षअघि तत्कालीन विद्रोही पक्ष माओवादीले २०६२ जेठ २३ गते चितवनको माडीस्थित बाँदरमुढे खोलामा बम विस्फोट गराउँदा क्षतिग्रस्त भएको बसका धनी रामु क्षेत्री । आफूले बसको क्षतिपूर्ति नपाएको, आफू पीडितको सूचीमा पनि नपरेको गुनासो क्षेत्रीले गरेका छन् । तस्बिर : अनिल ढकाल आत्तिएर केही थाहा पाइनँ : चालकबसका चालक थिए, माडीकै विक्रम महतो। उनी त्यस बेला २७ वर्षका थिए। खोलामा बम पड्किएपछिको अवस्था उनलाई थाहा भएन। खोलानजिक सामान्य ओरालो थियो। मान्छे धेरै भएकाले गाडी बिस्तारै चलाउँदै थिएँ। बालुवामा भ्याप्पै पड्कियो। आत्तिएर केही थाहा पाइनँ, महतो भन्छन्, त्यस बेला गाडीको सिटमै अडिएको रहेछु। उपचार गर्न जाऊ अरूको अवस्थाले झन गारो होला भनेर घरै बसेँ। सिसाले उनको हात काटेको थियो। बम विस्फोटको घटनामा परेपछि उनी बेलाबेला तर्सिन्थे। सुरुमा केही ठूलो आवाज आउँदा पनि उनी झसंग हुन्थे। घटना सम्झदा उनी नरमाइलो मान्छन्। उनको घर भरतपुरबाट बाँदरमुढे नपुग्दै बाटोमा पर्छ। त्यसैले घटनास्थलतर्फ जाने मेसो मिल्दैन। पहिलापहिला त्यहाँ आउँदा मनै खिन्न हुन्थ्यो, उनी भन्छन्। महतो पहिला विदेश गए। फर्केर आफैंले ट्रयाक्टर किनेर चलाएका छन्। बाआमा श्रीमती र एक छोरा छन्।"
दलित बस्ती नै साहूको नाममा,"गोरखा : गोरखा नगरपालिका६ ढाँडगाउँका मनबहादुर गुरुङ गत फागुन २४ गते बसाईसराइको प्रमाणपत्र बनाउन पुरानो थलो मुच्चोक जानुपर्ने भयो। तर, बाटो खर्च नभएपछि गुरुङले स्थानीय चिनीमाया कुँवरलाई ३ हजार रुपैयाँ सापट मागे। त्यसबापत उनले श्रीमती कृष्णदेवी विकको नाममा रहेको लालपुर्जा बन्धक राख्नुपर्यो। सोही ठाउँका कुलबहादुर विकलाई भूकम्पमा भत्किएको घर बनाउँदाबनाउँदै शौचालय बनाउन पैसा पुगेन। लालपुर्जा राखेर ३६ प्रतिशत ब्याजमा ऋण लगानी गर्दै आएका बुङ्कोट घर भई हरमटारी बस्ने पूर्णकुमार श्रेष्ठसँग ५० हजार रुपैयाँ सापट लिए। त्यसबापत कुलबहादुरले श्रेष्ठलाई एक कित्ता जग्गा मालपोतमा गई राजीनामा पास गरेर दिएका छन्। सावाँ ब्याज तिरिसकेपछि लालपुर्जा फिर्ता दिन्छु भनेको छ, कुलबहादुर भन्छन्, अब ९ हजार मात्र तिर्न बाँकी छ। अस्ति बल्लतल्ल ७ हजार रुपैयाँ पुर्याएर तिर्न गएको, अपूरो लिन मानेन। सप्पै एकैचोटी तिरे मात्र लिन्छु भन्यो। ५० हजार रुपैयाँको सावाँ ब्याज गरेर तीन वर्षमा डेढ लाख तिरेको उनी सुनाउँछन्। उनका भाइ सुरजमान विकले पनि २ लाख ऋण लिएबापत बसपार्कका भाँडा पसले हरि श्रेष्ठलाई एक कित्ता जग्गा राजीनामा पास गरेर दिए। भूकम्पले भत्किएको घर बनाउन सुरजमानले साहूसँग सयकडा तीन ब्याजदरमा २ लाख ऋण लिएका हुन्। जहिले तिर्न सक्छु त्यही बेला जग्गा फिर्ता गर्दिन्छन्, उनी भन्छन्। अर्की स्थानीय झलकमाया विकले छोरालाई वैदेशिक रोजगारीमा पठाउन शक्तिचोकमा ब्युटिपार्लर व्यवसाय गर्ने रूपा श्रेष्ठसँग ७ लाख रुपैयाँ ऋण लिइन्। त्यसबापत घरबारी साहूको नाममा राजीनामा पास गरेर दिएको झलकमाया बताउँछिन्। सयकडा तीन रुपैयाँका दरले महिनापिच्छे ब्याज तिरिरहेकी छु, उनी भन्छिन्, खै सम (सावाँ) कहिले तिरेर जग्गा फिर्ता लिने हो थाहा छैन। यस्तै, ईश्वरी कामीले भान्जालाई व्यवसाय गर्न बसपार्कका सुनचाँदी व्यवसायी दीपेश घिमिरेसँग ४ लाख रुपैयाँ सापट लिइन्। त्यसबापत घिमिरेको नाममा जग्गा राजीनामा पास गरेर दिइन्। चार वर्षअघि ४ लाख लिएको हो। पोहोर हिसाब किताब गर्दा १७ लाख ५० हजार तिर्नु छ भनेको थियो। अहिले कति पो भयो होला, ईश्वरी भन्छिन्। गोरखा नगरपालिका५ डण्डीडाँडाका हरिबहादुर रोकाले बसपार्कका भाँडा पसले हरि श्रेष्ठसँग ३ लाख रुपैयाँ सापट लिए। त्यसबापत चार रोपनी जग्गा श्रेष्ठको नाममा राजीनामा पास गरेर दिए। २०७४ सालमा लिएको ऋणको सयकडा तीनका दरले ब्याज तिर्ने गरी सापटी लिएको रोका बताउँछन्। तर, ऋण तिर्न नसक्दा घरजग्गा लिलाम हुन लागेको उनकी छोरी पूजा विक सुनाउँछिन्। सम र ब्याज गरेर तिमीहरूको जग्गा लिलाम भइसक्यो। खुरुक्क जग्गा निखन्न आउने भए आइज, नत्र घरमा चापी लगाइदिन्छु भनेर सधैं तनाब दिइरहन्छ, पूजा भन्छिन्, तिर्ने उपाय केही छैन। ऊचाहिँ मान्छेको अगाडि जथाभावी गाली गर्छ। अपमान गर्छ। साहूको डाँकोले ११ कक्षा पढ्ने भाइहरू टोलाइरहन्छन्। गोरखा सदरमुकामका यी केही प्रतिनिधिमूलक घटना हुन्। यहाँका ढाँड, बसपार्क, पोखराथोकलगायत दलित गाउँको लालपुर्जा साहूको झोलामा छ। एकदुई घरबाहेक प्रायःको लालपुर्जा साहूको घरमा रहेको स्थानीय चन्द्रवीर विक सुनाउँछन्। गोरखा बजारको सटरमा व्यापार गर्न बस्नेमध्ये अधिकांशको भित्री खेलोफड्को गरिबलाई चर्को ब्याजमा ऋण दिने र तिर्न नसक्ने पारेर उनीहरूको घरजग्गा हडप्ने रहेको उनको भनाइ छ। हाम्रै घरजग्गा बैंकमा राखेर सस्तो ब्याजमा ऋण झिक्ने अनि हामीलाई त्यसको तेब्बरचौबर बढी व्याजमा ऋण दिने गर्छन्, उनी भन्छन्, अनि हामी कहिल्यै उठ्न नसक्ने गरी ऋणमा डुब्छौं। उनीहरू मालामाल हुन्छन्। दलित बस्ती यही समस्यामा डुबेको उनको भनाइ छ। बेइज्जत हुन्छ भनेर, साहू रिसाउँछ कि भनेर सकेसम्म लुकाउन खोज्छन्। तर, यहाँका एकदुई घरबाहेक सबैको लालपुर्जा साहूको घरमा छ, उनी भन्छन्, कसैको घर जस्ताले बारेको छ। कसैले चिटिक्क पारेका होलान्। झुप्रो भए पनि चिटिक्क परेको भए पनि त्यो घर साहूको भइसकेको छ। कुन दिनमा साहू आएर ताला लगाउन मात्र बाँकी छ। कोहीले निखन्न नसकेर साहूलाई नै सुम्पिसकेका छन्। कतिपय घर छोडेर भागेका छन्। साहूले चर्को ब्याज खेलाउने र वर्ष बितेपछि सोही ब्याज सावाँमा जोडेर फेरि त्यसको ब्याज लिन थालेपछि गरिब ऋणमा चुर्लुम्म डुबेका उनको भनाइ छ। सहुलियत ब्याजमा ऋण तिर्ने व्यवस्था गर्न सके आफूहरू तिर्न तयार रहेको उनी बताउँछन्। भन्ने बेलामा ३६ प्रतिशत भन्छन्। तर, ब्याजको स्याज जोड्दै तिर्नैै नसक्ने बनाएका हुन्, उनी भन्छन्, यदि बैंकले लिए जति अथवा २४ प्रतिशत ब्याजदरका हिसाबले तिर्न पाए हामी तिर्ने थियौं। ब्याजको स्याज लिन कहाँ पाइन्छ ? यही हो हाम्रो समस्या। गरिब किसानलाई बैंकले ऋण नदिएका कारण गाउँमा यस्तो समस्या आएको उनको बुझाइ छ। बजारमा घरघरैजसो बैंकहरू छन्। तर, हाम्रो लालपुर्जा बैंकमा चल्दैन, उनी भन्छन्, बैंकले ऋण दिने भए साहूको घरमा लम्पसार परेर लालपुर्जा राख्न जानै पर्दैनथ्यो। यस्तो विषयमा कुन निकायले चासो राखिदिने हो थाहा नभएको उनको गुनासो छ। गरिब किसानलाई बैंकले ऋण लगानी नगर्नाले गरिबहरूको उठिबास लाग्ने अवस्था सिर्जना भएको पूजा बताउँछिन्। हामी सुकुम्बासी होइनौं। हाम्रो घर छ। जग्गा छ। तर, हाम्रो घर, जग्गा राखेर बैंकले हामीलाई ऋण दिँदैन। महिनैपिच्छे किस्ता तिर्न सक्ने आयस्रोत खोज्छ, त्यो हामीसित हँुदैन, उनी भन्छिन्, हाम्रो जग्गा साहूलाई राजीनामा पास गरेर दिएपछि उनीहरूले त्यही जग्गा बैंकमा राख्छन्। १० प्रतिशतभन्दा कम ब्याजदरमा पैसा निकाल्छ। अनि हामीलाई त्यही पैसा ३६ प्रतिशत ब्याजमा दिन्छन्। हाम्रै जग्गाको लालपुर्जा हामीले बैंकमा लिएर गए नचल्ने, त्यही जग्गा राखेर साहूलाई ऋण दिने यो बैंकहरूको पनि कस्तो अन्याय हो। आफूहरूको पक्षमा बोल्ने निकाय नभएको उनको गुनासो छ। चर्को ब्याजमा ऋण लगानी गर्नेमध्येका बसपार्कका व्यापारी हरि श्रेष्ठ यो विषय ऋण लिने र दिनेबीच समझदारीका आधारमा हुने बताउँछन्। हामी बैंकबाट पनि लिन्छौं, व्यक्तिसँग पनि लिन्छौं, श्रेष्ठ भन्छन्, हामी समयमा सावाँ ब्याज बुझाउँछौं। समस्या आउँदैन। उनीहरू वर्षौंसम्म सावाँ पनि तिर्दैनन्, ब्याज पनि तिर्दैनन्। अब यसको समाधान कसरी हुन्छ ल तपाईँ नै भन्नुस्। आफूले कुनै ऋणीलाई ताकेता नलगाएको उनको दाबी छ। ऋण दिन आफूहरू घरघरमा खोज्दै नगएको अर्का साहू दीपेश घिमिरेको तर्क छ। हामी उनीहरूलाई घरघरमा ऋण दिन गएका त होइनौं। लौ न पैसा चाहियो भनेर मरिहत्ते गर्छन्। हामीले त यता उता मागजोख गरेर एक हिसाबले सेवा गरेको हो, उनी भन्छन्, अनि हामीले कसैलाई ताकेता गरेका पनि छैनौं। सरकारी दररेटमा ब्याज दिए पनि भइहाल्छ। अबदेखि यस्तो कारोबार नगर्ने उनको भनाइ छ। यस विषयमा सरकारले चासो राख्नुपर्ने भूमिसम्बन्धी समस्या समाधान आयोगका विज्ञ सदस्य जगत देउजा बताउँछन्। हाम्रो सरोकार भूमिहीन, सुकुम्बासीहरूसँग मात्र हुन्छ। तर हुँदै गरेका सुकुम्बासीलाई कसरी सुकुम्बासी हुनबाट बचाउने भन्नेतिर अहिलेसम्म छैन, उनी भन्छन्, भूमि भएकाहरूलाई सुकुम्बासी हुनबाट कसरी बचाउने भन्नेतर्फ पनि विशेष पहल गर्नुपर्छ।"
२४ घण्टामा ६५७० जनाले जिते कोरोना : ५१५३ संक्रमित थपिए,काठमाडौं : पछिल्लो २४ घण्टामा ६ हजार ५७० जनाले कोरोना भाइरस (कोभिड१९) संक्रमण जितेका छन्। स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या पाँच लाख नाघेको छ। मन्त्रालयका अनुसार अहिलेसम्म कोरोना जित्नेको संख्या पाँच लाख ४ हजार पाँच सय ३० पुगेको छ हो। त्यसैगरी २४ घण्टामा ५ हजार १५३ संक्रमित थपिएका छन्। १२ हजार ६५ जनाको पीसीआर र ५ हजार ६११ जनाको एन्टिजेन परीक्षण गर्दा पाँच हजार १५३ जनामा संक्रमण पुष्टि भएको हो। २४ घण्टामा १०८ जनाको मृत्यु भएसँगै नेपालमा कोरोनाले मृत्यु हुनेको संख्या आठ हजार नाघेको छ। मन्त्रालयका अनुसार अहिलेसम्म कोरोनाले ८ हजार ९८ जनाको मृत्यु भएको हो।
कोरोना भाइरस उत्पत्तिको किचलो,"चीन सन् २०३० सम्म अर्थव्यवस्थाका सम्बन्धमा विश्वको सबैभन्दा ठूलो देश हुने लक्ष्यका साथ अघि बढेको छ। चीनको वुहानबाट कोरोना फैलिएको हो। यस भाइरसको स्रोत मुलुक चीनले सुनियोजित प्रकारले भाइरस उत्पादन गरी विश्वभर फैलाएको आरोप संयुक्त राज्य अमेरिकाले लगाएको छ। चीनको वुहानमा डिसेम्बर २०१९ मा यसले संक्रमण गर्दा लामो समयसम्म सरकारले सूचना दिएन, आफ्ना नागरिकलाई अन्यत्र आवतजावत गर्न प्रतिबन्ध लगाएन, अन्य देशमा यो संकट प्रवाह गराउन उद्धृत रह्यो, चीनले आफैं यो भाइरस उत्पादन गरी यसको दबाई समेत पहिले नै तयार पारी वुहानमा फैलाई केही समयपछि नियन्त्रणमा लिई यो संक्रमण विश्वभर पठाएको हो। कोरोना भाइरसको संक्रमणले विश्वव्यापीरूपमा प्रभाव पारिरहँदा र संयुक्त राज्य अमेरिकाका धेरै नागरिकको मृत्यु भएकाले चीनबाट फैलिएको यो संक्रमणका लागि चीननै बढी जिम्मेवार भएको निष्कर्ष तत्कालीन अमेरिकी रास्ट्रपति डोनाल्ड ट्रंपलेनिकालेकाथिए।मानव जातिमा ठूलो आतंक सृजना गरी धनजनको संहार गर्ने गरी फैलिएको यो महामारीलाई नियन्त्रण गर्न कठिन भएको अवस्थामा विश्वभरका लोकतान्त्रिक देशहरूको नेतृत्वदायी भूमिका निर्वाह गरिआएको देश अमेरिकाले यस प्रकारको आरोप चीनलाई लगाउँदा मानव समुदाय स्तब्ध बनेको छ। अमेरिकाले विश्व स्वास्थ्य संगठनलाई गम्भीरतापूर्वक यस अपराधको अनुसन्धान गर्न अनुरोध गर्दै क्षतिपूर्तिसमेत चीनबाट प्रभावित देशहरू सबैले पाउनुपर्ने र यस्ता मानवताविरोधी अपराधी क्रियाकलाप भविष्यमा पुनरावृत्ति नहुने अवस्था चीनबाट हुनुपर्ने माग गरिराखेको छ। अमेरिकी कूटनीतिज्ञहरूले वुहानको प्रयोगशालाको अध्ययन गरी त्यहाँ सम्पादित कार्यहरू मानव स्वास्थ्यका हिसाबले उपयुक्त नभएको प्रतिवेदन दिइसकेको छ। यस विषयलाई लिएर अमेरिकाको कांग्रेसमा बहस भएको र अदालतमा मुद्दासमेत दायर भई यो मुद्दालाई अन्तर्राष्ट्रिय अदालतमा प्रवेश गराउनु पर्ने दबाब अमेरिकालाई परिराखेको छ। यी दुई देशबीच विवाद चर्किने सम्भावना बढेको छ। अहिले विश्वका वैज्ञानिक एवं सचेत वर्गको ध्यान यसमा केन्द्रित हुन थालेको छ। यसका आधारहरूको खोजी गर्नुपर्ने भएको छ। चीनले यस अघि गर्दैआएका व्यवहार र कार्यशैलीबाट समेत यस आरोपको सत्यताका सम्बन्धमा अनुमान गर्न सकिन्छ। चीन साम्यवादी राजनीति अवलम्बन गर्दै आएको देश हो। भूमण्डलीकरणका कारण विश्वभर आफ्नो प्रभाव बिस्तार गर्न उदार नीति केही हदसम्म अवलम्बन गर्दैआएको छ। यसका व्यवहारबाट छिमेकीलगायत विश्वका धेरै देश प्रताडित बनेका छन्। चिनियाँ व्यवहारबाट छिमेकी देशहरू जापान, दक्षिण कोरियासमेत प्रभावित बनेका छन्।चीनले आफ्ना क्रियाकलापबाट अन्य देशलाईनकारात्मक प्रभावपरेको सम्बन्धमा आफ्नै अदालतले स्वीकार गरी निर्णय लिएको अवस्थामा मात्र सुधार गर्न सक्ने, अन्तर्राष्ट्रिय कानुनलाई यस विषयमा स्वीकार नगर्ने नीति अवलम्बन गर्दै आएको छ। यदि वुहानको स्थानीय सरकारलाई यथासमयमा रोग फैलिन नदिन केन्द्र सरकारले निर्देशन गरेको र राम्ररी क्वारेन्टाइन परीक्षण गरिएको भए यो संक्रमणबाट भएको क्षतिको ९० प्रतिशत कटौती गर्न सकिने अवस्था भएको प्रतिवेदन एक ब्रिटिस अध्ययन दलले दिएको छ। चीनका चिकित्सक लिवेनले आफ्ना सहकारीहरूलाई सामाजिक सञ्जालमार्फत सार्सभन्दा भयंकर महामारी स्वास्थ्य क्षेत्रमा आउन सक्ने र यसबाट विश्वमा ठूलो धनजनको नोक्सानी पुग्ने, यसको शीघ्र सम्बोधनका लागि सम्बन्धित पक्ष लागि पर्नुपर्ने कुरालाई कोरोना देखिनु केही समयपूर्व प्रस्टपारेका थिए। तर सरकारले नकारात्मक रूपमा लिन पुग्यो। आफ्ना चिकित्सक लिवेन लियानको भनाइलाई खासै महŒव नदिई उनले गरेको भाविष्यवाणीलाई अनर्गल प्रचारको रूपमा लिई प्रहरी कारबाही गर्न चीन उद्धृत रह्यो। उनको भविष्यवाणी ठिक देखियो, उनी बिरामीको उपचार गर्दा मृत्युवरण गर्न पुगे। यो घटनाबाटचीनलाई ठूलो नोक्सानी पुगेको विश्वास चिनियाँमा छ। चीन सन् २०३० सम्म अर्थव्यवस्थाका सम्बन्धमा विश्वको सबैभन्दा ठूलो देश हुने लक्ष्यका साथ अघि बढेको छ। उद्योगधन्दा र कलकारखानाहरूको अन्धाधुन्ध स्थापना गरी चीनभित्र र अन्य देशमा समेत ठूलो मात्रामा वातावरण प्रदूषण फैलाएको छ। यस्ता कलकारखानाबाट सृजित धुँवा, धुलो, रसायनिक पदार्थहरूको फैलावटबाटअन्य देश नराम्ररी प्रदूषित बनेका छन्। यस्ता आर्थिक क्रियाकलापहरूको सञ्चालनमा आवश्यकताभन्दा बढी हैकमवादी प्रवृत्तिमा चीन अभ्यस्त छ। विश्व बजारमा आफ्ना उत्पादन पुयाइ आर्थिक तरक्की गर्न र देशभित्र नागरिकलाई रोजगारीको अवस्था सृजना गर्न पनि यस्ता उद्योगहरू सञ्चालनमा आएका छन्। चीन प्रवेश गर्ने खाध्य सामग्री पशुजन्य पदार्थमा कडा परीक्षण गरी निरुत्साहित गर्नेर आफ्ना गुणस्तरविहीन पदार्थहरू ठूलो मात्रामा निकासी गर्दासमेत भाइरस सर्ने सम्भावना बढ्दै गएको छ। चीन रणनीतिक हिसाबले विश्व अर्थ बजारमा प्रवेश गरेको छ, सबैतिर सबै प्रकारका आर्थिक क्रियाकलाप सञ्चालन गर्दै प्रभाव जमाउने रणनीति तैनाथ गरेको छ। अमेरिकाको बजारमा ठूलो पक्कड छ, रियल स्टेट व्यवसायदेखि ठूला उत्पादक कम्पनीहरू खरिद गरी व्यवसाय सञ्चालन गरी बसेका चिनियाँ नागरिकको संख्या अमेरिकामा ठूलो छ।अमेरिकाले प्रतिरणनीतिका आधारमा यो प्रभाव रोक्ने सम्भावना छ। चिनियाँ वस्तु र सेवाहरूमा उच्च शुल्क लगाउने, देशभित्र उक्त देशको लगानी बन्द गराउन सक्दछ। जापानले आफ्ना कम्पनीहरूमा भएको चिनियाँ लगानी रकमको भुक्तानी दिई चिनियाँ विशेषज्ञता, सीप, सामग्री एवं प्रविधिलाई बन्द गर्ने नीतिको कार्यान्वयन गरिराखेको छ। नेटो र सीटो समूहमा संलग्न पश्चिमा राष्ट्रहरू संयुक्त रूपमा चीनविरोधी रणनीतिहरूको कार्यान्वयन गर्न अमेरिकाले सबैलाई उत्प्रेरित गर्न सक्दछ। अमेरिकाभित्र चिनियाँ वस्तु तथा सेवाहरूको माग अत्यन्त बढ्दो छ। अमेरिका र चीनबीच व्यापारमा १०७ खरब डलर एक वर्षमा अमेरिकालाई घाटा लागेको छ। विश्व बजारमा आफ्नो पहुँच सुदृढ गर्न चीनले इटाली, श्रीलंका र पाकिस्तानमा सिल्क सडक बिस्तारका लागि २०० अरब अमेरिकी डलर लगानी गरिसकेको छ। अमेरिकाले चीनमाथि जघन्य आरोप लगाएको छ, यसको सत्यताबारे विश्व स्वास्थ्य संगठनले शीघ्र छानबिन गराई यथार्थ तथ्य विश्वसामु पारदर्शी बनाउनु पर्दछ।चीनको लापरबाही रहेको सन्दर्भमा सन्देह गरिरहनु पर्ने अवस्था छैन तर सुनियोजित प्रकारले मानव संहार गर्ने अपराध भएको देखिए विश्व यसविरुद्ध एक हुनुपर्छ। अफ्रिकी देशहरूलाई ऋणको चक्रब्यूहमा फसाउने गरी ठूलो धनराशी लगानी गरेको छ। यी कार्यहरूले निरन्तरता प्राप्त गरिराखेकाले यो अमेरिकालाई सन्तुलन कायम गर्नभन्दा चीनलाई आफ्नो व्यवसाय र प्रभाव बिस्तार गर्न सहज भएको छ। सिल्क सडकमा भएको लगानीले सडक सञ्जालमार्फत अमेरिका र युरोपमा सडक मार्गले जोड्ने छ, स्वाभावत चिनियाँव्यापार व्यवसाय वृद्धि गर्न सहज हुनेछ। यसमा सन्तुलन गर्न अमेरिकी सहयोगमार्फत चिनियाँ लगानीलाई विस्थापित गर्नुपर्छ। इन्डो प्यासिफिक स्ट्राटेजी र एमसीसीमार्फत अमेरिकाले समेत आफ्ना प्रतिनितिहरू विश्व बजारमा लागू गर्न पहलकदमी गरिराखेको स्थिति छ। वर्तमान समय चीन र अमेरिकाको विश्वभर अस्वस्थ प्रतिस्पर्धामार्फत आआफ्ना रणनीतिहरू तैनाथ गरिआएका छन्। विश्वमा शक्तिसम्पन्न राष्ट्रमा परिणत हुने गन्तव्यमा अल्पअवधिमा पुग्न यी सबै रणनीति आक्रामक हिसाबले अघिबढाउने दबाब चीनलाई छ। लामो समयदेखिको सोचका आधारमा चीन आफ्ना व्यवसायलाई निरन्तरता दिँदै आएको र यसका लागि आधारशीलाहरूको विकास गरिसकेको सन्दर्भमा अमेरिकालाई सन्तुलनमा लिनुभन्दा चीनलाई आफ्ना कार्यक्रमहरूको निरन्तरता दिन सहज अवस्था छ। विवादको अन्तर्राष्ट्रियकरण कति उत्पादक ?कुटनीतिक आवरणमा राजनीतिक अस्वस्थ प्रतिस्पर्धा यी दुई देशबीच हुनेनै भयो। दुवै देश आआफ्ना उच्चआकांक्षासहित अघि बढिराखेका छन्। कुसल रणनीतिका आधारमा अन्तर्रास्ट्रिय क्षेत्रमा प्रभाव बिस्तार गरिराखेका छन्। कृत्रिम बौद्धिकतार फाइभजीको प्रतिस्पर्धा दुई देशबीच अत्यन्त तीव्र छ। यो प्रतिस्पर्धामा यी दुई देशमध्ये कुनलाई बढी सफलता मिल्ने हो ? त्यसैमा दुवै देशको प्रभाव स्तर केही हदसम्म निर्धारण हुनपुग्छ। व्यापारिक प्रभावका हिसाबले चीनले विश्व बजारमा जीवन्त उपस्थिति दिइराखेको छ।संयुक्त राज्य अमेरिकालाई यो प्रभाव नियन्त्रणमा ल्याउन अत्यन्त कठिन भइराखेको छ।विश्वभर हालसम्म देखिएका दुई देशबीच विवादको समाधान अन्तर्राष्ट्रिय अदालतबाट हुन सकेको अवस्था देखिँदैन। केही उदाहरण प्रस्तुत गरौं। सन् १९३० मा संयुक्त राज्य अमेरिका र क्यानडाबीच ट्रायल स्मेल्टर डिस्प्युटमा अन्तर्राष्ट्रिय हस्तक्षेप भएको थियो। यसलाई थप व्यवस्थित गर्न दुई देशबीच थप सम्झौता सन्धि केही हुन सकेन। यूरोपियन युनियनको संसद्लेभारत र पाकिस्तान दुवै देशलाई शान्तिपूर्ण समाधानमा शीघ्रपुग्न लिखित अनुरोधगरी पठाएकोमा पाकिस्तानले यसलाई स्वागत गरेकोमा भारतले कुनै महŒव दिएन। पाकिस्तानले कास्मिर विवादलाई अन्तर्राष्ट्रियकरण गर्न औपचारिक बाटो परित्याग गर्दै अनौपचारिक प्रक्रियाको अवलम्बन गर्न तयार बन्दै गएको अवस्था छ। सन् १९५५ मा बेलायतले चिली र अर्जेन्टिनाका केही टापुहरू आफ्नो भएको दाबी गरी अन्तर्राष्ट्रिय अदालत गएकोमा विपक्षी राष्ट्रहरूले उक्त अदालतको क्षेत्राधिकार अस्वीकार गरेकाले यो मामिलामा सुनुवाई नै हुन सकेन।इजरायल र प्यालेस्टाइनका बीचको विवादमा सम्बन्धमा पनि अन्तर्राष्ट्रिय न्यायालय प्रभावी देखिएन। अन्तर्राष्ट्रिय कानुन आफंैमा बाध्यात्मक नभई नैतिक कानुन र मध्यस्थता गर्ने अदालतका अस्तित्वमा रहेको हुन्छ। वार्ताद्वारा समस्याको समाधान हुनसक्ने उदाहरण भारत र बंगलादेशका बीचको सीमा विवाद ४४ वर्षपश्चात मात्र समाधान भई मे ७, २०१५ मा ४३ हजार बिघा जमिन फिर्ता लिई आफ्नो अधिकार स्थापित गर्न बंगलादेश सफलभएको यथार्थतालाईमननगर्नुपर्छ।अन्तर्राष्ट्रिय अदालतबाट यस विवादको समाधान हुनसक्ने अवस्था रहँदैन। अमेरिकाले चीनमाथि जघन्य आरोप लगाएको छ, यसको सत्यताबारे विश्व स्वास्थ्य संगठनले शीघ्र छानबिन गराई यथार्थ तथ्य विश्वसामु पारदर्शी बनाउनु पर्दछ।चीनको लापरबाही रहेको सन्दर्भमा सन्देह गरिरहनु पर्ने अवस्था छैन तर सुनियोजित प्रकारले मानव संहार गर्ने अपराध भएको देखिए विश्व यसविरुद्ध एक हुनुपर्छ। चीनलाई सुधार गर्न र आवश्यक क्षतिपूर्ति दिन बाध्य बनाउनुपर्छ। सन्देह अमेरिकाको आरोपका सम्बन्धमा पनि गर्न सकिन्छ किनकि विश्व बजारमा अमेरिकाको प्रतिस्पर्धी देशका रूपमा चीनले आफूलाई जबर्जस्त प्रस्तुत गरिराखेकाले पनि यसको निष्पक्ष अनुसन्धानमा विश्व स्वास्थ्य संगठन विशेष गम्भीर हुनुपर्ने अवस्था छ।"
उपत्यकामा यसरी लगाइँदैछ चिनियाँ खोप (फोटोफिचर),"काठमाडौं : सरकारले यही मंगलबारदेखि कोभिड१९ विरुद्धको खोप अभियान सञ्चालन गरेको छ। चीनबाट खोप प्राप्त भेरोसेल खोप ६२ देखि ६४ वर्ष उमेर समूहका ज्येष्ठ नागरिकलाई खोप लगाउन सुरु गरेको हो। खोप अभियान २९ जेठसम्म चल्नेछ। काठमाडौं, ललितपुर र भक्तपुर जिल्लामा भने ६० देखि ६४ वर्ष उमेर समुहको लक्षित समूहलाई खोप दिन सुरु गरेको छ। बिहान १० बजेदेखि अपरान्ह ४ बजेसम्म नजिकको वडाको खोप केन्द्रमा गएर खोप लगाउन सकिनेछ। खोप लगाउनका लागि उमेर खुल्ने परिचय पत्र साथमा लैजानुपर्नेछ। सरकारी कागजात नभएकाको हकमा भने वडा कार्यालयबाट उमेर खुलेको सिफारिस पत्र लिएर जानुपर्नेछ। पहिलो भेरोसेल खोप लगाएकाहरुका लागि यो यो खोप लगाइने छैन। यसअघि सरकारले ६० देखि ६४ वर्ष उमेर समूहलाई लगाउने भनिएपछि सोमबार स्वास्थ्य सेवा विभागले सातै प्रदेशका स्वास्थ्य निर्देशनालयलाई परिपत्र गर्दै सीमित जिल्लामा १८ वर्षमाथिका र ५५ वर्षमाथिका उमेर समूहलाई समेत दिन भनिएको छ। अब ५५ वर्षमाथि उमेर समुहमा खोप दिइसकेका हिमाली जिल्लाहरुले सोही उमेर समुहमा पहिलो मात्रा कोभिडविरुद्धको खोप लगाउन छुट व्यक्तिले पनि खोप लगाउन पाउनेछन्।तिब्बतसँग सिमाना जोडिएका जिल्लाका पालिकाहरुमा यसअघि खोप लगाउन बाँकी १८ वर्ष माथिका सबै नागरिकहरुलाई पहिलो मात्रा खोप दिने बताइएको छ। खोप केन्द्रमा पुगेर अन्नपूर्णकर्मी सुनिता डंगोल र दिपेन श्रेष्ठले आफ्नो क्यामेरामा कैद गरेका केही तस्बिरहरु। तस्बिर : सुनिता डंगोल तस्बिर : सुनिता डंगोलतस्बिर : सुनिता डंगोल"
निषेधाज्ञामा बलमिचाइँ,"काठमाडौं : कोरोना भाइरस संक्रमण कायमै रहेको र निषेधाज्ञा जारी रहेकै बेला काठमाडौं उपत्यकाका सडकमा सवारी जाम हुन थालेको छ। महामारीको यो घडीमा मुख्यतः दुई कारणले निषेधाज्ञा उल्लंघन भइरहेको देखिन्छ। एक, बाहिर कस्तो रहेछ भन्दै हेर्न निस्किने। दुई, रोजीरोटी र बिरामीको हेरचाह गर्नुपर्ने बाध्यता। विज्ञ भने सरकार आफ्नो दायित्व एवं कर्तव्य पूरा गर्न चुकेका कारण जनताले निषेधाज्ञा उल्लंघन गर्न सुरु गरेको तर्क गर्छन्। जनस्वास्थ्य विज्ञ डा बाबुराम मरासिनी राज्य अभिभावक भएकाले पहिलो सर्तका रूपमा राज्यले नै कर्तव्य पूरा गर्नुपर्ने बताउँछन्। सरकारले कर्तव्य पूरा गर्ने हो। त्यसपछि नागरिकलाई पनि आफ्नो कर्तव्य सम्झाउने र पालना गर्न लगाउनुपर्छ, इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनी भन्छन्। स्वास्थ्य तथा जनसंख्या मन्त्रालयका प्रमुख विशेषज्ञ डा सुशीलनाथ प्याकुरेल राज्यले ६ वटा दायित्वलाई प्रभावकारी ढंगले कार्यान्वयन गर्न नसकेको बताउँछन्। कोरोना संक्रमण रोकथाम र नियन्त्रणका लागि सरकारले ६ टी (टेस्टिङ, ट्राभल रेस्ट्रिक्सन, टेसिङ, ट्रयाकिङ, ट्रिटमेन्ट, टुगेदर )को रणनीति बनाए पनि कार्यान्वयन नगरेको डा प्याकुरेको भनाइ छ। राज्यको अधिकार र कर्तव्यसँगै जनताको पनि अधिकार र कर्तव्यको कुरा आउँछ। राज्य र जनताबीचको कर्तव्यबीच नै सामञ्जस्यता भएन। आपसमा मेल खाएन, डा प्याकुरेल भन्छन्। निषेधाज्ञा गर्नु सरकारको अधिकार भए पनि ६ टीको रणनीति कार्यान्वयन र खोपको व्यवस्थापन सरकारको कर्तव्य भएको उनी बताउँछन्। सरकारले कर्तव्य निभाउँदै निषेधाज्ञा पनि लगाएको भए जनताले वाहवाही गर्थे। निषेधाज्ञाको पनि विरोध नगरी पालना गर्थे, उनी भन्छन्, जनताले पनि सरकारले भने झैं जनस्वास्थ्यको मापदण्ड पालना गरेर बस्नु कर्तव्य हो। भौतिक दूरी कायम गर्ने, मास्क लगाउने, सेनिटाइजर लगाउने जनताको कर्तव्य हो। सरकारको ६ टीको रणनीति अनुसार कोरोना भाइरसको परीक्षण (टेष्टिङ) उपचार (ट्रिटमेन्ट) सँगै खोप लगाउन पाउनु पनि जनताको अधिकार हो। जनताको अधिकतम हित र रक्षा गर्नुनै सरकारको पहिलो कर्तव्य हो। त्यो दायित्व पूरा गर्न सरकारले प्रहरी प्रशासन लगाएर निषेधाज्ञाको कार्यान्वयन गराइरहेको छ। यस कार्यमा विशेष गरी नेपाल प्रहरी खटिएको छ। प्रहरी प्रवक्ता वसन्तबहादुर कुँवर कतिपय व्यक्ति मोटरसाइकल वा गाडी लिएर बिनाकाम बाहिर निस्केको पाइएको बताउँछन्। मुलुकभर दैनिक हजारौं व्यक्तिलाई सम्झाइबुझाइ गर्नुपरिरहेको छ, प्रवक्ता कुँवर भन्छन्, कोरोना भाइरसबारे सचेत गराइरहेका छौं। नियम नमान्नेहरूका कारण चेक प्वाइन्टमा भनाभन समेत हुने गरेको छ। प्रहरी प्रवक्ता कुँवर निषेधाज्ञा कार्यान्वयनलाई थप प्रभावकारी र सफल बनाउने क्रममा दुव्र्यवहार र आक्रमणसमेत सहनुपरिरहेको बताउँछन्। प्रहरीका साथै अन्य सुरक्षा निकायलगायत सरोकारवालाहरूसँग आवश्यक समन्वय, सहकार्य गरी अनुगमनलाई समेत तीव्रता दिइएको छ, उनी भन्छन्। काम विशेषले बाहिर निस्केका कतिपय भने प्रहरीले बीच बाटोमै रोकिदिँदा अलपत्र परेको गुनासो समेत गर्छन्। निषेधाज्ञाको समयमा बाहिर हिँडडुल गर्नुहुँदैन, मानवशास्त्री सुरेश ढकाल भन्छन्, कतिपयले नियमकानुन पेलेर हिँडेका हुन सक्छन्। कतिपय साँच्चिकै आवश्यक काम परेर हिँडेका हुन सक्छन्। मन्त्रालयका प्रवक्ता डा कृष्णप्रसाद पौडेल कोरोना संक्रमितको संख्या घटे पनि अवस्था सन्तोषजनक भइनसकेको बताउँछन्। स्वास्थ्य मापदण्ड पालना नगरी घरबाहिर जथाभावि निस्कनु जोखिमपूर्ण छ, प्रवक्ता डा पौडेल भन्छन्। पछिल्लो २४ घण्टामा सोमबार मुलुकभर ३ हजार ३ सय ७० जनामा कोरोना संक्रमण पुष्टि भएको छ। ८५ हजार ५ सय ४४ जना सक्रिय संक्रमित रहेको मन्त्रालयले जनाएको छ। सम्झाइबुझाइमै जोडप्रहरीले निषेधाज्ञा उल्लंघनकर्तालाई सम्झाइबुझाइ गरेर घरडेरामा फर्काउने गरेको छ। प्रहरीले एक साता (जेठ १७) यता अनावश्यक रूपमा बाहिर हिँडेका २५ हजार २ सय २० जनालाई सम्झाइबुझाइ निवासस्थान पठाएको छ। एक सातायता मुलुकभर ५३ हजार ८ सय ९४ जनालाई विभिन्न पर्चा पम्प्लेट दिएर कोरोना भाइरस संक्रमणविरुद्ध सचेत तुल्याएको छ। कतिपय स्थानमा प्रहरीले पनि आक्रोशपूर्ण व्यवहार गरेको देखिन्छ। रौतहटको गरुडा नगरपालिका२ गेडहिगुठीमा आइतबार साँझ रमझम थियो। निषेधाज्ञाका बेला डिजे बाजा बजाएर रमाइलो गर्ने भीडभाड बढ्दै थियो। भीडभाड नगर्न र मास्क लगाउनका लागि सम्झाउन गएका सात प्रहरीलाई स्थानीय युवाले हातपात गरे। डीएसपी द्वारिका घिमिरेको करङ भाँच्चिएको छ। अन्य घाइते छन्। मानवशास्त्री ढकालका अनुसार निषेधाज्ञा अवधिमा कुनै ठाउँमा प्रहरीमाथि जनताले आक्रोशपूर्ण व्यवहार देखाएका छन्। कुनै स्थानमा सर्वसाधारणले प्रहरीमाथि आक्रमण गरेका छन्। कुनै ठाउँमा अप्ठेरो परेर काममा हिँडेका सर्वसाधारणलाई पनि प्रहरीले बीच बाटोमा रोकेर बिल्लिबाँठ (अलपत्र) पारेको उदाहरण पनि छन्, ढकाल भन्छन्, यो प्रवृत्तिलाई एउटै प्याकेजमा राखेर हेर्न मिल्दैन। कतिपय व्यक्ति कामै नभइकन निषेधाज्ञा हेर्न भनेर बाहिर हिँडडुल गरिरहेको उनको भनाइ छ। ढकालको भनाइप्रति सहमति जनाउँदै प्रहरीका एक डीआईजी भन्छन्, प्रहरीमाथि दैनिक दुव्र्यवहार भइरहेको छ। सरकारप्रतिको असन्तोषलाई व्यक्त गर्ने क्रममा सर्वसाधारणले प्रहरीमाथि आक्रोश पोखिरहेका छन्। मुलुकका विभिन्न जिल्लामा आइतबार ३ हजार ५ सय ७८ जना सवारी साधन चढ्दै निषेधाज्ञा उल्लंघनमा सक्रिय भेटिए। तीमध्ये २ हजार ५ सय ५३ जना मोटरसाइकल चढेका थिए। १ हजार २५ वटा गाडीमा सवार थिए। निषेधाज्ञा उल्लंघनकर्तालाई प्रहरीले केही गरेन। नियन्त्रणमा लिएका सवारी साधनलाई आवश्यक सोधपुछपश्चात् छाड्ने गरिएको छ। देशभर सञ्चालित ८५ वटा माइकिङ, प्लेकार्ड, पर्चापम्प्लेट सहितको सचेतनामूलक कार्यक्रमअन्तर्गत ५ हजार ४ सय ८९ जनालाई सचेत गराइएको प्रहरी प्रवक्ता कुँवर बताउँछन्। तपाईंको मास्क खोइ ? कोभिड१९ संक्रमणको रोकथाम तथा जोखिम न्यूनीकरणका लागि प्रहरीले तपाईंको मास्क खोइ ? कार्यक्रम सञ्चालन गरिरहेको छ। हालसम्म ४ लाख ५२ हजार ८ सय ७४ जनालाई निःशुल्क मास्क वितरण गरिएको छ। हरेक दिनजसो औसतमा ६ सय जनालाई मास्क वितरण गर्छौं, प्रहरी प्रवक्ता कुवँर भन्छन्। जनताको अधिकार पूरा गर्नुनै सरकारको कर्तव्य भएको डा प्याकुरेलको भनाइ छ। भन्छन्, सरकारका संयन्त्रहरू धेरै छन्। सबै संयन्त्रलाई प्रभावकारी ढंगले परिचालन नै गर्न चुकेको अवस्था छ । कोरोना रोकथामका लागि निषेधाज्ञा नै अचुक रामवाण होइन। परीक्षणको दायरा पनि बढाइएको छैन। उपचार पनि राम्रो हुन सकेको छैन। यस्तो बेला घरभित्र थुनिएर बसिराख है भन्दैमा को बस्छ र ? देशभर सञ्चालित ९५ वटा माइकिङ, प्लेकार्ड, पर्चापम्प्लेट सहितको सचेतनामूलक कार्यक्रमअन्तर्गत हरेक दिन सचेत गराउँदै आएको छ।"
वामदेवको पाँच बुँदे विज्ञप्ति : ओलीको आह्वानलाई एकता प्रयत्न मान्न सकिन्न,"काठमाडौं : नेकपा (एमाले) नेता वामदेव गौतमले आइतबार साँझ पार्टी अध्यक्ष केपी अोलीले गरेको आह्वानलाई एकताको प्रयत्न मान्न नसकिने बताएका छन्। मंगलबार विज्ञप्ति सार्वजनिक गर्दै गौतमले एकता आह्वानको नाममा प्रकाशित विज्ञप्तिमा कुटिल चातुर्यता र जालझेलको भाषाशैली प्रयोग भएको भन्दै यस्तो बताएका हुन्। प्रधानमन्त्रीसमेत रहेका अध्यक्ष ओलीले एकताका लागि आह्वान गरेपछि पार्टी एकता राष्ट्रिय अभियान कार्यसम्पादन समितिको भर्चुअल बैठकपछि विज्ञप्ति सार्वजनिक गर्दै गौतमले यस्तो बताएका हुन्। पाँच बुँदे निष्कर्षमा गौतमले अध्यक्षबाट पार्टी एकताको इमान्दार प्रयत्न नभएको आरोप लगाएका हुन्। गौतमले एकता आह्वानका नाममा सार्वजनिक विज्ञप्तिले एकताको आधार तयार नभएको बताएका छन्। गौतमले ओलीलाई छिटोभन्दा छिटो २०७५ जेठ २ गते कायम रहेको एमालेका दुई वरिष्ठ नेता, चार उपाध्यक्ष र एक महासचिव, दुई उपमहासचिव र पाँच सचिवसहितको स्थायी कमिटी बैठक बोलाएर समस्या समाधान गर्न सुझाव दिएका छन्। प्रेस विज्ञप्ति नेकपा (एमाले) का अध्यक्ष तथा प्रधानमन्त्री ककेपी ओलीले यही जेठ २३ गते राती जारी गर्नुभएको पार्टी एकता आह्वान सम्बन्धि वक्तव्यका सम्बन्धमा छलफल गर्न हिजो मिति २०७८ जेठ २४ गते अपरान्ह पार्टी एकता राष्ट्रिय अभियानको कार्यसम्पादन समितिका उपलब्ध कमरेडहरुका वीच विद्युतीय माध्यमबाट बैठक बस्यो । उपस्थित सबै कमरेडहरुले अत्यन्त गम्भीरतापूर्वक छलफलमा भाग लिनुभयो । छलफल पछि निकालिएका निश्कर्षहरु सार्वजानिक जानकारीका लागि प्रकासित गरिएको छः १कअध्यक्षले वक्तव्यमा आफ्नै प्रंशसा लगाएत कुटिल चातुर्यता र जालझेलको अनुमान गर्न सकिने भाषाशैलीको प्रयोगका बावजुद बुँदा न १ मा नेकपा(एमाले) लाई २०७५ जेठ ३ गते पूर्वको अवस्थाबाट अगाडि बढाइने छ । भनेको विषयलाई बैठकले सकारात्मक रुपमा ग्रहण गरेको छ । तर सोही बुँदामा एकताको पक्षमा उभिनु भएका कमरेडहरुलाई आधार मानेर केन्द्रीय कमिटी र स्थायी कमिटीका संरचना गतिशील हुने भन्ने विषय एमाले भित्रको समस्यामा ल्याउनु अनुचित रहेको छ । त्यसैगरी जनवर्गीय संगठनहरुका संरचनाका सम्बन्धमा मूलभूत रुपमा भन्नुको अर्थ २०७५ जेठ ३ पूर्वको जस्ताको तस्तै अवस्थालाई अस्विकार पनि गर्न सकिन्छ भन्ने हो जस्लाई इमान्दार एकताको प्रयत्न मान्न सकिन्न । २ बुँदा नं ४ मा २६ जनाले विपक्षि पार्टीको नेतालाई प्रधानमन्त्री बनाउन दिएको हस्ताक्षर फिर्ता लिने विषय उल्लेख गरिएको छ । यो समस्या गत पुष ५ गते अविश्वासको प्रस्ताव लैजाने प्रयत्न र त्यसलाई जवाफ दिन प्रतिनिधिसभाको विघटन पश्चात पक्ष विपक्ष बनेर गरिएका जन पदर्शनहरु, २०७७ फागुन ११ गते प्रतिनिधिसभा पुनस्र्थापना, फागुन २३ गते नेकपा विभाजन र नेकपा (एमाले) को पुनस्र्थापना अनि विश्वासको मत लिन प्रधानमन्त्रीको असफलता तथा उहाँ नै ठूलो पार्टीको नेताको हैसियताले निरन्तर प्रधानमन्त्री साथै २०७८ बैसाख ६ गते संविधानको धारा ७६को उपधारा (३) को प्रधानमन्त्रीद्वारा पुनः प्रतिनिधिसभा विघटन गरी निर्वाचन घोषणा र त्यस पछि प्रतिनिधिसभा विघटन विरुद्ध दर्जनौं रिट निवेदन सर्वोच्चमा पर्नेसम्मका घटनाहरुको सन्दर्भमा नेकपा (एमाले) का २६ जना प्रतिनिधिसभा सदस्यहरुले विपक्षि पार्टीको नेतालाई प्रधानमन्त्री बनाउन दिएको हस्ताक्षर समावेश भएको छ । यो घटना पार्टी अध्यक्ष प्रधानमन्त्री क केपी ओलीका अनेकौं विवाददित क्रियाकलापहरु र झलनाथमाधव समूहका क्रियाकलापहरु एक अर्कासंग सम्बन्धित भएर आएका छन् । यसले हाम्रो पार्टी ज्यादै पेचिलो अन्तरपार्टी संघर्षलाई व्यक्त गरेको छ । यी सबैलाई पुनः एकतावद्ध भए पछिको पार्टी कमिटीको बैठकबाट मात्र समाधान गर्न सकिनेछ । पार्टी एकता पछि दुबै पक्षले नेपाली जनताका अगाडि आफ्ना कमिकमजोरी बारे व्यवस्थित आत्मालोचना गरे पछि वास्तविक समाधान हुने आशा गर्न सकिन्छ । यो समस्या समाधान पछि हामीले संसारभरीका क्रान्तिकारीहरुका निम्ति नयाँ सन्देश दिन पनि सक्नेछौं । ३ तद्नुसार छिटोभन्दा छिटो २०७५ जेठ २ गते कायम रहेको नेकपा(एमाले) को दुई बरिष्ठ नेता, चार उपाध्यक्ष, एक महासचिव, दुई उपमहासचिव र पाँच सचिवसहितको स्थायी कमिटी बैठक बोलाएर पार्टीभित्र उत्पन्न भएका विषयहरुमा छलफल गरी सही मार्गदर्शन गर्न एकता अभियानको यो बैठक पार्टी अध्यक्ष तथा प्रधानमन्त्री ककेपी ओली समक्ष हार्दिक अनुरोध गर्दछ । ४ सर्वोच्च अदालतको संवैधानिक इजलासले विघटित प्रतिनिधिसभा पुनस्र्थापना वा प्रधानमन्त्रीको कदमलाई सदर गरेको अवस्थामा निर्वाचनमा जान परे पनि दुबै अवस्थाका चुनौतिलाई सामना गर्न एकतावद्ध नेकपा (एमाले) तयार छ भन्ने सन्देश दिने गरी छलाङ लगाएर अगाडि बढ्ने प्रतिवद्धता व्यक्त गर्नुपर्दछ । ५ पार्टी एकता राष्ट्रिय अभियानको यो बैठक विश्वव्यापी महामारीका रुपमा फैलिएको कोभिड१९ बाट संक्रमित भई निधन भएका केन्द्रीय सदस्य कडम्बर थापा लगायतका अन्य कमरेडहरु तथा यस अवधिमा दिवंगत हुनुभएका सबैमा भावपूर्ण श्रद्धाञ्जली व्यक्त गर्दछ । साथै संक्रमित सबैको शिघ्र स्वास्थ्य लाभको कामना गर्दछ । वामदेव गौतम उपाध्यक्ष नेकपा (एमाले) संयोजक पार्टी एकता राष्ट्रिय अभियान मितिः २०७८०२२५"
"असारदेखि निषेधाज्ञा खुकुलो ! गृह प्रवक्ता भन्छन्, अब लुज डाउन","काठमाडौं : विश्वव्यापी महामारीका रूपमा फैलिएको कोरोना भाइरस (कोभिड१९) सङ्क्रमण रोकथाम तथा नियन्त्रणका लागि जारी निषेधाज्ञा असारदेखि खुकुलो हुने भएको छ। गृह मन्त्रालयका अनुसार मुलुकभर जारी गरिएको निषेधको आदेश कार्यान्वयन र सङ्क्रमणको अवस्थाबारे समीक्षा भइरहेकोे छ। समीक्षाको आधारमा असारदेखि कसरी अघि बढ्ने भन्ने कुराको निर्णय हुनेछ। गृहप्रवक्ता जनकराज दाहालले जिल्लाबाट रिपोर्टिङ् लिने क्रम जारी रहेको जानकारी दिए। यसअघि लकडाउन थियो, असारदेखि भने लुज डाउन लागू गर्ने योजना छ, मुलुकभरको सुझाव आएपछि त्यसको आधारमा आवश्यक निर्णय लिइने छ, दाहालले भने, केही सहजीकरण भने पक्कै हुनेछ। सङ्क्रमणभन्दा निको हुने दर दोब्बर हुँदै गएको र मृत्युदरसमेत न्यून भएकाले निषेधाज्ञामा केही खुकुलो गर्ने योजनाका साथ अहिले काम भइरहेको छ। आआफ्नो जिल्लामा आदेश लागू गर्ने र हटाउने अधिकार सरकारले प्रजिअलाई नै दिएकाले गृहको आवश्यक समन्वय र निर्देशनमा काम अघि बढ्नेछ। कोरोना नियन्त्रण तथा रोकथामका लागि जारी निषेधाज्ञा तथा कोरोना परीक्षणको दायरा वृद्धि भएसँगै पछिल्लो दिन सङ्क्रमितभन्दा निको हुनेदर उच्च हुँदै गइरहेको तथ्याङ्कल देखाएको छ। सोमबार झण्डै १८ हजारको परीक्षण गरिएकोमा चार हजार ४७२ मा सङ्क्रमण पुष्टि भएको र छ हजार ९५१ सङ्क्रमित निको भएका छन्। सोही अवधिमा कोरोनाबाट ९२ जनाको मृत्यु भएको छ। त्यसअघि १८ हजारको परीक्षणमा कम्तिमा पनि आठ हजारमाथि सङ्क्रमित फेला पर्दै आएका थिए। मानिसको मृत्यु तीन अङ्कको थियो। कोरोनाको पहिलो लहरमा जारी गरिएको बन्दाबन्दी एक्कासी खोल्दा सङ्क्रमणले गति लिएको उदाहरण प्रस्तुत गर्दै गृह प्रवक्ता दाहालले यसपाली भने त्यो गल्ती नदोहोरिने स्पष्ट पारे। उनका अनुसार आवश्यकताका आधारमा विस्तारै खुकुलो पार्दै लगिने छ। उक्त अवधिभर सभा, सम्मेलन, गोष्ठी, तालिम, सेमिनार, सिनेमा हल, डान्सबार, दोहोरी, नाचघर, क्लव, पार्टी प्यालेस, स्विमिङ पुल, शपिङ मल, मनोरञ्जनस्थल, सैलुन, ब्युटी पार्लर, हेल्थ क्लव, फुटसल, जिमखाना, समूहमा खेलिने खेलकूद, पुस्तकालय, सङ्ग्राहालय, चिडियाखाना, दर्शकसहितको खेलकूदका गतिविधि भने अझै खुल्ने छैनन्। सरकारले असारदेखि मुख्यतः कृषि कर्मको बेला भएकाले त्यसलाई प्राथमिकता दिने योजना छ। निषेधाज्ञाका कारण कोरोना नियन्त्रणमा ठूलो सहयोग मिलेको स्वास्थ्य मन्त्रालय बुझाइ छ। त्यसैले पनि एकैचोटी खुला गर्न नहुने पक्षमा मन्त्रालय पनि रहेको छ। निषेधाज्ञा उलङ्घन गर्दै यही २० गतेदेखि भने मुलुकभर नै मानिसको चहलपहल बढेको पाइएको छ। यातायातका साधनसमेत बाक्लिएका छन्। उपत्यकामा समेत त्यो अवस्था देखिएको छ। अहिले नै लापरवाही गर्ने अवस्था नरहेको जनस्वास्थ्यविद्को भनाइ छ। जोखिम कायमै रहेकाले अझै एक महिना विशेष ध्यान दिनुपर्ने स्वास्थ्य तथा जनङ्ख्या मन्त्रालकया सहप्रवक्ता डा समीरकुमार अधिकारी बताउछन्। रासस"
बाग्मती प्रदेशको नीति तथा कार्यक्रम जेठ २७ मा,हेटौंडा : बाग्मती प्रदेश सरकारको आगामी आर्थिक वर्षको नीति तथा कार्यक्रम जेठ २७ गते प्रस्तुत हुने भएको छ । प्रदेश प्रमुख विष्णुप्रसाद प्रसाईले बाग्मती प्रदेशसभाको बैठकमा सरकारको आगामी आर्थिक वर्ष २०७८०७९ का लागि नीति तथा कार्यक्रम प्रस्तुत गर्नेछन् । नीति तथा कार्यक्रम प्रस्तुत गर्नका लागि जेठ २७ गते दिउँसे ३ बजेका लागि बैठक बोलाइएको छ । मुख्यमन्त्री तथा मन्त्रीपरिषद् कार्यालयमा मुख्यमन्त्री डोरमणि पौडेललेको अध्यक्षतामा मंगलबार बसेको बैठकले सरकारको नीति कार्यक्रमलाई सार्वजनिककरण गर्न प्रदेश प्रमुखलाई सिफारिस भएबमोजिम कार्यक्रम तय भएको प्रदेशसभा सचिवालयका प्रमुख सचिव कृष्णहरि खड्काले जानकारी दिए । प्रदेशसभाको यही जेठ १६ र १७ गतका बैठकमा सरकारको बजेटको सैद्धान्तिक पक्ष र प्राथमिकताका विषयमा छलफल भएको थियो । रासस
सरकारविरुद्ध खनिए विपक्षी,"विराटनगर : केन्द्रीय सरकारको नक्कलमा प्रदेश सरकार पनि लागेको भन्दै सोमबार सुरु भएको प्रदेश १ को बजेट अधिवेशनमा विपक्षी दलहरूले प्रदेश सरकारको आलोचना गरेका छन्। पहिलो बैठकमा सहभागी हुँदै प्रतिपक्षी चार दलका नेताहरूले संसद्लाई छलेर अगाडि बढ्न प्रदेश सरकार पनि लागेको आरोप लगाए। सरकारले संघीयताको मर्मअनुसार काम नगरेको, संघीय सरकारको प्रतिगामी कदमको साथ दिएको, कोरोना महामारी नियन्त्रणमा कुनै प्रभावकारी काम नगरेको र संसद्लाई छलेर अध्यादेशको बाटो रोजेको उनीहरूको आरोप थियो। नेकपा माओवादी केन्द्र संसदीय दलका नेता इन्द्रबहादुर आङ्बोले सरकार एकपछि अर्को कलाविहीन नाटकमा मात्र केन्द्रित भएको आरोप लगाए। प्रधानमन्त्री केपी ओली नाटकका लागि सिपालु रहेको भन्दै उनले प्रदेश सरकारले पनि त्यस्तो नाटक सिक्न थालेको बताए। प्रदेशसभालाई छलेर अध्यादेशमार्फत शासन गर्ने प्रयास गरेकोमा उनको आपत्ति थियो। संघीय सरकारको सिको गर्दै प्रदेश सरकारले प्रदेशसभालाई छलेर अध्यादेशमार्फत शासन गर्ने प्रयास गरेको छ, उनले भने फागुन २३ को फैसलापछि सरकार बहुमतमा रहेको बेला संसद् छलेर गुमनाम बस्यो र केन्द्रको पाठ पढ्यो। प्रदेशका नागरिकलाई कोरोनाको खोप व्यवस्थित रूपमा नलगाइएको र खोपमा पनि विभेद भएको आङ्बोको भनाइ छ। सरकारले चन्दा दिने व्यापारीलाई लुकिछिपी खोप लगाएर अग्रपंक्तिमा खटिने प्राथमिकता प्राप्त समूहलाई छुटाएको उनको आरोप थियो। कोरोना महामारीको बेला सरकारको लापरवाहीको कारण नागरिकको ज्यान गएको भन्दै आङ्बोले कोसी कोभिड अस्पतालमा विद्युत् समस्याको कारण ६ जना बिरामीको मृत्यु भएको घटनाको अनुसन्धान हुनुपर्ने माग गरे। कोभिडको कारण नागरिकको उपचारको अभाव छ, अक्सिजनको अभाव छ, परीक्षणको अभाव छ, तर हाम्रो सामाजिक विकास मन्त्रालय रक्सी कार्यदल बनाएर बसेको छ, आङ्बोले भने, कुन अधिकारमा सामाजिक विकास मन्त्रालयलाई रक्सी कार्यदल बनाउने भनिएको छ ? शिक्षा, स्वास्थ्य, रोजगार निर्माणमा काम गर्नुपर्ने मन्त्रालयले रक्सीको कार्यदल बनाउँदै हिँड्नु गलत भएको उनले बताए। अस्पताललाई नियमन नियन्त्रण गर्ने, कोभिड संक्रमितको उपचार गर्नुपर्नेमा रक्सीको कार्यदल बनाएर मलामीमा भोज खाएजस्तै गरी रमाएर मन्त्री बसेको आरोप आङ्बोले लगाए। नेपाली कांग्रेस संसदीय दलका नेता राजीव कोइरालाले सरकारले नै सदन बहिष्कार गर्ने जस्तो असंसदीय हर्कत गरेको देखिएको बताए। सरकारले सदनलाई लामो समय उपेक्षा गरेको भन्दै उनले प्रदेशमा यतिधेरै समस्या आउँदा पनि सरकार सदन छलेर मनमौजी रूपमा चल्न थालेको उल्लेख गरे। प्रदेशसभा निर्वाचनमा आफ्नो निर्वाचन क्षेत्रमा जनतासँग भोट माग्दै गर्दा, जनतासामु गरेका प्रतिबद्धता सरकारको कारण पूरा नहुने अवस्था आएको भन्दै कोइरालाले त्यसको जवाफ सरकारले दिनुपर्ने बताए। सरकारले बजेटमा विनियोजन गरेको रकमसमेत उपलब्ध नगराएको भन्दै उनले रातो किताबमा भएका योजनाको रकम कहाँ गयो भन्ने जवाफ दिनुपर्ने बताए।चुरे दोहन गरेर नदीजन्य पदार्थ निर्यातमा संघीय सरकारले बजेटमार्फत गरेको व्यवस्थाप्रति आपत्ति जनाउँदै कोइरालाले प्रदेशमा त्यस्तो प्रयास नगर्न चेतावनी दिए। जनमत संग्रहमा जंगल फँडानी भएको र त्यसपछि सबैको नजर खोलानाला तथा पानीमा रहेको भन्दै उनले चुरे दोहन गरेर ढुंगागिटी भारत पठाउने हो भने तराई मरुभूमि हुने भएकोले त्यो आपत्तिजनक निर्णय फिर्ता हुनुपर्ने बताए। बैठकमा जनता समाजवादी पार्टीका सांसद जयराम यादवले सरकारका कारण आपूहरू जनप्रतिनिधि भएर जनताको बीचमा जान पनि लाज लाग्ने अवस्था भएको बताए। संघीय सरकारकै सिको गर्दै प्रदेश सरकारले अध्यादेश मोह देखाएको भन्दै उनले कोरोना महामारीबीच यो बैठक १० दिन अगाडि सुरु गर्न किन सकिएन र अध्यादेश ल्याउनु पर्यो भन्ने प्रश्न गरे।प्रदेशसभा जीवित रहेको अवस्थामा बैठक नबोलाएर अध्यादेश ल्याउनुको नियत के हो भन्ने उनको प्रश्न थियो। उनले निषेधाज्ञा जारी भएको यतिका दिनसम्म मजदुर वर्गले कसरी पेट पालेका छन् भन्नेबारे प्रदेश सरकारले सोधखोज नै नगरेको भन्दै खोपको व्यवस्था गर्न र स्वास्थ्य पूर्वाधार बढाउने काम गर्न नसकेकोप्रति सरकारको आलोचना गरे। प्रदेशका जनताको समस्यालाई छाडेर मुख्यमन्त्रीज्यू संघीय सरकारको मलामी हुन काठमाडौंमा केन्द्रित हुने गरेको उनको भनाइ थियो। संघीय लोकतान्त्रिक राष्ट्रिय मञ्चकी सांसद विष्णुमाया तुम्बाहाम्बेले सरकारले संघीयताको मर्मअनुसार काम नगरेको भन्दै सानातिना बजेटमा संघीय सरकारको आँखा लाग्नु गलत भएको बताइन्। प्रदेश सरकारले पनि जनताप्रतिको आफ्नो जिम्मेवारी पूरा गर्न नसकेको उनको भनाइ थियो। प्रतिपक्षीले सदनमा राखेको केही आक्रोशको जवाफ दिएका मुख्यमन्त्री शेरधन राईले राजनीतिक अस्थिरताका कारण प्रदेशसरकारले सोचेजस्तो काम गर्न नसकेको स्विकार गरे।"
माओवादी केन्द्र औपचारिक रुपमा विघटनको घोषणा गर्न मात्र बाँकी : रायमाझी,"काठमाडौं : नेकपा एमाले स्थायी कमिटीका सदस्य टोपबहादुर रायमाझीले माओवादी केन्द्र औपचारिक रुपमा विघटनको घोषणा गर्न मात्र बाँकी रहेको बताएका छन्। सोमबार एक विज्ञप्ति जारी गर्दै उनले केहि सञ्चार माध्यमहरुबाट आफ्नो नाम जोडेर नेकपा (माओवादी केन्द्र) मा फर्किन लागेको भनेर आएका आधारहीन, भ्रमपूर्ण एवं कपोकल्पित समाचारप्रति आफ्नो गम्भीर ध्यानाकर्षण भएको जनाएका छन्। उनले आफू केपी ओलीको नेतृत्वमा रहेको पार्टीसँगै रहेकाले माओवादी केन्द्रको आयू बढाउन गरिएका यी र यस्ता भ्रम एवं षड्यन्त्रपूर्ण झांसामा नआउन अपिल गरेका छन्। रायमाझीले प्रचण्डमा रहेका कुर्सी मोह (पदलोलुपता), परिवारवाद एवं भ्रष्ट आचरणका कारण उनी राजनीतिक एवं वैचारिक रुपमा नै विचलित भएको टिप्पणी गरेका हुन्। रायमाझीले भनेका छन्, क प्रचण्डमा रहेका कुर्सी मोह (पदलोलुपता), अस्थिरता, परिवारवाद एवं भ्रष्ट आचरणका कारण उहाँ राजनीतिक एवं वैचारिक रुपमा नै विचलित भई सिङ्गो पार्टीलाई विघटन एवं विसर्जनको दिशामा अगाडि बढाउदै कांग्रेस सभापतिको शरणामा पुगेको स्थिति छ। उनले सुशासनसहितको स्थिरतामार्फत मुलकमा दिगोचौतर्फी विकास एवं समृद्धि तथा नेपाली कम्युनिष्ट आन्दोलनको रक्षा एवं विकासका लागी अहिले केपी ओलीको नेतृत्वमा रहेको कम्युनिष्ट पार्टीसँग एकता र सहकार्यको प्रक्रियामा नै रहेको विज्ञप्तिमार्फत स्पष्ट पारेका छन्। रायमाझीले भनेका छन्, सुशासनसहितको स्थिरतामार्फत मुलकमा दिगोचौतर्फी विकास एवं समृद्धि तथा नेपाली कम्युनिष्ट आन्दोलनको रक्षा एवं विकासका लागि अहिले हामी क केपी ओलीको नेतृत्वमा रहेको कम्युनिष्ट पार्टीसँग एकता र सहकार्यको प्रक्रियामा नै रहेकोले औपचारिक रुपमा विघटनको घोषणा गर्न मात्र बाँकी रहेको माओवादी केन्द्रको आयू बढाउन गरिएका यी र यस्ता भ्रम एवं षड्यन्त्रपूर्ण झांसामा नआउन सम्पूर्ण आदरणीय देशभक्त एवं प्रगतिशील महानुभावहरुजनसमुदायमा हार्दिक अनुरोधअपिल छ।"
जनतामा कर्तव्यबोध भएन,"निषेधाज्ञा पालना गराउने क्रममा प्रहरीमाथि जनताको व्यवहार कस्तो छ ? जनतालाई सचेत बनाउनुपर्ने त सरकारी निकायले नै होइन र ? रौतहटमा झैं प्रहरीमाथि भौतिक आक्रमण नै भएको उदाहरण छिटपुट हो कि धेरै छन् ?रौतहटजस्ता घटना त सांकेतिक रूपमा धेरै जिल्लामा भएको छ। आक्रमण गर्नेलाई कानुनी दायरामा ल्याउँछौं। तीनचार जना मान्छे समातिएका छन्। जघन्य अपराध भएको प्रमाणले पुष्टि नहुँदा जेल हाल्ने त हुँदैन। ज्यान मार्ने खालको अपराध गरेको हुनुपर्यो। कानुन कार्यान्वयन गर्नमा अवरोध खडा गरेको भनेर सामान्य मुद्दा चलाउने गरिएको छ। अभद्र व्यवहारमा मुद्दा चलाउनुपर्ने हुन्छ। प्रहरीप्रति दुव्र्यवहार गर्नेलाई मुद्दा भने चलाइन्छ। त्यत्तिकै छोड्ने कुरा हुँदैन। आफूमाथिको आक्रमण वा दुव्र्यवहार सहनुपरेको गुनासो पनि तल्लो तहका प्रहरीको छ नि !प्रहरी पनि राज्यको अंग हो। राज्यको अंग भइसकेपछि सानातिना कुराहरू सहनुपर्ने स्वाभाविक पनि हो। अब सुरक्षाकर्मीलाई दायित्व निर्वाह गर्ने क्रममा अवरोध पुर्याएको भन्ने कानुन छ। त्यसैलाई प्रभावकारी रूपमा कार्यान्वयन गरिरहेको अवस्था छ। कार्यान्वयन गर्नु पनि पर्छ। प्रहरी जनशक्तिको मनोबल अहिले कस्तो छ ?सामान्य घटना हुँदैमा प्रहरीले मनोबल घटाउनु हुँदैन। प्राणको आहुती दिएका प्रहरी पनि धेरै हुनुहुन्छ। नेपाल प्रहरीको इतिहास गर्वलाग्दो छ । कुनै स्थानमा प्रहरीमाथि आक्रमण वा दुव्र्यवहार भयो भन्दैमा मनोबल घट्ने कुरा हुँदैन। यी र यस्ता कुरा भइरहन्छन् भन्ने हिसाबले नै प्रहरी तयार भएको बसेको हुन्छ। यसो भन्दैमा हामीलाई सबै क्षेत्र, वर्गको साथ सहयोग आवश्यक पनि पर्छ। विभिन्न राजनीतिक दलको समर्थन भएका कारण पनि कानुन उल्लंघन गर्न खोज्नेहरू बढेका त होइनन् ?नेपाल जस्तो विकासोन्मुख मुलुकमा अपराधसँग राजनीति पनि जोडिएको हुन्छ। कतिपय व्यक्तिमा अपराध गर्ने हो भने उन्मुक्ति दिने त राजनीतिले नै हो भन्ने सोच देखियो। कतिपय गतिविधि तपाईंले देखिरहनुभएकै छ। सबै कुरा मैले किन भनिरहनु पर्यो र ? धेरै कुरा भन्न पनि मिल्दैन। जनताले के आफ्नो कर्तव्यको ख्याल गर्नुपर्ने हो ?यो एकदमै आवश्यक छ। जनताले पनि अधिकारसँगै कर्तव्यको ख्याल गर्नुपर्छ। जनतालाई कर्तव्यबोध कसरी गराउने हो त्यो सोंचनीय छ। विद्यालय वा कलेजका पाठ्यक्रममा समावेश गरेर हुन्छ कि ? त्यतातिर पनि विचार गर्नुपर्ने अवस्था छ। जनताले आफ्नो कर्तव्य अनुभूत हुने गरी समाज अग्रसर भएन।"
दाहालको बचाउमा नेपाल पक्ष,"काठमाडौं : एमालेको माधवकुमार नेपाल पक्षले नेकपा माओवादी केन्द्र अध्यक्ष पुष्पकमल दाहालको बचाउ गरेको छ। माधव पक्षले जारी गरेको वक्तव्यमा प्रधानमन्त्री केपी ओलीमाथि सर्वोच्च अदालतको फैसलापछि नेकपा माओवादी केन्द्रसँग एकीकरणका प्रयास गरेका भन्ने विषयमा प्रश्न तेर्स्याइएको छ। सर्वोच्चबाट दुई पार्टीको एकीकरण भंग नभई नाम फेर्न समय दिइएको र आफूले पहल गरेको तर्क गर्नुभएको छ, माधव पक्षको वक्तव्यमा भनिएको छ, यदि त्यसो हो भने पार्टी अध्यक्ष रहनुभएका केपी ओलीद्वारा पार्टीको विधिवत् बैठक बोलाएर नेकपा (माओवादी केन्द्र)सँगको एकीकरणको विषयमा के गर्ने भन्ने छलफल किन नगराएको त ? के यति गम्भीर विषय कुनै दुई जनाको मात्र सरोकार र कुराकानीको विषय हुन सक्छ ? अध्यक्ष ओलीले नेकपा भंग सर्वोच्च अदालतले नभएर पुष्पकमल दाहालले नचाहेर भएको आफ्नो एमाले एकताको प्रस्तावमा उल्लेख गरेका थिए। २०७७ साल फागुन २३ गतेको सर्वोच्च अदालतको फैसला एकीकरण प्रक्रिया भंग हुनुको मुख्य कारण दाहाल भएको भन्दै टिप्पणी प्रति उनले असहमति जनाएका छन्। उनले आफूले पार्टीको प्रथम अध्यक्ष हुनुको नाताले पहल पनि लिएको बताउँदै भने, तर पुष्पकमल दाहाल प्रचण्डको अनिच्छाका कारण मेरो प्रयास सफल हुन सकेन। अध्यक्ष ओलीको एकता प्रस्तावमा पार्टी एकताका आधार, सिद्धान्त र नीति, मूल्य र मान्यताहरूविपरीत भएको उल्लेख रहेको भन्दै नेपाल पक्षले त्यसमा पनि प्रश्न उठाएका छन्। यस्तो स्वीकारोक्ति यथार्थ हो भने फागुन २८ गते र तत्पश्चात् पार्टीको नवौं राष्ट्रिय महाधिवेशनको मार्गनिर्देशन र निर्णय, पारित विधान, नियमावली र आचारसंहिताविपरीत गरिएका निर्णयहरू एकमुष्ट खारेज गरिएको वक्तव्यमा किन आएन, नेपाल पक्षको विज्ञप्तिमा भनिएको छ। अध्यक्ष ओलीबाट पार्टी विधानविपरीत गुटबन्दी भएपछि पार्टीमा समस्या आएको नेपाल पक्षले बताएको छ। आफूहरू सुरुदेखि नै एकताको पक्षमा रहेको तर ओलीले नवौं राष्ट्रिय महाधिवेशनको मार्गनिर्देशन, नीति र कार्यदिशा छाड्नुका साथै पार्टी विधानको उल्लंघन गरेकाले समस्या भएको माधव पक्षको आरोप छ। नेकपा माओवादी केन्द्रका दाहालले आफ्नो कारणले एकताको प्रयास सफल नभएको भन्ने प्रधानमन्त्री केपी शर्मा ओलीको भनाइ सरासर झुठो, भ्रामक र षड्यन्त्रपूर्ण भएको बताएका छन्। अध्यक्ष प्रचण्डले प्रधानमन्त्रीको उक्त अभिव्यक्तिको घोर निन्दा र भत्र्सनासमेत गरेका छन्। सामाजिक सञ्जाल ट्वीटरमा लेखेका छन्, प्रधानमन्त्री केपी शर्मा ओलीले प्रचण्डका कारण एकताको प्रयास सफल नभएको भन्ने भनाइ झुठ, भ्रामक र षड्षन्त्रपूर्ण छ, त्यस प्रकारको अभिव्यक्तिको घोर निन्दा र भत्र्सना गर्दछु।"
सिटी चढेर चोरी,राजविराज : सप्तरीको राजविराज नगरपालिका६ का राधेश्याम कुमार साह राजविराज४ स्थित बजारमा पसल गर्छन्। कोरोना रोकथाम र नियन्त्रणका लागि एक महिनादेखि बजार बन्द छ। बजारका दिलिप यादवको घरमा पसलसटर भाँडा लिई साहले सञ्चालन गरेको मोबाइल पसलमा गत आइतबार बिहान ३ बजे चोरी भयो। पसलमा जडान रहेको सिसी क्यामेराको फुटेजमा सप्तरीको विष्णुपुर गाउँपालिका५ का महेशकुमार यादवको पहिचान खुल्यो। घरबाटै पक्राउ गरी महेशलाई सोधपुछ गर्दा उनले रामदास र सुभाषसमेत चोरीमा संलग्न रहेको वयान दिए। सिटी रिक्सामा चोरीका समान लिएर जाने तीनै जनालाई प्रहरीले चोरीका समानसहित मङ्गलबार पक्राउ गरेको छ। प्रहरीले चोरी गर्दा प्रयोग गरेको सिटी रिक्सा समेत बरामद गरेको छ। सिटी रिक्सा चढेर आएका उनीहरुले सटरको ताला फुटाएर मोबाइल चोरेको स्विकारेको जिल्ला प्रहरी कार्यालय सप्तरीका डिएसपी माधवप्रसाद काफ्लेले बताए। सुभाषको घर खानतलासी गर्दा उनी सुत्ने खाटमुनी चोरीका १० थान मोवाइल समेत प्रहरीले फेला पारेको छ। बन्दाबन्दीका बेला बजारका मोबाइल पसलसहित विभिन्न पसलमा चोरीको क्रम बढेको छ। उनीहरुले चोरी गरेको मोबाइल सस्तो मूल्यमा बेच्ने गरेका छन्। सप्तरी प्रहरीले उनीहरुविरुद्ध चोरी मुद्दाको उजुरी दर्ता गरी थप अनुसन्धान सुरु गरेको छ।
पाथीभरा क्षेत्र विकास समितिका अध्यक्ष बरुवालको निधन,ताप्लेजुङ : पाथीभरा क्षेत्र विकास समितिका अध्यक्ष पुष्पबहादुर बरुवालको निधन भएको छ। कोरोना संक्रमण भएर उपचार गराइरहेका ५० वर्षीय बरुवालको सोमबार बेलुका अमेरिकाको न्यूयोर्कमा निधन भएको हो। क्षेत्र विकास समितिका सदस्य गोपाल न्यौपानेका अनुसार बरुवाल १६ दिनदेखि अस्पतालमा उपचाररत थिए। बरुवाललाई विसं २०७४ सालमा पाथीभरा क्षेत्र विकास समितिको अध्यक्षमा नियुक्त गरेको थियो। बैसाख दोस्रो साता अमेरिका जानुअघि काठमाडौमा गरिएको पीसीआर परीक्षणमा रिपोर्ट नेगेटिभ आएको थियो। अमेरिका पुगे लगत्तैको परीक्षणमा भने कोरोना देखिएको क्षेत्र विकास समितिका कार्यकारी निर्देशक मनमणी काफ्लेले बताए। बरुवाल ताहाचल केन्द्रिय क्याम्पस काठमाडौंका सहप्राध्यापक समेत थिए।
नक्कली उद्योग खडा गरेर स्यानिटाइजर र कस्मेटिक सामान उत्पादन,"काठमाडौं : काठमाडौंको सानो भर्याङबाट नक्कली उद्योग सञ्चालन गरी स्यानिटाइजर र कस्मेटिक सामान उत्पादन गरेको फेला परेको छ। यसरी नक्क्ली गतिविधिमा संलग्न एक जनालाई प्रहरीले ठूलो मात्रामा स्यानिटाइजर र कस्मेटिक सामानसहित पक्राउ गरेको छ। पक्राउ पर्नेमा उक्त कम्पनीका व्यवस्थापक धादिङ नीलकण्ठ नगरपालिका४ घर भई सोही ठाउँ बस्ने २४ वर्षीय दीपक श्रेष्ठ रहेका छन्। नक्कली स्यानिटाइजर र कस्मेटिक सामान उत्पादन गर्दै आएका अन्य दुई जना भने भाग्न सफल भएको महानगरीय प्रहरी परिसर काठमाडौँले जनाएको छ। भारत घर भई थानकोट बस्ने रोशन जैसवालले अवैधरूपमा विभिन्न कम्पनीको नाम तथा लोगो राखी गुणस्तरहीन हेण्ड स्यानिटाइजर उत्पादन गर्ने गरेको भन्ने सूचनाका आधारमा खोजतलासका क्रममा जाँदा एक जना पक्राउ परेका हुन्। उनको साथबाट पाँच लिटर, ५०० र १०० मिलीलिटरका समेत गरी २०० कार्टुन स्यानिटाइजर बरामद गरिएको छ। यस्तै श्रेष्ठसँगै भारत घर भएका जैसवालले स्थानीयवासी राजु महर्जनको घरको कोठा भाडामा लिई भारतको श्रीनाथ हरबल एण्ड कस्मेटिक इण्डष्ट्री प्रालिको नाममा कम्पनी दर्ता गरी अवैधरूपमा विभिन्न उद्योगको कस्मेटिक सामानसमेत उत्पादन गर्दै आएको फेला परेको छ। उक्त घरमा कस्मेटिकको सामान गोदाम गरेर राखेको पाइएकाले वाणिज्य विभागसँगको समन्वयमा सोमबार सिल गरिएको परिसरका प्रवक्ता प्रहरी उपरीक्षक रमेशकुमार बस्नेतले जानकारी दिए। स्यानिटाइजर र कस्मेटिक कम्पनी खोली अवैधरूपमा भारतीय ब्राण्डका नक्कली सामान उत्पादन गर्ने भारतीय नागरिक जैसवाल र राजन जैशवाल फरार रहेकाले खोजी जारी रहेको प्रहरीले जनाएको छ।"
संघले बनायो कोभिड अस्पताल,"वीरगन्ज : वीरगन्ज उद्योग वाणिज्य संघले नारायणी अस्पतालमा कोरोना संक्रमित बालबालिकाको उपचारका लागि छुट्टै सुविधा सम्पन्न आईसीयू कक्ष (बाल सघन चिकित्सा इकाइ ) निर्माण गरेको छ। संघले १५ दिनको अवधिमा ३० शय्याको सुविधा सम्पन्न आईसीयू कक्ष निर्माण गरी आइतबार अस्पताल प्रशासनलाई हस्तान्तरण गरेको हो। संघका अध्यक्ष सुबोध गुप्ता र पर्साका प्रमुख जिल्ला अधिकारी पीताम्बर घिमिरेले उक्त कक्ष, अस्पतालका निमित्त मेसु डा वीरेन्द्र प्रधानलाई हस्तान्तरण गरे। विश्व स्वास्थ्य संगठनले कोरोना संक्रमणको तेस्रो लहर पनि आउने सम्भावना रहेको र तेस्रो लहरमा बालबालिका जोखिममा पर्ने मध्यनजगर गर्दै अस्पताल बनाइएको हो। नारायणी अस्पतालको तेस्रो तल्लामा २५ लाख रुपैयाँको लागतमा ३० शय्याको बाल सघन चिकित्सा इकाइ निर्माण गरिदिएको संघका अध्यक्ष सुबोध गुप्ताले बताए। गुप्ताका अनुसार, दुई हप्ता पहिले जिल्ला कोभिड संकट व्यवस्थापन केन्द्र (डीसीसएमीसीको ) बैठकमा संघले नारायणी अस्पतालमा कोरोना संक्रमित बालबालिकाको उपचारका लागि छुट्टै सुविधा सम्पन्न आईसीयू कक्ष निर्माण गरिने घोषणा गरेको थियो। टिनको सेडमा पर्खाल, फल्स सिलिङ, मार्बल, झ्याल, ढोका राखेर र शौचालय निर्माण गर्नुका साथै ८ टन क्षमताको दुई वटा एसीसमेत जडान गरी ३० वटा तयारी शय्या राखेर सुविधासम्पन्न आईसीयु कक्ष बनाइएको गुप्ताले बताए।"
जो यस बसको छतमा पैसा उठाउँदै थिए,"माडी, चितवन : माडीका रामु क्षेत्री १७ वर्षका मात्रै थिए। घरसँग साटेर ना१ख ३२४५ नम्बरको बस चलाउँथे। आफ्नो बसमा उनी पैसा उठाउने काम गर्थे। २०६२ जेठ २३ गते बगईबाट हिँडेको बस तीन घण्टापछि बिहान पौने ८ बजे बाँदरमुढे खोलामा आइपुग्यो। त्यहाँ आइपुग्दा १ सय २० जना यात्रु थिए। भित्र खुट्टा टेक्ने ठाउँ नभएपछि यात्रु छतमा पनि थिए। बसधनी क्षेत्री अरू बेला पहिला भित्रका यात्रुसँग भाडा उठाउँथे। बसन्तपुर बजार पुगेपछि मात्रै छतमा भाडा उठाउने चलन थियो। तर, भित्र भीड भएपछि उनी पहिला छतमा रहेका यात्रुसँग पैसा उठाउँदै थिए। त्यही बेला गाडी एक्कासि उड्यो। उनले बसको तल हेरे। झ्यालबाट फुटबलजस्तो उछिट्टिएको देखे। उनलाई भित्रबाट कसैले बल फाले होलान् भन्ने लाग्यो। बस भुइँमा नबजारिँदै उनी छतबाट बालुवामा हाम फाले। त्यसपछि मात्रै उनलाई थाहा भयो कि त्यसरी उछिट्टिएको कुनै बल नभएर बसकै यात्रु थिए। भुइँमा यत्रतत्र छरिएका शव देखेर, रोइकराई गरेको सुनेर उनलाई सपनाजस्तै लाग्यो। मान्छेहरू लथालिंग देखेर सपना हो कि विपनाझै भयो, उनी भन्छन्, सपनाजस्तो लागेर चारपटक आफूले आफैंलाई चिमोटेपछि पो बम पड्किएको भन्ने भयो। उनी छतमा भएकै कारण बाँचे। छतमा भएका सबै यात्रु बाँच्न सफल भए। दोस्रो बम पनि पड्किन्छ भनेर भागे। बसछेउ एक महिलाको शरीर क्षतविक्षत अवस्थामा थियो। जिउँदै रहेकी ती महिला आफ्नो पेटबाट निस्केका भित्री अंग हेर्दै थिइन्। बसको अघिल्लो भागमा बसेकी हुनाले उनकी १६ वर्षकी छोरी सकुसल थिइन्। तत्कालीन विद्रोही पक्ष माओवादीले चितवनको माडीस्थित बाँदरमुढे खोलामा २०६२ जेठ २३ गते बम विस्फोट गरेको ठाउँ देखाउँदै बसका चालक विक्रम महतो र सवारीधनी रामु क्षेत्री। तस्बिर : अनिल ढकाल विस्फोट भएपछि त्यही बहिनी र म मात्रै थियांै। आमालाई काखमा राखेर बचाइदिनुस् भन्दै थिइन्, उनी त्यस बेलाको घटना स्मरण गर्छन्, पानीपानी भनेपछि खोलाको पानी लगेर खुवाएँ। त्यत्तिकैमा छोरीको काखमा प्राण गयो। त्यसदिन उनकै बसको पहिलो पालो थियो। बिहान ५ बजे बगईबाट हिँड्ने बेला १०१२ जनाको संख्यामा नेपाली सैनिक वनकट्टा पोस्टसम्म जान चढेका थिए। त्यसअघि नै माओवादी कार्यकर्ताले सेनालाई बसमा नचढाउन भनेका थिए। संकटकालको समयमा सवारीधनीले सेनालाई रोक लगाउन सकेनन्। नचढाउँदा पनि यातायात व्यवसायीले सेनाबाट सजाय भोग्नुपथ्र्यो। माओवादीले पहिल्यै नचढाउनु भनेका भन्थे। नचढाए आर्मीले समात्ने डर थियो, उनी भन्छन्, हामी दुवै पक्षबाट चेपुवामा थियौं। नभन्दै तत्कालीन विद्रोही पक्ष माओवादीले २०६२ जेठ २३ गते माडीको बाँदरमुढे खोलामा बम विस्फोट गराएको थियो। माओवादी कार्यकर्ताले बसमा चढेका सेनालाई लक्ष्य गरी बसका यात्रुलाई विद्युतीय धरापमा पारेका थिए। तत्कालीन शाही नेपाली सेनाका जवानसहित ३९ जना मारिए। छतमा बसेका सबै सकुशल भए। भित्र बसेर बाँचेका यात्रु कोही अपांगता अवस्थामा छन्। कतिपय काम गरेर खान नसक्ने अवस्थाका छन्। घटना भएको १० दिनसम्म पनि स्थानीयवासी खोलामा जान डराएको उनीहरू बताउँछन्। बसका चालक र साहूको विषयमा अहिलेसम्म कहीँ कुरा भएको सुनिँदैन। उनीहरूले क्षतिपूर्ति र राहत अहिलेसम्म पाएका छैनन्। उनीहरूको नाम पीडितको सूचीमा पनि छैन। अहिलेसम्म कसैले सम्झिएको छैन उनीहरूलाई। अहिले दुवै जना परिवारसँग रमाइरहेका छन्। कवाडीमा बेच्नुपर्यो बस क्षेत्रीले आयआर्जनका लागि घरसँग बस साटेका थिए। त्यस बेला साटफेर गर्दा गरिएको ६ लाखको घर अहिले करिब ६० लाख भएको उनी बताउँछन्। बम विस्फोटबाट रामुको बस पूर्णरूपमा क्षतिग्रस्त भयो। करिब एक सातापछि ट्रकले तानेर बसलाई घर ल्याए। त्यस बेला बिमा अनिवार्य नहुँदा उनले त्यसबापतको रकम पनि पाएनन्। उनले अहिलेसम्म पनि क्षतिपूर्ति पाएका छैनन्। घटनालगत्तै आएको संयुक्त राष्ट्र संघको टोलीले उनको बसको मूल्य त्यसबेला ६ लाखको मूल्याङ्कन गरेर रकम दिने बताएको थियो। त्यो रकम आफूले नपाएको उनी सुनाउँछन्। तत्कालीन गृहमन्त्री कमल थापाले प्रक्रिया पूरा नभएको अनेक बहाना गरेर रकम निकासा नगरिदिएपछि उनले बसको पैसाको आशै मारे। दुई महिना धाउँदा पनि पैसा नपाएपछि उनले ४० हजार रुपैयाँमा कवाडीमा बस बेचेँ। काठमाडौं धाउँदैमा उनको करिब १ लाख खर्च भयो। रकम लिन जाँदा, ताकेता गर्दा १ लाख खर्च भयो। त्यसपछि विरक्त लागेर माया मारेर बसेँं, उनी भन्छन्, पैसा पाइएन अनि कवाडीमा बेच्दिएँ। उनको नाम घाइतेमा पनि छैन। त्यस बेला बाहिरी चोट नदेखिए पनि पछि उनको मुटुमा समस्या देखियो। त्यही कारण विदेश गएको ६ महिनामा फर्किए। उनी एमाले समर्थित रहेछन्। आफ्नै पार्टीको सरकार हुँदा पनि केही नगरेको दुखेसो उनी गर्छन्। अहिले ३३ वर्ष पुगेका उनी वसन्तपुरमा होटल चलाएर बसेका छन्। बुवा आमा, दुई छोरा छोरीसहित जीवन गुजारा चलाएका छन्। १६ वर्षअघि तत्कालीन विद्रोही पक्ष माओवादीले २०६२ जेठ २३ गते चितवनको माडीस्थित बाँदरमुढे खोलामा बम विस्फोट गराउँदा क्षतिग्रस्त भएको बसका धनी रामु क्षेत्री । आफूले बसको क्षतिपूर्ति नपाएको, आफू पीडितको सूचीमा पनि नपरेको गुनासो क्षेत्रीले गरेका छन् । तस्बिर : अनिल ढकाल आत्तिएर केही थाहा पाइनँ : चालक बसका चालक थिए, माडीकै विक्रम महतो। उनी त्यस बेला २७ वर्षका थिए। खोलामा बम पड्किएपछिको अवस्था उनलाई थाहा भएन। खोलानजिक सामान्य ओरालो थियो। मान्छे धेरै भएकाले गाडी बिस्तारै चलाउँदै थिएँ। बालुवामा भ्याप्पै पड्कियो। आत्तिएर केही थाहा पाइनँ, महतो भन्छन्, त्यस बेला गाडीको सिटमै अडिएको रहेछु। उपचार गर्न जाऊ अरूको अवस्थाले झन गारो होला भनेर घरै बसेँ। सिसाले उनको हात काटेको थियो। बम विस्फोटको घटनामा परेपछि उनी बेलाबेला तर्सिन्थे। सुरुमा केही ठूलो आवाज आउँदा पनि उनी झसंग हुन्थे। घटना सम्झदा उनी नरमाइलो मान्छन्। उनको घर भरतपुरबाट बाँदरमुढे नपुग्दै बाटोमा पर्छ। त्यसैले घटनास्थलतर्फ जाने मेसो मिल्दैन। पहिलापहिला त्यहाँ आउँदा मनै खिन्न हुन्थ्यो, उनी भन्छन्। महतो पहिला विदेश गए। फर्केर आफैंले ट्रयाक्टर किनेर चलाएका छन्। बाआमा श्रीमती र एक छोरा छन्।"
मोरङमा चट्याङले एक जनाको मृत्यु,विराटनगर : मोरङमा हावाहुरी र वर्षासहित परेको चट्याङले लागेर सोमबार राति एक जनाको मृत्यु भएको छ । चट्याङ्ले लाग्दा बेलबारी नगरपालिका५ कसेनीका ३८ वर्षीय मनीराम चौधरीको मृत्यु भएको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए । उनका अनुसार घरको बरण्डामा खाना खाइरहेका बेला घरनजिकै परेको चट्याङ्ले लागेर चौधरी घाइते भएका थिए । साँझ ७:३० बजेतिर चट्याङ्ले लागेर गम्भीर घाइते भएका चौधरीको उपचारका लागि ल्याउँदै गर्दा राति ८ बजेतिर बाटैमा मृत्यु भएको प्रहरीले जनाएको छ ।
तोप चराको गुँड बनाउने कला (फोटो फिचर),काठमाडौं : तोप चरा भन्ने बित्तिकै राम्रो गुँड बनाउने चरा भनेर बुझिन्छ। यी चराहरूले ससाना पात र रेसाहरूलाई जोडेर बलियो र सुन्दर गुँड बनाउँछन्। राम्रो गुँड बनाउने हुनाले यसलाई इन्जिनियर चरा पनि भनिन्छ। यसलाई अंग्रेजीमा टेलर बर्ड भनिन्छ। यी चराहरू समूहमा बस्न मन पराउँछन्। त्यसैले यिनीहरूका गुँडहरू एकै ठाउँमा भेटिन्छन्। यिनीहरू हिउँद याममा काठमाडौंमा आउँछन्। काठमाडौं आएपछि भाले चराको पहिलो काम गुँड बनाउनु हो। हरियो घाँस जम्मा पारेर यी चराहरूले चुच्चोको सहाराले कलात्मक गुँड बनाउँछन्। झट्ट हेर्दा यो चराको गुँड मानिसले सिलाएर बनाएको जस्तै आकर्षक देखिन्छ। भालेले गुँड बनाएर नसकेसम्म पोथीले हेरिरहन्छ। गुँड मन परेन भने पोथी गुँडभित्रै पस्दैन। भालेले पुनः पोथीलाई मन पर्ने गुँड बनाउँछ। पोथीलाई खुसी बनाउनको लागि पनि भालेले राम्रो गुँड बनाउने गर्छ। यिनीहरूले शत्रुको आक्रमणबाट बचाउन गुँड हावामा तुर्लङ्ग झुन्डिने तरिकाले बनाउँछन्। गुँड पनि एउटा हाँगाबाट अर्को हाँगामा सहजै नभेटिने खालको हुन्छ। जमिनबाट नभेटियोस् भनेर कम्तीमा १५ मिटर उचाइमा मात्र चराले गुँड बनाउँछ। भालेले गुँड बनाएर सकेपछि गुँडमा बसेर पोथीलाई पनि बोलाउँछ। केही दिनपछि पोथी चराहरू आएर भालेले बनाएको गुँड निरीक्षण गर्छन्। जुन भालेको गुँड राम्रो लाग्छ पोथी तिनै भालेकहाँ जान्छन्। भालेकहाँ गइसकेपछि बाँकी रहेको कामको सहयोग पोथीले पनि गर्ने गर्छन्। तोप चराको मुख्य आहार धान र गेडागुडी हो। यिनीहरूले कहिल्यै पनि किरा फट्याङ्ग्रा खाँदैनन्। यो चराको भालेको टाउको वरिपरि पहेँलो हुन्छ। प्रजननको समयमा भालेहरूको पहेँलो भाग टल्किन्छ। यसले भालेहरू प्रजनन्का लागि तयार भए भन्ने संकेत मिल्छ। गर्मी छल्न पहाड चढ्ने चराहरुले ललितपुरको भैंसेपाटीको एक रुखमा बनाएको गुँड र त्यसका गतिविधिलाई अन्नपूर्णकी फोटो पत्रकार सुनिता डंगोलले कैद गरेकी छन्।
शव व्यवस्थापन गर्ने जनशक्ति तयार,"भक्तपुर : कोरोनाको पहिलो लहरको तुलनामा दोस्रो लहरमा संक्रमितको मृत्युदर पनि बढी नै रहेको छ। बढी मृत्युदर भएका कारण संक्रमितको शव व्यवस्थापनमै समस्या देखा परेको छ। काठमाडौंको पशुपतिस्थित तीन वटा विद्युतीय शवदाह गृहमध्ये दुई वटामात्रै चल्दा मृतक संक्रमितलाई बागमती किनारमा जलाउनुपर्ने अवस्था छ। विद्युतीय शवदाह गृहमा मृतक संक्रमितको सदगद गर्न घण्टौं पालो कुनुपर्छ। यसको परिणाम संक्रमितको शव व्यवस्थापन गर्ने टोलीलाई बढी समय लाग्छ। सदगद गर्न नै घण्टौं कुर्नुपरेपछि थप मृतक संक्रमितको लास उठ्न पनि ढिलो हुन पुग्छ। २४ घण्टा बित्दा पनि मृतक संक्रमितको शव नउठेको पाइन्छ। यसले मृतकका परिवारमा एकातिर सदस्य गुमाउनुपर्ने पीडा र अर्कोतिर मरिसकेका संक्रमितको शव व्यवस्थापनमा ढिलाइ हुँदा आफूहरू पनि संक्रमित हुने डरले विक्षिप्त हुनुपर्ने अवस्था उत्पन्न भयो। यसले परिवारका सदस्यहरूको मनोभावना खलबलिने घटना बढेको छ। यस्तै अवस्थालाई मध्यनजर गर्दै भक्तपुरस्थित जनसेवा समाजले समुदायस्तरबाटै कोभिड १९ संक्रमणले ज्यान गुमाएकाहरूको शव व्यवस्थापन गर्ने जनशक्ति तयार गर्न थालेको छ। समाजले पहिलो चरणमा भक्तपुर नगरका १६ जना युवायुवतीलाई आफू सुरक्षित भएर संक्रमितको शव व्यवस्थापन गर्ने तालिम दिएको हो। जसमा दुई महिला र १४ पुरुष रहेका छन्। उनीहरूलाई मृतक संक्रमितको अन्तिम सदगद गर्नुअघिसम्मको शव व्यवस्थापन गर्नेबारे ज्ञान तथा सीप दिइएको समाजका अध्यक्ष श्यामशरण श्रेष्ठले जानकारी दिए। उनका अनुसार समाजले जिल्ला प्रशासन कार्यालय एवं डीसीसीएमसी, सुरक्षा निकायको समन्वयमा संक्रमितहरूको शव व्यवस्थापन गर्ने तालिम सञ्चालन गरेको हो। समाजका उपाध्यक्ष राम प्रजापतिले भक्तपुरका चारवटै नपामा उक्त तालिम सञ्चालन गर्ने बताए। यो तालिम भक्तपुरका चार वटै नपाको समुदायस्तरमा सञ्चालन गर्छौं, उनले भने, एउटा नगरपालिकामा कम्तीमा ४० जना शव व्यवस्थापन गर्ने जनशक्ति तयार गर्ने समाजको उद्देश्य रहेको छ। यसबारे भक्तपुरका चार वटै नपासँग कुराकानी भइरहेको र भक्तपुर नपाले चासो दिएर तालिम सञ्चालन गर्ने प्रक्रिया अघि बढेको उनको भनाइ छ। उक्त तालिममा नेपालमा कोरोना भाइरस संक्रमणको कारण मर्ने पहिलो व्यक्ति सिन्धुपाल्चोककी सुत्केरी महिलाको शव व्यवस्थापन गर्ने टोलीमा सहभागी भक्तपुरका स्काउटर राजेश गाइजूले सहजीकरण गरेका छन्। नेपाली सेनाबाट शव व्यवस्थापनसम्बन्धी तालिम प्राप्त राजेशले कोरोना संक्रमणको कारण मृत्यु भएका धेरै व्यक्तिहरूको शव व्यवस्थापन गरिसकेका छन्। साथै उनको टोलीले भक्तपुरका अस्पतालहरू भक्तपुर, मध्यपुर, डा इवामुरा, सिद्धि स्मृति, नागरिक अस्पतालमा समेत संक्रमितको शव व्यवस्थापन गर्ने तालिम सञ्चालन गरिसकेको छ। त्यस्तै भक्तपुरकै थप ३० जना युवालाई उक्त तालिम दिइसकेको प्रशिक्षक गाइजू बताउँछन्। संक्रमितको शव सदगद गर्न सरकारले नेपाली सेनालाई मात्रै अधिकार दिएको छ, उनले भने, तर हाम्रो लक्ष्य नेपाली सेनाको टोली नआइपुग्दासम्म आवश्यक सम्पूर्ण प्रक्रिया पूरा गरेर मृतक संक्रमितको लासलाई सुरक्षित तरिकाले पोको पार्ने हो, जसले गर्दा नेपाली सेनाको टोलीलाई शव सदगद गर्न छिटो छरितो होस्। कोरोना भाइरसका विज्ञहरूले विश्वमा कोभिडको सातौं लहरसम्म आउने प्रक्षेपण गरेकाले अहिलेकै अवस्थामा भोलि संक्रमितहरूको शव व्यवस्थापन थप चुनौतीपूर्ण हुने उनी बताउँछन्। त्यसैले हरेक समुदायले आआफ्नो क्षेत्रबाट संक्रमितको शव व्यवस्थापन गर्नेबारे पूर्वतयारी गर्नुपर्ने उनको जोड छ।"
दलित बस्ती नै साहूको नाममा,"गोरखा : गोरखा नगरपालिका६ ढाँडगाउँका मनबहादुर गुरुङ गत फागुन २४ गते बसाईसराइको प्रमाणपत्र बनाउन पुरानो थलो मुच्चोक जानुपर्ने भयो। तर, बाटो खर्च नभएपछि गुरुङले स्थानीय चिनीमाया कुँवरलाई ३ हजार रुपैयाँ सापट मागे। त्यसबापत उनले श्रीमती कृष्णदेवी विकको नाममा रहेको लालपुर्जा बन्धक राख्नुपर्यो। सोही ठाउँका कुलबहादुर विकलाई भूकम्पमा भत्किएको घर बनाउँदाबनाउँदै शौचालय बनाउन पैसा पुगेन। लालपुर्जा राखेर ३६ प्रतिशत ब्याजमा ऋण लगानी गर्दै आएका बुङ्कोट घर भई हरमटारी बस्ने पूर्णकुमार श्रेष्ठसँग ५० हजार रुपैयाँ सापट लिए। त्यसबापत कुलबहादुरले श्रेष्ठलाई एक कित्ता जग्गा मालपोतमा गई राजीनामा पास गरेर दिएका छन्। सावाँ ब्याज तिरिसकेपछि लालपुर्जा फिर्ता दिन्छु भनेको छ, कुलबहादुर भन्छन्, अब ९ हजार मात्र तिर्न बाँकी छ। अस्ति बल्लतल्ल ७ हजार रुपैयाँ पुर्याएर तिर्न गएको, अपूरो लिन मानेन। सप्पै एकैचोटी तिरे मात्र लिन्छु भन्यो। ५० हजार रुपैयाँको सावाँ ब्याज गरेर तीन वर्षमा डेढ लाख तिरेको उनी सुनाउँछन्। उनका भाइ सुरजमान विकले पनि २ लाख ऋण लिएबापत बसपार्कका भाँडा पसले हरि श्रेष्ठलाई एक कित्ता जग्गा राजीनामा पास गरेर दिए। भूकम्पले भत्किएको घर बनाउन सुरजमानले साहूसँग सयकडा तीन ब्याजदरमा २ लाख ऋण लिएका हुन्। जहिले तिर्न सक्छु त्यही बेला जग्गा फिर्ता गर्दिन्छन्, उनी भन्छन्। अर्की स्थानीय झलकमाया विकले छोरालाई वैदेशिक रोजगारीमा पठाउन शक्तिचोकमा ब्युटिपार्लर व्यवसाय गर्ने रूपा श्रेष्ठसँग ७ लाख रुपैयाँ ऋण लिइन्। त्यसबापत घरबारी साहूको नाममा राजीनामा पास गरेर दिएको झलकमाया बताउँछिन्। सयकडा तीन रुपैयाँका दरले महिनापिच्छे ब्याज तिरिरहेकी छु, उनी भन्छिन्, खै सम (सावाँ) कहिले तिरेर जग्गा फिर्ता लिने हो थाहा छैन। यस्तै, ईश्वरी कामीले भान्जालाई व्यवसाय गर्न बसपार्कका सुनचाँदी व्यवसायी दीपेश घिमिरेसँग ४ लाख रुपैयाँ सापट लिइन्। त्यसबापत घिमिरेको नाममा जग्गा राजीनामा पास गरेर दिइन्। चार वर्षअघि ४ लाख लिएको हो। पोहोर हिसाब किताब गर्दा १७ लाख ५० हजार तिर्नु छ भनेको थियो। अहिले कति पो भयो होला, ईश्वरी भन्छिन्। गोरखा नगरपालिका५ डण्डीडाँडाका हरिबहादुर रोकाले बसपार्कका भाँडा पसले हरि श्रेष्ठसँग ३ लाख रुपैयाँ सापट लिए। त्यसबापत चार रोपनी जग्गा श्रेष्ठको नाममा राजीनामा पास गरेर दिए। २०७४ सालमा लिएको ऋणको सयकडा तीनका दरले ब्याज तिर्ने गरी सापटी लिएको रोका बताउँछन्। तर, ऋण तिर्न नसक्दा घरजग्गा लिलाम हुन लागेको उनकी छोरी पूजा विक सुनाउँछिन्। सम र ब्याज गरेर तिमीहरूको जग्गा लिलाम भइसक्यो। खुरुक्क जग्गा निखन्न आउने भए आइज, नत्र घरमा चापी लगाइदिन्छु भनेर सधैं तनाब दिइरहन्छ, पूजा भन्छिन्, तिर्ने उपाय केही छैन। ऊचाहिँ मान्छेको अगाडि जथाभावी गाली गर्छ। अपमान गर्छ। साहूको डाँकोले ११ कक्षा पढ्ने भाइहरू टोलाइरहन्छन्। गोरखा सदरमुकामका यी केही प्रतिनिधिमूलक घटना हुन्। यहाँका ढाँड, बसपार्क, पोखराथोकलगायत दलित गाउँको लालपुर्जा साहूको झोलामा छ। एकदुई घरबाहेक प्रायःको लालपुर्जा साहूको घरमा रहेको स्थानीय चन्द्रवीर विक सुनाउँछन्। गोरखा बजारको सटरमा व्यापार गर्न बस्नेमध्ये अधिकांशको भित्री खेलोफड्को गरिबलाई चर्को ब्याजमा ऋण दिने र तिर्न नसक्ने पारेर उनीहरूको घरजग्गा हडप्ने रहेको उनको भनाइ छ। हाम्रै घरजग्गा बैंकमा राखेर सस्तो ब्याजमा ऋण झिक्ने अनि हामीलाई त्यसको तेब्बरचौबर बढी व्याजमा ऋण दिने गर्छन्, उनी भन्छन्, अनि हामी कहिल्यै उठ्न नसक्ने गरी ऋणमा डुब्छौं। उनीहरू मालामाल हुन्छन्। दलित बस्ती यही समस्यामा डुबेको उनको भनाइ छ। बेइज्जत हुन्छ भनेर, साहू रिसाउँछ कि भनेर सकेसम्म लुकाउन खोज्छन्। तर, यहाँका एकदुई घरबाहेक सबैको लालपुर्जा साहूको घरमा छ, उनी भन्छन्, कसैको घर जस्ताले बारेको छ। कसैले चिटिक्क पारेका होलान्। झुप्रो भए पनि चिटिक्क परेको भए पनि त्यो घर साहूको भइसकेको छ। कुन दिनमा साहू आएर ताला लगाउन मात्र बाँकी छ। कोहीले निखन्न नसकेर साहूलाई नै सुम्पिसकेका छन्। कतिपय घर छोडेर भागेका छन्। साहूले चर्को ब्याज खेलाउने र वर्ष बितेपछि सोही ब्याज सावाँमा जोडेर फेरि त्यसको ब्याज लिन थालेपछि गरिब ऋणमा चुर्लुम्म डुबेका उनको भनाइ छ। सहुलियत ब्याजमा ऋण तिर्ने व्यवस्था गर्न सके आफूहरू तिर्न तयार रहेको उनी बताउँछन्। भन्ने बेलामा ३६ प्रतिशत भन्छन्। तर, ब्याजको स्याज जोड्दै तिर्नैै नसक्ने बनाएका हुन्, उनी भन्छन्, यदि बैंकले लिए जति अथवा २४ प्रतिशत ब्याजदरका हिसाबले तिर्न पाए हामी तिर्ने थियौं। ब्याजको स्याज लिन कहाँ पाइन्छ ? यही हो हाम्रो समस्या। गरिब किसानलाई बैंकले ऋण नदिएका कारण गाउँमा यस्तो समस्या आएको उनको बुझाइ छ। बजारमा घरघरैजसो बैंकहरू छन्। तर, हाम्रो लालपुर्जा बैंकमा चल्दैन, उनी भन्छन्, बैंकले ऋण दिने भए साहूको घरमा लम्पसार परेर लालपुर्जा राख्न जानै पर्दैनथ्यो। यस्तो विषयमा कुन निकायले चासो राखिदिने हो थाहा नभएको उनको गुनासो छ। गरिब किसानलाई बैंकले ऋण लगानी नगर्नाले गरिबहरूको उठिबास लाग्ने अवस्था सिर्जना भएको पूजा बताउँछिन्। हामी सुकुम्बासी होइनौं। हाम्रो घर छ। जग्गा छ। तर, हाम्रो घर, जग्गा राखेर बैंकले हामीलाई ऋण दिँदैन। महिनैपिच्छे किस्ता तिर्न सक्ने आयस्रोत खोज्छ, त्यो हामीसित हँुदैन, उनी भन्छिन्, हाम्रो जग्गा साहूलाई राजीनामा पास गरेर दिएपछि उनीहरूले त्यही जग्गा बैंकमा राख्छन्। १० प्रतिशतभन्दा कम ब्याजदरमा पैसा निकाल्छ। अनि हामीलाई त्यही पैसा ३६ प्रतिशत ब्याजमा दिन्छन्। हाम्रै जग्गाको लालपुर्जा हामीले बैंकमा लिएर गए नचल्ने, त्यही जग्गा राखेर साहूलाई ऋण दिने यो बैंकहरूको पनि कस्तो अन्याय हो। आफूहरूको पक्षमा बोल्ने निकाय नभएको उनको गुनासो छ। चर्को ब्याजमा ऋण लगानी गर्नेमध्येका बसपार्कका व्यापारी हरि श्रेष्ठ यो विषय ऋण लिने र दिनेबीच समझदारीका आधारमा हुने बताउँछन्। हामी बैंकबाट पनि लिन्छौं, व्यक्तिसँग पनि लिन्छौं, श्रेष्ठ भन्छन्, हामी समयमा सावाँ ब्याज बुझाउँछौं। समस्या आउँदैन। उनीहरू वर्षौंसम्म सावाँ पनि तिर्दैनन्, ब्याज पनि तिर्दैनन्। अब यसको समाधान कसरी हुन्छ ल तपाईँ नै भन्नुस्। आफूले कुनै ऋणीलाई ताकेता नलगाएको उनको दाबी छ। ऋण दिन आफूहरू घरघरमा खोज्दै नगएको अर्का साहू दीपेश घिमिरेको तर्क छ। हामी उनीहरूलाई घरघरमा ऋण दिन गएका त होइनौं। लौ न पैसा चाहियो भनेर मरिहत्ते गर्छन्। हामीले त यता उता मागजोख गरेर एक हिसाबले सेवा गरेको हो, उनी भन्छन्, अनि हामीले कसैलाई ताकेता गरेका पनि छैनौं। सरकारी दररेटमा ब्याज दिए पनि भइहाल्छ। अबदेखि यस्तो कारोबार नगर्ने उनको भनाइ छ। यस विषयमा सरकारले चासो राख्नुपर्ने भूमिसम्बन्धी समस्या समाधान आयोगका विज्ञ सदस्य जगत देउजा बताउँछन्। हाम्रो सरोकार भूमिहीन, सुकुम्बासीहरूसँग मात्र हुन्छ। तर हुँदै गरेका सुकुम्बासीलाई कसरी सुकुम्बासी हुनबाट बचाउने भन्नेतिर अहिलेसम्म छैन, उनी भन्छन्, भूमि भएकाहरूलाई सुकुम्बासी हुनबाट कसरी बचाउने भन्नेतर्फ पनि विशेष पहल गर्नुपर्छ।"
बौद्धमा बोराभित्र शव फेला,काठमाडौं : काठमाडौँको बौद्धस्थित नयाँवस्तीको प्लानिङ चउरमा बोराभित्र शवको केही भाग फेला परेको छ।आज बिहान दुँबो टिप्न गएका स्थानीयले बोराभित्र शवको घुँडा र खुट्टाको भाग देखेपछि प्रहरीलाई खबर गरेका थिए। महानगरीय प्रहरी वृत्त बौद्धका प्रहरी नायब उपरीक्षक नविन कार्कीका अनुसार कतै हत्या गरेर जलाएर शवको एक भाग यहाँ फालेको हुनसक्ने अनुमान छ। दायाँ खुट्टाको भाग अर्ध जलेको अवस्थामा फेला परेको छ। कार्कीका अनुसार शव युवा अवस्थाको मान्छेको हुनसक्ने घटनास्थलमा खटिएका चिकित्सक टोलीले बताएको जानकारी दिए। साथै शव तीन साता पहिलेको हुनसक्ने चिकित्सकले बताएका छन्। अहिले शवको पहिचान भइसकेको छैन। चिकित्सक टोलीसहित प्रहरीले घटनाको अनुसन्धान थालिसकेको छ। रासस
निषेधाज्ञामा बलमिचाइँ,"काठमाडौं : कोरोना भाइरस संक्रमण कायमै रहेको र निषेधाज्ञा जारी रहेकै बेला काठमाडौं उपत्यकाका सडकमा सवारी जाम हुन थालेको छ। महामारीको यो घडीमा मुख्यतः दुई कारणले निषेधाज्ञा उल्लंघन भइरहेको देखिन्छ। एक, बाहिर कस्तो रहेछ भन्दै हेर्न निस्किने। दुई, रोजीरोटी र बिरामीको हेरचाह गर्नुपर्ने बाध्यता। विज्ञ भने सरकार आफ्नो दायित्व एवं कर्तव्य पूरा गर्न चुकेका कारण जनताले निषेधाज्ञा उल्लंघन गर्न सुरु गरेको तर्क गर्छन्। जनस्वास्थ्य विज्ञ डा बाबुराम मरासिनी राज्य अभिभावक भएकाले पहिलो सर्तका रूपमा राज्यले नै कर्तव्य पूरा गर्नुपर्ने बताउँछन्। सरकारले कर्तव्य पूरा गर्ने हो। त्यसपछि नागरिकलाई पनि आफ्नो कर्तव्य सम्झाउने र पालना गर्न लगाउनुपर्छ, इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनी भन्छन्। स्वास्थ्य तथा जनसंख्या मन्त्रालयका प्रमुख विशेषज्ञ डा सुशीलनाथ प्याकुरेल राज्यले ६ वटा दायित्वलाई प्रभावकारी ढंगले कार्यान्वयन गर्न नसकेको बताउँछन्। कोरोना संक्रमण रोकथाम र नियन्त्रणका लागि सरकारले ६ टी (टेस्टिङ, ट्राभल रेस्ट्रिक्सन, टेसिङ, ट्रयाकिङ, ट्रिटमेन्ट, टुगेदर )को रणनीति बनाए पनि कार्यान्वयन नगरेको डा प्याकुरेको भनाइ छ। राज्यको अधिकार र कर्तव्यसँगै जनताको पनि अधिकार र कर्तव्यको कुरा आउँछ। राज्य र जनताबीचको कर्तव्यबीच नै सामञ्जस्यता भएन। आपसमा मेल खाएन, डा प्याकुरेल भन्छन्। निषेधाज्ञा गर्नु सरकारको अधिकार भए पनि ६ टीको रणनीति कार्यान्वयन र खोपको व्यवस्थापन सरकारको कर्तव्य भएको उनी बताउँछन्। सरकारले कर्तव्य निभाउँदै निषेधाज्ञा पनि लगाएको भए जनताले वाहवाही गर्थे। निषेधाज्ञाको पनि विरोध नगरी पालना गर्थे, उनी भन्छन्, जनताले पनि सरकारले भने झैं जनस्वास्थ्यको मापदण्ड पालना गरेर बस्नु कर्तव्य हो। भौतिक दूरी कायम गर्ने, मास्क लगाउने, सेनिटाइजर लगाउने जनताको कर्तव्य हो। सरकारको ६ टीको रणनीति अनुसार कोरोना भाइरसको परीक्षण (टेष्टिङ) उपचार (ट्रिटमेन्ट) सँगै खोप लगाउन पाउनु पनि जनताको अधिकार हो। जनताको अधिकतम हित र रक्षा गर्नुनै सरकारको पहिलो कर्तव्य हो। त्यो दायित्व पूरा गर्न सरकारले प्रहरी प्रशासन लगाएर निषेधाज्ञाको कार्यान्वयन गराइरहेको छ। यस कार्यमा विशेष गरी नेपाल प्रहरी खटिएको छ। प्रहरी प्रवक्ता वसन्तबहादुर कुँवर कतिपय व्यक्ति मोटरसाइकल वा गाडी लिएर बिनाकाम बाहिर निस्केको पाइएको बताउँछन्। मुलुकभर दैनिक हजारौं व्यक्तिलाई सम्झाइबुझाइ गर्नुपरिरहेको छ, प्रवक्ता कुँवर भन्छन्, कोरोना भाइरसबारे सचेत गराइरहेका छौं। नियम नमान्नेहरूका कारण चेक प्वाइन्टमा भनाभन समेत हुने गरेको छ। प्रहरी प्रवक्ता कुँवर निषेधाज्ञा कार्यान्वयनलाई थप प्रभावकारी र सफल बनाउने क्रममा दुव्र्यवहार र आक्रमणसमेत सहनुपरिरहेको बताउँछन्। प्रहरीका साथै अन्य सुरक्षा निकायलगायत सरोकारवालाहरूसँग आवश्यक समन्वय, सहकार्य गरी अनुगमनलाई समेत तीव्रता दिइएको छ, उनी भन्छन्। काम विशेषले बाहिर निस्केका कतिपय भने प्रहरीले बीच बाटोमै रोकिदिँदा अलपत्र परेको गुनासो समेत गर्छन्। निषेधाज्ञाको समयमा बाहिर हिँडडुल गर्नुहुँदैन, मानवशास्त्री सुरेश ढकाल भन्छन्, कतिपयले नियमकानुन पेलेर हिँडेका हुन सक्छन्। कतिपय साँच्चिकै आवश्यक काम परेर हिँडेका हुन सक्छन्। मन्त्रालयका प्रवक्ता डा कृष्णप्रसाद पौडेल कोरोना संक्रमितको संख्या घटे पनि अवस्था सन्तोषजनक भइनसकेको बताउँछन्। स्वास्थ्य मापदण्ड पालना नगरी घरबाहिर जथाभावि निस्कनु जोखिमपूर्ण छ, प्रवक्ता डा पौडेल भन्छन्। पछिल्लो २४ घण्टामा सोमबार मुलुकभर ३ हजार ३ सय ७० जनामा कोरोना संक्रमण पुष्टि भएको छ। ८५ हजार ५ सय ४४ जना सक्रिय संक्रमित रहेको मन्त्रालयले जनाएको छ। सम्झाइबुझाइमै जोड प्रहरीले निषेधाज्ञा उल्लंघनकर्तालाई सम्झाइबुझाइ गरेर घरडेरामा फर्काउने गरेको छ। प्रहरीले एक साता (जेठ १७) यता अनावश्यक रूपमा बाहिर हिँडेका २५ हजार २ सय २० जनालाई सम्झाइबुझाइ निवासस्थान पठाएको छ। एक सातायता मुलुकभर ५३ हजार ८ सय ९४ जनालाई विभिन्न पर्चा पम्प्लेट दिएर कोरोना भाइरस संक्रमणविरुद्ध सचेत तुल्याएको छ। कतिपय स्थानमा प्रहरीले पनि आक्रोशपूर्ण व्यवहार गरेको देखिन्छ। रौतहटको गरुडा नगरपालिका२ गेडहिगुठीमा आइतबार साँझ रमझम थियो। निषेधाज्ञाका बेला डिजे बाजा बजाएर रमाइलो गर्ने भीडभाड बढ्दै थियो। भीडभाड नगर्न र मास्क लगाउनका लागि सम्झाउन गएका सात प्रहरीलाई स्थानीय युवाले हातपात गरे। डीएसपी द्वारिका घिमिरेको करङ भाँच्चिएको छ। अन्य घाइते छन्। मानवशास्त्री ढकालका अनुसार निषेधाज्ञा अवधिमा कुनै ठाउँमा प्रहरीमाथि जनताले आक्रोशपूर्ण व्यवहार देखाएका छन्। कुनै स्थानमा सर्वसाधारणले प्रहरीमाथि आक्रमण गरेका छन्। कुनै ठाउँमा अप्ठेरो परेर काममा हिँडेका सर्वसाधारणलाई पनि प्रहरीले बीच बाटोमा रोकेर बिल्लिबाँठ (अलपत्र) पारेको उदाहरण पनि छन्, ढकाल भन्छन्, यो प्रवृत्तिलाई एउटै प्याकेजमा राखेर हेर्न मिल्दैन। कतिपय व्यक्ति कामै नभइकन निषेधाज्ञा हेर्न भनेर बाहिर हिँडडुल गरिरहेको उनको भनाइ छ। ढकालको भनाइप्रति सहमति जनाउँदै प्रहरीका एक डीआईजी भन्छन्, प्रहरीमाथि दैनिक दुव्र्यवहार भइरहेको छ। सरकारप्रतिको असन्तोषलाई व्यक्त गर्ने क्रममा सर्वसाधारणले प्रहरीमाथि आक्रोश पोखिरहेका छन्। मुलुकका विभिन्न जिल्लामा आइतबार ३ हजार ५ सय ७८ जना सवारी साधन चढ्दै निषेधाज्ञा उल्लंघनमा सक्रिय भेटिए। तीमध्ये २ हजार ५ सय ५३ जना मोटरसाइकल चढेका थिए। १ हजार २५ वटा गाडीमा सवार थिए। निषेधाज्ञा उल्लंघनकर्तालाई प्रहरीले केही गरेन। नियन्त्रणमा लिएका सवारी साधनलाई आवश्यक सोधपुछपश्चात् छाड्ने गरिएको छ। देशभर सञ्चालित ८५ वटा माइकिङ, प्लेकार्ड, पर्चापम्प्लेट सहितको सचेतनामूलक कार्यक्रमअन्तर्गत ५ हजार ४ सय ८९ जनालाई सचेत गराइएको प्रहरी प्रवक्ता कुँवर बताउँछन्। तपाईंको मास्क खोइ ? कोभिड१९ संक्रमणको रोकथाम तथा जोखिम न्यूनीकरणका लागि प्रहरीले तपाईंको मास्क खोइ ? कार्यक्रम सञ्चालन गरिरहेको छ। हालसम्म ४ लाख ५२ हजार ८ सय ७४ जनालाई निःशुल्क मास्क वितरण गरिएको छ। हरेक दिनजसो औसतमा ६ सय जनालाई मास्क वितरण गर्छौं, प्रहरी प्रवक्ता कुवँर भन्छन्। जनताको अधिकार पूरा गर्नुनै सरकारको कर्तव्य भएको डा प्याकुरेलको भनाइ छ। भन्छन्, सरकारका संयन्त्रहरू धेरै छन्। सबै संयन्त्रलाई प्रभावकारी ढंगले परिचालन नै गर्न चुकेको अवस्था छ । कोरोना रोकथामका लागि निषेधाज्ञा नै अचुक रामवाण होइन। परीक्षणको दायरा पनि बढाइएको छैन। उपचार पनि राम्रो हुन सकेको छैन। यस्तो बेला घरभित्र थुनिएर बसिराख है भन्दैमा को बस्छ र ? देशभर सञ्चालित ९५ वटा माइकिङ, प्लेकार्ड, पर्चापम्प्लेट सहितको सचेतनामूलक कार्यक्रमअन्तर्गत हरेक दिन सचेत गराउँदै आएको छ।"
किरियामा बसेका आमाछोरा जलेर घाइते,फिदिम : ग्यास लिक भएर किरियापुत्री बसेको ठाँउमा आगलागी हुँदा पाँचथरको फिदिम नगरपालिका४ जोरसालमा आमासहित दुई जना छोरा गम्भीर घाइते भएका छन्। सोमबार दिउँसो दिवंगत भएका भगिरथ सापकोटाको किरियामा बसेकी ७२ वर्षीया सापकोटाकी श्रीमती चनमायासहित ४९ वर्षीय छोरा दिनानाथ र ३२ वर्षीया छोरा मदन सापकोटा घाइते भएका हुन्। सोमबार साँझ ८:४० बजे ग्यास लिक भएर भगिरथको किरियामा बसेका आमासहित दुई छोरा जलेर घाइते भएका हुन्। घाइते भएका तीनै जनाको पाँचथर अस्पतालमा उपचार सम्भव नभएपछि धरानस्थित बीपी कोइराला स्वास्थ्य विज्ञान प्रतिष्ठान घोपा रेफर गरिएको पारिवारिक स्रोतले जनाएको छ। आगलागीबाट अन्य क्षती भने नभएको जिल्ला प्रहरी कार्यालय पाँचथरका सूचना अधिकारी प्रहरी इनिस्पेक्टर डम्बदर विश्वकर्माले जानकारी दिए।
सरकारी गाडीभित्र बेहोस भेटिएका चालकको मृत्यु,"विराटनगर : विराटनगर महानगरपालिका३ मा सरकारी गाडीभित्र मंगलबार दिउँसो बेहोस अवस्थामा भेटिएका चालकको मृत्यु भएको छ। जलस्रोत तथा सिंचाई विकास डिभिजन कार्यालय सुनसरीका चालक उदयपुरको बेलका नगरपालिका३ घर भएका ३८ वर्षीय राजु ढकालको मृत्यु भएको प्रहरीले जनाएको छ। प्रहरीका अनुसार प्रदेश १ का मुख्यमन्त्री शेरधन राईको निवास नजिक उनी दिउँसो ३ बजेतिर कार्यालयको प्रदेश १०४००१ झ ०००६ नम्बरको गाडीभित्रै बेहोस अवस्थामा भेटिएका थिए। बेहोस अवस्थामा भेटिँदा चालक सिट पल्टाएर सुतेजस्तो देखिन्थे। तत्काल उद्धार गरेर उपचारका लागि नोबेल शिक्षण अस्पताल पुर्याउनसाथ चिकित्सकले ढकाललाई मृत घोषित गरेको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार झ्याल र ढोकाका सबै सिसा बन्द गरिएको गाडीभित्र चालकलाई बेहोस अवस्थामा फेला पारिएको हो। सडकको छेउमा रोकेर राखिएको सरकारी गाडीभित्र बेहोस अवस्थामा भेटिएपछि चालकलाई तत्काल उद्धार गरेर उपचारका लागि लगियो, राईले भने, तर अस्पताल पुयाउनसाथ चिकित्सकले मृत घोषित गरिदिए। उनका अनुसार बेहोस अवस्थामा भेटिएका बेला चालकलाई श्वास फेर्न निक्कै गाह्रो भइरहेजस्तो देखिन्थ्यो। कोरोना भाइरस संक्रमणको आशंकामा मृतकको पीसीआर परीक्षणको तयारी गरिएको राईले बताए। मृतक ढकाल विराटनगर महानगरपालिका३ पुष्पलाल चोकमा डेरा बस्थे। डेराबाट गाडी लिएर विराटनगरस्थित प्रदेश १ को भौतिक पूर्वाधार विकास मन्त्रालयतर्फ आउनुपर्ने चालकलाई बेहोस अवस्थामा फेला पारिएको खवर आएको र पछि मृत्यु भएपछि आफूले भेटेको जलस्रोत तथा सिंचाई विकास डिभिजन कार्यालय सुनसरीका प्रमुख चूँडाराज ढकालले जानकारी दिए। प्रहरीका अनुसार मन्त्रालयबाट कार्यालय प्रमुख ढकाललाई लिएर सुनसरीतर्फ जानका लागि चालक बिहान १० नबज्दै गाडी लिएर डेराबाट निस्किएका थिए । डेराबाट मलाई लिनका लागि बिहान १० बजे नै मन्त्रालयको क्वार्टरमा आउनुपर्ने चालक नआएपछि धेरैतिर सोधीखोजी गरियो। बारम्बार सम्पर्क गर्दा पनि फोन लागेन, प्रमुख ढकालले भने, आफन्त र परिवारका सदस्यसँग पनि सम्पर्क हुन सकेन। पछि बेहोस भेटिएको खवर पाएर पुग्दा मृत्यु नै भइसकेको थियो। स्थानीय बासिन्दाका अनुसार चालक बेहोस अवस्थामा भेटिएको स्थानमा गाडी बिहान १० बजेदेखि नै पार्किङ गरेजस्तो देखिन्थ्यो। सडककै छेउमा रोकेर राखिएको गाडीभित्रै चालक रहे पनि साइड नदिएपछि अरु सवारी साधनका चालकले गएर हेर्दा बेहोस अवस्थामा देखेर प्रहरीलाई खवर गरेको जानकारी डीएसपी राईले दिए। राईले मृतकको शवको पोस्टमार्टम तथा अनुसन्धानपछि घटनाको विस्तृत विवरण प्राप्त हुने जानकारी दिए। अस्पतालले भने गाडीका सिसाहरु बन्द गरिएका कारण अक्सिजनको आपूर्ति रोकिएर सास फेर्न नसक्दा चालकको मृत्यु भएको हुनसक्ने आशंका गरेको छ। गाडीभित्र आफ्नै सिटमा बेहोस अवस्थामा भेटिएका चालक। तस्बिर : किशोर बुढाथोकी"
स्याङ्जामा जेठ मसान्तसम्म निषेधाज्ञा लम्बियो,"स्याङजा : स्याङ्जामा आउँदो जेठ ३१ सम्मका लागि निषेधाज्ञा लागू गरिएको छ। जेठ २५ गते मध्यरातसम्मका लागि जारी गरिएको निशेधाज्ञालाई बढाएर जेठ मसान्तसम्म पुर्याइएको हो। सो अवधीमा राजश्व संकलन, विपद् व्यवस्थापन र सरकारी कामकाजका लागि एटीएम बाहेक बैंकिङ्ग सेवा समेत पूर्णरुपमा बन्द गरिने भएको छ। थप निषेधाज्ञालाई कडाइका साथ लागू गरिने प्रमुख जिल्ला अधिकारी दिपकराज नेपालले जानकारी दिए। औषधीजन्य सामग्री बाहेक खाद्यान्नजन्य सामग्री खरिदका लागि बिहान ५ बजेदेखि ९ बजेसम्म मात्रै खुल्ला राखिने निर्णय भएको छ। अत्यावश्यक काममा बाहेक घरबाट ननिस्कन समेत प्रशासनको आग्रह छ। स्याङ्जामा कोरोना संक्रमण दर बढेसँगै निषेधाज्ञाको समय थप गरिएको हो । कोरोनाको दोस्रो लहर चलसँगै जिल्लामा हालसम्म ९३ ज्यान गुमाएका छन भने दुई हजार छ सय ६३ जना संक्रमितमध्ये एक हजार दुई सय ९३ सक्रिय संक्रमित रहेका छन्। योसँगै जिल्लामा चौथो पटक निषेधाज्ञा थप भएको हो।"
पिकअप भ्यान दुर्घटनामा चालकसहित एक महिलाको मृत्यु,फिदिम : पाँचथरको हिलिहाङ गाँउपालिका ७ भारपाको टारीस्थित मेची राजमार्गमा मंगलबार पिकअप भ्यान दुर्घटना हुँदा चालकसहित एक महिलाको मृत्यु भएको छ । ताप्लेजुङको पाथिभरा याङवरक गाउँपालिका २ थेचम्बु घर भएका अन्दाजि ३२ वर्षीय सवारी चालक मिलन बिष्ट र पिकअपमा सवार सोही गाँउकी अन्दाजी २५ वर्षीया सीता अधिकारीको घटनास्थमै मृत्यु भएको हो । खाद्यान्न बोकेर झापादेखि ताप्लेजुङतर्फ गइरहेको प्रदेश नं०१००१ च ७६९१ नम्बरको पिकअप दुर्घटनामा परेको हो। जिल्ला प्रहरी कार्यालय पाँचथरका सूचना अधिकारी प्रहरी इन्स्पेक्टर डम्बर विश्वकर्माका अनुसार सडकबाट करिब ५० मिटर तल पिकअप झरेको थियो । मृतकको पोष्टमार्टमका लागि पाँचथर अस्पताल ल्याइएको छ ।
"भेरीमा डुबेर बहिनीको मृत्यु, दिदी बेपत्ता",जाजरकोट : भेरी नदीमा डुबेर पश्चिम रुकुमकी एक बालिकाको मंगलवार मृत्यु भएको छ। उनकी दिदी नदीमा बेपत्ता भएकी छन्। एक किशोर घाइते भएका छन्। पश्चिम रुकुमको चौरजहारी नगरपालिका १२ दुरनेटाका अम्बर डाँगीकी ११ वर्षीय छोरी गीताको नदीमा डुबेर मृत्यु भएको प्रहरीले जनाएको छ। जाजरकोट प्रहरीका अनुसार उनकी दिदी दीपा नदीमा बेपत्ता भएकी छन्। सँगै गएका सोही ठाँउका १७ वर्षीय रामबहादुर डाँगी घाइते भएका छन्। उनलाई नदीमा बग्दाबग्दै उद्धार गरिएको हो। जाजरकोट भेरी नगरपालिका १ रावतगाँउमा रहेका आफन्त भेट्न आएका उनीहरु गर्मी छल्न भन्दै नदीमा पौडी खेल्न थालेको र पौडी खेल्ने क्रममा रामबहादुरलाई नदीले बगाउन थालेपछि उद्धारका लागि गएका दिदी बहिनी समेत बगेका थिए। गीता र रामबहादुरलाई तत्काल स्थानीयले उद्धार गरे पनि उपचारको क्रममा गीताको जाजरकोट अस्पतालमा मृत्यु भएको प्रहरीले जनाएको छ। रामबहादुरको अवस्था भने सामान्य बन्दै गएको छ। बेपत्ता दीपाको खोजी भइरहेको भेरी नगरपालिका १ कालेगाँउका सहदेव बस्नेतले बताए।
