शीर्षक,विवरण
गठबन्धनमा झन् दरार,"कांग्रेस तत्काल अनुमोदनको पक्षमा, माओवादीसमाजवादी भन्छन्, अहिले हुँदैन, चुनावपछि मात्रै काठमाडौं : एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने पक्षमा छ। माओवादी केन्द्र, नेकपा एकीकृत समाजवादी तत्काल सम्झौता अनुमोदनको पक्षमा देखिएका छैनन्। गठबन्धनका मुख्य तीन दलका नेताबीच यही विषयमा बिहीबार बालुवाटारमा छलफल भएको छ। माओवादी अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपाल प्रधानमन्त्री शेरबहादुर देउवासँग भेट गर्न बालुवाटार पुगेका थिए। देउवा र दाहालले एमसीसीलाई पठाएको पत्र सार्वजनिक भएपश्चात् तीन नेताको पहिलो जमघट हो यो। दाहालले एमसीसीको विषय चुनावपछि लैजाने प्रस्ताव गरेको बालुवाटार स्रोतले बतायो। दाहालको प्रस्ताव थियो, पत्र सार्वजनिक भएसँगै पार्टीभित्र समस्या सिर्जना भएको। साथीहरूको धारणा पनि सुन्नुपर्ने हुनाले बरु निर्वाचनपछि एमसीसीको विषयलाई जोडौं। दाहालकै पछि लागेका नेपालले अहिले एमसीसीको पक्षमा जान नसकिने जवाफ प्रधानमन्त्री देउवालाई दिएका थिए। कांग्रेस प्रवक्ता डा प्रकाशशरण महतले एमसीसीका विषयमा विशेष छलफल भएको बताए। सभामुखले एमसीसीलगायत सरकारी विधेयक रोक्न नमिल्ने डा महतको भनाइ छ। सभामुखको काम के हो ? सरकारका महत्वपूर्ण विधेयकहरू सदनमा टेबल गर्ने नै हो जस्तो लाग्छ, डा महतले भने, एमसीसीबारे पनि छलफल भएको छ। अन्योल समाप्त गरेर संसदीय प्रक्रिया अघि बढाउनुपर्छ। संसद्मा एमसीसी लानुपर्छ भन्नेमा साथीहरूको धारणा छ। पार्टीको कार्यसम्पादन समिति बैठकमा पार्टी सभापतिसमेत रहेका प्रधानमन्त्रीलाई एमसीसीको विषय बुँदाबुँदा प्रस्ट पारी ढुक्कले पास गर्नेतर्प लाग्न आह्वान गरिएको कांग्रेसका अर्का नेता डा रामशरण महतले बताए। भने, गठबन्धनको विषय र एमसीसी फरक विषय हो। एमसीसी विकासको पाटो हो भने गठबन्धन भनेको सहमतिमा पनि अगाडि जान सकिने विषय हो। यति महत्वपूर्ण अनुदान पटकपटक नआउने उनले बताए। भने, सभापतिज्यू सकारात्मक हुनुहुन्छ। उहाँले संक्षेपमा ल्याउनुहोस् म अरू साथीहरूसँग पनि कुरा गर्छु भन्नुभएको छ। दाहालले जेसुकै बोली फेरे पनि उनी एमसीसीकै पक्षमा रहेको पत्रले प्रस्ट पारेको उनले बताए। अर्का नेता डा शशांक कोइरालाले निर्वाचनमा गठबन्धनका विषयमा कांग्रेसले आफ्नो अस्तित्व राख्नुपर्छ भनेको सुनाए। भने, मैले कसैसँग मिलेर जानुहुँदैन भनें। बाँकी अरू कुरा उठेन। डा कोइरालाले एमसीसी देशको बाटो र बिजुली आउने पाटो भएको बताए। भने, यसमा कांग्रेस एकमत छ। एमसीसी पास हुनुपर्छ भन्ने नै हो। कांग्रेसकै अर्का नेता रामहरि खतिवडाले एमसीसीलाई गिजोल्न खोज्नुको अर्थ नरहेको बताए। सत्तामा हुँदा ठीक प्रतिपक्षमा हुँदा त्यही कुरा बेठीक भन्ने संस्कार हटाउनुपर्छ। एमसीसी र गठबन्धन फरक कुरा हो। गठबन्धनको नाममा बालहठ जस्तो बार्गेनिङ गर्ने काम नगरौं, नेता खतिवडाले भने। माओवादी नेता हितबहादुर तामाङले यथास्थितिमा पास गर्न हुँदै भन्ने धारणा पार्टीको रहेको बताए। राष्ट्रहितविरुद्ध जेजे प्रश्न उठेका छन्, यसको जवाफ आएसम्म पास गर्न सकिँदै भन्ने नै हाम्रो धारणा हो, नेता तामाङले भने। कांग्रेस एमसीसीलाई लिएर गठबन्धन भत्काउन लाग्ला भन्ने नलागेको उनले बताए। गठबन्धन भत्काए यसको परिणाम त प्रधानमन्त्री र कांग्रेस दुवै बेहार्नु पर्छ नि त, उनले भने, गठबन्धन भत्किँदा प्रधानमन्त्री पद पनि के होला ? चुनाव गराउन पाउने यस्तो मौका पनि चुक्ला। यसैले प्रधानमन्त्रीबाट यो दुस्साहस होला जस्तो लाग्दैन। प्रधानमन्त्री अमेरिकालाई नचिढ्याउने र सजिलो बाटोबाट एमसीसी पास गर्न सकिन्छ कि भनेर लागेको उनले बताए। दाहालले अमेरिकालाई चिठी लेख्नुको मूल आशय यो बीचमा एमसीसीको विषयमा व्यापक छलफल गर्ने र राष्ट्रिय सहमति जुटाउने रहेको दाबी उनले गरे। ४५ महिनामा यो विषय एउटा निकासमा पुग्न सकिन्छ भन्ने अध्यक्षलाई लागेको थियो। तर, छलफलसम्म पनि भएन, उनले भने। उनले एमालेले सदन चल्न नदिएकाले सम्झौता टेबल गर्ने अवस्था पनि नरहेको बताए। नेकपा एकीकृत समाजवादीका नेता डा विजय पौडेलले कांग्रेस वा अमेरिकाको दबाबमा एमसीसी यथास्थितिमा पास गर्ने पक्षमा नरहेको स्पष्ट पारे। भने, कांग्रेस वा अमेरिकाले दबाब दिँदैमा वा धम्क्याउँदैमा हामी जस्ताको तस्तै यो एमसीसी पास गर्दैनौं। अमेरिकाले हाम्रो संवेदनशीलतालाई बुझ्नुपर्यो। होइन भने फिर्ता लगे पनि भइगयो नि ! उनले एमसीसी फेल नै गर्नुपर्छ भन्ने पक्षमा नरहे पनि कुनै पनि हालतमा यथास्थितिमा पास गर्ने पक्षमा नरहेको बताए। प्रधानमन्त्री देउवा गठबन्धन भत्काएर एमसीसी पास गर्नेतर्प लागे उनकै लागि दुर्भाग्य हुने चेतावनी उनले दिए। प्रधानमन्त्रीले खोलो तर्यो लौरो बिर्सियो त गर्नु भएन नि ! उहाँले गठबन्धनको महत्व बुझनुपर्यो, उनले भने। जसपामा एमसीसीको विषयमा दुईधार छ। डा बाबुराम भट्टराई एमसीसी पास गर्नुपर्ने पक्षमा छन्। उपेन्द्र यादव मौन छन्। उक्त पार्टीका नेता मो इस्तिायक राईले एमसीसीलाई बिनासित्ति विवादमा ल्याउने काम भइरहेको बताए। यो विषय संसद्मा पेस हुनुपर्ने उनले बताए। संसद्मा टेबल गरिनुपर्छ। छलफल हुनुपर्छ, उनले भने, राष्ट्रिय हितमा हुने कुनै पनि कुरालाई भ्रम छर्ने काम गर्नु हुँदैन। गठबन्धन विषय एमसीसीसँग नजोड्न पनि उनले आग्रह गरे। राष्ट्रिय जनमोर्चाकी नेता दुर्गा पौडेलले एमसीसीका कारण गठबन्धनलाई असर नपार्ने बताइन्। हाम्रो पार्टीको सुरुदेखि नै एमसीसी संसद्मा लैजानै हुन्न भन्ने धारणा हो। यो गठबन्धन बन्नुभन्दा पनि पहिलादेखि नै हामी एमसीसीविरुद्ध नै छौं। तर यसले गठबन्धनमा असर पार्छ जस्तो मलाई लाग्दैन। माओवादीले किन बैठक गरेन ? माओवादी केन्द्रले केन्द्रीय समिति बैठक स्थगन गरेको छ। एमसीसीका विषयमा पार्टीभित्र चर्को विरोध हुने भयका कारण नै बैठक रोकेको देखिन्छ। एमसीसी मुख्यालयलाई लेखेको पत्रका विषयमा आलोचना भइरहेको छ। दाहालले उक्त पत्र सार्वजनिक नभएसम्म पत्र नै नलेखेको दाबी गर्दै आएका थिए। पत्र सार्वजनिक भएपछि भने उनले बोली फेरेका छन्। एमसीसीका विषयमा मुख्य नेताहरू छलफलमा केन्द्रित हुनुपर्ने भएका कारण बैठक सारिएको नेता तामाङले बताए। मुख्य नेता एमसीसीको विषयमा केन्द्रित हुनुपर्ने भयो अनि बैठक अर्काे सूचना नआएसम्मको लागि स्थगित गरिएको छ, उनले भने। डा कोइरालाको दौडाहा कांग्रेस नेता डा शेखर कोइरालाले विभिन्न दलका शीर्ष नेताहरूसँग भेट गर्न थालेका छन्। एमसीसी र आगामी निर्वाचनमा कसरी अघि बढ्ने भन्ने विषयमा डा कोइरालाले छलफल गरेका छन्। उनी बुधबार एमाले अध्यक्ष केपी शर्मा ओलीलाई भेट्न बालकोट पुगेका थिए। ओलीका प्रेस संयोजक रामशरण बजगाईंले दुई नेताबीच सदनको अवरोध खोल्ने विषयमा कुराकानी भएको बताए । माओवादी अध्यक्ष दाहाल र डा कोइरालाबीच बिहीबार निर्वाचनमा गठबन्धनबारे छलफल भएको जनाइएको छ। कोइराला दाहाललाई भेट्न खुमलटार पुगेका थिए। दुई नेताबीच करिब २ घण्टा कुराकानी भएको थियो। भेटमा संसद् सञ्चालन, स्थानीय निर्वाचन र एमसीसीका विषयमा छलफल भएको थियो। भेटमा दाहालको भनाइ उदृधृत गर्दै प्रेस सल्लाहकार सूर्यकिरण केसीले भने, चुनावमा गठबन्धन गरेरै जाने हो अब तपाईंहरूले सहयोग गर्नुहोस् भन्दै प्रस्ताव राख्नुभएको हो। दाहालले आगामी चुनावमा गठबन्धन गर्दा अहिलेको सरकार पनि बच्ने तथा संविधान र लोकतन्त्रको रक्षाका निमित्त समेत गठबन्धनले आफ्नो उद्देश्यबमोजिम काम गर्न सक्ने बताएका थिए। दाहालले भनेका थिए, चुनावसम्मै गठबन्धनमै जाऔं। गठबन्धनले सबैलाई राम्रै हुन्छ। कांग्रेसमै पनि तपाईंहरूको समूह चुनावमा एक्लै जानुपर्छ भन्दै हुनुहुन्छ भन्ने सुन्दै छु। त्यसो गर्दा कांग्रेसलाई नै असर गर्न सक्छ। विरोध नगरिदिनुहोस्। कोइरालाले भने गठबन्धन गर्दानगर्दा कांग्रेसलाई कुनै प्रभाव पार्न नसक्ने बताएका थिए। गठबन्धन गर्दा कांग्रेसलाई कुनै फाइदा नहुने बताएका थिए कोइरालाको भनाइ उद्धृत गर्दै उनका स्वकीय सचिव दिनेश थपलियाले भने, सरकारमा गठबन्धन छँदै छ। आगामी सरकारमा पनि गठबन्धन गर्न सकिन्छ। अहिले चुनावमा गठबन्धन गरेर कांग्रेसलाई कुनै फाइदा छैन। त्यो हामीसँग अनुभव छ। कोइरालाले भनेका थिए, कांग्रेसले तपाईंलाई भोट हाल्छन्। तर, तपाईंका कार्यकर्ताले रूखमा भोट हाल्दैनन्। बरु एमालेतिरै लाग्छन्। त्यसैले गठबन्धन गर्दा तपाईंलाई र कांग्रेस दुवैलाई फाइदा छैन। नेता कोइरालाले एमसीसीका विषयमा नअकमकाउन भनेका थिए। भने, संसद्बाट अनुमोदन गर्नुपर्ने विषय किन यसरी प्रभावित भयो ? तपाईंको धारणा स्पष्ट आउनुपर्यो। सरकारमा बस्नुभएको छ अनि यसलाई उल्टै गिजोल्दै पनि हुनुहुन्छ। जनतालाई पनि भ्रम सिर्जना गराउनुभयो। कोइरालाको भनाइ उल्लेख गर्दै उनका स्वकीय सचिव थपलियाले भने, राष्ट्रिय राजनीतिलाई समेत प्रभाव पार्ने काम भयो। एमसीसीलाई संसद्मा टेबल गराउनुस्। त्यसपछि त्यहाँ छलफल हुन्छ र त्यसलाई पास गराएर अघि बढ्न सहज हुन्छ। संसद्मा टेबल गर्ने वातावरण बनाउनुहोस्। अवरोध गर्ने कुरा राम्रो होइन। दाहालले भने चुनावअघि एमसीसी पास गर्न सकिने वातावरण पार्टीमा नरहेको बताएका थिए। उनको भनाइ उद्धृत गर्दै दाहालको सचिवालय स्रोतले भन्यो, चुनावअघि एमसीसी पास गर्न सकिँदैन। मैले प्रधानमन्त्रीजीसँग बिहीबार बिहानको भेटमा पनि अनुरोध गरेको छु। ठीक छ छलफल गरौं केही समय हामीसँग बाँकी छ। चुनावअघि एमसीसी पास गराउन सहज छैन।कोइरालाले सत्ता गठबन्धन र सरकारले संसद् सञ्चालनका लागि पहल लिनुपर्ने बताएका थिए। धेरै समयदेखि संसद् अवरुद्व भएको छ। यसले कसैलाई पनि फाइदा गरेको छैन, गठबन्धन र सरकारले यसबारे पहल लिनुपर्यो, संसद् खुलाउनुपर्यो, संसद्मा जनताका समस्या र सवालहरूमाथि छलफल हुनुपर्यो, कोइरालाले भनेका थिए। सभामुखको काम सरकारका महत्वपूर्ण विधेयकहरू सदनमा टेबुल गर्ने नै हो। एमसीसीका बारेमा पनि छलफल भएको छ। संसद्मा एमसीसी लानुपर्छ भन्ने साथीहरूको धारणा छ। डा प्रकाशशरण महत, प्रवक्ता, कांग्रेस राष्ट्रहितविरुद्ध जेजे प्रश्न उठेको छन्, यसको जवाफ आएसम्म पास गर्न सकिँदैन भन्ने नै हाम्रो धारणा हो। गठबन्धन भत्किँदा प्रधानमन्त्री पद पनि के होला ? चुनाव गराउन पाउने यस्तो मौका पनि चुक्ला। यसैले प्रधानमन्त्रीबाट यो दुस्साहस होला जस्तो लाग्दैन। हितबहादुर तामाङ, नेता, माओवादी केन्द्र कांग्रेस वा अमेरिकाले दबाब दिँदैमा वा धम्क्याउँदैमा हामी जस्ताको तस्तै यो एमसीसी पास गर्दैनौं। प्रधानमन्त्रीले खोलो तर्यो लौरो बिर्सियो त गर्नु भएन नि ! उहाँले गठबन्धनको महत्व बुझनुपर्यो। डा विजय पौडेल, नेता, नेकपा एकीकृत समाजवादी हाम्रो पार्टीको सुरुदेखि नै एमसीसी संसद्मा लैजानै हुन्न भन्ने धारणा हो। यो गठबन्धन बन्नुभन्दा पनि पहिलादेखि नै हामी एमसीसीको विरुद्धमा नै छौं। तर, यसले गठबन्धनमा असर पार्छ जस्तो मलाई लाग्दैन। दुर्गा पौडेल, नेता, राष्ट्रिय जनमोर्चा तीन नेतालाई अमेरिकी मन्त्रीको ताकेताअमेरिकी अनुदान सहायतासम्बन्धी सम्झौता अघि बढाउने विषयमा अमेरिकाले ताकेता गरेको छ। उसले छिटो निर्णयमा पुग्न प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल र एमाले अध्यक्ष केपी शर्मा ओलीलाई आग्रह गरेको छ। अमेरिकी सहायक विदेशमन्त्री डोनाल्ड लूले बिहीबार देउवा, ओली र दाहाललाई फोन गरी अलमल नगर्न आग्रह गरेका हुन्। एमसीसी संसद्बाट अनुमोदन नगरे नेपाल र अमेरिकाको सम्बन्धमै असर पर्न सक्ने चेतावनी सहायकमन्त्री लूले दिएका छन्। आफूले दिएको अनुदान सहायता परियोजना फिर्ता भए चीनले हस्तक्षेप गरेको अर्थमा बुझ्ने उनको भनाइ थियो। उहाँले एमसीसी पारित गरेर जानुपर्छ। यसलाई कार्यान्वयनमा लिएर जानुहोस्, सहयोग गर्नुहोस् भन्नुभयो, एमाले विदेश विभाग प्रमुख डा राजन भट्टराईले अन्नपूर्ण पोस्ट्सित भने। त्यसो नगर्दा अप्ठ्यारो हुने बताएको नेता डा भट्टराईले सुनाए। नेपाल र अमेरिकाबीच पुरानो सम्बन्ध हो। तपाईंहरू यसरी सहमति भइसकेको विषयमा पछाडि हट्नु राम्रो हुँदैन। यसले द्विपक्षीय सम्बन्धमै असर गर्न सक्छ भन्ने हिसाबले कुरा गर्नुभयो, डा भट्टराईले भने। एमाले अध्यक्ष ओलीले एमसीसीका विषयमा आफ्नो कुरा राख्दै आएको डा भट्टराईले उल्लेख गरे। ओलीले आफू जिम्मेवारीमा नरहेको र सरकारमा रहेकाहरू एकमतका साथ आउँदा पारित गर्न सक्ने प्रष्ट पारेको उनले सुनाए। संसद्मा ल्याएर पारित गर्न उनीहरू (सत्तारुढ गठबन्धन)लाई कुनै अप्ठ्यारो छैन। सरकारमा रहेकाहरूको फरकफरक मत छ। उनीहरूको एउटै मत रहोस् अथवा कसरी आउँछन् ? पर्खिरहेका छौं, उनले ओलीको भनाइ उद्धृत गर्दै भने, सरकारको तर्फबाट प्रस्ताव ल्याएपछि हामीले आफ्नो धारणा के राख्ने, त्यो विषयमा प्रष्ट पार्छौं। द्विपक्षीय सम्बन्धमा एउटै विषयले असर पार्छ भन्ने हिसाबले भने प्रस्तुत नहुन ओलीले आग्रह गरेको उनले सुनाए। एउटै विषयले सम्बन्धमा असर गर्छ भन्ने हिसाबले तपाईंहरू पनि प्रस्तुत हुनुहुँदैन। हामी पनि हुँदैनौं। हाम्रो सम्बन्ध धेरै पुरानो हो। बहुआयामिक सम्बन्ध छ, ओलीले भनेका थिए, त्यस्तो सम्बन्धलाई एउटा ईस्युमा फरकफरक ठाउँमा उभियो भनेर त्यसकै आधारमा सम्बन्धमा तलमाथि हुन्छ भन्ने कुरा हामीले गर्नुहुँदैन। लूले प्रधानमन्त्री देउवालाई छिटो पहल कदमी लिन आग्रह गरेको जनाइएको छ। देउवाले आफू सम्झौता संसद्मा टेबल गर्न तयार रहेको जवाफ दिए। उनले सत्ता गठबन्धनमा रहेका कम्युनिस्टहरूले अठ्यारो पारिरहेको बताएका थिए। समयसीमाभित्र सम्झौता पारित गराउने प्रतिबद्धता उनले जनाएका थिए। कांगे्रस प्रवक्ता डा प्रकाशशरण महतले देउवा र लूबीच टेलिफोन कुराकानी भएको जानकारी दिए। लूले दाहाललाई सम्झौता संशोधन हुन नसक्ने स्पष्ट पारेका थिए। दाहालले निर्वाचनपछि पारित गर्ने आश्वासन लूलाई दिएको स्रोतले बताएको छ। दक्षिण तथा मध्यएसिया मामिलासम्बन्धी मन्त्री लूले गत मंसिरमा नेपाल भ्रमण गरेका थिए। त्यसबेला उनले देउवा, ओली र दाहालसँग भेटवार्ता गरेका थिए। देउवा, दाहाल र नेकपा एकीकृत समाजवादीका अध्यक्ष माधवकुमार नेपालबीच बिहीबार मात्रै एमसीसीबारे छलफल भएको थियो। दाहाल र नेपालले अहिले एमसीसी पास नगर्न देउवालाई आग्रह गरेका थिए। ओली प्रधानमन्त्री भएका बेला २०७६ असार ३० गते सम्झौता अनुमोदनका लागि संसद्मा दर्ता गरिएको थियो। अढाई वर्ष नाघ्दा पनि उक्त प्रस्ताव संसद्मा भएको छैन। देउवा र दाहालले फागुन १६ गतेसम्मको समय मागेको एमसीसी मुख्यालयले जनाएको छ। तर, सभामुख अग्निप्रसाद सापकोटाले प्रतिनिधिसभा बैठक लगातार सारेको सार्यै छन्। देउवा र दाहालले १३ असोजमा एमसीसी अनुमोदनको वातावरण बनाउन ४५ महिना समय मागेर एमसीसीलाई पत्र पठाएको हालै सार्वजनिक भएको छ। पत्र सार्वजनिक नहुँदासम्म दाहालले त्यसलाई अस्वीकार गर्दै आएका थिए।"
भ्रष्टाचार नियन्त्रणको सुरुवात नेताबाटै,"राजनीतिक दल नै भ्रष्टाचारमा लिप्त भए भने देश कसरी बन्छ त ? सबै नीतिको मूल नीति राजनीति हो । राजनीतिकर्मी वा दलहरू देश र जनताप्रति इमान्दार हुने, सुशासन कायम गर्ने र भ्रष्टाचार निवारण गर्नेमा जुट्ने हो भने देश उँभो लाग्न धेरै समय लाग्दैन। यी उद्देश्यलार्ई हामीले कार्यान्वयन गर्न सकिरहेका छैनांै। भ्रष्टाचार नियन्त्रणमा अख्तियार दुरुपयोग अनुसन्धान आयोग र यसका पदाधिकारीको महत्वपूर्ण भूमिका हुन्छ। अख्तियारको जिम्मेवारी पनि भ्रष्टाचार निवारण, सुशासन स्थापना गर्ने र कमिसन खोरलार्ई नियन्त्रणमा लिई, निवारणमा सहयोग गर्ने नै हो। तर, हुन सकिरहेको छैन। राज्यसत्ता सञ्चालकको कमजोरीका कारण अख्तियारले प्रभावकारी काम गर्न सकिरहेको छैन। नेताहरूले आफैंबाट भ्रष्टाचार नियन्त्रणको सुरुवात गर्नुपर्छ। सर्वप्रथम कमिसन खानेलार्ई कारबाहीको दायरमा ल्याउन जरुरी छ। भ्रष्टाचार गरेको व्यक्ति कोही पनि उम्कनु हुँदैन। यसको निवारणका लागि अख्तियारले स्वच्छ तवरले काम गर्नुपर्छ। राजनीतिक दल मात्र होइन, न्यायालय, अख्तियारलगायत अन्य क्षेत्रले पनि यसमा सहयोगी भूमिका निर्वाह गर्नुपर्छ। यसका लागि हाम्रो सोचमा परिवर्तनको आवश्यक्ता छ। भ्रष्टाचार गर्नु हुँदैन, यो अपराध हो, देशको अहितमा छ, भन्ने दिल र दिमागमा राख्न सक्यौं भने भ्रष्टाचार नियन्त्रण गर्न कुनै कठिनाइ हुँदैन। त्यसैले पदमा बस्ने सबैको सोचमा परिवर्तन नहुँदासम्म यसको अन्त्य असम्भव छ। कर्मचारीतन्त्र, राजनीतिक दल, सामाजिक अभियन्ता, सुरक्षा निकाय सबै क्षेत्रले यतातिर ध्यान केन्द्रित गर्नुपर्छ। यसको नेतृत्व राजनीतिक नेतृत्वबाटै हुनुपर्छ। नेतृत्वले उच्चस्तरदेखि तल्लो तहसम्म नियन्त्रण गर्नुपर्छ। सबैको दिमागमा कमिसन खान हुन्न भन्ने आउनुपर्छ। कर्मचारीतन्त्र पनि भ्रष्टाचारमा मुछिएको छ। सबै कर्मचारी, नेता भ्रष्ट छन् भन्न खोजेको होइन। इमान्दार पनि छन्। एकाधका कारण सबै नेतालार्ई भ्रष्टाचारको ट्याग लाग्ने गरेको छ। तर, कतिपय ठाउँमा नेतालार्ई कर्मचारीले नेतृत्व गरिररहेका हुन्छन्। कर्मचारीले आफूखुसी चलाउन खोज्छन्। त्यसले पनि समस्या उत्पन्न भइरहेको छ। यसलार्ई अन्त्य गर्न सबै पक्ष लाग्नुपर्छ। राजनीतिक दलको भूमिका जनतालार्ई न्याय दिने र सुशासन कायम गर्ने हो। भ्रष्टाचार निवारणमा लाग्ने हो, गर्नेतर्फ होइन। भ्रष्टाचार गर्नेलार्ई कानुनको दायरमा ल्याउनैपर्छ। कर्मचारीतन्त्र भ्रष्टाचार नियन्त्रणमा सामाजिक अभियन्ता, न्यायालय र सञ्चारको भूमिका महत्वपूर्ण हुन्छ। सबैले देशको हितमा सोच्नु जरुरी छ। भ्रष्टाचार अन्त्य गरी सुशासन कायम गर्न सक्यौं भने मात्र देश उँभो लाग्ने हो। यसका लागि राजनीतिक दलले नै पहल गर्नुपर्छ। राजनीतिक दल नै भ्रष्टाचारमा लिप्त भए भने देश कसरी बन्छ त ? कर्मचारीतन्त्रको भ्रष्टाचारलार्ई पनि राजनीतिक दलले नियन्त्रण गर्नुपर्छ। कतिपय ठाउँमा कर्मचारीले मन्त्रीलार्ई समेत आफ्नो तवरले चल्न दिँदैनन्। आफूले भनेको नमाने विभिन्न बहाना बनाएर बाधा अड्चन ल्याउँछन्। समस्या बुझेर कर्मचारीतन्त्र नियन्त्रण गरी सुशासन कायम गर्न राजनीतिक दल लाग्नुपर्छ। बिडम्बना, के छ भने यहाँ ५१० प्रतिशतले मात्र राज्यसत्ता चलाउँछन्। पार्टी पनि तिनैको हातमा छ। अर्थतन्त्र पनि थोरै व्यक्तिको हातमा छ। राज्यसत्ता कसको हातमा छ तभन्दा मुट्ठीभरको हातमा। तिनीहरूले नै नेतृत्वदायी भूमिका निर्वाह गर्नुपर्छ। १० प्रतिशत उच्च ओहोदामा पुगेका व्यक्तिले देश र समाजका विषयमा सोच्ने हो भने पनि तल्लो तहका व्यक्तिले सिको गर्न सक्छन्। उच्च तहका नेता कर्मचारी र न्यायालयको नै ध्यान पुग्न सकिरहेको छैन। कानुनअनुसार कारबाही गर्न नसकेको अवस्था छ। जनतामा एक खालको आक्रोश छ, नेता भ्रष्टाचार गर्छन् भन्ने। नागरिक सुशासन, राष्ट्रियता, समाज र न्यायको पक्षमा बोली नै छन्। आवाज उठाएकै छन्। नेतृत्वमा पुगेका नेता र उच्च पदका व्यक्तिले सोच परिवर्तन गरेर कदम चाल्नुपर्छ। मैले मात्र सोचेर पुग्दैन। हामीले सोच्नुपर्छ। नीतिगत भ्रष्टाचार होस् वा प्रत्यक्ष, यसका लागि सोच नै बदल्नुपर्छ। जब यो गर्नु हुँदैन वा यसो गर्नु अपराध हो, भन्ने नसोचेसम्म भ्रष्टाचार नियन्त्रण सम्भव छैन। भ्रष्टाचार नियन्त्रणको दायित्व संसदीय समितिको पनि हो। हामीले कहाँ त्यस्तो हुन्छ, खोजबिन, अध्ययन, अनुसन्धान गर्न सक्छौं, तर समिति आफैंले कारबाही गर्ने अधिकार छैन। समितिले सरकारलार्ई निर्देशन दिने हो। कारबाही गर्ने नगर्ने सरकारको कुरा हो। अनि कतिपय भ्रष्टाचारीले सफाइ पाएको अवस्था छ। समितिका तर्फबाट अनुगमन गर्ने, निर्देशन दिने काम त ठाउँमा भइरहेकै छन्। आफ्नो कार्यक्षेत्र अनुसारको काममा सबैले इमान्दारपूर्वक लाग्नुपर्छ। सरकार, संसद् न्यायालय, अख्तियारको आफ्नै कार्यक्षेत्र छ। यो सबैलार्ई नियन्त्रण गरी। अख्तियारले एक, दुई हजार खानेलाई होइन, अर्ब र खर्ब खानेलाई समात्न पर्यो। कारबाही गर्नुपर्यो। जबसम्म कडा कारबाही हुँदैन। त्यही प्रक्रिया दोहोरिन्छ। संसद् र समितिमा नीतिगत भ्रष्टाचार भएको मलाई खासै थाहा छैन। तर, समितिमा केही स्वार्थ बाझिएका कुराहरू हामी उल्टाइदिन्छौ। मेरो नेतृत्वमा पनि धेरै विधेयक आए। हामीले बनायौं। जनतालाई के फाइदा हुन्छ भनेर कानुन निर्माण गर्न लागेका छौं। मलाई लाग्छ अन्य समितिले पनि त्यही गरेका होलान्। मेरो विचारमा भ्रष्टाचार नियन्त्रण गर्न सोच नै बदल्नुपर्छ। कर्मचारी राजनीतिक दल, न्यायालय अख्तियार सबैले सोच बदल्नुपर्छ। मान्छेले करोड कमाए पनि उही हो। अर्ब कमाए पनि उही हो। आखिर मानिसले किन भ्रष्टाचार गर्छ ? १५ हजार कमाउने पनि यही धर्तीमा बाँचेको छ। अर्ब जम्मा गर्ने पनि बाँचेको छ। आखिर किन भ्रष्टाचार गर्ने ? मानिसलाई गाँस बास र कपास चाहिन्छ । कालो धन थुपार्ने सोचमा किन लाग्छ मानिस ? एउटा ओत चाहियो खानुपर्यो त्यति त हो। सम्पत्ति जम्मा गर्ने र धनी बन्ने मानवीय सोचका कारण नै भ्रष्टाचार बढिरहेको छ। नेतृत्वले गरेको भ्रष्टाचार देखेर देखासिकी गर्ने क्रम बढेको छ। हाकिमले बिलसिताका लागि धेरै मूल्यको कार चढ्यो भने साना कर्मचारीलाई पनि त मोटरसाइकल चढ्न मन लाग्छ। देखासिकीका कारण हाम्रो देश बिग्रिएको छ। हाम्रो देशमा भ्रष्टाचार अन्त्य गर्ने हो भने माथिल्लो तहका व्यक्तिहरूले एक्सनमा जानुपर्छ। जस्तैः उच्च तहका कर्मचारी, राजनीतिक दलका प्रमुख नेता, न्यायालयका प्रमुख, अख्तियारका पदाधिकारीमध्ये १० देखि १५ जनाले सोच परिवर्तन गरेर हिम्मतका साथ एक्सनमा जानुपर्छ। त्यसपछि मात्र भ्रष्टाचारको अन्त्य गर्न सकिन्छ। नत्र सधैंको अवस्था यही हो। खाने बानी परेकाहरू खाइरहन्छन्। यो प्रक्रिया बढदै जान्छ। भ्रष्टाचार कहिल्यै निवारण हुन सक्दैन।(घर्ती प्रतिनिधिसभाको शिक्षा तथा स्वास्थ्य समिति सभापति हुन् । )"
"समिति ठहर गर्ने, सरकार मौन बस्ने","लेखा समितिले भ्रष्टाचार भएको भनेर प्रतिवेदन बनाइ संसद्मा पेस गर्ने हो। तर, कार्यान्वयन गर्ने निकायले गरेन भने के लाग्छ ? मुलुकमा नीतिगतदेखि वित्तीयलगायतका सबै ठाउँमा आर्थिक अनुशासनहीनता व्यापक छ। राज्य संयन्त्रमा आर्थिक अनुशासन भंग हुँदै गएको छ। आर्थिक अनुशासनहीनता बढ्दै जाँदा राज्य संयन्त्र कमजोर हुन्छ र राज्य नै असफल हुने खतरा रहन्छ। यसलाई सही दिशामा ल्याउन सरकार, राज्यका निकाय, समिति, नागरिक समाज, प्रेस, ,अख्तियार दुरुपयोग अनुसन्धान आयोग, सतर्कता केन्द्र, अदालत सबैले प्रभावकारी रूपमा काम गर्नुपर्छ। ठूला परियोजना निर्माणमा आर्थिक नियम धेरै मिचेर काम गरेको पाइन्छ। विश्वका अन्य मुलुकको अभ्यास र प्रचलन हेर्दा संसद्को लेखा समितिले ठूला योजना मात्र हेर्ने गरेका छन्। महालेखा परीक्षकको प्रतिवेदनमा पनि ठूला योजना र ठूलाठूला विषयमा गहन अध्ययन हुने चलन छ। भारत, अमेरिकालगायत देशमा हाइरिक्सवाला ठूला योजनामा हुने आर्थिक अनियमितता र खर्च प्रणालीको विषयमा लेखा समितिले हेर्ने गरेका छन्। हाम्रोमा पनि ठूला योजनाको सुरुआती चरणदेखि नै आर्थिक अनियमितता र चलखेलको चर्चा हुने गरेका छन्। योजना निर्माणमा अनुमानित लागतभन्दा तीन गुणा बढी खर्च हुने गरेको छ। ऐन, कानुन मिचेर खर्च गर्ने चलन बढ्दो छ। ठूला परियोजनामा बढ्दो बेथिति र आर्थिक अनुशासनहीनता कम गर्न सकेनौं भने एकातिर लागत बढ्छ र अर्काेतर्फ राज्यको ढुकुटी रित्तिँदै जान्छ। भ्रष्टाचार र अनियमितताका कारण परियोजना महँगो बन्यो भने त्यसको प्रत्यक्ष मार जनतामा पर्ने हो। यो यहाँकोे प्रमुख समस्या हो। त्यसैले संसद्, संसदीय समिति र सरकारका सबै नियमनकारी निकाय बेलैमा सचेत भई आर्थिक अनुशासनहीनता रोकथाम गर्नेतर्फ केन्द्रित हुनैपर्छ।भ्रष्टाचार नियन्त्रणमा संसदीय समितिको भूमिका सुझाव दिने मात्रै हो। किनभने समितिको काम ओभर साइड मात्रै हो। लेखा समितिले गलत के के भएको छ भनेर सुधार गर्न सुझाव दिन्छ। उक्त सुझावमा कार्बाही गर्ने काम अख्तियारको हो। यद्यपि समितिले महालेखा परीक्षकको प्रतिवेदनमा आधारित भएर वाइडबडी विमान खरिदबारे अध्ययनबाट भ्रष्टाचार ठहर गरेको थियो। यस्तै, चिनीबारे अध्ययन गरेर किसानलाई सस्तोमा उखु बेच्न बाध्य बनाउने, जनता मार्ने काम गर्न पाइन्न भन्दै उखुको मूल्य निर्धारणका बेलामा सहमति भएको हुन्छ। त्यहीअनुसार गर्नुपर्यो। तर कार्यान्वयन भयो भएन भनेर अर्को संयन्त्रले हेर्ने हो। यसैगरी समितिले सेक्युरिटी प्रेस खरिद, ओम्नी प्रकरणदेखि औषधि खरिद, वैज्ञानिक वनलगायतमा ठूलो भ्रष्टाचार भएको ठहर गरेको थियो। छानबिन गरेर कार्बाही गर्न लिखित सुझाएका छौं। समितिले लिखित सुझाव दिएकामध्ये वैज्ञानिक वनमा मुद्दा चलाए तर अरूमा केही पनि गरेको छैन। अख्तियार दुरुपयोग अनुसन्धान आयोग शिथिल भइदिँदा भ्रष्टाचार नियन्त्रण कमजोर बन्न गएको देखिन्छ। भ्रष्टाचारकै कारण ठूला परियोजनामा लागत बढेको देखिन्छ। केहीमा राज्य संयन्त्रले काम गर्न सकेको छैन। केही परियोजना निर्माणमा ठोस योजना नबनाउँदा र मिलेमतोका कारण खर्च बढ्दै गएको छ। त्यस्ता योजनामा संसद्लगायतका निगरानी गर्ने निकायले पनि प्रभावकारी निगरानी गर्न सकेको छैन। यसैले नागरिक समाज, प्रेसले पनि यस्ता विषय उजागर गरेर आर्थिक अनियमितता गर्नेलाई निरुत्साहित गर्न भूमिका खेल्नुपर्छ। समितिले ठूला भ्रष्टाचारको मुद्दा ठहर गर्ने हो। टुंगो लगाउने अधिकार हुँदैन। यसको प्रक्रिया प्रहरीले चलाउँछ। यस कारण समितिमार्फत त्यस्ता मुद्दा निष्कर्षमा पुर्याउन नसकिएको हो। यसको अधिकार अख्तियारलाई मात्र छ। तर उनीहरूले नगरेपछि छानबिन गरेर सुझाव दिन मात्रै के काम लाग्यो र ? समितिले उनीहरूलाई यसबारे दबाब दिन, चेतावनी दिन मिल्दैन। पटकपटक किन कार्यान्वयन भएन भनेर सोध्ने गरिएको छ। तर अख्तियार भने गरिरहेकोहेरिरहेको भनेर प्रतिउत्तर दिने गर्छ। यसबाहेक अरू गरेको देखिँदैन। विश्वमै सरकारलाई प्रभावकारी बनाउने, सहयोग गर्ने र कमजोरी सच्याउन संसद् र संसदीय समितिले काम गर्ने चलन छ। विगतमा लेखा समितिले विभिन्न निर्णयमार्फत सरकारलाई निर्णय सच्याउन बाध्य बनाएको छ। तर राज्य सञ्चालनको मुख्य जिम्मेवार सरकार हो। सरकार शक्तिशाली हुन्छ। ऊसँग ढुकुटी हुन्छ, प्रहरी सेना, कर्मचारीलगायत सबै संरचना हुन्छन्। सरकारसँग सबै संयन्त्र भएकाले उसले बलमिच्याइँ गर्छ नै। सरकारलाई जथाभावी राज्य सञ्चालन गर्नबाट रोक्न संवैधानिक निकायले पनि लगाम कस्नुपर्छ। संसद्ले निगरानी, नागरिक समाज र प्रेसले घच्घच्याउनुपर्छ। महालेखा परीक्षकको कार्यालय संवैधानिक निकाय हो। निष्पक्ष रूपमा लेखापरीक्षण गर्नुपर्छ। महालेखाको प्रतिवेदनमाथि लेखा समितिले छलफल गर्छ। त्यसैले सरकारलाई आवश्यक निर्देशन दिई कमजोरी सच्याउन नै लेखा समितिको सभापति विपक्षी दललाई दिने चलन छ। तर यो सिंगो प्रक्रियामा हामी कहीँ न कहीँ चुकेकै छौं। संसदीय समितिमा व्यक्तिगत लाभ र हानि हेरेर मुद्दा उठाउने गरेको भन्नु गलत हो। अरू समितिको थाहा छैन तर लेखा समितिले महालेखा परीक्षकको प्रतिवेदनमा आएको कुरालाई हेर्छ। यसमा कानुनी अधिकार छ। अरू समितिले प्रतिनिधिसभाको नियमावली मात्रै गर्ने हो। लेखा समितिले आर्थिक कार्यविधि ऐनअनुसार काम गर्दै आएको छ। संसद्ले जस्तो ऐन बनाउँछ सोहीअनुसार काम गर्ने हो। त्यसकारण महालेखाले वार्षिक प्रतिवेदनमा उल्लेख गरेका, सामाजिक सरोकारका, निवेदन परेका र पत्रपत्रिकामा आएका विषयलाई आधार मानेर समितिले काम गर्ने गरेको छ। समितिमा बिचौलिया घुस्न पाउँदैनन्। यसैले बिचौलिया भेट्ने, उनीहरूबाट प्रभावित हुने सम्भावना हुँदैन। हामीले गरेका निर्णय ती बिचौलियाको इच्छाविपरीत छन्। हामीले कतिपय बदमासी काम रोकिदिएका छौं। जस्तैः रेल्वेलगायतका टेन्डरको मामिलामा समितिले रोक लगाएकै हो। कुनै समितिमा ठेकेदारै चुनाव जितेर सांसद बनेका छन्। तर लेखा समितिमा उनीहरूको कुनै प्रभाव पर्दैन। सभापति विपक्षको हुने चलन छ। सदस्यमा सत्तापक्षकै बहुमत हुन्छ। आजसम्मका निर्णय सर्वसम्मत भएका छन्। लेखा समितिले सैद्धान्तिक निर्णय गर्छ। महालेखाको प्रतिवेदनमा पनि बेरुजुदेखि सबैमा सम्बन्धित मन्त्रालय राखेर भएको छलफलको निष्कर्षअनुसार निर्णय हुन्छ। त्यसैले यो समितिमा बाहिरको प्रभाव देखिँदैन।भ्रष्टाचार नगर्नु हरेक पक्षको जिम्मेवारी हो। गरेको देखिएमा पत्रकार, नागरिक समाजदेखि सबैले खबरदारी गर्नुपर्छ। लेखा समितिले भ्रष्टाचार भएको भनेर प्रतिवेदन बनाएर संसद्मा पेस गर्ने मात्रै हो। तर कार्यान्वयन गर्ने निकायले गरेन भने के लाग्छ ? भ्रष्टाचारका स्वरूपभ्रष्टाचारका स्वरूप धेरै छन्। मुख्य भ्रष्टाचारबारे उठान गरिएकै छ। वाइडवडीमा ५ अर्ब, सेक्युरिटी प्रेसमा, औषधि खरिददेखि वैज्ञानिक वनमा करोडौं भ्रष्टाचार भएको पुष्टि गरिएकै हो। लेखा समितिले सबैखाले भ्रष्टाचार हेर्दैन। ठूला केसलाई केन्द्रित गरेर उठाएकै छ। सबै खाले भ्रष्टाचार केलाएर हेर्न म्यान्डेड पनि छैन र साध्य पनि लाग्दैन। नीतिगत भ्रष्टाचार प्रायः ऐन, कानुन, नियमावली बनाउँदा हुने गरेको छ। यसमा संसद् र संसदीय समिति मुछिएका हुन्छन्। यसले संसद्को गरिमालाई घटाउन सक्छ। त्यसैले सरकार सतर्क हुन जरुरी छ। किनभने सरकारसँग पैसा, प्रहरी प्रशासनदेखि सबै शक्ति छ। पहिला सरकारलाई ठीक गर्नुपर्यो। समिति, संसद्बाट भ्रष्टाचार देखिएको कुरा लिखित रूपमा अख्तियारमा जाने हो। अख्तियार दुरुपयोग अनुसन्धान आयोग स्वतन्त्र निकाय हो। यो संस्थाले भ्रष्टाचार हेरेन भने अरूको अधिकार छैन। कार्यान्वयन फितलो भएपछि समितिको प्रतिवेदनको अर्थ भएन। यता संसद्को गरिमा धरापमा छ। सबैलाई थाहै छ, लामो समयदेखि संसद् चल्न सकेको छैन। संसद् चलेमात्र समितिले पनि राम्ररी काम गर्ने हो। मुख्य अंग नै ठीक नभए पनि अरूले केही गर्न सक्दैन। हरेक प्रतिवेदन संसद्मा पेस गर्नुपर्छ। लामो समयदेखि केही प्रतिवेदन पेस गर्न पनि पाइएको छैन। लेखा समिति र बेरुजुलेखा समितिको मुख्य काम सरकारी संयन्त्रमा भएको बेरुजु हेर्नु हो। राज्यकोषको खर्च संसद्ले चाहेबमोजिम होस् भनी त्यसको सुनिश्चितता गर्नु र सरकारी कोषको प्रभावकारी र मितव्ययितापूर्वक खर्च भए, नभएको जाँच पड्ताल गर्नु सार्वजनिक लेखा समितिको प्रमुख कार्य हो। समितिले महालेखाको प्रतिवेदनमा रहेरै बेरुजुलाई केलाउने हो। सो प्रतिवेदनमा उल्लेख बेरुजु ठीक हो वा होइन ठहर गरी कार्बाही सिफारिस गर्ने हो। बेरुजुको पारो बढेको छ। ६ खर्बभन्दा माथि बेरुजु छ भन्ने सबैलाई थाहै छ। (शाह, लेखा समिति सभापति हुन् ।)"
राजनीतिक इच्छा शक्ति भए भ्रष्टाचार निवारण,"सत्ता सञ्चालन गर्ने कार्यकारणी, उसका काम हेर्ने निकाय अख्तियार, अख्तियारले गरेको अनुसन्धानको मुद्दा हेर्ने अदालतमाथि प्रश्न छ। त्यसैकारण मुलुकमा जताततै भ्रष्टाचार मौलाएको छ। अदालतदेखि संवैधानिक निकायमा राजनीतिक भागबन्डाका आधारमा गरिने नियुक्तिले मुलुकमा भ्रष्टाचार मौलाएको बताउँछन्, अख्तियारका पूर्वप्रमुख आयुक्त सूर्यनाथ उपाध्याय। राजनीतिक नेतृत्व इमान्दार हुने हो भने भ्रष्टाचार नियन्त्रणमा ठूलै सफलता मिल्ने उपाध्यायको भनाइ छ। मुलुकमा बढ्दो भ्रष्टाचार, अनियमितता र अख्तियारको भूमिका विषयमा उपाध्यायसँग अन्नपूर्णकर्मी सुरेन्द्र काफ्लेले गरेको कुराकानी : भ्रष्टाचार निवारणका लागि अख्तियार दुरुपयोग अनुसन्धान आयोग लगायतका संवैधानिक निकायसंस्था क्रियाशील छन। तर, पनि भ्रष्टाचार बढेको बढ्यै हुनुको कारण के हो ? जनक्रान्तिपछि संविधानसभा चुनाव भयो। संविधान बनाउने बेला गन्जागोल नै भयो। संविधान बनाएपछि हरेक विषय हाम्रा लागि नौला थिए। कर्मचारी व्यवस्थापनदेखि शासन कसरी गर्ने ? प्रदेश केकस्तो हुने ? पावर सेयरिङ कसरी गर्ने ? यी सबै विषयको गन्जागोलमा हामी रह्यौ। नेतृत्व गर्ने मान्छे गतिलो भएको भए धेरै कुरा टुंगो लागिसकेको हुन्थ्यो। संविधान बनेपछि पनि पाँच वर्ष बिताइसक्यौं। तुलनात्मक रूपमा धेरै काम भएकै छैन। संघीयताअनुसार स्थानीय तहको अझै व्यवस्थापन हुन सकेको छैन। हामीले अंगिकार गरेको शासन व्यवस्थाले जरा हाल्नै बाँकी छ। स्थायित्व भइसकेको छैन। यसैको परिणाम हाम्रा संवैधानिक निकायमा परिलक्षित भएको छ। अहिले सबै संवैधानिक निकाय नियुक्तिमा प्रश्न उठेको छ। अदालत स्वयंमा प्रश्नवाचक चिन्ह लागेको छ। संसद् चल्न सकेको छैन। सत्ता सञ्चालन गर्ने कार्यकारणी, उसका काम हेर्ने निकाय अख्तियार, अख्तियारले गरेको अनुसन्धानको मुद्दा हेर्ने अदालतमा प्रश्न छ। यी निकायमा काम गर्ने व्यक्तिमाथि पनि प्रश्न उठेको छ। भद्रगोल र दिशाहीन विकास निर्माण र अरू काम भइरहेका छन्। त्यसैकारण मुलुकमा भ्रष्टाचार बढेको छ। गणतन्त्र आयो, संविधान बन्यो। अब त भ्रष्टाचार घट्छ र सुशासन कायम हुन्छ भन्ने जनताको विश्वास थियो नि ! जनताले दुईतिहाइ बहुमतको सरकार चुनेर पठाएकै हुन्। सरकारमाथि जनताको खबरदारी पनि थियो। तर, आफैंले शासन चलाउन नजानेर, अक्षमता प्रदर्शन गर्ने काम मात्रै भयो। नेतृत्वको असक्षमता र राजनीतिक व्यवस्थापन नहुँदा भद्रगोलको अवस्था आयो। नेपालको राजनीतिक भद्रगोलमा भारतको भूमिका देखिन्छ। अहिलेदेखि मात्र होइन, इतिहासदेखि नै, यस्तो भइरहेको छ। संविधान बनाउँदा पनि भारतले हस्तक्षेप गरेको थियो। भारतले हरेक विषयमा हस्तक्षेप गरिरहेको छ। उसले आफूले भनेको अनुसार हुनुपर्छ, भन्छ। यो पनि एउटा कारण हो। माओवादीको सशस्त्र जनयुद्ध पनि भारतले नचाहेको भए हुँदैनथ्यो। अर्थात् यति मान्छे नै मर्दैन थिए। यो अवस्था आउँदैनथ्यो। आफू सक्षम नहुने अनि, अर्कालाई मात्रै दोष दिएर हुन्छ र ? अख्तियार जस्ता संवैधानिक निकायमा पनि हामीले सही मान्छेलाई नियुक्त गर्न गरेनौं। विदेशीको इसारामा नियुक्ति गर्यौ। लोकमानसिंह कार्कीको नियुक्ति नै भारतको स्वार्थमा भएको थियो। त्यसपछि नै अख्तियारमा नियुक्तिको प्रक्रिया र मापदण्ड बिग्रियो। लोकमानकै नियुक्तपछि भ्रष्टाचार पनि मौलायो। उनले मनपरी गरे। त्यसको परिणाम भ्रष्टाचार नियन्त्रण होइन, मौलायो। अख्तियारले गरिरहेका कामकारबाहीप्रति तपाईंको धारणा के छ ? राम्रो उद्देश्य राखेर अख्तियारको स्थापना भएको हो। सुरुवातमा राम्रो काम पनि भयो। जनअपेक्षा अनुसारको काम सम्पादन गर्न अख्तियारका पदाधिकारी नियुक्तिमा ध्यान दिनुपर्यो। तर, पछिल्ला नियुक्ति नै विवादित भए। हुन त, सरकार नै साठगाँठमा बन्छ भने अरुको अवस्था के होला ? भारतीय गुप्तचरको साँठगाँठमा खिलराज रेग्मीको सरकार बन्यो। खिलराजले भारतीय गुप्तचर लोकमानसिंह कार्कीलाई अख्तियारमा ल्याए। त्यसपछि लोकमानले कत्रो उत्पात मच्चाए। यो सबैलाई जगजाहेर नै छ। त्यसपछिका आयुक्तमाथि मुद्दा चलिरहेका छन्। अख्तियार भित्रै यस्तो छ। भद्रगोलको कडी नै लोकमान भए। भ्रष्टाचार न्यूनीकरणका लागि ऐनकानुने सवल छन् त? राजनीतिक क्षेत्र संयमित हुने हो भने फ्रेमवर्क राम्रो छ। कानुन राम्रा छन्, संस्था अधिकार प्राप्त छन्। हाम्रा लागि राम्रो पक्ष यो हो। तर, के गर्ने ? हाम्रो राजनीति नै गतिलो भएन। उनीहरूले नियुक्त गरेका मान्छे नै राम्रा भएनन्। नियुक्ति प्रक्रिया पारदर्शी हुनुपर्यो। दलहरूले नियुक्तिमा भागबन्डा मात्रै गरेनन्, भद्रगोल नै बनाए। त्यही भएर नियुक्त भएका व्यक्तिमाथि प्रश्चवाचक चिन्ह छ। अनि, अख्तियारले स्वतन्त्र र निष्पक्ष रूपमा कसरी काम गर्छ ? सानालाई मुद्दा हाल्ने, तर ठूलालाई उन्मुक्ति दिने काम अख्तियारबाटै हुन्छ भन्ने आरोप लाग्छ नि ! त्यस्तै भएको छ। अख्तियारमा एउटा आउँछ, झिना मसिना एक हजारका मुद्दा हाल्दै ६ वर्ष बिताउँछ। अर्का आयो, त्यही हुन्छ। मान्छे राम्रै होला, तर के गर्ने ? काम गर्ने अवस्था छैन्। कर छली गर्छन्, दोहोरो नागरिकता लिएर बसेका छन्। भारतमा पैसा राख्छन् र राजस्व छली गरिरहेका हुन्छन्। राजस्वले यस्ता व्यक्ति समात्न सक्छ। तर, को विदेशी र को स्वदेशी भन्ने ठेगाना नभएको देशको अवस्था के हुन्छ ? अख्तियारले भ्रष्टाचारमा मुद्दा लगाउँछ, तर अदालतले सफाइ दिने गरेको छ ? अदालतको भूमिका कस्तो देख्नुहुन्छ ? हो नि, यो त भइरहेकै छ। मैरै पालामा प्रमाण सहित मुद्दा हालेका धेरैलाई अदालतले सफाइ दियो। कतिपय मुद्दाको अहिलेसम्म निर्णय भएको छैन। फैसला नगर्ने न्यायाधीशलाई कारबाही खै ? यस्ता न्यायाधीशमाथि कारबाही गर्ने संस्था त नभएको होइन। न्याय परिषद्ले यस्ता न्यायाधीशलाई मुद्दा पनि हाल्न सक्छ नि ! तर खोई ? कति जनाविरुद्ध मुद्दा हाल्यो त ? अदालतको भूमिकाको के कुरा गर्नु ? हिजोसम्म अदालत पनि ठीक थियो। त्यहाँ पनि न्यायाधीश नियुक्तिकै कारण गन्जागोल भएको छ। मुख्यगरी, वकिललाई न्यायाधीश नियुक्त गरेदेखि नै त्यहाँ पनि रीथितिथि बिग्रिएको हो। अदालतमा विकृतिको सुरुवात त्यहीँबाट भयो। भ्रष्टाचार नियन्त्रण नहुनुमा राजनीतिक संरक्षण पनि कारण हो कि ? मैले भनिसके नि। भ्रष्टाचार बढ्नुमा हाम्रो राजनीति र भारतको प्रत्यक्ष अपत्यक्ष हस्तक्षेप नै मुख्य कारण हुन्। भ्रष्टाचार नियन्त्रणमा समाजको पनि भूमिका होला नि ? भ्रष्टाचार गर्नेलाई जेल हाल्ने हो भने समाजले पनि त्यही रूपमा हेर्छ। त्यसो हुँंदा भ्रष्टाचारीहरू समाजमा बहिष्कृत हुन्छन्। तर, यसका लागि शासन व्यवस्था नै जिम्मेवार छ। संसद् अवरुद्ध छ। नेतृत्वलाई उत्तरदायी र जिम्मेवार बनाउन संसद्मा छलफल भएको छैन। शासन व्यवस्था र नेतृत्व गतिलो नभएपछि के आशा गर्ने ? संविधानको शपथ खानेले त्यहीअनुसार काम गरे पो मुलुक उँभो लाग्छ। संविधानको शपथ खानेले त्यसअनुसार काम गरेका छन् त ? मुख्य प्रश्न यही हो। भ्रष्टाचारको प्रवृत्ति कस्तो हुँदैछ ? परम्परागत रूपको भ्रष्टाचारको कुरा गरेर, लेखेर साध्य हुँदैन। अहिलेको परिप्रेक्ष्यअनुसार भ्रष्टाचार नियन्त्रणको कदम चाल्नैपर्छ। मन्त्रिपरिषद्बाट निर्णय गरेर नीतिगत भ्रष्टाचार गर्ने प्रवृत्ति पनि बढेको छ ,यसमा के भन्नु हुन्छ ? हो नि !, नीतिगत भ्रष्टाचार बढेको छ। देखिहाल्नु भयो, पशुपति धर्मशाला भाडा विवाद। अहिले जेजे प्रकरण बाहिर आएका छन, ती सबै नीतिगत भ्रष्टाचारका कारक हुन्। पैसाका लागि जे गर्दा पनि हुन्छ भन्ने प्रवृत्ति मौलाएको छ। मैरै पालामा प्रमाणसहित मुद्दा हालेका धेरैलाई अदालतले सफाइ दियो। कतिपय मुद्दाको अहिलेसम्म निर्णय भएको छैन। फैसला नगर्ने न्यायाधीशलाई कारबाही खै ? पशुपति धर्मशालामा त्यही भयो। नारायणहिटीमा त्यही भयो। यतिलाई ट्रष्टको जग्गा भाडामा दिँदा पनि त्यति भयो। जो मान्छेको कोही छैन, उनीहरू समातिन्छन्। तर, यहाँ राजस्व छली गर्नेहरू भारतमा गएर निर्धक्कसँग जीवन बिताइरहेका हुन्छन्। उतै बसेर पनि नेपालमा राजस्व छली गरिरहेका हुन्छन्। पछिल्ला केही वर्षमा भ्रष्टाचार, अनियमितता र विकृति बढ्दै गएको देखिन्छ , यसको मुख्य कारण के होला ? हिजो पनि भ्रष्टाचार थियो। तर, अहिले दुईतीन वर्षदेखि छरपस्ट भयो। हिजो थियो भनेर जनतालाई दोष दिने ठाउँ छैन। नेताहरू दोषी छन्। ५२ अर्बको एमसीसी पास गर्ने कि नगर्ने भनेर नेताहरूले पूरै देशलाई बन्धक बनाएका छन्। यो अख्तियारको दुरुपयोग नै हो। हुँदैन भने हुँदैन भन्दिनुपर्यो, हुन्छ भने संसद्बाट अनुमोदन गर्नुपर्यो। यसरी अनिर्णयको बन्दी बनाउनु भएन। यति जाबो पनि निर्णय गर्न नसक्नेहरूले देश कसरी चलाउँछन् ? श्रीलंकाले एमसीसी चाहिँदैन भन्यो। तर, पोल्याण्डले हुन्छ, लिन्छु, भन्यो। जे भन्ने वा गर्ने हो, छिटो गर्नुपर्यो। बहालवाला प्रधानमन्त्री र प्रधानमन्त्री भइसकेका मान्छे चिठी पठाउने काम गर्छन्। कर्मचारीले लेख्नुपर्ने चिठी प्रधानमन्त्रीले पठाउँछन। यसले देशको अन्तर्राष्ट्रिय छवि के हुन्छ ? आफूलाई क्रान्तिकारी भन्ने नेताभित्र एउटा कुरा गनर्,े बाहिर अर्कै भन्दै हिड्ने, यस्तो पनि हुन्छ ? शासन व्यवस्था चलाउन नसक्नेले कसरी भ्रष्टाचार नियन्त्रण गर्छन् ? जसको आचरण नै ठीक छैन्। कुनै अनुशासन छैन। यस्ताबाट अपेक्षा पनि के गर्ने ? नेतृत्वमा अनुशासन त हुनुपर्यो नि ! भ्रष्टाचार अन्त्यका लागि अख्तियारप्राप्त व्यक्तिको इच्छाशक्तिमा पनि कमी देख्नुहुन्छ कि ? मेरो अनुभव एउटै छ, यो देशमा भ्रष्टाचार हटाउँछु भनेर लाग्ने हो भने केही गर्न पक्कै सकिन्छ। सबै नियन्त्रण गर्न त नसकिएला। तर, अधिकार पाएकाले इमान्दारीतापूर्वक राम्रो काम गर्नुपर्यो। कस्सिएर लाग्ने हो भने केही गर्न सकिन्छ भन्ने मेरो अनुभव हो। जस्तै, कुनै विद्यार्थीले पास गर्छु भनेर लाग्यो भने पास गर्छ नै। मेहनत गरियो भने पास नहुने कुरै भएन। मान्छले नै हो गर्ने, मुख्य कुरा इन्छाशक्ति हुनुपर्छ। आखिर सबै जना मरेर जाने नै हो। मौका एक चोटी आउँछ, पदमा हुनेले त्यसको सदुपयोग गर्न सक्नुपर्छ। अख्तियारमा रहँदा आफन्त, नातागोता र साथीभाइको पनि टार्गेट भइन्छ। तर, पनि मैले काम गरेंँ। नयाँ संविधानमा अनुचित कार्य लाई भ्रष्टाचारको स्वरूपबाट किन हटाइयो होला ?यससँग डराएर हटाइयो। यो प्रावधानले भोलि आफैंलाई अप्ठ्यारो पार्छ भन्ने उनीहरूलाई लाग्यो। नेताहरू किन डराए होलान त ? नचाहिँदो काम गर्नेलाई डरलाग्दो विषय हो। अख्तियारले तपाईंलाई यो कारणले कारबाही गर्नुपर्ने भनेर लेखेर पठायोे भन्दैमा डराउनु पर्दैन। यो यो कारणले मैले अनुचित काम गरेको छैन भनेर उत्तर दिन सक्नुपर्यो नि ! भागेर हुन्छ ? यति जाबो उत्तर पनि दिन नसक्ने। अनि, जे पनि गर्न पाइन्छ भनेर हटाउने ? आफू चोर हुने, तर चोर भन्न नपाउने भनेर बन्देज लगाउनुहुन्छ ? सुशासन कायम गर्न केके विषयमा ध्यान दिनुपर्छ ? टेष्टेट नेता जति सबैलाई राजनीतिबाट बिदा दिनुपर्यो। जनताले पनि पार्टी र झण्डाको आधारमा होइन, राम्रा व्यक्तिलाई भोट दिने गर्नुपर्यो। झन्डाले मात्रै काम नगर्ने रहेछ। घोषणा पत्र एउटा, काम अर्कै गर्दा रहेछन्। सत्ता भनेको घुस खाने र शासन हत्याउने थलो मात्रै रहेछ। कांग्रेस कम्युनिष्ट सबैको घोषणापत्र एकातिर छ, काम अर्कै छ। अब मान्छे हेरेर भोट दिनुपर्छ। नयाँ मान्छेलाई नेतृत्वमा ल्याउन सकियो भनेमात्रै केही होला जस्तो मलाई लाग्छ। त्यसो भए भ्रष्टाचारमा शून्य सहनशीलताको विषय त नारामा मात्रै सीमित हुने भयो त ? शून्य सहनशीलताको कुरा बेकार हो। यसको केही काम छैन। जनतालाई बेकुफ बनाउने नारा मात्रै हो। अब जनता सजग हुनुपर्छ। बेकार नाराको पछि लाग्नु हुँदैन।"
न्यायाधीश असल भए भ्रष्टाचारै हुँदैन,"न्यायालयमा विकृति भित्रिनुमा कानुन व्यवसायी पैसाप्रेमी हुनु पनि मुख्य कारण हो। कुनै पनि राष्ट्रको उन्नतिका लागि तीनवटा तहमा शुद्धता जरुरी छ। पहिलो राजनीति, दोस्रो आर्थिक र तेस्रो न्यायालय। यी तीन क्षेत्र उत्तरदायी र जवाफदेही भए न्याय शुद्ध हुन्छ। सुशासन कायम हुन्छ। कानुन व्यवसायीको छाता संगठन नेपाल बार एसोसिएसनले सुशासनका लागि संघर्ष गर्दै आएको छ। न्याय कायम भए सुशासन हुन्छ। जनताको हातमा न्याय प्राप्त भयो भने भ्रष्टाचार न्यूनीकरणमा सहयोग पुग्छ। त्यसैले पनि बार एसोसिएसनले भ्रष्टाचारको विरोध गर्दै आएको हो। न्यायिक सुधारले भ्रष्टाचार न्यूनीकरणमा योगदान पुग्छ। कुनै पनि क्षेत्रमा सिन्डिकेट भयो भने भ्रष्टाचार सुरु हुन्छ। पेसागत संघ संगठनमा सिन्डिकेट हुनु हुँदैन। नेपाल बार एसोसिएसनमा पनि धेरै सिन्डिकेट छन्। मुख्यतया नेपाली कांग्रेस र नेकपा एमाले मुख्य धारमा छन्। पार्टीप्रतिको आस्था आफ्नो ठाउँमा होला। राजनीति छाडेर न्यायमा मात्र केन्द्रित हुनुपर्छ। पेसागत संघ संगठनमा खराब आचरण र घुसखोरी टिम हुनु हुँदैन। पेसागत संस्थाहरू असल र विद्वान् भए भ्रष्टाचार मौलाउन पाउँदैन। बार एसोसियसन मर्यादित भए पनि कानुन व्यवसायी धनी भए भन्ने नारा छ। त्यसैले कानुन व्यवसायी सफल र शुद्ध हुनु जरुरी छ। कानुन व्यवसायी स्वयं सुध्रन आवश्यक छ। न्यायको दुईवटा पांग्रामा एउटा कानुन व्यवसायी र अर्को न्यायाधीश हुन्छन्। धेरैलाई अचम्म लाग्न सक्छ, न्यायभित्र पनि भ्रष्टाचार हुन सक्छ। कतिपय अवस्थामा भ्रष्टाचारमा नियत पनि जोडिएको हुन्छ। जस्तो वकिलले म्याद नाघेको फिराद लेखिदिँदा न्यायाधीशले चाहेर पनि न्याय गर्न सक्दैनन्। कानुन व्यवसायी मर्यादित हुनुपर्छ। न्यायाधीशले पनि धैर्य भएर विवेकसम्मत ढंगले फैसला गर्नुपर्छ। मुद्दाको प्राथमिकताका आधारमा फैसला हुनुपर्छ। कानुन व्यवसायीले भनेअनुसारले होइन कि कानुनसम्मत ढंगले मुद्दाले प्राथमिकता पाउनुपर्छ। कानुन व्यवसायीको मनमा आफ्नो बोलीबाट न्याय मिलोस् भन्ने भावना हुन सक्छ। तर, त्यो कुरा न्यायाधीशले नसुन्दा आपसमा भड्खालो हुन्छ। विगतमा कानुन व्यवसायीले न्यायाधीश र प्रधानन्यायाधीशको खुब चाकडी गरेका थिए। यसले भ्रष्टाचार अन्त्यका लागि योगदान गर्दैन। भ्रष्टाचारको अन्त्य र न्यायालय सुधार हुन सक्दैन। सर्वोच्च अदालतका न्यायाधीश हरिकृष्ण कार्कीको अध्यक्षतामा बनेको आयोगले बनाएको प्रतिवेदन कार्यान्वयन हुने हो भने न्यायालयभित्र सुशासन कायम गर्न सहयोग पुग्छ। त्यही प्रतिवेदन कार्यान्वयनका लागि न्यायाधीश र कानुन व्यवसायी आन्दोलनमा उत्रनु परेको हो। न्यायालय भ्रष्टाचाररहित होस् भनेर आन्दोलन भयो। जसले केही सुधार पनि गर्यो। न्यायालय सुधारमा गरिएको प्रयासले गति लियो। माघ २ गतेदेखि गोलाप्रथा सुरु भयो। तर, सम्पूर्ण सुधार हुनुपर्छ भन्ने माग पूरा भएको छैन। त्यसैले हाम्रो आन्दोलन जारी छ। मुलुकका ७७ वटै जिल्लामा आन्दोलन चलिरहेको छ। न्यायिक जगत् सुधारका निम्ति मुलुकभरका कानुन व्यवसायी प्रतिबद्ध छन्। मैले अदालतलाई चारपासे भन्छु। पहिला चारपासे वकिलको बाहुल्य थियो। चारपासे कानुन व्यवसायीमा उदासीनता पैदा भयो। अहिले न्यायिक जगत्मा धेरै राम्रा र उत्तम पैसला हुने गर्छन्। हाम्रा अधिकांश कानुन व्यवसायी पैसाप्रेमी भए। तर अध्ययन, अनुसन्धान नगरी पैसाप्रेमी हुँदा यसले भ्रष्टाचार बढाएको छ। मलाई एउटै रिट निवेदन लेख्न तीन दिन लाग्छ। तर, अहिले कतिपयले दैनिक तीन वटा रिट लेख्छन्। कानुन व्यवसायी पैसाप्रेमी हुनु पनि न्यायालयमा विकृति भित्रिनुको अर्को कारण हो। भ्रष्टाचार न्यूनीकरणका लागि अख्तियार दुरुपयोग अनुसन्धान आयोग छ। तर, अख्तियारले न्यायालयमा हुने भ्रष्टाचारमा केही गर्न सक्दैन। न्यायालयभित्रको भ्रष्टाचारलाई छुन पाउँदैन। आफू चोखिनका लागि ठूलाठूला घुस्याहाहरूले अनेक कार्य गर्छन्। आफू माथि नै मुद्दा पारेर चोखिनेसम्मको प्रचलन छ। प्रधानन्यायाधीश चोलेन्द्रशमशेर जबराको पालामा आफू माथि मुद्दा पार्न लगाउने र चोखिने क्रम सुरु भयो। एउटा उखान पनि छ, जबसम्म छोराको बिहे हुँदैन तिमीले नाति पाउन सक्दैनौं। त्यसैले न्यायालय बिगार्ने मुख्य नाइकेलाई स्वाहा नपारी सानातिना घुस्याहा मार्न सकिँदैन। मुख्य नाइकेलाई कारबाही गरियो भने साना आफैं हराउन बाध्य हुन्छन्। न्यायाधीश असल भएमा भ्रष्टाचार हुन पाउँदैन। घुसको दर रेट आफैं घट्छ। न्यायाधीशले घुस नखाँदा घुस प्रथाको आफैं अन्त्य हुन्छ। न्यायिक क्षेत्र भ्रष्टाचारमुक्त गर्न सक्षम न्यायाधीश विद्वान वकिल हुनुपर्छ। न्यायिक स्वतन्त्रता मुख्य कुरा हो। न्यायिक क्षेत्रमा योग्य व्यक्ति छान्न पाउने व्यवस्था हुनुपर्छ। जनताद्वारा न्याय भन्ने हुनुपर्छ। समाजबाट चुनिएका मान्छेलाई ३६ महिनाको तालिम प्रदान गर्ने त्यसपछि उक्त व्यक्ति दक्ष हुन्छ। गाउँटोलमै सीमित रकममा न्याय पाउन सकिन्छ। त्यसपछि ठूलाठूला वकिललाई चर्को शुल्क किन दिने ? न्यायालय सुधारमा गाइडलाइनको आवश्यकता छ। अपराध सुरु हुने भनेको पैसा, लुट्ने पिट्ने र हेप्ने परिपाटीले हो। अर्को भनेको इमोसनल ब्ल्याकमेलिङ गर्ने प्रचलन छ। आत्मअनुशासन भयो भने न्याय क्षेत्र सुध्रिने हो। त्यसपछि अख्तियार दुरुपयोग अनुसन्धान आयोग प्रभावकारी हुने हो। हामी न्यायिक जगतका मान्छेले नै न्यायालय सुधार गर्ने हो। (भण्डारी वरिष्ठ अधिवक्ता हुन् ।)"
"बढ्नुपर्ने तर, घट्यो रेमिट्यान्स","काठमाडौं : कोरोना महामारीका कारण गत वर्ष विश्वमा धेरैले रोजगारी गुमाए। लाखौं नेपाली कामदार स्वदेश फर्किए। त्यतिबेला, रोजगारीका लागि विदेश जानेको संख्यामा पनि कमी थियो। त्यति हुँदा पनि रेमिट्यान्स (विप्रेषण) मा भने कुनै कमी आएन। तर, चालू आर्थिक वर्षको सुरुवात (साउन) देखि भने रेमिट्यान्स घट्दै गएको राष्ट्र बैंकको तथ्यांकले देखाएको छ। विश्वबाट कोरोना महामारीको प्रभाव हट्दै गएको र वैदेशिक रोजगारीमा जानेको संख्या बढ्दै गएका बेला अनौठो ढंगले रेमिट्यान्स घट्दै गएको छ। रेमिट्यान्स घट्नुको कारण के ? विगतका वर्षका तुलनामा यस वर्ष रेमिट्यान्स लगातार घटिरहनुमा क्रिप्टो करेन्सी र नेटवर्किङमा लगानीको कारण हुनसक्छ, श्रेष्ठले भने। गत आर्थिक वर्ष ०७७०७८ मा ९ खर्ब ६१ करोड रेमिट्यान्स आएको थियो। नेपाल राष्ट्र बैंकको अनुसार चालू आर्थिक वर्षको ६ महिनामा जम्मा ४ खर्ब ६८ अर्ब ४५ करोड मात्रै रेमिट्यान्स भित्रिएको छ। साउन यता मासिक २ अर्बभन्दा कम रेमिट्यान्स आएको राष्ट्र बैंकले जनाएको छ। औसतमा मासिक ७८ अर्ब रेमिट्यान्स आइरहेको बैंकको तथ्यांकले देखाउँछ। तर, गत वर्ष औसतमा मासिक ८० अर्ब रुपैयाँ रेमिट्यान्स आएको थियो। पुसमा भने अघिल्लो महिनाको तुलनामा रेमिट्यान्स केही बढेको छ। गत वर्षको तुलनामा भने अझै ५५ प्रतिशतले रेमिट्यान्समा कमी नै छ। राष्ट्र बैंकका आर्थिक अनुसन्धान विभागका कार्यकारी निर्देशक श्रेष्ठ भन्छन्, रेमिट्यान्स लगातार घट्दै गएको र क्रिप्टो तथा नेटवर्किङमा आबद्धता खुल्दै गएकाले राष्ट्र बैंकले सूष्म तरिकाले अध्ययन गर्न थालेको छ। विदेशमा रहेका नेपाली कामदारहरू नेटवर्किङ र क्रिप्टोकरेन्सीमा लगानी गर्न थालेपछि बैधानिक बाटोबाट रेमिट्यान्स आउन कमी भएको विज्ञको अनुमान छ। पछिल्लो समयमा विदेशमा बस्ने नेपालीहरूले हाइपर भर्स, जोसियल, सोलेम्यासलगायतका नेटर्किङमा जोडिएर क्रिप्टो खरिद गर्न थालेको देखिन्छ। जसले गर्दा नेपाल आउनुपर्ने रेमिट्यान्स उतै रोकिएको विज्ञहरूको अनुमान छ। रेमिट्यान्स घट्नुमा हुन्डीको कारोबार पनि अर्को कारण हो। अर्थविद् ज्ञानेन्द्र अधिकारी रेमिट्यान्स पठाउँदा लाग्ने शुल्क घटाउनुपर्ने बताउँछन्। आफ्नै मोबाइलबाट थोरै शुल्कमा रेमिट्यान्स पठाउने व्यवस्था हुनुपर्छ, उनले भने, यसो हुन सके हुन्डीबाट आउने रेमिट्यान्स रोकिन्छ। नेपाल र गन्तव्य मुलुकमा कोभिड सहज भएसँगै हुन्डीमार्फत रेमिट्यान्स आउने रकम बढेको राष्ट्र बैंकका अधिकारीहरू स्वीकार गर्छन्। बैंक तथा रेमिट कम्पनीबाट पैसा पठाउन झन्झट र बढी लागत लाग्ने भएकाले कामदारले हुन्डीमार्फत रेमिट्यान्स पठाउने गरेको पाइएको छ। श्रमविज्ञ गणेश गुरुङ क्रिप्टोकरेन्सी र नेटवर्किङमा केही रकम गएको भए पनि रेमिट्यान्स घट्ने गरी नगएको बताउँछन्। यहाँ लकडाउन हुँदा रेमिट्यान्स बढ्छ, त्यो बेला हुन्डीको कारोबार असहज हुने भएकाले त्यस्तो भएको हो, गुरुङले भने। श्रमिक गन्तव्य मुलुकबाट एक पटकमा २ सय अमेरिकी डलर पठाउँदा औसतमा ४५ प्रतिशत र ५ सय डलर पठाउँदा ३ प्रतिशत शुल्क लाग्ने गरेको छ। तर, अधिकांश श्रमिक अदक्षअर्धदक्ष हुने भएकाले उनीहरूले एकपटकमा २ सय डलर पठाउने र ४५ प्रतिशत शुल्क तिर्ने गरेका छन्। कुल गार्हस्थ्य उत्पादनमा रेमिट्यान्सको २५ प्रतिशतभन्दा बढी योगदान छ। कुनै बेला रेमिट्यान्सको ३० प्रतिशत योगदान पुगेको थियो। तर, रेमिट्यान्स घट्दै गएकाले जीडीपीमा पनि त्यसको असर पर्ने अनुमान गरिएको छ। विदेश जानेको संख्या बढ्यो वैदेशिक रोजगार विभागका अनुसार चालू आर्थिक वर्षको ६ महिनामा नयाँ, पुनः श्रमस्वीकृति र वैधानीकरण गरी २ लाख ५३ हजार बढी वैदेशिक रोजगारीमा गएका हुन्। विभागका अनुसार पुस महिनामा ६६ हजार ६ सय २५, मंसिरमा ७४ हजार ३ सय ५४, कात्तिकमा ५४ हजार ९ सय १८, असोजमा ३९ हजार ६ सय ७१, भदौमा ३६ हजार ४०, साउनमा १३ हजार ८ सय जना वैदेशिक रोजगारीमा गएका हुन्। गत वर्ष २०७७७८ मा १ लाख ६६ हजार ६ सय ९८ र आव २०७६७७ मा ३ लाख ६८ हजार ४ सय ३३ जना वैदेशिक रोजगारीमा गएका थिए। कोभिड महामारी अघि आर्थिक वर्ष २०७५७६ मा ५ लाख बढी वैदेशिक रोजगारीमा गएका थिए। कतार, साउदी अरब, संयुक्त अरब इमिरेट्स (यूएई) बहराइन, कुवेत, ओमन र मलेसिया नेपाली कामदारका प्रमुख गन्तव्य मुलुक हुन्। यी देशबाट प्रतिव्यक्ति औसत मासिक २२ हजार रुपैयाँ मात्रै रेमिट्यान्स आउने गरेको छ।"
"बढ्नुपर्ने तर, घट्यो रेमिट्यान्स","काठमाडौं : कोरोना महामारीका कारण गत वर्ष विश्वमा धेरैले रोजगारी गुमाए। लाखौं नेपाली कामदार स्वदेश फर्किए। त्यतिबेला, रोजगारीका लागि विदेश जानेको संख्यामा पनि कमी थियो। त्यति हुँदा पनि रेमिट्यान्स (विप्रेषण) मा भने कुनै कमी आएन। तर, चालू आर्थिक वर्षको सुरुवात (साउन) देखि भने रेमिट्यान्स घट्दै गएको राष्ट्र बैंकको तथ्यांकले देखाएको छ। विश्वबाट कोरोना महामारीको प्रभाव हट्दै गएको र वैदेशिक रोजगारीमा जानेको संख्या बढ्दै गएका बेला अनौठो ढंगले रेमिट्यान्स घट्दै गएको छ। रेमिट्यान्स घट्नुको कारण के ? विगतका वर्षका तुलनामा यस वर्ष रेमिट्यान्स लगातार घटिरहनुमा क्रिप्टो करेन्सी र नेटवर्किङमा लगानीको कारण हुनसक्छ, श्रेष्ठले भने। गत आर्थिक वर्ष ०७७०७८ मा ९ खर्ब ६१ करोड रेमिट्यान्स आएको थियो। नेपाल राष्ट्र बैंकको अनुसार चालू आर्थिक वर्षको ६ महिनामा जम्मा ४ खर्ब ६८ अर्ब ४५ करोड मात्रै रेमिट्यान्स भित्रिएको छ। साउन यता मासिक २ अर्बभन्दा कम रेमिट्यान्स आएको राष्ट्र बैंकले जनाएको छ। औसतमा मासिक ७८ अर्ब रेमिट्यान्स आइरहेको बैंकको तथ्यांकले देखाउँछ। तर, गत वर्ष औसतमा मासिक ८० अर्ब रुपैयाँ रेमिट्यान्स आएको थियो। पुसमा भने अघिल्लो महिनाको तुलनामा रेमिट्यान्स केही बढेको छ। गत वर्षको तुलनामा भने अझै ५५ प्रतिशतले रेमिट्यान्समा कमी नै छ। राष्ट्र बैंकका आर्थिक अनुसन्धान विभागका कार्यकारी निर्देशक श्रेष्ठ भन्छन्, रेमिट्यान्स लगातार घट्दै गएको र क्रिप्टो तथा नेटवर्किङमा आबद्धता खुल्दै गएकाले राष्ट्र बैंकले सूष्म तरिकाले अध्ययन गर्न थालेको छ। विदेशमा रहेका नेपाली कामदारहरू नेटवर्किङ र क्रिप्टोकरेन्सीमा लगानी गर्न थालेपछि बैधानिक बाटोबाट रेमिट्यान्स आउन कमी भएको विज्ञको अनुमान छ। पछिल्लो समयमा विदेशमा बस्ने नेपालीहरूले हाइपर भर्स, जोसियल, सोलेम्यासलगायतका नेटर्किङमा जोडिएर क्रिप्टो खरिद गर्न थालेको देखिन्छ। जसले गर्दा नेपाल आउनुपर्ने रेमिट्यान्स उतै रोकिएको विज्ञहरूको अनुमान छ। रेमिट्यान्स घट्नुमा हुन्डीको कारोबार पनि अर्को कारण हो। अर्थविद् ज्ञानेन्द्र अधिकारी रेमिट्यान्स पठाउँदा लाग्ने शुल्क घटाउनुपर्ने बताउँछन्। आफ्नै मोबाइलबाट थोरै शुल्कमा रेमिट्यान्स पठाउने व्यवस्था हुनुपर्छ, उनले भने, यसो हुन सके हुन्डीबाट आउने रेमिट्यान्स रोकिन्छ। नेपाल र गन्तव्य मुलुकमा कोभिड सहज भएसँगै हुन्डीमार्फत रेमिट्यान्स आउने रकम बढेको राष्ट्र बैंकका अधिकारीहरू स्वीकार गर्छन्। बैंक तथा रेमिट कम्पनीबाट पैसा पठाउन झन्झट र बढी लागत लाग्ने भएकाले कामदारले हुन्डीमार्फत रेमिट्यान्स पठाउने गरेको पाइएको छ। श्रमविज्ञ गणेश गुरुङ क्रिप्टोकरेन्सी र नेटवर्किङमा केही रकम गएको भए पनि रेमिट्यान्स घट्ने गरी नगएको बताउँछन्। यहाँ लकडाउन हुँदा रेमिट्यान्स बढ्छ, त्यो बेला हुन्डीको कारोबार असहज हुने भएकाले त्यस्तो भएको हो, गुरुङले भने। श्रमिक गन्तव्य मुलुकबाट एक पटकमा २ सय अमेरिकी डलर पठाउँदा औसतमा ४५ प्रतिशत र ५ सय डलर पठाउँदा ३ प्रतिशत शुल्क लाग्ने गरेको छ। तर, अधिकांश श्रमिक अदक्षअर्धदक्ष हुने भएकाले उनीहरूले एकपटकमा २ सय डलर पठाउने र ४५ प्रतिशत शुल्क तिर्ने गरेका छन्। कुल गार्हस्थ्य उत्पादनमा रेमिट्यान्सको २५ प्रतिशतभन्दा बढी योगदान छ। कुनै बेला रेमिट्यान्सको ३० प्रतिशत योगदान पुगेको थियो। तर, रेमिट्यान्स घट्दै गएकाले जीडीपीमा पनि त्यसको असर पर्ने अनुमान गरिएको छ। विदेश जानेको संख्या बढ्यो वैदेशिक रोजगार विभागका अनुसार चालू आर्थिक वर्षको ६ महिनामा नयाँ, पुनः श्रमस्वीकृति र वैधानीकरण गरी २ लाख ५३ हजार बढी वैदेशिक रोजगारीमा गएका हुन्। विभागका अनुसार पुस महिनामा ६६ हजार ६ सय २५, मंसिरमा ७४ हजार ३ सय ५४, कात्तिकमा ५४ हजार ९ सय १८, असोजमा ३९ हजार ६ सय ७१, भदौमा ३६ हजार ४०, साउनमा १३ हजार ८ सय जना वैदेशिक रोजगारीमा गएका हुन्। गत वर्ष २०७७७८ मा १ लाख ६६ हजार ६ सय ९८ र आव २०७६७७ मा ३ लाख ६८ हजार ४ सय ३३ जना वैदेशिक रोजगारीमा गएका थिए। कोभिड महामारी अघि आर्थिक वर्ष २०७५७६ मा ५ लाख बढी वैदेशिक रोजगारीमा गएका थिए। कतार, साउदी अरब, संयुक्त अरब इमिरेट्स (यूएई) बहराइन, कुवेत, ओमन र मलेसिया नेपाली कामदारका प्रमुख गन्तव्य मुलुक हुन्। यी देशबाट प्रतिव्यक्ति औसत मासिक २२ हजार रुपैयाँ मात्रै रेमिट्यान्स आउने गरेको छ।"
गठबन्धनमा झन् दरार,"कांग्रेस तत्काल अनुमोदनको पक्षमा, माओवादीसमाजवादी भन्छन्, अहिले हुँदैन, चुनावपछि मात्रै काठमाडौं : एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने पक्षमा छ। माओवादी केन्द्र, नेकपा एकीकृत समाजवादी तत्काल सम्झौता अनुमोदनको पक्षमा देखिएका छैनन्। गठबन्धनका मुख्य तीन दलका नेताबीच यही विषयमा बिहीबार बालुवाटारमा छलफल भएको छ। माओवादी अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपाल प्रधानमन्त्री शेरबहादुर देउवासँग भेट गर्न बालुवाटार पुगेका थिए। देउवा र दाहालले एमसीसीलाई पठाएको पत्र सार्वजनिक भएपश्चात् तीन नेताको पहिलो जमघट हो यो। दाहालले एमसीसीको विषय चुनावपछि लैजाने प्रस्ताव गरेको बालुवाटार स्रोतले बतायो। दाहालको प्रस्ताव थियो, पत्र सार्वजनिक भएसँगै पार्टीभित्र समस्या सिर्जना भएको। साथीहरूको धारणा पनि सुन्नुपर्ने हुनाले बरु निर्वाचनपछि एमसीसीको विषयलाई जोडौं। दाहालकै पछि लागेका नेपालले अहिले एमसीसीको पक्षमा जान नसकिने जवाफ प्रधानमन्त्री देउवालाई दिएका थिए। कांग्रेस प्रवक्ता डा प्रकाशशरण महतले एमसीसीका विषयमा विशेष छलफल भएको बताए। सभामुखले एमसीसीलगायत सरकारी विधेयक रोक्न नमिल्ने डा महतको भनाइ छ। सभामुखको काम के हो ? सरकारका महत्वपूर्ण विधेयकहरू सदनमा टेबल गर्ने नै हो जस्तो लाग्छ, डा महतले भने, एमसीसीबारे पनि छलफल भएको छ। अन्योल समाप्त गरेर संसदीय प्रक्रिया अघि बढाउनुपर्छ। संसद्मा एमसीसी लानुपर्छ भन्नेमा साथीहरूको धारणा छ। पार्टीको कार्यसम्पादन समिति बैठकमा पार्टी सभापतिसमेत रहेका प्रधानमन्त्रीलाई एमसीसीको विषय बुँदाबुँदा प्रस्ट पारी ढुक्कले पास गर्नेतर्प लाग्न आह्वान गरिएको कांग्रेसका अर्का नेता डा रामशरण महतले बताए। भने, गठबन्धनको विषय र एमसीसी फरक विषय हो। एमसीसी विकासको पाटो हो भने गठबन्धन भनेको सहमतिमा पनि अगाडि जान सकिने विषय हो। यति महत्वपूर्ण अनुदान पटकपटक नआउने उनले बताए। भने, सभापतिज्यू सकारात्मक हुनुहुन्छ। उहाँले संक्षेपमा ल्याउनुहोस् म अरू साथीहरूसँग पनि कुरा गर्छु भन्नुभएको छ। दाहालले जेसुकै बोली फेरे पनि उनी एमसीसीकै पक्षमा रहेको पत्रले प्रस्ट पारेको उनले बताए। अर्का नेता डा शशांक कोइरालाले निर्वाचनमा गठबन्धनका विषयमा कांग्रेसले आफ्नो अस्तित्व राख्नुपर्छ भनेको सुनाए। भने, मैले कसैसँग मिलेर जानुहुँदैन भनें। बाँकी अरू कुरा उठेन। डा कोइरालाले एमसीसी देशको बाटो र बिजुली आउने पाटो भएको बताए। भने, यसमा कांग्रेस एकमत छ। एमसीसी पास हुनुपर्छ भन्ने नै हो। कांग्रेसकै अर्का नेता रामहरि खतिवडाले एमसीसीलाई गिजोल्न खोज्नुको अर्थ नरहेको बताए। सत्तामा हुँदा ठीक प्रतिपक्षमा हुँदा त्यही कुरा बेठीक भन्ने संस्कार हटाउनुपर्छ। एमसीसी र गठबन्धन फरक कुरा हो। गठबन्धनको नाममा बालहठ जस्तो बार्गेनिङ गर्ने काम नगरौं, नेता खतिवडाले भने। माओवादी नेता हितबहादुर तामाङले यथास्थितिमा पास गर्न हुँदै भन्ने धारणा पार्टीको रहेको बताए। राष्ट्रहितविरुद्ध जेजे प्रश्न उठेका छन्, यसको जवाफ आएसम्म पास गर्न सकिँदै भन्ने नै हाम्रो धारणा हो, नेता तामाङले भने। कांग्रेस एमसीसीलाई लिएर गठबन्धन भत्काउन लाग्ला भन्ने नलागेको उनले बताए। गठबन्धन भत्काए यसको परिणाम त प्रधानमन्त्री र कांग्रेस दुवै बेहार्नु पर्छ नि त, उनले भने, गठबन्धन भत्किँदा प्रधानमन्त्री पद पनि के होला ? चुनाव गराउन पाउने यस्तो मौका पनि चुक्ला। यसैले प्रधानमन्त्रीबाट यो दुस्साहस होला जस्तो लाग्दैन। प्रधानमन्त्री अमेरिकालाई नचिढ्याउने र सजिलो बाटोबाट एमसीसी पास गर्न सकिन्छ कि भनेर लागेको उनले बताए। दाहालले अमेरिकालाई चिठी लेख्नुको मूल आशय यो बीचमा एमसीसीको विषयमा व्यापक छलफल गर्ने र राष्ट्रिय सहमति जुटाउने रहेको दाबी उनले गरे। ४५ महिनामा यो विषय एउटा निकासमा पुग्न सकिन्छ भन्ने अध्यक्षलाई लागेको थियो। तर, छलफलसम्म पनि भएन, उनले भने। उनले एमालेले सदन चल्न नदिएकाले सम्झौता टेबल गर्ने अवस्था पनि नरहेको बताए। नेकपा एकीकृत समाजवादीका नेता डा विजय पौडेलले कांग्रेस वा अमेरिकाको दबाबमा एमसीसी यथास्थितिमा पास गर्ने पक्षमा नरहेको स्पष्ट पारे। भने, कांग्रेस वा अमेरिकाले दबाब दिँदैमा वा धम्क्याउँदैमा हामी जस्ताको तस्तै यो एमसीसी पास गर्दैनौं। अमेरिकाले हाम्रो संवेदनशीलतालाई बुझ्नुपर्यो। होइन भने फिर्ता लगे पनि भइगयो नि ! उनले एमसीसी फेल नै गर्नुपर्छ भन्ने पक्षमा नरहे पनि कुनै पनि हालतमा यथास्थितिमा पास गर्ने पक्षमा नरहेको बताए। प्रधानमन्त्री देउवा गठबन्धन भत्काएर एमसीसी पास गर्नेतर्प लागे उनकै लागि दुर्भाग्य हुने चेतावनी उनले दिए। प्रधानमन्त्रीले खोलो तर्यो लौरो बिर्सियो त गर्नु भएन नि ! उहाँले गठबन्धनको महत्व बुझनुपर्यो, उनले भने। जसपामा एमसीसीको विषयमा दुईधार छ। डा बाबुराम भट्टराई एमसीसी पास गर्नुपर्ने पक्षमा छन्। उपेन्द्र यादव मौन छन्। उक्त पार्टीका नेता मो इस्तिायक राईले एमसीसीलाई बिनासित्ति विवादमा ल्याउने काम भइरहेको बताए। यो विषय संसद्मा पेस हुनुपर्ने उनले बताए। संसद्मा टेबल गरिनुपर्छ। छलफल हुनुपर्छ, उनले भने, राष्ट्रिय हितमा हुने कुनै पनि कुरालाई भ्रम छर्ने काम गर्नु हुँदैन। गठबन्धन विषय एमसीसीसँग नजोड्न पनि उनले आग्रह गरे। राष्ट्रिय जनमोर्चाकी नेता दुर्गा पौडेलले एमसीसीका कारण गठबन्धनलाई असर नपार्ने बताइन्। हाम्रो पार्टीको सुरुदेखि नै एमसीसी संसद्मा लैजानै हुन्न भन्ने धारणा हो। यो गठबन्धन बन्नुभन्दा पनि पहिलादेखि नै हामी एमसीसीविरुद्ध नै छौं। तर यसले गठबन्धनमा असर पार्छ जस्तो मलाई लाग्दैन। माओवादीले किन बैठक गरेन ? माओवादी केन्द्रले केन्द्रीय समिति बैठक स्थगन गरेको छ। एमसीसीका विषयमा पार्टीभित्र चर्को विरोध हुने भयका कारण नै बैठक रोकेको देखिन्छ। एमसीसी मुख्यालयलाई लेखेको पत्रका विषयमा आलोचना भइरहेको छ। दाहालले उक्त पत्र सार्वजनिक नभएसम्म पत्र नै नलेखेको दाबी गर्दै आएका थिए। पत्र सार्वजनिक भएपछि भने उनले बोली फेरेका छन्। एमसीसीका विषयमा मुख्य नेताहरू छलफलमा केन्द्रित हुनुपर्ने भएका कारण बैठक सारिएको नेता तामाङले बताए। मुख्य नेता एमसीसीको विषयमा केन्द्रित हुनुपर्ने भयो अनि बैठक अर्काे सूचना नआएसम्मको लागि स्थगित गरिएको छ, उनले भने। डा कोइरालाको दौडाहा कांग्रेस नेता डा शेखर कोइरालाले विभिन्न दलका शीर्ष नेताहरूसँग भेट गर्न थालेका छन्। एमसीसी र आगामी निर्वाचनमा कसरी अघि बढ्ने भन्ने विषयमा डा कोइरालाले छलफल गरेका छन्। उनी बुधबार एमाले अध्यक्ष केपी शर्मा ओलीलाई भेट्न बालकोट पुगेका थिए। ओलीका प्रेस संयोजक रामशरण बजगाईंले दुई नेताबीच सदनको अवरोध खोल्ने विषयमा कुराकानी भएको बताए । माओवादी अध्यक्ष दाहाल र डा कोइरालाबीच बिहीबार निर्वाचनमा गठबन्धनबारे छलफल भएको जनाइएको छ। कोइराला दाहाललाई भेट्न खुमलटार पुगेका थिए। दुई नेताबीच करिब २ घण्टा कुराकानी भएको थियो। भेटमा संसद् सञ्चालन, स्थानीय निर्वाचन र एमसीसीका विषयमा छलफल भएको थियो। भेटमा दाहालको भनाइ उदृधृत गर्दै प्रेस सल्लाहकार सूर्यकिरण केसीले भने, चुनावमा गठबन्धन गरेरै जाने हो अब तपाईंहरूले सहयोग गर्नुहोस् भन्दै प्रस्ताव राख्नुभएको हो। दाहालले आगामी चुनावमा गठबन्धन गर्दा अहिलेको सरकार पनि बच्ने तथा संविधान र लोकतन्त्रको रक्षाका निमित्त समेत गठबन्धनले आफ्नो उद्देश्यबमोजिम काम गर्न सक्ने बताएका थिए। दाहालले भनेका थिए, चुनावसम्मै गठबन्धनमै जाऔं। गठबन्धनले सबैलाई राम्रै हुन्छ। कांग्रेसमै पनि तपाईंहरूको समूह चुनावमा एक्लै जानुपर्छ भन्दै हुनुहुन्छ भन्ने सुन्दै छु। त्यसो गर्दा कांग्रेसलाई नै असर गर्न सक्छ। विरोध नगरिदिनुहोस्। कोइरालाले भने गठबन्धन गर्दानगर्दा कांग्रेसलाई कुनै प्रभाव पार्न नसक्ने बताएका थिए। गठबन्धन गर्दा कांग्रेसलाई कुनै फाइदा नहुने बताएका थिए कोइरालाको भनाइ उद्धृत गर्दै उनका स्वकीय सचिव दिनेश थपलियाले भने, सरकारमा गठबन्धन छँदै छ। आगामी सरकारमा पनि गठबन्धन गर्न सकिन्छ। अहिले चुनावमा गठबन्धन गरेर कांग्रेसलाई कुनै फाइदा छैन। त्यो हामीसँग अनुभव छ। कोइरालाले भनेका थिए, कांग्रेसले तपाईंलाई भोट हाल्छन्। तर, तपाईंका कार्यकर्ताले रूखमा भोट हाल्दैनन्। बरु एमालेतिरै लाग्छन्। त्यसैले गठबन्धन गर्दा तपाईंलाई र कांग्रेस दुवैलाई फाइदा छैन। नेता कोइरालाले एमसीसीका विषयमा नअकमकाउन भनेका थिए। भने, संसद्बाट अनुमोदन गर्नुपर्ने विषय किन यसरी प्रभावित भयो ? तपाईंको धारणा स्पष्ट आउनुपर्यो। सरकारमा बस्नुभएको छ अनि यसलाई उल्टै गिजोल्दै पनि हुनुहुन्छ। जनतालाई पनि भ्रम सिर्जना गराउनुभयो। कोइरालाको भनाइ उल्लेख गर्दै उनका स्वकीय सचिव थपलियाले भने, राष्ट्रिय राजनीतिलाई समेत प्रभाव पार्ने काम भयो। एमसीसीलाई संसद्मा टेबल गराउनुस्। त्यसपछि त्यहाँ छलफल हुन्छ र त्यसलाई पास गराएर अघि बढ्न सहज हुन्छ। संसद्मा टेबल गर्ने वातावरण बनाउनुहोस्। अवरोध गर्ने कुरा राम्रो होइन। दाहालले भने चुनावअघि एमसीसी पास गर्न सकिने वातावरण पार्टीमा नरहेको बताएका थिए। उनको भनाइ उद्धृत गर्दै दाहालको सचिवालय स्रोतले भन्यो, चुनावअघि एमसीसी पास गर्न सकिँदैन। मैले प्रधानमन्त्रीजीसँग बिहीबार बिहानको भेटमा पनि अनुरोध गरेको छु। ठीक छ छलफल गरौं केही समय हामीसँग बाँकी छ। चुनावअघि एमसीसी पास गराउन सहज छैन।कोइरालाले सत्ता गठबन्धन र सरकारले संसद् सञ्चालनका लागि पहल लिनुपर्ने बताएका थिए। धेरै समयदेखि संसद् अवरुद्व भएको छ। यसले कसैलाई पनि फाइदा गरेको छैन, गठबन्धन र सरकारले यसबारे पहल लिनुपर्यो, संसद् खुलाउनुपर्यो, संसद्मा जनताका समस्या र सवालहरूमाथि छलफल हुनुपर्यो, कोइरालाले भनेका थिए। सभामुखको काम सरकारका महत्वपूर्ण विधेयकहरू सदनमा टेबुल गर्ने नै हो। एमसीसीका बारेमा पनि छलफल भएको छ। संसद्मा एमसीसी लानुपर्छ भन्ने साथीहरूको धारणा छ। डा प्रकाशशरण महत, प्रवक्ता, कांग्रेस राष्ट्रहितविरुद्ध जेजे प्रश्न उठेको छन्, यसको जवाफ आएसम्म पास गर्न सकिँदैन भन्ने नै हाम्रो धारणा हो। गठबन्धन भत्किँदा प्रधानमन्त्री पद पनि के होला ? चुनाव गराउन पाउने यस्तो मौका पनि चुक्ला। यसैले प्रधानमन्त्रीबाट यो दुस्साहस होला जस्तो लाग्दैन। हितबहादुर तामाङ, नेता, माओवादी केन्द्र कांग्रेस वा अमेरिकाले दबाब दिँदैमा वा धम्क्याउँदैमा हामी जस्ताको तस्तै यो एमसीसी पास गर्दैनौं। प्रधानमन्त्रीले खोलो तर्यो लौरो बिर्सियो त गर्नु भएन नि ! उहाँले गठबन्धनको महत्व बुझनुपर्यो। डा विजय पौडेल, नेता, नेकपा एकीकृत समाजवादी हाम्रो पार्टीको सुरुदेखि नै एमसीसी संसद्मा लैजानै हुन्न भन्ने धारणा हो। यो गठबन्धन बन्नुभन्दा पनि पहिलादेखि नै हामी एमसीसीको विरुद्धमा नै छौं। तर, यसले गठबन्धनमा असर पार्छ जस्तो मलाई लाग्दैन। दुर्गा पौडेल, नेता, राष्ट्रिय जनमोर्चा तीन नेतालाई अमेरिकी मन्त्रीको ताकेताअमेरिकी अनुदान सहायतासम्बन्धी सम्झौता अघि बढाउने विषयमा अमेरिकाले ताकेता गरेको छ। उसले छिटो निर्णयमा पुग्न प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल र एमाले अध्यक्ष केपी शर्मा ओलीलाई आग्रह गरेको छ। अमेरिकी सहायक विदेशमन्त्री डोनाल्ड लूले बिहीबार देउवा, ओली र दाहाललाई फोन गरी अलमल नगर्न आग्रह गरेका हुन्। एमसीसी संसद्बाट अनुमोदन नगरे नेपाल र अमेरिकाको सम्बन्धमै असर पर्न सक्ने चेतावनी सहायकमन्त्री लूले दिएका छन्। आफूले दिएको अनुदान सहायता परियोजना फिर्ता भए चीनले हस्तक्षेप गरेको अर्थमा बुझ्ने उनको भनाइ थियो। उहाँले एमसीसी पारित गरेर जानुपर्छ। यसलाई कार्यान्वयनमा लिएर जानुहोस्, सहयोग गर्नुहोस् भन्नुभयो, एमाले विदेश विभाग प्रमुख डा राजन भट्टराईले अन्नपूर्ण पोस्ट्सित भने। त्यसो नगर्दा अप्ठ्यारो हुने बताएको नेता डा भट्टराईले सुनाए। नेपाल र अमेरिकाबीच पुरानो सम्बन्ध हो। तपाईंहरू यसरी सहमति भइसकेको विषयमा पछाडि हट्नु राम्रो हुँदैन। यसले द्विपक्षीय सम्बन्धमै असर गर्न सक्छ भन्ने हिसाबले कुरा गर्नुभयो, डा भट्टराईले भने। एमाले अध्यक्ष ओलीले एमसीसीका विषयमा आफ्नो कुरा राख्दै आएको डा भट्टराईले उल्लेख गरे। ओलीले आफू जिम्मेवारीमा नरहेको र सरकारमा रहेकाहरू एकमतका साथ आउँदा पारित गर्न सक्ने प्रष्ट पारेको उनले सुनाए। संसद्मा ल्याएर पारित गर्न उनीहरू (सत्तारुढ गठबन्धन)लाई कुनै अप्ठ्यारो छैन। सरकारमा रहेकाहरूको फरकफरक मत छ। उनीहरूको एउटै मत रहोस् अथवा कसरी आउँछन् ? पर्खिरहेका छौं, उनले ओलीको भनाइ उद्धृत गर्दै भने, सरकारको तर्फबाट प्रस्ताव ल्याएपछि हामीले आफ्नो धारणा के राख्ने, त्यो विषयमा प्रष्ट पार्छौं। द्विपक्षीय सम्बन्धमा एउटै विषयले असर पार्छ भन्ने हिसाबले भने प्रस्तुत नहुन ओलीले आग्रह गरेको उनले सुनाए। एउटै विषयले सम्बन्धमा असर गर्छ भन्ने हिसाबले तपाईंहरू पनि प्रस्तुत हुनुहुँदैन। हामी पनि हुँदैनौं। हाम्रो सम्बन्ध धेरै पुरानो हो। बहुआयामिक सम्बन्ध छ, ओलीले भनेका थिए, त्यस्तो सम्बन्धलाई एउटा ईस्युमा फरकफरक ठाउँमा उभियो भनेर त्यसकै आधारमा सम्बन्धमा तलमाथि हुन्छ भन्ने कुरा हामीले गर्नुहुँदैन। लूले प्रधानमन्त्री देउवालाई छिटो पहल कदमी लिन आग्रह गरेको जनाइएको छ। देउवाले आफू सम्झौता संसद्मा टेबल गर्न तयार रहेको जवाफ दिए। उनले सत्ता गठबन्धनमा रहेका कम्युनिस्टहरूले अठ्यारो पारिरहेको बताएका थिए। समयसीमाभित्र सम्झौता पारित गराउने प्रतिबद्धता उनले जनाएका थिए। कांगे्रस प्रवक्ता डा प्रकाशशरण महतले देउवा र लूबीच टेलिफोन कुराकानी भएको जानकारी दिए। लूले दाहाललाई सम्झौता संशोधन हुन नसक्ने स्पष्ट पारेका थिए। दाहालले निर्वाचनपछि पारित गर्ने आश्वासन लूलाई दिएको स्रोतले बताएको छ। दक्षिण तथा मध्यएसिया मामिलासम्बन्धी मन्त्री लूले गत मंसिरमा नेपाल भ्रमण गरेका थिए। त्यसबेला उनले देउवा, ओली र दाहालसँग भेटवार्ता गरेका थिए। देउवा, दाहाल र नेकपा एकीकृत समाजवादीका अध्यक्ष माधवकुमार नेपालबीच बिहीबार मात्रै एमसीसीबारे छलफल भएको थियो। दाहाल र नेपालले अहिले एमसीसी पास नगर्न देउवालाई आग्रह गरेका थिए। ओली प्रधानमन्त्री भएका बेला २०७६ असार ३० गते सम्झौता अनुमोदनका लागि संसद्मा दर्ता गरिएको थियो। अढाई वर्ष नाघ्दा पनि उक्त प्रस्ताव संसद्मा भएको छैन। देउवा र दाहालले फागुन १६ गतेसम्मको समय मागेको एमसीसी मुख्यालयले जनाएको छ। तर, सभामुख अग्निप्रसाद सापकोटाले प्रतिनिधिसभा बैठक लगातार सारेको सार्यै छन्। देउवा र दाहालले १३ असोजमा एमसीसी अनुमोदनको वातावरण बनाउन ४५ महिना समय मागेर एमसीसीलाई पत्र पठाएको हालै सार्वजनिक भएको छ। पत्र सार्वजनिक नहुँदासम्म दाहालले त्यसलाई अस्वीकार गर्दै आएका थिए।"
भ्रष्टाचार नियन्त्रणको सुरुवात नेताबाटै,"राजनीतिक दल नै भ्रष्टाचारमा लिप्त भए भने देश कसरी बन्छ त ? सबै नीतिको मूल नीति राजनीति हो । राजनीतिकर्मी वा दलहरू देश र जनताप्रति इमान्दार हुने, सुशासन कायम गर्ने र भ्रष्टाचार निवारण गर्नेमा जुट्ने हो भने देश उँभो लाग्न धेरै समय लाग्दैन। यी उद्देश्यलार्ई हामीले कार्यान्वयन गर्न सकिरहेका छैनांै। भ्रष्टाचार नियन्त्रणमा अख्तियार दुरुपयोग अनुसन्धान आयोग र यसका पदाधिकारीको महत्वपूर्ण भूमिका हुन्छ। अख्तियारको जिम्मेवारी पनि भ्रष्टाचार निवारण, सुशासन स्थापना गर्ने र कमिसन खोरलार्ई नियन्त्रणमा लिई, निवारणमा सहयोग गर्ने नै हो। तर, हुन सकिरहेको छैन। राज्यसत्ता सञ्चालकको कमजोरीका कारण अख्तियारले प्रभावकारी काम गर्न सकिरहेको छैन। नेताहरूले आफैंबाट भ्रष्टाचार नियन्त्रणको सुरुवात गर्नुपर्छ। सर्वप्रथम कमिसन खानेलार्ई कारबाहीको दायरमा ल्याउन जरुरी छ। भ्रष्टाचार गरेको व्यक्ति कोही पनि उम्कनु हुँदैन। यसको निवारणका लागि अख्तियारले स्वच्छ तवरले काम गर्नुपर्छ। राजनीतिक दल मात्र होइन, न्यायालय, अख्तियारलगायत अन्य क्षेत्रले पनि यसमा सहयोगी भूमिका निर्वाह गर्नुपर्छ। यसका लागि हाम्रो सोचमा परिवर्तनको आवश्यक्ता छ। भ्रष्टाचार गर्नु हुँदैन, यो अपराध हो, देशको अहितमा छ, भन्ने दिल र दिमागमा राख्न सक्यौं भने भ्रष्टाचार नियन्त्रण गर्न कुनै कठिनाइ हुँदैन। त्यसैले पदमा बस्ने सबैको सोचमा परिवर्तन नहुँदासम्म यसको अन्त्य असम्भव छ। कर्मचारीतन्त्र, राजनीतिक दल, सामाजिक अभियन्ता, सुरक्षा निकाय सबै क्षेत्रले यतातिर ध्यान केन्द्रित गर्नुपर्छ। यसको नेतृत्व राजनीतिक नेतृत्वबाटै हुनुपर्छ। नेतृत्वले उच्चस्तरदेखि तल्लो तहसम्म नियन्त्रण गर्नुपर्छ। सबैको दिमागमा कमिसन खान हुन्न भन्ने आउनुपर्छ। कर्मचारीतन्त्र पनि भ्रष्टाचारमा मुछिएको छ। सबै कर्मचारी, नेता भ्रष्ट छन् भन्न खोजेको होइन। इमान्दार पनि छन्। एकाधका कारण सबै नेतालार्ई भ्रष्टाचारको ट्याग लाग्ने गरेको छ। तर, कतिपय ठाउँमा नेतालार्ई कर्मचारीले नेतृत्व गरिररहेका हुन्छन्। कर्मचारीले आफूखुसी चलाउन खोज्छन्। त्यसले पनि समस्या उत्पन्न भइरहेको छ। यसलार्ई अन्त्य गर्न सबै पक्ष लाग्नुपर्छ। राजनीतिक दलको भूमिका जनतालार्ई न्याय दिने र सुशासन कायम गर्ने हो। भ्रष्टाचार निवारणमा लाग्ने हो, गर्नेतर्फ होइन। भ्रष्टाचार गर्नेलार्ई कानुनको दायरमा ल्याउनैपर्छ। कर्मचारीतन्त्र भ्रष्टाचार नियन्त्रणमा सामाजिक अभियन्ता, न्यायालय र सञ्चारको भूमिका महत्वपूर्ण हुन्छ। सबैले देशको हितमा सोच्नु जरुरी छ। भ्रष्टाचार अन्त्य गरी सुशासन कायम गर्न सक्यौं भने मात्र देश उँभो लाग्ने हो। यसका लागि राजनीतिक दलले नै पहल गर्नुपर्छ। राजनीतिक दल नै भ्रष्टाचारमा लिप्त भए भने देश कसरी बन्छ त ? कर्मचारीतन्त्रको भ्रष्टाचारलार्ई पनि राजनीतिक दलले नियन्त्रण गर्नुपर्छ। कतिपय ठाउँमा कर्मचारीले मन्त्रीलार्ई समेत आफ्नो तवरले चल्न दिँदैनन्। आफूले भनेको नमाने विभिन्न बहाना बनाएर बाधा अड्चन ल्याउँछन्। समस्या बुझेर कर्मचारीतन्त्र नियन्त्रण गरी सुशासन कायम गर्न राजनीतिक दल लाग्नुपर्छ। बिडम्बना, के छ भने यहाँ ५१० प्रतिशतले मात्र राज्यसत्ता चलाउँछन्। पार्टी पनि तिनैको हातमा छ। अर्थतन्त्र पनि थोरै व्यक्तिको हातमा छ। राज्यसत्ता कसको हातमा छ तभन्दा मुट्ठीभरको हातमा। तिनीहरूले नै नेतृत्वदायी भूमिका निर्वाह गर्नुपर्छ। १० प्रतिशत उच्च ओहोदामा पुगेका व्यक्तिले देश र समाजका विषयमा सोच्ने हो भने पनि तल्लो तहका व्यक्तिले सिको गर्न सक्छन्। उच्च तहका नेता कर्मचारी र न्यायालयको नै ध्यान पुग्न सकिरहेको छैन। कानुनअनुसार कारबाही गर्न नसकेको अवस्था छ। जनतामा एक खालको आक्रोश छ, नेता भ्रष्टाचार गर्छन् भन्ने। नागरिक सुशासन, राष्ट्रियता, समाज र न्यायको पक्षमा बोली नै छन्। आवाज उठाएकै छन्। नेतृत्वमा पुगेका नेता र उच्च पदका व्यक्तिले सोच परिवर्तन गरेर कदम चाल्नुपर्छ। मैले मात्र सोचेर पुग्दैन। हामीले सोच्नुपर्छ। नीतिगत भ्रष्टाचार होस् वा प्रत्यक्ष, यसका लागि सोच नै बदल्नुपर्छ। जब यो गर्नु हुँदैन वा यसो गर्नु अपराध हो, भन्ने नसोचेसम्म भ्रष्टाचार नियन्त्रण सम्भव छैन। भ्रष्टाचार नियन्त्रणको दायित्व संसदीय समितिको पनि हो। हामीले कहाँ त्यस्तो हुन्छ, खोजबिन, अध्ययन, अनुसन्धान गर्न सक्छौं, तर समिति आफैंले कारबाही गर्ने अधिकार छैन। समितिले सरकारलार्ई निर्देशन दिने हो। कारबाही गर्ने नगर्ने सरकारको कुरा हो। अनि कतिपय भ्रष्टाचारीले सफाइ पाएको अवस्था छ। समितिका तर्फबाट अनुगमन गर्ने, निर्देशन दिने काम त ठाउँमा भइरहेकै छन्। आफ्नो कार्यक्षेत्र अनुसारको काममा सबैले इमान्दारपूर्वक लाग्नुपर्छ। सरकार, संसद् न्यायालय, अख्तियारको आफ्नै कार्यक्षेत्र छ। यो सबैलार्ई नियन्त्रण गरी। अख्तियारले एक, दुई हजार खानेलाई होइन, अर्ब र खर्ब खानेलाई समात्न पर्यो। कारबाही गर्नुपर्यो। जबसम्म कडा कारबाही हुँदैन। त्यही प्रक्रिया दोहोरिन्छ। संसद् र समितिमा नीतिगत भ्रष्टाचार भएको मलाई खासै थाहा छैन। तर, समितिमा केही स्वार्थ बाझिएका कुराहरू हामी उल्टाइदिन्छौ। मेरो नेतृत्वमा पनि धेरै विधेयक आए। हामीले बनायौं। जनतालाई के फाइदा हुन्छ भनेर कानुन निर्माण गर्न लागेका छौं। मलाई लाग्छ अन्य समितिले पनि त्यही गरेका होलान्। मेरो विचारमा भ्रष्टाचार नियन्त्रण गर्न सोच नै बदल्नुपर्छ। कर्मचारी राजनीतिक दल, न्यायालय अख्तियार सबैले सोच बदल्नुपर्छ। मान्छेले करोड कमाए पनि उही हो। अर्ब कमाए पनि उही हो। आखिर मानिसले किन भ्रष्टाचार गर्छ ? १५ हजार कमाउने पनि यही धर्तीमा बाँचेको छ। अर्ब जम्मा गर्ने पनि बाँचेको छ। आखिर किन भ्रष्टाचार गर्ने ? मानिसलाई गाँस बास र कपास चाहिन्छ । कालो धन थुपार्ने सोचमा किन लाग्छ मानिस ? एउटा ओत चाहियो खानुपर्यो त्यति त हो। सम्पत्ति जम्मा गर्ने र धनी बन्ने मानवीय सोचका कारण नै भ्रष्टाचार बढिरहेको छ। नेतृत्वले गरेको भ्रष्टाचार देखेर देखासिकी गर्ने क्रम बढेको छ। हाकिमले बिलसिताका लागि धेरै मूल्यको कार चढ्यो भने साना कर्मचारीलाई पनि त मोटरसाइकल चढ्न मन लाग्छ। देखासिकीका कारण हाम्रो देश बिग्रिएको छ। हाम्रो देशमा भ्रष्टाचार अन्त्य गर्ने हो भने माथिल्लो तहका व्यक्तिहरूले एक्सनमा जानुपर्छ। जस्तैः उच्च तहका कर्मचारी, राजनीतिक दलका प्रमुख नेता, न्यायालयका प्रमुख, अख्तियारका पदाधिकारीमध्ये १० देखि १५ जनाले सोच परिवर्तन गरेर हिम्मतका साथ एक्सनमा जानुपर्छ। त्यसपछि मात्र भ्रष्टाचारको अन्त्य गर्न सकिन्छ। नत्र सधैंको अवस्था यही हो। खाने बानी परेकाहरू खाइरहन्छन्। यो प्रक्रिया बढदै जान्छ। भ्रष्टाचार कहिल्यै निवारण हुन सक्दैन।(घर्ती प्रतिनिधिसभाको शिक्षा तथा स्वास्थ्य समिति सभापति हुन् । )"
राजनीतिक इच्छा शक्ति भए भ्रष्टाचार निवारण,"सत्ता सञ्चालन गर्ने कार्यकारणी, उसका काम हेर्ने निकाय अख्तियार, अख्तियारले गरेको अनुसन्धानको मुद्दा हेर्ने अदालतमाथि प्रश्न छ। त्यसैकारण मुलुकमा जताततै भ्रष्टाचार मौलाएको छ। अदालतदेखि संवैधानिक निकायमा राजनीतिक भागबन्डाका आधारमा गरिने नियुक्तिले मुलुकमा भ्रष्टाचार मौलाएको बताउँछन्, अख्तियारका पूर्वप्रमुख आयुक्त सूर्यनाथ उपाध्याय। राजनीतिक नेतृत्व इमान्दार हुने हो भने भ्रष्टाचार नियन्त्रणमा ठूलै सफलता मिल्ने उपाध्यायको भनाइ छ। मुलुकमा बढ्दो भ्रष्टाचार, अनियमितता र अख्तियारको भूमिका विषयमा उपाध्यायसँग अन्नपूर्णकर्मी सुरेन्द्र काफ्लेले गरेको कुराकानी : भ्रष्टाचार निवारणका लागि अख्तियार दुरुपयोग अनुसन्धान आयोग लगायतका संवैधानिक निकायसंस्था क्रियाशील छन। तर, पनि भ्रष्टाचार बढेको बढ्यै हुनुको कारण के हो ? जनक्रान्तिपछि संविधानसभा चुनाव भयो। संविधान बनाउने बेला गन्जागोल नै भयो। संविधान बनाएपछि हरेक विषय हाम्रा लागि नौला थिए। कर्मचारी व्यवस्थापनदेखि शासन कसरी गर्ने ? प्रदेश केकस्तो हुने ? पावर सेयरिङ कसरी गर्ने ? यी सबै विषयको गन्जागोलमा हामी रह्यौ। नेतृत्व गर्ने मान्छे गतिलो भएको भए धेरै कुरा टुंगो लागिसकेको हुन्थ्यो। संविधान बनेपछि पनि पाँच वर्ष बिताइसक्यौं। तुलनात्मक रूपमा धेरै काम भएकै छैन। संघीयताअनुसार स्थानीय तहको अझै व्यवस्थापन हुन सकेको छैन। हामीले अंगिकार गरेको शासन व्यवस्थाले जरा हाल्नै बाँकी छ। स्थायित्व भइसकेको छैन। यसैको परिणाम हाम्रा संवैधानिक निकायमा परिलक्षित भएको छ। अहिले सबै संवैधानिक निकाय नियुक्तिमा प्रश्न उठेको छ। अदालत स्वयंमा प्रश्नवाचक चिन्ह लागेको छ। संसद् चल्न सकेको छैन। सत्ता सञ्चालन गर्ने कार्यकारणी, उसका काम हेर्ने निकाय अख्तियार, अख्तियारले गरेको अनुसन्धानको मुद्दा हेर्ने अदालतमा प्रश्न छ। यी निकायमा काम गर्ने व्यक्तिमाथि पनि प्रश्न उठेको छ। भद्रगोल र दिशाहीन विकास निर्माण र अरू काम भइरहेका छन्। त्यसैकारण मुलुकमा भ्रष्टाचार बढेको छ। गणतन्त्र आयो, संविधान बन्यो। अब त भ्रष्टाचार घट्छ र सुशासन कायम हुन्छ भन्ने जनताको विश्वास थियो नि ! जनताले दुईतिहाइ बहुमतको सरकार चुनेर पठाएकै हुन्। सरकारमाथि जनताको खबरदारी पनि थियो। तर, आफैंले शासन चलाउन नजानेर, अक्षमता प्रदर्शन गर्ने काम मात्रै भयो। नेतृत्वको असक्षमता र राजनीतिक व्यवस्थापन नहुँदा भद्रगोलको अवस्था आयो। नेपालको राजनीतिक भद्रगोलमा भारतको भूमिका देखिन्छ। अहिलेदेखि मात्र होइन, इतिहासदेखि नै, यस्तो भइरहेको छ। संविधान बनाउँदा पनि भारतले हस्तक्षेप गरेको थियो। भारतले हरेक विषयमा हस्तक्षेप गरिरहेको छ। उसले आफूले भनेको अनुसार हुनुपर्छ, भन्छ। यो पनि एउटा कारण हो। माओवादीको सशस्त्र जनयुद्ध पनि भारतले नचाहेको भए हुँदैनथ्यो। अर्थात् यति मान्छे नै मर्दैन थिए। यो अवस्था आउँदैनथ्यो। आफू सक्षम नहुने अनि, अर्कालाई मात्रै दोष दिएर हुन्छ र ? अख्तियार जस्ता संवैधानिक निकायमा पनि हामीले सही मान्छेलाई नियुक्त गर्न गरेनौं। विदेशीको इसारामा नियुक्ति गर्यौ। लोकमानसिंह कार्कीको नियुक्ति नै भारतको स्वार्थमा भएको थियो। त्यसपछि नै अख्तियारमा नियुक्तिको प्रक्रिया र मापदण्ड बिग्रियो। लोकमानकै नियुक्तपछि भ्रष्टाचार पनि मौलायो। उनले मनपरी गरे। त्यसको परिणाम भ्रष्टाचार नियन्त्रण होइन, मौलायो। अख्तियारले गरिरहेका कामकारबाहीप्रति तपाईंको धारणा के छ ? राम्रो उद्देश्य राखेर अख्तियारको स्थापना भएको हो। सुरुवातमा राम्रो काम पनि भयो। जनअपेक्षा अनुसारको काम सम्पादन गर्न अख्तियारका पदाधिकारी नियुक्तिमा ध्यान दिनुपर्यो। तर, पछिल्ला नियुक्ति नै विवादित भए। हुन त, सरकार नै साठगाँठमा बन्छ भने अरुको अवस्था के होला ? भारतीय गुप्तचरको साँठगाँठमा खिलराज रेग्मीको सरकार बन्यो। खिलराजले भारतीय गुप्तचर लोकमानसिंह कार्कीलाई अख्तियारमा ल्याए। त्यसपछि लोकमानले कत्रो उत्पात मच्चाए। यो सबैलाई जगजाहेर नै छ। त्यसपछिका आयुक्तमाथि मुद्दा चलिरहेका छन्। अख्तियार भित्रै यस्तो छ। भद्रगोलको कडी नै लोकमान भए। भ्रष्टाचार न्यूनीकरणका लागि ऐनकानुने सवल छन् त? राजनीतिक क्षेत्र संयमित हुने हो भने फ्रेमवर्क राम्रो छ। कानुन राम्रा छन्, संस्था अधिकार प्राप्त छन्। हाम्रा लागि राम्रो पक्ष यो हो। तर, के गर्ने ? हाम्रो राजनीति नै गतिलो भएन। उनीहरूले नियुक्त गरेका मान्छे नै राम्रा भएनन्। नियुक्ति प्रक्रिया पारदर्शी हुनुपर्यो। दलहरूले नियुक्तिमा भागबन्डा मात्रै गरेनन्, भद्रगोल नै बनाए। त्यही भएर नियुक्त भएका व्यक्तिमाथि प्रश्चवाचक चिन्ह छ। अनि, अख्तियारले स्वतन्त्र र निष्पक्ष रूपमा कसरी काम गर्छ ? सानालाई मुद्दा हाल्ने, तर ठूलालाई उन्मुक्ति दिने काम अख्तियारबाटै हुन्छ भन्ने आरोप लाग्छ नि ! त्यस्तै भएको छ। अख्तियारमा एउटा आउँछ, झिना मसिना एक हजारका मुद्दा हाल्दै ६ वर्ष बिताउँछ। अर्का आयो, त्यही हुन्छ। मान्छे राम्रै होला, तर के गर्ने ? काम गर्ने अवस्था छैन्। कर छली गर्छन्, दोहोरो नागरिकता लिएर बसेका छन्। भारतमा पैसा राख्छन् र राजस्व छली गरिरहेका हुन्छन्। राजस्वले यस्ता व्यक्ति समात्न सक्छ। तर, को विदेशी र को स्वदेशी भन्ने ठेगाना नभएको देशको अवस्था के हुन्छ ? अख्तियारले भ्रष्टाचारमा मुद्दा लगाउँछ, तर अदालतले सफाइ दिने गरेको छ ? अदालतको भूमिका कस्तो देख्नुहुन्छ ? हो नि, यो त भइरहेकै छ। मैरै पालामा प्रमाण सहित मुद्दा हालेका धेरैलाई अदालतले सफाइ दियो। कतिपय मुद्दाको अहिलेसम्म निर्णय भएको छैन। फैसला नगर्ने न्यायाधीशलाई कारबाही खै ? यस्ता न्यायाधीशमाथि कारबाही गर्ने संस्था त नभएको होइन। न्याय परिषद्ले यस्ता न्यायाधीशलाई मुद्दा पनि हाल्न सक्छ नि ! तर खोई ? कति जनाविरुद्ध मुद्दा हाल्यो त ? अदालतको भूमिकाको के कुरा गर्नु ? हिजोसम्म अदालत पनि ठीक थियो। त्यहाँ पनि न्यायाधीश नियुक्तिकै कारण गन्जागोल भएको छ। मुख्यगरी, वकिललाई न्यायाधीश नियुक्त गरेदेखि नै त्यहाँ पनि रीथितिथि बिग्रिएको हो। अदालतमा विकृतिको सुरुवात त्यहीँबाट भयो। भ्रष्टाचार नियन्त्रण नहुनुमा राजनीतिक संरक्षण पनि कारण हो कि ? मैले भनिसके नि। भ्रष्टाचार बढ्नुमा हाम्रो राजनीति र भारतको प्रत्यक्ष अपत्यक्ष हस्तक्षेप नै मुख्य कारण हुन्। भ्रष्टाचार नियन्त्रणमा समाजको पनि भूमिका होला नि ? भ्रष्टाचार गर्नेलाई जेल हाल्ने हो भने समाजले पनि त्यही रूपमा हेर्छ। त्यसो हुँंदा भ्रष्टाचारीहरू समाजमा बहिष्कृत हुन्छन्। तर, यसका लागि शासन व्यवस्था नै जिम्मेवार छ। संसद् अवरुद्ध छ। नेतृत्वलाई उत्तरदायी र जिम्मेवार बनाउन संसद्मा छलफल भएको छैन। शासन व्यवस्था र नेतृत्व गतिलो नभएपछि के आशा गर्ने ? संविधानको शपथ खानेले त्यहीअनुसार काम गरे पो मुलुक उँभो लाग्छ। संविधानको शपथ खानेले त्यसअनुसार काम गरेका छन् त ? मुख्य प्रश्न यही हो। भ्रष्टाचारको प्रवृत्ति कस्तो हुँदैछ ? परम्परागत रूपको भ्रष्टाचारको कुरा गरेर, लेखेर साध्य हुँदैन। अहिलेको परिप्रेक्ष्यअनुसार भ्रष्टाचार नियन्त्रणको कदम चाल्नैपर्छ। मन्त्रिपरिषद्बाट निर्णय गरेर नीतिगत भ्रष्टाचार गर्ने प्रवृत्ति पनि बढेको छ ,यसमा के भन्नु हुन्छ ? हो नि !, नीतिगत भ्रष्टाचार बढेको छ। देखिहाल्नु भयो, पशुपति धर्मशाला भाडा विवाद। अहिले जेजे प्रकरण बाहिर आएका छन, ती सबै नीतिगत भ्रष्टाचारका कारक हुन्। पैसाका लागि जे गर्दा पनि हुन्छ भन्ने प्रवृत्ति मौलाएको छ। मैरै पालामा प्रमाणसहित मुद्दा हालेका धेरैलाई अदालतले सफाइ दियो। कतिपय मुद्दाको अहिलेसम्म निर्णय भएको छैन। फैसला नगर्ने न्यायाधीशलाई कारबाही खै ? पशुपति धर्मशालामा त्यही भयो। नारायणहिटीमा त्यही भयो। यतिलाई ट्रष्टको जग्गा भाडामा दिँदा पनि त्यति भयो। जो मान्छेको कोही छैन, उनीहरू समातिन्छन्। तर, यहाँ राजस्व छली गर्नेहरू भारतमा गएर निर्धक्कसँग जीवन बिताइरहेका हुन्छन्। उतै बसेर पनि नेपालमा राजस्व छली गरिरहेका हुन्छन्। पछिल्ला केही वर्षमा भ्रष्टाचार, अनियमितता र विकृति बढ्दै गएको देखिन्छ , यसको मुख्य कारण के होला ? हिजो पनि भ्रष्टाचार थियो। तर, अहिले दुईतीन वर्षदेखि छरपस्ट भयो। हिजो थियो भनेर जनतालाई दोष दिने ठाउँ छैन। नेताहरू दोषी छन्। ५२ अर्बको एमसीसी पास गर्ने कि नगर्ने भनेर नेताहरूले पूरै देशलाई बन्धक बनाएका छन्। यो अख्तियारको दुरुपयोग नै हो। हुँदैन भने हुँदैन भन्दिनुपर्यो, हुन्छ भने संसद्बाट अनुमोदन गर्नुपर्यो। यसरी अनिर्णयको बन्दी बनाउनु भएन। यति जाबो पनि निर्णय गर्न नसक्नेहरूले देश कसरी चलाउँछन् ? श्रीलंकाले एमसीसी चाहिँदैन भन्यो। तर, पोल्याण्डले हुन्छ, लिन्छु, भन्यो। जे भन्ने वा गर्ने हो, छिटो गर्नुपर्यो। बहालवाला प्रधानमन्त्री र प्रधानमन्त्री भइसकेका मान्छे चिठी पठाउने काम गर्छन्। कर्मचारीले लेख्नुपर्ने चिठी प्रधानमन्त्रीले पठाउँछन। यसले देशको अन्तर्राष्ट्रिय छवि के हुन्छ ? आफूलाई क्रान्तिकारी भन्ने नेताभित्र एउटा कुरा गनर्,े बाहिर अर्कै भन्दै हिड्ने, यस्तो पनि हुन्छ ? शासन व्यवस्था चलाउन नसक्नेले कसरी भ्रष्टाचार नियन्त्रण गर्छन् ? जसको आचरण नै ठीक छैन्। कुनै अनुशासन छैन। यस्ताबाट अपेक्षा पनि के गर्ने ? नेतृत्वमा अनुशासन त हुनुपर्यो नि ! भ्रष्टाचार अन्त्यका लागि अख्तियारप्राप्त व्यक्तिको इच्छाशक्तिमा पनि कमी देख्नुहुन्छ कि ? मेरो अनुभव एउटै छ, यो देशमा भ्रष्टाचार हटाउँछु भनेर लाग्ने हो भने केही गर्न पक्कै सकिन्छ। सबै नियन्त्रण गर्न त नसकिएला। तर, अधिकार पाएकाले इमान्दारीतापूर्वक राम्रो काम गर्नुपर्यो। कस्सिएर लाग्ने हो भने केही गर्न सकिन्छ भन्ने मेरो अनुभव हो। जस्तै, कुनै विद्यार्थीले पास गर्छु भनेर लाग्यो भने पास गर्छ नै। मेहनत गरियो भने पास नहुने कुरै भएन। मान्छले नै हो गर्ने, मुख्य कुरा इन्छाशक्ति हुनुपर्छ। आखिर सबै जना मरेर जाने नै हो। मौका एक चोटी आउँछ, पदमा हुनेले त्यसको सदुपयोग गर्न सक्नुपर्छ। अख्तियारमा रहँदा आफन्त, नातागोता र साथीभाइको पनि टार्गेट भइन्छ। तर, पनि मैले काम गरेंँ। नयाँ संविधानमा अनुचित कार्य लाई भ्रष्टाचारको स्वरूपबाट किन हटाइयो होला ?यससँग डराएर हटाइयो। यो प्रावधानले भोलि आफैंलाई अप्ठ्यारो पार्छ भन्ने उनीहरूलाई लाग्यो। नेताहरू किन डराए होलान त ? नचाहिँदो काम गर्नेलाई डरलाग्दो विषय हो। अख्तियारले तपाईंलाई यो कारणले कारबाही गर्नुपर्ने भनेर लेखेर पठायोे भन्दैमा डराउनु पर्दैन। यो यो कारणले मैले अनुचित काम गरेको छैन भनेर उत्तर दिन सक्नुपर्यो नि ! भागेर हुन्छ ? यति जाबो उत्तर पनि दिन नसक्ने। अनि, जे पनि गर्न पाइन्छ भनेर हटाउने ? आफू चोर हुने, तर चोर भन्न नपाउने भनेर बन्देज लगाउनुहुन्छ ? सुशासन कायम गर्न केके विषयमा ध्यान दिनुपर्छ ? टेष्टेट नेता जति सबैलाई राजनीतिबाट बिदा दिनुपर्यो। जनताले पनि पार्टी र झण्डाको आधारमा होइन, राम्रा व्यक्तिलाई भोट दिने गर्नुपर्यो। झन्डाले मात्रै काम नगर्ने रहेछ। घोषणा पत्र एउटा, काम अर्कै गर्दा रहेछन्। सत्ता भनेको घुस खाने र शासन हत्याउने थलो मात्रै रहेछ। कांग्रेस कम्युनिष्ट सबैको घोषणापत्र एकातिर छ, काम अर्कै छ। अब मान्छे हेरेर भोट दिनुपर्छ। नयाँ मान्छेलाई नेतृत्वमा ल्याउन सकियो भनेमात्रै केही होला जस्तो मलाई लाग्छ। त्यसो भए भ्रष्टाचारमा शून्य सहनशीलताको विषय त नारामा मात्रै सीमित हुने भयो त ? शून्य सहनशीलताको कुरा बेकार हो। यसको केही काम छैन। जनतालाई बेकुफ बनाउने नारा मात्रै हो। अब जनता सजग हुनुपर्छ। बेकार नाराको पछि लाग्नु हुँदैन।"
न्यायाधीश असल भए भ्रष्टाचारै हुँदैन,"न्यायालयमा विकृति भित्रिनुमा कानुन व्यवसायी पैसाप्रेमी हुनु पनि मुख्य कारण हो। कुनै पनि राष्ट्रको उन्नतिका लागि तीनवटा तहमा शुद्धता जरुरी छ। पहिलो राजनीति, दोस्रो आर्थिक र तेस्रो न्यायालय। यी तीन क्षेत्र उत्तरदायी र जवाफदेही भए न्याय शुद्ध हुन्छ। सुशासन कायम हुन्छ। कानुन व्यवसायीको छाता संगठन नेपाल बार एसोसिएसनले सुशासनका लागि संघर्ष गर्दै आएको छ। न्याय कायम भए सुशासन हुन्छ। जनताको हातमा न्याय प्राप्त भयो भने भ्रष्टाचार न्यूनीकरणमा सहयोग पुग्छ। त्यसैले पनि बार एसोसिएसनले भ्रष्टाचारको विरोध गर्दै आएको हो। न्यायिक सुधारले भ्रष्टाचार न्यूनीकरणमा योगदान पुग्छ। कुनै पनि क्षेत्रमा सिन्डिकेट भयो भने भ्रष्टाचार सुरु हुन्छ। पेसागत संघ संगठनमा सिन्डिकेट हुनु हुँदैन। नेपाल बार एसोसिएसनमा पनि धेरै सिन्डिकेट छन्। मुख्यतया नेपाली कांग्रेस र नेकपा एमाले मुख्य धारमा छन्। पार्टीप्रतिको आस्था आफ्नो ठाउँमा होला। राजनीति छाडेर न्यायमा मात्र केन्द्रित हुनुपर्छ। पेसागत संघ संगठनमा खराब आचरण र घुसखोरी टिम हुनु हुँदैन। पेसागत संस्थाहरू असल र विद्वान् भए भ्रष्टाचार मौलाउन पाउँदैन। बार एसोसियसन मर्यादित भए पनि कानुन व्यवसायी धनी भए भन्ने नारा छ। त्यसैले कानुन व्यवसायी सफल र शुद्ध हुनु जरुरी छ। कानुन व्यवसायी स्वयं सुध्रन आवश्यक छ। न्यायको दुईवटा पांग्रामा एउटा कानुन व्यवसायी र अर्को न्यायाधीश हुन्छन्। धेरैलाई अचम्म लाग्न सक्छ, न्यायभित्र पनि भ्रष्टाचार हुन सक्छ। कतिपय अवस्थामा भ्रष्टाचारमा नियत पनि जोडिएको हुन्छ। जस्तो वकिलले म्याद नाघेको फिराद लेखिदिँदा न्यायाधीशले चाहेर पनि न्याय गर्न सक्दैनन्। कानुन व्यवसायी मर्यादित हुनुपर्छ। न्यायाधीशले पनि धैर्य भएर विवेकसम्मत ढंगले फैसला गर्नुपर्छ। मुद्दाको प्राथमिकताका आधारमा फैसला हुनुपर्छ। कानुन व्यवसायीले भनेअनुसारले होइन कि कानुनसम्मत ढंगले मुद्दाले प्राथमिकता पाउनुपर्छ। कानुन व्यवसायीको मनमा आफ्नो बोलीबाट न्याय मिलोस् भन्ने भावना हुन सक्छ। तर, त्यो कुरा न्यायाधीशले नसुन्दा आपसमा भड्खालो हुन्छ। विगतमा कानुन व्यवसायीले न्यायाधीश र प्रधानन्यायाधीशको खुब चाकडी गरेका थिए। यसले भ्रष्टाचार अन्त्यका लागि योगदान गर्दैन। भ्रष्टाचारको अन्त्य र न्यायालय सुधार हुन सक्दैन। सर्वोच्च अदालतका न्यायाधीश हरिकृष्ण कार्कीको अध्यक्षतामा बनेको आयोगले बनाएको प्रतिवेदन कार्यान्वयन हुने हो भने न्यायालयभित्र सुशासन कायम गर्न सहयोग पुग्छ। त्यही प्रतिवेदन कार्यान्वयनका लागि न्यायाधीश र कानुन व्यवसायी आन्दोलनमा उत्रनु परेको हो। न्यायालय भ्रष्टाचाररहित होस् भनेर आन्दोलन भयो। जसले केही सुधार पनि गर्यो। न्यायालय सुधारमा गरिएको प्रयासले गति लियो। माघ २ गतेदेखि गोलाप्रथा सुरु भयो। तर, सम्पूर्ण सुधार हुनुपर्छ भन्ने माग पूरा भएको छैन। त्यसैले हाम्रो आन्दोलन जारी छ। मुलुकका ७७ वटै जिल्लामा आन्दोलन चलिरहेको छ। न्यायिक जगत् सुधारका निम्ति मुलुकभरका कानुन व्यवसायी प्रतिबद्ध छन्। मैले अदालतलाई चारपासे भन्छु। पहिला चारपासे वकिलको बाहुल्य थियो। चारपासे कानुन व्यवसायीमा उदासीनता पैदा भयो। अहिले न्यायिक जगत्मा धेरै राम्रा र उत्तम पैसला हुने गर्छन्। हाम्रा अधिकांश कानुन व्यवसायी पैसाप्रेमी भए। तर अध्ययन, अनुसन्धान नगरी पैसाप्रेमी हुँदा यसले भ्रष्टाचार बढाएको छ। मलाई एउटै रिट निवेदन लेख्न तीन दिन लाग्छ। तर, अहिले कतिपयले दैनिक तीन वटा रिट लेख्छन्। कानुन व्यवसायी पैसाप्रेमी हुनु पनि न्यायालयमा विकृति भित्रिनुको अर्को कारण हो। भ्रष्टाचार न्यूनीकरणका लागि अख्तियार दुरुपयोग अनुसन्धान आयोग छ। तर, अख्तियारले न्यायालयमा हुने भ्रष्टाचारमा केही गर्न सक्दैन। न्यायालयभित्रको भ्रष्टाचारलाई छुन पाउँदैन। आफू चोखिनका लागि ठूलाठूला घुस्याहाहरूले अनेक कार्य गर्छन्। आफू माथि नै मुद्दा पारेर चोखिनेसम्मको प्रचलन छ। प्रधानन्यायाधीश चोलेन्द्रशमशेर जबराको पालामा आफू माथि मुद्दा पार्न लगाउने र चोखिने क्रम सुरु भयो। एउटा उखान पनि छ, जबसम्म छोराको बिहे हुँदैन तिमीले नाति पाउन सक्दैनौं। त्यसैले न्यायालय बिगार्ने मुख्य नाइकेलाई स्वाहा नपारी सानातिना घुस्याहा मार्न सकिँदैन। मुख्य नाइकेलाई कारबाही गरियो भने साना आफैं हराउन बाध्य हुन्छन्। न्यायाधीश असल भएमा भ्रष्टाचार हुन पाउँदैन। घुसको दर रेट आफैं घट्छ। न्यायाधीशले घुस नखाँदा घुस प्रथाको आफैं अन्त्य हुन्छ। न्यायिक क्षेत्र भ्रष्टाचारमुक्त गर्न सक्षम न्यायाधीश विद्वान वकिल हुनुपर्छ। न्यायिक स्वतन्त्रता मुख्य कुरा हो। न्यायिक क्षेत्रमा योग्य व्यक्ति छान्न पाउने व्यवस्था हुनुपर्छ। जनताद्वारा न्याय भन्ने हुनुपर्छ। समाजबाट चुनिएका मान्छेलाई ३६ महिनाको तालिम प्रदान गर्ने त्यसपछि उक्त व्यक्ति दक्ष हुन्छ। गाउँटोलमै सीमित रकममा न्याय पाउन सकिन्छ। त्यसपछि ठूलाठूला वकिललाई चर्को शुल्क किन दिने ? न्यायालय सुधारमा गाइडलाइनको आवश्यकता छ। अपराध सुरु हुने भनेको पैसा, लुट्ने पिट्ने र हेप्ने परिपाटीले हो। अर्को भनेको इमोसनल ब्ल्याकमेलिङ गर्ने प्रचलन छ। आत्मअनुशासन भयो भने न्याय क्षेत्र सुध्रिने हो। त्यसपछि अख्तियार दुरुपयोग अनुसन्धान आयोग प्रभावकारी हुने हो। हामी न्यायिक जगतका मान्छेले नै न्यायालय सुधार गर्ने हो। (भण्डारी वरिष्ठ अधिवक्ता हुन् ।)"
"समिति ठहर गर्ने, सरकार मौन बस्ने","लेखा समितिले भ्रष्टाचार भएको भनेर प्रतिवेदन बनाइ संसद्मा पेस गर्ने हो। तर, कार्यान्वयन गर्ने निकायले गरेन भने के लाग्छ ? मुलुकमा नीतिगतदेखि वित्तीयलगायतका सबै ठाउँमा आर्थिक अनुशासनहीनता व्यापक छ। राज्य संयन्त्रमा आर्थिक अनुशासन भंग हुँदै गएको छ। आर्थिक अनुशासनहीनता बढ्दै जाँदा राज्य संयन्त्र कमजोर हुन्छ र राज्य नै असफल हुने खतरा रहन्छ। यसलाई सही दिशामा ल्याउन सरकार, राज्यका निकाय, समिति, नागरिक समाज, प्रेस, ,अख्तियार दुरुपयोग अनुसन्धान आयोग, सतर्कता केन्द्र, अदालत सबैले प्रभावकारी रूपमा काम गर्नुपर्छ। ठूला परियोजना निर्माणमा आर्थिक नियम धेरै मिचेर काम गरेको पाइन्छ। विश्वका अन्य मुलुकको अभ्यास र प्रचलन हेर्दा संसद्को लेखा समितिले ठूला योजना मात्र हेर्ने गरेका छन्। महालेखा परीक्षकको प्रतिवेदनमा पनि ठूला योजना र ठूलाठूला विषयमा गहन अध्ययन हुने चलन छ। भारत, अमेरिकालगायत देशमा हाइरिक्सवाला ठूला योजनामा हुने आर्थिक अनियमितता र खर्च प्रणालीको विषयमा लेखा समितिले हेर्ने गरेका छन्। हाम्रोमा पनि ठूला योजनाको सुरुआती चरणदेखि नै आर्थिक अनियमितता र चलखेलको चर्चा हुने गरेका छन्। योजना निर्माणमा अनुमानित लागतभन्दा तीन गुणा बढी खर्च हुने गरेको छ। ऐन, कानुन मिचेर खर्च गर्ने चलन बढ्दो छ। ठूला परियोजनामा बढ्दो बेथिति र आर्थिक अनुशासनहीनता कम गर्न सकेनौं भने एकातिर लागत बढ्छ र अर्काेतर्फ राज्यको ढुकुटी रित्तिँदै जान्छ। भ्रष्टाचार र अनियमितताका कारण परियोजना महँगो बन्यो भने त्यसको प्रत्यक्ष मार जनतामा पर्ने हो। यो यहाँकोे प्रमुख समस्या हो। त्यसैले संसद्, संसदीय समिति र सरकारका सबै नियमनकारी निकाय बेलैमा सचेत भई आर्थिक अनुशासनहीनता रोकथाम गर्नेतर्फ केन्द्रित हुनैपर्छ।भ्रष्टाचार नियन्त्रणमा संसदीय समितिको भूमिका सुझाव दिने मात्रै हो। किनभने समितिको काम ओभर साइड मात्रै हो। लेखा समितिले गलत के के भएको छ भनेर सुधार गर्न सुझाव दिन्छ। उक्त सुझावमा कार्बाही गर्ने काम अख्तियारको हो। यद्यपि समितिले महालेखा परीक्षकको प्रतिवेदनमा आधारित भएर वाइडबडी विमान खरिदबारे अध्ययनबाट भ्रष्टाचार ठहर गरेको थियो। यस्तै, चिनीबारे अध्ययन गरेर किसानलाई सस्तोमा उखु बेच्न बाध्य बनाउने, जनता मार्ने काम गर्न पाइन्न भन्दै उखुको मूल्य निर्धारणका बेलामा सहमति भएको हुन्छ। त्यहीअनुसार गर्नुपर्यो। तर कार्यान्वयन भयो भएन भनेर अर्को संयन्त्रले हेर्ने हो। यसैगरी समितिले सेक्युरिटी प्रेस खरिद, ओम्नी प्रकरणदेखि औषधि खरिद, वैज्ञानिक वनलगायतमा ठूलो भ्रष्टाचार भएको ठहर गरेको थियो। छानबिन गरेर कार्बाही गर्न लिखित सुझाएका छौं। समितिले लिखित सुझाव दिएकामध्ये वैज्ञानिक वनमा मुद्दा चलाए तर अरूमा केही पनि गरेको छैन। अख्तियार दुरुपयोग अनुसन्धान आयोग शिथिल भइदिँदा भ्रष्टाचार नियन्त्रण कमजोर बन्न गएको देखिन्छ। भ्रष्टाचारकै कारण ठूला परियोजनामा लागत बढेको देखिन्छ। केहीमा राज्य संयन्त्रले काम गर्न सकेको छैन। केही परियोजना निर्माणमा ठोस योजना नबनाउँदा र मिलेमतोका कारण खर्च बढ्दै गएको छ। त्यस्ता योजनामा संसद्लगायतका निगरानी गर्ने निकायले पनि प्रभावकारी निगरानी गर्न सकेको छैन। यसैले नागरिक समाज, प्रेसले पनि यस्ता विषय उजागर गरेर आर्थिक अनियमितता गर्नेलाई निरुत्साहित गर्न भूमिका खेल्नुपर्छ। समितिले ठूला भ्रष्टाचारको मुद्दा ठहर गर्ने हो। टुंगो लगाउने अधिकार हुँदैन। यसको प्रक्रिया प्रहरीले चलाउँछ। यस कारण समितिमार्फत त्यस्ता मुद्दा निष्कर्षमा पुर्याउन नसकिएको हो। यसको अधिकार अख्तियारलाई मात्र छ। तर उनीहरूले नगरेपछि छानबिन गरेर सुझाव दिन मात्रै के काम लाग्यो र ? समितिले उनीहरूलाई यसबारे दबाब दिन, चेतावनी दिन मिल्दैन। पटकपटक किन कार्यान्वयन भएन भनेर सोध्ने गरिएको छ। तर अख्तियार भने गरिरहेकोहेरिरहेको भनेर प्रतिउत्तर दिने गर्छ। यसबाहेक अरू गरेको देखिँदैन। विश्वमै सरकारलाई प्रभावकारी बनाउने, सहयोग गर्ने र कमजोरी सच्याउन संसद् र संसदीय समितिले काम गर्ने चलन छ। विगतमा लेखा समितिले विभिन्न निर्णयमार्फत सरकारलाई निर्णय सच्याउन बाध्य बनाएको छ। तर राज्य सञ्चालनको मुख्य जिम्मेवार सरकार हो। सरकार शक्तिशाली हुन्छ। ऊसँग ढुकुटी हुन्छ, प्रहरी सेना, कर्मचारीलगायत सबै संरचना हुन्छन्। सरकारसँग सबै संयन्त्र भएकाले उसले बलमिच्याइँ गर्छ नै। सरकारलाई जथाभावी राज्य सञ्चालन गर्नबाट रोक्न संवैधानिक निकायले पनि लगाम कस्नुपर्छ। संसद्ले निगरानी, नागरिक समाज र प्रेसले घच्घच्याउनुपर्छ। महालेखा परीक्षकको कार्यालय संवैधानिक निकाय हो। निष्पक्ष रूपमा लेखापरीक्षण गर्नुपर्छ। महालेखाको प्रतिवेदनमाथि लेखा समितिले छलफल गर्छ। त्यसैले सरकारलाई आवश्यक निर्देशन दिई कमजोरी सच्याउन नै लेखा समितिको सभापति विपक्षी दललाई दिने चलन छ। तर यो सिंगो प्रक्रियामा हामी कहीँ न कहीँ चुकेकै छौं। संसदीय समितिमा व्यक्तिगत लाभ र हानि हेरेर मुद्दा उठाउने गरेको भन्नु गलत हो। अरू समितिको थाहा छैन तर लेखा समितिले महालेखा परीक्षकको प्रतिवेदनमा आएको कुरालाई हेर्छ। यसमा कानुनी अधिकार छ। अरू समितिले प्रतिनिधिसभाको नियमावली मात्रै गर्ने हो। लेखा समितिले आर्थिक कार्यविधि ऐनअनुसार काम गर्दै आएको छ। संसद्ले जस्तो ऐन बनाउँछ सोहीअनुसार काम गर्ने हो। त्यसकारण महालेखाले वार्षिक प्रतिवेदनमा उल्लेख गरेका, सामाजिक सरोकारका, निवेदन परेका र पत्रपत्रिकामा आएका विषयलाई आधार मानेर समितिले काम गर्ने गरेको छ। समितिमा बिचौलिया घुस्न पाउँदैनन्। यसैले बिचौलिया भेट्ने, उनीहरूबाट प्रभावित हुने सम्भावना हुँदैन। हामीले गरेका निर्णय ती बिचौलियाको इच्छाविपरीत छन्। हामीले कतिपय बदमासी काम रोकिदिएका छौं। जस्तैः रेल्वेलगायतका टेन्डरको मामिलामा समितिले रोक लगाएकै हो। कुनै समितिमा ठेकेदारै चुनाव जितेर सांसद बनेका छन्। तर लेखा समितिमा उनीहरूको कुनै प्रभाव पर्दैन। सभापति विपक्षको हुने चलन छ। सदस्यमा सत्तापक्षकै बहुमत हुन्छ। आजसम्मका निर्णय सर्वसम्मत भएका छन्। लेखा समितिले सैद्धान्तिक निर्णय गर्छ। महालेखाको प्रतिवेदनमा पनि बेरुजुदेखि सबैमा सम्बन्धित मन्त्रालय राखेर भएको छलफलको निष्कर्षअनुसार निर्णय हुन्छ। त्यसैले यो समितिमा बाहिरको प्रभाव देखिँदैन।भ्रष्टाचार नगर्नु हरेक पक्षको जिम्मेवारी हो। गरेको देखिएमा पत्रकार, नागरिक समाजदेखि सबैले खबरदारी गर्नुपर्छ। लेखा समितिले भ्रष्टाचार भएको भनेर प्रतिवेदन बनाएर संसद्मा पेस गर्ने मात्रै हो। तर कार्यान्वयन गर्ने निकायले गरेन भने के लाग्छ ? भ्रष्टाचारका स्वरूपभ्रष्टाचारका स्वरूप धेरै छन्। मुख्य भ्रष्टाचारबारे उठान गरिएकै छ। वाइडवडीमा ५ अर्ब, सेक्युरिटी प्रेसमा, औषधि खरिददेखि वैज्ञानिक वनमा करोडौं भ्रष्टाचार भएको पुष्टि गरिएकै हो। लेखा समितिले सबैखाले भ्रष्टाचार हेर्दैन। ठूला केसलाई केन्द्रित गरेर उठाएकै छ। सबै खाले भ्रष्टाचार केलाएर हेर्न म्यान्डेड पनि छैन र साध्य पनि लाग्दैन। नीतिगत भ्रष्टाचार प्रायः ऐन, कानुन, नियमावली बनाउँदा हुने गरेको छ। यसमा संसद् र संसदीय समिति मुछिएका हुन्छन्। यसले संसद्को गरिमालाई घटाउन सक्छ। त्यसैले सरकार सतर्क हुन जरुरी छ। किनभने सरकारसँग पैसा, प्रहरी प्रशासनदेखि सबै शक्ति छ। पहिला सरकारलाई ठीक गर्नुपर्यो। समिति, संसद्बाट भ्रष्टाचार देखिएको कुरा लिखित रूपमा अख्तियारमा जाने हो। अख्तियार दुरुपयोग अनुसन्धान आयोग स्वतन्त्र निकाय हो। यो संस्थाले भ्रष्टाचार हेरेन भने अरूको अधिकार छैन। कार्यान्वयन फितलो भएपछि समितिको प्रतिवेदनको अर्थ भएन। यता संसद्को गरिमा धरापमा छ। सबैलाई थाहै छ, लामो समयदेखि संसद् चल्न सकेको छैन। संसद् चलेमात्र समितिले पनि राम्ररी काम गर्ने हो। मुख्य अंग नै ठीक नभए पनि अरूले केही गर्न सक्दैन। हरेक प्रतिवेदन संसद्मा पेस गर्नुपर्छ। लामो समयदेखि केही प्रतिवेदन पेस गर्न पनि पाइएको छैन। लेखा समिति र बेरुजुलेखा समितिको मुख्य काम सरकारी संयन्त्रमा भएको बेरुजु हेर्नु हो। राज्यकोषको खर्च संसद्ले चाहेबमोजिम होस् भनी त्यसको सुनिश्चितता गर्नु र सरकारी कोषको प्रभावकारी र मितव्ययितापूर्वक खर्च भए, नभएको जाँच पड्ताल गर्नु सार्वजनिक लेखा समितिको प्रमुख कार्य हो। समितिले महालेखाको प्रतिवेदनमा रहेरै बेरुजुलाई केलाउने हो। सो प्रतिवेदनमा उल्लेख बेरुजु ठीक हो वा होइन ठहर गरी कार्बाही सिफारिस गर्ने हो। बेरुजुको पारो बढेको छ। ६ खर्बभन्दा माथि बेरुजु छ भन्ने सबैलाई थाहै छ। (शाह, लेखा समिति सभापति हुन् ।)"
जनमत पार्टीका नेताहरूले भेटे गृहमन्त्री,काठमाडौं: गृहमन्त्री बालकृष्ण खाणसँग जनमत पार्टीका उपाध्यक्ष नरेन्द्र चौधरी र महासचिव चन्दन सिंहले भेटघाट गरेका छन्। गृह मन्त्रालयमा भएको भेटघाटमा शान्तिपूर्णरूपमा गरेको आन्दोलनमा गिरफ्तार पार्टीका नेता कार्यकर्ता रिहाइ गर्न उनीहरूले गृहमन्त्रीसँग माग गरेका हुन्। शान्तिपूर्ण आन्दोलनमा गिरफ्तार गरी लगाइएको मुद्दा फिर्ता गर्न र गिरफ्तार गरिएका नेता कार्यकर्ताको रिहाइ गरिनुपर्ने उनीहरूको माग थियो। गृहमन्त्री खाँणले यथार्थ के हो भन्नेबारे बुझ्ने बताएका थिए। उनले नागरिकको जीवन रक्षा र मौलिक अधिकार प्रत्याभूत गर्न सरकार प्रतिबद्ध रहेकोसमेत बताएका थिए।
"प्रचण्डको सचिवालयले भन्यो, 'एमसीसीमा ओली गम्भीर बनेनन्'","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'को सचिवालयले अमेरिकी सहायता परियोजना एमसीसीमा प्रमुख प्रतिपक्षी एमाले गैरजिम्मेवार बनेको टिप्पणी गरेको छ । बिहीबार बेलुका प्रचण्ड र ओलीबीच टेलिफोन सम्वाद भएको जानकारी दिँदै सचिवालयले ओलीले गैरजिम्मेवार जवाफ फर्काएको उल्लेख गरेको छ । प्रचण्डका स्वकीय सचिव रमेश मल्लले टेलिफोन सम्वादमा ओली गम्भीर नदेखिएको बताए । उनकाअनुसार अध्यक्ष प्रचण्डले एमसीसी राष्ट्रिय राजनीतिको मुद्दा बनेकाले सत्ता र प्रतिपक्षको मानसिकताबाट माथि उठेर छलफल गर्न प्रस्ताव गरेका थिए । 'यसमा तपाईं र तपाईंको पार्टीको धारणा स्पष्ट गर्नुस् र यसमा राष्ट्रिय सहमति निर्माण गर्ने कोसिस गरौं,' प्रचण्डले भनेका थिए, 'देश अहिले निर्वाचनमा होमिएको र एमसीसीमा दलहरूबीच र राष्ट्रिय रुपमा सहमति बन्ने स्थिति नभएको अवस्थामा सम्बन्धित पक्षसँग यसलाई निर्वाचन पछि लैजाने कुरा गरौं ।' तर एमाले अध्यक्ष ओलीले त्यसलाई गम्भीरतापूर्वक नलिएको मल्लको भनाइ छ । 'उहाँले बरु तपाईंहरुससँग बहुमत छ, पास गर्नुस्। तर गैरसांसद रहँदासम्म संसद चल्न भने दिन्नौ भनेर पुरै गैरजिम्मेवार जवाफ फर्काउनु भयो,' मल्लले भने । टेलिफोन वार्ताबारे अरु कुनै भ्रममा नपर्न उनले आग्रहसमेत गरेका छन् ।"
"कांग्रेस कार्यसम्पादन समितिमा दोस्रो दिन पनि एमसीसीबारे छलफल, अन्य दललाई सहमत गराउन जोड","काठमाडौं: नेपाली कांग्रेसको कार्यसम्पादन समिति बैठकको दोस्रो दिन शुक्रबार पनि अमेरिकी सहायता परियोजना एमसीसीबारे सदस्यहरुले धारणा राखेका छन् । धारणा राख्ने सदस्यले अन्य दललाई एमसीसीमा सहमत गराउन पार्टी नेतृत्वले पहल गर्नुपर्नेमा जोड दिएको प्रवक्ता डा प्रकाशशरण महतले जानकारी दिए । 'एमसीसी लगायत विषयमा पनि आआफ्नो धारणा प्रस्तुत भएको छ । पार्टीभित्र यो विषयमा सहमति छ । कसरी अरु दलहरुलाई पनि सहमत गराउने, यो प्रक्रिया अगाडि बढाउने कुरामा प्रत्येक दलको साथ छ । हामीले नै प्रस्ताव गरेको विषय हो । हामीले नै प्राथमिकता निर्धारण गरेको क्षेत्रमा सहयोग आउँदैछ । यसलाई अन्योलमा राख्नुहुँदैन भन्ने दृष्टिकोण हाम्रो छ । यही स्पिरिटमा साथीहरु बोल्नुभएको छ,' उनले भने । बैठकमा पार्टीका संगठनहरुको विधान संघीय संरचनाअनुसार संशोधन गरेर एनपी साउदको समितिले तयार पारेको प्रतिवेदन प्रस्तुत भएको छ । प्रतिवेदन आइतबार बस्ने बैठकले पारित गर्ने निर्णय गरेको छ । त्यो बीचमा पढ्न सदस्यहरुलाई समय दिइएको छ । स्थानीय निर्वाचनको तयारी सिलसिलामा पनि छलफल भएको प्रवक्ता महतले बताए । उनकाअनुसार फागुन १३ गते १६ वटै जिल्लामा अधिवेशन गर्ने र त्यसअगाडि वडा, पालिका र महासमितिको अधिवेशन गरिसक्ने भनेर निर्वाचन समितिले गरेको निर्णय कार्यसम्पादन समितिलाई जानकारी गराएको छ । आइतबारको बैठकबाट भ्रातृ संगठनको विधान पारित गर्ने र भ्रातृ शुभेच्छुक संगठनलाई कसरी अगाडि बढाउनेलगायतका विषयमा निर्णय गरिने महतले बताए ।"
एमसीसी सभामुखले रोक्न मिल्दैन : ओली,"काठमाडौंः नेकपा एमालेका अध्यक्ष केपी शर्मा ओलीले सरकारले निर्णयार्थ पेश गरेको एमसीसी सम्झौता सभामुखले संसदमा रोक्न नमिल्ने बताएका छन् । सभामुख अग्निप्रसाद सापकोटाले राष्ट्रिय सहमति नभएसम्म एमसीसी सदनमा टेबल नगर्ने अडान लिएका बेला शुक्रबार स्थानीय तह निर्वाचन प्रशिक्षण तथा अभिमुखीकरण कार्यक्रमको शुभारम्भ गर्दै अध्यक्ष ओलीले सरकारले निर्णयार्थ पेश गरेको एमसीसी रोक्छु भन्न नमिल्ने बताएका हुन् । उनले भने, सभामुखले सरकारले निर्णयार्थ पेश गरेको एमसीसीलाई पेश नगरेर रोक्छु भन्न मिल्दैन । यो गठबन्धनको निरीहता हो । सत्ता गठबन्धन चुइक्क बोल्न सक्दैन । संसदले के गर्छ आफ्नो ठाउँमा होला तर, निर्णयार्थ पेश गर्नुपर्यो नि । सभामुखले अनाधिकृत क्रियाकलाप गरे । ओलीले प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले एमसीसी मुख्यालयलाई पत्र लेख्नु कुटनीतिक मर्यादा विपरीत भएको पनि उल्लेख गरे । उनले भने, प्रधानमन्त्रीले एमसीसीलाई पत्र लेख्ने कुरा प्रोटोकल नै मिल्दैन । यो एउटा शाखा वा संस्था त होला । पार्टी होइन । अध्यक्षको हैसियतमा लेख्ने हो भने त रिपब्लिकन पार्टीलाई लेख्नुपर्थ्यो होला । गठबन्धनभित्र पनि दुई जना अध्यक्षले पत्र लेख्नुभएको छ । यो कत्तिको सान्दर्भिक हो ? उनले प्रश्न गरे, जनतालाई पास गर्नु हुँदैन भन्छन्, तर पत्र नै एमसीसीलाई पठाएका छन् जसरी पनि एमसीसी पास गर्छौ भनेर । गठबन्धनको न्यूनतम साझा कार्यक्रममा एमसीसीप्रति दृष्टिकोण नै छैन । फरक फरक अभिव्यक्ति दिएका छन् । गैरजिम्मेबार चरित्र देखाएका छन् ।"
अमेरिकी मन्त्रीको चासोलाई दबाब भन्न मिल्दैन : कांग्रेस,"काठमाडौं : नेपाली कांग्रेसले एमसीसी सम्झौतामा अमेरिकी सहायक विदेशमन्त्री डोनाल्ड लूको चासोलाई दबाब भन्न नमिल्ने तर्क गरेको छ । कार्यसम्पादन समिति बैठकपछि सञ्चारकर्मीसँग कुरा गर्दै प्रवक्ता डा प्रकाशशरण महतले अमेरिकी चासोलाई स्वभाविक रुपमा लिनुपर्ने बताए । प्रधानमन्त्री शेरबहादुर देउवालाई अमेरिकी विदेशमन्त्रीको फोन आएको पुष्टि गर्दै महतले एमसीसीमा भएको ढिलाईबारे चासो राखेको जानकारी दिए । 'उहाँहरुको चासो, तपाईहरुले नै प्रस्ताव गरेर निर्धारण गरेको क्षेत्रमा हामी सहयोग प्रक्रिया अगाडि बढाएका हौं र तपाईहरुले नै पास गर्ने प्रतिबद्धता जनाउनुभएको हो । के कारणले यो कुरामा अफ्ठेरो परेको छ भनेर उहाँहरुले प्रश्न गर्नु स्वभाविक हो । कुनै अनौठो कुरा होइन,' उनले भने । प्रधानमन्त्री एवं सभापति देउवाले सबैलाई सहमतिमा ल्याउने प्रयास भइरहेको र चाँडै टुंगो लगाउने जवाफ दिएको उनले बताए । उनले अमेरिकी मन्त्रीले राखेको चासो र जिज्ञासालाई दबाब भन्न नमिल्ने बताए । एमसीसी सम्झौताको प्रक्रियामा सरकारमा सहभागी सबै दल सहभागी भएको भन्दै अहिले अन्योलमा राख्नु उपयुक्त नभएको पनि बताए । 'बाबुराम भट्टराईदेखि लिएर ओलीजी, (खिलराज)रेग्मीजी, प्रचण्डजी, अहिलेका प्रधानमन्त्री शेरबहादुर देउवासम्म सबैको सहभागिता छ । प्रचण्डजीले पठाएको हो, जुनबेला प्रधानमन्त्री देउवा र ज्ञानेन्द्रबहादुर कार्की अर्थमन्त्री हुनुहुन्थ्यो । महराजी विदेशमन्त्री हुनुहुन्थ्यो । उहाँ(महरा)कै नेतृत्वमा समिति थियो । र मन्त्रिपरिषदले पास गरेको हो । ओलीजीले त आफै प्रक्रिया अगाडि बढाउनुभएको थियो । सरकारमा आएका कुनै पनि पार्टीहरुले यसलाई नकारेको छैन । प्रक्रियालाई अगाडि बढाएको छ,' उनले भने । महतले थपे, 'हामी सबै सहभागी हुने, निर्णय प्रक्रियाबाट अगाडि पनि बढाउने र फेरि अहिले अन्योलमा राख्दा किन यस्तो भएको हो भनेर प्रश्न आउने कुरालाई हामीले अस्वभाविक रुपमा लिनुहुँदैन । बरु हामीले किन अगाडि बढाउन सकेनौं? के कारण हो भनेर स्पष्ट दृष्टिकोण आउनुपर्छ । हामी यसमा स्पष्ट छौं । नेपाली कांग्रेसको सत्ता बाहिर एउटा सत्तामा हुँदा एउटा दृष्टिकोण हुँदैन । हामी सत्य यथार्थको पक्षमा उभिन्छौं । यही कुरा अन्य दललाई गर्न अनुरोध गर्दछौं ।'"
मधेस प्रदेशमा आइतबार सार्वजनिक विदा,धनुषा: मधेस प्रदेश सरकारले आइतबार सार्वजनिक विदा दिएको छ। जनयुद्ध दिवसको अवसरमा प्रदेश सरकारले सावजानिक विदा दिएको हो। मधेस प्रदेश सरकारले पहिलोपटक अगामी फागुन १ गते मनाउन लागेको जनयुद्ध दिवसको अवसरमा एक दिन सार्वजनिक विदा दिएको आन्तरिक मामिला तथा सञ्चारमन्त्री भरत प्रसाद साहले जानकारी दिए। शुक्रबार साँझ उनले एक विज्ञप्ति जारी गर्दै फागुन १ गते आइतबार २७औं जनयुद्ध दिवसको अवसरमा मधेश प्रदेशभर सार्वजनिक विदा दिइएको जानकारी गराएका हुन्।
स्थानीय तहको निर्वाचनको तीव्र तयारीमा काँग्रेस डडेल्धुरा,"डडेल्धुरा : नेपाली काँग्रेस डडेल्धुरा अगामी बैशाखमा हुने स्थानीय तहको निर्वाचनको निर्वाचनको तीव्र तयारीमा जुटेको छ। शुक्रबार बसेको तेस्रो जिल्ला कार्यसमितिको बैठकले निर्वाचनको पूर्व तयारीमा विभिन्न समितिहरु संयोजक र सदस्यहरु मनोनित गरेको नेपाली काँग्रेस डडेल्धुराका सचिब हेमराज चटौतले बताए। सातौं जिल्ला अधिवेसनबाट निर्वाचित कार्य समितिको तेस्रो बैठकले कार्य सम्पादन समितिसँगै अनुशासन समिति र अन्य समितिसमेत गठन गरेको छ। बैठकले कार्यसम्पादन समिति, विभिन्न शाखाहरु प्रशिक्षण शाखा, भातृ सगंठन शाखा, विकास शाखा, प्रचारप्रसार शाखा, अभिलेख शाखा, कार्यक्रम तथा समन्वय शाखा, परामर्श सल्लाह सुझाव तथा निर्देशिका समितिलगायतका शाखा र समिति गठन गरेको छ। सभापतिको नेतृत्वमा १३ सदस्यीय कार्यसम्पादन समिति र सल्लाह सुझाव तथा निर्देशन समिति गठन गरिएको छ। निर्देशन समितिको सदस्यमा महासमिति सदस्य गोबिन्दराज बोहरा, महासमिति सदस्य रघुबर भट्ट, महासमिति सदस्य नरभान कामी र महासमिति सदस्य जनकराज कलौनी रहेका छन्। नेपाली काँग्रेस डडेल्धुराका उपसभापति डील्लीराज जोशीको संयोजकत्वमा ३ सदस्यीय अनुशासन समिति गरिएको छ भने सो समितिको सदस्यमा प्रेम बहादुर र अर्जुनसिंह साउँद रहेका छन्। अर्का उपसभापति लक्ष्मीप्रसाद अवस्थीको संयोजकत्वमा प्रशिक्षण समिति, सचिब हेमराज चटौतको संयोजकत्वमा अभिलेख समिति, अर्का सचिब शेरबहादुर भण्डारीको संयोजकत्वमा संगठन बिभाग गठन गरिएको छ। प्रचारप्रसार समितिका संयोजकमा सहसचिब प्रेमबहादुर महर, विकास शाखा प्रमुखमा अर्को सहसचिब गोबिन्द राज बोहरा, कार्यक्रम तथा समन्वय शाखा प्रमुखमा महासमिति सदस्य सरस्वती खड्का मनोनित गरिएको छ। स्थानीय तहको निर्वाचनमा लक्षित गरी नेपाली काँग्रेस डडेल्धुरा सबै भातृ तथा शुभेच्छुक संगठन चलायमान गर्ने निर्णय गरेको छ। यसका साथै नेपाल महिला सघं डडेल्धुराले पनि सवै स्थानीय तहमा सगंठन विस्तार गर्ने निर्णय गरेको छ। यसैगरी स्थानीयतहको निर्वाचनलाई केन्द्रितगरी महिला संघ डडेल्धुराले सातवटै स्थानीय तहमा नेतृत्व चयन गरेको छ।"
एमसीसी संसदमा यथाशिघ्र टेबल हुनुपर्छ : कांग्रेस प्रवक्ता महत,"काठमाडौंः नेपाली कांग्रेसका प्रवक्ता डा प्रकाशशरण महतले संसदमा एमसीसी यथाशिघ्र टेबुल हुनुपर्ने बताएका छन् । शुक्रबार नेपाल प्रेस युनियनले आयोजना गरेको बधाई कार्यक्रममा बोल्दै महतले एमसीसीमा कसैको पनि असहमति नभएको भन्दै संसदमा सभामुखले टेबुल गर्नुपर्ने बताएका हुन् । महतले भने, पूर्वप्रधानमन्त्री केपी ओली नेतृत्वको सरकारकै पालामा एमसीसी संसदमा लैजाने सहमति भएको हो । यसमा कसैको असहमति छैन । कुनै पनि जिम्मेवार दल चुप लागेर बस्नु दुःखद हो ।"
सभामुख निष्पक्ष नबन्दा संसद भेन्टिलेटरमा गयो : एमाले अध्यक्ष ओली,"काठमाडौं: नेकपा एमालेका अध्यक्ष केपी शर्मा ओलीले संसद भेन्टिलेटरमा पुगेको बताएका छन् । शुक्रबार स्थानीय तह निर्वाचन प्रशिक्षण तथा अभिमुखीकरण कार्यक्रमको शुभारम्भ गर्दै अध्यक्ष ओलीले संसद निरर्थक बनेको बताएका हुन् । उनले भने, हामी संसदमा सहभागी हुन चाहन्छौं । तर, सरकारले हामीलाई त्यो अवसर दिइराखेको छैन । हाम्रो पार्टीविरुद्ध सभामुख पार्टी फोड्न सक्रिय रहन्छन् । सभामुख प्रतिपक्षविरुद्ध लड्छन् । सभामुखले पदीय मर्यादा ख्याल राखेनन् । संसदको बहुमूल्य समय खेर गयो । भेन्टिलेटरमा पुगेको अवस्थामा छ संसद । संसद निकम्मा ढंगले अलोकतान्त्रिक पेलाइका साथ निरर्थक हिसाबले अवरुद्ध भएको उनको भनाइ छ । हामीले निस्कासन गरेका मान्छेहरुलाई कायम राखेर पार्टीलाई षड्यन्त्रपूर्वक फुटाइयो । पार्टी फुटाउने, सरकार गिराउने तत्वहरु, देशविरोधी तत्वसँग चुनावी तालमेल हुँदैन,' ओलीले भने, पार्टीमा त्यसता तत्वसँग तालमेल हुँदैन । सामान्यतया निर्वाचन एक्लै लड्छौं । नेकपा एमालेको विजय भए मात्रै देशमा सुशासन र समृद्ध आउँछ । चुनावमा एक्लै लड्छौं । उनले थपे, यो सरकार परमादेशबाट बनेको सरकार हो । गठबन्धनको सरकार बनेको ७ महिना पूरा भएको छ । यी ७ महिनामा नराम्रा कुरा बाहेक केही देख्न पाइएको छैन ।"
नेपाल बारले प्रधानन्यायाधीश राणाविरुद्ध आन्दोलन सशक्त बनाउने,"काठमाडौंः नेपाल बार एसोसिएसनले प्रधानन्यायाधीश चोलेन्द्र शमशेर जबराविरुद्ध आन्दोलन शशक्त बनाउने भएको छ । प्रधानन्यायाधीश जबराको राजीनामा माग गर्दै आन्दोलनमा उत्रिएको बारले अब भौतिक रुपमै आन्दोलन गर्ने भएको हो । कोरोना संक्रमण जोखिमलाई मध्यनजर गर्दै भर्चुअल रुपमा हुँदै आएको आन्दोलन फागुन १ देखि भौतिकरुपमै सुरु गर्न लागिएको बारका महासचिव अधिवक्ता लीलामणि पौडेलले जानकारी दिए । शुक्रबार बारले जारी गरेको विज्ञप्तिमा भनिएको छ, सर्वोच्च प्राङ्गणमा निरन्तर चलिरहेको विरोध कार्यक्रम कोभिड १९ को संक्रमण तथा अदालतमा समेत सेवा संकुचन गरिएको र नेपाल सरकारबाट जारी विभिन्न मापदण्ड, निर्देशनसमेतका कारण भर्चुअल माध्यमबाट सञ्चालन हुँदै आएकोमा हाल संक्रमणको अवस्था सामान्य हुँदै गएको र नेपाल सरकारले पनि पूर्वमापदण्ड, निर्देशनसमेत संशोधन गरेको कारण फागुन १ गतेदेखि बिहान ११ देखि १२ बजेसम्म सर्वोच्च केन्द्रीत हाम्रो आन्दोलन कार्यक्रम भौतिक रुपमा नै निरन्तर जारी रहने व्यहोरा जानकारी गराउँछौं । बारले उपत्यकामा रहेका कानून व्यवसायीलाई सक्रिय सहभागिताका लागि अनुरोध गरेको छ । सूचनामा भनिएको छ, नेपाल बार एसोसिएसन न्यायपालिकाको शुद्धिकरण र सुदृढीकरणका लागि १०५ दिन अघिदेखि न्यायाधीश हरिकृष्ण कार्की संयोजकत्वको प्रतिवेदन कार्यान्वयन तथा प्रधानन्यायाधीश चोलेन्द्र शम्सेर जबराको राजीनामा माग गरि निरन्तर आन्दोलनमा रहेको सबैमा अवगत नै छ । बार न्यायपालिकाको समग्र सुधार, शुद्धिकरण र सुदृढीकरणको दिशामा सदा अग्रसर रहेको र रहने कुरा पनि विश्वास दिलाउँछौं ।"
स्थानीय निर्वाचनमा चुनाव चिन्ह नदिने निर्णयविरुद्ध २४ दलले संघर्ष गर्ने,"काठमाडौंः स्थानीय निर्वाचनमा चुनाव चिन्ह नदिने कानूनी व्यवस्थाविरुद्ध विवेकशील साझा पार्टीसहित २४ दलले आन्दोलन गर्ने भएका छन् । राष्ट्रिय मान्यता प्राप्त नगरेका राजनीतिक दलहरूलाई निर्वाचनमा चुनाव चिन्ह नदिने निर्वाचन आयोगको निर्णयविरुद्ध आन्दोन गर्ने भएका हुन् । आयोगले ६ दललाई मात्र चुनाव चिन्ह दिने बताउँदै आएको छ । विवेकशील साझा पार्टीको केन्द्रीय कार्यालयमा शुक्रबार बसेको बैठकले निर्वाचन आयोगमा दर्ता भएर सम्पूर्ण विधि प्रक्रिया पूरा गरेका दलहरूलाई स्थानीय निर्वाचनमा पार्टीको चुनाव चिन्ह प्रयोग नदिने कानूनी व्यवस्था अन्यायपूर्ण भएको ठहर गरेको छ । बैठकले सबै दलहरूले समान रूपमा आफ्नो दलको चुनाव चिन्ह स्थानीय निर्वाचनमा प्रयोग गर्न पाउनुपर्ने विषयमा यसअघि भएका सामूहिक संघर्ष तथा पहलकदमीकोसमेत अपनत्व लिँदै चुनाव चिन्ह संघर्ष समिति गठन गरि तुरुन्तै दबाबमूलक कार्यक्रमहरू आयोजना गर्ने निर्णय गरेको छ । विवेकशील साझा पार्टी, नेपाल विवेकशील पार्टी, नेपाल परिवार दल, आमूल परिवर्तन मसिहा पार्टी, एकीकृत शक्ति नेपाल, जनजागरण पार्टी नेपाल, जनता समाजवादी पार्टी नेपाल, नेपाल आमा पार्टी, नेपाल दलित पार्टी, नेपाल परिवार दल, नेपाल विवेकशील पार्टी, नेपाल संघीय समाजवादी पार्टीलगायत दल आन्दोलनमा जाने निर्णय गरेका हुन् ।"
एमसीसी परियोजना अब अनुदानमा मात्र सीमित रहेन : डा शेखर कोइराला,"काठमाडौंः नेपाली कांग्रेसका नेता डा शेखर कोइरालाले एमसीसी नेपालको विकासका लागि आएको अनुदान भएको भन्दै यसबारे छिट्टै निकास दिनुपर्ने बताएका छन्। कोइरालाले एमसीसीलाई सम्भव भए राजनीति दलहरुबीचको सहमतिबाट, नभए सार्वभौम संसदमा संसदीय प्रक्रियामार्फत् यथाशिघ्र निकास दिनुपर्ने बताएका हुन्। अहिले विश्वले नै कौतुहलतापूर्वक हेरिरहेको नेपाल सरकार तथा संसदको परीक्षणको विषय बनेको बहुचर्चित अमेरिकी सहयोग एमसीसी परियोजना अब सहयोग र अनुदानमा मात्रै सीमित रहेन। यो विषय निकै माथि उठिसक्यो। यसप्रति हामी निकै गम्भीर बन्नुपर्ने परिस्थिति छ,' केन्द्रीय कार्यसम्पादन बैठकमा बोल्दै कोइरालाले भने, 'यो परियोजनासँगै हाम्रो कूटनीतिक कौशलता र देशलाई नेतृत्व दिने क्षमता जोडिन्छ भन्ने मलाई लाग्दछ। नेपालको विकासका लागि आएको अनुदानलाई विभिन्न रङ दिएर अहिले भइरहेको राजनीति सस्तो लोकप्रियताका लागि हो भन्ने मेरो ठहर छ। उनले एमसीसीबारे गठबन्धनमा सहमति नजुट्ने र संसदीय प्रक्रियामा पनि लैजान नदिने हो भने अहिलेको गठबन्धन, सरकार, कांग्रेस र संसदको क्षमतामाथि नै गम्भीर प्रश्नहरु तेर्सिने बताए। पार्टीका हरेक संरचनालाई बिना भेद्भाव र पूर्वाग्रहरहित ढंगले, मापदण्ड बनाएर, विधान र लोकतान्त्रिक प्रक्रियाबमोजिम पूर्णता दिनुपर्ने उनको माग छ। आदरणीय सभापतिज्यु, पदाधिकारीहरु तथा केन्द्रिय कार्य सम्पादन समितिका साथीहरु, महाधिबेशन सके लगत्तै हामी चुनावी बर्षमा प्रवेश गर्न लागेका छौँ । पार्टी भित्रको एकता, सद्भाव र साथीहरुको न्यायोचित ब्यबस्थापन नै हाम्रो शक्ति हो । हाम्रा घर भित्रका सानातिना घरेलु समस्या, आपसी रिस राग, मनमुटाव र असन्तुष्टि भन्दा माथी उठेर एकढिक्का हुँदै चुनावी अभियानमा लाग्नुको बिकल्प छैन । सभापतिज्युले केन्द्रदेखी वडासम्मका साथीहरुलाई एकढिक्का बनाएर पार्टी सञ्चालन गर्नुहुनेछ भन्ने बिश्वास लिएको छु र यसमा मेरो पूर्ण सहयोग रहने प्रतिबद्धता ब्यक्त गर्दछु । पार्टीका हरेक संरचनालाई बिना भेदभाव र पुर्वाग्रहरहित ढंगले, मापदण्ड बनाएर, विधान र लोकतान्त्रिक प्रकृया बमोजिम पुर्णता दिन आग्रह गर्दछु । मैले यो विषयलाई यस कारण प्रारम्भ मै राखेको हुँ, की पार्टीको केन्द्रिय समितिमा मनोनयन तथा केन्द्रिय कार्य सम्पादन समिति गठन गर्दा सभापतिज्युबाट कति न्याय र विवेक अपनाईयो भन्ने विषय बहसमै छ । मेरो अपेक्षा के हो भने देशकै नेतृत्व गरिरहेको लोकतान्त्रिक पार्टीमा संकिर्णता अपनाउने, भागबण्डामा रमाउने र पार्टीका धेरै साथीहरुको लामो योगदानलाई भुलेर पुर्वाग्रह र भेदभाव गर्ने प्रवृत्तिको अन्त्य हुनु पर्दछ । यसकारण सभापतिज्युले सानातिना कुरा बाट माथी उठेर न्यायोचित र सम्मानजनक निर्णय गर्नुहुन्छ भन्ने बिश्वास लिएको छु । १ हाम्रा भातृ तथा शुभेच्छुक संस्था भनेका पार्टीका शक्ति हुन । आम समुदायलाई पार्टीको मुलधारसँग जोड्ने प्रमुख माध्यम हुन । त्यसकारण बिधि, बिधान र लोकतान्त्रिक प्रकिया बाटै यि संस्थाहरुको नेतृत्व चयन हुनुपर्छ । अहिले कतिपय भातृ संस्थाका सभापतिहरु केन्द्रिय समितिमा हुनुहुन्छ । बिधानतः यि संस्थाहरु नेतृत्व बिहिन छन । कतिपय भातृ र शुभेच्छुक संस्थाहरुको समयावधी सकिएको बषौँ समेत भैसक्यो । ति सबै भातृ संस्थाहरुलाई बिधान अनुसार अधिबेशनको प्रकियामा लैजानु पर्छ । कुनै पनि बहाना वा पार्टी बिधानको धारा निलम्वन गरेर अगाडि जान हुँदैन । हामीले निष्ठापूर्वक पार्टी बिधानको पूर्ण पालना गर्नुको विकल्प छैन । अतः अब रत्तिभर ढिला नगरी ती संस्थाहरुलाई चलायमान बनाउन विधान, लोकतान्त्रिक विधि र प्रकृया बमोजिम नेतृत्व चयनका लागि महाधिवेशन प्रकिया अगाडि बढाउन प्रस्ताव गर्दछु । २ बैशाख ३० गते हुने स्थानीयतहको निर्वाचनलाई मध्यनजर गर्दै फागुन १० गते भित्र बिधानसम्मत ढंगले बाँकी रहेका जिल्लाहरुको अधिवेशन गरौँ भन्नेमा जोड दिन चाहन्छु । ३ स्थानीय तहको निर्वाचन घोषणा भइसकेको छ । अब हामीले गाउँदेखि सहरसम्म सबै स्थानीय निकायमा लोकप्रिय, क्षमतावान, इमान्दार र पार्टीमा योगदान पुर्याएका साथीहरुलाई बिना भेदभाव, न्यायोचित र पुर्वाग्रह रहित तरिकाले उम्मेदवार चयन गरौँ । यसो गर्न सकेमात्र हाम्रो जीत सुनिश्चित हुनेछ । र, मैले बिगतदेखि नै कांग्रेसले कांग्रेसलाई अर्थात रुख छापमै मतदान गर्न पाउनु पर्छ भन्दै आएको तथ्यलाई यहाँ स्मरण गराउन चाहन्छु । यसको अभिप्राय भनेको हाम्रो राजनीतिक आदर्श विपरित अप्राकृतिक गठबन्धन गर्नुको साटो पार्टीभित्र सुदृढ एकता कायम गर्दै, कार्यकर्ता साथीहरुको न्यायोचित व्यबस्थापन गरेर जाँदा कांग्रेस एक्लैले स्थानीय तहमा अत्यधिक सिट जित्न सक्छ । यही जितको बलले प्रदेश र संघीय निर्वाचनमा समेत कांग्रेसले एक्लै बहुमत प्राप्त गर्न सक्छ भन्ने मेरो मान्यता छ । मैले यो विषय आफ्नो व्यक्तिगत धारणाका रुपमा भन्दा पनि तल्लो तहमा बसेर काम गरीरहनु भएका पार्टीका साथीहरुसँगको अन्तरक्रियाबाट प्राप्त सुझाव र उहाँहरुको भावनालाई जस्ताको त्यस्तै राखेको हुँ । ४ अहिले विश्वले नै कौतुहलतापुर्वक हेरिरहेको नेपाल सरकार तथा संसदको परीक्षणको विषय बनेको बहुचर्चित अमेरिकी सहयोग एमसीसी परियोजना अब सहयोग र अनुदानमा मात्रै सिमित रहेन । यो बिषय निकै माथी उठिसक्यो । यसप्रति हामी निकै गम्भीर बन्नु पर्ने परिस्थिति छ । यो परियोजनासँगै हाम्रो कुटनीतिक कौशलता र देशलाई नेतृत्व दिने क्षमता जोडिन्छ भन्ने मलाई लाग्दछ । नेपालको विकासका लागि आएको अनुदानलाई बिभिन्न रङ्ग दिएर अहिले भइरहेको राजनीति सस्तो लोकप्रियताका लागि हो भन्ने मेरो ठहर छ । अतः एमसीसीलाई सम्भव भए राजनीति दलहरुबीचको सहमतिबाट, नभए सार्वभौम संसदमा संसदीय प्रकृयामार्फत यथाशीघ्र निकास दिनुपर्छ । यदि एमसीसीबारे गठबन्धनमा सहमति नजुट्ने र संसदीय प्रकृयामा पनि लान नदिने हो भने अहिलेको गठबन्धन, सरकार, हाम्रो पार्टी र संसदको क्षमतामाथि नै गम्भीर प्रश्नहरु तेर्सिने देख्दैछु । ५ नयाँ क्रियाशिल सदस्यता बितरण तत्काल सुरु गरौँ र विबाद भएर थाँती रहेका पुराना क्रियाशिल सदस्यताको बिधान अनुसार टुङ्गो लगाऔँ । अन्त्यमा, कांग्रेसभित्रको एकता, सबै साथिहरुको सम्मान र न्यायोचित व्यबस्थापनबाट मात्रै मुलुक, लोकतन्त्र र संविधानको रक्षा तथा सम्बद्र्धन सम्भव छ । मुलुकलाई सुशासन प्रदान गरी समृद्ध बनाउन सकिन्छ । जनताको मुहारमा उज्यालो भर्न सकिन्छ । जय नेपाल । डा शेखर कोइराला२८ माघ २०७८"
कांग्रेसले १६ जिल्लाको अधिवेशन फागुन १३ गते गर्ने,"काठमाडौं: नेपाली कांग्रेसले अधिवेशन हुन बाँकी रहेका १६ जिल्लाको अधिवेशन फागुन १३ गते गर्ने भएको छ। केन्द्रीय निर्वाचन समितिका संयोजक गोपालकृष्ण घिमिरेले फागुन १० गतेभित्र वडादेखि महासमितिसम्मका अधिवेशनहरु हुने बताए। 'अधिवेशन हुन बाँकी रहेका जिल्लाको हमा फागुन १३ गते र त्यसअघि फागुन १० गतेभित्र तल्लो तह, कतिपय वडा, पालिका र महासमितिसम्मका अधिवेशनहरु सम्पन्न हुनेछन्,' संयोजक घिमिरेले अन्नपूर्णसँग भने। पार्टीको बिहीबार बसेको केन्द्रीय कार्यसम्पादन समितिको बैठकले अधिवेशन हुन बाँकी रहेको जिल्लाको हकमा मिति तोक्न निर्वाचन समितिलाई आग्रह गरेको थियो। १४औँ महाधिवेशनका बेला क्रियाशील सदस्यताको विवाद नटुंगिएकाले १६ जिल्लाको अधिवेशन हुन सकेको थिएन। जसमा सप्तरी, सिरहा, धनुषा, महात्तरी, सर्लाही, रौतहट, बारा, पर्सा, सिन्धुली, मकवानपुर, सिन्धुपाल्चोक, चितवन, बाँके, कैलाली, अछाम र नवलपुरमा अधिवेशन हुन बाँकी छ।"
"कमल थापाको नयाँ पार्टीले गणतन्त्र स्वीकार्ने, स्थानीय चुनावमा भाग लिने","काठमाडौं : राष्ट्रिय प्रजातन्त्र पार्टीका निवर्तमान अध्यक्ष एवं पूर्वउपप्रधानमन्त्री कमल थापाको नयाँ पार्टीले गणतन्त्र स्वीकार्ने भएको छ । नयाँ पार्टी खोल्ने निर्णय गरेर पूर्वी नेपालको भ्रमणमा रहेका थापाले शुक्रबार सुनसरीको इटहरीमा सञ्चारकर्मीसँग कुरा गर्दै यसै साता नयाँ पार्टी दर्ता हुने बताए । नयाँ दलले बदलिँदो राजनीतिक परिस्थितिमा संविधानले स्थापित गरेका मूल्यमान्यताबमोजिम जनभावना अनुरूप क्रियाशील हुने उनको भनाइ छ । थापाले संविधानले स्थापित गरेको मूल्य मान्यता अन्तर्गत संघीयता र गणतन्त्र मान्ने स्पष्ट पारेका हुन् । यद्यपि उनको नयाँ पार्टीले हिन्दु राष्ट्रलाई मुख्य एजेण्डा बनाएको छ । धर्मनिरपेक्षताविरुद्ध उनको पार्टी उभिनेछ । नेता थापाले नयाँ गठन हुने पार्टीले आसन्न स्थानीय तहको निर्वाचनमा भाग लिने स्पष्ट पारे । सरकारले वैशाख ३० गते स्थानीय तहको निर्वाचन घोषणा गरेको छ । निर्वाचन आयोगले भने राष्ट्रिय दललाई मात्र चुनाव चिन्ह दिने बताउँदै आएको छ । पत्रकार सम्मेलनमा सुनसरीबाट निर्वाचित केन्द्रीय सदस्य इनु अधिकारी, शंकर गाउँले थापा, राप्रपा प्रदेश १ का पूर्वसचिव गणेश दुलाल, खेम ओझा, विजय राउतलगायत प्रदेश कार्यसमिति र विभिन्न स्थानीय तहका कार्यसमिति पदाधिकारी तथा सदस्यहरुको सहभागिता थियो । यसअघि थापा राप्रपाका जिल्ला अध्यक्ष दुर्गाबहादुर बस्नेतको निमन्त्रणामा इटहरीस्थित बस्नेतनिवासमा आयोजित सप्ताह पुराण श्रवण गर्न आज बिहानै काठमाडौंबाट इटहरी पुगेका थिए ।"
एमाले अध्यक्ष ओलीलाई प्रचण्डको फोन : एमसीसीमा तपाईंले निर्णय नगरी भएन,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले एमाले अध्यक्ष केपी शर्मा ओलीलाई फोन गरेका छन् । बिहीबार साँझ टेलिफोनमा प्रचण्डले अमेरिकी सहयोग मिलेनियम च्यालेञ्ज कर्पोरेशन (एमसीसी) को बिषयमा निर्णय गर्न भन्दै ओलीलाई टेलिफोन गरेको एमाले प्रचारविभाग उपप्रमुख विष्णु रिजालले जानकारी दिए। एमसीसीमा तपाईंले निर्णय नगरी भएन भन्दै हिजो सॉझ माओवादी केन्द्रका अध्यक्ष पुष्पकमल दाहालले फोन गर्दा हाम्रो पार्टीका अध्यक्ष केपी ओलीले स्पष्ट शब्दमा भन्नुभएको छ, तपाईंहरूले पहिले केपी ओलीलाई हटाएपछि पारित गर्छौं भनेर बचन दिनुभएको छ, हटाइसकेपछि ४५ महिनामा पारित गर्छौं भनेर लिखित कागज नै गर्नुभएको रहेछ । अहिले सत्ता चलाइरहनुभएको छ, प्रतिनिधिसभामा १ सय ६५ सदस्य छन् । पहिले आफूले निर्णय गर्नुस, नेकपा (एमाले) त निर्णय गरिहाल्छ, उपप्रमुख रिजालले अध्यक्षद्वयको संवाद उधृत गर्दै भने। रिजालले एमसीसीका सम्बन्धमा विदेशीले सोधून् वा स्वदेशीले नेकपा (एमाले)को धारणा स्पष्ट रहेको बताए। एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने पक्षमा छ। माओवादी केन्द्र, नेकपा एकीकृत समाजवादी तत्काल सम्झौता अनुमोदनको पक्षमा देखिएका छैनन्। प्रधानमन्त्री शेरबहादुर देउवा अमेरिकी अनुदान सहायता सम्झौता संसद्बाट जतिसक्दो चाँडो अनुमोदन गराउने पक्षमा छन्। तर, गोल गर्नेदेउवाको दाउमा गोलकिपरको भूमिकामा देखापरेका छन् सभामुख अग्निप्रसाद सापकोटा। प्रधानमन्त्री देउवा र प्रचण्डले संयुक्त रूपमा एमसीसी मुख्यालयलाई पत्र लेखे। जसकारण जसरी पनि एससीसी संसद्बाट अनुमोदन गराउनुपर्ने नैतिक जिम्मेवारी देउवालाई छ। प्रचण्ड भने चुनावपछि मात्रै एमसीसीबारे निर्णय गर्नुपर्ने दबाब देउवामाथि बढाइरहेका छन्। प्रधानमन्त्रीले चाहेजसरी एमसीसीलाई सजिलै संसद्को निर्णय प्रक्रियामा नलैजाने सापकोटाले प्रतिनिधिसभा बैठक विभिन्न बहानामा लगातार धकेल्दै आएका छन्। बिहीबार प्रधानमन्त्री एवं कांग्रेस सभापति देउवालाई प्रचण्ड र नेकपा एकीकृत समाजवादीका अध्यक्ष माधवकुमार नेपालले भेट गरेर एमसीसीबारे छलफल गरेका थिए। अमेरिकी अनुदान सहायतासम्बन्धी सम्झौता अघि बढाउने विषयमा अमेरिकाले ताकेता गरेको छ। छिटो निर्णयमा पुग्न अमेरिकी सहायक विदेशमन्त्री डोनाल्ड लूले बिहीबार देउवा, ओली र दाहाललाई फोन गरी अलमल नगर्न आग्रह गरेका थिए। एमसीसी संसद्बाट अनुमोदन नगरे नेपाल र अमेरिकाको सम्बन्धमै असर पर्न सक्ने चेतावनी सहायकमन्त्री लूले दिएका छन्। आफूले दिएको अनुदान सहायता परियोजना फिर्ता भए चीनले हस्तक्षेप गरेको अर्थमा बुझ्ने उनको भनाइ थियो।"
सत्तागठबन्धनविरुद्ध एक्लै लडेर चुनाव जित्छौं : ओली,"काठमाडौंः नेकपा एमालेका अध्यक्ष केपी शर्मा ओलीले आगामी चुनावमा आफ्नो पार्टीले बहुमत ल्याउने बताएका छन् । शुक्रबार स्थानीय तह निर्वाचन प्रशिक्षण तथा अभिमुखीकरण कार्यक्रमको शुभारम्भ गर्दै अध्यक्ष ओलीले सत्ता गठबन्धनसँग एक्लै लडेर बहुमत प्राप्त गरी स्थानीय तहको निर्वाचनमा विजयी हासिल गर्ने बताए । 'वैशाख ३० गतेको निर्वाचन जनदबाबका कारण बाध्य भएर तय भएको हो । निर्वाचन आयोग र सबैको चर्को दबाबले सरकार निर्वाचन मिति घोषण गर्न बाध्य भएको हो, ओलीले भने, हामी लड्ने आफ्ना निम्ति होइन । देश र जनताको लागि हो ।"
भ्रष्टाचार नियन्त्रणको सुरुवात नेताबाटै,"राजनीतिक दल नै भ्रष्टाचारमा लिप्त भए भने देश कसरी बन्छ त ? सबै नीतिको मूल नीति राजनीति हो । राजनीतिकर्मी वा दलहरू देश र जनताप्रति इमान्दार हुने, सुशासन कायम गर्ने र भ्रष्टाचार निवारण गर्नेमा जुट्ने हो भने देश उँभो लाग्न धेरै समय लाग्दैन। यी उद्देश्यलार्ई हामीले कार्यान्वयन गर्न सकिरहेका छैनांै। भ्रष्टाचार नियन्त्रणमा अख्तियार दुरुपयोग अनुसन्धान आयोग र यसका पदाधिकारीको महत्वपूर्ण भूमिका हुन्छ। अख्तियारको जिम्मेवारी पनि भ्रष्टाचार निवारण, सुशासन स्थापना गर्ने र कमिसन खोरलार्ई नियन्त्रणमा लिई, निवारणमा सहयोग गर्ने नै हो। तर, हुन सकिरहेको छैन। राज्यसत्ता सञ्चालकको कमजोरीका कारण अख्तियारले प्रभावकारी काम गर्न सकिरहेको छैन। नेताहरूले आफैंबाट भ्रष्टाचार नियन्त्रणको सुरुवात गर्नुपर्छ। सर्वप्रथम कमिसन खानेलार्ई कारबाहीको दायरमा ल्याउन जरुरी छ। भ्रष्टाचार गरेको व्यक्ति कोही पनि उम्कनु हुँदैन। यसको निवारणका लागि अख्तियारले स्वच्छ तवरले काम गर्नुपर्छ। राजनीतिक दल मात्र होइन, न्यायालय, अख्तियारलगायत अन्य क्षेत्रले पनि यसमा सहयोगी भूमिका निर्वाह गर्नुपर्छ। यसका लागि हाम्रो सोचमा परिवर्तनको आवश्यक्ता छ। भ्रष्टाचार गर्नु हुँदैन, यो अपराध हो, देशको अहितमा छ, भन्ने दिल र दिमागमा राख्न सक्यौं भने भ्रष्टाचार नियन्त्रण गर्न कुनै कठिनाइ हुँदैन। त्यसैले पदमा बस्ने सबैको सोचमा परिवर्तन नहुँदासम्म यसको अन्त्य असम्भव छ। कर्मचारीतन्त्र, राजनीतिक दल, सामाजिक अभियन्ता, सुरक्षा निकाय सबै क्षेत्रले यतातिर ध्यान केन्द्रित गर्नुपर्छ। यसको नेतृत्व राजनीतिक नेतृत्वबाटै हुनुपर्छ। नेतृत्वले उच्चस्तरदेखि तल्लो तहसम्म नियन्त्रण गर्नुपर्छ। सबैको दिमागमा कमिसन खान हुन्न भन्ने आउनुपर्छ। कर्मचारीतन्त्र पनि भ्रष्टाचारमा मुछिएको छ। सबै कर्मचारी, नेता भ्रष्ट छन् भन्न खोजेको होइन। इमान्दार पनि छन्। एकाधका कारण सबै नेतालार्ई भ्रष्टाचारको ट्याग लाग्ने गरेको छ। तर, कतिपय ठाउँमा नेतालार्ई कर्मचारीले नेतृत्व गरिररहेका हुन्छन्। कर्मचारीले आफूखुसी चलाउन खोज्छन्। त्यसले पनि समस्या उत्पन्न भइरहेको छ। यसलार्ई अन्त्य गर्न सबै पक्ष लाग्नुपर्छ। राजनीतिक दलको भूमिका जनतालार्ई न्याय दिने र सुशासन कायम गर्ने हो। भ्रष्टाचार निवारणमा लाग्ने हो, गर्नेतर्फ होइन। भ्रष्टाचार गर्नेलार्ई कानुनको दायरमा ल्याउनैपर्छ। कर्मचारीतन्त्र भ्रष्टाचार नियन्त्रणमा सामाजिक अभियन्ता, न्यायालय र सञ्चारको भूमिका महत्वपूर्ण हुन्छ। सबैले देशको हितमा सोच्नु जरुरी छ। भ्रष्टाचार अन्त्य गरी सुशासन कायम गर्न सक्यौं भने मात्र देश उँभो लाग्ने हो। यसका लागि राजनीतिक दलले नै पहल गर्नुपर्छ। राजनीतिक दल नै भ्रष्टाचारमा लिप्त भए भने देश कसरी बन्छ त ? कर्मचारीतन्त्रको भ्रष्टाचारलार्ई पनि राजनीतिक दलले नियन्त्रण गर्नुपर्छ। कतिपय ठाउँमा कर्मचारीले मन्त्रीलार्ई समेत आफ्नो तवरले चल्न दिँदैनन्। आफूले भनेको नमाने विभिन्न बहाना बनाएर बाधा अड्चन ल्याउँछन्। समस्या बुझेर कर्मचारीतन्त्र नियन्त्रण गरी सुशासन कायम गर्न राजनीतिक दल लाग्नुपर्छ। बिडम्बना, के छ भने यहाँ ५१० प्रतिशतले मात्र राज्यसत्ता चलाउँछन्। पार्टी पनि तिनैको हातमा छ। अर्थतन्त्र पनि थोरै व्यक्तिको हातमा छ। राज्यसत्ता कसको हातमा छ तभन्दा मुट्ठीभरको हातमा। तिनीहरूले नै नेतृत्वदायी भूमिका निर्वाह गर्नुपर्छ। १० प्रतिशत उच्च ओहोदामा पुगेका व्यक्तिले देश र समाजका विषयमा सोच्ने हो भने पनि तल्लो तहका व्यक्तिले सिको गर्न सक्छन्। उच्च तहका नेता कर्मचारी र न्यायालयको नै ध्यान पुग्न सकिरहेको छैन। कानुनअनुसार कारबाही गर्न नसकेको अवस्था छ। जनतामा एक खालको आक्रोश छ, नेता भ्रष्टाचार गर्छन् भन्ने। नागरिक सुशासन, राष्ट्रियता, समाज र न्यायको पक्षमा बोली नै छन्। आवाज उठाएकै छन्। नेतृत्वमा पुगेका नेता र उच्च पदका व्यक्तिले सोच परिवर्तन गरेर कदम चाल्नुपर्छ। मैले मात्र सोचेर पुग्दैन। हामीले सोच्नुपर्छ। नीतिगत भ्रष्टाचार होस् वा प्रत्यक्ष, यसका लागि सोच नै बदल्नुपर्छ। जब यो गर्नु हुँदैन वा यसो गर्नु अपराध हो, भन्ने नसोचेसम्म भ्रष्टाचार नियन्त्रण सम्भव छैन। भ्रष्टाचार नियन्त्रणको दायित्व संसदीय समितिको पनि हो। हामीले कहाँ त्यस्तो हुन्छ, खोजबिन, अध्ययन, अनुसन्धान गर्न सक्छौं, तर समिति आफैंले कारबाही गर्ने अधिकार छैन। समितिले सरकारलार्ई निर्देशन दिने हो। कारबाही गर्ने नगर्ने सरकारको कुरा हो। अनि कतिपय भ्रष्टाचारीले सफाइ पाएको अवस्था छ। समितिका तर्फबाट अनुगमन गर्ने, निर्देशन दिने काम त ठाउँमा भइरहेकै छन्। आफ्नो कार्यक्षेत्र अनुसारको काममा सबैले इमान्दारपूर्वक लाग्नुपर्छ। सरकार, संसद् न्यायालय, अख्तियारको आफ्नै कार्यक्षेत्र छ। यो सबैलार्ई नियन्त्रण गरी। अख्तियारले एक, दुई हजार खानेलाई होइन, अर्ब र खर्ब खानेलाई समात्न पर्यो। कारबाही गर्नुपर्यो। जबसम्म कडा कारबाही हुँदैन। त्यही प्रक्रिया दोहोरिन्छ। संसद् र समितिमा नीतिगत भ्रष्टाचार भएको मलाई खासै थाहा छैन। तर, समितिमा केही स्वार्थ बाझिएका कुराहरू हामी उल्टाइदिन्छौ। मेरो नेतृत्वमा पनि धेरै विधेयक आए। हामीले बनायौं। जनतालाई के फाइदा हुन्छ भनेर कानुन निर्माण गर्न लागेका छौं। मलाई लाग्छ अन्य समितिले पनि त्यही गरेका होलान्। मेरो विचारमा भ्रष्टाचार नियन्त्रण गर्न सोच नै बदल्नुपर्छ। कर्मचारी राजनीतिक दल, न्यायालय अख्तियार सबैले सोच बदल्नुपर्छ। मान्छेले करोड कमाए पनि उही हो। अर्ब कमाए पनि उही हो। आखिर मानिसले किन भ्रष्टाचार गर्छ ? १५ हजार कमाउने पनि यही धर्तीमा बाँचेको छ। अर्ब जम्मा गर्ने पनि बाँचेको छ। आखिर किन भ्रष्टाचार गर्ने ? मानिसलाई गाँस बास र कपास चाहिन्छ । कालो धन थुपार्ने सोचमा किन लाग्छ मानिस ? एउटा ओत चाहियो खानुपर्यो त्यति त हो। सम्पत्ति जम्मा गर्ने र धनी बन्ने मानवीय सोचका कारण नै भ्रष्टाचार बढिरहेको छ। नेतृत्वले गरेको भ्रष्टाचार देखेर देखासिकी गर्ने क्रम बढेको छ। हाकिमले बिलसिताका लागि धेरै मूल्यको कार चढ्यो भने साना कर्मचारीलाई पनि त मोटरसाइकल चढ्न मन लाग्छ। देखासिकीका कारण हाम्रो देश बिग्रिएको छ। हाम्रो देशमा भ्रष्टाचार अन्त्य गर्ने हो भने माथिल्लो तहका व्यक्तिहरूले एक्सनमा जानुपर्छ। जस्तैः उच्च तहका कर्मचारी, राजनीतिक दलका प्रमुख नेता, न्यायालयका प्रमुख, अख्तियारका पदाधिकारीमध्ये १० देखि १५ जनाले सोच परिवर्तन गरेर हिम्मतका साथ एक्सनमा जानुपर्छ। त्यसपछि मात्र भ्रष्टाचारको अन्त्य गर्न सकिन्छ। नत्र सधैंको अवस्था यही हो। खाने बानी परेकाहरू खाइरहन्छन्। यो प्रक्रिया बढदै जान्छ। भ्रष्टाचार कहिल्यै निवारण हुन सक्दैन।(घर्ती प्रतिनिधिसभाको शिक्षा तथा स्वास्थ्य समिति सभापति हुन् । )"
राष्ट्रपति र ओलीको स्वास्थ्य सन्देश लिएर पूर्वमन्त्री श्रेष्ठ संस्कृतिविद् जोशी भेट्न किष्ट अस्पतालमा,ललितपुर : राष्ट्रपति विद्यादेवी भण्डारी र पूर्व प्रधानमन्त्री तथा नेकपा एमाले अध्यक्ष केपी शर्मा ओलीले संस्कृतिविद् सत्यमोहन जोशीको स्वास्थ्य लाभको कामना गरेका छन्। राष्ट्रपति भण्डारी र अध्यक्ष ओलीले पूर्वमन्त्री एवं एमाले नेता कृष्णगोपाल श्रेष्ठमार्फत जोशीको स्वास्थ्य लाभको कामनासहित सन्देश पठाएका हुन्। जोशीलाई भेट्न पुर्वमन्त्री श्रेष्ठ बिहान किष्ट अस्पताल पुगेका थिए। जोशीसंग भेटको क्रममा उनले सिघ्र स्वास्थ्य लाभको कामना गरेका थिए। उनले भनेराष्ट्रपति ज्यू र पूर्व प्रधानमन्त्री एवं पार्टी अध्यक्षले संस्कृतिविद् जोशीको स्वास्थ्य अवस्थाबारे जानकारी लिन र मेरोे तर्फबाटसमेत उनको अवस्थाबारे यथार्थ जानकारी लिन अस्पताल आएको हुँ। फोक्सोमा पानी जमेको कारण केही समस्या देखिएको र अस्पतालको वरिष्ठ चिकित्सकको टीमले फोक्सोबाट पानी निकालिसकेको कारण अब स्वाथ्यमा समस्या नदेखिएको उनको भनाई थियो ।
एमसीसी सदनबाट पारित गरे नेपालको कानूनमाथि हुन्छः सीपी मैनाली,"काठमाडौंः नेकपा मालेका महासचिव सीपी मैनालीले अमेरिकी सहयोग सम्झौता एमसीसी अनुमोदन नगर्न आग्रह गरेका छन् । एमसीसी सदनबाट पारित गर्नु नपर्ने भन्दै गरेमा देशको कानूनभन्दा माथि हुनजाने उनको भनाइ छ । मैनालीले यस्तो खालका अनुदानलाई सदनबाट पारित गर्न आवश्यक नरहेको उल्लेख गर्दै सदनबाट पारित गरेपछि कानुनको मान्यता दिनपर्ने बताए । नेपालको संविधान, मूल कानूनहरु संसदका प्रस्तावहरु भन्दा पनि यो सम्झौता माथि हुने तर्क गर्दै मैनालीले भने, नेपालको कानुनभन्दा माथि एमसीसी हुन्छ । राजधानीमा आयोजित कार्यक्रममा मैनालीले एमसीसी सम्झौतालाई नेपालमा धेरैले विरोध गरेको र थोरैले समर्थन गरिरहेको पनि उल्लेख गरे । अमेरिकामा एउटा हेडक्वाटरमा तत्कालीन मन्त्री ज्ञानेन्द्र कार्कीले सम्झौता गर्दा संसदबाट अनुमोदन गर्ने कुरा नै नलेखिएको जिकिर गरे । पछि अमेरिकाले संसदबाट पारित गर्न चिठ्ठी पठाएपछि नेपालका नेताहरु त्यसको दुष्परिणामको हेक्का नराखी संसदबाट पारित गर्न तयार भएको उनको भनाइ छ । पुरानो नजिर नहेरी यसलाई सदनबाट पारित गरेमा के हुन्छ ? उनले प्रश्न गरे । एमसीए एकाउण्टमा कार्यरत कर्मचारीले नेपालको नभई एमसीसी हेडक्वाटरको निर्णय मान्ने पनि उनले जिकिर गरे । कुनै पनि काम गर्न परेमा नेपाललाई नसोधी एमसीएले सिधै हेडक्वाटरसँग सल्लाह गर्छ, उनले भने, अमेरिकाको यो परियोजनाका ठेकेदारहरु डोनरले भनेअनुसार हिँड्छन् । परियोजना निर्माण गर्दा ल्याउने ठूलाठूला ट्यांकरलाई नेपालले जाँच्न नपाउने हुँदा कन्टेनरमा के हुन्छ त्यसमा शंका छ । अमेरिकाले हाम्रो कामदार हो भनेपछि नेपालले कामदारलाई आवासीय भिसा दिन पर्ने र उनीहरुलाई १४ वटा कर पनि छुट दिनुपर्छ । त्यसरी कन्टेनर हुँदै अमेरिकाबाट हतियार, कमाण्डरहरु नेपालमा भित्रने सम्भावना रहेको उनको आशंका छ ।"
त्रिपक्षीय हानथापले एमबीबीएसका विद्यार्थी मारमा,"काठमाडौं : नेपालबाट चीनसहितका विभिन्न देशमा गएर एमबीबीएस पढेका १ सय ५३ विद्यार्थीले अझै इन्टनसिप गर्न पाएका छैनन्। एमबीबीएस उत्तीर्ण भएर पनि इन्टनसिप नगर्दा चिकित्सकको हैसियत नपाउने हुँदा विद्यार्थी अन्योलमा छन्। नेपाल सरकार, नेपाल मेडिकल काउन्सिल र चिकित्सा शिक्षा आयोगबीचको द्वन्द्वले भविष्य अनिश्चित बनेको पीडित विद्यार्थी गुनासो गर्छन्। सरकार, काउन्सिल र आयोगले एकअर्कातर्फ समस्या तेस्र्याएको उनीहरू बताउँछन्। २०२१ को जुलाईसम्म सैद्धान्तिक कक्षा पूरा गरेका विद्यार्थीको हकमा इन्टनसिप गर्न पाउनुपर्ने उनीहरूको माग छ। चिकित्सा शिक्षा आयोग र नेपाल मेडिकल काउन्सिलले जिम्मेवारी बोध नगरेको विद्यार्थीको आरोप छ। नेपाल मेडिकल काउन्सिलले इन्टनसिपका लागि अनुमति नदिँदा आफूहरू आन्दोलित बन्नुपरेको उनीहरू गुनासो गर्छन्। एमबीबीएसका लागि सन् २०१५ ब्याचमा भर्ना भएका विद्यार्थीलाई मन्त्रिपरिषद्को निर्णयपछि शिक्षा मन्त्रालयले नेपालमा नै बसी बाँकी अध्ययन अनलाइनमार्फत गर्न अनुमति दिएको थियो। चिकित्सशास्त्रको अध्ययनका लागि चीन गएका विद्यार्थीहरूलाई कोभिडको जटिल परिस्थिति कारण नेपाल सरकारमार्फत नेपाल ल्याइयो। केही आफैं नेपाल फर्किए। उनीहरूको अध्ययनमा असर नपर्ने गरी अनलाइन कक्षामार्फत अध्ययन पूरा गरेको बताएका छन्। अब मात्रै इन्टनसिप बाँकी छ। शिक्षा विज्ञान तथा प्रविधि मन्त्रालयले समस्या समाधान गर्न कार्यदल बनायो। कार्यदलले सन् २०१५ ब्याचमा भर्ना भइहालसम्म सैद्धान्तिक अध्ययन गरेका विद्यार्थीलाई नेपालमै बाँकी अवधि प्रयोगात्मक अभ्यास पूरा गर्ने व्यवस्था गर्ने निर्णय पनि गर्यो। आवेदन खुला पनि भयो। तर, उक्त निर्णय कार्यान्वयन भएन। आवेदनमा चिकित्सा शिक्षा आयोग तथा सम्बन्धित निकायहरूबाट विश्लेषणका लागि मन्त्रालयमार्फत आवश्यक विवरण संकलन गर्ने भनी सिफारिस प्राप्त भएअनुसार विदेशमा चिकित्सा शिक्षा अध्ययनरत कोभिड१९ का कारण प्रयोगात्मक अभ्यास पूरा नभएका तर, उक्त अभ्यास पूरा गर्न इच्छुक विद्यार्थीका लागि सो निर्णय गरिएको उल्लेख छ। आवेदनपछि गत पुस २२ मा चिकित्सा शिक्षा आयोगलाई निर्णय कार्यान्वयन गर्न मत्रालयले पत्रचार पनि गर्यो। पत्रमा मेडिकल काउन्सिलसँग समन्वय गरी इन्टनसिप गराउन भनिएका थियो। आयोगले काउन्सिललाई पनि पत्रचार गर्यो। तर, हालसम्म समस्या समाधान नभएको नाम नबताउने शर्तामा विद्यार्थी बताउँछन्। एमबीबीएस पढ्ने क्रममा कोभिड महामारी फैलिएपछि नेपाल फर्कियांै। बाँकी अध्ययनका लागि मन्त्रिपरिषद्को निर्णयअनुसार शिक्षा मन्त्रालयले अनलाइन कक्षामार्फत पूरा गर्ने भनेबमोजिम गर्यौ। अध्ययन सकेपछि इन्टनसिप गर्नुपर्ने हुन्छ जुन हामीलाई गर्न दिइएको छैन। नेपाल मेडिकल काउन्सिलमा इन्टनसिपका लागि गयौं, नाम नबताउने शर्तमा विद्यार्थी भन्छन्, काउन्सिलले चासो लिएन्। चिकित्सा शिक्षा आयोगले गर्नुपर्छ भन्नुपर्छ भन्ने कुरा आयो एकले अर्कोलाई भन्दै ६ महिना बित्यो। शिक्षा आयोगले जवाफ दिन चाहेको छैन। शिक्षा विज्ञान तथा प्रविधिमन्त्री देवेन्द्र पौडेल विद्यार्थीका समस्या समाधानका लागि पटकपटक बैठक बस्दै आएको बताउँछन्। उनले भने, इन्टनसिपको उपाय निकाल्न ५७ पटक बैठक बसिसकेका छौं। मेडिकल काउन्सिलका प्रवक्ता कृष्ण अधिकारीले २०१४१५ ब्याचका लागि नेपालमै इन्टनसिप गर्न दिइएको र उनीहरूको समस्या समाधान भएको बताए। चिकित्सा शिक्षा आयोगका सदस्य सचिव भोजराज काफ्ले पढाइ पूरा गरेका विद्यार्थीहरूले इन्टनसिप गर्न पाउनुपर्ने बताउँछन्।"
११ लाख नयाँ मतदाता,"काठमाडौं : आगामी निर्वाचनमा ११ लाख बढी मतदाता थपिने भएका छन्। १८ वर्ष पुगेका करिब ११ लाख नयाँ मतदाता नामावलीमा नाम सूचीकृत भएको निर्वाचन आयोगले जनाएको छ। अहिले नामावली रुजु गर्ने काम भइरहेको छ। यो तथ्यांक आयोगको अनुमानभन्दा एक लाख बढी भएको आयोगका सहायक प्रवक्ता सूर्यप्रसाद अर्यालले बताए। आयोगले १८ वर्षमाथिका १० लाख जति मतदाता नामावलीमा सूचीकृत गराउने अनुमान गरेको थियो। मंसिर १७ गतेदेखि १० दिन हिमाली र पहाडी जिल्लामा र १५ दिन तराईका जिल्लामा आयोगले नामावली संकलनको गरेको थियो। अहिले आगामी निर्वाचनका लागि पनि मतदाता नामावली रुजु गर्ने काम भइरहेको आयोगले जनाएको छ। इलाका प्रशासन, जिल्ला प्रशासन र स्थानीय तहमा संकलन भएको नामावलीलाई प्रत्येक जिल्लाका आयोगका कार्यालयमा रुजु गरिने सहायक प्रवक्ता अर्यालले बताए । चैत १५ सम्ममा मतदाता नामावली तयार गरिने बताइएको छ। माघ २४ गते सरकारले वैशाख ३० मा स्थानीय तहको निर्वाचनको मिति तोकिसकेको छ। सहायक प्रवक्ता अर्यालका अनुसार आगामी निर्वाचनमा एक करोड ७२ लाखले मतदान गर्ने अनुमान छ। २०७४ को निर्वाचनमा एक करोड ४० लाख ७४ हजार ४२४ जनाले मतदान गरेका थिए। मतदाता नामावली रुजुसँगै आवश्यक स्रोतसाधनको व्यवस्थापनमा पनि आयोग लागेको छ। आयोगले सरकारसँग निर्वाचनका लागि १२ अर्ब खर्च माग गरेको र आवश्यक फर्निचर, कम्प्यूटर र सवारीलगायतका वस्तु व्यवस्थापनमा पनि काम गरिरहेको अर्यालले बताए। स्वच्छ र निष्पक्ष निर्वाचन गराउन हामी जुटेका छौं, उनले भने, एकदुई दिनमै अर्थ मन्त्रालयलाई चुनाव खर्च व्यवस्थापनका लागि हामी औपचारिक पत्र पठाउन लागेका छौं। वैशाख ३० मा ७५३ वटा स्थानीय निकायमा ३५ हजार पदका लागि निर्वाचन हुनेछ। प्रमुख, उपप्रमुख, वडा अध्यक्ष र चार जना वडा सदस्य गरी सात पदका लागि चुनाव हुनेछ। विद्युतीय मेसिनबाट मतदानका लागि पनि सम्भाव्यता अध्ययन थालिएको आयोगले जनाएको छ। त्यसका लागि कार्यालय दल गठन गरिएको छ। सात दिनभित्र प्रतिवेदन पेस गर्न भनिएको छ। यसपटक एक हजार मतदाता बराबर एउटा मतदान केन्द्र राखिनेछ। मतदाता नामावली प्रकाशन भएपछि केन्द्र तोकिने आयोगको तयारी छ। गत स्थानीय तहको निर्वाचनमा १० हजार ६४२ मतदान स्थलमा १८ हजार ५७३ वटा मतदान केन्द्र तोकिएको थियो।"
निर्वाचन केन्द्रित एमालेको प्रदेशस्तरीय प्रशिक्षण कार्यक्रम : ओलीले आज भर्चुअल उद्घाटन गर्ने,"काठमाडौं : नेकपा एमाले अध्यक्ष केपी शर्मा ओलीले आज कार्यकर्तालाई प्रशिक्षण दिने भएका छन्। शुक्रबार दिउँसो १ बजे वर्तमान परिस्थिति र स्थानीय तहको निर्वाचनको तयारीका सन्दर्भमा अध्यक्ष ओलीले भर्चुअल माध्यमबाट प्रशिक्षण मुलक मन्तव्य दिने लागेको एमाले महासचिव शंकर पोखरेलले जानकारी दिए। उनका अनुसार फागुन १ गतेबाट प्रदेशस्तरमा हुन गइरहेको प्रशिक्षण कार्यक्रमको आज अध्यक्ष ओलीले शुभारम्भ गर्न लागेका हुन्। उद्घाटन शत्रमा पार्टी केन्द्रीय कमिटीका पदाधिकारी र सदस्यहरु, प्रदेश कमिटीका पदाधिकारी तथा जिल्ला कमिटीका पदाधिकारी एवं प्रशिक्षणमा सहभागी प्रशिक्षार्थीहरु सहभागी हुनेछन्। पोखरेलले आइडि प्राप्त भएका सबै सहभागी प्रत्यक्षरुपमा र पार्टी सम्वद्ध सबै कार्यकर्तालाई आफुलाई अनुकुल हुने गरी अध्यक्षको विशेष सम्बोधन सुन्न महासचिव पोखरेलले निर्देशन दिएका छन्। एमालेले स्थानीय तह निर्वाचनको तयारीमा केन्द्रित रहेर सातै प्रदेशमा प्रशिक्षण तथा अभिमुखीकरण कार्यक्रम तय गरेको छ । महासचिव पोखरेलले माघ २५ गते प्रदेश कमिटीहरुका नाममा पत्र जारी गर्दै आवश्यक तयारीमा लाग्न निर्देशन दिएका थिए। पार्टीको लगातारको दबाब, निर्वाचन आयोगको ताकेता, जनस्तरबाट व्यक्त खबरदारी समेतका कारण सरकारले आगामी २०७९ वैशाख ३० गते स्थानीय तहको निर्वाचन एकै चरणमा गर्ने गरी निर्णय गरेकाले उक्त निर्वाचनलाई पार्टीका पक्षमा पार्नका लागि मातहत कमिटी, नेता तथा कार्यकर्तालाई तयारी हालतमा राख्नका लागि कार्यक्रम आयोजना गरेको हो। सातै प्रदेशमा हुने प्रशिक्षणको पहिलो दिन बिहान ११ बजेदेखि साँझ ५ बजेसम्म र दोस्रो दिन बिहान ८ बजेदेखि दिनको ४ बजेसम्म प्रशिक्षण रहने एमालेले जनाएको छ। प्रशिक्षण कहिले कहाँ ?प्रदेश नं १ : फागुन १ २, विराटनगर मधेस प्रदेश : फागुन ३४, जनकपुरबागमती प्रदेश : फागुन ६७, काठमाडौंगण्डकी प्रदेश : फागुन ८९, पोखरालुम्बिनी प्रदेश : फागुन १११२, बुटवलदाङकर्णाली प्रदेश : फागुन १४१५, सुर्खेतसुदूरपश्चिम प्रदेश : फागुन १६१७, धनगढी केके छन् प्रशिक्षणका विषय ?क दसौं राष्ट्रिय महाधिवेशनविधान महाधिवेशनबाट पारित सिद्धान्त, कार्यक्रम र कार्यदिशाख सबल, गतिशील र अनुशासित पार्टी निर्माणः राजनीतिक, सङ्गठनात्मक र शैलीगत विषयहरुग स्थानीय तहमा हाम्रा पाँच वर्षः उपलब्धी र अनुभवहरुघ स्थानीय तह निर्वाचनको तयारीः राजनीतिक, कानुनी र व्यवहारिक पक्षहरुप्रशिक्षण कार्यक्रमका सहभागीहरुक प्रदेश कमिटीका इञ्चार्ज तथा सह इञ्चार्जहरुख प्रदेश कमिटी पदाधिकारीहरुग प्रदेश कमिटीका स्कुल तथा स्थानीय तह विभाग प्रमुखहरुघ प्रदेश अन्तर्गतका सबै जिल्ला कमिटी इञ्चार्जसहइन्चार्जहरुङ प्रशेश अन्तर्गतका सबै जिल्ला कमिटी पदाधिकारीहरुच सबै जिल्ला कमिटी स्कुल तथा स्थानीय तह विभागका प्रमुखहरुछ नेकपा (एमाले)बाट निर्वाचित जिसस प्रमुख वा प्रमुख नभएको जिल्लाबाट उपप्रमुखज नेकपा (एमाले)बाट विजयी पालिका प्रमुख वा पालिका प्रमुख नभएकोमा उपप्रमुखहरुझ पालिका पार्टी कमिटीका अध्यक्षहरु"
गठबन्धनमा झन् दरार,"कांग्रेस तत्काल अनुमोदनको पक्षमा, माओवादीसमाजवादी भन्छन्, अहिले हुँदैन, चुनावपछि मात्रै काठमाडौं : एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने पक्षमा छ। माओवादी केन्द्र, नेकपा एकीकृत समाजवादी तत्काल सम्झौता अनुमोदनको पक्षमा देखिएका छैनन्। गठबन्धनका मुख्य तीन दलका नेताबीच यही विषयमा बिहीबार बालुवाटारमा छलफल भएको छ। माओवादी अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपाल प्रधानमन्त्री शेरबहादुर देउवासँग भेट गर्न बालुवाटार पुगेका थिए। देउवा र दाहालले एमसीसीलाई पठाएको पत्र सार्वजनिक भएपश्चात् तीन नेताको पहिलो जमघट हो यो। दाहालले एमसीसीको विषय चुनावपछि लैजाने प्रस्ताव गरेको बालुवाटार स्रोतले बतायो। दाहालको प्रस्ताव थियो, पत्र सार्वजनिक भएसँगै पार्टीभित्र समस्या सिर्जना भएको। साथीहरूको धारणा पनि सुन्नुपर्ने हुनाले बरु निर्वाचनपछि एमसीसीको विषयलाई जोडौं। दाहालकै पछि लागेका नेपालले अहिले एमसीसीको पक्षमा जान नसकिने जवाफ प्रधानमन्त्री देउवालाई दिएका थिए। कांग्रेस प्रवक्ता डा प्रकाशशरण महतले एमसीसीका विषयमा विशेष छलफल भएको बताए। सभामुखले एमसीसीलगायत सरकारी विधेयक रोक्न नमिल्ने डा महतको भनाइ छ। सभामुखको काम के हो ? सरकारका महत्वपूर्ण विधेयकहरू सदनमा टेबल गर्ने नै हो जस्तो लाग्छ, डा महतले भने, एमसीसीबारे पनि छलफल भएको छ। अन्योल समाप्त गरेर संसदीय प्रक्रिया अघि बढाउनुपर्छ। संसद्मा एमसीसी लानुपर्छ भन्नेमा साथीहरूको धारणा छ। पार्टीको कार्यसम्पादन समिति बैठकमा पार्टी सभापतिसमेत रहेका प्रधानमन्त्रीलाई एमसीसीको विषय बुँदाबुँदा प्रस्ट पारी ढुक्कले पास गर्नेतर्प लाग्न आह्वान गरिएको कांग्रेसका अर्का नेता डा रामशरण महतले बताए। भने, गठबन्धनको विषय र एमसीसी फरक विषय हो। एमसीसी विकासको पाटो हो भने गठबन्धन भनेको सहमतिमा पनि अगाडि जान सकिने विषय हो। यति महत्वपूर्ण अनुदान पटकपटक नआउने उनले बताए। भने, सभापतिज्यू सकारात्मक हुनुहुन्छ। उहाँले संक्षेपमा ल्याउनुहोस् म अरू साथीहरूसँग पनि कुरा गर्छु भन्नुभएको छ। दाहालले जेसुकै बोली फेरे पनि उनी एमसीसीकै पक्षमा रहेको पत्रले प्रस्ट पारेको उनले बताए। अर्का नेता डा शशांक कोइरालाले निर्वाचनमा गठबन्धनका विषयमा कांग्रेसले आफ्नो अस्तित्व राख्नुपर्छ भनेको सुनाए। भने, मैले कसैसँग मिलेर जानुहुँदैन भनें। बाँकी अरू कुरा उठेन। डा कोइरालाले एमसीसी देशको बाटो र बिजुली आउने पाटो भएको बताए। भने, यसमा कांग्रेस एकमत छ। एमसीसी पास हुनुपर्छ भन्ने नै हो। कांग्रेसकै अर्का नेता रामहरि खतिवडाले एमसीसीलाई गिजोल्न खोज्नुको अर्थ नरहेको बताए। सत्तामा हुँदा ठीक प्रतिपक्षमा हुँदा त्यही कुरा बेठीक भन्ने संस्कार हटाउनुपर्छ। एमसीसी र गठबन्धन फरक कुरा हो। गठबन्धनको नाममा बालहठ जस्तो बार्गेनिङ गर्ने काम नगरौं, नेता खतिवडाले भने। माओवादी नेता हितबहादुर तामाङले यथास्थितिमा पास गर्न हुँदै भन्ने धारणा पार्टीको रहेको बताए। राष्ट्रहितविरुद्ध जेजे प्रश्न उठेका छन्, यसको जवाफ आएसम्म पास गर्न सकिँदै भन्ने नै हाम्रो धारणा हो, नेता तामाङले भने। कांग्रेस एमसीसीलाई लिएर गठबन्धन भत्काउन लाग्ला भन्ने नलागेको उनले बताए। गठबन्धन भत्काए यसको परिणाम त प्रधानमन्त्री र कांग्रेस दुवै बेहार्नु पर्छ नि त, उनले भने, गठबन्धन भत्किँदा प्रधानमन्त्री पद पनि के होला ? चुनाव गराउन पाउने यस्तो मौका पनि चुक्ला। यसैले प्रधानमन्त्रीबाट यो दुस्साहस होला जस्तो लाग्दैन। प्रधानमन्त्री अमेरिकालाई नचिढ्याउने र सजिलो बाटोबाट एमसीसी पास गर्न सकिन्छ कि भनेर लागेको उनले बताए। दाहालले अमेरिकालाई चिठी लेख्नुको मूल आशय यो बीचमा एमसीसीको विषयमा व्यापक छलफल गर्ने र राष्ट्रिय सहमति जुटाउने रहेको दाबी उनले गरे। ४५ महिनामा यो विषय एउटा निकासमा पुग्न सकिन्छ भन्ने अध्यक्षलाई लागेको थियो। तर, छलफलसम्म पनि भएन, उनले भने। उनले एमालेले सदन चल्न नदिएकाले सम्झौता टेबल गर्ने अवस्था पनि नरहेको बताए। नेकपा एकीकृत समाजवादीका नेता डा विजय पौडेलले कांग्रेस वा अमेरिकाको दबाबमा एमसीसी यथास्थितिमा पास गर्ने पक्षमा नरहेको स्पष्ट पारे। भने, कांग्रेस वा अमेरिकाले दबाब दिँदैमा वा धम्क्याउँदैमा हामी जस्ताको तस्तै यो एमसीसी पास गर्दैनौं। अमेरिकाले हाम्रो संवेदनशीलतालाई बुझ्नुपर्यो। होइन भने फिर्ता लगे पनि भइगयो नि ! उनले एमसीसी फेल नै गर्नुपर्छ भन्ने पक्षमा नरहे पनि कुनै पनि हालतमा यथास्थितिमा पास गर्ने पक्षमा नरहेको बताए। प्रधानमन्त्री देउवा गठबन्धन भत्काएर एमसीसी पास गर्नेतर्प लागे उनकै लागि दुर्भाग्य हुने चेतावनी उनले दिए। प्रधानमन्त्रीले खोलो तर्यो लौरो बिर्सियो त गर्नु भएन नि ! उहाँले गठबन्धनको महत्व बुझनुपर्यो, उनले भने। जसपामा एमसीसीको विषयमा दुईधार छ। डा बाबुराम भट्टराई एमसीसी पास गर्नुपर्ने पक्षमा छन्। उपेन्द्र यादव मौन छन्। उक्त पार्टीका नेता मो इस्तिायक राईले एमसीसीलाई बिनासित्ति विवादमा ल्याउने काम भइरहेको बताए। यो विषय संसद्मा पेस हुनुपर्ने उनले बताए। संसद्मा टेबल गरिनुपर्छ। छलफल हुनुपर्छ, उनले भने, राष्ट्रिय हितमा हुने कुनै पनि कुरालाई भ्रम छर्ने काम गर्नु हुँदैन। गठबन्धन विषय एमसीसीसँग नजोड्न पनि उनले आग्रह गरे। राष्ट्रिय जनमोर्चाकी नेता दुर्गा पौडेलले एमसीसीका कारण गठबन्धनलाई असर नपार्ने बताइन्। हाम्रो पार्टीको सुरुदेखि नै एमसीसी संसद्मा लैजानै हुन्न भन्ने धारणा हो। यो गठबन्धन बन्नुभन्दा पनि पहिलादेखि नै हामी एमसीसीविरुद्ध नै छौं। तर यसले गठबन्धनमा असर पार्छ जस्तो मलाई लाग्दैन। माओवादीले किन बैठक गरेन ? माओवादी केन्द्रले केन्द्रीय समिति बैठक स्थगन गरेको छ। एमसीसीका विषयमा पार्टीभित्र चर्को विरोध हुने भयका कारण नै बैठक रोकेको देखिन्छ। एमसीसी मुख्यालयलाई लेखेको पत्रका विषयमा आलोचना भइरहेको छ। दाहालले उक्त पत्र सार्वजनिक नभएसम्म पत्र नै नलेखेको दाबी गर्दै आएका थिए। पत्र सार्वजनिक भएपछि भने उनले बोली फेरेका छन्। एमसीसीका विषयमा मुख्य नेताहरू छलफलमा केन्द्रित हुनुपर्ने भएका कारण बैठक सारिएको नेता तामाङले बताए। मुख्य नेता एमसीसीको विषयमा केन्द्रित हुनुपर्ने भयो अनि बैठक अर्काे सूचना नआएसम्मको लागि स्थगित गरिएको छ, उनले भने। डा कोइरालाको दौडाहा कांग्रेस नेता डा शेखर कोइरालाले विभिन्न दलका शीर्ष नेताहरूसँग भेट गर्न थालेका छन्। एमसीसी र आगामी निर्वाचनमा कसरी अघि बढ्ने भन्ने विषयमा डा कोइरालाले छलफल गरेका छन्। उनी बुधबार एमाले अध्यक्ष केपी शर्मा ओलीलाई भेट्न बालकोट पुगेका थिए। ओलीका प्रेस संयोजक रामशरण बजगाईंले दुई नेताबीच सदनको अवरोध खोल्ने विषयमा कुराकानी भएको बताए । माओवादी अध्यक्ष दाहाल र डा कोइरालाबीच बिहीबार निर्वाचनमा गठबन्धनबारे छलफल भएको जनाइएको छ। कोइराला दाहाललाई भेट्न खुमलटार पुगेका थिए। दुई नेताबीच करिब २ घण्टा कुराकानी भएको थियो। भेटमा संसद् सञ्चालन, स्थानीय निर्वाचन र एमसीसीका विषयमा छलफल भएको थियो। भेटमा दाहालको भनाइ उदृधृत गर्दै प्रेस सल्लाहकार सूर्यकिरण केसीले भने, चुनावमा गठबन्धन गरेरै जाने हो अब तपाईंहरूले सहयोग गर्नुहोस् भन्दै प्रस्ताव राख्नुभएको हो। दाहालले आगामी चुनावमा गठबन्धन गर्दा अहिलेको सरकार पनि बच्ने तथा संविधान र लोकतन्त्रको रक्षाका निमित्त समेत गठबन्धनले आफ्नो उद्देश्यबमोजिम काम गर्न सक्ने बताएका थिए। दाहालले भनेका थिए, चुनावसम्मै गठबन्धनमै जाऔं। गठबन्धनले सबैलाई राम्रै हुन्छ। कांग्रेसमै पनि तपाईंहरूको समूह चुनावमा एक्लै जानुपर्छ भन्दै हुनुहुन्छ भन्ने सुन्दै छु। त्यसो गर्दा कांग्रेसलाई नै असर गर्न सक्छ। विरोध नगरिदिनुहोस्। कोइरालाले भने गठबन्धन गर्दानगर्दा कांग्रेसलाई कुनै प्रभाव पार्न नसक्ने बताएका थिए। गठबन्धन गर्दा कांग्रेसलाई कुनै फाइदा नहुने बताएका थिए कोइरालाको भनाइ उद्धृत गर्दै उनका स्वकीय सचिव दिनेश थपलियाले भने, सरकारमा गठबन्धन छँदै छ। आगामी सरकारमा पनि गठबन्धन गर्न सकिन्छ। अहिले चुनावमा गठबन्धन गरेर कांग्रेसलाई कुनै फाइदा छैन। त्यो हामीसँग अनुभव छ। कोइरालाले भनेका थिए, कांग्रेसले तपाईंलाई भोट हाल्छन्। तर, तपाईंका कार्यकर्ताले रूखमा भोट हाल्दैनन्। बरु एमालेतिरै लाग्छन्। त्यसैले गठबन्धन गर्दा तपाईंलाई र कांग्रेस दुवैलाई फाइदा छैन। नेता कोइरालाले एमसीसीका विषयमा नअकमकाउन भनेका थिए। भने, संसद्बाट अनुमोदन गर्नुपर्ने विषय किन यसरी प्रभावित भयो ? तपाईंको धारणा स्पष्ट आउनुपर्यो। सरकारमा बस्नुभएको छ अनि यसलाई उल्टै गिजोल्दै पनि हुनुहुन्छ। जनतालाई पनि भ्रम सिर्जना गराउनुभयो। कोइरालाको भनाइ उल्लेख गर्दै उनका स्वकीय सचिव थपलियाले भने, राष्ट्रिय राजनीतिलाई समेत प्रभाव पार्ने काम भयो। एमसीसीलाई संसद्मा टेबल गराउनुस्। त्यसपछि त्यहाँ छलफल हुन्छ र त्यसलाई पास गराएर अघि बढ्न सहज हुन्छ। संसद्मा टेबल गर्ने वातावरण बनाउनुहोस्। अवरोध गर्ने कुरा राम्रो होइन। दाहालले भने चुनावअघि एमसीसी पास गर्न सकिने वातावरण पार्टीमा नरहेको बताएका थिए। उनको भनाइ उद्धृत गर्दै दाहालको सचिवालय स्रोतले भन्यो, चुनावअघि एमसीसी पास गर्न सकिँदैन। मैले प्रधानमन्त्रीजीसँग बिहीबार बिहानको भेटमा पनि अनुरोध गरेको छु। ठीक छ छलफल गरौं केही समय हामीसँग बाँकी छ। चुनावअघि एमसीसी पास गराउन सहज छैन।कोइरालाले सत्ता गठबन्धन र सरकारले संसद् सञ्चालनका लागि पहल लिनुपर्ने बताएका थिए। धेरै समयदेखि संसद् अवरुद्व भएको छ। यसले कसैलाई पनि फाइदा गरेको छैन, गठबन्धन र सरकारले यसबारे पहल लिनुपर्यो, संसद् खुलाउनुपर्यो, संसद्मा जनताका समस्या र सवालहरूमाथि छलफल हुनुपर्यो, कोइरालाले भनेका थिए। सभामुखको काम सरकारका महत्वपूर्ण विधेयकहरू सदनमा टेबुल गर्ने नै हो। एमसीसीका बारेमा पनि छलफल भएको छ। संसद्मा एमसीसी लानुपर्छ भन्ने साथीहरूको धारणा छ। डा प्रकाशशरण महत, प्रवक्ता, कांग्रेस राष्ट्रहितविरुद्ध जेजे प्रश्न उठेको छन्, यसको जवाफ आएसम्म पास गर्न सकिँदैन भन्ने नै हाम्रो धारणा हो। गठबन्धन भत्किँदा प्रधानमन्त्री पद पनि के होला ? चुनाव गराउन पाउने यस्तो मौका पनि चुक्ला। यसैले प्रधानमन्त्रीबाट यो दुस्साहस होला जस्तो लाग्दैन। हितबहादुर तामाङ, नेता, माओवादी केन्द्र कांग्रेस वा अमेरिकाले दबाब दिँदैमा वा धम्क्याउँदैमा हामी जस्ताको तस्तै यो एमसीसी पास गर्दैनौं। प्रधानमन्त्रीले खोलो तर्यो लौरो बिर्सियो त गर्नु भएन नि ! उहाँले गठबन्धनको महत्व बुझनुपर्यो। डा विजय पौडेल, नेता, नेकपा एकीकृत समाजवादी हाम्रो पार्टीको सुरुदेखि नै एमसीसी संसद्मा लैजानै हुन्न भन्ने धारणा हो। यो गठबन्धन बन्नुभन्दा पनि पहिलादेखि नै हामी एमसीसीको विरुद्धमा नै छौं। तर, यसले गठबन्धनमा असर पार्छ जस्तो मलाई लाग्दैन। दुर्गा पौडेल, नेता, राष्ट्रिय जनमोर्चा तीन नेतालाई अमेरिकी मन्त्रीको ताकेताअमेरिकी अनुदान सहायतासम्बन्धी सम्झौता अघि बढाउने विषयमा अमेरिकाले ताकेता गरेको छ। उसले छिटो निर्णयमा पुग्न प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल र एमाले अध्यक्ष केपी शर्मा ओलीलाई आग्रह गरेको छ। अमेरिकी सहायक विदेशमन्त्री डोनाल्ड लूले बिहीबार देउवा, ओली र दाहाललाई फोन गरी अलमल नगर्न आग्रह गरेका हुन्। एमसीसी संसद्बाट अनुमोदन नगरे नेपाल र अमेरिकाको सम्बन्धमै असर पर्न सक्ने चेतावनी सहायकमन्त्री लूले दिएका छन्। आफूले दिएको अनुदान सहायता परियोजना फिर्ता भए चीनले हस्तक्षेप गरेको अर्थमा बुझ्ने उनको भनाइ थियो। उहाँले एमसीसी पारित गरेर जानुपर्छ। यसलाई कार्यान्वयनमा लिएर जानुहोस्, सहयोग गर्नुहोस् भन्नुभयो, एमाले विदेश विभाग प्रमुख डा राजन भट्टराईले अन्नपूर्ण पोस्ट्सित भने। त्यसो नगर्दा अप्ठ्यारो हुने बताएको नेता डा भट्टराईले सुनाए। नेपाल र अमेरिकाबीच पुरानो सम्बन्ध हो। तपाईंहरू यसरी सहमति भइसकेको विषयमा पछाडि हट्नु राम्रो हुँदैन। यसले द्विपक्षीय सम्बन्धमै असर गर्न सक्छ भन्ने हिसाबले कुरा गर्नुभयो, डा भट्टराईले भने। एमाले अध्यक्ष ओलीले एमसीसीका विषयमा आफ्नो कुरा राख्दै आएको डा भट्टराईले उल्लेख गरे। ओलीले आफू जिम्मेवारीमा नरहेको र सरकारमा रहेकाहरू एकमतका साथ आउँदा पारित गर्न सक्ने प्रष्ट पारेको उनले सुनाए। संसद्मा ल्याएर पारित गर्न उनीहरू (सत्तारुढ गठबन्धन)लाई कुनै अप्ठ्यारो छैन। सरकारमा रहेकाहरूको फरकफरक मत छ। उनीहरूको एउटै मत रहोस् अथवा कसरी आउँछन् ? पर्खिरहेका छौं, उनले ओलीको भनाइ उद्धृत गर्दै भने, सरकारको तर्फबाट प्रस्ताव ल्याएपछि हामीले आफ्नो धारणा के राख्ने, त्यो विषयमा प्रष्ट पार्छौं। द्विपक्षीय सम्बन्धमा एउटै विषयले असर पार्छ भन्ने हिसाबले भने प्रस्तुत नहुन ओलीले आग्रह गरेको उनले सुनाए। एउटै विषयले सम्बन्धमा असर गर्छ भन्ने हिसाबले तपाईंहरू पनि प्रस्तुत हुनुहुँदैन। हामी पनि हुँदैनौं। हाम्रो सम्बन्ध धेरै पुरानो हो। बहुआयामिक सम्बन्ध छ, ओलीले भनेका थिए, त्यस्तो सम्बन्धलाई एउटा ईस्युमा फरकफरक ठाउँमा उभियो भनेर त्यसकै आधारमा सम्बन्धमा तलमाथि हुन्छ भन्ने कुरा हामीले गर्नुहुँदैन। लूले प्रधानमन्त्री देउवालाई छिटो पहल कदमी लिन आग्रह गरेको जनाइएको छ। देउवाले आफू सम्झौता संसद्मा टेबल गर्न तयार रहेको जवाफ दिए। उनले सत्ता गठबन्धनमा रहेका कम्युनिस्टहरूले अठ्यारो पारिरहेको बताएका थिए। समयसीमाभित्र सम्झौता पारित गराउने प्रतिबद्धता उनले जनाएका थिए। कांगे्रस प्रवक्ता डा प्रकाशशरण महतले देउवा र लूबीच टेलिफोन कुराकानी भएको जानकारी दिए। लूले दाहाललाई सम्झौता संशोधन हुन नसक्ने स्पष्ट पारेका थिए। दाहालले निर्वाचनपछि पारित गर्ने आश्वासन लूलाई दिएको स्रोतले बताएको छ। दक्षिण तथा मध्यएसिया मामिलासम्बन्धी मन्त्री लूले गत मंसिरमा नेपाल भ्रमण गरेका थिए। त्यसबेला उनले देउवा, ओली र दाहालसँग भेटवार्ता गरेका थिए। देउवा, दाहाल र नेकपा एकीकृत समाजवादीका अध्यक्ष माधवकुमार नेपालबीच बिहीबार मात्रै एमसीसीबारे छलफल भएको थियो। दाहाल र नेपालले अहिले एमसीसी पास नगर्न देउवालाई आग्रह गरेका थिए। ओली प्रधानमन्त्री भएका बेला २०७६ असार ३० गते सम्झौता अनुमोदनका लागि संसद्मा दर्ता गरिएको थियो। अढाई वर्ष नाघ्दा पनि उक्त प्रस्ताव संसद्मा भएको छैन। देउवा र दाहालले फागुन १६ गतेसम्मको समय मागेको एमसीसी मुख्यालयले जनाएको छ। तर, सभामुख अग्निप्रसाद सापकोटाले प्रतिनिधिसभा बैठक लगातार सारेको सार्यै छन्। देउवा र दाहालले १३ असोजमा एमसीसी अनुमोदनको वातावरण बनाउन ४५ महिना समय मागेर एमसीसीलाई पत्र पठाएको हालै सार्वजनिक भएको छ। पत्र सार्वजनिक नहुँदासम्म दाहालले त्यसलाई अस्वीकार गर्दै आएका थिए।"
"यथास्थितिमा एमसीसीलाई समर्थन गरिँदैन, गठबन्धन के हुन्छ हेरौँला : माधव नेपाल","वीरगन्ज : नेकपा एकीकृत समाजवादीका अध्यक्ष माधव कुमार नेपालले एमसीसीलाई अहिले कै अवस्थामा समर्थन नगरिने बताएका छन्। वीरगन्जमा शुक्रबार समाजवादी प्रेस संगठन पर्साले आयोजना गरेको पत्रकार सम्मेलनमा बोल्दै पूर्वप्रधानमन्त्रीसमेत रहेका नेता नेपालले भने, यथास्थितिमा एमसीसीलाई आँखा चिम्लेर समर्थन गर्न सकिदैन, यो हाम्रो प्रष्ट धारणा हो। एमसीसीबारे सहमति नजुटे सत्तागठबन्धन नै टुट्ने आशंका चलिररहेका बेला सत्तागठबन्धनकै मुख्य घटक नेकपा एसका अध्यक्ष नेपालले भने, एमसीसी बारेमा कुरा मिलेन भने गठबन्धन टुट्छ भन्ने आशंका पनि गरिएको छ, गठबन्धन टुटीसकेपछि चुनावमासँगै नजाने पो हो कि? भन्ने प्रश्न पनि उठेको छ, तर यी सबै चुनौतीको सामना गर्न हामी तयार छाैँ। गठबन्धनका दलहरु एक्लै चुनावमा जाँदा आफ्नो हैसियत के हुने भन्ने विषयमा जानकार रहेको पनि उनले बताए। त्यस कारण सत्तागठबन्धनका दलहरु एमसीसीबारे कसरी निष्कर्षमा पुग्ने बोरमा छलफलमा रहेको भन्दै नेपालले भने, हेरौ अब के हुन्छ? तर संशोधन बिना आफूहरुले एमसीसीलाई समर्थन नगरिने उनले प्रष्ट पारे। नेता नेपालले भने ,कुनकुन बुँदामा करेक्सन गर्नुपर्छ भनेर हामी छलफलमा छौँ, तर अमेरिका करेक्सन गर्न तयार छैन भन्ने चर्चा पनि छ, यहिँ बारेमा अमेरिकासँग पनि छलफल चलिरहेको छ। एमसीसीबारे दलहरु विभाजित रहेको र जनमत पनि विरोधमा रहेकाले यसबारे जनतालाई प्रष्ट पार्नु आवश्यकता रहेको नेता नेपालले बताए। नेता एमाले नेता नेपालले एमसीसीबारे ७ वटा सवाल उठाउदैँ त्यस बारेमा सरकारले प्रष्ट पार्नुपर्ने बताए। उनले भने, पहिलो प्रश्न यो इन्डोप्यासेफिक रणनीतिको अंग हो कि होइन? दोस्रो, यो अमेरिकाको सुरक्षा रणनीति अन्तर्गत पर्छ कि पर्दैन? यसमा सैन्य संलग्नता छ कि छैन? तेस्रो, ट्रान्समिसन लाइन तलको भूभाग वा सडक बनाउँदा नेपालको सार्वभौम अधिकार रहन्छ कि रहँदैन? यस बारे प्रष्ट पार्नुपर्छ। यस्तै चौथो निर्माणको काममा चाहिने श्रमशक्तिमा योग्यता क्षमता अनुसार नेपाली प्रयोग गर्न पाइन्छ कि पाइँदैन? पाँचौ, त्यसबाट उत्पन्न हुने बौद्धिक सम्पत्तिमा नेपालको अधिकार सुनिश्चित हुन्छ कि हुँदैन? छैठौं, त्यसको अडिटिङ गर्ने हक नेपालको अडिटर जनरलले प्राप्त गर्छ कि गर्दैन? र एमसीसीसँग जोडिएको कानुनको बारेमा स्पष्ट धारणा आउनुपर्ने उनले बताए। एमसीसीबारे जनताका साथै राजनीतिक दलहरु पनि विभाजित रहेकोले एमसीसी सम्झौताको मिति परसार्दा उपयुक्त हुने धारणा उनले राखे।"
स्थानीय तहका उजुरी बढी,"काठमाडौं : विगतमा सिंहदरबारमा केन्द्रित अधिकार गाउँगाउँमा पुगेको छ। स्थानीय तहहरू स्थानीय सरकारकै रूपमा कार्यरत छन्। तर, तिनै सरकारविरुद्ध भ्रष्टाचारका उजुरी अख्तियार दुरुपयोग अनुसन्धान आयोगमा बढी परेको पाइएको छ। उजुरीमध्ये संघीय मामिला तथा सामान्य प्रशासन मन्त्रालयअन्र्तगत ३२७२ प्रतिशत छन्। जसमध्ये अधिकांश स्थानीय तहको रहेको अख्तियारको रिपोर्टले देखाउँछ। यसले मुलुक संघीयता गएसँगै धेरै बजेट गएका कारण त्यसको दुरुपयोग भएको देखाउँछ। शिक्षासम्बन्धी उजुरी १५६१ प्रतिशत छन्। जुन स्थानीय तहअन्तर्गतकै हुन्। भूमि प्रशासनमा ९०९, वन तथा वातावरणमा ५०१, स्वास्थ्य तथा जनसंख्यामा ३९३, भौतिक पूर्वाधार तथा यातायातमा ३७६ प्रतिशत उजुरी छन्। गृह प्रशासनमा ३४७, ऊर्जा, जलस्रोत तथा सिँचाइमा ३०९, अर्थमा २०९ प्रतिशत छ। नक्कली शैक्षिक प्रमाणपत्र ५६१ प्रतिशत उजुरी परेको छ। शिक्षक, प्रहरीका बढी नक्कली शैक्षिक प्रमाणपत्रका उजुरी छन्। गैरकानुनी सम्पत्ति आर्जनमा ३३८ प्रतिशत अन्य क्षेत्र १२२५ प्रतिशत छन्। प्रदेशगत हिसाबले भ्रष्टाचारसम्बन्धी सबैभन्दा बढी उजुरी मधेसका २४५६ प्रतिशत छन्। बागमतीमा २२५८, प्रदेश १ मा १२५४, गण्डकीमा ७१६, लुम्बिनीमा १३७२, कर्णालीमा ७९८ र सुदूरपश्चिममा ११४५ प्रतिशत छन्। २०७७७८ मा २५ हजार ६ सय २५ उजुरी परेका थिए। जसमा १४ हजार ५ सय ३२ फछ्र्योट भए। बाँकी ८ हजार ९३ छन्। प्रारम्भिक छानबिनबाट तामेलीमा ८ हजार २ सय ६७ राखिएका छन्। सुझावसहित तामेलीमा ८ सय ५० छन्। ५ सय १० को विस्तृत अनुशान्धान भएको अख्तिायरका सहायक प्रवक्ता वेदप्रसाद भण्डारीले बताए। कारबाही भएका उजुरीको संख्या ४ हजार ९ सय ५ छ।"
पेट्रोलियम पदार्थको मूल्यवृद्धिविरुद्ध युवा संघको प्रदर्शन,काठमाडौं : राष्ट्रिय युवा संघ नेपालले पेट्रोलियम पदार्थको मूल्यवृद्धि विरुद्ध प्रदर्शन गरेको छ । संघको युथ फोर्स विभागले शुक्रबार राजधानीस्थित कालिमाटी कर्नरमा प्रदर्शन गरेको हो । पेट्रोलियम पदार्थलगायत वस्तुहरुको अस्वभाविक मूल्यवृद्धि विरुद्ध विरोध जुलुस निकालेको संघका अध्यक्ष किरण पोखरेलको टोलीले नेपाल आयल निगम टेकुलाई ध्यानाकर्षणसमेत गराएको छ । प्रदर्शनका क्रममा युवाहरुले 'मूल्य वृद्धि खारेज गर' लगायत नारा लगाएका थिए । युवाहरुले हिंसात्मक अभिव्यक्ति दिने रेणु यादवलाई कारबाही गर्न पनि माग गरे । २४ लाख खोप गायव प्रकरणमा स्वास्थ्यमन्त्रीलाई कारबाही गर्नुपर्ने माग पनि राखेका थिए ।
लोसपाका प्रभावशाली नेता राजेशमान एमालेमा प्रवेश,"वीरगन्ज : लोकतान्त्रिक समाजवादी पार्टी(लोसपा) का नेता राजेशमान सिंह नेकपा एमालेमा प्रवेश गरेका छन्। वीरगन्जमा शुक्रबार पत्रकार सम्मेलन गरेर नेता सिंहले लोसपा परित्याग गरी एमालेमा प्रवेश गरेको घोषणा गरेका हुन्। २०७४ सालको स्थानीय तहको निर्वाचनमा वीरगन्ज महानगरपालिकाको नगर प्रमुखमा तत्कालीन राजपाबाट चुनाव लडेका सिंह १२ हजार १ सय ६५ मतका साथ तेश्रो स्थानमा रहेर पराजित भएका थिए। वीरगन्जमा युवाहरुमाझ लोकप्रिय मानिने नेता सिंह यसअघि तत्कालीन राजपाको महासचिव पदको जिम्मेवारी निर्वाह गरिसकेका थिए। पत्रकार सम्मेलनमा नेता सिंहले मधेसी दलका नेताहरुले मधेसका मुद्धा र मधेस आन्दोलनलाइ सत्ताको कुर्सीसंग सौदाबाजी गरेकोले आफूले लोसपा परित्याग गरेको बताए। एमाले अध्यक्ष केपी ओली विगतमा मधेस विरोधी देखिएपनि अहिले मधेसका मुद्धा र माग एमालेले नै पुरा गर्ने अवस्था देखेर आफु एमालेमा प्रवेश गरेको उनले बताए। ओली नेतृत्वको सरकारले मधेसको मुख्य मुद्धा नागरिकताको विषय अध्यादेश मार्फत सम्बोधन गर्न प्रयास गरेको, मधेस आन्दोलनका बेला १ सय २० जना मधेसी नेता माथि लगाइएको झुठा मुद्धा फिर्ता लिएको, संविधान संशोधनका लागि कार्यदल गठन गरेको भन्दै सिंहले एमाले र ओली मधेस विरोधी नभएको प्रष्ट पारे। मधेसी दलका नेताहरु सत्ताको अवसर पाउदा आफ्ना नातेदार र आफन्तको मात्रै व्यवस्थापन गरेको, शहिदका परिवार र घाइतेहरुलाइ उपेक्षा गरेको आरोप पनि उनले लगाए। उनले मधेसी दल छाडेपनि आफूले मधेसको मुद्धा र गन्तव्य भने नछाडेको जिकिर गरे। आगामी निर्वाचनमा वीरगन्ज महानगरको नगरप्रमुखको टिकट लिने शर्तमा एमाले प्रवेश गरेको हो? भन्ने सन्चारकर्मीको प्रश्नमा नेता सिंहले भने,म कुनै शर्त राखेर एमालेमा प्रवेश गरेको होइन्, एमाले र केपी ओलीबाट प्रभावित भएर प्रवेश गरेको हुँ, चुनावका बेला पार्टीले मुल्यांकन गरेर टिकट दियो भने म मेयरमा चुनाव लड्न पनि सक्छु। नेता सिंहसंगै वीरगन्ज महानगरपालिका वडा नम्बर ३ का वडा अध्यक्ष बैजुलाल स्वर्णकार, वडा नम्बर ३२ का वडा अध्यक्ष रियाज मिया ठकुराइ, ठाकुरराम बहुमुखी क्याम्पसका पूर्व स्ववियु सभापति मुकेश द्धिवेदी, लोसपाका नेताहरु प्रेमबाबु पटेल, उमेशलाल सहनीलगायत पनि एमालेमा प्रवेश गरेको घोषणा गरेका छन्।"
हङकङले नेपालसहित ८ देशको उडानमा प्रतिबन्ध लगायो,"काठमाडौं: हङकङले शुक्रबार नेपालसहित ८ मुलुकमाथि हवाइ प्रतिबन्ध लगाएको छ। आगामी मार्च ४ सम्म लागू हुनेगरी हङकङले नेपालसहित अन्य ८ मुलुकको उडान प्रतिबन्ध थप गरेको हो। कोभिड१९ प्रतिबन्धअन्तर्गत हङकङले नयाँ प्रतिबन्ध लगाएको हो। जसमा नेपाल, अमेरिका, बेलायत, अष्ट्रेलिया, भारत, क्यानडा, फ्रान्स, पाकिस्तान र फिलिपिन्स रहेको समाचार एजेन्सी रोयटर्सले जनाएको छ। यी मुलुकबाट हङकङ पुग्ने उडानमाथि सो प्रतिबन्ध लगाएको हो। कोरोना संक्रमण नियन्त्रणको नाममा हङकङले यतिबेला ९० प्रतिशतमात्र उडान रद्द गरेको छ भने अत्यावश्यक कामको लागि बाँकी १० प्रतिशत उडानमात्र सञ्चालन रहेको बताइएको छ।"
"सेनाले कृषि विज्ञान संस्थान सञ्चालन गर्ने, त्रिविसँग सम्झौता",काठमाडौं: नेपाली सेनाले कृषि विज्ञान संस्थान सञ्चालन गर्ने भएको छ । लमजुङको सैनिक व्यवसायीक कृषि तथा पशुपालन तालिम केन्द्रलाई संस्थानमा रुपान्तरण गरेर सेनाले बीएससी एग्रिकल्चर कार्यक्रम सञ्चालन गर्ने भएको हो । बीएससी एग्रिकल्चर कक्षा सञ्चालनका लागि नेपाली सेना र त्रिभुवन विश्वविद्यालयको कृषि तथा पशु विज्ञान अध्ययन संस्थानबीच शुक्रबार जंगी अड्डामा सम्झौता पत्रमा हस्ताक्षर भएको छ । संस्थानमा स्नातक तहको बीएससी एग्रिकल्चर कार्यक्रम सञ्चालन गर्ने लक्ष्यअनुसार सैनिक कल्याणकारी महानिर्देशनालयका महानिर्देशक उपरथी आनन्दकुमार अधिकारी र कृषि तथा पशु विज्ञान अध्ययन संस्थानका डीन प्रा भार्गव धितालले सम्झौतापत्रमा हस्ताक्षर गरेका हुन् ।
सीटीईभीटीका रोकिएका परीक्षा फागुन ६ देखि सञ्चालन हुने,"काठमाडौंः प्राविधिक शिक्षा तथा व्यावसायिक तालिम परिषद् (सीटीईभीटी) का सबै परीक्षा ६ फागुनदेखि सञ्चालन हुने भएका छन् । कोरोना संक्रमणले रोकिएका परीक्षा फागुन ६ गते देखि सञ्चालन हुने सीटीईभीटीले जनाएको छ । सूचनामा भनिएको छ, स्थगन भएका सम्पूर्ण परीक्षाहरु कोभिड १९ संकट व्यवस्थापन केन्द्र र नेपाल सरकारले तोकेको स्वास्थ्यसम्बन्धी मापदण्ड पूर्णरुपमा पालना गरी आगामी फागुन ६ गतेदेखि सञ्चालन हुने व्यहोरा माघ १८ गतेको निर्णयानुसार सम्बन्धित सबैको जानकारीको लागि यो सूचना प्रकाशित गरिएको छ ।' विस्तृत परीक्षा तालिका सीटीईभीटीको वेबसाइडमा प्रकाशित गरिएको छ ।"
अस्पतालले भन्यो सत्यमोहन जोशीको स्वास्थ्य सुधारोन्मुख,"काठमाडौंः वाङमय शताव्दी पुरुष सत्यमोहन जोशीको स्वास्थ्य अवस्था सुधारोन्मुख रहेको छ। किष्ट मेडिकल कलेज काठमाडौंमा उपचाररत जोशीको स्वास्थ्यमा सुधार आएको अस्पताल प्रशासनले जनाएको छ। अस्पतालले शुक्रबार जारी गरेको सूचनामा भनिएको छ, गत माघ २५ गतेदेखि यस शिक्षण अस्पतालमा भर्ना भई उपचार गरिरहनुभएका वाङमय शताब्दी पुरुष जोशीज्यूलाई पछिल्लो समयमा देखिएको निमोनिया संक्रमणका साथै मुटुमा देखिएको समस्याको उपचार भइरहेको छ। विगत २४ घण्टादेखि अक्सिजनको आवश्यकता पनि घटेको र पिसाबमा देखिएको संक्रमणको उपचार भइरहेको छ। समग्रमा उहाँको स्वास्थ्य स्थिति सुधारोन्मुख रहेको छ।"
फरार प्रतिवादी पक्राउ,मलंगवा : चोरी मुद्धामा एक महिना कैद र ६० हजार जरिवाना गरिएका एकजना फरार प्रतिवादीलाई प्रहरीले पक्राउ गरेको छ। पक्राउ पर्नेमा हरिवन नगरपालिका११ बस्ने ३५ वर्षीय बुधन भनेर चिनिने शेष हमिद रहेको जिल्ला प्रहरी कार्यायल सर्लाहीले जनाएको छ। बुधन घरमा रहेको खबर पाएपछि प्रहरीले उनलाई पक्राउ गरिएको जिल्ला प्रहरी कार्यालय सर्लाहीका प्रहरी नायब उपरीक्षक माधबप्रसाद बुढाथोकीले जानकारी दिएका छन्। जिल्ला अदालत सर्लाहीको २०७४ साल पुष ९ गतेको फैसला अनुसार चोरी मुद्धामा बुधनलाई एक महिना कैद तथा ६० हजार जरिवाना तोकिएको थियो। पक्राउ परेका बुधनलाई कैद जरिवाना असुर उपरको लागि जिल्ला अदालत सर्लाहीमा पठाइएको प्रहरीले जनाएको छ।
लागु औषध बरामद,मलंगवा : सर्लाहीको बरहथवा नगरपालिका१७ श्रीपुर कटानीबाट सशस्त्र प्रहरीले शुक्रवार ठुलो परिमाणमा लागु औषध बरामद गरेको छ। भारतबाट नेपालतर्फ ल्याउँदै गरेको अवस्थामा सशस्त्र प्रहरी बल नेपाल नं १० गण सर्लाही मातहतका सुरक्षा बेश क्याम्प सुन्दरपुर चोहर्वाबाट खटेको गस्ती टोलीले १२ हजार पिस लागु औषध नाट्रोभेट बरामद गरेको सशस्त्र प्रहरी उपरीक्षक भरत खानियाले जानकारी दिएका छन्। ना ५५ प ९२८ नम्बरको २२० सीसी पल्सरको पछाडी बोरामा राखेर ल्याउँदै गरेको अवस्थामा लागु औषध नाट्रोभेट बरामद गरिएको सशस्त्र प्रहरी उपरीक्षक खानियाले बताए। चेकजाँचमा खटिएको टोलीलाई हेर्ने बित्तिकै लागु औषध र मोटरसाइकल छोडी तस्कर फरार भएको खानियाले बताए। बरामद गरिएको लागु औषध र मोटरसाइकल आवश्यक अनुसन्धानका लागि जिल्ला प्रहरी कार्यालयमा बुझाइएको खानियाले बताएका छन्। खुल्ला सीमाका कारण तस्करहरु विभिन्न बाटो प्रयोग गर्दै लागु औषध ओर्सादै आएका छन्।
"स्मार्ट शौचालय, जहाँ सित्तैमा चिया खुवाइन्छ भिडियो","काठमाडौं: त्रिपुरेश्वर। दशरथ रंगशालाले चिनिएको ठाउँ। स्मार्ट शौचालयले त्रिपुरेश्वरले थप नयाँ पहिचान पाएको छ। जहाँ शौचालय जाँदा सित्तैमा चिया खुवाइन्छ। बजारमा १२ रुपैँया पर्ने प्याड ६ रुपैँयामै पाइन्छ। त्रिपुरेश्वरको बसबिसौनीसँगै छ स्मार्ट शौचालय। चिटिक्क। आहा सुन्दर! राति सेन्सर लाइटको प्रबन्ध। हेर्दै लोभ्याउँछ। प्रयोग गर्दा क्या आनन्द आउँछ। व्यस्त सहर काठमाडौंमा आधुनिक शौचालयको विकासले बटुवालाई सहजमात्रै भएको छैन, विकासको नयाँ मोडेल पनि प्रस्तुत भएको छ। यसले साँस्कृतिक सहर, काठमाडौं महानगरको नारालाई सार्थक पनि बनाएको छ। महानगरपालिकाका मेयर विद्यासुन्दर शाक्यले शुक्रबार रिबन काटेर शौचालयको उद्घाटन गरे। उपमेयर हरिप्रभा खड्की (श्रेष्ठ)सहितले ताली पिटे। महानगरले जग्गा उपलब्ध गराएपछि ऐरोशान स्टेनेवल स्यानिटेशन काठमाडौंले ३५ लाख खर्चेर शौचालय बनाइएको हो। त्रिपुरेश्वरमा मात्र होइन, स्टेनेवल स्यानिटेशनले उपत्यकाका ६ स्थानमा स्मार्ट शौचालय निर्माण गरेको छ। काठमाडौंको बानेश्वर, स्वयम्भु, विष्णुमती रामघाट, त्रिपुरेश्वरमा आधुनिक शौचालय निर्माण गरिएको हो। परोपकारमा बन्दै छ। ललितपुरको मंगलबजार र पाटनढोकामा पनि स्मार्ट शौचालय छ। शौचालय प्रयोग गर्दा १० रुपैँया तिर्नुपर्छ। स्नान सित्तैमा गर्न पाइन्छ। २ रुपैँयाको ३ वटा सिक्का (६ रुपैँया) हाल्दा मेसिनले एउटा सेनेटरी प्याड फ्याटै दिन्छ। शौचालयबाट फर्केरपछि मेसिनले नै हात सुकाइन्छ। शौचालयको मलमुत्र खोलामा मिसाइँदैन। बायो ग्याँसको प्लानमा पठाइन्छ। जहाँबाट चिया पकाएर सित्तैमा चिया खुवाइन्छ। सार्वजनिक स्थानका शौचालयमा प्याड व्यवस्थानकै चुनौति छ। सबै ठाउँमा व्यवस्थान गर्ने मेसिन छैन। ट्वाइलेटमै फालिन्छ। प्यानमा गएर जाम हुन्छ। यो समस्यालाई हामीले मेसिन जडान गरेर व्यवस्थान गरेका छौं,स्टेनेवल स्यानिटेशनका कार्यकारी प्रमुख प्रकाश आमात्य भन्छन्, स्मार्ट शौचालय प्रयोग गरेर हेर्नुस्, तपाईंको सोच पक्कै फेरिदिन्छ। अब त साँच्चिकै राम्रो हुँदै गएको भान गराइदिन्छ। शौचालय प्रयोग अब सेवामा रुपान्तरित हुँदै गएको उनले बताए। खेर जाने आकाशे पानीलाई शौचालयको छतमा जम्मा गरिन्छ। आवश्यकता अनुसार प्रयोगमा ल्याइन्छ। यसका लागि १५ हजार लिटरको ट्यांकी राखिएको छ। पुरुष, महिला र अपाङ्गता भएका व्यक्तिका लागि छुट्टाछुट्टै शौचालय छ। धनीमनी मान्छे होटलको शौचालयमा जान्छ। व्यस्त सहरमा बटुवाहरु कहाँ जाने? समस्या हुने गर्छ,' फोहर मैला व्यवस्थान संघ नेपालका पूर्व अध्यक्ष बासुदेव उप्रेती भन्छन्, जनस्वास्थ्यमा यस्ता शौचालय निर्माणले सकारात्मक प्रभाव पार्छ। देशैभरिका सार्वजनिक स्थानमा अभियानकै रुपमा शौचालय निर्माण गरिनुपर्ने उनी बताउँछन्। शौचालय निर्माणभन्दा व्यवस्थानकै चुनौति छ। स्मार्ट शौचालय व्यवस्थान गर्न स्वाभिमान सरसफाइ सहकारीलाई दिएको छ। सहकारीले शुःल्क उठाउँदै दैनिक सरसफाई गर्ने प्रबन्ध मिलाएको छ। स्मार्ट शौचालय व्यवस्थानका लागि तीन जना खटाइएको छ। उनीहरुको मासिक तलब १५ हजार छ। विहान ६ बजेदेखि ८ बजे रातिसम्म शौचालय खुल्छ। मेयर शाक्यले काठमाडौंका सबै स्थानहरुमा स्मार्ट शौचालय व्यवस्थान गर्दै जाने बताउँछन्। दीगो विकासका लागि वातावरणमैत्री पूर्वाधार निर्माण र प्रविधियुक्त सहरी सेवा सुविधा वितरणमा हामी प्रतिबद्ध छौं,' उनी भन्छन्, सहरमा सार्वजनिक शौचालय चाहिन्छ भन्ने माग छ। तर आफ्नो नजिक नबनाइदिनु भन्ने शर्त हुन्छ। त्यसैले हामीले काम गर्दा विवाद आउला कि, काम रोकिएला कि भनेर डराउनुपर्छ। घना बस्तीबीच कसैलाई असर नहुने शौचालय निमार्ण गरेको उनी बताउँछन्।"
स्थानीय चुनाव : निर्वाचन आयोगले हरेक दिन प्रेस ब्रिफिङ गर्ने,काठमाडौं: निर्वाचन आयोगले आइतबारदेखि हरेक दिन पत्रकार सम्मेलन गर्ने भएको छ । वैशाख ३० गते हुने स्थानीय तहको निर्वाचनलगायत आयोगका दैनिक गतिविधिहरु जानकारी गराउन दैनिक प्रेस ब्रिफिङ गर्ने भएको हो । आयोगको मिडिया सेन्टरमा प्रवक्ता र सहायक प्रवक्ताको उपस्थितिमा प्रेस मिट हुने आयोगका उपसचिव कमल ज्ञवालीले जानकारी दिए ।
स्याङ्जामा सुरु भयो ईपासपोर्ट सेवा,"स्याङ्जा : जिल्ला प्रशासन कार्यालय स्याङ्जाले जिल्लावासीलाई लक्षित गर्दे ईपासपोर्ट (विद्युतीय राहदानी) सेवा शुक्रवारदेखि सुरु गरेको छ। सेवाग्राहीलाई सहज सेवा उपलब्ध गराउने उदेश्यले ईपासपोर्ट सेवा सुरु गरेको प्रमुख जिल्ला अधिकारी राजुप्रसाद पौडेलले जानकारी दिए। प्रजिअ पौडेलका अनुसार डाटा सुरक्षित रहनुका साथै किर्तेको संभावना हुदैँन। अनावश्यक खर्च हुदैँन भने छिटो समयमा पासपोर्ट पाइन्छ। प्रशासन कार्यालयले इपासपोर्ट एप्लिकेशन खुलागरेपछि आवश्यक पर्नेले भर्न सक्छन। प्रबिधिको उपयोग गर्न जान्नेले घरमै बसेर फाराम भर्न सक्छन। यसबाट सेवाग्राहीले पासपोर्ट फाराम भर्दा हुने खर्च र अनावश्यक झन्झट कम हुन्छ। ईपासपोर्टका लागि आफ्नो विवरण भर्ने र आफ्नो डकुमेन्ट अपलोड गर्नुपर्ने हुन्छ। फाराम भरेपछि प्रशासनमा सूचित गराएपछि प्रशासनले दिएको समयमा कार्यालयमा पुगेर फोटो र बायोमेट्रीकका (छाप, ल्याप्चे)बिधि पुरा गर्नुपर्नेहुन्छ। यति गरेपछि पासपार्टका काम सकिन्छ। प्रजिअ पौडेलले जानकारी दिए। प्रशासनले जतिसक्यो उती छिटो मगाउने ब्यवस्था मिलाउन सक्छ। यसका लागि सेवाग्राहीले नागरिकताराष्ट्रिय परिचयपत्र आवश्यक पर्छ। सेवाग्राहीले फाराम भरेको कागजात र बैंक भौचर भने कार्यालयमा संगैलिएर आउनुपर्ने बताउछन् नेटवर्क एडमिन हेमन्तकुमार शाह। जिल्लामा सुरुवात भएको सो सेवा अव इलाका प्रशासन कार्यालय वालिङबाट पनि संचालन हुने भएको छ। स्याङ्जामा बैदेशिक रोजगार तथा अध्ययनका लागि बिदेश जानेको संख्या उल्लेख्य छ। २०६८ को जनगणना अनुसार यहाँका झण्डै ४० हजार जनसंख्या विदेशमा छन्। गण्डकी प्रदेशमा कास्कीपछि स्याङ्जामा ईपासपोर्ट सेवा दिने जिल्ला बनेको प्रजिअ पौडेलले जनाए।"
पानी फ्याक्ट्रीमा आगलागी हुँदा लाखौंको क्षति,मलंगवा : सर्लाहीको हरिपुर नगरपालिका९ पिडारीमा रहेको पानी फ्याक्ट्रीमा आगलागी हुदाँ लाखौंको धनमाल जलेर नष्ट भएको छ। विद्युतको तार सर्ट भई आगलगी हुदाँ पानी फ्याक्ट्रीमा रहेको ३ वटा मेशिन र नगद जलेर खरानी बनेको छ। ३ वटा मेशिनको अनुमानित मूल्य २० लाख नगद ३ लाख ३० हजार जलेर नष्ट भएको जिल्ला प्रहरी कार्यालय सर्लाहीले जनाएको छ। आगलगीमा परि कुनै मानविय क्षति नभएको जिल्ला प्रहरी कार्यालय सर्लाहीका प्रहरी नायब उपरीक्षक माधब प्रसाद बुढाथोकीले जानकारी दिएका छन्। आगोलाई स्थानियबासी र प्रहरीको सहयोगमा ३० मिनेटपछि नियन्त्रणमा लिइएको प्रहरीले जनाएको छ।
सर्वोच्च अदालतले फागुन १ गतेदेखि सबै सेवा सञ्चालन गर्ने,"काठमाडौं: सर्वोच्च अदालतले आगामी फागुन १ गतेदेखि नियमितरुपमा सबै प्रकारका सेवा सञ्चालन गर्ने भएको छ। सर्वोच्च अदालतको बिहीबार बसेको पूर्ण बैठक (फुलकोर्ट)ले आगामी फागुन १ गतेदेखि सबै प्रकारका सेवा सञ्चालन गर्ने निर्णय गरेको अदालतका प्रवक्ता बाबुराम दाहालले जानकारी दिए। यसअघि यही माघ ४ गते बसेको पूर्ण बैठकले माघ ५ गतेदेखि कोरोना भाइरसको सङ्क्रमण बढ्दै गएपछि आफ्नो सेवा कटौती गर्ने निर्णय गरेको थियो। सो अवधिमा बन्दीप्रत्यक्षीकरण तथा कोभिड महामारीसँग सम्बन्धित, अत्यन्त जरूरी प्रकृतिका जीवन र जनस्वास्थ्य तथा सार्वजनिक महत्वका मौलिक हकसँग सम्बन्धित रिट निवेदनको मात्र नियमित रूपमा सुनुवाइ भएको थियो। उक्त अवधिमा मुद्दा फिर्ता, तामेली एवं मिलापत्रसम्बन्धी कामकारबाही नियमितरुपमा सञ्चालन हुने, मुलुकी फौजदारी कार्यविधिअनुसार थुनुवा रहेका व्यक्तिको निवेदन तथा प्रतिवेदनउपर सुनुवाइ भएका थिए। अब आइतबारदेखि सबै प्रकारका सेवा सञ्चालन हुनेछन्।"
अवैधरुपमा चुरेक्षेत्रबाट ढुङ्गा तस्करी,"रौतहट : नेपालमा चुरेक्षेत्रका खोला तथा नदीबाट ढुङ्गा निकासी गर्न रोक लगाएको छ तर रौतहटमा भने सो कार्य रोकिएको छैन। जिल्लाको चुरे क्षेत्रमा रहेको चाँदी, हिले र सुतनी खोलाबाट टेक्टरमा ढुंगा निकासी गरेर गैडाँटारमा ठूलो परिमाणमा संकलन गरिएको छ। राजमार्ग उत्तर चुरे क्षेत्रमा वातावरणीय प्रभाव मुल्याकन नगरी ढुङ्गा संकलन गरिएको हो। सो स्थानमा करिब एकलाख घनमिटर ढुङ्गा चुरेक्षेत्रबाट अवैधरुपमा संकलन गरी गैडाँटार नजिकै राखिएको छ। चुरे आसपासका खोलाहरुमा ढुङ्गा संकलन गर्न कुनै निकायले अनुमती दिएको छैन। गत वर्ष चाँदी नदीमा नगरपालिकाले वातावरणिय प्रभाव मुल्यांकन गर्न खोज्दा केही व्यक्तिहरुले अवरोध गरेका थिए। चन्द्रपुर नगरपालिकाका मेयर रामचन्द्र चौधरीले कानुन भन्दा माथि केही व्यक्तिले ढुङ्गा संकलन गरेको बताउदैँ नगरपालिकाले ढुङ्गा उठाउन कुनै अनुमति नदिएको बताए। मेयर चौधरीले भने, चुरेको ढुङ्गा कानुनी घेरा भन्दा बाहिर गएर उठाइएको छ, वन कार्यालय र प्रहरी प्रशासनको मिलेमतोमा तस्करी भइरहेको छ। चन्द्रपुर नगरपालिका३ चाँदी नदी किनारमा हजारौ टिपर ढुङ्गा संकलन गरेर राखिएको छ। सो ढुङ्गाको विषयमा नगरपालिका, वन कार्यालय, स्थानीय प्रशासनले एकले अर्को निकायलाइ दोषी देखाउदैँ जिम्मेवारीबाट पन्छिने गरेका छन्। डिभिजन वन कार्यालय रौतहटका प्रमुख अमरदेव यादवले नियम विपरीत संकलन गरेको भन्दै स्टक गरेको ढुङ्गा रोकेको तर नगरपालिकाले यस विषयमा कदम चाल्नुपर्ने बताए। चन्द्रपुर३ गैडाँटारका वडा अध्यक्ष बोधनाथ देवकोटाले ढुङ्गा संकलन गरेको विषयमा वडा कार्यालयलाई जानकारी नभएको बताए। गत आर्थिक वर्षमा नगरपालिकाले २ सय ६५ वटा पूर्जी काटेको त्यस बाहेक के कसरी अहिले त्यति धेरै परिमाणमा ढुङ्गा संकलन भएको हो आफूलाइ जानकारी नभएको वडा अध्यक्ष देवकोटाले बताए। दुई सय ६५ वटा पूर्जीको उक्त ढुङ्गाको नगरपालिकाले स्टक प्रमाणितसमेत गरेको छैन। अहिले सो ढुङ्गा व्यवसायीले रातिराति अन्यत्र लैजान थालेका छन्। रौतहटमा २०६७ सालदेखि चुरे संरक्षणका लागि विभिन्न कार्यक्रमहरु संचालनमा छन्। करौडौँ रकम संरक्षणका नाममा खर्च भएका छन्। चुरे संरक्षणको नाममा वर्षेनी करोडौँ रकम विभिन्न योजना बनाएर खर्च गरेपनि प्रभावकारी काम हुन नसकेको गुनासो बढेको छ। केही ब्यक्तिको स्वार्थले गर्दा गैडाँटारलगायत तराइको भुभाग जोखिममा पर्दै आएको स्थानीय शंकर गौतमको भनाइ छ। चुरे क्षेत्रको ढुंगा निकासी नियन्त्रण गर्न पटकपटक आवाज उठेपनि जिल्ला प्रशासन कार्यालय, डिभिजन वन कार्यालय, जिल्ला समन्वय समिति रौतहट तथा चन्द्रपुर नगरपालिकाले ठोस कदम नचालेको स्थानीयको आक्रोस छ।"
"मोरङको एक वनमा अनियमितता, छानबिन गर्दै अख्तियार","विराटनगर : मोरङको सुन्दरहरैँचा नगरपालिका८ स्थित सलकपुर सामुदायिक वनमा कटान आदेशभन्दा बढी काठ काटेर उपभोक्ता समितिले अनियमितता गरेको पाइएको छ। शव डिभिजन वन कार्यालय सलकपुरले दिएको कटान आदेशभन्दा सामुदायिक वन उपभोक्ता समितिले बढी काठ काटेको फेला परेको हो। कार्यालयले गत वैशाख २२ गते ३ हजार ६ सय ६९ दशमलव ५६ क्यूफिट काठ र ६ दशमलव ६० चट्टा दाउरा कटानको आदेश दिएको थियो। तर अनुमति पाएको भन्दा ५ सय क्यूफिट बढी काठ काटेको पाइएको कार्यालयका प्रमुख एवं सहायक वन अधिकृत लालबहादुर माझीले जानकारी दिए। उनका अनुसार करम, जामुन, कुसुम, हंग्रायो, साज, सिरिस लगायतका जातका कू काठ काट्न अनुमति दिइएको थियो। कटानपछि वन कार्यालयले गत असार १० गते ३ हजार ३ सय ४९ दशमलव ३१ क्यूफिट काठ र ७ चट्टा दाउरा उपभोक्तालाई बिक्री गर्नका लागि आदेश दियो। माझीका अनुसार कटान आदेशभन्दा बढी काटिएको काठ भने बिक्रीमा रोक लगाउँदै मुचुल्का उठाएर लगत बाँध्दै समितिकै घाटगद्धीमा सुरक्षित राख्ने व्यवस्था मिलाइएको थियो। त्यसको भर्पाइ नै बनाएर समितिलाई काठ बुझाइएको माझी बताउँछन्। समितिले उपभोक्तालाई काठ बिक्री वितरण गर्नलाई उपाध्यक्ष सुवासचन्द्र काफ्लेको संयोजकत्वमा दुर्गा पराजुली र मन्दिरा थापा सदस्य रहेको बिक्री समिति बनाएको थियो। यो समितिले आवश्यक प्रक्रिया पूरा नगरिकन काठ बिक्री गरेको गुनासो आएको माझीले बताए। उनका अनुसार जनप्रतिनिधिको रहोबरमा मुचुल्का तयार पारेर मूल्य निर्धारण गर्दै बिक्री समितिमार्फत निर्णय गरेर काठ उपभोक्तालाई बिक्री गर्नुपर्ने नियम छ। अनियमितता गरेको पाइएपछि उपभोक्ता समितिका पदाधिकारीसँग बयान लिनेदेखि लिएर सर्जमिन मुचुल्का उठाउनेसम्मका काम गरिएको छ, उनले भने, त्यसपछि स्थलगत रूपमा घाटगद्धीको अनुगमन, चेकजाँच तथा समितिको आय र व्यायको विवरणको अध्ययन गरियो। फेला परेका कमजोरी र अनियमितासहितको विवरण समेटिएको फायल कारबाहीका लागि डिभिजन वन कार्यालय मोरङमा यसअघि नै पठाइएको माझीको भनाइ छ। उनका अनुसार पाउनुपर्ने काठ उपभोक्ताले नपाएको, समितिको भवन निर्माण, वन पूजा, कार्यालय सञ्चालन लगायतका नाममा बढी बजेट खर्च गरेर आर्थिक हिनामिना गरेको पाइएपछि त्यहीँअनुसारको फायल तयार गरिएको थियो। तर अहिलेसम्म डिभिजन वन कार्यालयले समितिमाथि कुनै कारबाही अघि बढाएको छैन। एक कर्मचारीका अनुसार समितिसँगकै मिलेमतो र सेटिङका कारण कारबाही अघि नबढेको हो। माझीका अनुसार बिक्रीमा रोक लगाइएको काठ समितिले वन कार्यालयसँग अनुमति नलिइकन भित्रभित्रै सलकपुरमै निर्माणाधीन पाथीभरा मन्दिरलाई बेचेको पाइएको छ। उनले बिना आदेश काठ बिक्री गर्नु कानुनविपरीत भएको बताए। अख्तियार दुरुपयोग अनुसन्धान आयोगको कार्यालय इटहरीले अहिले समितिमाथि छानबिन अघि बढाएको छ। डिभिजन वन कार्यालयलाई माघ ३ गते अत्यन्त जरुरी पत्र पठाउँदै अख्तियारले उपभोक्ता समितिले चरम भ्रष्टाचार गरेको उजुरीका आधारमा छानबिन अघि बढाइएकाले स्थलगत अनुगमन गरी कार्यालयको रायप्रतिक्रियासहितको छानबिन प्रतिवेदन एवं सम्बन्धित कागजातको प्रमाणित प्रतिलिपीसमेतका आवश्यक विवरण उपलब्ध गराउन निर्देशन दिएको छ। समितिको साधारणसभाको नियमितता, बैंकमार्फत गर्ने कारोबारको अवस्था, चिरानकटानको आदेश तथा बिक्री वितरणको विवरण, समितिका पदाधिकारी तथा कर्मचारीले लिने सुविधा, समितिबाट हुने गरेका निर्णय, पछिल्लो ३ आर्थिक वर्षको लेखा परीक्षण प्रतिवेदन लगायतका विवरण अख्तियारले मागेको हो। अख्तियार इटहरीका प्रवक्ता निरजकुमार देवले सामुदायिक वन उपभोक्ता समितिमाथि छानबिन थालिएको जानकारी दिए। स्रोतका अनुसार वन कार्यालयले कारबाही नगरिकन अर्को कटान आदेशमा मिलान गर्ने गरी उपभोक्ता समितिलाई उन्मुक्ति दिएपछि अख्तियारमा उजुरी गरिएको हो। भ्रष्टाचार गरेको पर्याप्त प्रमाण हुँदा पनि समितिमाथि कारबाही भएन, स्रोतले भन्यो, समितिसँग कर्मचारी नै मिलेर भ्रष्टाचार लुकाउन खोजिएको छ। यसअघि आदेश दिएभन्दा बढी काटिएको काठलाई अबको कटान आदेशमा मिलान गर्ने तयारी भएको माझीको दाबी छ। अनुमतिभन्दा बढी काठ काटे पनि समितिका पदाधिकारीले बेचेर खाएको देखिँदैन। आदेशभन्दा बढी काठ चैँ काटेकै हो, उनी भन्छन्, वृहत हिसाबको हानीनोक्सानी नगरेका कारण अबको कटान अनुमतिमा मिलाएर ५ सय क्यूफिट घटाएर दिने तयारी छ। कटान गरिएका बढी काठ भने संकलन गरेर सुरक्षित राखेकोले समितिलाई कारबाही भने गरिएन। तर त्यही काठ मन्दिरलाई बिक्री गर्दा पनि समितिमाथि कारबाही नभएको एक कर्मचारीले बताए। वडा सदस्य भोजबहादुर राईले मनोमानी ढंगले चलिरहेको समितिले कटान र बिक्रीको आदेश लिएर पनि लक्षित उपभोक्तालाई भने काठ र दाउरा नदिएको बताए। पाउनुपर्नेले काठ र दाउरा पाएनन्। नपाउनेलाई चैँ मिलाएर दिइयो, उनले भने, धेरै कुरा सुधार्न आग्रह गर्दा पनि समितिले सुन्दैन। वनको उपभोक्ता म आफैले काठ नपाएको गुनासो कोसँग गर्नु ? वन उपभोक्ता समितिका अध्यक्ष जनक खत्रीले कटान आदेशभन्दा बढी काठ काटे पनि हरिया रुख नकाटिएको बताए। जंगलमा ढलापडा भेटियो भने समितिले ल्याएर घाटगद्धी गर्न पाउने नियम छ, उनले भने, चोरी हुने भएकाले ढलापढा काटिएको हो। हरिया र ठाडा रुख हैन। उनले समितिको घाटगद्धीमा रहेको काठ ९ सय रूपैयाँ प्रति क्यूफिटका दरले निर्माणाधीन मन्दिरलाई बिक्री गरिएको र पैसा लगेर बैंकमा राखिएको बताए। सिटिजन्स, शिद्धार्थ र मितेरी बैंकमा गरेर समितिका तीनवटा खाता छन्। खत्रीका अनुसार सिटिजन्समा ४ लाख ८३ हजार, शिद्धार्थमा ६० हजार र मितेरीमा १३ हजार हाराहारी रकम जम्मा छ। उनले वनबाटै भएको आम्दानीबाट १६ लाख रूपैयाँ खर्च गरेर सलकपुरको पानीट्यांकीबाट आमजुंगीसम्मको ५ किलोमिटर सडक निर्माण र ग्राभेल गरिएको बताए। त्यस्तै ५ सय जना अट्ने हलसहितको भवन समितिले ४० लाख हाराहारी खर्च गरेर बनाएको उनको भनाइ छ। कार्यालय सचिव, सहयोगी र हेरालु गरेर समितिका ६ जना तलबी कर्मचारी छन्। तलब र भत्ता गरेर कर्मचारीका लागि मासिक ६८ हजार रूपैयाँजति खर्च हुने जानकारी उनले दिए। समितिले कुनै अनियमितता गरेको छैन। बिलसहित सबै हिसाबकिताव चुस्तदुरुस्त राखिएको छ, अध्यक्ष खत्री भन्छन्, काठ चोरी गर्न नपाउनेहरुले अख्तियारमा उजुरी गरेछन्। हिसाब पारदर्शी भएकाले हामीलाई समस्या छैन। उनले संस्थागत विकासका लागि समितिका पदाधिकारीले यसअघि लिँदै आएको भत्ता आफूले नलिने व्यवस्था गरेको बताए। खत्रीका अनुसार सामुदायिक वन १ सय ४६ दशमलव ९१ हेक्टर क्षेत्रफलमा फैलिएको छ। डिभिजन वन कार्यालय मोरङका सूचना अधिकारी रामलखन ठाकुरले अख्तियारबाट प्राप्त पत्र अनुसार कारबाही अघि बढाइएको बताए। उपभोक्ता समितिलाई सबै कागजपत्र बुझाउन निर्देशन दिइएको छ, उनले भने, ५ जना पदाधिकारीसँग बयान लिने काम भइसक्यो। ठाकुरका अनुसार समितिका अध्यक्ष खत्री, उपाध्यक्ष सुवासचन्द्र काफ्ले, सचिव कुमारी न्यौपाने, सहसचिव गजेन्द्रबहादुर भट्टराई र कोषाध्यक्ष लक्ष्मी थापासँग बयान लिइएको हो। वन कार्यालयले समितिलाई कारबाही अघि नबढाएको विषयमा भने उनले बोल्न चाहेनन्। विरोध गर्दा वन रक्षकको सरुवा उपभोक्ता समितिले गरेको बदमासीको विरोध गर्ने र त्यहाँ भइरहेको अनियमितता बाहिर ल्याउने दुई जना वन रक्षकलाई भने वन तथा भूसंरक्षण विभागले सरुवा गरेको छ। वन रक्षकहरु प्रेमकुमार विष्ट र वीरबहादुर कटुवाललाई सलकपुरबाट सशस्त्र वन रक्षक ब्यारेक (गुल्म) सागरनाथ सर्लाही सरुवा गरिएको हो। नियम अनुसार बरबुझारथ गरी रमानाका लागि दुवै जनालाई यथाशीघ्र हाजिर गराउन डिभिजन वन कार्यालयले माघ २५ गते शव डिभिजन सलकपुरलाई लिखित निर्देशन दिइसकेको छ। अनियमित तरिकाले काठ काटेको भिडियोदेखि लिएर सबै प्रमाण हामीसँग थिए। हामीले कार्यालयलाई जानकारी गरायौं, विष्टले भने, पछि सबै डिलिट गर्न लगाइयो। समितिमाथि कारबाही नगरिकन अनियमिततालाई ढाकछोप गरेर भित्रभित्रै मिलाइएपछि विरोध गर्दा हामीलाई सरुवा गरेर लखेटियो।"
आमाको जन्मदिन,"एकजना व्यक्ति आमालाई धेरै माया गर्थे। उनीहरूको गाउँमा घर थियो। दुई दशकको बसाइपछि उनको परिवार सहर बसाइँ सर्यो। सहरकै बसाइ भए पनि हाँसीखेली रमाइलै थियो। ती व्यक्ति आमाको जन्मदिनमा फूलको गुच्छा दिन चाहन्थे। त्यसका लागि उनी सहरका पसलहरू चहारे। निकैबेर खोज्दा पनि भने जस्तो पसल भेटेनन्। यसअघि गाउँमा हुँदा उनी बारीमै फुलेका गुलाबका फूल टिप्थे र आमालाई जन्मदिनमा उपहार दिन्थे। र भन्थे, जन्मदिनको शुभकामना। केहीबेर खोजे पनि उनी भने जस्तो फूलहरूको पसलमा पुगे। त्यहाँ एउटा सुन्दर फूलको गुच्छा अर्डर गरे। जब ती व्यक्ति फूलको पसलबाट बाहिर निस्किए, तब बाहिर एउटी सानी बालिकालाई रोइरहेको अवस्थामा देखे। तै पनि उनी भने जस्तो फूल पाएकोमा मक्ख हुँदा बालिकातर्फ खासै ध्यान दिएनन्। अलि पर पुग्दा बालिकाको रुवाइ कानमा एकनास गुञ्जिइरह्यो। त्यसपछि उनी फर्किएर बालिकालाई हेर्छन्। साँच्चै मायालाग्दो अवस्था देखेपछि उनी फर्किन्छन्। ती व्यक्तिले बालिकालाई किन रोएकी ? भनेर सोधे। बच्चीले भनिन् म आमालाई फूलको गुच्छा चढाउन चाहन्छु। तर, मसित फूल किन्ने पैसा छैन। ती व्यक्तिले बालिकालाई फूलको पसलमा लिएर गए। उनलाई मन पर्ने फूल किन्न भने। त्यसपछि ती व्यक्तिले बालिकालाई भने हिड, म तिमीलाई तिम्रो घरसम्म कारमा छाडिदिन्छु। जब दुवै जना कारमा गए। झन्डै आधा घण्टा पर पुगेपछि उनले मूलबाटो छोडेर गाउँको बाटोतर्फ जान इशारा गरिन्। उनले कार उतै लगे। जंगलको छेउमा रहेको एउटा चिहानमा पुगेपछि बालिकाले गाडी रोक्न लगाइन्। उनी गाडीबाट ओर्लिइन्। नजिकै रहेको चिहानघरमा पुगिन्। केहीबेर आँसु पुछ्दै रोइन्। ती व्यक्तिले छिटो गर्न इशारा गरिन्। तब उनले फूल चढाइन् र फर्किइन्। नैतिक शिक्षा : फूल उही हो तर कहिले जन्मदिनमा उपहार बन्छ त कहिले लासमा श्रद्धाञ्जलिका लागि चढ्छ। कथाले माया प्राकृतिक होस् ता कि जीवित हुँदा मात्र होइन, मृत्युपर्यन्त पनि माया कायमै रहोस् भन्ने सन्देश दिएको छ।"
पूर्वी चितवनमा वर्डफ्लु भेटियो,"चितवन : चितवनमा वर्डफ्लु भेटिएको छ। पूर्वी चितवनको राप्ती नगरपालिका६ मा रहेको अनिता पशुपंछी तथा कृषि फर्ममा रहेका कुखुरामा वर्डफ्लु 'एच' भेटिएको हो। कुखुरा मर्न थालेपछि कुखुराको स्वाब निकालेर परिक्षण गर्दा वर्डफ्लु भएको पुष्टि भएको हो। उक्त फार्ममा रहेका दुई हजार कुखुरा नष्ट गर्न थालिएको चितवनका प्रमुख जिल्ला अधिकारी अश्मान तामाङले बताए। कुखुरामा वर्डफ्लु भेटिएपछि त्यस फार्मदेखि वरपर सय मिटरसम्मका पंछी नष्ट गर्ने निर्णय भएको छ, उनले भने, आज कुखुरा नष्ट गर्दैछौ। जिल्ला वर्ड फ्लु रोकथाम तथा नियन्त्रण समितिको बैठक बसेर खोरमा भएका कुखुरा नष्ट गर्ने निर्णय गरेको हो। बैठकले दुई किलोमिटरसम्मको क्षेत्रमा निगरानी राखेर त्यस क्षेत्रका पंछीको बेचविचखनमा रोक लगाएको छ। शंकास्पद देखिएका फर्मको नमूना संकलन गरेर परिक्षण गरेर नियन्त्रणको लागि टोली सक्रिय बनाएको भेटेरीनरी अस्पताल तथा पशु सेवा विज्ञ केन्द्र भरतपुरका निमित्त प्रमुख डा प्रभात न्यौपानेले बताए। वर्डफ्लुलाई फैलन नदिन हामीले टिम बनाएर परिचालिन गरिसकेका छौँ। त्यसलाई संक्रमण मुक्त बनाउने काम गर्छौ उनले भने खोरबाट संक्रमण बाहिर नआउने गरी ब्यवस्था मिलाउदैँ छौँ।"
"विद्यालयको सेफ्टी ट्यांकी ६ महिनादेखि खुलै, डुबेर नाबालकको मृत्यु","विराटनगर : मोरङको सुनवर्षी नगरपालिका९ भेडुवाथानमा रहेको बीपी आधारभूत विद्यालयले छ महिनादेखि खुलै छाडेको शौचालयको हज (सेफ्टी ट्यांकी) भित्र डुबेर एक नाबालकको मृत्यु भएको छ। विद्यालयले लापरबाहीपूर्ण तरिकाले खुला छाडेको महिला शौचालयको हजभित्र छिरेर डुब्दा बिहीबार साँझ सुनवर्षी९ बस्ने सन्तोषकुमार दासका ३ वर्षीय छोरा खेम दासको मृत्यु भएको हो। मोरङ प्रहरीका प्रवक्ता डीएसपी दीपक श्रेष्ठका अनुसार नाबालकका अभिभावक विद्यालयभन्दा बाहिर चिया पसल गर्थे। वरपर अरु केही पसलहरु पनि सञ्चालनमा छन्। नजिकै एउटा सार्वजनिक शौचालय पनि छ। तर सार्वजनिक शौचालय छाडेर पसल सञ्चालकहरुले विद्यालय परिषरभित्रै रहेको शौचालयको प्रयोग गर्दै आएको वडाध्यक्ष कमलकिशोर सिंहले बताए। उनका अनुसार विद्यालयको सुरक्षाका लागि तारजाली र पर्खाल लगाएर घेराबार गरिएको थियो। स्थानीयले भने तारजाली भत्काउँदै विद्यालयभित्रको शौचालयसम्म पुग्नलाई बाटो बनाइएको सिंहको भनाइ छ। उनका अनुसार तारजाली तोडेर बनाइएको बाटोको प्रयोग गर्दै स्थानीय शौच गर्नका लागि विद्यालयको शौचालयसम्म पुग्ने गरेका थिए। रिङ लगाएर बनाइएको शौचालयको हज भने ढकन नलगाइकन खुलै छाडिएको थियो। शौच गर्न आमा जमुनादेवी दास विद्यालयको शौचालयतिर गएपछि ३ बर्से नाबालक पनि पछ्याउँदै गएको प्रहरीको प्रारम्भिक अनुसन्धानबाट खुलेको छ। छोराले पछ्याएको आमाले थाहा नपाउँदा घटना भएको पाइएको डीएसपी श्रेष्ठको भनाइ छ। आमा शौचालयमा पसेका बेला नाबालक भने पाँच फिटभन्दा गहिरो हजमा खसेर डुबेको खुलेको छ, उनले भने, शौचालयबाट निस्किएर छोराको खोजी गर्दा आमाले भेट्टाउन सकिनन्। नाबालकले लगाएको एउटा चप्पल शौचालयको हजभित्र र अर्को बाहिर भेटिएको थियो। त्यसपछि हजभित्र छिरेको आशंकामा खोजी सुरु गरिएको थियो। खोजीकै क्रममा हजभित्र डुबेर घाइते भएको अवस्थामा नाबालकलाई फेला पारिएको श्रेष्ठले बताए। त्यसपछि उपचारका लागि रंगेली अस्पताल भर्ना गरिएको थियो। डीएसपी श्रेष्ठका अनुसार दिउँसो ४:४५ बजेतिर हजभित्रबाट गम्भीर घाइते अवस्थामा बाहिर निकालिएका नाबालकको उपचारका क्रममा साँझ ७ बजेतिर उपचारकै क्रममा मृत्यु भएको हो। उनले शव पोस्टमार्टमका लागि अस्पतालमै राखेर घटनाका बारेमा अनुसन्धान थालिएको जानकारी दिए। विद्यालयमा महिला र पुरुष गरेर दुईवटा शौचालय छन्। गत असारमा मात्रै ढकन बनाएर दुवै शौचालयको हज ढाकिएको थियो। तर त्यसको एक महिना पनि नबित्दै स्थानीयले महिला शौचालयको हज छोपिएको ढकन भने फुटाएर फ्यालिदिएको विद्यालयका प्रधानाध्यापक सञ्जीव राजवंशीले बताए। उनका अनुसार ढकन नहुँदा साउनदेखि हज खुलै थियो।नयाँ ढकन बनाइसकिएको थियो। हज सफा गरेर लगाउने तयारी हुँदै गरेका बेला दुःखद् घटना भइदियो, उनले भने, विद्यालयको शौचालय प्रयोग गर्नलाई विद्यालयमा घेराबार गरिएको तारजाली स्थानीयले तोडिदिएका थिए। विद्यालयजस्तो सार्वजनिक स्थानभित्र छिरेर स्थानीयले विभिन्न गतिविधी गरिरहेका हुन्छन्। उनले विद्यालयको सम्पत्ति संरक्षण गर्ने विषयमा स्थानीयले साथ नदिएको गुनासो पोखे। वडाध्यक्ष सिंहले छ महिनासम्म शौचालयको हज व्यवस्थित बनाउन र तारजाली मर्मत सम्भार गर्न चासो नदिनु विद्यालयको गम्भीर लापरबाही भएको बताए। भत्काइएको तारजाली मर्मत गरेर व्यवस्थित नगर्दा विद्यालयको शौचालयभित्रको हजमा डुबेर नाबालकको मृत्यु भएको उनको भनाइ छ। शौचालयको हज ढाकेर तारजालीले घेराबार गर्दै विद्यालयलाई थप व्यवस्थित बनाउन वडा कार्यालयले सहयोग गर्ने सिंहले बताए।"
पशुपतिनाथ भक्तजनका लागि आजबाट खुल्ला,"काठमाडौं : हिन्दू धर्मावलम्बीको आराध्यदेव पशुपतिनाथ मन्दिर शुक्रबारदेखि खुल्ला गरिएको छ। विश्वव्यापी महामारी कोरोना भाइरसको तेस्रो लहरका कारण मन्दिर माघको पहिलो सातादेखि बन्द गरिएको थियो। पशुपति क्षेत्र विकास कोषका सदस्य सचिव डा मिलनकुमार थापाले विश्व स्वास्थ्य संगठन र नेपाल सरकारले जारी गरेको स्वास्थ्य मापदण्ड पालना गरेर शुक्रबारदेखि मन्दिर खुला गरिएको जानकारी अन्नपूर्णलाई जानकारी दिए। कोषले जारी गरेको सूचनामा जिल्ला प्रशासन कार्यालय काठमाडौँको माघ २३ गतेको आदेशानुसार मठ, मन्दिर, मस्जिद, गुम्बा, चर्चलगायतका स्थलमा जनस्वास्थ्य मापदण्ड पालना गरी एक पटकमा ५० जनाभन्दा बढी नहुने गरी पूजा, ध्यान वा प्रार्थना गर्न सकिने उल्लेख छ। कोषले सोही अनुसार मन्दिर खुला गरेको हो।"
सिप सिकाएर पठाए रेमिट्यान्स दोब्बर,"काठमाडौँ : सिप सिकाएर पठाए रेमिट्यान्स दोब्बर आउने बताइएको छ। श्रम, रोजगार तथा सामाजिक सुरक्षामन्त्री कृष्णकुमार श्रेष्ठले वैदेशिक रोजगारीका प्रमुख गन्तव्य मुलुकको माग र आवश्यकता अनुरुप नेपाली श्रमिकको सिप विकास गर्न सके विप्रेषण दोब्बरले बढाउन सकिने बताएका छन्। नेपालको अर्थतन्त्र र जीविकामा निकै महत्व राख्ने विप्रेषण बढाउन प्रणालीगत सुधार आवश्यक रहेको मन्त्री श्रेष्ठले बताए। वैदेशिक रोजगारीमा जाने श्रमिक आपूर्तीको क्रममा रहेको लामो प्रकृयाका कारण वैदेशिक रोजगारीलाई बढी लाभयुक्त बनाउन नसकिएको उनको भनाइ छ। वैदेशिक रोजगारीलाई सुरक्षित र बढी लाभयुक्त बनाउन सरकार लागिपरेको बताएका छन्। विकास समस्या समाधान समितिको बैठकमा मन्त्री श्रेष्ठले विकसित मुलुकहरुमा श्रम बजारको खोजी गरी सुरक्षित र लाभयुक्त वैदेशिक रोजगारीको अवसर वृद्धि गर्नुपर्नेमा जोड दिए। वैदेशिक रोजगारीबाट फर्केका जनशक्तिको पुँजी, सिप, दक्षता र अनुभवलाई उपयोग गर्नुपर्नेमा उनले जोड दिए। रोजगारीको ग्यारेन्टीसहित सिप विकास कार्यक्रम सातवटै प्रदेशमा विस्तार गर्ने आफ्नो योजना रहेको उनको भनाइ छ। मन्त्रालय अन्तर्गतका आयोजनाको भौतिक तथा बित्तीय प्रगतिमा सुधार गर्न गम्भीर भएर काम गर्न कर्मचारीलाई निर्देशन दिए। सेवाग्राहीलाई पारदर्शी र चुस्त सेवा प्रदान गर्न पनि उनले कर्मचारीलाई निर्देशन दिए। राष्ट्रिय योजना आयोगका सदस्य डा रामकुमार फुँयालले औपचारिक माध्यमबाट विप्रेषण भित्रयाउने र उत्पादनमूलक लगानीमा प्रोत्साहन गर्नुपर्ने बताए। मन्त्रालयका सचिव एकनारायण अर्यालले नियमित अनुगमन, गुनाँसा सुनुवाई, उद्धार कार्यलाई प्रभावकारी बनाइएको बताए। दोस्रो चौमासिकसम्म कल सेन्टर, हेलो सरकार तथा अख्तियार दुरुपयोग अनुसन्धान आयोगमा परेका गुनासो तथा उजुरीमध्ये ९७८ प्रतिशत फछर्यौट गरिएको र २२ प्रतिशत फछर्यौटको प्रकृयामा रहेको जानकारी दिइएको थियो।"
चप्पल पसलमा आगलागी : मृत्यु भएका पाँच जनाकै सनाखत (अपडेट),"दाङ : तुलसीपुर बजारको एक जुत्ता चप्पल पसलमा लागेको आगलागीमा परेर मृत्यु भएका पाँच जनाको सनाखत भएको छ। तुलसीपुर उपमहानगरपालिका ५ ङ लाईनस्थित तुलसी बोर्डिङ चोक नजिकै रहेको इरम फुटवेयर जुत्ता चप्पल पसलको गोदाममा आगलागी हुँदा मृत्यु हुनेमा तुलसीपुर५ का ४२ वर्षीय नजरद्दिन अली, अन्दाजी ५ वर्षीय बालक अविनद्दिन अली, १६ वर्षीय मसिन बकस, १४ वर्षीय हसन बकस र १२ वर्षीय साजिता खातुन रहेको प्रमुख जिल्ला अधिकारी हिरालाल रेग्मीले जानकारी दिए । गएराति दुई बजेतिर भएको आगलागी हुँदा घर भित्र फसेका उनीहरुको मृत्यु भएको उनले जानकारी दिए। आगलागी घटनाबाट ३८ वर्षीय अमर डाँगीको सकुशल उद्धार गरिएको उनले जानकारी दिए। अझै आगो पूर्णरुपमा नियन्त्रणमा आएको छैन। अहिले इलाका प्रहरी कार्यालय तुलसीपुर, नेपाली सेना, सशस्त्र प्रहरी, स्थानीय तथा तुलसीपुर र घोराही उपमहानगरपालिकाको दमकलको सहायताले आगो नियन्त्रणमा लिने प्रयास भईरहेको छ। विद्युत सर्ट भएर आगलागी भएको हुन सक्ने आंशका गरिएको उनले बताए। आगलागीका कारण ठूलो मानवियसंगै करोडौ मुल्य बराबरको क्षति भएको अनुमान गरिएको छ। जुत्ता चप्पल पसलमा आगलागी चप्पल पसलमा आगलागी हुँदा ५ जनाको मृत्यु"
चप्पल पसलमा आगलागी हुँदा ५ जनाको मृत्यु,"दाङ : तुलसीपुरमा रहेको इरम फुटवेयर जुत्ता चप्पल गोदाममा आगलागी हुँदा ५ जनाको मृत्यु भएको छ। बिहीबार मध्यराति तुलसीपुर ५ 'ङ' लाइनमा रहेको इरम फुटवेयर चप्पल गोदाम घरमा मध्यराति भएको आलगागीमा परेर ५ जनाको मृत्यु भएको दाङ प्रहरीले जानकारी दिएको छ । ईलाका प्रहरी कार्यालय तुलसीपुरका प्रमुख डिएसपी श्यामु अर्यालका आगो पूर्ण रूपमा नियन्त्रणमा आएको र घरको तेस्रो र चौथो तलाबाट ५ जनाको शब निकालिएको बताए। प्रहरीका अनुसार मृतकको पहिचान हुन बाँकी छ। आगोलाई नियन्त्रणमा लिन तुलसीपुर उपमहागनरपालिकाको दमकल, घोराही उपमहानगरपालिकाको दमकल, जनपथ प्रहरी, सशस्त्र प्रहरी, नेपाल आर्मी, स्थानीयबासीले प्रयास गरेका थिए।विद्युत सर्ट भएर आगो लागेको हुनसक्ने प्रहरीको प्रारम्भिक अनुमान रहेको छ । आगलागी भएको घरभित्र मान्छे फसे पनि धुवाँ र तातोका कारण बाहिरबाट भित्र जान सकिएको थिएन। जुत्ता चप्पल पसलमा आगलागी"
भारतीय वन कर्मचारीले टाँगा चलाउन नदिएकोभन्दै नेपाली व्यवसायी चिन्तित,"गुलरिया : नेपालभारत सीमावर्ती बर्दियाको गुलरियामूर्तिहा सडक खण्डमा भारततर्फ टाँगाहरु चलाउन भारतीय वन रक्षकहरुले अवरोध गरेकोभन्दै नेपाली टाँगा ब्यवसायीहरु चिन्तित बनेका छन्। वर्षौदेखि सीमावर्ती क्षेत्रमा सवारीकारुपमा टाँगा चलाउँदै आएका उनीहरु भारतीय पक्षले एक्कासी टाँगा चलाउन कठिनाई पारेकोभन्दै निर्वाध आवागमन सुचारु गराउन टाँगा ब्यवसायीहरुले माग गरेका छन्। भारतीय रेञ्जरले विना कारण कुटपिटगर्दै भारतीय क्षेत्रमा टाँगा लैजान नदिएको नेपाली टाँगा ब्यवसायी गुलरिया नगरपालिका६ निवासी इन्ताज अलि मनिहारले बताए। भारतीय पक्षले नेपालको टाँगा नेपाल लैजाउ भनेर फर्काइ दिए। करिव ४० वर्षदेखि हामीले गुलरिया मूर्तिहा सडक खण्डमा टाँगा चलाएर गुजारा गर्दै आएका छौं। उनले भने ४ दिन देखि निर्वाध सवारी लैजान पाएका छैनौं। टाँगा ब्यवसायीहरु वडखरा, गुड्डुु र नोटलाई पिटेका पनि छन्। कुन कारणले रोकेका हुन् हामीलाई थाहा छैन। हामीले कुनै गल्ती गरेजस्तो पनि लाग्दैन। कुटपिट नगरि टाँगा ब्यवसाय निर्वाध चल्न पाउनु पर्ने मागगर्दै उनले थपे हाम्रो रोजीरोटीको आधार नै टाँगा हो। जसरी हुन्छ हामीलाई सहज रुपमा ब्यवसाय गर्ने बातावरण बनाईदिनु पर्यो भन्दै सशस्त्र प्रहरी सीमा सुरक्षा कार्यालयलाई पनि जानकारी गराएका छौं उहाँले पहल गरिरहेको बुझेका छौं। गुलरियामूर्तिहा सडकखण्डमा १५ वटा टाँगा (घोंडगाडी) चल्दै आएको मनिहारले जानकारी दिए। नेपाली टाँगा ब्यवसायीहरुलाई भारतीय पक्षले रोकावट गरेको सम्बन्धमा भारतीय पक्षसँग कुरा भैरहेको सशस्त्र प्रहरी बल नेपाल ३१ नम्वर हेडक्वाटर गुलरियाका सशस्त्र प्रहरी नायव उपरिक्षक गोविन्द केसीले बताए। भारतीय सीमा सुरक्षा बल (एसएसवी) सँग कुनै समस्या छैन। उनले भने भारतीय वन कार्यालयसँग हामीले कुरा बुझ्दा त्यस्तो कुनै रोकावट नभएको जानकारी पाएका छौं। भारतीय पक्षसँग समन्वय भैरहेको छ। नेपाली टाँगा ब्यवसायी र भारतीय वन रक्षक दुवैलाईसँगै राखेर छलफल गर्ने तयारी हाम्रो छ। हामीले छिट्टै समस्या समाधान गर्छौ। केही दिनअघि गुलरिया नगरपालिका९ टेपरी गाउँको नेपालभारत सीमावर्ती क्षेत्र दशगजामा केही नेपाली र भारतीय वन रक्षक बीच कुटाकुट भएको थियो। भारतीय वनबाट ल्याउने काठ दाउरा सम्बन्धी विवादमा भारतीय पक्ष र नेपाली स्थानीयबीच कुटपिट हुँदा भारतीय वन रक्षक प्रवेश कुमार र उनका सहयोगी राम मिलनको टाउँकोमा चोट लागेको थियो। बर्दिया अस्पताल गुलरियामा उपचार पश्चात उनीहरु भारत फर्किएका छन्। घटनाबाट संलग्न आरोपमा बर्दिया प्रहरीले नेपाली युवाहरु अजमेर अली, चेतराम चौधरी र विक्की गिरीलाई नियन्त्रणमा लिएको छ।"
कर्मचारीको मृत्यु भएपछि विराटनगरमा आज बिदा,"विराटनगर : सरसफाइ कर्मचारीको मृत्यु भएपछि विराटनगर महानगरपालिकाभित्र शुक्रबार शोक बिदा दिइएको छ। सरसफाइ कर्मचारी ज्योति मेहतरको मृत्युको शोकमा महानगरपालिकाले बिदा दिएको हो। महानगरपालिका, नगर कार्यपालिकाको कार्यालय र मातहतका सबै वडा कार्यालयहरुमा बिदा दिइएको महानगरका सामान्य प्रशासन महाशाखा प्रमुख अर्जुन थपलियाले जानकारी दिए। महानगरको कुचिकार पदमा कार्यरत मेहतरको मृत्यु गत मंगलबार भएको थियो। महानगरपालिकाको कार्यालयमा बिहान ११ बजे शोकसभा आयोजना गरेर एक दिन शोक बिदा दिने निर्णय भएको थपलियाले बताए । बिदाका दिन महानगर लगायत मातहतका कार्यालयको सेवा बन्द रहने छन्।"
होस्टेल शुल्क बुझाउन मेडिकल कलेजको ताकेता,"काठमाडौँ : काठमाडौँ विश्वविद्यालय मातहतका मेडिकल कलेजहरुले होस्टेल शुल्क बुझाउन विद्यार्थीहरुलाई पुन: ताकेता गरेका छन्। ती मेडिकल कलेजहरुले शिक्षा, विज्ञान तथा प्रविधि मन्त्रालय, काठमाडौँ विश्वविद्यालय र चिकित्सा शिक्षा आयोगको निर्देशनलाई अवज्ञा गर्दै होस्टेल शुल्क बुझाउन ताकेता गरेका हुन्। आयोगले होस्टेल ऐच्छिक भन्दै यसअघि सार्वजनिक सूचना जारी गरेको थियो। तर केही मेडिकल कलेजहरुले होस्टेल बापत शुल्क असुलेका छन् भने केहीले ताकेता गरेका छन्। होस्टेल शुल्क बुझाएर कक्षामा उपस्थित हुन मेडिकल कलेजले विद्यार्थीलाई दबाब दिँदै आएका छन्। चिकित्सा शिक्षा संघर्ष समितिका संयोजक मनिष भट्टराईले काठमाडौं मेडिकल कलेज र वीराटनगरस्थित नोबेल मेडिकल कलेजले होस्टेल शुल्क मागेको बताए। उनले भने, होस्टेल अनिवार्य नभएपनि शुल्क मागेको छ। हामीले पटकपटक सम्बद्ध निकायलाई ध्यानाकर्षण गराएका छौं। मेडिकल कलेजले अवैध शुल्क असुलेपछि पीडित विद्यार्थीहरुले आन्दोलन गर्दै आएका छन्।"
नयाँ शैक्षिक सत्र वैशाखबाट सुरु गरिने,"काठमाडौँ : कोरोना संक्रमणका कारण विथोलिएको शैक्षिक सत्र यो वर्ष वैशाखबाटै भौतिक उपस्थितीसहित गर्ने तयारी थालिएको छ। संक्रमण जोखिम टरे वैशाखबाटै नयाँ शैक्षिक सत्र सुरु गर्ने सरकारको योजना छ। यसअघिका शैक्षिक सत्र संक्रमण जोखिमका कारण प्रभावित बनेको थियो। शिक्षा, विज्ञान तथा प्रविधि मन्त्री देवेन्द्र पौडेलले एसइईलगायत सबै तहको समयमै पठनपाठन सक्न शिक्षकहरूलाई आग्रह गरेका छन्। मन्त्री पौडेलले सूचनामार्फत शैक्षिक तालिका नियमित गर्न आग्रह गरेका हुन्। सूचनामा भनिएको छ, विद्यार्थीको भविष्यलाई जोड दिदैँ यही २०७९ वैशाख ९ गतेदेखि वैशाख २० गतेसम्म एसईईको परीक्षा अनिवार्य सक्ने गरी राष्ट्रिय परीक्षा बोर्डले तालिका सार्वजनिक गरेको छ। कोभिड महामारी एवम् निर्वाचन घोषणाका कतिपय अप्ठ्याराहरू छिचोल्दै समयमा नै पठनपाठन पूरा गर्न र सक्रियतापूर्वक आआफ्ना जिम्मेवारी बहन गर्न शिक्षक, अभिभावक र विद्यार्थीरूलाई विशेष अनुरोध गर्दछु। शैक्षिक तालिका नियमित गर्नका लागि सम्बन्ध सबै पक्षले आवश्यक सहयोग गरिदिनुहन हार्दिक अनुरोध गर्दछु। राष्ट्रिय परीक्षा बोर्डले स्थानीय तहको निर्वाचन अघि नै कक्षा १ देखि १०सम्मको शैक्षिकसत्र अन्त्य गरी परीक्षासमेत सञ्चालनको तयारी थालेको छ। सोहि अनुरुप बैशाख ९ देखि माध्यामिक शिक्षा परीक्षा(एसईई)को परीक्षा तालिका सार्वजनिक भएको छ। बोर्डका अध्यक्ष महाश्रम शर्माले फागुन र चैतभित्र पाठ्यक्रम सकेर बैशाखमा एसईई परीक्षा गरीने बताए। उनले भने, चैत र बैशाखमा पाठ्यक्रम पूरा हुन्छ। अनि बैशाखमा परीक्षा हुन्छ। स्थानीय तहको निर्वाचन अगावैै परीक्षा सकेर नयाँ शैक्षिकसत्रको तयारी गर्न लागेको हो। यसअघि बोर्डले ७७ वटै जिल्लाका शिक्षा विकास तथा समन्वय इकाई प्रमुखहरू, सम्वन्धित प्रदेशका सामाजिक विकास मन्त्रालयका अधिकारीहरुसंग परीक्षा सञ्चालनका विषयमा छलफल गरेको थियो। शिक्षा मन्त्रालयले एसर्ईईसँग सँगै पालिकाहरूले पनि कक्षा १९ को परीक्षा सञ्चालन गर्नुपर्ने बताए।"
फागुन १ देखि त्रिविमा भौतिक उपस्थितीसहित पठनपाठन,"काठमाडौँ : त्रिभुवन विश्वविद्यालय(त्रिवि) ले आगामी फागुन १ देखि भौतिक उपस्थितिमा पठनपाठन गर्न निर्देशन दिएको छ। सवै स्कुल, विभाग र क्याम्पसलाई आगामी फागुन १ देखि भौतिक उपस्थितिमा पठनपाठन गर्न निर्देशन दिएको हो। त्रिवि सूचना तथा जनसम्पर्क महाशाखा प्रमुख योगेन्द्रप्रसाद दाहालका अनुसार त्रिविको कार्यकारी परिषद्को बैठकले कोरोना संक्रमणले रोकिएका परीक्षा सञ्चालन र सम्भव भएसम्म भौतिक उपस्थितिमै कक्षा सञ्चालन गर्न निर्देशन दिइएको हो। कोरोना संक्रमण बढ्दै गएपछि त्रिविले भर्चुअल पठनपाठन गरेको थियो।"
प्रधानसेनापति शर्माद्धारा कञ्चनपुरकाे होल्डीङ सेन्टर निरिक्षण,महेन्द्रनगर : प्रधानसेनापति प्रभुराम शर्माले कञ्चनपुरमा रहेको होल्डीङ सेन्टरको निरिक्षण छन्। शुक्रबार बिहान भीमदत्त१८नगरपालिका स्थीत शालघारीमा सेनाले निमार्ण गरिरहेको १ हजार क्षमताको होल्डिङ सेन्टरको निरिक्षण गरेका हुन्। त्यसैगरी कञ्चनपुरको भगतपुर स्थित श्री नं२५ बाहिनी अड्डाकोसमेत निरीक्षण भ्रमण गरेका छन्। उनले श्री नं२५ बाहिनी अड्डाको वस्तुस्थिति प्रतिवेदनलगायत फौज तैनाथीको वर्तमान अवस्थाका बारेमा जानकारी लिँदै ब्यारेक एरियासमेत निरीक्षण गरेका थिए।
आजदेखि भारतसंग जोडिएका सिमानाका बन्द,"महेन्द्रनगर : भारतसंग जोडिएका पश्चिमी सिमानाका चार दिनका लागि बन्द हुने भएका छन्। भारतको उत्तराखण्डमा हुने विधानसभा निर्वाचनका लागि नेपालसंग जोडिएका सीमानाका बन्द हुने जिल्ला प्रशासन कार्यालय कञ्चनपुरले जनाएको छ। उत्तराखण्डमा हुने विधानसभा निर्वाचनका लागि कञ्चनपुरको गड्डाचौकी नाका आज साझ ६ बजेदेखी बन्द हुने कञ्चनपुरका प्रमुख जिल्ला अधिकारी रामप्रसाद पाण्डेयले बताए। उनका अनुसार माघ २८ गते साँझ ६ बजेदेखी फागुन २ गते साँझ ६ बजेसम्म नाका बन्द हुनेछन्। त्यसैगरी बैतडीको झुलाघाट, दार्चुलाको लाली, जोलजीवी, दत्तु, खलंगालगायतका भारतसंग जोडिएका नाका बन्द हुनेछन्। निर्वाचनको सुरक्षा संवेदनशीलताका कारण दुवै देशको सहमतिका आधारमा नाका बन्द गरिएको हो।"
बाँदरझुलामा जग्गा नापजाँच,"चितवन : फुलेका दाह्री, गढेको आँखा अनि चाउरिएको गाला। ८३ वर्षीय कृष्णप्रसाद लामिछानेले आफ्नो जीवनकालमा लालपुर्जा हात पर्ने आस मारिसकेका थिए। तर, बुधबार उनको मुहार खुसीले उज्यालियो। नापीका अधिकृतले नापजाँचको फिल्डमा जग्गा नाप्न थाल्दा उनी खुसीले दंग भएका हुन्। उनका नातिनातिनासहित २० जनाको परिवार छ। न टेक्ने ठाउँ छ न समाउने हाँगो। अमिन पनि आएका छन्। अब त दिन्छन् कि ?, उनले भने, लालपुर्जा पाए ऋण धितो पाइन्थ्यो। त्यति देखेर मर्न पाए ढुक्क हुन्थ्यो। लामिछाने गाउँमा पहिरो आएपछि सुरक्षित बसोबासको खोजीमा २०४१ सालमा धादिङको भलायखर्कबाट आएका हुन्। माडी नगरपालिका९ को बाँदरझुला चितवन राष्ट्रिय निकुञ्जको मध्यवर्ती क्षेत्रभित्र पर्छ। यहाँ करिब ७ सय घरधुरी छन्। उनीहरू कसैले पनि हकभोग गरेको जमिनको लालपुर्जा पाएका छैनन्। त्यसैले यसपटक भूमि आयोगले लालपुर्जा देला भन्नेमा गाउँ नै आशावादी छ। ४३ वर्षीया भयोकुमारी गुरुङ पनि लालपुर्जाको पाउने आसमा खुसी छिन्। निरीक्षणका लागि आयोगको टोली घरमै आइपुग्दा उनको मुहारमा हाँसो छायो। लालपुर्जा पाएपछि त जग्गा आफ्नै भयो नि। जा भनेर कसैले धपाउन पनि पाएन, उनले भनिन्, अब त पाउँछ भनेर ढुक्क भएकी छु। ६१ वर्षीय रामकृष्ण श्रेष्ठ पनि लालपूर्जा पाइन्छ भन्नेमा ढुक्क छन्। यहाँका स्थानीय लालपुर्जा मुद्दाको सुनुवाइ नभएपछि पुसको पहिलो साता काठमाडौंको माइतीघर मण्डलामा रिले अनसन बसेका थिए। त्यतिबेला राष्ट्रिय भूमि आयोग र बाँदरझुला संघर्ष समितिबीच भएको तीन बुँदे सहमतिमा फागुन मसान्तसम्म लगत संकलन गरेर जग्गा नापजाँचको निस्सा वितरण गर्ने भनिएको थियो। माघ १८ गतेबाट अमिनको टोलीले काम गरिरहेको छ। भरतपुरबाट करिब ८६ किलोमिटर दक्षिणपूर्वका बाँदरझुलावासीले वर्षौंदेखि लालपुर्जाका लागि संघर्ष गर्दै आएका छन्। नापजाँच प्रक्रिया पूरा गरिसकेको ३५ दिनभित्रमा लालपुर्जा दिइने लालपुर्जा पाइन्छ भन्नेमा गाउँ नै आशावादी बुधबारबाट आयोगले प्रयोगात्मक रूपमा नापजाँच प्रक्रिया सुरु गरेको छ। हामी त्यसै हिँडेका होइनौं। लालपुर्जा पाउने प्रक्रियाको सुरुआत गरेका छौं, भूमि आयोगका अध्यक्ष बद्री तिमल्सिनाले भने, प्राविधिक काम सुरु भएको छ। नापजाँच प्रक्रिया पूरा गरिसकेको बढीमा ३५ दिनमा लालपुर्जा दिने हो। अहिले बसोबास भएको र भोगचलन गरेको जग्गा छुट्याउन लागिएको छ। वन क्षेत्र भएकोले स्याटलाइट नक्साले काम नगरेका कारण अर्को प्रविधिबाट गरिने उनले बताए। बाँदरझुलामा २०४७ कात्तिकबाट बस्ती बस्न थालेको हो। यहाँ जनजाति तथा दलितको बसोबास बढी छ। मकवानपुर, पर्सा, लमजुङ, तनहुँलगायत जिल्लाबाट आएर यहाँ बसोबास गर्नेहरू धेरै छन्। स्थलगत निरीक्षणका लागि चितवनका प्रमुख जिल्ला अधिकारी अस्मान तामाङ, नापी कार्यालयका प्रमुख गिरिसलाल कर्ण, सशस्त्र प्रहरी सीमा सुरक्षा बल आँपटारीका प्रमुख मनोज थापा, तथा राजनीतिक दलका प्रतिनिधिहरू पुगेका थिए।"
जुत्ता चप्पल पसलमा आगलागी,"तुलसीपुर : दाङको तुलसीपुरमा रहेको इरम फुटवेयर जुत्ता चप्पल पसलमा आगलागी भएको छ। राति करिब पौने दुई बजेदेखि लागेको आगोलाई नियन्त्रणमा लिन तुलसीपुर उपमहागनरपालिकाको दमकल, घोराही उपमहानगरपालिकाको दमकल, जनपथ प्रहरी, सशस्त्र प्रहरी, नेपाल आर्मी, स्थानीयबासीले प्रयास गरिरहेका छन्। अहिले केहि नियन्त्रणमा आएको भएपनि पूर्ण नियन्त्रणमा आउन सकेको छैन। विद्युत सर्ट भएर आगलागी भएको हुनसक्ने ईलाका प्रहरी कार्यालय तुलसीपुरका डिएसी श्यामु अर्यालले जानकारी दिए। आगलागी भएको घरभित्र केहि मान्छे फसेका छन्। उनीहरुसँग सम्पर्क पनि हुनसकेको छैन। धुवाँ र तातोका कारण बाहिरबाट भित्र जान नसक्दा उनिहरुको उद्धार गर्न सकिएको छैन।"
