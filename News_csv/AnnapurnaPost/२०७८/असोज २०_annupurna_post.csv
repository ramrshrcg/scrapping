शीर्षक,विवरण
मौसमी अनुगमन,"जब चाडपर्व आउँछ बजार अनुगमनको चटारो सुरु हुन्छ। प्रत्येक जिल्लामा अनुगमन गर्ने टोली बनाइन्छ। सदरमुकाम केन्द्रित अनुगमन केही समय तातिन्छ र चाडपर्व सकिएसँगै सेलाउँछ पनि। बजारको बेथिति दुई दिन गरिने अनुगमनले नियन्त्रण हुँदैन। तर यो प्रक्रिया हाम्रो मुलुकका लागि सामान्य जस्तै बनेको छ। सरोकारवाला निकायले एकीकृत रूपमा अनुगमन गर्न नसक्दा बेला मौकामा हुने अनुगमन केवल झारा टार्ने काम मात्रै भएको छ। बजारको स्वरूपको आधारमा बजार अनुगमन हुनुपर्ने हो। त्यो हुन सकेको छैन। निरन्तर अनुगमन नहुँदा व्यापारीले मनपरी गर्दै आइरहेका छन्। किनकि उनीहरूलाई पनि थाहा छ, यो क्रम निरन्तर चल्दैन भनेर। नेपाल राष्ट्र बैंकले केही समयअघि गरेको आर्थिक समीक्षाअनुसार भारतमा भन्दा नेपालमा उपभोक्ता मूल्य सूचकांक बढी छ। यसले नेपालको उपभोक्ता बजार अराजक छ भन्ने कुरालाई पुष्टि गर्छ। नेपालमा सानातिना कारण देखाउनेबित्तिकै बजारमा कृत्रिम अभाव हुन्छ। यसै समयमा जथाभावी मूल्यवृद्धि गर्ने प्रवृत्ति हाबी हुन्छ। अझै चाडपर्वको समयमा त मूल्यले आकाश नै छुन्छ। तर, दैनिकी टार्नैपर्ने बाध्यताका कारण उपभोक्ता बाध्य भएर किन्छन्। मौसमी बजार अनुगमनको सकारात्मक असर बजारमा खासै नपर्ने भएकाले उपभोक्ताले यो विषयलाई चासो पनि दिँदैनन्। अनुगमन टोलीलाई पनि बजारको अवस्था खासै थाहा हुँदैन। अन्योलमा बजारको अवस्था नबुझी गरिने बजार अनुगमन प्रभावकारी छैन। बजारमा प्रचलित कालोबजारीसम्बन्धी ऐनले तोकेको २० प्रतिशतभन्दा बढी नाफा लिन नपाइने भन्ने कानुनी व्यवस्थाकै खिल्ली उडाइरहेको छ। सरकारले तयार पारेको बजार अनुगमन कार्यविधिअनुसार बजार अनुगमनको पूर्वतयारीमा धेरै मेहनत गर्नुपर्छ। अनुगमन गर्नुपर्ने वा नपर्ने उजुरी वा गुनासाहरूको विवरण समयमा नै तयार पार्नुपर्छ। मुचुल्का फारमदेखि अनुगमन टोलीको विवरण तयार पारी सदस्यलाई जानकारी गराई तयार राख्नुपर्छ। जाँच गर्दा वा खानतलासी गर्दा अपनाउनुपर्ने कार्यविधि तयार पारी आचारसंहिताको पूर्ण पालना गर्नुपर्छ। आचारसंहिताको विषयमा टोली सदस्यहरू जानकार हुनुपर्छ। तर, अहिलेका अनुगमन औपचारिकतामा सीमित छन्। अनुगमन टोलीका सदस्य आचारसंहिताका विषयमा जानकार हुँदैनन्। अल्मलमा बजार पुग्छन् र पूर्वतयारी बिनाको अनुगमन सकेर फर्कन्छन्। एक, दुईवटा अनुगमनका समाचार बनेपछि काम देखिन्छ र एक वर्षलाई ढुक्क हुन्छ। बनाइएका कार्यविधि र निर्देशिका बेकामे बन्छन्। संघीयता कार्यान्वयनसँगै स्थानीय तह पनि सक्रिय छन्। पहिले प्रमुख जिल्ला अधिकारी नेतृत्वमा गरिने बजार अनुगमन अहिले स्थानीय तहका जनप्रतिनिधि आफैंले पनि गर्न सक्छन्। स्थानीय तहमा नै बजार अनुगमनका लागि निर्देशिका र कार्यविधि बनेका छन्। बजारमा हुने कालोबजारी र बेथितिलाई रोक्ने अधिकार उनीहरूले पाएका छन्। बजार अनुगमन गर्ने निश्चित समय र बार हुँदैन। जुनै समय पनि उपभोक्ताको अधिकार सुरक्षित गर्न उनीहरूले कदम चाल्न सक्छन्। मात्र उनीहरूमा इच्छा चाहिँ हुनुपर्यो। बजार अनुगमन गर्ने हल्ला गरेर बजार पुग्दा बेथिति रोकिँदैन। यसो गरे उपभोक्ता होइन कालोबजारी गर्नेलाई फाइदा पुग्छ। उपभोक्ताको अधिकार सुरक्षित गर्न उपभोक्ता संरक्षण ऐन २०७५ छ। सर्वसाधारण जनताको हित र सामाजिक कल्याणका निमित्त उपभोक्ता अधिकारको क्षेत्रमा यो कानुन बनेको हो। यसमा उपभोक्ता अधिकार प्रत्याभूत गरिएको छ। उपभोक्ता प्रतिकूल कार्यलाई निषेधित गरिएको छ। कसुरको गम्भीरता हेरी कैद वा जरिवाना गर्ने व्यवस्था छ। पीडितलाई क्षतिपूर्ति दिने व्यवस्था गरिएको र अनुगमन समितिको व्यवस्था पनि ऐनमा नै छ। बजारमा ठगी गर्नेलाई तह लगाउन नै ऐन बनाइएको हो। ऐनको पालना सबैले गर्नुपर्छ। कम्तीमा पनि महिनामा एकदुई पटक बजार अनुगमन गर्नुपर्छ। चाडपर्वको समयमा मात्रै गरिने अनुगमनको अर्थ रहँदैन।"
नागरिकको अपेक्षा बुझे काम गर्न सहज छ,"तत्कालीन मध्यमाञ्चल विकास क्षेत्रको क्षेत्रीय सदरमुकामसमेत रहेको मुलुकको मध्यभागमा पर्ने हेटौंडा २०२६ सालमा नगर पञ्चायत घोषणा गरिएको थियो। हाल बागमती प्रदेशको राजधानी रहेको हेटौंडा उपमहानगरपालिका २६१ वर्ग किलोमिटरमा फैलिएको छ। १९ वटा वडा भएको हेटौंडा उपमहानगरपालिका देशकै हरित उपमहानगरपालिका पनि हो। दुई पटक उपमेयर भएर काम गरिसकेको हेटौंडा उपमहानगरपालिकाका प्रमुख (मेयर) हरिबहादुर महतसँग उपमहानगरपालिकाको विकास, हाल भइरहेको काम र चुनौतीका विषयमा अन्नपूर्णकर्मी कृष्ण सारु मगरले गरेको कुराकानी। तपाईं हेटौंडा उपमहानगरपालिकाको मेयर भएको चार वर्ष बित्यो। कस्तो रह्यो अनुभव ? यो अवधिमा महत्वपूर्ण के के काम भएका छन् ?हामीले निश्चित पार्टीबाट घोषणापत्र नगरवासीलाई सुनाएर देखाएर चुनाव जितेका हौं। सोहीअनुसार काम भइरहेका छन्। हामीले त्यसमा भएका ठूला बहुवर्षीय योजनाहरू सुरु गरिसकेका छौं। उदाहरणको लागि हेटौंडा बस टर्मिनल। देशकै अत्याधुनिक बस टर्मिनलको २५ प्रतिशत काम सकिसकेको छ। टोनी हेगन पार्क, कर्रा करिडोर सुरु गरिसकेका छौं। अहिले पनि हेटौंडालाई फूलैफूलको सहर बनाउने उद्देश्यले १९ वटै वडामा बोटबिरुवा लगाउने काम भएको छ। बहुउद्देश्यीय भवन करिब अर्बको प्रोजेक्ट हो। सम्झौताको क्रममा रहेको छ। बस टर्मिनल र बहुउद्देश्यीय भवन उपमहानगरपालिकाको आन्तरिक स्रोत बढाउने प्रोजेक्ट पनि हो। संघ र प्रदेशमा मात्र भर नपरी आफ्नो स्रोत विकास गर्नको लागि हामी लागेका छौं। यसबाट वार्षिक करोडौं रुपैयाँ नगरपालिकालाई आम्दानी हुन्छ। काम गर्दा के के कुराको चुनौती आयो ? मैले चै त्यस्तो ठूलो चुनौती महसुस गरेको छैन। किनभने म २०४३ मा वडाध्यक्ष र जिल्ला समिति सदस्य भए। दुई पटक उपमेयर भएर काम गरे। कर्मचारी साथीहरू पनि चिनेकै थिए। काम गर्ने तौरतरिका पनि थाहा थियो। जनप्रतिनिधिको नीतिगत निर्णय कार्यान्वयन गर्ने कर्मचारीले हो। अन्यत्र के छ थाहा छैन। हेटौंडा उपमहानगरपालिकामा कर्मचारीको राम्रो सहयोग र सम्बन्ध छ। हामी विकास निर्माणको काममा अग्रपंक्तिमा छौं। पेस्की फस्र्याेट राम्रो भएको छ। यसको श्रेय कर्मचारीलाई पनि जान्छ। मुख्य कुरा त नागरिकको अपेक्षा बुभ्नु पर्छ। उनीहरूले चाहेकालाई सम्बोधन गरे चुनौती छैन। तपाईं उपमेयर हुँदा हेटौंडा हरित नगरीको रूपमा चिनियो। कसरी सम्भव भयो यो ? म २०४९ मा उपमेयर हुँदा नगरपालिकालाई सहयोग गर्ने एमएसएमडी प्रोजेक्टले भारतको मुम्बई भ्रमण गराएको थियो। त्यहाँ रहेको दादर रोडमा के देखियो भने घरमा भएका सबैले एक व्यक्ति एक रूख रोप्नुपर्ने रहेछ। म हेटौंडा आएपछि मेयर डोरमणि पौडेलसँग कुरा गरे। सडक दायाँबायाँ अशोकको बिरुवा रोप्ने काम भयो। अहिले पनि हेटौंडालाई फूलैफूलको सहर बनाउने उद्देश्यले १९ वटै वडामा फूल र बोटबिरुवा लगाउने काम भएको छ। बस्नको लागि सडक दायाँबायाँ सिमेन्टको बेन्चको व्यवस्था गरिएको छ। हेटौंडामा सरसफाइ, रूख, बोटबिरुवा र फूलहरूको कारण पर्यटकसमेत बढेका छन्। आन्तरिक स्रोत बढाउन के के काम गर्नुभएको छ ? केन्द्र र प्रदेशकै भरमा पालिका चलाउनुपर्दा विकासका सबै अपेक्षा पूरा गर्न सकिएको छ त ? हामीसँग आन्तरिक स्रोत राम्रै छ। गत आर्थिक वर्षमा मात्र ३५ करोड आन्तरिक आम्दानी उठाएका छौं। कोभिडले केही कम भएको छ। हामी केन्द्र र प्रदेशको मात्र भर पर्दैनौं। हामीलाई चुनौती भनेको पाँच वटा गाविस मिलेर बनेको नयाँ वडाहरूमा खानेपानी, बाटो, बिजुली अभाव थियो। त्यो पूर्ति गर्न सफल भएका छौं। उदाहरणको लागि १९ नम्बर वडा विकट थियो। त्यहाँ दुई वटा सहरी स्वास्थ्य केन्द्र बनाएका छौं। सडक खोलिएको छ। सम्भव भएसम्म कालोपत्रे पनि गरिएको छ। बढी फोकस साबिकको गाविसहरूमा गरिएको छ। हिँड्दा पनि लड्ने ठाउमाँ सडक बनेर पिचसमेत भएको छ। चार वर्षमा नै जादुको छडीले जस्तो काम त हुँदैन। तर ग्रामीण भेगमा विगतमा भन्दा राम्रो काम भएको सुन्नमा आएको छ। विकटका बस्तीहरूमा पनि सडक, खानेपानी, बिजुली पुगेको छ। त्यसैले हामीले पुरानो ११ वटा वडाभन्दा बाहिर रहेको नयाँ वडाहरूमा बढी ध्यान दिएका छौं। विकास निर्माण त अमेरिकामा पनि पुगेको छैन। चार वर्षमा नै जादुको छडीले जस्तो काम त हुँदैन। तर ग्रामीण भेगमा विगतमा भन्दा राम्रो काम भएको सुन्नमा आएको छ। शिक्षा र कृषिको क्षेत्रमा सुधारका के कस्ता काम भएका छन् ?हामीले काम गर्ने धेरै क्षेत्र छन्। कृषि र पशुपालनमा हामीले राम्रो लगानी गरेका छौं। ब्रोयर बाख्रा, गाई वितरणदेखि अनुदान दिएका छौं। सामुदायिक विद्यालयहरूमा पहिलादेखि नै अंग्रेजी माध्यमबाट पढाइ भइरहेको छ। त्यसमा पुराना शिक्षक सबैले अंग्रेजीबाट पढाउन नसक्ने भएकाले केही नयाँ शिक्षक राख्नुपर्दा आर्थिक भार छ। तर धेरै निजीबाट सामुदायिकमा विद्यार्थी थपिएका छन्। सामुदायिकमा भएको आकर्षणले कतिपय निजी विद्यालय बन्द हुने अवस्थामा पुगेका छन्। शिक्षा क्षेत्रको गुणस्तर वृद्धिको लागि विज्ञहरूसँग बसेर पनि हामी काम गरिरहेका छौं। नगरमा स्वास्थ्य सेवाको सुधारमा कति काम भएका छन् ?हेटौंडा अस्पताल प्रदेश मातहत छ। तर मेरो नगरभित्र भएको अस्पताल अहिले धेरै राम्रो भएको छ। समग्रमा भन्दा हेटौंडाको स्वास्थ्य क्षेत्र धेरै राम्रो भएको छ। हाम्रो पहलमा हेटौंडा अस्पतालमा डाइलाइसिस सेन्टर बनाएका छौं। त्यहाँ अब १० वटा डाइलाइसिस मेसिन हुन्छ। त्यहाँ निःशुल्क सेवा हुन्छ। हामीले अक्सिजन प्लान्ट पनि बनाएका छौं। पूर्ण रूपमा हेटौंडा अस्पताल सुधार भएको त नभनौं धेरै राम्रो भएको छ। नगरभित्र व्यवस्थित बसोबासको योजना छैन। किन उपमहानगरपालिकाले जथाभावी प्लटिङहरू रोक्न सकेन ?मैले चार वर्षमा अनुभव गरेको कुरा, हाम्रा कानुनहरू यति जटिल छन्। ठेक्का लगायो भने पाँच वर्षसम्म पनि ठेकेदारले झुलाइरहन्छ। ठेकेदारलाई मोबिलाइजेसन पैसा दिनाले त्यो पैसा अन्यत्र लगानी भइरहेको छ। हामी निर्वाचित हुने बित्तिकै प्लटिङ रोक्यौं। तर अंशबन्डाको नाममा प्लटिङ भइरह्यो। हामीले रोकेर पनि भएन। अहिले कृषियोग्य जमिनमा प्लटिङ रोकेर अन्य स्थानमा प्लटिङ गर्न दिन थालेका छौं। अंशबन्डाको नाममा प्लटिङ नरोकिँदा नगरपालिकाको राजस्व मात्र गुम्यो। हाम्रो नीति, नियमले नै काम गर्न दिएन। जग्गा खण्डीकरणबारे केन्द्र सरकारले कडा प्रावधान र नीति ल्याउन जरुरी छ। त्यसो भए स्थानीय सरकारलाई थप बलियो र अधिकार सम्पन्न बनाउन के गर्नुपर्छ ?मेरो पार्टीको धारणा होइन मेरो व्यक्तिगत धारणा हो। मैले भन्नुपर्दा स्थानीय तहलाई अझ अधिकार सम्पन्न र बलियो बनाउनुपर्छ। त्यसको लागि संघीय सरकार ठीक छ। यो प्रदेश सरकारलाई अझै मजबुत बनाउनुपर्छ। तीन करोड जनसंख्या भएको देशमा सात वटा प्रदेश सरकार खर्चको भार मात्रै बढेको छ। यसलाई व्यवस्थित गर्नुपर्छ। प्रदेशले पनि तहसँग समन्वय गरेर काम गर्नुपर्छ। अनि मात्रै तह अझै बलियो बन्छ। हेटौंडा बजारको सडक फराकिलो बनाउन अझै सकिएको छैन, तपाईंको कार्यकालमा यो काम हुन्छ कि हुँदैन ?यसमा चाहि धेरै चर्चा भइसकेको छ। कुरा उठ्छ, सेलाउँछ मात्र। ३१ मिटरभित्र बनेका संरचनाका घरधनीले ३० वर्षअघि हेटौंडा नगरपालिकासँग ३१ मिटरभित्रको संरचना गैरकानुनी हो। सरकारले चाहेको बेला आफ्नै खर्चमा भत्काउनेछु भनेर सबै जग्गाधनीले नगरपालिकासँग सम्झौता गरेको कागज हामीसँग सुरक्षित छ। त्यो बेला म आफैं उपमेयर थिए। बिना मुआब्जा भत्काउने उहाँहरूको सम्झौतालाई टेकेर हामीले भत्काउन सक्छौं। अझै मुआब्जाको कुरा गरेर अदालतमा मुद्दा दिएको छ। कस्तो अदालत हो, वर्षौंसम्म मुद्दा पनि विचाराधीन हुन्छन्। मेरो हेटौंडा बजार भत्काउनैपर्छ भन्ने पनि छैन। बाइपास बनाए पनि हुन्छ तर विकल्प दिइहाल्नुपर्यो। उपमहानगरपालिकाले चाहेमा घर भत्काउन सक्छ। तर हामीले संघीय सरकारलाई ध्यानाकर्षण गराइरहेको विषय भनेको छिटो निकास देऊ भनेको हो। संघीय सरकारले उनीहरूको पनि व्यवस्थापन गरोस् भनेर हामीले कुरिरहेका छौं।"
दसैं मनाउन रेमिट्यान्स,"काठमाडौं : साउदीमा कार्यरत रोल्पाका नन्दकुमार डाँगीले असोज दोस्रो साता घरमा पैसा पठाए। दसैं खर्चका लागि पैसा पठाएको उनको भनाइ छ। उनले परिवारलाई दसैं खर्च गर्न ४० हजार रुपैयाँ पठाएको बताए। त्यो पैसा श्रीमती, आमाबुवा, भाइबहिनीलाई लुगाफाटो किन्न, मिठोमसिनो खान र रमाइलो गर्नका लागि पठाएको हुँ उनले भने। अरु बेला भने ऋण तिर्न या अन्य प्रयोजनका लागि पैसा पठाउने गरेपनि अहिले भने दसैं खर्चका लागि मात्रै पठाएको उनी बताउँछन्। नेपाल रेमिट्यान्स एसोसिएसनका अध्यक्ष सुमन पोखरेलका अनुसार असोज लागेपछि रेमिट्यान्स बढेको छ। विगतको तुलनामा साउन र भदौमा रेमिट्यान्स घटे पनि असोज लागेपछि रेमिट्यान्स बढ्यो। दसैं लागेपछि वैदेशिक रोजजारीमा रहेका श्रमिकले घरमा रेमिट्यान्स पठाएकाले यस्तो भएको हो। नेपालजस्तो विकासोन्मुख देशमा रेमिट्यान्सको आम्दानीले वैदेशिक मुद्रा आर्जनको स्रोत बढाउँछ। रेमिट्यान्सबाट आम्दानी वृद्धि हुँदा राज्यको चालु खातामा वैदेशिक मुद्राको सञ्चिति बढ्छ। यसले गरिबी घटाउन सहयोग हुन्छ। कोभिड लागेसँगै विश्व बैंकले समेत रेमिट्यान्स घट्ने अनुमान गरेको थियो। तर नेपालमा कोभिडपछि रेमिट्यान्स घट्नुको साटो बढयो। उत्पादन कम हुँदा निर्यातको तुलनामा आयात अत्याधिक भएकाले अर्थतन्त्र सन्तुलनमा ल्याउन रेमिट्यान्सले ठूलो योगदान दिएको छ। श्रमविज्ञ डागणेश गुरुङ रेमिट्यान्सले मुलुक धानेको ठान्छन्। २५ प्रतिशत भन्दा बढी योगदान गर्नु चानचुने नभएको उनी बताउँछन्। तर, सरकारले वैदेशिक रोजगारीलाई व्यवस्थित, मर्यादित र पारदर्शी गराउन कहिल्यै नसोचेको बताउँछन्। सरकारले विदेश जाने नागरिकलाई केन्द्रविन्दुमा राख्न सकेको छैन। जसले गर्दा श्रमिक थोरै तलबमा श्रम बेच्न बाध्य छन्। उनीहरूले दुःख गरे अनुसारको पारिश्रमिक छैन। थोरै पारिश्रमिकले गन्तव्य मुलुकमै जीवन धान्न धौधौ परिररहेको अवस्था छ। उनीहरूले दिनमा १८ घण्टासम्म कठोर मेहनत गरेर जेनतेन रेमिट्यान्स पठाइरहेका छन्। तर, राज्यले उनीहरूको हितका लागि कहिल्यै आवाज उठाउन सकेको छैन। सरकारले सस्तो लोकप्रियताका लागि फ्रि भिसा, फ्रि टिकट घोषणा गर्यो। सेवा शुल्क १० हजारभन्दा बढी लिन नपाउने व्यवस्था गर्यो। यसले श्रमिकलाई राहत होइन झन् अप्ठ्यारो बनाएको छ। म्यानपावर तथा दलालले चर्काे शुल्क उठाउन छोडेका छैनन्। एक अध्ययनले देखाएअनुसार श्रमिक वैदेशिक रोजगारीमा जान १ लाखभन्दा बढी तिर्नुपरेको पाइएको थियो। महिनौंसम्म काम गर्दा पनि आफू आउँदा लागेको खर्च तिर्न नसकी श्रमिक आजित भइसकेका छन्। श्रमविज्ञ डागुरुङ रेमिट्यान्स बढाउन पहिला श्रमिकलाई दक्ष बनाउनुपर्ने, दोस्रो दक्ष भइसकेपछि न्यूनतम तलबभन्दा भन्दा घटीमा नजाने अडान लिन सक्नुपर्ने बताउँछन्। उनका अनुसार यसो गर्दा पनि रेमिट्यान्स बढ्न सक्छ। वर्षेनी ५ लाख युवा श्रम बजारमा आउँछन्। कोभिड अघिसम्म बर्सेनि साढे ४ लाख युवा वैदेशिक रोजगारीका लागि विभिन्न मुलुक पुग्ने गरेका थिए। कोभिडपछि भने त्यो संख्या घटेर १ लाख ६६ हजारमा झरेको छ। सरकारले बाध्यात्मक वैदेशिक रोजगारी अन्त्य गर्ने घोषणा गरे पनि सफल हुन सकेको छैन। हातमुख जोड्नमात्रै विदेश जानेको संख्या अधिक छ। ३ महिना पनि खान नपुग्ने परिवार छाक टार्नकै लागि भए पनि भारत जाने गरेका छन्। सरकारले कहिल्यै पनि भारतको रोजगारीलाई भने सम्बोधन गरेको छैन। भारतमा जाने श्रमिकको तथ्यांक छैन। उनीहरूको बिमा तथा सेवासुविधा पनि छैन। लाखौं व्यक्ति कामकै खोजीमा भारत पुग्छन्। रेमिट्यान्स पठाउने मुलुकमध्ये भारत पनि अग्रस्थानमा आउँछ। तर, भारतको रोजगारीलाई व्यवस्थित गर्न नसक्दा लाखौं श्रमिकको बेहाल भएको छ। भारतबाट रेमिट्यान्स पठाउन पनि झन्झट छ। रेमिट्यान्सले गरिबी निवारण गर्न ठूलो सघाउ पुर्याएको छ। जीवनस्तर अन्त्यन्त कमजोर परिवारको जीवनमा सुधार आएको छ। वैदेशिक रोजगारीमा गएका परिवारले आर्थिक हैसियत राम्रै बनाएका छन्। लामो समय वैदेशिक रोजगारीमा रहँदा पठाउने रेमिट्यान्सले उसको घरखर्च मात्र चलेको छैन। सम्पत्ति जोड्न, लगानी गरी आर्थिक वृद्धि गर्न समेत सघाउ पुगेको छ। वैदेशिक रोजगार विभागका अनुसार हालसम्म वैदेशिक रोजगारीमा जानका लागि ५५ लाखभन्दा बढीले श्रम स्वीकृति लिएका छन्। विशेष कारण बाहेक श्रम स्वीकृति लिनेमध्ये ९९९ प्रतिशत वैदेशिक रोजगारीमा जाने गरेको पाइएको छ। रेमिट्यान्सले सम्बन्धित परिवार मात्रै पालिएका छैनन्। राज्य सञ्चालनमा समेत सहज भएको छ। यसले देशको आर्थिक अवस्थामा रचनात्मक प्रभाव पारेको छ। रेमिट्यान्स प्राप्त गर्ने परिवारको क्रयशक्ति बढेको छ। उपभोग गर्ने क्षमता बढेको छ। घरजग्गा, घडेरी तथा सम्पत्ति जोड्ने क्रम पनि बढेको छ। त्यतिमात्र नभई विदेशमा कमाएको ज्ञान, सीप, क्षमता र अनुभव उपयोग भएको छ। उत्पादनमूलक क्षेत्रमा लगानी पनि भएको छ। जसले आर्थिक चलायमान हुन सघाउ पुगेको छ। रेमिट्यान्सले उपभोग्य वस्तुका साथै बैंक, बिमा, पर्यटन, विद्यालय, सवारीसाधानलगायतका क्षेत्रलाई सञ्चालन गर्न सहज बनाएको छ। केन्द्रीय तथ्यांक विभागका अनुसार वैदेशिक रोजगारीबाट प्राप्त रकम ५६ प्रतिशत घरधुरीमा पुग्छ। यो तथ्यांक जनगणना २०६८ को हो। त्यसपछिका दिनमा वैदेशिक रोजगारी झन् बढेको छ। कोभिडले पछिल्ला दिनमा केही प्रभाव पारेपनि नेपालको मुख्य आम्दानीको स्रोत रेमिट्यान्स नै हो। रेमिट्यान्सको ठूलो रकम दैनिक उपभोग्य क्षेत्रमै खर्च भइरहेको छ। यसो हुनु पनि स्वभाविकै हो। वैदेशिक रोजगारीमा निम्न वर्गका व्यक्तिको बाहुल्यता हुने भएकाले उसको परिवारको सम्पूर्ण खर्चको स्रोत वैदेशिक रोजगारी नै हुने गरेको छ। श्रमविज्ञ पूर्णचन्द्र भट्टराई रेमिट्यान्सले समाज रुपान्तरणमा उल्लेख्य भूमिका निर्वाह गर्न सकेको बताउँछन्। रेमिट्यान्स बढाउन वैदेशिक रोजगारीमा जाने सम्पूर्ण व्यक्तिलाई सीपमूलक तालिम दिनुपर्ने उनी ठान्छन्। नेपाली कामदारका प्रमुख गन्तव्य खाडी र मलेसियाबाट प्रतिव्यक्ति औसत मासिक २२ हजार रुपैयाँ रेमिट्यान्स आउने गरेको पाइएको छ। उनीहरूलाई सीप सिकाएर औसतमा ६० हजार आम्दानी गर्न सक्ने वातावरण बनाउन सरकारले ध्यान दिनुपर्ने विज्ञको सुझाव छ। गन्तव्य मुलुकबाट रेमिट्यान्स पठाउन झन्झट हुनुका साथै शुल्क पनि महंगो छ। मोबाइलबाटै रेमिट्यान्स पठाउने व्यवस्था गर्नुपर्ने श्रमिकहरू बताउँछन्। वैदेशिक रोजगारीका क्रममा कुवेतमा रहेका शोभाराम उपाध्यायले रेमिट्यान्स पठाउने व्यवस्था सहज गर्नुपर्ने बताउँछन्। न्यूनतम शुल्कमा मोबाइलबाटै पैसा पठाउने व्यवस्था हुन सके धेरै श्रमिकले राहत पाउने उनको भनाइ छ। हरेक वर्ष साढे ८ खर्ब भन्दा बढी रेमिट्यान्स आइरहेको छ। साउनमा भने रेमिट्यान्स घटेको छ। सामान्यतया दसैं नजिकिएपछि रेमिट्यान्स बढ्थ्यो। तर, साउनमा रेमिट्यान्स ७५ अर्ब ९६ करोड मात्रै भित्रियो। यो गत वर्षभन्दा १८१ प्रतिशतले कम हो। भदौ र असोजको हालसम्म कति रेमिट्यान्स आयो भन्ने विषयमा राष्ट्र बैंकले तथ्यांक सार्वजनिक गरिसकेको छैन। गत आर्थिक वर्षमा ९ खर्ब ६१ अर्ब रेमिट्यान्स आएको थियो। अघिल्लो आर्थिक वर्ष २०७६७७ मा भने ८ खर्ब ७५ अर्ब रेमिट्यान्स भित्रिएको थियो। सरकारले फर्कने कामदारको तथ्यांक पनि राख्न सकेको छैन। जसले गर्दा श्रम स्वीकृति लिएर गएकामध्ये कति फर्किए, कति उतै छन्, यकिन तथ्यांक छैन। सरकारले खुला गरेका सबै मुलुकमा नेपाली श्रमिक पुगेका छन्। फर्किनेको संख्या यकिन नभए पनि ठूलो हिस्सा अझै वैदेशिक रोजगारीमै रहेको जानकारहरू बताउँछन्। प्रवासमा पनि दसैंप्रवासमा पनि दसैं मनाउने चलन बढ्दै गएको छ। नेपाली समुदायको जनघनत्व बढी भएको ठाउँमा आफूभन्दा मान्यजनबाट टिका थाप्ने, खसी काट्ने चलन बढ्दै गएको छ। दसैंको समयमा कतिपय कम्पनीले बिदा पनि दिन थालेका छन्। बिदा नपाउने नेपालीले साप्ताहिक बिदाका दिन भएपनि दसैं मनाउने गरेको अनुभव सुनाउँछन्। दुवईमा कार्यरत जिके दंगालीले हरेक दसैंमा रौनक छाउने बताउँछन्। नेपाली समुदाय अधिक हुने भएकाले प्रवासमा पनि दसैं उत्साहमय हुने गरेको छ। खासगरी मलेसिया तथा खाडी मुलुकमा कार्यरत श्रमिकले प्रवासमा घुमफिर गर्ने, छुट्टी लिएर रमाइलो गर्ने, मान्यजनबाट टिका थाप्ने, खसी काट्ने चलन सुरु गरिसकेका छन्। दसैं मान्न स्वेदशकेही श्रमिक छुट्टी मिलाएर दसैं मान्न स्वदेश आउँछन्। तर, धेरैले त्यसरी दसैंमा आउन पाउँदैनन्। एउटै कम्पनीमा नेपाली समुदायको बाहुल्यता छ भने त्यहाँ दसैं लक्षित बिदा नपाइन सक्ने प्रवासमा कार्यरत नेपालीहरू बताउँछन्। चालू आर्थिक वर्षदेखि सरकारले स्वदेश फर्कने श्रमिकको पनि तथ्यांक राख्न थालेको जनाएको छ। वैदेशिक रोजगार बोर्डको श्रम डेक्सले फर्कने कामदारको तथ्यांक राख्न थाले पनि साउनदेखि हालसम्म कति फर्किए भन्ने तथ्यांक सार्वजनिक गरेको छैन। कोभिडपछि रोजगारी गुमाएर स्वदेश पर्कनेको संख्या करिब ६ लाख पुगेको सीसीएमसीले जनाएको छ।"
"मन्त्रालय भागबण्डा टुंगियो, कसलाई कुन ?","काठमाडौं : सत्तागठबन्धनबीच मन्त्रालयको संख्या र नाममा भागबण्डा टुंगिएको छ। गठबन्धनका शीर्ष नेताहरूको मंगलबार बसेको बैठकले छिट्टै मन्त्रीपरिषदलाई पूर्णता दिने समेत निर्णय गरेको छ। कांग्रेसले ८, माओवादीले ५, नेकपा एकीकृत समाजवादी र जसपाले ४४ मन्त्रालय लिने सहमति भएको हो। कांग्रेसले गृह, परराष्ट्र र कानुन, स्वास्थ्य तथा जनसंख्या मन्त्रालय लिइसकेको छ। अब, सञ्चार तथा सुचना प्रविधि, रक्षा, महिला तथा बालबालिका र युवा तथा खेलकुद मन्त्रालय कांग्रेसले लिनेछ। प्रधानमन्त्री देउवा, माओवादी अध्यक्ष प्रचण्ड, नेकपा (एस) का अध्यक्ष नेपाल तथा जसपा अध्यक्ष उपेन्द्र यादवसहित सत्तारुढ दलका नेताहरूको बैठक बसेको थियो। माओवादी केन्द्रले अर्थ र ऊर्जा, जलस्रोत तथा सिँचाइ मन्त्रालय लिइसकेको छ। माओवादीको भागमा शिक्षा तथा विज्ञान प्रविधि, खानेपानी, भूमि व्यवस्था तथा सहकारी मन्त्रालय लिनेछ। त्यस्तै एसले उद्योग वाणिज्य तथा आपूर्ति, शहरी विकास, श्रम रोजगार तथा सामजिक सुरक्षा र संस्कृति पर्यटन तथा नागरिक उड्डयन मन्त्रालय पाउने भएको छ। एसका सांसद विरोध खतिवडाले शीर्ष नेताको बैठकले मन्त्रालयको टुंगो लगाएको जानकारी दिए। शीर्ष नेताले मन्त्रालय टुंग्याउनु भो भन्ने जानकारी पाएको छु, उनले भने, कुन कुन मन्त्रालय भन्ने विषयमा चाँही अध्यक्षले बुधबार ब्रिफिङ गर्नुहुन्छ। जसपाले भौतिक पूर्वाधार, संघीय मामिला तथा सामान्य प्रशासन, वन तथा वातावरण र कृषि तथा पशुपन्छी मन्त्रालय पाएको छ। कांग्रेस, माओवादी केन्द्र र नेकपा (एस)ले एक एक राज्यमन्त्री पाउने सहमति भएको छ। गठबन्धनबीच जसपालाई उपसभामुख दिने सहमतिसमेत भएको छ। मन्त्रालयको टुंगो लागेसँगै गठबन्धनका दलहरू मन्त्री छनोटमा लागेका छन्। आकांक्षी धेरै भएकोले दलहरूलाई मन्त्री छान्न सहज भने छैन। मन्त्री बन्ने आकांक्षी धेरै छन्। माओवादी अध्यक्ष दाहालले त पटकपटक मन्त्री बनाउन पर्यो भनेर पार्टीका सांसदहरूले सताएको कुरा सार्वजनिक नै गरिसकेका छन्। आकांक्षी धेरै भएकाले जसपा अध्यक्ष यादवले राजनीतिक दल सम्बन्धी अध्यादेश निश्क्रिय नभएसम्म मन्त्रिपरिषद् विस्तार गनै मानेनन्। असोज २१ गते मन्त्रिपरिषदको विस्तार गर्ने सम्भावना रहेको छ। कांग्रेसबाट मिनेन्द्र रिजाल, तेजुलाल चौधरी, दिलेन्द्रप्रसाद बडु, उमाकान्त चौधरी, पुष्पा भुसाल, राजन केसी, किशोरसिंह राठौर, डिना उपाध्याय, मीन विश्वकर्मालगायत मन्त्रीका आकांक्षी छन्। त्यस्तै माओवादीबाट देबेन्द्र पौडेल, महेश्वर गहतराज र शशि श्रेष्ठको सम्भावना छ। त्यस्तै नेकपा एसबाट विरोध खतिवडाको नेतृत्वमा प्रेम आलेमगर ,रामकुमारी झाँक्री, जीवनराम श्रेष्ठ, मेटमणी चौधरी, किसान श्रेष्ठ र भवानी खापुङ मध्येबाटै मन्त्री बन्ने बताइएको छ। जसपाबाट ईस्तियाक राई, राजकिशोर यादव, रेणुकुमारी यादव, महेन्द्र यादव, प्रमोद साहलगायत चर्चामा छन्। नेकपा एस अध्यक्ष माधवकुमार नेपाल बिरामी परेका कारण केही दिनदेखि गठबन्धनको बैठक बस्न सकेको थिएन। प्रधानमन्त्री शेरबहादुर देउवा पनि पार्टीको महाधिवेशनमा व्यस्त थिए। प्रधानमन्त्री देउवाले सुरुमा कांग्रेस र माओवादी केन्द्रबाट २२ जनालाई मन्त्री बनाएका थिए। कांग्रेसबाट गृहमन्त्री बालकृष्ण खाँण र कानुन, न्याय तथा संसदीय मामिला मन्त्री ज्ञानेन्द्रबहादुर कार्की, माओवादीबाट अर्थमन्त्री जनार्दन शर्मा र ऊर्जा, जलस्रोत तथा सिँचाइ मन्त्रीमा पम्फा भुसाल सुरुवातमा नै मन्त्री भएका थिए। कांग्रेसका तर्फबाट स्वास्थ्य राज्यमन्त्री उमेश श्रेष्ठ साउन १० मा, परराष्ट्रमन्त्री डा नारायण खड्का असोज ६ मा नियुक्त भए।"
"भीड थामिनसक्नु, भाउ छोइनसक्नु","तुलसी सुवेदीसुनिता कार्कीममता थापा काठमाडौं । नेपालीको महान् चाड दसैं भोलि सुरु हुँदै छ। दसैं भन्नेबित्तिकै मीठो खाने, राम्रो लगाउने भन्ने बुझाइ छ। यो बेला आर्थिक स्तरअनुसार भान्सामा परिकार पाक्छन्। तर, दसैंको भान्सा बर्सेनि अरू बेलाभन्दा शतप्रतिशत महँगिँदै आएको छ। बजारमा खाद्यान्न, तरकारी, फलफूलदेखि लत्ताकपडासम्मको मूल्य अत्यधिक बढ्ने गरेको छ। दसैंमा अरू बेलाभन्दा बढी पैसा खर्च हुन्छ। ऋणधन गरेर भए पनि यो पर्व मनाउने चलन छ, पूर्वगभर्नर डा चिरञ्जीवी नेपाल भन्छन्, खर्च बढी हुँदा केही वस्तुको माग पनि बढी नै हुन्छ। वस्तु त त्यही हो बजारमा आउने। अनि, व्यवसायीले उपभोक्तासँग बढी पैसा आएको छ भनेर भाउ बढाउने गर्छन्। डा नेपालका अनुसार यो बेला बजारभाउ ३ सयदेखि ४ सय प्रतिशतसम्म बढ्ने गरेको छ। तर, कालोबजार तथा केही अन्य सामाजिक अपराध तथा सजाय ऐन २०३२ ले २० प्रतिशतभन्दा बढी लिन नहुने व्यवस्था गरेको छ। यसविरुद्ध कार्य गरे कानुनी कारबाही भोग्नुपर्ने हुन्छ। ऐनको दफा ३ (१) मा लेखिएको छ (१) दफा २ अन्तर्गत मोल निर्धारित भएकोमा बाहेक नेपाल सरकारले तोकेको कुनै मालवस्तुको व्यापार गर्ने व्यक्तिले मालवस्तु र व्यापारको प्रचलनअनुसार सामान्यतयाः सयकडा २० भन्दा बढी मुनाफा लिएको अवस्थामा वा अभावको लाभ उठाइ सो मालवस्तुको अनुचित नाफा लिई बिक्री गरेमा निजलाई एक वर्षसम्म कैद वा २ लाख ५० हजार रुपैयाँसम्म जरिवाना वा दुवै हुन सक्नेछ। तर, व्यावसायिक घरानाको हस्तक्षेप, फितलो अनुगमन, समान वितरण नहुनुजस्ता कारणले मूल्यवृद्धि नियन्त्रणबाहिर रहेको अर्थविद् बताउँछन्। पूर्वगभर्नर डा नेपाल हामीकहाँ उपभोक्ता सचेतना शून्य प्रायः रहेको बताउँछन्। सरकारले बजार भाउ नियन्त्रण गर्न सक्दैन, उनी भन्छन्, उपभोक्ताले किनिरहेका हुन्छन्। कोहीकेही बोल्दैनन्। बोल्नेबित्तिकै ऊ एक्लो हुन्छ। केही व्यापारीले कालोबजारी गर्छन्। बजारभाउ निर्धारण उत्पादनकर्ता र पैठारीकर्ताको हातमा हुने भएकाले सरकारले हस्तक्षेप गर्न नसक्ने वाणिज्य, आपूर्ति तथा उपभोक्ता संरक्षण विभागका प्रवक्ता शिवराज सेढाईं बताउँछन्। उपभोक्ता ठगी, कालोबजारीजस्ता विषयमा विभागको अनुगमन नपर्ने प्रवक्ता सेढाईंको भनाइ छ। उपभोक्ता ठगी प्रहरीले हेर्छ भने कालोबजारी जिल्ला प्रशासन कार्यालयले, सेढाईं भन्छन्, विभागले उपभोक्ता संरक्षण ऐन २०७५ अनुसार अनुचित व्यापारी क्रियाकलापको मात्र अनुगमन गर्छ। नेपाल राष्ट्र बैंकको चालू आर्थिक वर्षको पहिलो महिनाकै तथ्यांकले तरकारी, तेल, गेडागुडीको मूल्य बढेकोे देखाएको छ। अघिल्लो वर्षको तुलनामा उपभोक्ता मूल्यवृद्धि (मुद्रास्फीति) बढेर ४३५ प्रतिशत पुगेको छ। यो गत वर्ष सोही अवधिमा ३४९ प्रतिशत थियो। खाद्य वस्तुको होलसेल मूल्य अकासिएको छ। नेपाल खुद्रा व्यापार संघको भदौसम्मको तथ्यांकले वार्षिक मूल्यवृद्धि भएको देखाएको छ। तथ्यांकअनुसार तेलमै वार्षिक प्रतिलिटर ९० रुपैयाँसम्म बढेको छ। गेडागुडीमा वार्षिक १० देखि ४० रुपैयाँसम्म मूल्य बढेको छ। तेल गत वर्ष भदौ मसान्तमा प्रतिलिटर १ सय ५० रुपैयाँमा पाइन्थ्यो। यसपटक २ सय ४० पुगेको छ। भुटेको तोरी तेलको मूल्य प्रतिलिटर २ सय ७५ थियो। तर, अहिले ३ सय ६० पुगेको छ। यो वृद्धि गत वर्षको तुलनामा ३०९१ प्रतिशतले बढी हो। काँचो तोरीको तेल प्रतिलिटर १ सय ८० थियो। अहिले २ सय ६० पुगेको छ। यसको वार्षिक वृद्धिदर ४४४४ प्रतिशत हो। सनफ्लावर तेलको मूल्य प्रतिलिटर १ सय ६४ बाट २ सय ५० पुगेको छ। घिउ र गेडागुडीको मूल्य पनि उत्तिकै महँगिएको छ। डाल्डा घिउ प्रतिलिटर ७५ रुपैयाँले बढेर २ सय २० रुपैयाँ पुगेको छ। गत भदौको तुलनामा गेडागुडी किलोमा २० देखि ४० रुपैयाँले वृद्धि भएको छ। संघका पूर्वअध्यक्ष पवित्र बज्राचार्य चाडपर्व नजिकिन थालेकाले महँगी बढेको बताउँछन्। सरकारले ठूला पसललाई अनुगमन गर्न नसकेका कारण मूल्य बढेको उनको भनाइ छ। तेलको मूल्यवृद्धि अस्वाभाविक रूपमा बढ्नुको कारण उत्पादक हुन्, उनी भन्छन्, तेल उत्पादन गर्ने करिब २० वटा कम्पनी छन्। उत्पादकहरूले सिन्डिकेट लगाएकाले अस्वाभाविक मूल्य बढेको हो। सरकारले गलत गर्नेलाई कारबाही गर्न सकेन। साना व्यवसायीलाई मात्रै कारबाही गरेर मूल्य नियन्त्रण हुँदैन। उपभोक्ता अधिकार संरक्षण मञ्चका अध्यक्ष माधव तिमिल्सिनाले भने चाडपर्वमा बजारमा बढी कारोबार हुने भएकाले व्यवसायीले चलखेल गर्न सक्ने बताउँछन् । केही व्यवसायीले यही बेला मौका छोप्ने गर्दा मूल्यमा असर परेको पक्कै हो, अध्यक्ष तिमिल्सिना भन्छन्, मूल्यवृद्धिको कारण खोज्दै सरकार जिम्मेवार भएर नियन्त्रण गर्न जरुरी छ। तरकारी झन् छोइनसक्नुदसैं भान्सामा तरकारीका भेराइटीले मुख्य स्थान पाउने गरेका छन्। माछामासुसँगै अन्य परिकार पनि बन्ने हुँदा हरियो तरकारीको मूल्य पनि अकासिएको छ। यसपटक मौसमी तरकारीकै मूल्य अधिक छ। यद्यपि केही हरियो तरकारीको भने मूल्य नियन्त्रणमा आउन थालेको छ। फर्सी, लौका, खुर्सानीजस्ता कृषिउपजको मूल्य गत वर्षको तुलनामा नियन्त्रण भएको छ। तर, तिते करेला, च्याउ, ताजा माछा, टमाटरको मूल्य बढेको छ। दुई साताअघि गोलभेंडाको सुपथ मूल्य प्रतिकिलो ३० रुपैयाँ थियो। तर, अहिले अधिकतम ६५ रुपैयाँ पुगेको छ। लसुन सुकेको प्रतिकिलो २ सय ५० रुपैयाँ छ। गत वर्ष यही अवधिसम्म १ सय ७० रुपैयाँसम्ममा पाइन्थ्यो। हरियो लसुन किलोको ३ सय ५० रुपैयाँसम्ममा पाइन्छ। गत वर्ष २ सय ५० रुपैयाँ थियो। घिउसिमिको भाउ दोब्बरले बढेको छ। गत वर्ष १०० रुपैयाँ किलो पाइनेमा २ सयसम्म पुगेको छ। यस्तै तिते करेला पनि यसपटक बजारमा धेरै महँगो रहयो। गत वर्ष प्रतिकिलो ९५ मा पाइन्थ्यो भने अहिले १ सय पुगेको छ। यो सुपथ मूल्य हो। खुद्रा पसलमा पुग्दा ग्राहक धेरै महँगोमा पर्छन्। सामान्यतयाः सुपथ मूल्यमा खरिद गरेर खुद्रा व्यवसायीले २० प्रतिशत नाफा थप्न पाउँछन्। ऐन उल्लंघन गर्न नहुने कालीमाटी फलफूल तथा तरकारी बजार विकास समितिका प्रवक्ता विनय श्रेष्ठ बताउँछन्। वर्षायामको उत्पादन सकिने अवस्था र हिउँदे नआइसकेकाले पनि बजारमा तुलनात्मक रूपमा महँगो भएको उनको तर्क छ। ताजा तरकारी कम आएको छ तर बजारमा माग धेरै छ। अहिले बजारमा आएर मूल्य बढेको होइन किसानबाटै महँगोमा आएको छ, उनी भन्छन्, यो वर्ष उत्पादन पनि पातलिएकै हो। वर्षामा भारतमा पनि खासै उत्पादन हुँदैन। हिउँद लागेपछि भारतबाट तरकारी आयात बढ्छ। हिउँदमा मूल्य घट्न सक्छ। उनका अनुसार प्रत्यक दिन करिब ८ सयदेखि ९ सय टन तरकारी कालीमाटीमा भित्रिने गरेको छ। खसीबोका मासुको मूल्यमा उस्तैदसैंलाई आधा लाख खसीबोका भित्रिइसकेका छन्। चौपाया खरिदबिक्री सेवा संघका अध्यक्ष दीपक थापाका अनुसार घटस्थापनामा बिक्री सुरु हुनेछ। गत वर्ष ४५ हजारभन्दा बढी खसीबोका भित्रिएको थियो। यस वर्ष पनि सोही हारहारी बिक्री हुन सक्ने थापा बताउँछन्। गत वर्ष लोकल खसी ६ सय ६० रुपैयाँ प्रतिकिलो थियो। अहिले पनि ६ सय ७० देखि ७ सय रुपैयाँसम्म उपभोक्ताले पाउनेछन्। व्यापारीले प्रतिकिलो २० रुपैयाँ नाफा राख्छन्। कोभिड, बाढीपहिरो लगायतका कारण व्यापारीले सहज ढंगले खसीबोका ल्याउन पाएका छैनन्। अध्यक्ष थापाका अनुसार मागका आधारमा खसीबोका भित्रिने गर्छन्। मागअनुसार पूर्ति गर्न तयार छौं। व्यापारीहरू तयारी अवस्थामा छन्। व्यापारी ठाउँठाउँमा गएका छन्, उनी भन्छन्, घटस्थापनादेखि कति खपत हुन्छ भन्ने थाहा होला। सल्यान, सुर्खेत, कोहलपुर, बर्दिया, सिन्धुपाल्चोक, ओखलढुंगा, नुवाकोट, धादिङलगायतका खसीबोका आउँछन्। स्वदेशीले नधानेमा इन्डियाबाट पनि लिने गरेको उनको भनाइ छ। खाद्य व्यवस्था तथा व्यापार कम्पनीले २ हजार खसीबोका ल्याउने तयारी गरेको छ। गत वर्षको तुलनामा धेरै मूल्य फरक नपर्ने गरी मूल्यमा हस्तक्षेप गर्ने उद्देश्यले कम्पनीले हरेक वर्ष खसीबोका ल्याउने गरेको छ। कम्पनीको बिक्री वितरण प्रमुख भीमबहादुर थापा दाङ र मकवानपुरबाट एकएक हजार खसीबोका ल्याउने तयारी रहेको सुनाउँछन्। मुस्ताङबाट च्यांग्रा ल्याउने योजना भए पनि संभावना नरहेको कम्पनीले जनाएको छ। कम्पनीले तोकिएको मूल्यभन्दा प्रतिकिलो १० रुपैयाँ छुट दिन्छ। गत वर्षकै हाराहारी खरिद गरी केही बढी मूल्यमा कम्पनीले उपभोक्तालाई बिक्री गर्छ। बल्खु, टुकुचाका खसी पसलेलाई आधार बनाएर कम्पनीले केही सस्तोमा जिउँदो खसीबोका तथा च्याङ्ग्राको बिक्री मूल्य तय गर्छ। यातायात भाडा २८ प्रतिशत महँगियोपेट्रोलियम पदार्थको मूल्य बढेसँगै स्थल यातायातको भाडा पनि महँगिएको छ। यातायात भाडा २८ प्रतिशतसम्म बढेको यातायात व्यवस्था विभागले जानकारी दिएको छ। त्यस्तै पहाडी बाटोमा सञ्चालन हुने मालबाहक सवारीमा २० प्रतिशत र तराईको बाटोमा सञ्चालन हुने मालबाहक सवारीसाधनको भाडा २६ प्रतिशतले बढेको छ। सरकारले गत असार २७ गते निर्णय गरी लामो दूरीका सार्वजनिक सवारी साधानको भाडा बढाएको थियो। यात्रुले साउन १ गतेदेखि बढेको भाडा तिर्दैै आएका छन्। भाडा बढे पनि दसैं मनाउन उपत्यका छोड्नेहरूको चाप देखिन्छ। सरकारले असोज २१ गतेदेखि रुट परमिट खुला गरेको छ। दसैंलक्षित बुकिङ पनि बढेको उनको भनाइ छ। यसपालिको दसैंको यात्रा सडकका कारण भने बिजोग हुने देखिएको छ। लगातारको वर्षाका कारण राजमार्गहरू अस्तव्यस्त बनेका छन्। नेपाल यातायात व्यवसायी राष्ट्रिय महासंघका महासचिव सरोज सिटौला यात्रा गर्न सडकले हैरान पारेको बताउँछन्। यात्रुको चाप बढेको छ, महासचिव सिटौला भन्छन्, सडककै कारण ८१० घण्टा थप लाग्ने गरेको छ। सडक अस्तव्यस्त भएकाले सवारी आवागमनमा सास्ती खेप्नुपरेको सिटौलाको भनाइ छ। अस्थायी मर्मतसम्भारमा ध्यान दिनुपर्ने उनी बताउँछन्। एकतर्फी मात्रै हुँदा राति आउँछन्, राति नै फर्किनुपर्ने अवस्था छ, उनी भन्छन्, गाडी मर्मत, चालकलाई आराम नपुग्ने स्थिति भएको छ। ००० चाडपर्वमा किन बढ्छ मूल्य ?दसैंमा अरू बेलाभन्दा बढी पैसा खर्च हुन्छ। ऋणधन गरेर भए पनि यो पर्व मनाउने चलन छ। खर्च गर्न भनेरै सरकार तथा निजी क्षेत्रले बोनस रकम दिने गर्छन्। खर्च बढी हुँदा केही वस्तुको माग पनि बढी नै हुन्छ। वस्तु त त्यही हो बजारमा आउने। अनि व्यवसायीले उपभोक्तासँग बढी पैसा आएको छ भनेर भाउ बढाउने गर्छन्। हाम्रोमा उपभोक्ता सचेतना प्रायः शून्य छ। सरकारले बजार भाउ नियन्त्रण गर्न सक्दैन। २० प्रतिशतभन्दा बढी मूल्यवृद्धि गर्न नपाइने कानुन छ। तर, बजारमा ३ सय ४ प्रतिशत बढीमा बेचिरहेका हुन्छन्। उपभोक्ताले किनिरहेका हुन्छन्। कोहीकेही बोल्दैनन्। बोल्नेबित्तिकै ऊ एक्लो हुन्छ। हाम्रो उपभोक्ता समाज ज्यादै कमजोर छ। मौका हेरेर बदमासी गर्छन्। केही व्यापारीले कालोबजारी गर्छन्। अझ सरकार कमजोर भएको बेलामा झन् बढी हुन्छ।  डाचिरञ्जीवी नेपाल, पूर्वगभर्नर बजार मूल्यका विषय गुनासो आएपछि सरकारी निकायलाई घचघच्याउनु हाम्रो दायित्व हो। तर, सरकारी संयन्त्रले जुन अनुपातमा काम गर्नुपर्ने हो त्यसरी गरेको छैन। व्यवसायीले सधैं विपत्ति, चाडपर्वमा सिन्डिकेड गरी मूल्य बढाउने गर्छन्। सरकारी निकायले काम नगर्ने, बजार अनुगमनका काम सिजनल हुनेजस्ता कारणले प्रभावकारी नभएको हो। सरकारी निकायमा व्यवसायी पक्ष हावी हुँदा मूल्यवृद्धि भएको हो। कानुन पालनामा कडाइ गर्नुपर्ने हो। उपभोक्ता संरक्षण ऐन २०७५, कालोबजारी नियन्त्रण ऐन २०३२, खाद्य ऐन २०२३, स्तरीय नापतौल ऐन २०२७ लगायत क्षेत्रगत रूपमा नै कानुनको व्यवस्था छ। तर, पूर्णरूपमा कार्यान्वयन भने हुन सकेको छैन।  माधव तिमिल्सिना, अध्यक्ष, उपभोक्ता अधिकार अनुसन्धान मञ्च अन्तर्राष्ट्रिय मूल्य निर्धारणको मान्यता भनेको माग र आपूर्ति सन्तुलन हो। अहिलेको सन्दर्भमा माग बढी तर आयात पहिलाको मात्रामा हुने हुँदा मूल्य बढ्न जान्छ। यो स्वाभाविक हो। तर, जहिले पनि व्यवसायीलाई कालोबजारी, नाफाखोरी भन्ने शब्द प्रयोग गरिन्छ। व्यवसायी पनि नागरिक हो। ऊ एउटा वस्तुको विक्रेता भए पनि अरू वस्तुको क्रेता नै हो। सबै व्यापारीलाई एउटा बास्केटमा हाल्न हुँदैन। व्यापारीलाई थिच्यो कि पैसा आउँछ भन्ने सरकार, कर्मचारीतन्त्र, पार्टीगत धारणा रहँदै आएको छ। हामी एटीएम मेसिन होइनौं।  दुर्गाराज श्रेष्ठ, उपाध्यक्ष, नेपाल उद्योग वाणिज्य महासंघ बागमती प्रदेश  बजार मूल्य कि उत्पादकले तोक्छन् कि आयातकर्ताले। उनीहरूले भाउ बढाए बजारमा बढ्छ। उनीहरूले घटाए भाउ घट्छ। अरूले भाउ बढाउन र घटाउन सक्दैन। हरेक वर्ष ठूला व्यापारी जो उत्पादन पनि गर्छन् र आयात पनि गर्छन् उनीहरूले दसैं, तिहारमा जुनजुन चिजको खपत बढी हुन्छ त्यसको मूल्य बढाउने गर्छन्। यसमा सरकारलाई कुनै मतलब छैन। अनुगमन गर्ने, जाँच गर्ने जस्ता काम साह्रै नै फितलो छ।  पवित्रा बज्राचार्य, पूर्वअध्यक्ष खुद्रा व्यापार संघ"
"मन्त्रालय भागबण्डा टुंगियो, कसलाई कुन ?","काठमाडौं : सत्तागठबन्धनबीच मन्त्रालयको संख्या र नाममा भागबण्डा टुंगिएको छ। गठबन्धनका शीर्ष नेताहरूको मंगलबार बसेको बैठकले छिट्टै मन्त्रीपरिषदलाई पूर्णता दिने समेत निर्णय गरेको छ। कांग्रेसले ८, माओवादीले ५, नेकपा एकीकृत समाजवादी र जसपाले ४४ मन्त्रालय लिने सहमति भएको हो। कांग्रेसले गृह, परराष्ट्र र कानुन, स्वास्थ्य तथा जनसंख्या मन्त्रालय लिइसकेको छ। अब, सञ्चार तथा सुचना प्रविधि, रक्षा, महिला तथा बालबालिका र युवा तथा खेलकुद मन्त्रालय कांग्रेसले लिनेछ। प्रधानमन्त्री देउवा, माओवादी अध्यक्ष प्रचण्ड, नेकपा (एस) का अध्यक्ष नेपाल तथा जसपा अध्यक्ष उपेन्द्र यादवसहित सत्तारुढ दलका नेताहरूको बैठक बसेको थियो। माओवादी केन्द्रले अर्थ र ऊर्जा, जलस्रोत तथा सिँचाइ मन्त्रालय लिइसकेको छ। माओवादीको भागमा शिक्षा तथा विज्ञान प्रविधि, खानेपानी, भूमि व्यवस्था तथा सहकारी मन्त्रालय लिनेछ। त्यस्तै एसले उद्योग वाणिज्य तथा आपूर्ति, शहरी विकास, श्रम रोजगार तथा सामजिक सुरक्षा र संस्कृति पर्यटन तथा नागरिक उड्डयन मन्त्रालय पाउने भएको छ। एसका सांसद विरोध खतिवडाले शीर्ष नेताको बैठकले मन्त्रालयको टुंगो लगाएको जानकारी दिए। शीर्ष नेताले मन्त्रालय टुंग्याउनु भो भन्ने जानकारी पाएको छु, उनले भने, कुन कुन मन्त्रालय भन्ने विषयमा चाँही अध्यक्षले बुधबार ब्रिफिङ गर्नुहुन्छ। जसपाले भौतिक पूर्वाधार, संघीय मामिला तथा सामान्य प्रशासन, वन तथा वातावरण र कृषि तथा पशुपन्छी मन्त्रालय पाएको छ। कांग्रेस, माओवादी केन्द्र र नेकपा (एस)ले एक एक राज्यमन्त्री पाउने सहमति भएको छ। गठबन्धनबीच जसपालाई उपसभामुख दिने सहमतिसमेत भएको छ। मन्त्रालयको टुंगो लागेसँगै गठबन्धनका दलहरू मन्त्री छनोटमा लागेका छन्। आकांक्षी धेरै भएकोले दलहरूलाई मन्त्री छान्न सहज भने छैन। मन्त्री बन्ने आकांक्षी धेरै छन्। माओवादी अध्यक्ष दाहालले त पटकपटक मन्त्री बनाउन पर्यो भनेर पार्टीका सांसदहरूले सताएको कुरा सार्वजनिक नै गरिसकेका छन्। आकांक्षी धेरै भएकाले जसपा अध्यक्ष यादवले राजनीतिक दल सम्बन्धी अध्यादेश निश्क्रिय नभएसम्म मन्त्रिपरिषद् विस्तार गनै मानेनन्। असोज २१ गते मन्त्रिपरिषदको विस्तार गर्ने सम्भावना रहेको छ। कांग्रेसबाट मिनेन्द्र रिजाल, तेजुलाल चौधरी, दिलेन्द्रप्रसाद बडु, उमाकान्त चौधरी, पुष्पा भुसाल, राजन केसी, किशोरसिंह राठौर, डिना उपाध्याय, मीन विश्वकर्मालगायत मन्त्रीका आकांक्षी छन्। त्यस्तै माओवादीबाट देबेन्द्र पौडेल, महेश्वर गहतराज र शशि श्रेष्ठको सम्भावना छ। त्यस्तै नेकपा एसबाट विरोध खतिवडाको नेतृत्वमा प्रेम आलेमगर ,रामकुमारी झाँक्री, जीवनराम श्रेष्ठ, मेटमणी चौधरी, किसान श्रेष्ठ र भवानी खापुङ मध्येबाटै मन्त्री बन्ने बताइएको छ। जसपाबाट ईस्तियाक राई, राजकिशोर यादव, रेणुकुमारी यादव, महेन्द्र यादव, प्रमोद साहलगायत चर्चामा छन्। नेकपा एस अध्यक्ष माधवकुमार नेपाल बिरामी परेका कारण केही दिनदेखि गठबन्धनको बैठक बस्न सकेको थिएन। प्रधानमन्त्री शेरबहादुर देउवा पनि पार्टीको महाधिवेशनमा व्यस्त थिए। प्रधानमन्त्री देउवाले सुरुमा कांग्रेस र माओवादी केन्द्रबाट २२ जनालाई मन्त्री बनाएका थिए। कांग्रेसबाट गृहमन्त्री बालकृष्ण खाँण र कानुन, न्याय तथा संसदीय मामिला मन्त्री ज्ञानेन्द्रबहादुर कार्की, माओवादीबाट अर्थमन्त्री जनार्दन शर्मा र ऊर्जा, जलस्रोत तथा सिँचाइ मन्त्रीमा पम्फा भुसाल सुरुवातमा नै मन्त्री भएका थिए। कांग्रेसका तर्फबाट स्वास्थ्य राज्यमन्त्री उमेश श्रेष्ठ साउन १० मा, परराष्ट्रमन्त्री डा नारायण खड्का असोज ६ मा नियुक्त भए।"
नागरिकको अपेक्षा बुझे काम गर्न सहज छ,"तत्कालीन मध्यमाञ्चल विकास क्षेत्रको क्षेत्रीय सदरमुकामसमेत रहेको मुलुकको मध्यभागमा पर्ने हेटौंडा २०२६ सालमा नगर पञ्चायत घोषणा गरिएको थियो। हाल बागमती प्रदेशको राजधानी रहेको हेटौंडा उपमहानगरपालिका २६१ वर्ग किलोमिटरमा फैलिएको छ। १९ वटा वडा भएको हेटौंडा उपमहानगरपालिका देशकै हरित उपमहानगरपालिका पनि हो। दुई पटक उपमेयर भएर काम गरिसकेको हेटौंडा उपमहानगरपालिकाका प्रमुख (मेयर) हरिबहादुर महतसँग उपमहानगरपालिकाको विकास, हाल भइरहेको काम र चुनौतीका विषयमा अन्नपूर्णकर्मी कृष्ण सारु मगरले गरेको कुराकानी। तपाईं हेटौंडा उपमहानगरपालिकाको मेयर भएको चार वर्ष बित्यो। कस्तो रह्यो अनुभव ? यो अवधिमा महत्वपूर्ण के के काम भएका छन् ?हामीले निश्चित पार्टीबाट घोषणापत्र नगरवासीलाई सुनाएर देखाएर चुनाव जितेका हौं। सोहीअनुसार काम भइरहेका छन्। हामीले त्यसमा भएका ठूला बहुवर्षीय योजनाहरू सुरु गरिसकेका छौं। उदाहरणको लागि हेटौंडा बस टर्मिनल। देशकै अत्याधुनिक बस टर्मिनलको २५ प्रतिशत काम सकिसकेको छ। टोनी हेगन पार्क, कर्रा करिडोर सुरु गरिसकेका छौं। अहिले पनि हेटौंडालाई फूलैफूलको सहर बनाउने उद्देश्यले १९ वटै वडामा बोटबिरुवा लगाउने काम भएको छ। बहुउद्देश्यीय भवन करिब अर्बको प्रोजेक्ट हो। सम्झौताको क्रममा रहेको छ। बस टर्मिनल र बहुउद्देश्यीय भवन उपमहानगरपालिकाको आन्तरिक स्रोत बढाउने प्रोजेक्ट पनि हो। संघ र प्रदेशमा मात्र भर नपरी आफ्नो स्रोत विकास गर्नको लागि हामी लागेका छौं। यसबाट वार्षिक करोडौं रुपैयाँ नगरपालिकालाई आम्दानी हुन्छ। काम गर्दा के के कुराको चुनौती आयो ? मैले चै त्यस्तो ठूलो चुनौती महसुस गरेको छैन। किनभने म २०४३ मा वडाध्यक्ष र जिल्ला समिति सदस्य भए। दुई पटक उपमेयर भएर काम गरे। कर्मचारी साथीहरू पनि चिनेकै थिए। काम गर्ने तौरतरिका पनि थाहा थियो। जनप्रतिनिधिको नीतिगत निर्णय कार्यान्वयन गर्ने कर्मचारीले हो। अन्यत्र के छ थाहा छैन। हेटौंडा उपमहानगरपालिकामा कर्मचारीको राम्रो सहयोग र सम्बन्ध छ। हामी विकास निर्माणको काममा अग्रपंक्तिमा छौं। पेस्की फस्र्याेट राम्रो भएको छ। यसको श्रेय कर्मचारीलाई पनि जान्छ। मुख्य कुरा त नागरिकको अपेक्षा बुभ्नु पर्छ। उनीहरूले चाहेकालाई सम्बोधन गरे चुनौती छैन। तपाईं उपमेयर हुँदा हेटौंडा हरित नगरीको रूपमा चिनियो। कसरी सम्भव भयो यो ? म २०४९ मा उपमेयर हुँदा नगरपालिकालाई सहयोग गर्ने एमएसएमडी प्रोजेक्टले भारतको मुम्बई भ्रमण गराएको थियो। त्यहाँ रहेको दादर रोडमा के देखियो भने घरमा भएका सबैले एक व्यक्ति एक रूख रोप्नुपर्ने रहेछ। म हेटौंडा आएपछि मेयर डोरमणि पौडेलसँग कुरा गरे। सडक दायाँबायाँ अशोकको बिरुवा रोप्ने काम भयो। अहिले पनि हेटौंडालाई फूलैफूलको सहर बनाउने उद्देश्यले १९ वटै वडामा फूल र बोटबिरुवा लगाउने काम भएको छ। बस्नको लागि सडक दायाँबायाँ सिमेन्टको बेन्चको व्यवस्था गरिएको छ। हेटौंडामा सरसफाइ, रूख, बोटबिरुवा र फूलहरूको कारण पर्यटकसमेत बढेका छन्। आन्तरिक स्रोत बढाउन के के काम गर्नुभएको छ ? केन्द्र र प्रदेशकै भरमा पालिका चलाउनुपर्दा विकासका सबै अपेक्षा पूरा गर्न सकिएको छ त ? हामीसँग आन्तरिक स्रोत राम्रै छ। गत आर्थिक वर्षमा मात्र ३५ करोड आन्तरिक आम्दानी उठाएका छौं। कोभिडले केही कम भएको छ। हामी केन्द्र र प्रदेशको मात्र भर पर्दैनौं। हामीलाई चुनौती भनेको पाँच वटा गाविस मिलेर बनेको नयाँ वडाहरूमा खानेपानी, बाटो, बिजुली अभाव थियो। त्यो पूर्ति गर्न सफल भएका छौं। उदाहरणको लागि १९ नम्बर वडा विकट थियो। त्यहाँ दुई वटा सहरी स्वास्थ्य केन्द्र बनाएका छौं। सडक खोलिएको छ। सम्भव भएसम्म कालोपत्रे पनि गरिएको छ। बढी फोकस साबिकको गाविसहरूमा गरिएको छ। हिँड्दा पनि लड्ने ठाउमाँ सडक बनेर पिचसमेत भएको छ। चार वर्षमा नै जादुको छडीले जस्तो काम त हुँदैन। तर ग्रामीण भेगमा विगतमा भन्दा राम्रो काम भएको सुन्नमा आएको छ। विकटका बस्तीहरूमा पनि सडक, खानेपानी, बिजुली पुगेको छ। त्यसैले हामीले पुरानो ११ वटा वडाभन्दा बाहिर रहेको नयाँ वडाहरूमा बढी ध्यान दिएका छौं। विकास निर्माण त अमेरिकामा पनि पुगेको छैन। चार वर्षमा नै जादुको छडीले जस्तो काम त हुँदैन। तर ग्रामीण भेगमा विगतमा भन्दा राम्रो काम भएको सुन्नमा आएको छ। शिक्षा र कृषिको क्षेत्रमा सुधारका के कस्ता काम भएका छन् ?हामीले काम गर्ने धेरै क्षेत्र छन्। कृषि र पशुपालनमा हामीले राम्रो लगानी गरेका छौं। ब्रोयर बाख्रा, गाई वितरणदेखि अनुदान दिएका छौं। सामुदायिक विद्यालयहरूमा पहिलादेखि नै अंग्रेजी माध्यमबाट पढाइ भइरहेको छ। त्यसमा पुराना शिक्षक सबैले अंग्रेजीबाट पढाउन नसक्ने भएकाले केही नयाँ शिक्षक राख्नुपर्दा आर्थिक भार छ। तर धेरै निजीबाट सामुदायिकमा विद्यार्थी थपिएका छन्। सामुदायिकमा भएको आकर्षणले कतिपय निजी विद्यालय बन्द हुने अवस्थामा पुगेका छन्। शिक्षा क्षेत्रको गुणस्तर वृद्धिको लागि विज्ञहरूसँग बसेर पनि हामी काम गरिरहेका छौं। नगरमा स्वास्थ्य सेवाको सुधारमा कति काम भएका छन् ?हेटौंडा अस्पताल प्रदेश मातहत छ। तर मेरो नगरभित्र भएको अस्पताल अहिले धेरै राम्रो भएको छ। समग्रमा भन्दा हेटौंडाको स्वास्थ्य क्षेत्र धेरै राम्रो भएको छ। हाम्रो पहलमा हेटौंडा अस्पतालमा डाइलाइसिस सेन्टर बनाएका छौं। त्यहाँ अब १० वटा डाइलाइसिस मेसिन हुन्छ। त्यहाँ निःशुल्क सेवा हुन्छ। हामीले अक्सिजन प्लान्ट पनि बनाएका छौं। पूर्ण रूपमा हेटौंडा अस्पताल सुधार भएको त नभनौं धेरै राम्रो भएको छ। नगरभित्र व्यवस्थित बसोबासको योजना छैन। किन उपमहानगरपालिकाले जथाभावी प्लटिङहरू रोक्न सकेन ?मैले चार वर्षमा अनुभव गरेको कुरा, हाम्रा कानुनहरू यति जटिल छन्। ठेक्का लगायो भने पाँच वर्षसम्म पनि ठेकेदारले झुलाइरहन्छ। ठेकेदारलाई मोबिलाइजेसन पैसा दिनाले त्यो पैसा अन्यत्र लगानी भइरहेको छ। हामी निर्वाचित हुने बित्तिकै प्लटिङ रोक्यौं। तर अंशबन्डाको नाममा प्लटिङ भइरह्यो। हामीले रोकेर पनि भएन। अहिले कृषियोग्य जमिनमा प्लटिङ रोकेर अन्य स्थानमा प्लटिङ गर्न दिन थालेका छौं। अंशबन्डाको नाममा प्लटिङ नरोकिँदा नगरपालिकाको राजस्व मात्र गुम्यो। हाम्रो नीति, नियमले नै काम गर्न दिएन। जग्गा खण्डीकरणबारे केन्द्र सरकारले कडा प्रावधान र नीति ल्याउन जरुरी छ। त्यसो भए स्थानीय सरकारलाई थप बलियो र अधिकार सम्पन्न बनाउन के गर्नुपर्छ ?मेरो पार्टीको धारणा होइन मेरो व्यक्तिगत धारणा हो। मैले भन्नुपर्दा स्थानीय तहलाई अझ अधिकार सम्पन्न र बलियो बनाउनुपर्छ। त्यसको लागि संघीय सरकार ठीक छ। यो प्रदेश सरकारलाई अझै मजबुत बनाउनुपर्छ। तीन करोड जनसंख्या भएको देशमा सात वटा प्रदेश सरकार खर्चको भार मात्रै बढेको छ। यसलाई व्यवस्थित गर्नुपर्छ। प्रदेशले पनि तहसँग समन्वय गरेर काम गर्नुपर्छ। अनि मात्रै तह अझै बलियो बन्छ। हेटौंडा बजारको सडक फराकिलो बनाउन अझै सकिएको छैन, तपाईंको कार्यकालमा यो काम हुन्छ कि हुँदैन ?यसमा चाहि धेरै चर्चा भइसकेको छ। कुरा उठ्छ, सेलाउँछ मात्र। ३१ मिटरभित्र बनेका संरचनाका घरधनीले ३० वर्षअघि हेटौंडा नगरपालिकासँग ३१ मिटरभित्रको संरचना गैरकानुनी हो। सरकारले चाहेको बेला आफ्नै खर्चमा भत्काउनेछु भनेर सबै जग्गाधनीले नगरपालिकासँग सम्झौता गरेको कागज हामीसँग सुरक्षित छ। त्यो बेला म आफैं उपमेयर थिए। बिना मुआब्जा भत्काउने उहाँहरूको सम्झौतालाई टेकेर हामीले भत्काउन सक्छौं। अझै मुआब्जाको कुरा गरेर अदालतमा मुद्दा दिएको छ। कस्तो अदालत हो, वर्षौंसम्म मुद्दा पनि विचाराधीन हुन्छन्। मेरो हेटौंडा बजार भत्काउनैपर्छ भन्ने पनि छैन। बाइपास बनाए पनि हुन्छ तर विकल्प दिइहाल्नुपर्यो। उपमहानगरपालिकाले चाहेमा घर भत्काउन सक्छ। तर हामीले संघीय सरकारलाई ध्यानाकर्षण गराइरहेको विषय भनेको छिटो निकास देऊ भनेको हो। संघीय सरकारले उनीहरूको पनि व्यवस्थापन गरोस् भनेर हामीले कुरिरहेका छौं।"
"भीड थामिनसक्नु, भाउ छोइनसक्नु","तुलसी सुवेदीसुनिता कार्कीममता थापा काठमाडौं । नेपालीको महान् चाड दसैं भोलि सुरु हुँदै छ। दसैं भन्नेबित्तिकै मीठो खाने, राम्रो लगाउने भन्ने बुझाइ छ। यो बेला आर्थिक स्तरअनुसार भान्सामा परिकार पाक्छन्। तर, दसैंको भान्सा बर्सेनि अरू बेलाभन्दा शतप्रतिशत महँगिँदै आएको छ। बजारमा खाद्यान्न, तरकारी, फलफूलदेखि लत्ताकपडासम्मको मूल्य अत्यधिक बढ्ने गरेको छ। दसैंमा अरू बेलाभन्दा बढी पैसा खर्च हुन्छ। ऋणधन गरेर भए पनि यो पर्व मनाउने चलन छ, पूर्वगभर्नर डा चिरञ्जीवी नेपाल भन्छन्, खर्च बढी हुँदा केही वस्तुको माग पनि बढी नै हुन्छ। वस्तु त त्यही हो बजारमा आउने। अनि, व्यवसायीले उपभोक्तासँग बढी पैसा आएको छ भनेर भाउ बढाउने गर्छन्। डा नेपालका अनुसार यो बेला बजारभाउ ३ सयदेखि ४ सय प्रतिशतसम्म बढ्ने गरेको छ। तर, कालोबजार तथा केही अन्य सामाजिक अपराध तथा सजाय ऐन २०३२ ले २० प्रतिशतभन्दा बढी लिन नहुने व्यवस्था गरेको छ। यसविरुद्ध कार्य गरे कानुनी कारबाही भोग्नुपर्ने हुन्छ। ऐनको दफा ३ (१) मा लेखिएको छ (१) दफा २ अन्तर्गत मोल निर्धारित भएकोमा बाहेक नेपाल सरकारले तोकेको कुनै मालवस्तुको व्यापार गर्ने व्यक्तिले मालवस्तु र व्यापारको प्रचलनअनुसार सामान्यतयाः सयकडा २० भन्दा बढी मुनाफा लिएको अवस्थामा वा अभावको लाभ उठाइ सो मालवस्तुको अनुचित नाफा लिई बिक्री गरेमा निजलाई एक वर्षसम्म कैद वा २ लाख ५० हजार रुपैयाँसम्म जरिवाना वा दुवै हुन सक्नेछ। तर, व्यावसायिक घरानाको हस्तक्षेप, फितलो अनुगमन, समान वितरण नहुनुजस्ता कारणले मूल्यवृद्धि नियन्त्रणबाहिर रहेको अर्थविद् बताउँछन्। पूर्वगभर्नर डा नेपाल हामीकहाँ उपभोक्ता सचेतना शून्य प्रायः रहेको बताउँछन्। सरकारले बजार भाउ नियन्त्रण गर्न सक्दैन, उनी भन्छन्, उपभोक्ताले किनिरहेका हुन्छन्। कोहीकेही बोल्दैनन्। बोल्नेबित्तिकै ऊ एक्लो हुन्छ। केही व्यापारीले कालोबजारी गर्छन्। बजारभाउ निर्धारण उत्पादनकर्ता र पैठारीकर्ताको हातमा हुने भएकाले सरकारले हस्तक्षेप गर्न नसक्ने वाणिज्य, आपूर्ति तथा उपभोक्ता संरक्षण विभागका प्रवक्ता शिवराज सेढाईं बताउँछन्। उपभोक्ता ठगी, कालोबजारीजस्ता विषयमा विभागको अनुगमन नपर्ने प्रवक्ता सेढाईंको भनाइ छ। उपभोक्ता ठगी प्रहरीले हेर्छ भने कालोबजारी जिल्ला प्रशासन कार्यालयले, सेढाईं भन्छन्, विभागले उपभोक्ता संरक्षण ऐन २०७५ अनुसार अनुचित व्यापारी क्रियाकलापको मात्र अनुगमन गर्छ। नेपाल राष्ट्र बैंकको चालू आर्थिक वर्षको पहिलो महिनाकै तथ्यांकले तरकारी, तेल, गेडागुडीको मूल्य बढेकोे देखाएको छ। अघिल्लो वर्षको तुलनामा उपभोक्ता मूल्यवृद्धि (मुद्रास्फीति) बढेर ४३५ प्रतिशत पुगेको छ। यो गत वर्ष सोही अवधिमा ३४९ प्रतिशत थियो। खाद्य वस्तुको होलसेल मूल्य अकासिएको छ। नेपाल खुद्रा व्यापार संघको भदौसम्मको तथ्यांकले वार्षिक मूल्यवृद्धि भएको देखाएको छ। तथ्यांकअनुसार तेलमै वार्षिक प्रतिलिटर ९० रुपैयाँसम्म बढेको छ। गेडागुडीमा वार्षिक १० देखि ४० रुपैयाँसम्म मूल्य बढेको छ। तेल गत वर्ष भदौ मसान्तमा प्रतिलिटर १ सय ५० रुपैयाँमा पाइन्थ्यो। यसपटक २ सय ४० पुगेको छ। भुटेको तोरी तेलको मूल्य प्रतिलिटर २ सय ७५ थियो। तर, अहिले ३ सय ६० पुगेको छ। यो वृद्धि गत वर्षको तुलनामा ३०९१ प्रतिशतले बढी हो। काँचो तोरीको तेल प्रतिलिटर १ सय ८० थियो। अहिले २ सय ६० पुगेको छ। यसको वार्षिक वृद्धिदर ४४४४ प्रतिशत हो। सनफ्लावर तेलको मूल्य प्रतिलिटर १ सय ६४ बाट २ सय ५० पुगेको छ। घिउ र गेडागुडीको मूल्य पनि उत्तिकै महँगिएको छ। डाल्डा घिउ प्रतिलिटर ७५ रुपैयाँले बढेर २ सय २० रुपैयाँ पुगेको छ। गत भदौको तुलनामा गेडागुडी किलोमा २० देखि ४० रुपैयाँले वृद्धि भएको छ। संघका पूर्वअध्यक्ष पवित्र बज्राचार्य चाडपर्व नजिकिन थालेकाले महँगी बढेको बताउँछन्। सरकारले ठूला पसललाई अनुगमन गर्न नसकेका कारण मूल्य बढेको उनको भनाइ छ। तेलको मूल्यवृद्धि अस्वाभाविक रूपमा बढ्नुको कारण उत्पादक हुन्, उनी भन्छन्, तेल उत्पादन गर्ने करिब २० वटा कम्पनी छन्। उत्पादकहरूले सिन्डिकेट लगाएकाले अस्वाभाविक मूल्य बढेको हो। सरकारले गलत गर्नेलाई कारबाही गर्न सकेन। साना व्यवसायीलाई मात्रै कारबाही गरेर मूल्य नियन्त्रण हुँदैन। उपभोक्ता अधिकार संरक्षण मञ्चका अध्यक्ष माधव तिमिल्सिनाले भने चाडपर्वमा बजारमा बढी कारोबार हुने भएकाले व्यवसायीले चलखेल गर्न सक्ने बताउँछन् । केही व्यवसायीले यही बेला मौका छोप्ने गर्दा मूल्यमा असर परेको पक्कै हो, अध्यक्ष तिमिल्सिना भन्छन्, मूल्यवृद्धिको कारण खोज्दै सरकार जिम्मेवार भएर नियन्त्रण गर्न जरुरी छ। तरकारी झन् छोइनसक्नुदसैं भान्सामा तरकारीका भेराइटीले मुख्य स्थान पाउने गरेका छन्। माछामासुसँगै अन्य परिकार पनि बन्ने हुँदा हरियो तरकारीको मूल्य पनि अकासिएको छ। यसपटक मौसमी तरकारीकै मूल्य अधिक छ। यद्यपि केही हरियो तरकारीको भने मूल्य नियन्त्रणमा आउन थालेको छ। फर्सी, लौका, खुर्सानीजस्ता कृषिउपजको मूल्य गत वर्षको तुलनामा नियन्त्रण भएको छ। तर, तिते करेला, च्याउ, ताजा माछा, टमाटरको मूल्य बढेको छ। दुई साताअघि गोलभेंडाको सुपथ मूल्य प्रतिकिलो ३० रुपैयाँ थियो। तर, अहिले अधिकतम ६५ रुपैयाँ पुगेको छ। लसुन सुकेको प्रतिकिलो २ सय ५० रुपैयाँ छ। गत वर्ष यही अवधिसम्म १ सय ७० रुपैयाँसम्ममा पाइन्थ्यो। हरियो लसुन किलोको ३ सय ५० रुपैयाँसम्ममा पाइन्छ। गत वर्ष २ सय ५० रुपैयाँ थियो। घिउसिमिको भाउ दोब्बरले बढेको छ। गत वर्ष १०० रुपैयाँ किलो पाइनेमा २ सयसम्म पुगेको छ। यस्तै तिते करेला पनि यसपटक बजारमा धेरै महँगो रहयो। गत वर्ष प्रतिकिलो ९५ मा पाइन्थ्यो भने अहिले १ सय पुगेको छ। यो सुपथ मूल्य हो। खुद्रा पसलमा पुग्दा ग्राहक धेरै महँगोमा पर्छन्। सामान्यतयाः सुपथ मूल्यमा खरिद गरेर खुद्रा व्यवसायीले २० प्रतिशत नाफा थप्न पाउँछन्। ऐन उल्लंघन गर्न नहुने कालीमाटी फलफूल तथा तरकारी बजार विकास समितिका प्रवक्ता विनय श्रेष्ठ बताउँछन्। वर्षायामको उत्पादन सकिने अवस्था र हिउँदे नआइसकेकाले पनि बजारमा तुलनात्मक रूपमा महँगो भएको उनको तर्क छ। ताजा तरकारी कम आएको छ तर बजारमा माग धेरै छ। अहिले बजारमा आएर मूल्य बढेको होइन किसानबाटै महँगोमा आएको छ, उनी भन्छन्, यो वर्ष उत्पादन पनि पातलिएकै हो। वर्षामा भारतमा पनि खासै उत्पादन हुँदैन। हिउँद लागेपछि भारतबाट तरकारी आयात बढ्छ। हिउँदमा मूल्य घट्न सक्छ। उनका अनुसार प्रत्यक दिन करिब ८ सयदेखि ९ सय टन तरकारी कालीमाटीमा भित्रिने गरेको छ। खसीबोका मासुको मूल्यमा उस्तैदसैंलाई आधा लाख खसीबोका भित्रिइसकेका छन्। चौपाया खरिदबिक्री सेवा संघका अध्यक्ष दीपक थापाका अनुसार घटस्थापनामा बिक्री सुरु हुनेछ। गत वर्ष ४५ हजारभन्दा बढी खसीबोका भित्रिएको थियो। यस वर्ष पनि सोही हारहारी बिक्री हुन सक्ने थापा बताउँछन्। गत वर्ष लोकल खसी ६ सय ६० रुपैयाँ प्रतिकिलो थियो। अहिले पनि ६ सय ७० देखि ७ सय रुपैयाँसम्म उपभोक्ताले पाउनेछन्। व्यापारीले प्रतिकिलो २० रुपैयाँ नाफा राख्छन्। कोभिड, बाढीपहिरो लगायतका कारण व्यापारीले सहज ढंगले खसीबोका ल्याउन पाएका छैनन्। अध्यक्ष थापाका अनुसार मागका आधारमा खसीबोका भित्रिने गर्छन्। मागअनुसार पूर्ति गर्न तयार छौं। व्यापारीहरू तयारी अवस्थामा छन्। व्यापारी ठाउँठाउँमा गएका छन्, उनी भन्छन्, घटस्थापनादेखि कति खपत हुन्छ भन्ने थाहा होला। सल्यान, सुर्खेत, कोहलपुर, बर्दिया, सिन्धुपाल्चोक, ओखलढुंगा, नुवाकोट, धादिङलगायतका खसीबोका आउँछन्। स्वदेशीले नधानेमा इन्डियाबाट पनि लिने गरेको उनको भनाइ छ। खाद्य व्यवस्था तथा व्यापार कम्पनीले २ हजार खसीबोका ल्याउने तयारी गरेको छ। गत वर्षको तुलनामा धेरै मूल्य फरक नपर्ने गरी मूल्यमा हस्तक्षेप गर्ने उद्देश्यले कम्पनीले हरेक वर्ष खसीबोका ल्याउने गरेको छ। कम्पनीको बिक्री वितरण प्रमुख भीमबहादुर थापा दाङ र मकवानपुरबाट एकएक हजार खसीबोका ल्याउने तयारी रहेको सुनाउँछन्। मुस्ताङबाट च्यांग्रा ल्याउने योजना भए पनि संभावना नरहेको कम्पनीले जनाएको छ। कम्पनीले तोकिएको मूल्यभन्दा प्रतिकिलो १० रुपैयाँ छुट दिन्छ। गत वर्षकै हाराहारी खरिद गरी केही बढी मूल्यमा कम्पनीले उपभोक्तालाई बिक्री गर्छ। बल्खु, टुकुचाका खसी पसलेलाई आधार बनाएर कम्पनीले केही सस्तोमा जिउँदो खसीबोका तथा च्याङ्ग्राको बिक्री मूल्य तय गर्छ। यातायात भाडा २८ प्रतिशत महँगियोपेट्रोलियम पदार्थको मूल्य बढेसँगै स्थल यातायातको भाडा पनि महँगिएको छ। यातायात भाडा २८ प्रतिशतसम्म बढेको यातायात व्यवस्था विभागले जानकारी दिएको छ। त्यस्तै पहाडी बाटोमा सञ्चालन हुने मालबाहक सवारीमा २० प्रतिशत र तराईको बाटोमा सञ्चालन हुने मालबाहक सवारीसाधनको भाडा २६ प्रतिशतले बढेको छ। सरकारले गत असार २७ गते निर्णय गरी लामो दूरीका सार्वजनिक सवारी साधानको भाडा बढाएको थियो। यात्रुले साउन १ गतेदेखि बढेको भाडा तिर्दैै आएका छन्। भाडा बढे पनि दसैं मनाउन उपत्यका छोड्नेहरूको चाप देखिन्छ। सरकारले असोज २१ गतेदेखि रुट परमिट खुला गरेको छ। दसैंलक्षित बुकिङ पनि बढेको उनको भनाइ छ। यसपालिको दसैंको यात्रा सडकका कारण भने बिजोग हुने देखिएको छ। लगातारको वर्षाका कारण राजमार्गहरू अस्तव्यस्त बनेका छन्। नेपाल यातायात व्यवसायी राष्ट्रिय महासंघका महासचिव सरोज सिटौला यात्रा गर्न सडकले हैरान पारेको बताउँछन्। यात्रुको चाप बढेको छ, महासचिव सिटौला भन्छन्, सडककै कारण ८१० घण्टा थप लाग्ने गरेको छ। सडक अस्तव्यस्त भएकाले सवारी आवागमनमा सास्ती खेप्नुपरेको सिटौलाको भनाइ छ। अस्थायी मर्मतसम्भारमा ध्यान दिनुपर्ने उनी बताउँछन्। एकतर्फी मात्रै हुँदा राति आउँछन्, राति नै फर्किनुपर्ने अवस्था छ, उनी भन्छन्, गाडी मर्मत, चालकलाई आराम नपुग्ने स्थिति भएको छ। ००० चाडपर्वमा किन बढ्छ मूल्य ?दसैंमा अरू बेलाभन्दा बढी पैसा खर्च हुन्छ। ऋणधन गरेर भए पनि यो पर्व मनाउने चलन छ। खर्च गर्न भनेरै सरकार तथा निजी क्षेत्रले बोनस रकम दिने गर्छन्। खर्च बढी हुँदा केही वस्तुको माग पनि बढी नै हुन्छ। वस्तु त त्यही हो बजारमा आउने। अनि व्यवसायीले उपभोक्तासँग बढी पैसा आएको छ भनेर भाउ बढाउने गर्छन्। हाम्रोमा उपभोक्ता सचेतना प्रायः शून्य छ। सरकारले बजार भाउ नियन्त्रण गर्न सक्दैन। २० प्रतिशतभन्दा बढी मूल्यवृद्धि गर्न नपाइने कानुन छ। तर, बजारमा ३ सय ४ प्रतिशत बढीमा बेचिरहेका हुन्छन्। उपभोक्ताले किनिरहेका हुन्छन्। कोहीकेही बोल्दैनन्। बोल्नेबित्तिकै ऊ एक्लो हुन्छ। हाम्रो उपभोक्ता समाज ज्यादै कमजोर छ। मौका हेरेर बदमासी गर्छन्। केही व्यापारीले कालोबजारी गर्छन्। अझ सरकार कमजोर भएको बेलामा झन् बढी हुन्छ।  डाचिरञ्जीवी नेपाल, पूर्वगभर्नर बजार मूल्यका विषय गुनासो आएपछि सरकारी निकायलाई घचघच्याउनु हाम्रो दायित्व हो। तर, सरकारी संयन्त्रले जुन अनुपातमा काम गर्नुपर्ने हो त्यसरी गरेको छैन। व्यवसायीले सधैं विपत्ति, चाडपर्वमा सिन्डिकेड गरी मूल्य बढाउने गर्छन्। सरकारी निकायले काम नगर्ने, बजार अनुगमनका काम सिजनल हुनेजस्ता कारणले प्रभावकारी नभएको हो। सरकारी निकायमा व्यवसायी पक्ष हावी हुँदा मूल्यवृद्धि भएको हो। कानुन पालनामा कडाइ गर्नुपर्ने हो। उपभोक्ता संरक्षण ऐन २०७५, कालोबजारी नियन्त्रण ऐन २०३२, खाद्य ऐन २०२३, स्तरीय नापतौल ऐन २०२७ लगायत क्षेत्रगत रूपमा नै कानुनको व्यवस्था छ। तर, पूर्णरूपमा कार्यान्वयन भने हुन सकेको छैन।  माधव तिमिल्सिना, अध्यक्ष, उपभोक्ता अधिकार अनुसन्धान मञ्च अन्तर्राष्ट्रिय मूल्य निर्धारणको मान्यता भनेको माग र आपूर्ति सन्तुलन हो। अहिलेको सन्दर्भमा माग बढी तर आयात पहिलाको मात्रामा हुने हुँदा मूल्य बढ्न जान्छ। यो स्वाभाविक हो। तर, जहिले पनि व्यवसायीलाई कालोबजारी, नाफाखोरी भन्ने शब्द प्रयोग गरिन्छ। व्यवसायी पनि नागरिक हो। ऊ एउटा वस्तुको विक्रेता भए पनि अरू वस्तुको क्रेता नै हो। सबै व्यापारीलाई एउटा बास्केटमा हाल्न हुँदैन। व्यापारीलाई थिच्यो कि पैसा आउँछ भन्ने सरकार, कर्मचारीतन्त्र, पार्टीगत धारणा रहँदै आएको छ। हामी एटीएम मेसिन होइनौं।  दुर्गाराज श्रेष्ठ, उपाध्यक्ष, नेपाल उद्योग वाणिज्य महासंघ बागमती प्रदेश  बजार मूल्य कि उत्पादकले तोक्छन् कि आयातकर्ताले। उनीहरूले भाउ बढाए बजारमा बढ्छ। उनीहरूले घटाए भाउ घट्छ। अरूले भाउ बढाउन र घटाउन सक्दैन। हरेक वर्ष ठूला व्यापारी जो उत्पादन पनि गर्छन् र आयात पनि गर्छन् उनीहरूले दसैं, तिहारमा जुनजुन चिजको खपत बढी हुन्छ त्यसको मूल्य बढाउने गर्छन्। यसमा सरकारलाई कुनै मतलब छैन। अनुगमन गर्ने, जाँच गर्ने जस्ता काम साह्रै नै फितलो छ।  पवित्रा बज्राचार्य, पूर्वअध्यक्ष खुद्रा व्यापार संघ"
दसैं मनाउन रेमिट्यान्स,"काठमाडौं : साउदीमा कार्यरत रोल्पाका नन्दकुमार डाँगीले असोज दोस्रो साता घरमा पैसा पठाए। दसैं खर्चका लागि पैसा पठाएको उनको भनाइ छ। उनले परिवारलाई दसैं खर्च गर्न ४० हजार रुपैयाँ पठाएको बताए। त्यो पैसा श्रीमती, आमाबुवा, भाइबहिनीलाई लुगाफाटो किन्न, मिठोमसिनो खान र रमाइलो गर्नका लागि पठाएको हुँ उनले भने। अरु बेला भने ऋण तिर्न या अन्य प्रयोजनका लागि पैसा पठाउने गरेपनि अहिले भने दसैं खर्चका लागि मात्रै पठाएको उनी बताउँछन्। नेपाल रेमिट्यान्स एसोसिएसनका अध्यक्ष सुमन पोखरेलका अनुसार असोज लागेपछि रेमिट्यान्स बढेको छ। विगतको तुलनामा साउन र भदौमा रेमिट्यान्स घटे पनि असोज लागेपछि रेमिट्यान्स बढ्यो। दसैं लागेपछि वैदेशिक रोजजारीमा रहेका श्रमिकले घरमा रेमिट्यान्स पठाएकाले यस्तो भएको हो। नेपालजस्तो विकासोन्मुख देशमा रेमिट्यान्सको आम्दानीले वैदेशिक मुद्रा आर्जनको स्रोत बढाउँछ। रेमिट्यान्सबाट आम्दानी वृद्धि हुँदा राज्यको चालु खातामा वैदेशिक मुद्राको सञ्चिति बढ्छ। यसले गरिबी घटाउन सहयोग हुन्छ। कोभिड लागेसँगै विश्व बैंकले समेत रेमिट्यान्स घट्ने अनुमान गरेको थियो। तर नेपालमा कोभिडपछि रेमिट्यान्स घट्नुको साटो बढयो। उत्पादन कम हुँदा निर्यातको तुलनामा आयात अत्याधिक भएकाले अर्थतन्त्र सन्तुलनमा ल्याउन रेमिट्यान्सले ठूलो योगदान दिएको छ। श्रमविज्ञ डागणेश गुरुङ रेमिट्यान्सले मुलुक धानेको ठान्छन्। २५ प्रतिशत भन्दा बढी योगदान गर्नु चानचुने नभएको उनी बताउँछन्। तर, सरकारले वैदेशिक रोजगारीलाई व्यवस्थित, मर्यादित र पारदर्शी गराउन कहिल्यै नसोचेको बताउँछन्। सरकारले विदेश जाने नागरिकलाई केन्द्रविन्दुमा राख्न सकेको छैन। जसले गर्दा श्रमिक थोरै तलबमा श्रम बेच्न बाध्य छन्। उनीहरूले दुःख गरे अनुसारको पारिश्रमिक छैन। थोरै पारिश्रमिकले गन्तव्य मुलुकमै जीवन धान्न धौधौ परिररहेको अवस्था छ। उनीहरूले दिनमा १८ घण्टासम्म कठोर मेहनत गरेर जेनतेन रेमिट्यान्स पठाइरहेका छन्। तर, राज्यले उनीहरूको हितका लागि कहिल्यै आवाज उठाउन सकेको छैन। सरकारले सस्तो लोकप्रियताका लागि फ्रि भिसा, फ्रि टिकट घोषणा गर्यो। सेवा शुल्क १० हजारभन्दा बढी लिन नपाउने व्यवस्था गर्यो। यसले श्रमिकलाई राहत होइन झन् अप्ठ्यारो बनाएको छ। म्यानपावर तथा दलालले चर्काे शुल्क उठाउन छोडेका छैनन्। एक अध्ययनले देखाएअनुसार श्रमिक वैदेशिक रोजगारीमा जान १ लाखभन्दा बढी तिर्नुपरेको पाइएको थियो। महिनौंसम्म काम गर्दा पनि आफू आउँदा लागेको खर्च तिर्न नसकी श्रमिक आजित भइसकेका छन्। श्रमविज्ञ डागुरुङ रेमिट्यान्स बढाउन पहिला श्रमिकलाई दक्ष बनाउनुपर्ने, दोस्रो दक्ष भइसकेपछि न्यूनतम तलबभन्दा भन्दा घटीमा नजाने अडान लिन सक्नुपर्ने बताउँछन्। उनका अनुसार यसो गर्दा पनि रेमिट्यान्स बढ्न सक्छ। वर्षेनी ५ लाख युवा श्रम बजारमा आउँछन्। कोभिड अघिसम्म बर्सेनि साढे ४ लाख युवा वैदेशिक रोजगारीका लागि विभिन्न मुलुक पुग्ने गरेका थिए। कोभिडपछि भने त्यो संख्या घटेर १ लाख ६६ हजारमा झरेको छ। सरकारले बाध्यात्मक वैदेशिक रोजगारी अन्त्य गर्ने घोषणा गरे पनि सफल हुन सकेको छैन। हातमुख जोड्नमात्रै विदेश जानेको संख्या अधिक छ। ३ महिना पनि खान नपुग्ने परिवार छाक टार्नकै लागि भए पनि भारत जाने गरेका छन्। सरकारले कहिल्यै पनि भारतको रोजगारीलाई भने सम्बोधन गरेको छैन। भारतमा जाने श्रमिकको तथ्यांक छैन। उनीहरूको बिमा तथा सेवासुविधा पनि छैन। लाखौं व्यक्ति कामकै खोजीमा भारत पुग्छन्। रेमिट्यान्स पठाउने मुलुकमध्ये भारत पनि अग्रस्थानमा आउँछ। तर, भारतको रोजगारीलाई व्यवस्थित गर्न नसक्दा लाखौं श्रमिकको बेहाल भएको छ। भारतबाट रेमिट्यान्स पठाउन पनि झन्झट छ। रेमिट्यान्सले गरिबी निवारण गर्न ठूलो सघाउ पुर्याएको छ। जीवनस्तर अन्त्यन्त कमजोर परिवारको जीवनमा सुधार आएको छ। वैदेशिक रोजगारीमा गएका परिवारले आर्थिक हैसियत राम्रै बनाएका छन्। लामो समय वैदेशिक रोजगारीमा रहँदा पठाउने रेमिट्यान्सले उसको घरखर्च मात्र चलेको छैन। सम्पत्ति जोड्न, लगानी गरी आर्थिक वृद्धि गर्न समेत सघाउ पुगेको छ। वैदेशिक रोजगार विभागका अनुसार हालसम्म वैदेशिक रोजगारीमा जानका लागि ५५ लाखभन्दा बढीले श्रम स्वीकृति लिएका छन्। विशेष कारण बाहेक श्रम स्वीकृति लिनेमध्ये ९९९ प्रतिशत वैदेशिक रोजगारीमा जाने गरेको पाइएको छ। रेमिट्यान्सले सम्बन्धित परिवार मात्रै पालिएका छैनन्। राज्य सञ्चालनमा समेत सहज भएको छ। यसले देशको आर्थिक अवस्थामा रचनात्मक प्रभाव पारेको छ। रेमिट्यान्स प्राप्त गर्ने परिवारको क्रयशक्ति बढेको छ। उपभोग गर्ने क्षमता बढेको छ। घरजग्गा, घडेरी तथा सम्पत्ति जोड्ने क्रम पनि बढेको छ। त्यतिमात्र नभई विदेशमा कमाएको ज्ञान, सीप, क्षमता र अनुभव उपयोग भएको छ। उत्पादनमूलक क्षेत्रमा लगानी पनि भएको छ। जसले आर्थिक चलायमान हुन सघाउ पुगेको छ। रेमिट्यान्सले उपभोग्य वस्तुका साथै बैंक, बिमा, पर्यटन, विद्यालय, सवारीसाधानलगायतका क्षेत्रलाई सञ्चालन गर्न सहज बनाएको छ। केन्द्रीय तथ्यांक विभागका अनुसार वैदेशिक रोजगारीबाट प्राप्त रकम ५६ प्रतिशत घरधुरीमा पुग्छ। यो तथ्यांक जनगणना २०६८ को हो। त्यसपछिका दिनमा वैदेशिक रोजगारी झन् बढेको छ। कोभिडले पछिल्ला दिनमा केही प्रभाव पारेपनि नेपालको मुख्य आम्दानीको स्रोत रेमिट्यान्स नै हो। रेमिट्यान्सको ठूलो रकम दैनिक उपभोग्य क्षेत्रमै खर्च भइरहेको छ। यसो हुनु पनि स्वभाविकै हो। वैदेशिक रोजगारीमा निम्न वर्गका व्यक्तिको बाहुल्यता हुने भएकाले उसको परिवारको सम्पूर्ण खर्चको स्रोत वैदेशिक रोजगारी नै हुने गरेको छ। श्रमविज्ञ पूर्णचन्द्र भट्टराई रेमिट्यान्सले समाज रुपान्तरणमा उल्लेख्य भूमिका निर्वाह गर्न सकेको बताउँछन्। रेमिट्यान्स बढाउन वैदेशिक रोजगारीमा जाने सम्पूर्ण व्यक्तिलाई सीपमूलक तालिम दिनुपर्ने उनी ठान्छन्। नेपाली कामदारका प्रमुख गन्तव्य खाडी र मलेसियाबाट प्रतिव्यक्ति औसत मासिक २२ हजार रुपैयाँ रेमिट्यान्स आउने गरेको पाइएको छ। उनीहरूलाई सीप सिकाएर औसतमा ६० हजार आम्दानी गर्न सक्ने वातावरण बनाउन सरकारले ध्यान दिनुपर्ने विज्ञको सुझाव छ। गन्तव्य मुलुकबाट रेमिट्यान्स पठाउन झन्झट हुनुका साथै शुल्क पनि महंगो छ। मोबाइलबाटै रेमिट्यान्स पठाउने व्यवस्था गर्नुपर्ने श्रमिकहरू बताउँछन्। वैदेशिक रोजगारीका क्रममा कुवेतमा रहेका शोभाराम उपाध्यायले रेमिट्यान्स पठाउने व्यवस्था सहज गर्नुपर्ने बताउँछन्। न्यूनतम शुल्कमा मोबाइलबाटै पैसा पठाउने व्यवस्था हुन सके धेरै श्रमिकले राहत पाउने उनको भनाइ छ। हरेक वर्ष साढे ८ खर्ब भन्दा बढी रेमिट्यान्स आइरहेको छ। साउनमा भने रेमिट्यान्स घटेको छ। सामान्यतया दसैं नजिकिएपछि रेमिट्यान्स बढ्थ्यो। तर, साउनमा रेमिट्यान्स ७५ अर्ब ९६ करोड मात्रै भित्रियो। यो गत वर्षभन्दा १८१ प्रतिशतले कम हो। भदौ र असोजको हालसम्म कति रेमिट्यान्स आयो भन्ने विषयमा राष्ट्र बैंकले तथ्यांक सार्वजनिक गरिसकेको छैन। गत आर्थिक वर्षमा ९ खर्ब ६१ अर्ब रेमिट्यान्स आएको थियो। अघिल्लो आर्थिक वर्ष २०७६७७ मा भने ८ खर्ब ७५ अर्ब रेमिट्यान्स भित्रिएको थियो। सरकारले फर्कने कामदारको तथ्यांक पनि राख्न सकेको छैन। जसले गर्दा श्रम स्वीकृति लिएर गएकामध्ये कति फर्किए, कति उतै छन्, यकिन तथ्यांक छैन। सरकारले खुला गरेका सबै मुलुकमा नेपाली श्रमिक पुगेका छन्। फर्किनेको संख्या यकिन नभए पनि ठूलो हिस्सा अझै वैदेशिक रोजगारीमै रहेको जानकारहरू बताउँछन्। प्रवासमा पनि दसैंप्रवासमा पनि दसैं मनाउने चलन बढ्दै गएको छ। नेपाली समुदायको जनघनत्व बढी भएको ठाउँमा आफूभन्दा मान्यजनबाट टिका थाप्ने, खसी काट्ने चलन बढ्दै गएको छ। दसैंको समयमा कतिपय कम्पनीले बिदा पनि दिन थालेका छन्। बिदा नपाउने नेपालीले साप्ताहिक बिदाका दिन भएपनि दसैं मनाउने गरेको अनुभव सुनाउँछन्। दुवईमा कार्यरत जिके दंगालीले हरेक दसैंमा रौनक छाउने बताउँछन्। नेपाली समुदाय अधिक हुने भएकाले प्रवासमा पनि दसैं उत्साहमय हुने गरेको छ। खासगरी मलेसिया तथा खाडी मुलुकमा कार्यरत श्रमिकले प्रवासमा घुमफिर गर्ने, छुट्टी लिएर रमाइलो गर्ने, मान्यजनबाट टिका थाप्ने, खसी काट्ने चलन सुरु गरिसकेका छन्। दसैं मान्न स्वेदशकेही श्रमिक छुट्टी मिलाएर दसैं मान्न स्वदेश आउँछन्। तर, धेरैले त्यसरी दसैंमा आउन पाउँदैनन्। एउटै कम्पनीमा नेपाली समुदायको बाहुल्यता छ भने त्यहाँ दसैं लक्षित बिदा नपाइन सक्ने प्रवासमा कार्यरत नेपालीहरू बताउँछन्। चालू आर्थिक वर्षदेखि सरकारले स्वदेश फर्कने श्रमिकको पनि तथ्यांक राख्न थालेको जनाएको छ। वैदेशिक रोजगार बोर्डको श्रम डेक्सले फर्कने कामदारको तथ्यांक राख्न थाले पनि साउनदेखि हालसम्म कति फर्किए भन्ने तथ्यांक सार्वजनिक गरेको छैन। कोभिडपछि रोजगारी गुमाएर स्वदेश पर्कनेको संख्या करिब ६ लाख पुगेको सीसीएमसीले जनाएको छ।"
एमसीसी सन्दर्भमा एकस्वर बनाएर अगाडि बढौं: परराष्ट्रमन्त्री खड्का,"काठमाडौं : परराष्ट्रमन्त्री डा नारायण खड्काले एमसीसीका सन्दर्भमा एकस्वर बनाएर अगाडि बढ्नुपर्ने बताएका छन् । संसदको अन्तर्राष्ट्रिय सम्बन्ध समितिको बुधबार बसेको बैठकमा मन्त्री डा खड्काले यस्तो बताएका हुन् । उनले भने,एमसीसीबारे दलहरुको एकस्वर हुनुपर्छ । एमसीसी राष्ट्रिय हितमा छ कि छैन भन्ने कुरा एमसीसी सम्झौताका क्रममा किन अध्ययन गरिएन ? उनले एमसीसी सबै दलको सहमतिबाट मात्रै अगाडि बढाउनुपर्नेमा जोड दिए। उनले एमसीसी सम्झौतादेखि हालसम्म थुप्रै परराष्ट्रमन्त्रीहरु फेरिएको भन्दै राजनीतिक दलहरुको सहमतिबाटै एमसीसीबारे निर्क्यौल गर्ने बताए।"
कांग्रेस पालिका अधिवेशनः देउवापक्षको वर्चस्व,"काठमाडौं: नेपाली कांग्रेसको विभिन्न क्षेत्रमा भएका पालिका अधिवेशनमा सभापति शेरबहादुर देउवा (संस्थापन) पक्ष एकलौटी रुपमा अगाडि देखिएको छ । अधिवेशन सम्पन्न भएका पालिका र नगरको परिणामअनुसार देउवापक्ष एकल नै बहुमतमा देखिएको हो। मंगलबार साँझसम्म परिणाम आएका ६ सय ५ वटा पालिकामध्ये २ सय ५० वटामा देउवा पक्षीय नेताहरु पालिकाको सभापतिमा निर्वाचित भएका छन् । त्यस्तै, नेता रामचन्द्र पौडेल, कोइराला, प्रकाशमान सिंहलगायत पक्षका भने १ सय ८० जना मात्रै सभापतिमा निर्वाचित भएका छन् । सम्पन्न पालिका अधिवेशनमा नेता कृष्णप्रसाद सिटौला पक्षका १६ जना, विजय गच्छदार पक्षका २ जना र विमलेन्द्र निधि पक्षका २ जना निर्वाचित भएका छन् । त्यस्तैगरी कुन पक्ष हो भन्ने नखुलेका ४९ जना छन् । प्रदेश १ को १ सय ३६ पालिकामा भएको निर्वाचनमा देउवा पक्षले ६० स्थानमा सभापति जितेको छ भने पौडेलकोइराला पक्षले ४९ स्थानमा मात्रै सभापति जित्न सफल भएको छ । त्यस्तैगरी प्रदेश १ मा सिटौला पक्षका १३ जना पालिका सभापतिमा निर्वाचित भएका छन् । बागमति प्रदेशमा सम्पन्न ९९ वटा पालिका अधिवेशनमा देउवा पक्षले ५३ स्थानमा सभापति जितेको छ। त्यस्तै कोइराला र पौडेल पक्षले भने बागमतीमा ३३ स्थानमा मात्रै सभापति जितेको छ । कतिपय भने कुनै पनि गुटमा खुलेका छैनन् । त्यस्तै,गण्डकी प्रदेशको सम्पन्न ८५ पालिकामा देउवा पक्षले ३९ स्थानमा जितेको छ । पौडेलको गृह प्रदेश गण्डकीमा उनी र कोइराला पक्षका २७ जनाले मात्रै पालिको सभापतिमा जित हाँसिल गरेका छन् । लुम्बिनी प्रदेशमा सम्पन्न ८८ पालिका अधिवेशनमा पनि देउवा पक्ष अगाडि देखिएको छ । लुम्बिनीमा देउवा पक्ष ३५ स्थानमा सभापति जित्न सफल भएको छ । लुम्बिनीमा पौडेल र कोइराला पक्षका भने २९ जनाले मात्रै सभापति जितेका छन् । त्यहाँ पनि कतिपय भने कुन पक्षको भन्ने खुलेका छैनन् । कर्णालीमा अधिवेशन सम्पन्न भएका ६२ पालिकामध्ये देउवा पक्षले ३६ स्थानमा जितेको छ । त्यस्तै कोइराला र देउवा पक्षले भने २६ स्थानमा पालिका सभापतिमा जितेको छ । कर्णालीमा पनि कपितय निर्वाचित सभापतिहरु कुन पक्षमा हो भन्ने प्रष्ट खुलेका छैनन् । सुदूरपश्चि प्रदेशका सम्पन्न १९ पालिका अधिवेशनमा देउवा पक्ष १७ स्थानमा विजयी भएको छ। त्यहाँ कोइराला र पौडेल पक्षले भने बझाङको १ ठाउँमा मात्रै जितेको छ। सुदूरपश्चिममा अधिकांश क्षेत्रमा पालिका अधिवेशन हुन बाँकी छ।"
प्रहरीलाई साधनस्रोत सम्पन्न गराउन सरकार गम्भीर छ : गृहमन्त्री खाँड,"काठमाडौं : गृहमन्त्री बालकृष्ण खाँडले नेपाल प्रहरीलाई साधनस्रोत सम्पन्न गराउने विषयमा सरकार गम्भीर रहेको बताएका छन्। राजधानीमा बुधबार आयोजित ६६ औँ प्रहरी दिवस समारोहमा खाँडले अपराध अनुसन्धान तथा त्यसको नियन्त्रण, अनुशासन र शान्ति सुरक्षा कायम गर्ने जिम्मेवारी रहेको नेपाल प्रहरीलाई साधनस्रोत सम्पन्न गराउने विषयमा सरकार गम्भीर रहेको जानकारी दिए। उनले नयाँ चुनौती सामना गर्न प्रहरीलाई सरकारको पूर्ण साथ र सहयोग रहनेसमेत प्रतिबद्धता जनाए। गृहमन्त्री खाँडले नेपाली जनताको जीवन रक्षाका लागि जुनसुकै विपद् तथा महामारीका बेला आफ्नो जीवनको पर्वाह नगरी दायित्वपालना गर्ने प्रहरी कर्मचारीको योगदानको प्रशंसा पनि गरे। जनआक्रोश र आक्रमणको पहिलो शिकार नै नेपाल प्रहरी हुने गरेको स्मरण गर्दै गृहमन्त्री खाँडले सङ्गठनको संरचना बलियो बनाउन सन्तुलित निर्णयको खाँचो औँल्याए। उनले सरकार प्रहरीमैत्री बन्दै क्षमता विकास गर्ने प्रतिबद्धता पनि जनाए। समारोहमा प्रहरी महानिरीक्षक शैलेश थापा क्षेत्रीले प्रहरी कर्मचारीको मनोबल उच्च बनाउन तत्कालीन र दीर्घकालीन योजना बनाएर कार्यान्वयनमा लागिएको जानकारी दिए। उनले व्यावसायिक, जुझारु र आँटिला प्रहरी कर्मचारीका कारण नेपाल प्रहरी अविच्छिन्न अस्तित्वमा रहेको उल्लेख गरे। प्रहरी महानिरीक्षक थापाले कोभिड१९ महामारीका बीच अपराध नियन्त्रण, सङ्गठन सुदृढीकरण तथा अभियुक्त पक्राउ गर्ने सन्दर्भमा नेपाल प्रहरीले विगतमा भन्दा प्रगित हासिल गरेको जानकारी दिए। रासस"
संघीयतालाई बदनाम र समाप्त पार्ने खेल भयो : मुख्यमन्त्री राउत,"जनकपुरधाम : प्रदेश २ का मुख्यमन्त्री मो लालबाबु राउतले संघीय सरकारले संघीयता बदनाम र समाप्त गर्ने खेल भइरहेको बताएका छन् । उनले भने,'संघीय सरकारबाट आर्थिक सहयोग पाएनौं, अन्य प्रदेशको तुलनामा प्रदेश २ मा न्यून बजेट पठाइन्छ, कर्मचारी पठाउँदैन, पठाएको कर्मचारी कहिले आउँछ, जान्छ त्यो पनी हामीलाई थाहा हुँदैन, संघीय सरकारको मनोपोलीले सरुवा बढुवामा उनीहरुकै हालीमुहाली छ । प्रदेशसभा सचिवालय सातौं अधिवेशनध्को पहिलो बैठकमा बोल्दै मुख्यमन्त्री राउतले बेटी पढाउ, बेटी बचाउ अभियान छोरी शिक्षा विमा अभियान मा छोरीको विमा १ लाखबाट सुरु गर्दा २० वर्षमा १ लाख अत्यन्त न्यून रकम हुँदा ३ लाख पुर्याइयो तर कोरोनाको कारण, कर्मचारीको असहयोगले छोरी शिक्षा विमा रोकिएको बताए । बेटी पढाउ, बेटी बचाउ अभियानमा छोरीलाई साइकिल वितरणका लागि ईबैंकिमार्फत सबैभन्दा कम मूल्य ५७०० सयमा खरिद गरिएपनि अभियानलाई नै बद्नाम गराउने गरी षडयन्त्र भएको मुख्यमन्त्रीको आरोप छ । उनले भने, प्रभु बैंकले १३ हजार ६ सय ४६ मा २० वर्षमा १ लाखको छोरी विमा गरिरहेको थ्यो, तर त्यसलाई बढाएर ३ लाख गराउन प्रभु बैंकलाई नदिएर मलाई नसोधीकनै विज्ञापन गरियो, त्यो विज्ञापनमा अरुले बैंकले टेण्डर भरे, पछि हामीले सोचेभन्दा महँगो हुन गयो, छोरी शिक्षा विमा रोकियो, अहिलेपनि रोकिएकै छ । यो सबै खरिद गुर्न, विमा गर्नु मुख्यमन्त्रीको काम थिएन, सबै कर्मचारीले गर्यो तर बदनाम मुख्यमन्त्री भयो । गल्ति गर्ने कमर्चारीले अनि चोरको गाली खानुपर्ने मुख्यमन्त्रीले उनले भने, प्रदेश सरकारले कहाँ अनियमितता गर्यो ? किन सरकारलाई बदनाम गराईयो, संवैधानिक निकायले जानकारी विनै छापामार शैलीमा काम गर्न लगाईयो, यो सर्वमान्य होईन् र कहिल्यै हुदैन् ।"
पार्टीभित्र प्रतिशोध गर्नु हुँदैन : गच्छदार,"विराटनगर : नेपाली कांग्रेसका उपसभापति विजयकुमार गच्छदारले नेपाली कांग्रेसलाई बलियो बनाउन प्रतिशोधको भावना त्याग गर्नु पर्ने बताए। लोकतान्त्रिक पार्टीभित्र अस्वस्थ्य प्रतिस्पर्धा बढ्दै गएकोले एकलेले अर्कोलाई समाप्त पार्ने प्रतिशोधको भावना त्याग गर्नु पर्ने उनले बताए। विराटनगर विमानस्थालमा पत्रकारसँग कुराकानी गर्दै उनले भने, बलियो बनाउन प्रतिशोधको भावना त्याग्नु पर्ने छ।' पार्टीलाई बलियो बनाउन भावनात्मक रुपमा एक हुनु पर्ने उनले सुनाए। वर्तमान अवस्थामा पार्टीभित्र धेरै नै गुट र उपगुट रहेको बताउँदै उनले पार्टीभित्र सैद्धान्तिक विचारका अधारमा एकताको आवश्यकता रहेको बताए। कांग्रेस लोकतान्त्रिक पार्टी भएकाले सैद्धान्तिक रुपमा स्वस्थ्य प्रतिस्प्रर्धा गर्नुतर्फ सबैलाई लाग्नु पर्ने उनले बताए। आफू कुनै गुटमा नरहेको बताउँदै उनले भने, पार्टीको झण्डाभित्र सबै शीर्ष नेताबिच भावनात्मक एकता गराउने योजना रहेको छ।' आफू कांग्रेसको आउँदो १४ औं महाधिवेशनमा पार्टीको सभापतिको आकांक्षी नरहेको प्रष्ट पारे। महाविधेशलाई सफल बनाउन सक्रिय रुपमा लागेको बताउँदै उनले भने, 'म अहिले उपसभापति हुँ, पक्कै नि तलको पदमा उम्मेदवारी दिंदैनौं।' सात दिने कार्यक्रम बनाएर विराटनगर आएर गृह जिल्लाबाट महाधिवेशनको तयारीमा लागेको उनले बताए। समय आएपछि आफूले उम्मेदवारी घोषणा गर्ने उनले जानकारी दिए। आफू गुट वा उप गुटबाट उम्मेदवार नबन्ने उनले बताए। उनले निर्धारित समयभन्दा केही समय महाधिवेशन सर्ने बताए। अहिले कतिपय जिल्लाको वडा स्तरमा समेत अधिवेश हुन नसकेकाले विधान अनुसार सबै तहको अधिवेशन सम्पन्न गरेर निर्धारित समयमा नै महाधिवेश हुन नसक्ने उनले विचार राखे। उनले भने' निर्धारित समयमा अधिवेशन हुने जस्तो म देख्दिनँ।' अहिले पनि जिल्ला र पालिका सहित प्रदेशको अधिवेशन हुन नसकेको उनले बताए।"
नेपाली कांग्रेसको १४ औँ जिल्ला अधिवेशन सम्पन्न,"काठमाडौं : नेपाली कांग्रेसको १४ औँ महाधिवेशन अन्तर्गतको गोरखा जिल्ला अधिवेशन बुधबार सम्पन्न भएको छ। सोमबारदेखि सुरु भएको अधिवेशनले सभापतिमा नन्दप्रसाद न्यौपानेलाई यसअघि नै निर्विरोध निर्वाचित गरेको थियो। अन्य पदमा भने निर्वाचन भएको थियो। बुधबार सम्पन्न सो निर्वाचनको मतगणनाबाट उपसभापतिमा धिरन थापा र इमानसिँह बस्नेत निर्वाचित भएका छन्। त्यस्तै सचिवमा कृष्णबहादुर आले र किशोरजंग थापा निर्वाचित भएका छन्। सहसचिवमा लुमनाथ लामिछाने र गगन अधिकारी निर्वाचित भएका छन्। उपसभापतिमा निर्वाचित थापाले १०३६ मत प्राप्त गरेका थिए। अर्का उपसभापति बस्नेतले ५६३ मत प्राप्त गरेका थिए। त्यस्तै सचिवमा निर्वाचित आलेले ६९९ र थापाले ६७३ मत प्राप्त गरेका थिए। सहसचिवमा निर्वाचित लामिछाने ६९७ मत र अधिकारी ३९३ मत प्राप्त गरेर विजयी भएका हुन्। क्षेत्र नं १ का १०४३ र क्षेत्र नं २ का ७०२ गरी १,७४५ जना मतदाता रहेकामा १५१९ जनाले मतदान गरेका थिए। त्यस्तै सदस्यहरुमा विजय भट्ट, खडानन्द अर्याल, ज्ञानप्रसाद श्रेष्ठ, दिनेश पन्त, सुरज गुरुङ, केशर गुरुङ, जानुका सापकोटा, सिर्जना कोइराला, इतराज सुनार, लालबहादुर बिक,निर्वाचित भएका छन्। यसअघि गोरखा नगरपालिकाको महिला सदस्यतर्फ रञ्जिला श्रेष्ठ सर्वसम्मत चयन भएकी छन्। पालुङ्टार नगरपालिकाबाट चेतकुमारी श्रेष्ठ, बाबुकाजी कार्की र भवेन्द्रजंग थापा सर्वसम्मत चयन भएका छन्। अजीरकोट गाउँपालिकाबाट गौरी तामाङ र रेशमबहादुर गुरुङ, आरुघाट गाउँपालिकाबाट पूर्णकुमारी गुरुङ सर्वसम्मत चयन भएका छन्। खुल्लामा चुनाव भएको छ। गण्डकी गाउँपालिकाबाट रजनी मिया र दिनेश पन्त, चुमनुब्री गाउँपालिकाबाट जोनिशा गुरुङ र ताञ्जिन ग्याल्जेन लामा, धार्चे गाउँपालिकाबाट लालमाया गुरुङ र विश्वकुमार गुरुङ, बारपाक सुलीकोटबाट अम्बिकादेवी थापा सर्वसम्मत चयन भएका छन्। त्यस्तै भीमसेन थापा गाउँपालिकाबाट अमृतादेवी वस्ती, सहीद लखन थापा गाउँपालिकाबाट कविता ढकाल दुवाडी र दिलिपनारायण थापा, सिरानचोक गाउँपालिकाबाट शिला दवाडी र कृष्णप्रसाद ढकाल सर्वसम्मत चयन भएका छन्। अपांग वा अल्पसंख्यकबाट ओमहरि घले, समानुपातिकतर्फ महिलाबाट मिरादेवी दाहाल, सिर्जना कोइराला सर्वसम्मत चयन भएका छन्। आदिवासी जनजाति महिलातर्फबाट टिका श्रेष्ठ, मिना कुमाल, मिनादेवी श्रेष्ठ र रमा गुरुङ, आदिवासी जनजाति खुल्लातर्फबाट पदमबहादुर थापा मगर, भगवानबाबु मास्के, शिवकुमार श्रेष्ठ, सागर गुरुङ र हिराबहादुर थापा सर्वसम्मत चयन भएका छन्। दलित महिलातर्फबाट सोविता परियार चयन भएकी छिन्। दलित खुलामा चुनाव भएको छ त्यस्तै अपांग वा अल्पसंख्यक वा मुस्लिमतर्फबाट अलिउल्लाह मिया, खसआर्य खुल्लातर्फबाट बलराम खड्का, राजेश्वर अम्गाई, रामशरण अधिकारी र जिल्ला अधिवेशनबाट अपांगमध्य महाधिवेशन प्रतिनिधिमा परशुराम भट्ट र प्रदेश प्रतिनिधिका लागि अपांगमध्यबाट दण्डपाणि ढकाल र मोहनप्रसाद धिताल सर्वसम्मत चयन भएका छन्। तीनधारेस्थित विपी गणेशमान स्मृति भवनमा सुरु भएको अधिवेशनको निर्वाचन कार्यक्रम भने हरमटारीस्थित कवर्ड हलमा भएको थियो। मतगणना पनि विपि गणेशमान स्मृति भवनमा नै भएको हो।"
माओवादीले टुंगो लगायो मन्त्री र राज्यमन्त्री,"काठमाडौं : नेकपा माओवादी केन्द्रले मन्त्रीको टुंगो लगाएको छ। पार्टीको स्थायी समितिको बैठकले तीन मन्त्री र एक राज्यमन्त्रीको नाम टुंगो लगाएको हो। माओवादी केन्द्रबाट देवेन्द्र पौडेल, शशी श्रेष्ठ र महेश्वर गहतराज मन्त्री बन्ने भएका छन् भने बोधमाया यादवलाई राज्यमन्त्री बनाउने निर्णय भएको छ। माओवादी केन्द्रबाट यसअघि जनार्दन शर्मा अर्थ र पम्फा भुसाल ऊर्जा, जलस्रोत तथा सिँचाइ मन्त्री छन्। मन्त्री छनौट भएका गहतराजले दलहरु बीचको सहमति अनुसार मन्त्रालयको टुंगो लगाइने बताए। अन्य पार्टीले अझै मन्त्री छनौट गरेका छैनन्।"
जनमत पार्टीद्वारा अख्तियार कार्यालय घेराउ : भ्रष्टाचारीलाई कारवाहीको माग,"जनकपुरधाम : डा सिके राउत नेतृत्वको जनमत पार्टीले प्रदेश २ सरकारले गरेको अनियमितताको छानविन गरी कारवाही प्रक्रिया अगाडी बढाउन भन्दै अख्तियार दुरुपयोग आयोगको बर्दिबास कार्यालय घेराउ गरेको छ। प्रदेश २ सरकारको मुख्यमन्त्री मो लालबाबु राउतले सञ्चालन गरेको मुख्यमन्त्री बेटी पढाऊ, बेटी बचाऊ तथा मुख्यमन्त्री स्वच्छता अभियान मा व्यापक अनियमितता भएको भन्दै कारवाहीको माग गर्दै जनमत पार्टीले महोत्तरी स्थित अख्तियारको कार्यालय घेराउ गरेको हो। अख्तियार ! होशियार ! भ्रष्टाचारी छाड्न पाइँदैन, साइकल चोर चाहिँदैन, भ्रष्टाचारीमाथि मुद्दा दर्ता गर भन्दै उनीहरुले विरोध प्रदर्शन गरेका थिए। सयौं जनमत पार्टीका नेता कार्यकर्ता सहित पुगेको मोटरसाइकल र्यालीले मधेशी जनता के भन्छ, भ्रष्टाचारीलाई जेल दे भन्छ भन्दै नारा जुलुस लगाएका थिए। अब कि बारजनमत कि सरकार, जनता राज लायेंगेभ्रष्टाचार मिटायेंगे, जन जन कि आवाजलाउडस्पिकर छाप सहितको नारा लगाउँदै पार्टी कार्यकर्ताले मोटरसाइकल जुलुस निकाल्दै सरकारलाई भ्रष्टाचारीको संज्ञा सहित विरोध प्रदर्शन गरेको छ। यसैगरी जनकपुरधाम उपमहानगरपालिकाले ढल व्यवस्थापन, सडक व्यवस्थापन तथा छाडा गाईवस्तुको व्यवस्थापन गर्न नसकेको भन्दै मेयर चोर कुर्सी छोड भन्दै विरोध प्रदर्शन गरेका थिए। डा सिके राउतले समाजिक सञ्जाल फेसबुकमा लेखेका छन्, अरु प्रदेशको कुरा त अहिले गर्दिनँ, तर अख्तियारले प्रदेश नं २ को १३६ वटै स्थानीय तहमा छापा मारोस् र अनुसन्धान तथा कारवाही अगाडि बढाओस्। अख्तियारले भ्रष्टाचारीलाई कारवाहीको ग्यारेन्टी गर्नुपर्यो। केवल मनोरञ्जनका लागि राजनैतिक नाटक मञ्चन गर्नु भएन। यदि नाटक होइन भने अनुसन्धानका लागि अहिलेसम्म प्रदेशका मन्त्रीहरुलाई किन हिरासतमा लिइएको छैन ? किन उनीहरुलाई प्रमाण मास्ने छुट दिइँदैछ ?"
अपराधका नयाँ प्रवृत्तिप्रति चनाखो रहन प्रहरीलाई प्रधानमन्त्रीको निर्देशन,"काठमाडौं : प्रधानमन्त्री शेरबहादुर देउवाले नेपाल प्रहरी शक्तिबाट प्रभावित नहुने र अनुसन्धान कार्यमा सम्झौता नगर्ने सङ्गठन हो भन्नेमा आफू पूर्ण विश्वस्त रहेको बताएका छन्। राजधानीमा बुधबार आयोजित ६६ औँ प्रहरी दिवस समारोहमा प्रधानमन्त्री देउवाले कर्तव्यपालनामा नेपाल प्रहरी अझै उच्च मनोबलका साथ कार्यसम्पादनमा खटिने विश्वास पनि व्यक्ति गरे। विज्ञान र प्रविधिको तीव्र विकास भइरहेको अवस्थामा सङ्गठित एवं विद्युतीय सञ्जालमा आधारित भएर विश्वभरी फैलिएका अपराधका नयाँ प्रवृत्ति र शैलीप्रति चनाखो रहन प्रधानमन्त्री देउवाले प्रहरीलाई निर्देशा दिए। उनले प्रहरी सङ्गठनले थालेका सुधारात्मक प्रयासका रचनात्मक कार्यलाई सफल तुल्याई संस्थागत विकासमार्फत प्रभावकारी सेवा प्रवाह गर्न आग्रह गरे। संयुक्त सरकारको साझा न्यूनतम कार्यक्रममा सुरक्षा निकायलाई सक्षम, निष्पक्ष, पारदर्शी र उत्तरदायी रुपमा सञ्चालन गर्दै सुरक्षा अङ्गको व्यावसायिकतामा जोड दिने कुरा समावेश गरिएको सन्दर्भ जोड्दै प्रधानमन्त्री देउवाले प्रहरीको मनोबल उच्च बनाउने र साधनस्रोत उपलब्ध गराउने कुरामा सरकार संवेदनशील रहेको बताए। उनले प्रहरीलाई व्यावसायिक सफलताको शुभकामना पनि दिए।समारोहमा प्रधानमन्त्री देउवाले पहिलो महिला प्रहरी (पूर्व प्रहरी सहायक निरीक्षक) चैतमाया डङ्गोललाई लाइफटाइम एचिभमेन्ट अवार्डबाट सम्मान गरे। उनले विसं २००८मा पहिलो महिला प्रहरीको रुपमा सेवा थालेका थिए। झण्डै ९० वर्ष पुग्नुभएकी डङ्गोलले ३२ वर्ष प्रहरीमा सेवा गरेकी थिइन्। समरोहमा प्रधानमन्त्री देउवाले अच्युतमीना अमर प्रहरी परिवार पुरस्कार तथा छात्रवृत्ति प्रदान गरे। त्यसअघि प्रधानमन्त्री देउवा र गृहमन्त्री खाँडले अमर प्रहरी स्मारकमा पुष्पगुच्छा अर्पण गरेका थिए। प्रहरी दिवसको अवसरमा यस वर्ष कर्तव्य पालनाको सिलसिलामा अमरत्व प्रदान गर्ने ३३ प्रहरीका परिवारलाई सम्मान गरिएको थियो। त्यसमध्ये सात जनालाई काठमाडौँबाट र अन्य २६ जनालाई विभिन्न प्रदेशमार्फत सम्मान गरिएको थियो। रासस"
निजी क्षेत्रका तीन अग्रणी संस्थाको आग्रह : एमसीसी पास गरौं,"काठमाडौं : निजी क्षेत्रका तीन अग्रणी संस्थाले राष्ट्रिय हित हेरी एमसीसी पास गर्न आग्रह गरेका छन्। नेपाल उद्योग वाणिज्य महासंघ, नेपाल उद्योग परिसंघ र नेपाल चेम्वर अफ कमर्सले बुधबार संयुक्त विज्ञप्ति निकाली संसदबाट तत्काल एमसीसी पारित गरी कार्यान्वयन गर्न नेपाल सरकारसँग आग्रह गरेका हुन्। उनीहरुले सरकार, राजनीतिक दल र सरोकारवालाहरुलाई एमसीसी विकास केन्द्रित भएकाले तत्काल सहमति जुटाएर पास गर्न भनेका हुन्। एमसीसी संसदबाट तत्काल पारित गरी कार्यान्वयन गर्न नेपाल सरकार, सम्पूर्ण राजनीतिक दल एवं सरोकारवालासमक्ष उनीहरुले आग्रह गरेका हुन्। नेपालको विकासमा रणनीतिक महत्व राख्ने विद्युत प्रसारण लाइन र सडक मर्मत आयोजना समयमै निर्माण सम्पन्न गरे उच्च आर्थिक वृद्धिलाई सघाउ पुर्याउने विज्ञप्तिमा उल्लेख छ। नेपाल र अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) बीच सन् २०१७ सेप्टेम्बर १४ मा भएको सम्झौताअनुसार विद्युत प्रसारण लाइन निर्माण र सडक मर्मतको काम अझैं अघि बढ्न सकेको छैन। संघीय संसदबाट सम्झौता अनुमोदन गर्नुपर्ने पूर्वसर्त पूरा नभएका कारण द्विपक्षीय सम्झौता भएको ४ वर्षसम्म कार्यान्वयन हुन नसक्नु दु:खद भएको उनीहरुको ठहर छ। एमसीसीअन्तर्गतका आयोजना सुरु भएको ५ वर्षभित्र सम्पन्न गर्नुपर्ने व्यवस्थाले विकास सुशासनका लागि समेत नमुना बन्न सक्ने उनीहरुको विश्वास छ। ' युरोप, एसिया, ल्याटिन अमेरिका र अफ्रिकाका ३० भन्दा धेरै मुलुकमा एमसीसीअन्तर्गत परियोजना निर्माण भइसकेकाले नेपालमा पनि सहज कार्यान्वयन हुनेमा निजी क्षेत्र विश्वस्त छ ,'विज्ञप्तिमा भनिएको छ।"
"मन्त्रालय भागबण्डा टुंगियो, कसलाई कुन ?","काठमाडौं : सत्तागठबन्धनबीच मन्त्रालयको संख्या र नाममा भागबण्डा टुंगिएको छ। गठबन्धनका शीर्ष नेताहरूको मंगलबार बसेको बैठकले छिट्टै मन्त्रीपरिषदलाई पूर्णता दिने समेत निर्णय गरेको छ। कांग्रेसले ८, माओवादीले ५, नेकपा एकीकृत समाजवादी र जसपाले ४४ मन्त्रालय लिने सहमति भएको हो। कांग्रेसले गृह, परराष्ट्र र कानुन, स्वास्थ्य तथा जनसंख्या मन्त्रालय लिइसकेको छ। अब, सञ्चार तथा सुचना प्रविधि, रक्षा, महिला तथा बालबालिका र युवा तथा खेलकुद मन्त्रालय कांग्रेसले लिनेछ। प्रधानमन्त्री देउवा, माओवादी अध्यक्ष प्रचण्ड, नेकपा (एस) का अध्यक्ष नेपाल तथा जसपा अध्यक्ष उपेन्द्र यादवसहित सत्तारुढ दलका नेताहरूको बैठक बसेको थियो। माओवादी केन्द्रले अर्थ र ऊर्जा, जलस्रोत तथा सिँचाइ मन्त्रालय लिइसकेको छ। माओवादीको भागमा शिक्षा तथा विज्ञान प्रविधि, खानेपानी, भूमि व्यवस्था तथा सहकारी मन्त्रालय लिनेछ। त्यस्तै एसले उद्योग वाणिज्य तथा आपूर्ति, शहरी विकास, श्रम रोजगार तथा सामजिक सुरक्षा र संस्कृति पर्यटन तथा नागरिक उड्डयन मन्त्रालय पाउने भएको छ। एसका सांसद विरोध खतिवडाले शीर्ष नेताको बैठकले मन्त्रालयको टुंगो लगाएको जानकारी दिए। शीर्ष नेताले मन्त्रालय टुंग्याउनु भो भन्ने जानकारी पाएको छु, उनले भने, कुन कुन मन्त्रालय भन्ने विषयमा चाँही अध्यक्षले बुधबार ब्रिफिङ गर्नुहुन्छ। जसपाले भौतिक पूर्वाधार, संघीय मामिला तथा सामान्य प्रशासन, वन तथा वातावरण र कृषि तथा पशुपन्छी मन्त्रालय पाएको छ। कांग्रेस, माओवादी केन्द्र र नेकपा (एस)ले एक एक राज्यमन्त्री पाउने सहमति भएको छ। गठबन्धनबीच जसपालाई उपसभामुख दिने सहमतिसमेत भएको छ। मन्त्रालयको टुंगो लागेसँगै गठबन्धनका दलहरू मन्त्री छनोटमा लागेका छन्। आकांक्षी धेरै भएकोले दलहरूलाई मन्त्री छान्न सहज भने छैन। मन्त्री बन्ने आकांक्षी धेरै छन्। माओवादी अध्यक्ष दाहालले त पटकपटक मन्त्री बनाउन पर्यो भनेर पार्टीका सांसदहरूले सताएको कुरा सार्वजनिक नै गरिसकेका छन्। आकांक्षी धेरै भएकाले जसपा अध्यक्ष यादवले राजनीतिक दल सम्बन्धी अध्यादेश निश्क्रिय नभएसम्म मन्त्रिपरिषद् विस्तार गनै मानेनन्। असोज २१ गते मन्त्रिपरिषदको विस्तार गर्ने सम्भावना रहेको छ। कांग्रेसबाट मिनेन्द्र रिजाल, तेजुलाल चौधरी, दिलेन्द्रप्रसाद बडु, उमाकान्त चौधरी, पुष्पा भुसाल, राजन केसी, किशोरसिंह राठौर, डिना उपाध्याय, मीन विश्वकर्मालगायत मन्त्रीका आकांक्षी छन्। त्यस्तै माओवादीबाट देबेन्द्र पौडेल, महेश्वर गहतराज र शशि श्रेष्ठको सम्भावना छ। त्यस्तै नेकपा एसबाट विरोध खतिवडाको नेतृत्वमा प्रेम आलेमगर ,रामकुमारी झाँक्री, जीवनराम श्रेष्ठ, मेटमणी चौधरी, किसान श्रेष्ठ र भवानी खापुङ मध्येबाटै मन्त्री बन्ने बताइएको छ। जसपाबाट ईस्तियाक राई, राजकिशोर यादव, रेणुकुमारी यादव, महेन्द्र यादव, प्रमोद साहलगायत चर्चामा छन्। नेकपा एस अध्यक्ष माधवकुमार नेपाल बिरामी परेका कारण केही दिनदेखि गठबन्धनको बैठक बस्न सकेको थिएन। प्रधानमन्त्री शेरबहादुर देउवा पनि पार्टीको महाधिवेशनमा व्यस्त थिए। प्रधानमन्त्री देउवाले सुरुमा कांग्रेस र माओवादी केन्द्रबाट २२ जनालाई मन्त्री बनाएका थिए। कांग्रेसबाट गृहमन्त्री बालकृष्ण खाँण र कानुन, न्याय तथा संसदीय मामिला मन्त्री ज्ञानेन्द्रबहादुर कार्की, माओवादीबाट अर्थमन्त्री जनार्दन शर्मा र ऊर्जा, जलस्रोत तथा सिँचाइ मन्त्रीमा पम्फा भुसाल सुरुवातमा नै मन्त्री भएका थिए। कांग्रेसका तर्फबाट स्वास्थ्य राज्यमन्त्री उमेश श्रेष्ठ साउन १० मा, परराष्ट्रमन्त्री डा नारायण खड्का असोज ६ मा नियुक्त भए।"
मन्त्री छान्न छुट्टाछुट्टै बैठक : के आज मन्त्रीपरिषद्ले पूर्णता पाउला ?,"काठमाडौं : सत्ता गठबन्धन दलहरुले मन्त्रीपरिषद् पूर्णता दिने गरी गृहकार्य तीव्ररुपमा अघि बढाएका छन्। गठबन्धन घटक दलहरुको छुट्टाछुट्टै बैठक अहिले पनि जारी छ। एकीकृत समाजवादीका केन्द्रीय सदस्य मेटमणि चौधरीले सम्भवतः आज या भोलि मन्त्रीपरिषद् विस्तारले पूर्णता पाउने बताए। उनले अन्नपूर्णलाई भने, लगभग लगभग टुंगिकेको छ । अब छिट्टै नाम टुंग्याएर सपथ हुन्छ ।' यसैक्रममा पार्टीबाट सरकारमा पठाउने थप मन्त्रीहरुका बारेमा छलफल गर्न नेकपा माओवादी केन्द्रले स्थायी कमिटी बैठक बोलाएको छ । बैठकमा सरकार विस्तारका बारेमा छलफल हुने बताइएको छ । यस्तै, मन्त्री छनौटका लागि नेपाली कांग्रेस पौडेल पक्षले पनि बैठक डाकेको छ । नेताहरुका अनुसार कांग्रेसको भागमा ८, माओवादी केन्द्रको भागमा ५, एकीकृत समाजवादीको भागमा ४ र जनता समाजवादी पार्टीको भागमा ४ मन्त्रालय परेको छ । कांग्रेसले गृह, परराष्ट्र र कानुन, स्वास्थ्य तथा जनसंख्या मन्त्रालय लिइसकेको छ । अब, सञ्चार तथा सुचना प्रविधि, रक्षा, महिला तथा बालबालिका र युवा तथा खेलकुद मन्त्रालय कांग्रेसले लिनेछ । प्रधानमन्त्री देउवा, माओवादी अध्यक्ष प्रचण्ड, नेकपा (एस) का अध्यक्ष नेपाल तथा जसपा अध्यक्ष उपेन्द्र यादवसहित सत्तारुढ दलका नेताहरूको बैठक बसेको थियो । माओवादी केन्द्रले अर्थ र ऊर्जा, जलस्रोत तथा सिँचाइ मन्त्रालय लिइसकेको छ। माओवादीको भागमा शिक्षा तथा विज्ञान प्रविधि, खानेपानी, भूमि व्यवस्था तथा सहकारी मन्त्रालय लिनेछ ।यस्तै एसले उद्योग वाणिज्य तथा आपूर्ति, शहरी विकास, श्रम रोजगार तथा सामजिक सुरक्षा र संस्कृति पर्यटन तथा नागरिक उड्डयन मन्त्रालय पाउने भएको छ । जसपाले भौतिक पूर्वाधार, संघीय मामिला तथा सामान्य प्रशासन, वन तथा वातावरण र कृषि तथा पशुपन्छी मन्त्रालय पाएको छ । कांग्रेस, माओवादी केन्द्र र नेकपा (एस)ले एक एक राज्यमन्त्री पाउने सहमति भएको छ । गठबन्धनबीच जसपालाई उपसभामुख दिने सहमतिसमेत भएको छ । प्रधानमन्त्री देउवाले सुरुमा कांग्रेस र माओवादी केन्द्रबाट २२ जनालाई मन्त्री बनाएका थिए । कांग्रेसबाट गृहमन्त्री बालकृष्ण खाँण र कानुन, न्याय तथा संसदीय मामिला मन्त्री ज्ञानेन्द्रबहादुर कार्की, माओवादीबाट अर्थमन्त्री जनार्दन शर्मा र ऊर्जा, जलस्रोत तथा सिँचाइ मन्त्रीमा पम्फा भुसाल सुरुवातमा नै मन्त्री भएका थिए । कांग्रेसका तर्फबाट स्वास्थ्य राज्यमन्त्री उमेश श्रेष्ठ साउन १० मा, परराष्ट्रमन्त्री डा नारायण खड्का असोज ६ मा नियुक्त भए। मंगलबार सत्ता गठबन्धनको बैठकले दलहरुबीच मन्त्रालय भागबण्डाको टुंगो लगाएको हो । सरकार गठन भएको तीन महिना पुग्न लाग्दा पनि मन्त्रीपरिषद् विस्तार हुन सकेको छैन ।"
सभापतिमा उम्मेदवारी दिन्छु : कांग्रेस नेता सिंह,"काडमाडौं : नेपाली कांग्रेसका पूर्व महामन्त्री प्रकाशमान सिंहले पार्टीको १४ औँ महाधिवेशनमा आफू केन्द्रीय सभापतिमा उम्मेदवारी दिने बताएका छन्। कांग्रेस नागार्जुन नगरसमितिले बुधबार आयोजना गरेको बधाई तथा शुभकामना कार्यक्रममा उनले कांग्रेसको आसन्न १४औँ महाधिवेशनमा आफूले सभापति पदमा उम्मेदवारी दिने बताएका हुन्। विसं २०७२ मा भएको पार्टी १३औँ महाधिवेशनमा आफू सभापतिमा नउठेर नेताद्वय रामचन्द्र पौडेल र शशाङ्क कोइरालालाई सभापति र महामन्त्रीमा सघाएको उल्लेख गर्दै भने, 'अहिलेसम्म काठमाडौँबाट को पार्टी सभापति भएको छ ? के हामी सधैँ अरुको झोला मात्रै बोकेर हिँड्नुपर्ने ? उनले नेता पदमा पुग्न होडबाजी गर्ने तर पद पाइसकेपछि काम नगर्ने प्रवृत्ति देखा परेको धारणा व्यक्त गर्दै नेताहरुले कार्यकर्ताको अपेक्षाअनुसार काम गर्न नसकेको टिप्पणी गरे। नेता सिंहले पार्टीमा गुटउपगुटको अन्त्य गरी संस्थागत गर्नुपर्ने बताउँदै १४औँ महाधिवेशनपछि जनताले खोजेजस्तो कांग्रेस बन्ने विश्वास व्यक्त गरे। आफूलाई नेता तथा कार्यकर्ताले सभापतिका लागि अगाडि बढ्न सुझाव दिएको बताउँदै उनले आफूलाई सभापतिमा सहयोग गर्न आग्रह समेत गरे।"
मुख्यमन्त्री राउतले आज विश्वासको मत लिने,"जनकपुरधाम : प्रदेश २ का मुख्यमन्त्री लालबाबु राउतले प्रदेश सभामा बुधबार (आज) विश्वासको मत लिने छन्। सत्तारुढ दल जनता समाजवादी पार्टी विभाजन भएपछि संवैधानिक प्रावधान अनुसार राउतले विश्वासको मत लिन लागेका हुन्। संविधानको धारा १८८ को उपधारा २ बमोजिम मुख्यमन्त्रीले प्रतिनिधित्व गर्ने दल विभाजित भएमा वा सत्ता साझेदार दल विभाजन तथा आफ्नो समर्थन फिर्ता लिएमा ३० दिनभित्र मुख्यमन्त्रीले विश्वासको मत लिनुपर्ने प्रावधान छ। भदौ ९ गते जसपा विभाजन भई महन्थ ठाकुर नेतृत्वमा लोकतान्त्रिक समाजवादी पार्टी गठन भएको हो। तर, जसपाले जनप्रतिनिधीहरुलाई निर्वाचन आयोगले दल रोज्न समय २२ भदौसम्म तोकेकाले त्यसलाई दलको विभाजनको अन्तिम मिति मानेर २० असोजमा मुख्यमन्त्री राउतले विश्वासको मत लिन लागेका हुन्। प्रदेश २ मा जसपा ३८, नेपाली काँग्रेसको १९ र नेकपा माओवादी केन्द्रको ८ सांसद सहित गठबन्धनको सरकार रहेको छ। १३ जना सांसद रहेको नेकपा एकीकृत समाजवादीले समेत मुख्यमन्त्री राउतलाई समर्थन गरेको छ। रिजवान अन्सारी नेतृत्वको नेपाल संघीय समाजवादी पार्टी नेपालको १ र स्वतन्त्र १ सांसदको समेत राउतलाई समर्थन छ। यता, प्रदेशसभामा रहेका प्रमुख प्रतिपक्षी दल लोसपाले भने सदनको आजको बैठकमा मुख्यमन्त्री राउतले नैतिकताको आधारमा राजीनामा दिनुपर्ने माग गरेको छ। राउतले राजीनामा नदिएको खण्डमा सदन अवरुद्ध गर्ने चेतावनी समेत दिएको छ।"
भाजपाको निमन्त्रणामा कांग्रेसका नेता भारत जाँदै,"काठमाडौं : भारतीय जनता पार्टी (बिजेपी)को निमन्त्रणमा सत्तारुढ दल नेपाली कांग्रेसका नेता भारत जाने भएका छन्। पार्टीका सहमहामन्त्री डा प्रकाशरण महतको नेतृत्वमा बिहीबार टोली भारत जान लागेको हो। टोलीमा कांग्रेस नेता अजय चौरासिया र उदय शमशेर राणा पनि छन्। नेता महतले भाजपाकै निमन्त्रणामा जान लागेको बताए। उनले अन्नपूर्णसँग कुरा गर्दै भने, दुई पार्टीबीचको सम्बन्ध विस्तार र सुमधुर कायम होस् भन्ने उनीहरुको पनि उद्येश्य हो। छिमेकी राष्ट्रको साईनो हाम्रो छदैँछ, त्यसकारण पनि जान लागेका हौँ।' यस अघि भाजपाका विदेश विभाग प्रमुख विजय चौथाइवाको टोलीले नेपाल भ्रमण गरिसकेको छ। भ्रमणका क्रममा प्रमुख राजनीतिक दलका नेतासँग भेट गरेका थिए। भाजपा नेपालका राजनीतिक दलसँग सम्बन्ध विस्तार गर्न खोजिरहेको देखिन्छ। यद्यपि प्रधानमन्त्री शेरबहादुर देउवालाई भने अहिलेसम्म औपचारिक भारत भ्रमणको निम्तो भने भारतले दिएको छैन।"
६६ औं प्रहरी दिवस मनाइयो,"स्याङ्जा : स्याङ्जा ६६ औं प्रहरी दिवस विविध कार्यक्रम गरी मनाइएको छ। नेपाल प्रहरीको स्थापना दिवसको स्मरण गर्दै प्रत्येक वर्ष आजका दिन प्रहरी दिवस मनाइने गरिन्छ। दिवसमा प्रहरी कार्यालय परिसरमा रहेको सहिद स्मारकमा प्रमुख जिल्ला अधिकारी दिपकराज नेपालले पुष्पमाला अर्पण गरेर दिवसको शुभारम्भ गरे। प्रहरी उपरीक्षक होबिन्द्र बोगटीले प्रहरी महानिरीक्षक शैलेश थापाद्धारा प्रेषित शुभकामना सन्देश वाचन गरे। सोही अवसरमा बोल्दै प्रमुख जिल्ला अधिकारी दिपकराज नेपालले स्याङ्जा प्रहरीले पुरयाएको सेवाप्रति आफु सन्तुष्ट रहेको जनाए। जिल्लामा भए गरेका घटनाप्रति प्रहरीले गर्दै आएको कामको प्रशंसा गर्दै अपराध अनुसन्धान र घटनाका प्रकृति हेरी प्रहरीले संयमता र घटनाका तथ्यपरक डकुमेन्ट्री आफैले सुरक्षित राख्न निर्देशन दिए। दलाल र अपराधको राजनीतिकरण गर्ने प्रवृत्तिलाई निरुत्साहित बनाउनु पर्छ उनले भने, सबैको मानवअधिकारको रक्षाका लागि प्रहरी, नागरिक र राष्ट्रसेवकको सहयोग आवश्यक छ। कार्यक्रममा पूर्व प्रहरी नायब उपरीक्षक श्यामकृण्ण श्रेष्ठ, पत्रकार महासंघका उपाध्यक्ष भवानी अधिकारी, अधिवक्ता तुलसी गिरी लगायतले जिल्लाको शान्ति सुव्यवस्था र कोरोना नियन्त्रणमा प्रहरीका सकारात्मक कार्यको चर्चा गरेका थिए। दिवसका अवसरमा कोरोना नियन्त्रणका बेला सहयोग पुरयाएको भन्दै जलाल मिया, समाजसेवी अधिवक्ता तुलसी गिरी, पत्रकार महासंघ स्याङ्जालाई प्रशंसापत्रले सम्मान गरिएको छ। पुतलीबजार नगरपालिका ३ निवासी जलाल मियाले कोरोना संक्रमणको तीव्र प्रभाव रहेका बेला उनले व्यक्तिगत १८ वटा अक्सिजन सिलीण्डर प्रहरीलाई सहयोग गरेका थिए। सदरमुकामस्थित जिसान ट्रेडर्सका सञ्चालक मियाले अक्सिजनका अभावमा संक्रमितका ज्यान गएको खवर सार्वजनिक भएसँगै प्रहरीमार्फत जिल्लास्थित विभिन्न आइसोलेसनमा पुर्याइएको थियो। यसैगरी, पाल्पा र स्याङ्जाको संगमस्थल राम्दीमा अस्थायी पोष्टको भवन निर्माणका लागि जग्गा प्राप्त गर्न महत्वपूर्ण भूमिका निर्वाह गरेको भन्दै अधिवक्ता तुलसी गिरीलाई सम्मान गरिएको हो। प्रहरी संगठनभित्र रही उत्कृष्त काम गरेको भन्दै प्रहरी सहायक निरीक्षक कुमार शर्मा र प्रहरी जवान भिमलाल अर्याललाई उत्कृष्ठ प्रहरी सम्मान गरिएको छ। कार्यालयले वर्षभरि गरेका उल्लेख्य कामकारवाहीका बारेमा बनाइएको डकुमेन्ट्री समेत प्रर्दशन गरिएका थिए। दिवसमा जिल्ला न्यायधिवक्ता रामप्रसाद अधिकारी, नेपाल प्रहरी, शसस्त्र प्रहरी, पूर्व प्रहरी, राष्ट्रसेवक कर्मचारी, नागरिक समाज, बिरगतीप्राप्त प्रहरी परिवार लगायतको सहभागिता थियो। स्याङ्जा जिल्ला घर भई कामको शिलशिलामा विभिन्न समयमा विरगती प्राप्त १६ जना प्रहरीका परिवारलाई पनि कदरपत्र प्रदान गरिएको थियो। जिल्ला प्रहरी प्रमुख होबिन्द्र बोगटीको अध्यक्षतामा सम्पन्न कार्यक्रममा प्रहरी नायब उपरीक्षक राजेन्द्रप्रसाद अधिकारीले स्वागत एवं प्रहरी निरीक्षक पदमराज थापाले सञ्चालन गरेका थिए। प्रहरी दिवसका अवसर पारेर ४ दिनअघि पुतलीबजार नगरपालिका ५ मा वृक्षरोपण गरिएको थियो।"
नम्बर प्लेट नराखि चलाएका २१९ मोटरसाइकल प्रहरी नियन्त्रणमा,"काठमाडौं : महानगरीय ट्राफिक प्रहरी महाशाखाले नम्बर प्लेट नराखि चलाएका २१९ वटा मोटरसाइकललाई नियन्त्रणमा लिएको छ। महाशाखाले चलाएको नम्बर प्लेटविरुद्धको कारबाही अभियानको क्रममा नम्बर प्लेट नलेखिएका १६५ वटा र अस्पष्ट खुइलिएका नम्बर प्लेट भएका ५४ वटा मोटरसाइकल पक्राउ गरेको महाशाखाका प्रमुख प्रहरी वरिष्ठ उपरीक्षक जनक भट्टराईले जानकारी दिए। ट्राफिक प्रहरीले ढाँचा अनुसार नम्बर प्लेट नलेखिएका, स्पष्ट नभएका, खुईलिएका, अनटेस्ट वा अस्थाई नम्बर प्लेट भएका, नम्बर प्लेटको टप बङ्ग्याएका वा नम्बर प्लेट ढाकिएका मोटरसाइकलविरुद्ध विशेष चेकजाँच अभियान संचालन गरेको भट्टराईले बताए। विशेष गरी नयाँ अनटेस्ट र स्पष्ट नदेखिने नम्बर प्लेट नलेखिका मोटरसाइकलहरुले दुर्घटना गर्दा गाडी नम्बर टिप्न, प्रहरीलाई खबर गर्न समस्या हुने गरेको छ, त्यस्ता मोटरसाइकल फरार हुँदा पक्राउ गर्न र कारबाहीको दायरामा ल्याउन समेत समस्या हुने गरेको एसएसपी भट्टराईले व्यक्त गरे। कतिपय त्यस्ता मोटरसाइकलहरु तीब्रगति र लापरबाहिका साथ चलाउने, ट्राफिक नियम उल्लंघन गर्दै हिड्ने गरेको पाइन्छ भने हराउँदा समेत फेला पार्न सकस हुने गरेको महाशाखाले जनाएको छ। सम्पूर्ण सवारी धनीलाई त्यसमा पनि मोटरसाइकल धनीलाई आफ्नो सवारी साधनको नम्बर प्लेट स्पष्ट राख्न र सवारीको अबस्था समेत सहि हालतमा राख्न महाशाखाले अनुरोध गरेको छ। तोकिएको मापदण्डविपरित नम्बर प्लेट राख्ने मोटरसाइकललाई ट्राफिक प्रहरीले पाँचसयदेखि पन्ध्रसय रूपैँयासम्म जरिवाना गर्ने व्यवस्था रहेको महाशाखाले जनाएको छ। ट्राफिक नियम उल्लङ्घन गरि हिड्ने, दुर्घटना गरि फरार हुने तथा चाडपर्व र भीडभाडको समयमा हुन सक्ने चोरी लुटपाट लगायतका अपराधिक क्रियाकलापलाई रोक्न यस अभियानले महत्वपुर्ण भूमिका निर्वाह गर्ने महाशाखाको बुझाई छ।"
"सुन तस्करी पुष्टि भएन, धेरै कुरा गुमिसकेपछि निर्दोष ठहर","विराटनगर : विसं २०७४ साल फागुन १८ गते सनम शाक्यको हत्या मोरङको उर्लाबारी नगरपालिका१ मा गरियो। उर्लाबारीकै गोरे भनिने चूडामणि उप्रेतीले आफू निकटका प्रहरीलाई फोन गरेर घटनाको जानकारी दिँदै सनमको शव व्यवस्थापनका लागि सहयोग मागे। करेन्ट लगाएर यातना दिँदै गरेको भिडियो नै सार्वजनिक भयो। हत्यामा प्रत्यक्ष संलग्न उनी आफैंले बारम्बार सनमलाई करेन्ट लगाइरहेको भिडियोमा देख्न सकिन्छ। त्यही भिडियो अहिले कर्तव्य ज्यान सम्बन्धी मुद्दा फैसला हुँदा अदालतलाई बलियो प्रमाण बन्यो। हत्यापछि शव धरानको निर्वाणा कन्ट्री क्लबमा एक रात राखियो। नेपाल प्रहरीको अपराध महाशाखाले घटनाको जानकारी पाएपछि तत्कालीन एसएसपी (हाल डीआईजी) दिवेश लोहनीले प्रहरी प्रधान कार्यालयबाट मौखिक अनुमति लिएर हत्यामा संलग्नलाई पक्राउ गर्न डीएसपी प्रजित केसी र सइ बालकृष्ण सञ्जेललाई खटाए। उनीहरुको दाबी अनुसार समात्न खोजे पनि शव धरानमै छाडेर नेपालभारत सीमा क्षेत्र हुँदै गोरे फरार बनेकाले सम्भव भएन। हत्याको भोलिपल्ट धरानबाट इटहरी हुँदै ल्याएर शव विराटनगर महानगरपालिका३ बाट बरामद गरियो। प्रहरीले शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कारसहित हत्यामा संलग्नमध्येका टेकराज मल्ल ठकुरी, मोहन काफ्ले र कृष्ण भनिने नरेन्द्र कार्कीलाई पक्राउ गर्यो। हत्याको कारण खोज्दै अनुसन्धानमा जुटेको प्रहरीले त्रिभूवन अन्तर्राष्ट्रिय विमानस्थल हुँदै तस्करी गरेर दुबईबाट २०७४ साल माघ ९ गते काठमाडौं ल्याइएको साढे ३३ किलो सुन गायब बनाएको आरोपमा सनमको हत्या भएको निस्कर्ष निकाल्यो। हराएको सुन खोज्ने क्रममा गोरेको समूहले विभिन्न व्यक्तिहरुलाई अपहरण गरेर काठमाडौं, काभ्रे, झापा, सिराहा, मोरङ, भारतको सिलगुडी लगायतका विभिन्न ठाउँमा लगेर यातना दिएको खुल्यो। यातनाकै कारण सनमको ज्यान गयो। मुलुक नै तरंगित बनाएको घटनापछि सरकारले गृह मन्त्रालयका तत्कालीन सहसचिव ईश्वरराज पौडेलको नेतृत्वमा छानबिन समिति बनायो। समितिले गरेको छानबिन र प्रहरीको रायसहितको अनुसन्धान प्रतिवेदनका आधारमा दुबईदेखि नेपालमा लगभग ३८ क्वीन्टल (३७ लाख ९९ हजार पाँच सय ६३ ग्राम) सुन तस्करी भएको दाबीसहित जिल्ला अदालत मोरङमा मुद्दा दायर गरियो। सरकारी वकिल कार्यालय मोरङले २०७५ वैशाख १९ गते आपराधिक समूह स्थापना र सञ्चालन (संगठित अपराध) गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको हो। अभियोग पत्रमा १७ अर्ब एक करोड ८० लाख ७१ हजार चार सय रूपैयाँ बराबरको सुन तस्करी भएको दाबी थियो। तर सरकारले साढे ३ वर्षभन्दा बढी लगाएर गरेको अनुसन्धानले माग दाबीको पुष्टि गर्न सकेन। गोरे मुख्य अभियुक्त रहेको मुद्दामा उच्च प्रहरी अधिकारीसहित ७७ जना प्रतिवादी थिए। सनम हत्यामा संलग्नलाई भने जिल्ला अदालत मोरङका न्यायाधीश भरत लम्सालको इजलासले दोषी ठहर गर्यो। सुन बरामद नभएकाले प्रमाण नपुग्दा सुन तस्करीमा संलग्न भनिएका अरुले सफाइ पाए। नेपाल प्रहरीका एक अधिकारी सुन बरामद गरेर प्रमाण संकलन गर्नुभन्दा पनि व्यक्ति पक्राउमा अनुसन्धान केन्द्रित हुँदा अदालतको यस्तो फैसला आएको बताउँछन्। गोरे मुख्य नाइके रहेर व्यापारीको लगानी एवं उच्च प्रहरी अधिकारीको सहयोगमा दुबईबाट सुन तस्करी गरियो भनिएको थियो। तर गोरेले नै सुन तस्करीमा भने सफाइ पाएका छन्। उनीसहित ८ जनालाई अदालतले सनम हत्यासँग सम्बन्धित कर्तव्य ज्यान मुद्दामा दोषी ठहर गर्दै कैद सजायको फैसला मंगलबार सुनाएको छ। गोरे, ठकुरी, काफ्ले, कार्कीसहित लाक्पा शेर्पा र भोजे मामा भनिने भोजराज भण्डारीलाई जन्मकैदको सजाय सुनाइएको छ। जन्मकैदको सजायमा २० वर्ष जेल हुन्छ। अपहरण तथा शरीर बन्धक मुद्दामा गोरेको कसूर कायम भयो। यसमा अरुलाई अदालतले सफाइ दियो। गोरेका हकमा कसूर कायम भएकाले सजाय निर्धारणका लागि १ महिनापछि पुनः पेस गरिने जिल्ला अदालत मोरङका श्रेस्तेदार टीकेन्द्रवीरजंग राणाले बताए। उनका अनुसार कर्तव्य ज्यानमै भारतीय नागरिक राजन कुमारलाई ३ वर्ष र माधव भनिने मदनप्रसाद घिमिरेलाई ६ महिना कैद सजायको फैसला भएको छ। गोरेलाई कर्तव्य ज्यानसहित अपहरण तथा शरीर बन्धक र अरु ७ जनालाई कर्तव्य ज्यान मुद्दामा अदालतले दोषी ठहर गरेको हो। अदालतको फैसला अनुसार यति ठूलो परिणाममा भएको भनिएको सुन तस्करीमा भने कोही दोषी देखिएनन्। राणाका अनुसार ७७ जनामध्ये ४८ जनाले सफाइ पाए। फरार रहेका २१ जनाको हकमा मुद्दा मुल्तवीमा राखिएको छ। फरारीहरु २ वर्षसम्म उपस्थित नभए मुद्दा जगाएर अदालतले फैसला गर्ने उनले बताए। संगठित अपराध र सुन चोरी निकासी तथा पैठारीमा भने अभियोग पुष्टि हुने आधार नभएको राणाको भनाइ छ। मुद्दाको फैसलाले प्रमाण जुटाउनेभन्दा पनि पक्राउ परेकाको साविती बयानका आधारमा व्यक्ति पक्राउतर्फ प्रहरी केन्द्रित हुँदा अनुसन्धान कमजोर बनेको देखाउँछ। हत्यामा संलग्नमध्ये मोहन काफ्लेको घरमा एउटा डायरी बरामद भयो। सुन तस्करीको कारोबारसँग सम्बन्धित हिसाबकिताब राखेको भनिएको डायरीमा नाम उल्लेख गरिएकाहरु पक्राउ परे। प्रहरीले त्यही डायरी पेस गरेर सुन तस्करी भएकोभन्ने देखाउने प्रयत्न गर्यो। अदालतले त्यसलाई मान्यता दिएन। निजी रूपमा राखिएका खातापाताको विवरणलाई प्रमाणका रूपमा लिन नसकिने फैसलामा उल्लेख छ। फैसलामा भनिएको छ, निजी रुपमा राखिएका खातापाता विवरण समेतलाई फौजदारी कसूरमा प्रमाण ग्रहण गर्न नमिल्नेभन्ने सर्वोच्च अदालतको सिद्धान्तका आधारमा प्रतिवादीले अवैध रूप भित्राएर चोरी पैठारी तथा चोरी निकासी गरेको भन्ने घटना वातदत स्थापित हुन सकेन। अर्कोतर्फ भन्सार ऐन, २०६४ को समग्र कानुनी व्यवस्था हेर्दा भन्सार चोरी निकासी र पैठारी हुन मालवस्तु बरामद भएकै हुनुपर्ने अवस्थाको परिकल्पना गरिएको छ। नेपालमा अवैधरुपमा सुन चोरी पैठारी निकासी गरिएको भनिएको सुन बरामद गरी दसी पेश गर्न अभियोजन पक्षले नसकेको देखिन्छ, फैसलाको रायकिताबमा उल्लेख छ। अदालतको फैसलाबाट उच्च प्रहरी अधिकारीसमेतलाई प्रतिवादी बनाएको समितिको छानबिन नै शंकाको घेरामा परेको छ। अनुसन्धान र छानबिनमाथि प्रश्न उठेको छ। फौजदारी अपराधको अनुसन्धानमा प्रक्रिया मिचेर निजामती कर्मचारीको सहारा लिनुलाई फैसलाले गलत सावित गरिदिएको छ। छानबिन र अनुसन्धानको सुरुवात नै गलत ढंगले भयो। पछिसम्म त्यसैलाई निरन्तरता दिइयो, अधिवक्ता पेशलकुमार आचार्यले भने, जसका कारण निर्दोष व्यक्तिहरुले लामो समयसम्म जेल बस्नुपर्यो। आगामी दिनमा यस्ता लापरबाही र कमजोरीलाई सुधार गर्नुपर्छ। आचार्य मुद्दाको थुनछेक बहसदेखि अन्तिम सुनुवाइसम्म वादी र प्रतिवादी दुवैको पक्षबाट बहस नगरेका कानुन व्यवसायी हुन्। उनका अनुसार प्रमाण संकलन गरेर मुद्दालाई मजवुत बनाउनेतर्फ प्राथमिकता नदिइकन व्यक्ति पक्राउमा अनुसन्धान केन्द्रित भएको पाइन्छ। अनुसन्धानमा मेसो नपाउने सरकारी कर्मचारीलाई त्यसको जिम्मा दिइयो। सतही अनुसन्धानको परिणाम अहिलेको फैसला हो, उनले भने, सुन तस्करीका नाममा धमाधम निर्दोषलाई पक्रँदै जेलतिर पठाउने काम भयो। जसले मुलुकको न्याय प्रणालीलाई नै कमजोर बनायो। उनकै शब्दमा हल्ला धेरै गर्ने, तर अनुसन्धान चाहीं मिहीन ढंगले नगर्ने सरकारको परम्परा नै हो। यस्तो शैली सुधारिएन भने अझै धेरै निर्दोषहरुले जेल बस्नुपर्ने आचार्य बताउँछन्। यदि सुन तस्करी नै भएको भए भन्सारको कुन नाकाबाट कहिले सुन आयो र कहाँ लगियो भन्नेसम्मको अनुसन्धान हुन नसक्नु दुःखद् भएको उनले बताए। तस्करीको सुन नखोजिकन साविती बयानमा पोलिएका व्यक्तिलाई पक्राउ गर्नेतर्फ बढी ध्यान दिँदा मुद्दाको अनुसन्धानमै गम्भीर प्रश्न खडा भएकाले आचार्य बताउँछन्। मुद्दामा नेपाल प्रहरीका पूर्वडीआईजी गोविन्दप्रसाद निरौला, एसएसपी श्यामबहादुर खत्री, दिवेश लोहनी, एसपी विकासराज खनाल, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल, हवल्दार अमरबहादुर थापामगर र जवान विष्णुबहादुर खड्कालाई पनि प्रतिवादी बनाइएको थियो। निरौला, खत्री, खनाल, राउत, थापामगर र खड्कालाई विमानस्थलमा कार्यरत रहेका बेला सुन तस्करीमा सहयोग गरेको अभियोग लगाइयो। लोहनी, केसी र सञ्जेल सनमको हत्यापछि अनुसन्धानमा खटिएका थिए। तर पौडेल नेतृत्वको समितिले अनुसन्धानमा खटिएकालाई नै दोषी करार गर्दै पक्राउ गरेर मुद्दा चलाउन सिफारिस गर्यो। शव बरामद गर्दाको मुचुल्कामा गोरेको नाम उल्लेख नभएको र रकमको बार्गेनिङ गरिएको आरोप उनीहरुमाथि थियो। लोहनी, केसी र सञ्जेलले गोरेलाई पक्राउ गर्नकै लागि बार्गेनिङ गर्नुपर्ने अवस्था आएको बयान दिएका थिए। अनुसन्धानले गलत फेरो समाउँदा लोहनीजस्ता निर्दोष र काविल प्रहरी अधिकारीले जेल बस्नु पर्यो। यदि यो मुद्दा नलागेको भए प्रहरी महानिरीक्षक शैलेश थापा क्षेत्रपछि लोहनी २०७९ वैशाख तेस्रो साताबाट आईजीपी बन्ने दौडमा हुन्थे। उच्च अदालत विराटनगरको आदेशबाट छुटेपछि जागिरमा फर्किए। त्यसपछि डीआईजी बनेका उनी अहिले गण्डकी प्रदेश प्रहरी प्रमुख छन्। उच्चको आदेशबाट छुटेपछि एसपी खनाल, डीएसपी केसी, सइ सञ्जेल पनि जागिरमा फर्किए। तर खत्री र राउतको हकमा उच्चले पनि जिल्लाकै आदेश सदर गरिदियो। मोरङ अदालतले निर्दोष ठहर गरिरहँदा दुवै जना झुम्का जेलमा थिए। उच्चले राउतलाई २०७५ भदौ २८ र खत्रीलाई माघ ५ गते पूर्पक्षका लागि थुनामा राखेर मुद्दाको बाँकी प्रक्रिया अघि बढाउन आदेश दियो। सुन तस्करीमा सहयोग गरेवापत खत्रीले गोरेको समूहबाट १ करोड १२ लाख ४२ हजार र राउतले १२ लाख रूपैयाँ बुझेको निस्कर्ष अनुसन्धानले निकालेको थियो। अर्का कानुन व्यवसायी विनोद तिमल्सिना अनुसन्धान नै पूर्वाग्राही रहेको बताउँछन्। बदलाको भावनाले अनुसन्धान गरेजस्तो देखिन्छ, उनले भने, जसका कारण व्यक्तिको व्यवसायिकदेखि लिएर सिंगो जीवनमा नराम्रो असर पर्यो। अधिवक्ता तिमल्सिना बदनामीको असर व्यक्तिको जीवनमा मेटिन नसक्ने बताउँछन्। प्रहरीले फितलो अनुसन्धान गरेको उनको भनाइ छ। अनुसन्धान सकिएको भनेर मिसिल बुझाएपछि मुद्दा दर्ता त भयो। तर सनमको हत्या गरेको बाहेक अरु कुनै प्रमाण नै थिएन, तिमल्सिना भन्छन्, यति लामो समयसम्म अनुसन्धान गर्दा तस्करीको सुन पनि भेटिएन छ। बदनीयत राखेर गरिने अनुसन्धानको सरकार पक्षबाट आत्मासमीक्षा हुनुपर्छ। यस्ता अनुसन्धानले थप प्रश्न थोपरिने उनको भनाइ छ। सुन तस्कर भनेर किटान गरिएका हाइप्रोफायल व्यक्ति कमजोर अनुसन्धानको सिकार बनेको तिमल्सिना बताउँछन्। मुद्दाका नाममा व्यक्तिको करिअर ध्वस्त बनाइएको छ। व्यक्तिगत जीवन समाप्त पारिएको छ, नेपाल प्रहरीका एक अधिकारी भन्छन्, प्रहरीका तर्फबाट आगामी दिनमा जोखिम मोलेर अनुसन्धान गर्नसक्ने अवस्था छैन। निर्दोष ठहर भए पनि प्रहरी अधिकारीले जीवनका धेरै चिज गुमाइसकेपछि सफाइ पाएका छन्। उनका अनुसार यहाँभन्दा ठूलो अन्याय अरु हुनै सक्दैन। घटनाले सुन तस्करीको रहस्य सार्वजनिक गरेकाले त्यसलाई रोक्न चैँ पहल गरिनुपर्ने उनको भनाइ छ। उच्चमा पुनरावेदन गर्छौं : सरकारी वकिल जिल्ला सरकारी वकिल कार्यालय मोरङले मुद्दामा जिल्ला अदालतको आदेशविरुद्ध उच्च अदालत विराटनगरमा पुनरावेदन निवेदन दिने भएको छ। फैसलाको पूर्ण पाठ आइसकेपछि न्याय प्रशासन ऐन २०७३ अनुसार अभियोग दाबी बमोजिमका कसूर ठहर नभएका प्रतिवादी उपर पुनरावेदन गरिने जिल्ला सरकारी वकिल कार्यालय मोरङका सहायक जिल्ला न्यायाधीवक्ता मनिषबाबू पोखरेलले बताए। उनका अनुसार नेपाल सरकारले लिएको अभियोग दाबीको फैसलामा चित्त नबुझेमा एक तहमाथिको अदालतमा जान पाउने कानुनी व्यवस्था छ। फैसलाको पूर्ण पाठ प्राप्त भएको ७० दिनभित्रमा पुनरावेदन गरिसक्नुपर्छ। यति धेरै प्रतिवादी रहेको गम्भीर मुद्दामा जिल्लाको फैसला चित्त बुझेको छैन, पोखरेलले भने, फैसलाको पूर्ण पाठ आइसकेपछि त्यसविरुद्ध उच्च अदालतमा पुनरावेदन गर्छौँ। न्याय पायौँ : सनमको परिवार अदालतको फैसलाबाट न्याय मिलेको प्रतिक्रिया सनमको परिवारबाट प्राप्त भएको छ। सनमकी आमा कल्पनाले छोरो फर्किएर नआउने भए पनि हत्यारालाई जेल सजाय भएपछि न्यायको अनुभूति भएको बताइन्। छोरो गुमाएपछि भोकनिद्रा सबै हरण भयो। परिवार नै विचल्लीमा पर्यो, उनले भनिन्, अपराधीलाई सजाय भएपछि राहत एवं सन्तोष मिलेको छ। आँसुको आहालमा डुबेका हामीलाई अदालतले न्याय गरिदियो। सनमकी पत्नी सुनिताले पनि प्रहरीले गरेको सहयोग र आदलतले दिएको न्याय आफूहरुका लागि बाँच्ने आधार बनेको बताइन्। मैले पति गुमाएको क्षति त केही गर्दा पनि पूर्ति हुँदैन, उनले भनिन्, तर ४ वर्षदेखि पर्खिएको न्याय अहिले प्राप्त हुँदा केही चित्त बुझाउने ठाउँ बनेको छ। पतिको हत्या गरेर अपराधीले जीवन नै उजाड र अन्योलपूर्ण बनाइदिएको गुनासो सुनिताले पोखिन्। पतिको हत्यापछि हत्यारालाई जन्मकैदको सजायको कामना गरेको र त्यो अदालतले पूरा गरिदिएको उनको प्रतिक्रिया छ। उनका अनुसार परिवार चलाउने आधार नै सनम थिए। अपराधीले उहाँ (सनम)लाई मारिदिएपछि घरको मूल खम्बा ढल्यो, सुनिताले भनिन्, हत्यापछिका जीवन मेरा लागि कहालीलाग्दा र कष्टकर बनिरहेका छन्। दुःख र पीडाका पहाडले थिचिँदा पनि हिम्मत भने नहारेको उनले बताइन्। सनम र सुनिताका एक छोरा तथा एक छोरी छन्। आमा कल्पनाले छोरा सनमको हत्यापछि परिवारमा आम्दानी गर्ने कोही नहुँदा घर व्यवहार धान्न समस्या भइरहेको गुनासो पोखिन्। २०४२ सालमा लिएको १० धुर जग्गा र त्यही जग्गामा बनेको पुरानो घरमा सनमको परिवार बस्दै आएको छ। सनमलाई राम्रो कमाइ हुने काममा लगाइदिन्छु भनेर २०७२ सालमा गोरेले फकाएर लगेको कल्पनाले बताइन्।"
जनकपुरमा दशैं रौनक: बेहुलीझैं सिंगारिए शक्तिपीठ (फोटो फिचर),"जनकपुरधाम : दशैंको स्वागत गर्न जनकपुर दुलही झैं सजिएको छ । शक्तिपीठहरुमा फूलैफूलको स्वागतद्वारहरु बनाइएका छन् भने झिलिमिलि बत्तीहरुले सौन्दर्यलाई झनै भव्य बनाएको छ । राजा जनककी कुलदेवी राजदेवी माताको मन्दिरमा सबैभन्दा बढी आकर्षक सजावट गरिएको छ भने बौद्धिमाइ, अमरखाना माइ, सोनासति मन्दिरलगायत अन्य शक्तिपीठहरु पनि झकिझकाउ बनाइएका छन् । यस क्षेत्रमा दशैंमा देवी दुर्गाको माटोको प्रतिमा स्थापना गरी भव्य पंडाल बनाएर दशैं मनाइने चलन छ । दशैं तयारीका लागि रामानन्द चौक, मुरली चौक, भ्रमरपुरा चोक सहितका स्थानहरुमा भव्य प्रतिमाहरु बनाइएका छन् । दशैं अवधिभर नगरक्षेत्रको सुरक्षा व्यवस्था थप सुदृढ गरिएको प्रहरीले जनाएको छ।"
भारतीय धर्मगुरु मुरली बाख्खुसहितको टोली मुस्ताङमा,"जोमसोम : भारतीय धर्मगुरु मुरली बाख्खु उर्फ मुरली बाबासहितको जम्बो टोली बुधबार मुस्ताङ पुगेका छन्। मुस्ताङको प्रसिद्ध धार्मिकस्थल मुक्तिनाथक्षेत्रको पुराङ रानीपौवास्थित सामुदायिक भवनको हलमा रामकथा वाचन गर्ने उद्देश्यले भारतीय धर्म गुरु बाख्खुसहितको करिव एक सय भन्दा बढीको टोली मुस्ताङ पुगेको हो। जिल्ला प्रहरी कार्यालय मुस्ताङका सूचना अधिकारी आशिष अधिकारीका अनुसार धर्मगुरु बाख्खु र उनका केही सहयोगी टोली एभरेष्ट एयरको हेलीमार्फत मुस्ताङका आईपुगेको जानकारी दिए। यस्तै,अन्य धार्मिक अभियान्ता तथा सहयोगीहरु समेत पोखराकाठमाडौंबाट समिट एयरको जहाज चार्टर उडान गरी जोमसोम पुगेका हुन्। जहाजबाट जोमसोम आईपुगेका उनीहरुलाई जोमसोमबाट सिम्रिक एयरको हेलीमार्फत बिहान ९ बजेदेखि ११ बजेसम्म आलोपालो गरी मुक्तिनाथ अवतरण गराईएको थियो। कोरोना माईरसको दोश्रो भेरियन्टपछि मुस्ताङमा निषेधाज्ञा खुकुलो भएको र मुक्तिनाथ मन्दिरसमेत खुल्ला भएको अवस्थामा भारतीय जम्बो टोली मुस्ताङ आएको हो। मुक्तिनाथ रानीपौवास्थित सामुदायिक भवनमा असोज २१ गते असोज २९ गतेसम्म नियमित रुपमा धार्मिक अनुष्ठान कार्यक्रममा धर्मगुरु मुरली बाख्खुले राम कथा बाचन र पुजापाठ गर्ने कार्यक्रम तय भएको छ। भारतीय टोलीले मुक्तिनाथ परिसर भन्दा बाहिर कार्यक्रम गर्ने भएकाले यसलाई अर्थपूर्ण रुपमा समेत हेरिएको छ। राम कथा बाचनका लागि आएको भारतीय जम्बो टोलीले मुक्तिनाथ रानीपौवास्थित होटल ग्राण्ड साम्वला र युरिका होटल समेत ९ दिनका लागि बुकिङ गरिसकेको ग्राण्ड साम्वलाका प्रोपाईटर सुरज गुरुङले जानकारी दिए। यसअघि टोलीका केही प्रतिनिधि मुस्ताङ आएर कार्यक्रमको ब्यवस्थापन गरिसकेको जनाईएको छ।"
सेनाका सुवेदारले बनाए रोपवे,"धनगढी : दार्चुलातिंकर सडक निर्माणको जिम्मा नेपाली सेनालाई दिएपछि, सेनाका जवानहरुले त्यहाँ सडक मात्रै होईन, स्थानीयका अरु निर्माण काममा पनि सहयोग गर्न थालेको छ। नेपाली सेनाको विकास निर्माण कार्यदल गण नम्बर २ खलंगा दार्चुलाका सुबेदार तेज सिंह धामीले आफ्नै ३५ हजारको लगानीमा तीन महिनादेखि बन्द रहेको रोपवे मर्मत गराएका हुन्। दार्चुलाको महाकाली नगरपालिका १ कटाजे लास्कुमा रहेको रोपवे तीन महिना देखि बन्द थियो। लास्कुदेखि छपारी सम्मको ८ सय मिटरको रोपवेमा किसानको दुध, तरकारी र अन्य दैनिक उपभोग्य सामान ढुवानी गर्ने गरिन्थ्यो। सोे स्थानमा भीरको बाटो भएर सामान ढुवानी गर्न दिनभर लाग्ने गर्छ। मेरो एक महिनाभन्दा अलि बढी तलबले १५ सय जना स्थानीयले प्रत्यक्ष लाभ पाउने देखे, अनी आफ्नै रकममा विग्रिएको रोपवे मर्मत गर्न लगाए धामीले भने। उनले, रोपवेका बिग्रिएका सामान वुटवलबाट मगाएको बताए। घिर्नि र केही डोरीहरुमा समस्या रहेछ, जेष्ठ नागरिक, महिलाहरुले भारी बोकेर उकालो हिडेको देखेर दया लाग्यो, अनी मर्मतमा सहयोग गरें उनले भने। तीन दिनदेखि रोपवे सञ्चालनमा आएको छ। सबेदार धामीलाई स्थानीयले फुलमाला लगाएर सम्मानित समेत गरेका छन्। नेपाली नक्सामा कालापानी लिपुलेक समेटिएपछि त्यहाँ नेपाली सेना, शसस्त्र प्रहरी तैनाथ गरिएको छ। सुरक्षाकर्मीको उपस्थिति भएपछि त्यहाँका बासिन्दा खुसी छन्। महाकाली करिडोरको चीन तर्फको ८७ किलोमिटर सडकको निर्माणको जिम्मा नेपाली सेनालाई दिइएको छ। ९ महिना अघि नेपाली सेनाको विकास निर्माण कार्यदल गण नम्बर २ दार्चुलाको खलंगा र निर्माण स्थलमा छ। महाकाली करिडोरको (दार्चुला सदरमुकाम खलंगा देखि माथि) ३३८ किलोमिटर देखि ४२५ (अथवा चीनको सीमाना) किलोमिटर सम्मको ८७ किलोमिटर सडक नेपाली सेनाले निर्माण गर्न थालेको छ। चालु आर्थिक वर्षमा सेनाको विकास निर्माण कार्यदल गण नम्बर २ का लागि सरकारले २२ करोड रकम विनियोजन गरेको छ।"
गुन्डा नाइके गिरीलाई मोरङ ल्याउने निर्णयको विरोधमा प्रदर्शन,"विराटनगर : अपहरण तथा शरीर बन्धक मुद्दामा कैद सजाय भुक्तान गरिरहेका अपराधिक पृष्ठभूमिका गुन्डा नाइके अभिषेक गिरीलाई मोरङ ल्याउन नदिन विराटनगरमा दिनहुँ प्रदर्शन भइरहेको छ । ३ दिनदेखि भइरहेको प्रदर्शन बुधबार पनि जारी छ। कारागारभित्र रहेका कैदीबन्दीका आफन्त भेला भएर विराटनगरको हाटखोलास्थित जिल्ला कारागार मोरङअगाडि प्रदर्शन गरिरहेका छन् । स्थिति नियन्त्रण बाहिर जान नदिन ठूलो संख्यामा सुरक्षाकर्मी परिचालन गरिएको मोरङ प्रहरीका प्रवक्ता डीएसपी दीपक श्रेष्ठले बताए । गिरीलाई मोरङ ल्याउँदा कारागारभित्रका कैदीबन्दी असुरक्षित हुने भन्दै आफन्तले निरन्तर प्रदर्शन गरिरहेका हुन् । उनीहरुले गिरीलाई मोरङ पठाउने निर्णय तत्काल बदर गरिदिनुपर्ने माग पनि राखेका छन् । प्रदर्शन र नाराबाजीका कारण कारागार बाहिरको अवस्था अस्तव्यस्त र तनावपूर्ण बनिरहेको छ । कारागार व्यवस्थापन विभागले डिल्ली बजार कारागारबाट गिरीलाई भदौ १७ गते मोरङ सरुवा गरेको थियो । उनीसँगै अरु ३ जनालाई मोरङ सरुवा गरिएको हो। मोरङ कारागारको चौकीदार रहेका उनलाई साढे ३ वर्षअघि स्थानान्तरण गरेर डिल्ली बजार लगिएको थियो । कैदीबन्दीसँग महिनामारी असुल्ने, कुटपिट गर्ने, यातना दिने, सजाय भुक्तान गरिरहेकालाई उपभोग्य वस्तु महँगो मूल्यमा बिक्री गर्ने, टेलिफोनमा महँगो शुल्क लिने र उद्योगी व्यवसायीसँग कारागारभित्रैबाट फिरौती असुलीको धन्दा चलाउने गरेको पाइएपछि उनलाई २०७४ साल चैत २३ गते डिल्ली बजार स्थानान्तरण गरिएको हो । उनका ठाउँमा कर्तव्य ज्यान मुद्दाका कैदी नवीन राईलाई चौकीदार बनाइयो । राईलाई गत सोमबारसाँझ झुम्का कारागार स्थानान्तरण गरिएको छ । राईका ठाउँमा किरण गुरुङलाई कामचलाउ चौकीदारको जिम्मा दिइएको छ । मोरङ कारागारका निमित्त प्रमुख रामप्रसाद पोखरेलले कारागारभित्रको काम नरोकियोस भनेर गुरुङलाई कामचलाउ चौकीदारको जिम्मेवारी दिइएको बताए । उनका अनुसार अर्को व्यवस्था नभएसम्म गुरुङले चौकीदारको भूमिका निर्वाह गर्ने छन् । राईलाई झुम्का लगेर गिरीलाई चौकीदार बनाउन पुनः मोरङ ल्याउन खोजिएको थियो । मोरङ रहँदा गिरीकै सिको गरेका राईले पनि कारागारभित्र आतंक खडा गर्दै कैदीबन्दीमाथि आर्थिक शोषण गरेर अकूत सम्पत्ति आर्जन गरिरहेको पाइएको कारागार प्रशासनले जनाएको छ । कारागार स्रोतका अनुसार कारागारभित्र यातना दिने, कुटपिट गर्ने, अवैध असुलीको धन्दा चलाउने, आफन्तका नाममा जग्गा जमिन जोड्ने लगायतका हर्कत राईले गरेका थिए । राईको समूहले दिएको यातनाकै कारण धेरै कैदीबन्दीको मृत्युसमेत भइसकेको बताइन्छ । भदौमा मात्रै ४ जना कैदीबन्दीको मृत्यु भयो । सिंगो कारागार नियन्त्रणमा लिएर राईको समूहले मच्चाएको आतंकबाट आजित बनेका कैदीबन्दी पुनः गिरी आउने भएपछि थप तनावमा छन् । उनीहरुले असुरक्षित महसुस गरिरहेका छन् । त्यही भएकाले गिरीलाई मोरङ ल्याउन नदिन कैदीबन्दीका आफन्तले दैनिक प्रदर्शन र नाराबाजी गरिरहेका हुन् । अपराध गरेरै जेल पुगेका गिरी कारागारभित्र पनि अपराधिक गतिविधी गर्छन् । दैनिक कैदीबन्दीलाई कुटपिट गर्छन् र यातना दिन्छन्,'एक कैदीका आफन्तले भने, मागेजति पैसा बुझाउन नसक्नेको हुर्मत लिइन्छ । कैदीको ज्यान असुरक्षित हुने भएकाले गिरी आउन हुँदैनभन्ने हाम्रो माग हो । माग पूरा नभए आन्दोलन थप चर्काएर लगिने उनले बताए । उनका अनुसार राईको समूहको हर्कतबाट प्रताडित बनेका बेला अर्का गुन्डा नाइके ल्याएर कैदीबन्दीलाई असुरक्षित बनाउने प्रयास गरिएको हो । गिरीलाई कारागारमा हुँदा साप्ताहिक रूपमा ठूलो रकम बुझाउनुपर्ने उनको भनाइ छ । उनका अनुसार गिरीको मोरङबाट सरुवा भएपछि चौकीदारको जिम्मेवारी पाएका राईको हर्कतले पनि सीमा नाघेको थियो । चौकीदारका लागि मोरङ कारागार आम्दानीको राम्रो स्रोत मानिन्छ । कारागार भित्रको टेलिफोन, पसल र खानाबाट मात्रै चौकीदारले दैनिक लाखौँ रकम कमाउने गरेको बताइन्छ । अवैध कमाई सबैलाई बाँड्ने गरेपछि चौकीदारका सवालमा सरकारी पक्षले बोल्न नसक्ने गुनासो कैदीबन्दीको छ । गिरीको सरुवा स्थगन यसैबीच विराटनगर महानगरपालिका ११ घर भएका गिरीलाई पुनः मोरङ ल्याउने सरकारी निर्णयको चौतर्फी विरोध भइरहेको छ । गिरीको सरुवा रोक्न सरकारलाई सबैतिरबाट दबाब बढेको छ । विरोधकै कारण गिरीको सरुवा तत्कालका लागि स्थगन गरिएको छ । गिरीलाई मोरङ पठाउने निर्णय तत्काल कार्यान्वयन नहुने कारागार व्यवस्थापन विभागका महानिर्देशक जनकराज दाहालले बताए । तत्काल गिरीलाई मोरङ नपठाइने भएको छ,' उनले भने, यस विषयमा थप निर्णय पछि हुने छ । कांग्रेस आवद्ध गिरी कांग्रेस नेताकै संरक्षणमा अपराध गरिरहेका गुन्डा नाइके हुन् । शेरबहादुर देउवाको नेतृत्वमा सरकार बनेपछि उनलाई मोरङ ल्याउने निर्णय हुनुले त्यसको थप पुष्टि हुन्छ । केपी ओली शर्माको नेतृत्वमा सरकार हुँदासमेत मोरङ ल्याउन लविङ गरिरहे पनि कांग्रेस नेताहरु सफल हुन सकेनन् । देउवा नेतृत्वको सरकारमा बालकृष्ण खाँड गृहमन्त्री बनेपछि कानुनी व्यवस्था, अभ्यास र परम्परा विपरीत गिरीलाई पुनः मोरङ पठाउने निर्णय भएको हो । गिरीसँगै अपहरण मुद्दामै कैद भुक्तान गरिरहेका राजु श्रेष्ठ, असित सैँवु र वन मुद्दाका कैदी मनोज कार्कीको पनि एकै पटक विराटनगरस्थित मोरङ कारागार सरुवा गरिएको छ । आम्दानीको राम्रो स्रोत मानिने मोरङ कारागारमा चौकीदार बनाउन ठूलो रकमको चलखेल गरेर पुनः गिरीलाई मोरङ कारागार पठाउने निर्णय भएको हो, गृह स्रोतले भन्यो । मोरङ कारागारमा २ सय ५० पुरुष र ५० महिला गरेर ३ सय कैदीबन्दीको क्षमता छ । कारागारमा अहिले एक हजारभन्दा बढी कैदीबन्दी रहेको निमित्त जेलर पोखरेलले बताए ।"
"बढ्यो दसैंको चहलपहल, बजारमा किनमेल गर्नेको भीड (फोटोफिचर)","काठमाडौं : काठमाडौं उपत्यकालगायत देशका विभिन्न शहरमा दसैंको चहलपहल बढेको छ। उपत्यकाका विभिन्न व्यापारिक क्षेत्रमा किनमेल गर्नेको भीड लागेको छ। विश्वव्यापी कोरोना महामारीको प्रवाह नगरी मानिसहरू बजारमा किनमेल गर्न लागेको देखिएको छ। कोरोना संक्रमण दर कम हुनु, यसविरुद्धको खोप कतिपयले लगाएका कारण भीड बढेको हो। अघिल्लो वर्ष महामारीकै कारण खुलेर दसैं मनाउन नपाएकाहरू यसपटक दसैं मनाउन लागेका हुन्। यद्यपि बन्द रहेका पसल संक्रमण कम हुँदै खुलेपछि मानिसहरुको चहलपहल बढेपनि व्यापार कम भएको व्यवसायीहरु बताँउछन्। दशैंको विशेष परिकार ढिक्रि कसरी मान्नु दसैं ? छैन दसैंको रौनक हराउँदै दशैंमा पिङ संस्कृति दसैं संस्कृति बचाउँदै थारु युवा दसैं आयो, चामल आएन दशैं आयो तर व्यवसायी भन्छन्, व्यापार छैन दसैंको चहलपहल सुरु (फोटोफिचर) मौलायो कालोबजारी गाउँमा दसैं जुत्तामा दसैं अफर दसैं मनाउन रेमिट्यान्स दशैंको अघिल्लो दिनसम्म पनि काठमाडौं उपत्यकाबाट बाहिरिन र बजार आउनेको भीड कम हुँदैन। दसैंको चहलपहल बढेसँगै उपत्यकाको असन, न्यूरोड, लगनखेल लगायतका बजारमा किनमेल गर्नेको भीड लागेको छ। ती स्थानमा पुगेर अन्नपूर्णकर्मी सुनिता डंगोलले त्यहाँको दृश्यलाई क्यामेरामा कैद गरेकी छिन्। हेर्नुहोस् तस्बिरहरू :"
उपत्यकामा सञ्चालित सार्वजनिक सवारी साधनको भाडा बढ्यो,"काठमाडौं : काठमाडौं उपत्यकामा सञ्चालित सार्वजनिक सवारी साधनको भाडामा वृद्धि भएको छ। वाग्मती प्रदेशको भौतिक पूर्वाधार विकास मन्त्रालयले बुधबार काठमाडौं उपत्यकासहित वाग्मती प्रदेशमा सञ्चालित सार्वजनिक सवारी साधनको भाडा वृद्धि गरेको हो। वाग्मती प्रदेशमा १३ जिल्ला छन्। काठमाडौं उपत्यका बाहिरको हकमा २३ प्रतिशतले भाडा वृद्धि गरेको वाग्मती प्रदेश सरकारले काठमाडौं उपत्यकामा भने किलोमिटरका आधारमा भाडा बढाएको हो। उपत्यकाभित्र सार्वजनिक सवारी साधनमा शून्य किलोमिटरदेखि पाँच किलोमिटरसम्म रु १८, १० किलोमिटरसम्म रु २३, १५ किलोमिटरसम्म रु २७, २० किलोमिटसम्म रु ३० र २० किलोमिटरभन्दा माथि रु ३५ भाडादर कायम गरेको छ। भौतिक पूर्वाधार तथा यातायात मन्त्रालयको विसं २०७८ असार २७ को मन्त्रिस्तरको निर्णयानुसार यातायात व्यवस्था विभागबाट विसं २०७८ असार २९ गते अन्तर प्रदेश रुटको भाडा समायोजन गरेर प्रदेशभित्र सञ्चालन हुने छोटो रुटको हकमा प्रदेश सरकारबाट नै भाडा समायोजन गरिनुपर्ने कानूनी व्यवस्था गरेको थियो। नेपाल यातायात व्यवसायी राष्ट्रिय महासङ्घका महासचिव सरोज सिटौलाले सार्वजनिक सवारी साधनमा भाडा वृद्धि गरे पनि ट्याक्सीको हकमा भाडा वृद्धि नगर्नु दुःखद् भएको बताए। ट्याक्सीमा पनि वैज्ञानिक भाडादर कायम गर्नुपर्ने उनको भनाइ थियो।"
सफलताको सूत्र,"हामीले कछुवा र खरायोको दौडका कथा धेरै पढेका र सुनेका छौं। दौडको कुरा आउनसाथ कछुवा र खरायोकै याद पनि आउँछ। एक दिन यस्तै भएछ। कछुवा र खरायोबीच दौडकै कुरा हुँदै थियो। यसपटक भने कछुवाले खरायोलाई एउटा सर्त राख्दैछ। कछुवाले भन्यो खरायो साथी तिमी मभन्दा हजारौं गुणा तीव्र दगुर्न सक्छौं। तिमीलाई हराउन निकै नै गाह्रो छ मलाई। तिमी पाँच किलोमिटर अनि म सय मिटर दगुर्ने प्रतियोगितामा पनि तिमी नै जित्छौं। यसमा कुनै सन्देह छैन। तर पनि म तिमीसित पाँच किलोमिटरको दौड प्रतियोगिता गर्न चाहन्छु तर मेरो एउटा सर्त छ। कछुवाले आफूलाई दौड प्रतियोगितामा कुनै पनि हालतमा जित्नै नसक्ने कुरा थाहा पाएको खरायोले कछुवाको जुनसुकै सर्तहरू मञ्जुर भएको कुरा सुनायो। त्यसपछि कछुवाको के सर्त रहेको छ भन्दै सोध्यो। कछुवाले सर्तका विषयमा भन्न थाल्यो मेरो एउटै मात्र सर्त के हो भने दौड प्रतियोगिता ठ्याक्कै १२ बजे नै सुरु हुनेछ। तिमी त्यतिबेला मात्र दगुर्न सुरु गर्नेछौं जब हाम्री राजकुमारीको शृंगारपट्टारसहितका सबै काम सकिन्छ। खरायोले हाँसीहाँसी सर्त स्वीकार गर्यो। भोलिपल्ट ठ्याक्कै १२ बजे पाँच किलोमिटरको दौड प्रतियोगिता सुरु भयो। कछुवा आफ्नो सुरमा विस्तारै घर्सिंदै दगुर्न थाल्यो। उता खरायो भने आत्मविश्वासका साथ राजकुमारीको शृंगार सकिने समयको प्रतीक्षा गर्न थाल्यो। दुई घण्टा, चार घण्टा, ६ घण्टा भयो तर राजकुमारीको काम सकिने कुनै छाँटकाँट देखिएन। कहिले यो त कहिले त्यो कुरा नपुगे जस्तो हुन्थ्यो राजकुमारीलाई। समय अझै बढ्दै गयो। त्यसै क्रममा राजकुमारीले आफ्नो काम सकिएको घोषणा गर्नै के लागेकी थिइन् उता दौड प्रतियोगिता सकेर कछुवा फर्किसकेको थियो। खरायो यो पटक पनि जिल्ल पर्यो। आजको कथामा पनि कछुवाकै जित भयो। नैतिक शिक्षा : हामीले कहिल्यै पनि यति धेरै आत्मविश्वासी बन्नु हुँदैन। कसैले केही प्रस्ताव राख्यो र आफूलाई हौस्यायो भने मक्ख पर्नु हुँदैन। उसले भनेको कुरालाई गम्भीर रूपमा लिनुपर्छ र सोच्नुपर्छ। जब कसैले साधारण कुरालाई पनि घुमाएर भन्न खोज्छ, तब बुझ्नुहोस् कि पक्कै कुनै त्यस कुरामा केही रहस्य लुकेको छ।"
नेपालगञ्ज डाइभर्ट गरिएको बुद्धएयरको जहाज सुर्खेतमै सुरक्षित अवतरण,"काठमाडौं : खराब मौसमका कारण सुर्खेतमा अवतरण हुन नसकेपछि नेपालगञ्ज डाइभर्ट गरिएको बुद्धएयरको जहाज सुर्खेतमै सुरक्षित अवतरण गरिएको छ। काठमाडौंबाट सुर्खेतका लागि बुधबार बिहान उडेको बुद्धएयरको एटीआर ४२ फ्लाइट नम्बरको जहाज अवतरणमा भिजिबिलिटी कम भएपछि नेपालगञ्ज डाइभर्ट गरिएको थियो। त्रिभुवन अन्तराष्ट्रिय विमानस्थलका प्रवक्ता रेन्जी शेर्पाले खराब मौसमका कारण जहाज सुर्खेतमा अवतरण हुन नसकेपछि नेपालगंज डाइभर्ट गरिएको र पछि सुर्खेतमै सुरक्षित अवरण गरिएको अन्नपूर्णलाई जानकारी दिए। उनले भने,' खराब मौसमका कारण नेपालगञ्ज गएको जहाज मौसम सफा भएपछि सुर्खेतमा सुरक्षित अवतरण गरिएको हो। जहाज अहिले काठमाडौं आइसक्यो।' बुद्धएयरमा सवार सबै यात्रु सकुशल (अपडेट) यसरी ल्याण्ड गरिएको थियो बुद्धएयरको जहाज (भिडियो) बुद्धएयरका पाइलट शेर्पालाई उडान भर्नमा रोक जहाजमा प्राविधिक समस्या थिएन, अतिरञ्जित गरियो : बुद्धएयर"
वीरगन्जमा महिला उद्यमीहरुको राष्ट्रिय सम्मेलन हुँदै,"वीरगन्ज : वीरगन्जमा नेपाली महिला उद्यमीहरुको राष्ट्रिय सम्मेलन आयोजना हुने भएको छ। नेपाली युवा उद्यमी मञ्च (एनवाईईएफ)ले आगामी कात्तिक ५ गते वीरगन्जमा नेपाली महिला उद्यमी सम्मेलनको आयोजना गर्न लागेको हो। बुधबार वीरगन्जमा पत्रकार सम्मेलन गरेर एनवाईईएफले लेडिज सर्कल नेपालसँगको सहकार्यमा महिला उद्यमी सम्मेलन गर्न लागेको जानकारी दिएको हो। एक दिने सम्मेलनमा नेपालका विभिन्न जिल्लाबाट एक सय भन्दा बढी महीला उद्यमीहरुको सहभागिता रहने सम्मेलन आयोजक समितिका संयोजक मनिषा सुनुवारले बताइन्। उद्यमशीलतामा नेपाली महिलाको सहभागिता बढाउने उद्देश्यले मोफसलमै पहिलो पटक वीरगन्जमा सम्मेलन गर्न लागिएको सुनुवारले पत्रकार सम्मेलनमा बताइन्। सम्मेलनमा उद्यममा महिलाले भोग्नु परेका समस्याहरुको उठान गर्ने र समाधानका उपायमा वृहत छलफल गरिने उनले बताइन्। महिला उद्यमशीलता प्रवद्र्धनका चुनौतीहरूको समाधान र सम्भावनाको खोजीका निम्ति सरोकारका पक्ष तथा निकायहरूमा रचनात्मक पहलका बारेमा सम्मेलन महत्वपूर्ण हुने विश्वास लिइएको उनले बताइन्। एक दिने महिला उद्यमी सम्मेलनमा उद्यमशीलताका विविध क्षेत्रमा सहभागी महिला उद्यमीको परिश्रम, संघर्ष र सफलताका विषय प्रस्तुत गरिने एनवाईईएफ वीरगन्जका अध्यक्ष अनुप अग्रवालले जानकारी दिए। पत्रकार सम्मेलनमा लेडिज सर्कल नेपालकी निवर्तमान अध्यक्ष रश्मी दासले विभिन्न उद्यम व्यवासायमा सफल भएका महिला उद्यमीको सफलता, संघर्ष र धैर्यताका अनुभवहरू आदानप्रदान गरिने बताइन्। व्यवसायमा स्थापित उद्यमी महिला र भर्खरै शुरुवात गरेका महिला उद्यममीबीच हुने छलफलले सम्मेलनमा सहभागीहरूलाई ज्ञान, शिप, तथा क्षमता अभिवृद्धिमा प्रोत्साहन मिल्ने अपेक्षा गरिएको पनि उनले बताइन्।"
मानव खप्पर र हड्डीको तस्करी,"विराटनगर : भारतबाट नेपालतिर मानव खप्पर एवं हड्डीको तस्करी भइरहेको पाइएको छ। सशस्त्र प्रहरीले विराटनगरबाट बरामद गरेको वस्तु मानव खप्पर एवं खुट्टा र हातको नली हड्डी भएको प्रारम्भिक अनुसन्धानबाट खुलेको हो। सशस्त्र प्रहरी बल मोरङका प्रमुख एसपी तीर्थ पौडेलका अनुसार विराटनगर महानगरपालिका१५ बाट सोमबार राति खप्परजस्तो देखिने २८ पिस र नली खुट्टा एवं हातको हड्डीजस्तो देखिने वस्तु १० पिस बरामद गरिएको छ। भारतको जोगवनीबाट नेपाल प्रवेश गरेको को २ च ९६४८ नम्बरको मारुती भेनलाई विराटनगर भन्सार कार्यालयको २ नम्बर ढाटमा रोकेर चेकजाँच गरिएको उनले बताए। सशस्त्रले चेकजाँच सुरु गरेपछि भेनका चालक निस्किएर भागेका थिए। सशस्त्रले बरामद गरेको वस्तु कछुवाको ढाडको हड्डी र वन्यजन्तुको नली खुट्टा भएको अनुमान गरिएको थियो। यस विषयमा जाँचबुझ गर्न वन्यजन्तु विज्ञ, चिकित्सक, वनका कर्मचारी र प्रहरीको संयुक्त टोली खटियो। प्रारम्भिक अनुसन्धानबाट उक्त वस्तु वन्यजन्तुको अंग नभएको निस्कर्ष निकालिएको हो। डिभिजन वन कार्यालय मोरङका सहायक वन अधिकृत परमेश्वर पासवानले बरामद भएको वस्तु वन्यजन्तुको अंगसँग नमिल्ने बताए। हेराइका आधारमा बरामद भएको वस्तु वन्यजन्तुको अंग हैन। मानव शरीरमा भएका अंगसँग मिल्दोजुल्दो छ, उनले भने, थप अनुन्धानपछि मात्रै यस विषयमा यकिन हुन्छ। तर उक्त वस्तु मान्छेको खप्पर र खुट्टा एवं हातको नली हड्डीजस्तो देखिन्छ। सशस्त्र प्रहरी बल प्रदेश १ का प्रमुख डीआईजी कमल गिरीका अनुसार थप अनुसन्धान गरेर यथार्थ पत्ता लगाउन बरामद गरिएको वस्तु नेपाल प्रहरीको जिम्मा लगाइएको छ। नेपाल प्रहरीको अनुसन्धानपछि उक्त वस्तुको यकिन हुने बताउँदै उनले प्रारम्भिक अनुसन्धानबाट भने मानव खप्पर र मान्छेकै खुट्टा एवं हातको नली हड्डी भएको निस्कर्ष निकालिएको जानकारी दिए। सुरुमा वन्यजन्तुका अंग हो कि भन्ने अनुमान गरियो थियो। विज्ञहरुले वन्यजन्तुको हैन भनेपछि मानव अंग नै भएको निस्कर्ष निकालिएको छ, गिरीले भने, परीक्षणपछि पहिचान हुन्छ। त्यसको प्रक्रिया नेपाल प्रहरीले अघि बढाइसकेको छ। तर यस घटनाले भारतबाट नेपाल र नेपालबाट भारततिर विभिन्न वस्तुको तस्करी भइरहेको पुष्टि हुने उनले बताए। अवैध धन्दा नियन्त्रणका लागि नेपालभारत सीमा क्षेत्रमा सशस्त्रको विशेष टोली परिचालित रहेको डीआईजी गिरीले बताए। उनका अनुसार सीमा क्षेत्रबाट आवतजावत गर्ने मानिस र सवारी साधनमाथिको चेकजाँच तीव्र बनाइएको छ। सीमा क्षेत्रबाट यस्ता वस्तु बरामद हुनु निक्कै गम्भीर विषय हो, डीआईजी गिरी भन्छन्, त्यही भएकाले निगरानी बढाएर उच्च सतर्कता अपनाउँदै कडाई गर्न थालिएको छ। मोरङ प्रहरी प्रमुख एसपी जनार्दन जीसीले उक्त वस्तु परीक्षणका लागि फरेन्सिक ल्याबमा पठाउने तयारी भइरहेको जानकारी दिए। ल्याब परीक्षणको रिपोर्ट प्राप्त भएपछि उक्त वस्तुका बारेमा पुष्टि हुने उनको भनाइ छ। उनका अनुसार मानव खप्परजस्तो देखिने वस्तुलाई भने काटेर बटुका एवं कचौराको जस्तो आकार दिइएको छ। प्रहरीले भेनका चालक विराटनगर महानगरपालिका१७ का विनोद राय र झापाको दमक नगरपालिका५ का ४३ वर्षीय युवराज कार्कीलाई बुधबार बिहान नियन्त्रणमा लिएको छ। नियन्त्रणमा लिइएका दुवै जनालाई आवश्यक अनुसन्धानका लागि इलाका प्रहरी कार्यालय रानीमा राखिएको छ। तर प्रहरीले सोधपुछ गर्दा उनीहरुले उक्त वस्तु कहाँबाट ल्याएको र कसको हो भनेर नबताएको एसपी जीसीले जनाए। प्रहरीको प्रारम्भिक अनुसन्धानबाट भारतबाट ल्याएर काठमाडौं लैजान खोजिएको पाइएको छ। चीनतर्फ लैजान खोजिएको पनि हुनसक्ने प्रहरी अधिकारी बताउँछन्। विस्तृत अनुसन्धानपछि थप विषय प्रष्ट हुने प्रहरीको भनाइ छ। एसपी जीसीले केमा प्रयोग गर्नलाई मावन खप्पर र हड्डीको तस्करी गरिन्छ भन्ने यकिन नभएको बताए। उनका अनुसार बरामद गरिएको वस्तु कति पुरानो होभन्ने पनि खुल्न बाँकी छ। तर विगतका केही घटनाबाट भने मानव खप्पर र हड्डीको तस्करी हुने गरेको पुष्टि भइसकेको छ। मान्छे मरेपछि जातीय परम्परा अनुसार दाहसंस्कार गरिन्छ। कतिपय जातजातिले शवलाई आगोमा जलाएर नष्ट गर्छन् भने कतिपयको जमिनमा गाडेर अन्त्येष्टि गर्ने परम्परा छ। शव गाडेको ठाउँबाट भने खोतलेर मानव अंगहरु निकाल्ने गरिएको नेपाल प्रहरीका पूर्वडीएसपी रामजी कटुवालको भनाइ छ। मान्छेको हड्डी तस्करी भइरहेको हुन्छ। तर केका लागि हो भन्ने अहिलेसम्म यकिन हुन सकिरहेको छैन, उनले भने, पैसा कमाउने ध्याउन्नमा रहेका तस्करहरुले चिहान खनेर मानव खप्परलगायतका अंग संकलन गर्छन्। कतिपय घटनाले काठमाडौंमा मानव खप्पर र हाडखोर किनबेच भइरहको देखाएको थियो। मानव खप्पर र नली हड्डीको प्रयोगको कुनै वैज्ञानिक आधार भने नभेटिएको कटुवालको भनाइ छ। तर अपराध मानेर यसको उत्खनन्, ओसारपसार र कारोबारमा प्रतिबन्ध लगाइएको उनले बताए। कटुवालका अनुसार तान्त्रिक विद्या, धन प्राप्ति लगायतका लागि भनेर भ्रम छरिएका कारण तस्करी हुने गरेको पाइन्छ। घरमा मानव खप्पर र हड्डी राख्दा धन प्राप्त हुने तथा यसको प्रयोग गर्दा तान्त्रिक विद्या प्राप्त हुने भ्रम एवं अन्धविश्वास जनमानसमा रहेको छ, उनले भने, त्यही भएकाले मानिसहरुले अवैध उत्खनन्, ओसारपसार र किनबेच गरिरहेको पाइन्छ। काटेर बटुकोजस्तो बनाइएको खप्परलाई कतिपयले पेय पदार्थ पिउन, तान्त्रिक साधनासिद्धि एवं घरमा सजावटका लागि भन्दै प्रयोग गर्ने गरेको बताइन्छ। पूर्वडीएसपी कटुवाल मानिसको खप्पर र हड्डी बरामद हुनु निक्कै संवेदनशील विषय भएको बताउँछन्। तर यसको तस्करीमा संलग्नलाई कारबाही गर्न कानुनकै अभाव रहेको उनको भनाइ छ।"
नेपाल प्रहरीले मनायो स्थापना दिवस,"काठमाडौं : नेपाल प्रहरीले बुधबार आफ्नो स्थापना दिवस मनाएको छ। प्रहरी ऐन, २०१२ जारी भएको दिनलाई नेपाल प्रहरीले स्थापना दिवसका रुपमा विशेष समारोह गरी मनाउने गरेको हो। ६६ औं प्रहरी दिवसको अवसरमा राजधानीको नक्सालस्थित प्रहरी प्रधान कार्यालयमा विशेष समारोह गरिएको छ। कार्यक्रममा प्रधानमन्त्री शेरबहादुर देउवा, गृहमन्त्री बालकृष्ण खाँड, प्रधानसेनापति प्रभुराम शर्मा, प्रहरी महानिरीक्षक शैलेश थापा क्षेत्रीलगायत सहभागी छन्। कार्यक्रममा विभिन्न विधाका उत्कृष्ट प्रहरी अधिकृतहरूलाई पुरस्कृत गरिएको छ। प्रहरी दिवसका अवसरमा विभिन्न जिल्लास्थित प्रहरी कार्यालयहरूले पनि कार्यक्रमहरू गरिरहेका छन्।"
इजरायल रोजगार: लट्रीबाट श्रमिक छानिने,"काठमाडौं : इजरायल रोजगारीका लागि भाषा परीक्षा पास गरेकाहरुबाट लट्रीबाट उम्मेदवार छनोट हुने भएको छ। वैदेशिक रोजगार विभागका अनुसार इजरायलले नै श्रमिक छनोट गर्नेछ । विभागले भाषा परीक्षा र अन्र्तर्वार्ताबाट १ हजार ६ सय जनाको सूची इजरायललाई पठाएको छ । त्यसमध्येबाट एक हजारजना श्रमिक इजरायल जान पाउने छन् । विभागका निर्देशक कमल ज्ञवालीका अनुसार एक महिनाभित्र लट्रीबाट इजरायलले श्रमिक छनोट गर्नेछ । उताबाट अन्तिम सूची आइसकेपछि स्वास्थ्य परीक्षण, अभिमुखीकरण तालिम सञ्चालन हुनेछ । त्यसपछि मात्रै भिसा प्रक्रिया सुरु हुनेछ । विभागले १ हजार १ सय २० महिला र ४ सय जना ८० पुरुषको नाम सार्वजनिक गरेको छ । महिला ७ सय र पुरुष ३ सय जना छनोटमा पर्नेछन् ।विभागले पठाएको सूचीका आधारमा पीआइबीएले अन्तिम उम्मेदवार छनोट गर्नेछ । अन्तिम छनोटमा परेका उम्मेदवारको करारनामामा हस्ताक्षर गरी इजरायलले विभागमा पठाउनेछ । उताबाट आएको सूचीका आधारमा विभागले छनोटमा परेकालाई बोलाएर सम्झौता गराई पाँच दिनभित्र दूतावास पठाउँछ । इजरायलले लाइभ टिभी कार्यक्रम सञ्चालन गरी लट्री गर्ने घोषणा गरेको छ । जसले सिफारिसमा परेका १ हजार ६ सय जनामध्येबाट जोकोही पनि पर्न सक्ने विभागले जनाएको छ । एक महिनाभित्र अन्तिम सूची आइसक्ने विभागले जनाएको छ । हामीले पारदर्शी ढंगले छनोट गरी सिफारिस गरेका छौं,'उनले भने,उताबाट लट्री भएर आएपछि थप प्रक्रिया सुरु हुन्छ । विभागले दुई दिने तालिमका लागि तयारी पूरा गरिसकेको छ । इजरायल कामदारको आकर्षक मूलुकमा पर्छ । रोजगारीका लागि एक हजारको कोटा भए पनि ७ हजारले परीक्षा दिएका थिए । ९ हजार जनाको आवेदन परेको थियो । वैदेशिक रोजगारीका क्रममा जापान, कोरियामा लामो समय काम गरिसकेका युवाले पनि इजरायल जान प्रक्रियामा सामेल भएका थिए । केयरगिभरको रूपमा इजरायल जाने श्रमिकले वृद्धवृद्धा र बालबालिकाको रेखदेख गर्नुपर्छ ।"
सिम्रिक एयरलाइन्सको हेलिकोप्टरबाट पाथिभराको दर्शन,"धरान : सिम्रिक एयरलाइन्सको हेलिकोप्टरबाट प्रदेश १ को धार्मिक तथा पर्यटकीय सहर धरानदेखि ताप्लेजुङको पाथिभरा मन्दिरको दर्शन गर्न सकिने भएको छ। वडा दशैं तथा शुभ दिपावली २०७८ को अवसरमा धरान होलिडेज प्राली र सिम्रिक एयरलाइन्सको संयुक्त आयोजनामा बिहीबारदेखि आन्तरिक तथा वाहिय पर्यटकहरुलाई लक्षित गरी सिम्रिक एयरलाइन्सको हेलिकोप्टरबाट तिर्थ यात्रा गराउन लागिएको हो। पाथिभरा को मन्दिरसम्म तिर्थयात्रा गराउने यात्रुहरुका लागि धरान होलिडेज प्रालीको व्यवस्थापनमा बुधबार बेलुका सिम्रिक एयरलाइन्सको हेलिकप्टर धरान पुगेको छ। धरान १६ स्थित रंगाशालादेखि ताप्लेजुङको पाथिभरा मन्दिरसम्म हवाई सेवा सञ्चालन हुने भएको छ। प्रदेश १ को पर्यटन प्रर्वद्धनलाई थप टेवा पुर्याउने उद्देश्यले हेलिकोप्टरबाट धार्मिक तथा पर्यटकीय स्थलहरुको भ्रमण प्याकेज ल्याएको धरान होलिडेजका प्रबन्ध निर्देशक अमृत मानन्धरले जानकारी दिए। उनले पाथिभरा दर्शन गर्नेहरुका लागि प्रति व्यक्ति ३२ हजार रुपैयाँको शुल्क निर्धारण गरिएको बताएका छन्। दशैं तिहारमा आउने आन्तरिक तथा वाहिय पर्यटकलाई लक्षित गरी आयोजना गरिएको हवाई सेवा प्रदेश १ का बिरामी सर्वसाधारणका लागि समेत हवाई एम्बुलेन्सका रुपमा समेत सर्वसाधारणलाई सेवा उपलब्ध गराइने धरान होलिडेजका अध्यक्ष कुन्दन श्रेष्ठले बताए। धरान होलिडेजले २०७६ देखि यस क्षेत्रको पर्यटन प्रर्वद्धनमा टेवा पुर्याउने उद्देश्यले वर्षेनी हवाई सेवामार्फत पूर्वका पाथिभरा, हलेसी मन्दिरको दर्शन गराउनुका साथै रमणीय हिमाली श्रृखलाहरुको दृश्य अवलोकन गराउँदै आएको छ। पाथिभरा मन्दिरको दर्शनका लागि क्याप्टेन राजेन्द्र दुवालसहितको प्राविधिक टोली तयारीका साथ धरान आएको सिम्रिक एयरलाइन्सका अप्रेसन म्यानेजर रमेशमान बज्राचार्यले बताए। उनले दशैं तिहारभरी हवाई सेवा प्रदान गर्ने सिम्रिक एयरलाइन्सको हेलिकाेप्टरको आन्तरिक व्यवस्थापनका लागि इन्जिनियर रोहित कपाली नेतृत्वको प्राविधिक टोली समेत धरान आईसकेको बताए। अप्रेशन म्यानेजर कर्माचार्यले मौसमले साथ दिएको खण्डमा दैनिक ७ देखि १० वटा फ्लाईट धरानपाथिभरा उडान भर्ने जानकारी दिए। धरानपाथिभरा हवाई सेवा सञ्चालन हुने भएपछी पाथिभरा मन्दिर दर्शन गर्न जाने तिर्थालुहरुले हप्ता दिनसम्मको टिकट बुकिङ गरिसकेको धरान होलिडेजका म्यानेजर कविन श्रेष्ठले बताए। धरानका पर्यटन व्यवसायी बासुदेब बरालले दशैं तिहार लक्षित गरी धरान पाथिभरा सिम्रिक एयरलाइन्सबाट हवाई सेवा सञ्चालनले यस क्षेत्रको पर्यटन प्रर्वद्धनमा थप टेवा पुगेको बताए।"
दसैंमा सेनाद्वारा निशुल्क यातायात सुविधा,काठमाडौं : दसैंमा नेपाली सेनाद्वारा जमिनी तथा हवाइ मुभ सञ्चालन गरी निशुल्क यातायात सुविधा सञ्चालन गरिएको छ। २०७८ सालको दसैं बिदामा जाने नेपाली सेनाका बहालवाला सकलदर्जा तथा तिनका आश्रित परिवारलाई नेपाली सेनाले निशुल्क यातायात सुविधा प्रदान गरेको हो। निशुल्क यातायात सुविधा असोज १८ गतेबाट ३० गतेसम्मको लागि छ। नेपाली सेनाद्वारा जमिनी एवम् हवाइ मुभ सञ्चालन गरी आआफ्नो गन्तव्य स्थालसम्म पुर्याउने कार्य भइरहेको नेपाली सेनाले विज्ञप्ति मार्फत जानकारी गराइएको छ। सडक सञ्जालको सहज पहुँच पुगेका स्थानमा जमिनी बाटोबाट र सडक सञ्जालको सहज पहुँच नपुगेका तथा दुर्गम पहाडी र हिमाली क्षेत्रमा हवाइ उडान सञ्चालन गर्ने योजना रहेको छ। हालसम्म जमिनी मुभबाट ५२० जना र हवाई उडानमार्फत ८६ जना लाभान्वित भएका छन्।
गाउँमा दसैं,"काठमाडौं : तनहुँकी लक्ष्मी पौडेलको परिवार यसपटक गाउँ गएर दसैं मनाउने तयारीमा छ। गत वर्ष उनका पति कोरोना संक्रमित भए। परिवारमा तनाव भयो। गाउँ जान त परै जाओस्, काठमाडौंमा पनि दसैं मनाउन नपाइएको उनले सुनाइन्। घरका वृद्ध सासूससुरालाई कोरोना सर्ला कि भन्ने डरले गत वर्ष घर गएनौं, लक्ष्मीले भनिन्, यसपालि त गाउँ गएर दसैं धुमधामसँग मनाउने सोचेका छौं। घरका लागि आवश्यक सरसामान पनि किनमेल गरिसकेको उनले बताइन्। गाउँ जाने भनेपछि छोराछोरी पनि खुसी छन्, उनले भनिन्, यसपटक सासूससुराकै हातको टीका लगाउने तयारी गरेका छौं। गत वर्ष दसैंका बेला पनि लकडाउन थियो। कसैमा उत्साह थिएन। मान्छेहरू घरभित्रै थुनिए। मान्यजनबाट टीका र जमरा थाप्न पनि डराउनुपर्ने अवस्था थियो। जाजरकोटकी उत्पत्ति घर्तीमगर यसपटक दसंैमा चहलपहल बढेको बताउँछिन्। बजारतिर निस्कँदा भीडभाड नै छ। कोरोना सकिए जस्तो लाग्यो, उनले भनिन्। गत वर्ष लकडाउनका कारण निकै मुस्किलले दसैंमा घर पुगे पनि खासै रमाइलो नभएको उनले सुनाइन्। यस वर्ष कोरोना सन्त्रास कायमै रहे पनि लकडाउन हटेको छ। गत वर्ष राजधानीमै थुनिएकाहरू पनि यसपटक गाउँ गएर दसैं मनाउने तयारीमा छन्। कैलाली टीकापुरका विनोद जोशीको बुद्धनगर मटन गल्लीमा होटल व्यवसाय छ। गत वर्ष कोरोनाले दसैंमा पनि व्यवसाय सञ्चालन गर्न पाएनन्। गत वर्ष एकातिर कोरोनोको त्रास। अर्कोतिर व्यवसाय ठप्प हुँदा पैसाको अभाव, उनले भने, यसपटकको दसैं राम्रो होला जस्तो छ। यस वर्ष व्यवसाय पनि चलायमान भएको उनको भनाइ छ। गत वर्ष बसको टिकटै पाउन गाह्रो भयो, उनले भने। यसपटक भ्याक्सिन लगाएका कारण पनि सहज स्थिति सिर्जना भएको उनको अनुमान छ। यसपटक भने आफन्त, छरछिमेकी र साथीभाइ मिलेर गाउँमा दसैं मनाउने तयारी भइरहेको उनले बताए। मूलपानी घर भएकी सपना तामाङलाई दसैं लागेको छैन। कोरोनाको कहर केही हटे पनि विगतका वर्षहरूमा जस्तो हर्षोल्लास छैन, उनले भनिन्, यतिबेलादेखि बच्चाहरू कति धेरै चङ्गा उडाउँथे, सोह्रश्राद्धबाटै छुट्टै खालको रौनक हुन्थयो नि। भारतको मटहार श्यामलाल ३० वर्षदेखि काठमाडौं बुद्धनगर बस्दै आएका छन्। उनी ठेलामा तरकारी बेच्छन्। परिवारसँग बस्दै आएका उनलाई नेपालमै दसैं मनाउन रमाइलो लाग्छ। तर गत वर्ष रमाइलो नभएको उनको भनाइ छ। उनले भने, कोरोनाले सबै जनामा डर छ। गतवर्ष कोरोनाको डरले व्यापारमा कमी आउँदा परिवार पाल्न समस्या भएको उनले बताए। यसपटक मानिसहरू सहज रूपमा बाहिर निस्केर किनमेल गर्ने गरेका छन्, उनले भने। घर परिवारलाई कोरोना लाग्ला भन्ने डरले गत वर्ष मुलघर स्याङ्जा नगएकी दुर्गा अर्याल यसपटक रमाइला सपना बोकेर घर जाने सपना बुन्दैछिन्। पोखराको लेकसाइड बस्ने अर्याल गत वर्ष स्याङ्जाको गल्याङ नगरपालिका गइनन्। आफूबाट वृद्ध सासूससुरा र माइतीमा बुवाआमालाई कोरोना सर्ला कि भन्ने डरले गत वर्ष पोखरामै जेनतेन दसैं मनाएको उनले सुनाइन्। अर्याल भन्छिन्, हामी त अलि उमेर भएका छौं, बूढा भएका अर्यालले गत वर्ष पहिलो पटक दसैंमा ठूलाबडाको आर्शिवादबिनाको दसैं मनाउँदा नरमाइलो लागेको सुनाइन्। उनका अनुसार पोखरामा पनि यस पटक दसैंको रौनक बढेको छ।"
चाइना फाउण्डेसनले बाड्यो मुस्ताङका विद्यार्थीलाई शैक्षिक सामग्री,"जोमसोम : मुस्ताङको घरपझोङ र लोघेकर दामोदरकुण्ड गाउँपालिकाका ५ सय २८ जना विद्यार्थीलाई शैक्षिक सामाग्री वितरण गरिएको छ। काठमाडौंस्थित फाउण्डेसन फर पोभेटी एलिभियसनको आर्थिक सहयोग तथा राष्ट्रिय अपाङ्ग पुनस्थापना समाजको समन्वयमा विद्यार्थीलाई ११ थान झोलासहित शैक्षिक सामाग्री वितरण गरिएको हो। सन् २०१६ देखि नेपालका विभिन्न विद्यालयहरुमा फाउण्डेसन अफ पोभेटी एलिभियसनले शैक्षिक सामाग्री वितरण गर्दै आइरहेको छ। फाउन्डेसनले छनोट गरेका विद्यालयहरुमा प्रत्येक दुई वर्षमा शैक्षिक सामाग्री वितरण गर्ने गरिएको नेपालचाईना एक्जिक्युटिभ काउन्सिलका उपाध्यक्ष राजेश उपाध्यायले जानकारी दिए। उनका अनुसार यसवर्ष २४ जिल्लाका ३३ हजार ३ सय ३५ जना विद्यार्थीलाई विद्यालय लैजाने झोलासहित शैक्षिक सामाग्री वितरण गर्ने लक्ष्य रहेको बताए। उनका अनुसार फाउन्डेसनको सहयोगमा राष्ट्रिय अपाङ्ग पुनस्थापना समाजले अधिकांश जिल्लामा झोलासहित शैक्षिक सामाग्री वितरण गरिसकेको र केही जिल्लामा वितरण गर्न बाँकी रहेको छ। मुस्ताङका विद्यालयमा अध्ययनरत विद्यार्थीलाई शैक्षिक सामाग्री वितरण गर्ने उद्देश्यले चाईना फाउन्डेसन फर पोभेटी एलिभियसनकी निर्देशक जाओ चिछाङ, नेपाल चाईना एक्जिक्युटिभ काउन्सिका राजेश उपाध्याय, राष्ट्रिय अपाङ्ग पुनस्थापना समाजका कार्यक्रम सयोजक दिपक रेग्मी र गरिबी निवारण फाउण्डेसनकी निर्देशक नुजा मानन्धरसहितको टोली आइतबार मुस्ताङ आएको थियो। सो टोलीले मुस्ताङको घरपझोङ गाउँपालिका अन्तर्गतका ७ विद्यालय र लोघेकर दामोदरकुण्ड गाउँपालिका अन्तर्गतका ३ विद्यालयलाई पढ्ने विद्यार्थीलाई झोलासहित शैक्षिक सामाग्री वितरण गरेको हो। राष्ट्रिय अपाङ्ग पुनस्थापना समाजका कार्यक्रम सयोजक दिपक रेग्मीले मुस्ताङका विद्यार्थीलाई झोलासहित १८ प्रकारको शैक्षिक, सरसफाई र माक्स वितरण गरेको जानकारी दिए। उत्तरी चिनको स्शासितक्षेत्र तिब्बतसँग सीमाना जोडिएको मुस्ताङमा विभिन्न विदेशी संघसंस्थाहरुले शिक्षा, स्वास्थ्य, कृषि, पर्यटन,पुर्वाधार निर्माण र गुम्बाहरुमा अनुदान सहयोग र लगानी गर्ने गरेको पाइएको छ।"
हराएको ५५ वर्षपछि घर फर्किँदा,"बेनी : ५५ वर्षअघि हराएका म्याग्दीको बेनी नगरपालिका४ थामडाडाका गंगबहादुर गुरुङको परिवारसँग पुर्नमिलन भएको छ। विस २०२३ मा २० वर्षको उमेरमा घर छाडेका ७६ वर्षीय गुरुङ घर फर्किएपछि परिवार र आफन्तमा खुसीयाली छाएको हो। कैलालीको चुरे गाउँपालिका३ मत्स्य भन्ने ठाउँमा बस्दै आएका गुरुङलाई भतिज शेरबहादुरले मंगलबार जन्मथलोमा ल्याएर आएका छन्। सामाजिक सञ्जाल फेसबुकमा ठूलो बुवाको तस्बिर देखेपछि करिब दुई महिनाको प्रयासपछि पहिचान गरेर घर ल्याएर आएको शेरबहादुर बताए। फेसबुकमा तस्बिर देखेपछि हराएका ठुलोबुवालाई पहिचान गरेर ल्याएर आएको हो, शेरबहादुरले भने हामी नजन्मदै घर छाडेर जानुभएका ठुलोबुवालाई जीवितै भेटाउँदा खुसी छौँ। भरिया काम गर्ने क्रममा बुटवल पुगेका जंगबहादुरको पुर्वपश्चिम राजमार्ग निर्माण कार्यमा मजदुरको रुपमा काम गर्दै डडेलधुरा सम्म पुगे। डडेलधुराको पहाडमा सडक निर्माण गर्दा गुरुङले बिस्फोट गराउने बलास्टरको काम गरेका थिए। उनी सानैदेखि डकर्मी पेशामा सिपालु थिए। सडक आयोजनाको काम सकिएपछि अलपत्र परेको थिए। यस क्षेत्रको एक्लो भएकाले त्यतिबेला घर फर्कने मेसो आएन्, उनले भने कैलालीका नरबहादुर शाहीका परिवारले संरक्षण गरेर राख्नुभयो। अत्तरीयामा व्यवसाय गर्दै आएका शाही परिवारले गुरुङलाई पहाडको घर र खेतबारीको संरक्षण गर्ने जिम्मेवारी दिएका थिए। त्यसअघि गुरुङलाई सात वर्ष आश्रय दिएका नरबहादुरका आफन्तले नागरिकता समेत दिलाईदिएका थिए। बुढेसकाल लागेपछि आफ्नो घर जाने र आफन्तलाई भेट्ने इच्छा राखेपछि मत्स्य गाउँका चक्रबहादुर खत्रीले गत साउन अन्तिम सातातिर सामाजिक सञ्जालमा गुरुङको तस्बिर र विवरण सार्वजनिक गरेका थिए। रेडक्रस सोसाइटीको खोज तथा उद्धार केन्द्र मार्फत म्याग्दीमा गंगबहादुरको परिवार खोजी गरिएको थियो। सम्पर्कमा आएका आफन्त र गंगबहादुरबीच पहिलो चरणमा टेलिफोनमा कुराकानी गराइएको थियो। करिब ६० वटा आफन्तको नाम, पारिवारिक पृष्ठभूमि, तत्कालिन गाउँको अवस्था, छिमेकी आदीका बारेमा सोधेको प्रश्नमा जंगबहादुरले दिएको जवाफ मिलेपछि एकिन गरिएको थियो। थामडाडाका स्वर्गीय बलबीर गुरुङका चार भाई छोरामध्ये गंगबहादुर माइला हुन्। नेपाल रेडक्रस सोसाइटीको म्याग्दी र कैलाली शाखाको समन्वयमा गुरुङलाई परिवारमा पुर्नमिलन गराइएको म्याग्दी शाखाका सभापति लेखबहादुर हमालले बताए। यस्तो अनौठो पारिवारिक पुर्नमिलनको घटना बिरलै हुने गर्छ, उनले भने गंगबहादुरलाई कैलाली लिन जान र फर्कदाको खर्च व्यवस्थापन गरेका छौँ। गंगबहादुरलाई मत्त्य गाउँका वडा अध्यक्ष लगायत जनप्रतिनिधी र गाउँलेहरुले कार्यालयमै औपचारिक कार्यक्रम गरेर बिदाई गरेका थिए। मत्स्य गाउँका सबैको घरमा पुगेर बिदाई भएका गुरुङले अत्तरीया पुगेपछि आफूलाई आश्रय दिने शाही परिवारलाई नभेटी आउन मानेका थिएनन्। भतिजले शाही परिवारलाई धन्यवाद दिएर बिदाई गराएपछि मात्रै बेनी आउन मानेको बताए। गंगबहादुरले अविवाहित हुन्। ठूलोबुवालाई आफ्नै घरमा स्याहार सुसार गरेर पाल्ने शेरबहादुरले बताए। रेडक्रस म्याग्दी शाखाका अधिकृत धनञ्जयकुमार श्रेष्ठले रेडक्रसले बिभिन्न कारणले हराएका व्यक्तिहरुको खोजी गरेपनि बिरलै घटनामा सफलता मिल्ने र पारिवारिक पुर्नमिलन भएको बताए। रेडक्रसले समयम सोधखोज गरेकाले गुरुङले जीवनको अन्तिम क्षणमा भएपनि आफन्त र जन्मथलोमा आउन पाएका श्रेष्ठले बताए। हात लाग्यो हराएको मूर्ति खुसी छु म आज तिमीभन्दा धेरै पैसा आयो, खुसी हरायो"
कस्तो छ तीन दिनको मौसम पूर्वानुमान ?,"काठमाडौं : भारतको बिहार तथा आसपासतिर अवस्थित न्यून चापिय क्षेत्रको प्रभाव नेपालमा परेको छ। जल तथा मौसम विज्ञान विभागको मौसम पूर्वानुमान महाशाखाका अनुसार तीन दिन मध्यम वर्षाको सम्भावना रहेको छ। हाल देशभर आंशिकदेखि सामान्य बदली रहेको छ। बुधबार दिउँसो कर्णाली र सुदुरपश्चिम प्रदेशका एकदुई स्थानहरुमा र बाँकी प्रदेशका थोरै स्थानहरुमा मेघ गर्जन चट्याङ्गसहित हल्का देखि मध्यम वर्षाको सम्भावना रहेको मौसम पूर्वानुमान बुलेटिनमा उल्लेख छ। राती कर्णाली र सुदुरपश्चिम प्रदेशका एकदुई स्थानहरुमा र बाँकी प्रदेशका थोरै स्थानहरुमा मेघ गर्जन चट्याङ्गसहित हल्का देखि मध्यम वर्षाको सम्भावना रहेको छ। मौसम पूर्वानुमान महाशाखाका अनुसार बिहीबार देशभर आंशिकदेखि सामान्य बदली रही थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। शुक्रबार प्रदेश १, बागमती प्रदेश र गण्डकी प्रदेशका थोरै स्थानहरुमा हल्का वर्षाको सम्भावना रहेको छ।"
पितृलाई पुज्ने यमोसा पर्व,"चितवन : सोह्रश्राद्ध सकिने औंसीमा थारु समुदायले यमोसा मनाउँछन्। पितृलाई तपर्ण दिने पर्व उनीहरुको लागी महत्वपूर्ण पर्व हो। यमोसा पर्वलाई पितृऔंसीको रुपमा दुई दिनसम्म धुमधामपूर्वक मनाउछन्। एकवर्ष भित्र दिवंगत भएका आफन्त तथा पितृहरुको सम्झनामा यमोसा मनाइन्छ। बुधबार चितवन र नवपुरका थारुहरुले मात्रै यो पर्व मनाउँछन्। अघिल्लो दिन खोलानाला, नदी, ताल, पोखरी आदिमा माछा मार्ने अर्थात मछुवारी (माछा मार्ने) गर्छन्। गाउँघरमा खसीबोका काट्ने चलन छ। दोस्रो दिन अर्थात् यमोसाको दिन बिहानै पुरुषहरुले दाभी (सिरु) काटेर करिब एक हात लामो कुचो बनाउँछन्। घरको आगनमा गाईको गोबरले लिपेर पिर्का वा कुर्सीमा सिरुको मुठा राखी पितृ (पहुनी ) स्थापना गर्छन्। पहुनीलाई विभिन्न थरीका फूलहरुले सिंगार्छन्। घाम नलागोस् भनेर छाता पनि ओढाउँछन्। पहुनीको अगाडि ल्वाङ, सुकमेल, पान, सुपारी, सुर्ती, चुरोट, रक्सी र पानी राखेर बिहानै बालबच्चादेखि बुढाबुढी सबैजना नुहाई कुशपानीले पितृगणलाई तर्पण गर्छन्। त्यसपछि गच्छेअनुसार नयाँ कपडा वा सफा कपडा लगाएर पहुनीको अगाडि बसेर प्रत्येकले रक्सी र पानीको केही थोपा (छाकी ) चढाउँछन्। यदि त्यसवर्षमा परिवारका कुनै सदस्यको मृत्यु भएको छ भने यमोसाकै दिन बोका काटेर रगत चढाउछन्। सोह्रश्राद्ध भनेजस्तै हाम्रो समुदायमा पितृ पुज्ने पर्व हो खैरनही बहेरीका किशोर चौधरीले भने वितेर गएका आफन्तलाई सम्झेर पितृ अर्पण गर्ने हो। यसदिन पाहुनालाई पितृको रुपमा मानेर भोजन गराउँछन्। भोजन गराएपछि पाहुनाको कपालमा तेल लगाएर काइँयोले कोर्ने र फूल सिउरिदिन्छन्। त्यसपछि नाङ्लो वा बेनामा पानी राखी पाहुनालाई छम्केर शितलता प्रदान गर्छन्। यो दिन घरमा जो आए पनि पाहुनाका रुपमा मानेर सत्कार गरिने खैरहनी नगरपालिका१० कठारको बड्गाउँकी चुलिया चौधरीले बताइन्। पाहुनालाई पितृको रुपमा मानेर पुज्ने चलन छ उनले भनिन् पाहुना खुसी भए पितृ खुसी हुन्छन् भनेर भोजन गराउने , मानसम्मान गर्छौ। बेलुकीपख बालबालिका तथा केटाकेटीहरु समूह समूहमा मिलेर घरघरमा यमोसा खान जान्छन्। हरेक घरमा विभिन्न किसिमका अनेकौं परम्परागत गीत गाउँदै यमोसा खान्छन्। चितवन र नवलपुरका मूल आदिवासी थारु समुदायले साँस्कृतिक र धार्मिक पर्वको रुपमा यमोसा मनाउँछन्। यमोसा पर्व लोप हुने खतरा रहेको भन्दै संरक्षणमा चासो देखाएका छन्। मंगलवार नारायणगढमा सामुहिक रुपमा मनाए। थारु कल्याणकारिणी सभा चितवनका सभापति ललितकुमार चौधरीले संरक्षण र प्रवद्र्धन गर्नका लागि अभियान चलाएको बताए। यो हाम्रो मौलिक पर्व हो। पुस्ताहस्तान्तरण हुन नसकी लोप हुने अवस्थामा पुगेको छ उनले भने नयाँ पुस्तालाई यो पर्वमा अभिप्रेरित गराउन थालेका छौ।चितवन र नवलपरासीमा थारुको जनसंख्या करीब २ लाख हाराहारीमा छ। थारुको साँस्कृतिक पर्व यमोसा दिनमा विदा दिनुपर्ने माग थारु अगुवाको छ।"
नेपालभारत पूर्वी नाकाबाट औषधी तस्करी,"इलाम : इलामको नेपालभारत सिमा नाकाबाट औषधीको पनि ठूलो मात्रामा तस्करी हुने गरेको खुलेको छ। भारतीय रक्सी, रासायनिक मल, घातक विषादीदेखि मानव तस्करीको मार्गका रुपमा रहेको सिमा नाकाबाट औषधीको पनि ठूलो मात्रामा तस्करी हुन थालेको पाइको हो। पशुपतिनगरको मुल नाका छलेर नेपाल प्रवेश गराउने गरिएका सामग्रीबाट तस्करहरु मोटाउने तर राज्यले स्रोत गुमाउने काम भइरहेको उद्योग वाणिज्य संघ सूर्योदय नगरपालिकाका अध्यष प्रमोद राई बताउँछन्। पछिल्लो पटक सूर्योदय नगरपालिका३, कट्टेबुङबाट सोमबार मध्यराति ४० लाख रुपैयाँभन्दा बढीको औषधि बरामद गर्यो। सामान फेला परेपनि तस्कर फेला परेन। एक घर भारतीय कम्पनीका औषधि बरामद गरेको सशस्त्र प्रहरीले जनाएको छ। बरामद औषधी मंगलबार पशुपतिनगर भन्सारमा बुझाइएको छ। बरामद भएका औषधी औषधी व्यवस्था विभागमा दर्ता नभएको नेपाल औषधी व्यवसायी संघ इलामका उपाध्यक्ष राजु बरालले बताए। उनका अनुसार विभागमा दर्ता नभएका औषधी नेपालमा विक्री गर्न पाइँदैन। उनले भने तस्करीको घटनाले हामीलाई पनि चिन्तित बनाएको छ, हामी खोजी गरिरहेका छौँ। प्राथमिक स्वास्थ्य केन्द्र फिक्कलका प्रमुख डाक्टर सरोज दर्नालका अनुसार बरामद गरिएका औषधी दुखाइ कम गर्ने, यौन उत्तेजना बढाउने, रुघाखोकी, भिटामिन, एन्टीवायोटिक्स, ग्यास्ट्रिक छाला रोगमा प्रयोग हुने प्रकारका छन्। उनले भने बरामद गरिएकामध्ये ट्रामाडोल नामको औषधी लागु औषधीका रुपमा पनि प्रयोग हुने गर्दछ। प्रहरीले दुखाइ कम गर्नेदेखि लागु औषधका रुपमासमेत प्रयोग हुने ट्रामाडोल, लिभरको लागि प्रयोग हुने पुरुष जीवन, खोकीमा प्रयोगहुने गल्फोर्ड सिरप, मुटु सम्बन्धी र यौन पावर बढाउन प्रयोग हुने ट्राडलाफिल, छाला रोगको उपचारमा प्रयोग हुने एलसोन एच टि, एजिन्टास ५०० नामको एन्टीवायोटीक्स, मेगामेन्टीन नामको एन्टीवायोटिक्स, डर्मिकिम ओ सी छालाको औषधी, मोन्टास एल उलजीको लागि , लवाडीक्स रिलिफ रुघाखोकी, पेन्टाप्रराजोल र डम्पेरीडम ग्यास्टीकको लागि, नरोफोक्सासिन एण्ड ट्रेनीडाजोल शरिर भित्रको किरा मार्ने एन्टीवायोटिक्स लगायतका औषधी बरामद गरेको हो। कतिपय फार्मेसी र नीजि अस्पतालहरुमा अवैध रुपमा प्रयोगहुने गरेका यी औषधीहरु यस अघि पनि बरामद हुँदै आएको छ। एक जना औषधी कम्पनीका प्रतिनिधिका अनुसार प्रहरलिे फेला पारेको यो तस्करीको सानू अंश मात्रै हो। उनले भने बजारमा ३० प्रतिशत औषधी अवैध रुपमा आएका छन्। भारुको चलखेल औषधी बरामद गर्नु अघि प्रहरीले ११ लाख भारतीय नगदसहित फिक्कलका व्यवसायीलाई मेची राजमार्गको हर्कटेबाट पक्राउ गर्यो। पशुपतिनगर नाका नजिकै रहेको फिक्कल बजारको व्यवसायीबाट प्रहरीले भारु नोट बरामद गरेको प्रहरलिे जनाएको छ। फिक्कलबाट झापातर्फ जाँदै गरेका सूर्याेदय नगरपालिका १० फिक्कलका ३५ वर्षे अनुप अग्रवाललाई भारतीय रुपयाँसहित पक्राउ गरेको थियो। प्रहरीका अनुसार ५ सय दरका २ हजार १ सय ३३, २ हजार दरका १४, २ सय दरका २७ र सय रुपैयाँ दरको एउटा नोट उनीहरूबाट बरामद गरिएको छ। पक्राउ व्यक्ति र बरामद नगद इटहरीस्थित राजस्व अनुसन्धान कार्यालयमा बुझाइएको छ।"
