शीर्षक,विवरण
मानव र वन्यजन्तुको द्वन्द्व घटाऔं,"बर्दिया राष्ट्रिय निकुञ्जमा २२ वर्षको अवधिमा ७६ जनाले वन्यजन्तुको आक्रमणमा परी ज्यान गुमाए। २ सय १४ जना घाइते भए। सबैभन्दा बढी हात्तीको आक्रमणमा ४५ जनाको निधन भयो। त्यसपछि पाटेबाघको आक्रमणमा २२ जनाको मृत्यु भयो। गत वर्षमात्रै बर्र्दियामा बाघको आक्रमणमा १२ जनाले ज्यान गुमाए। गैंडाको आक्रमणबाट पाँचजना, चितुवा आक्रमणमा तीनजना र अन्य जनावरको आक्रमणमा एकजनाको ज्यान गएको छ। बर्दियामा मात्र बर्सेनि औसत तीनदेखि चारजनाले वन्यजन्तुको आक्रमणबाट अकालमै ज्यान गुमाउँछन्। त्यही अवस्था बाँकेमा पनि छ। बाँकेमा गएको चार महिनामा पाटेबाघको आक्रमणबाट चार जनाको मृत्यु भइसकेको छ। चितवन राष्ट्रिय निकुञ्ज र आसपासका वन क्षेत्रमा गत आर्थिक वर्ष मात्र वन्यजन्तुको आक्रमणबाट १४ जनाले ज्यान गुमाएका छन्। जसमा बाघ र गैंडाको आक्रमणबाट पाँचपाँच जनाको मृत्यु भएको छ। बर्दिया, बाँके र चितवन मात्र होइन, राष्ट्रिय निकुञ्ज, वन्यजन्तु आरक्ष, संरक्षित क्षेत्र, मध्यवर्ती क्षेत्र, राष्ट्रिय वन र सामुदायिक वन क्षेत्रको आसपासका बस्ती वन्यजन्तुको बढी मारमा छन्। ती क्षेत्रमा मासु, छाला र विभिन्न अंगका लागि लोपोन्मुख, संरक्षितलगायतका वन्यजन्तुको चोरी सिकार भइरहेको छ। हरेक साताजसो वन्यजन्तुको अंगसहित व्यक्तिहरू पक्राउ गर्दै प्रहरीले अभियुक्तहरू सार्वजनिक गरिरहेको हुन्छ। यो क्रम पनि घटेको छैन। सामान्यतः कुनै पनि वन्यजन्तुले मानिसमाथि त्यत्तिकै आक्रमण गर्दैनन्। आफूमाथि खतराको संकेत देख्दा वा आफूमाथि जाइलागेको ठानेर आक्रमण गर्ने संरक्षणविद्हरू बताउँछन्। पर्यापर्यावरणका नाममा होस् वा पर्यटकीय गन्तव्यका नाममा वन्यजन्तुको वासस्थानमा मानिसको ओहोरदोहोर भइरहेको छ। मुक्त कमैया, सुकुम्बासी व्यवस्थापन होस् वा अतिक्रमणको चपेटामा वन क्षेत्र नै पर्छ। वन्यजन्तुको ओहोरदोहोर हुने क्षेत्रमा मानवबस्ती भएकाले पनि उनीहरू त्यही बाटो आउनेजाने गर्छन्। चितवनको सौराहा क्षेत्रमा गैंडाको ओहोरदोहोर सामान्य मानेजस्तै अन्य क्षेत्रमा पनि त्यही अवस्था हो। गाउँ बस्ती पसेको वन्यजन्तु धपाइन्छ। आगो बाल्ने, होहल्ला गर्ने वा चर्को आवाज निकालेर धपाउन प्रयोग गरिने स्थानीय विधिमा वन्यजन्तु अभ्यस्त जस्तो बनिसकेको देखिन्छ। त्यसैले त निकुञ्ज वा वन क्षेत्रमा पर्ने राजमार्र्गमा जंगली हात्ती, बाघ, मृग, बाँदरहरू फोटो सेसनका लागि बसे झैं जति हर्न बजाउँदा पनि टसमस हुँदैनन्। मानव बस्ती वा बाली खान खाएका वन्यजन्तुलाई धपाउन पनि स्थानीयलाई हम्मेहम्मे परिरहेको छ। वन्यजन्तु र मानव प्रकृतिका अभिन्न अंग हुन्। वन्यजन्तु संरक्षण मानव जातिकै दायित्व हो। त्यसका लागि चोरी सिकार शून्य पार्नुपर्छ। सेना वा सुरक्षाकर्मीबाट मात्र वन्यजन्तुको सुरक्षा सम्भव छैन। संरक्षणमा समुदायकै सहभागिता सुनिश्चित गर्र्नुपर्छ। चोरी सिकारविरुद्ध युवा परिचालन गर्नुपर्छ। वन्यजन्तुलाई वन क्षेत्रभित्रै बाँच्ने आधार छैन। हाम्रा संरक्षित क्षेत्र, निकुञ्ज र आरक्ष वा वन क्षेत्रमा वन्यजन्तुको संख्या वृद्धि भएको छ। त्यही अनुपातमा वन क्षेत्र बढेको छैन। झन् साँघुरो हुँदै गएका छन्। विस्तार गर्नुपर्छ। जलवायु परिवर्तनका कारण वन क्षेत्रमा पानीका स्रोत सुकेका छन्। चरीचरन पर्याप्त छैनन्। तिनको व्यवस्था गर्नुपर्र्छ। बाघ, चितुवालगायतका मांसाहारी वन्यजन्तुका लागि निकुञ्ज क्षेत्रमा आहारजन्य प्रजाति वृद्धि हुने कार्यक्रम सञ्चालन गर्नुपर्छ। वनमा आहार नपाउँदा वन्यजन्तु गाउँ पसेर सजिलो आहारमा पल्कन थालेका छन्। बाघ, चितुवा नरभक्षी बन्नु मानिसको जिउज्यानका लागि मात्र खतरा होइन, उनको प्राकृतिक गुण पनि हराउने खतरा उत्तिकै हुन्छ। प्राकृतिक वासस्थानमा प्राकृतिक गुणमै वन्यजन्तु रहने व्यवस्था गर्नुपर्छ। यो पनि अहिलेको चुनौतीको विषय होे। सरकारले नीति, कार्यक्रम, कार्ययोजना बनाएर काम गर्न सकेमा वन्यजन्तुमानव द्वन्द्व न्यूनीकरण गर्न मद्दत मिल्नेछ।"
भीडभाडमा प्रशासनको कडाइ,"काठमाडौं : उपत्यकाका तीनवटै जिल्ला प्रशासनले कोभिड भाइरस संक्रमण तीव्र रूपमा बढेपछि २५ जनाभन्दा बढी व्यक्तिहरू सहभागी हुने भेला, सम्मेलनलगायतका कार्यक्रममा रोक लगाएका छन्। काठमाडौं, ललितपुर र भक्तपुरका प्रमुख जिल्ला अधिकारी (सीडीओ)को मंगलबार बसेको बैठकले राति १२ बजेदेखि लागू हुने गरी विभिन्न प्रतिबन्धात्मक घोषणा गरेको हो। २५ जनाभन्दा बढी मानिस जमघट तथा भेला हुन रोक लगाउँदै १७ बुँदे आदेश पनि जारी गरिएको छ। ललितपुरका सीडीओ घनश्याम उपाध्यायले आवतजावतलाई कडाइ गर्न र सुरक्षा मापदण्डको पालनालाई कडाइ गर्न प्रतिबन्धात्मक कार्यक्रम अघि सारिएको बताए। अत्यावश्यक बाहेकका सभा, मेला, सम्मेलन, उत्सव नगर्नका लागि अनुरोध गरिएको हो, उपाध्यायले भने, पूर्वनिर्धारित अत्यावश्यक कार्यक्रमहरू भए स्थानीयको स्वीकृति लिएर गर्न सकिने छ। आदेशको अनुगमनका लागि सुरक्षा निकायलाई परिचालन गरिने सीडीओ उपाध्यायले जानकारी दिए। अनुगमन गर्दा आदेशको पालना नगरेको भए संक्रामक रोग ऐनअनुसार कारबाही गरिने जनाइएको छ। कोरोनाको पछिल्लो भेरियन्ट फैलिन नदिन आवश्यक मापदण्ड जारी गरिएको उनले बताए। कोभिड१९ संकट व्यवस्थापन केन्द्र (सीसीएमसीसी)को सिफारिस एवं गृह मन्त्रालयको निर्णयअनुसार स्थानीय प्रशासन ऐन र संक्रामक रोग ऐन,२०२० ले दिएको अधिकार र स्थानीय प्रशासन ऐन, २०२८ को प्रयोग गरी जिल्ला प्रशासन कार्यालयले आदेश जारी गरेको हो। त्यस्तै राजनीतिक दलका सभा, सम्मेलनसहित भीडभाडजन्य सबै गतिविधि गर्न पनि बन्देज लगाएको छ। सार्वजनिक स्थलमा निस्कँदा मास्कको अनिवार्य प्रयोग गर्न, भौतिक दूरी कायम गर्न, साबुन पानीले हात धुन र स्यानिटाइजरको प्रयोग गर्न सीडीओको बैठकले आदेश जारी गरेको छ। माघ ७ गतेदेखि जिल्लाभित्रका सबै सार्वजनिक सेवा लिन खोप कार्डलाई अनिवार्य गरिएको छ। पछिल्लो २४ घण्टामा काठमाडौं उपत्यकामा ९ सय ८० जना संक्रमित थपिएका छन्। उपत्यकामा सक्रिय संक्रमितको संख्या ३५ सयभन्दा बढी रहेको स्वास्थ्य मन्त्रालयले जनाएको छ । जसमध्ये काठमाडौंमा ३ हजार ५ सय २१ जना, ललितपुरमा १ हजार ९० जना र भक्तपुरमा ६ सय ९९ जना सक्रिय संक्रमित छन्। पछिल्लो २४ घण्टामा कोरोना भाइरसका कारण एक जनाको मृत्यु भएको स्वास्थ्य मन्त्रालयले जनाएको छ। २ हजार ४ सय ४४ संक्रमित थपिए पछिल्लो २४ घण्टामा २ हजार ४ सय ४४ जनामा कोरोना भाइरस संक्रमण पुष्टि भएको स्वास्थ्य मन्त्रालयले जनाएको छ। स्वास्थ्य मन्त्रालयका अनुसार १५ हजार ३३ वटा नमुनाको पीसीआर र एन्टिजेन विधिमार्फत परीक्षण गर्दा १६ दशमलव २५ प्रतिशतभन्दा बढीमा संक्रमण देखिएको हो। ३७ प्रतिशतले पूर्ण खोप हालसम्म लक्षित जनसंख्या १ करोड ९९ लाख २२ हजार १ सय ६४ जनाले पूर्ण मात्रा खोप लगाएका छन्। एक मात्रा मात्रै खोप लगाउनेको संख्या ७६ दशमलव ५ रहेको छ। कुल जनसंख्या ३ करोड ३ लाख ७८ हजार ५५ छन्। यसमध्ये ३७ दशमलव ३ प्रतिशतले पूर्ण मात्रा खोप लगाएका छन्। ५० दशमलव २ प्रतिशतले कम्तीमा एक मात्रा खोप लगाएको स्वास्थ्य मन्त्रालयले जनाएको छ।"
२५ लाख तिर्न नसकेर साउदीमा बन्धक,"साउदी अरेबिया : हरेक युवाको सपना हुन्छ विदेश जाने, पैसा कमाउने र परिवारलाई सुखसँग राख्ने। यही सपना बुनेर ११ वर्षअघि बुटवल४ का दामोदर क्षेत्री साउदी अरब पुगे। साउदीको अलहरफी कम्पनीमा ड्राइभिङ काम गर्न भन्दै इमेज म्यानपावर कम्पनीले उनलाई वैदेशिक रोजगारीमा पठाएको थियो। पासपोर्ट लगायतका सबै कागजात सक्कली थिए, वैधानिक ढंगले नै विदेश गएका थिए। क्षेत्रीलाई हतारो थियो त, कम्पनीमा चाँडो पुग्ने र दुईचार पैसा कमाएर श्रीमती र छोराछोरीलाई पठाउने। क्षेत्री जब अलहरफीमा पुगे। उनलाई ड्राइभर नभई मजदुरीको काममा लगाइयो। उनले पूर्वसम्झौताअनुसार ड्राइभिङ कामको भिसा बनाइदिन कम्पनीसँग आग्रह गरे। कम्पनीले शर्त तेस्र्यायो। २ हजार ५ सय रियाल थप शुल्क तिरे मात्र भिसा परिवर्तन गरिदिने शर्त कम्पनीले राख्यो। त्यसपछि भने क्षेत्रीको मन बदलियो। उनले कम्पनी परिवर्तन गर्ने सोच बनाए। त्यही बेला, उनलाई साउदीकै एकजनाले आफ्नो कम्पनीमा काम गरे धेरै तलब दिने आश्वासन दियो। लगत्तै उनी अर्को कम्पनीमा जान तयार भए। २०६९ सालमा हमदसाउद अलहाजीरी कम्पनी मा ड्राइभरको काम पाए, गाडी चलाउन थाले। क्षेत्रीका पासपोर्ट लगायतका कागजात भने पुरानै अलफरही कम्पनीमै थिए। नयाँ कम्पनीका सञ्चालकले आफ्नोमा काम गरे नेपाल फर्कने बेलामा पासपोर्ट बनाइदिने आश्वासन दिएको थियो। त्यही आश्वासनमा वर्षौं काम गर्दा पनि राम्रो कमाइ नभएपछि पासपोर्ट लगायतका सबै कागजात छोडेर नयाँ कम्पनीमा काम गर्न गएको क्षेत्रीको भनाइ छ। अर्को कम्पनीमा काम गरेका कारण उनी त्यतिबेला अबैधानिक कामदार बनिसकेका थिए। क्षेत्रीलाई बिपत्ती त त्यतिबेला आयो, जब उनले चलाएको गाडी दुर्घटनामा पर्यो। उनको गाडी र अर्को गाडी एकआपसमा ठोक्किँदा दुवै गाडीमा आगो लाग्यो। जलेर नष्ट भए। त्यही क्रममा एकजना पाकिस्तानी नागरिकको मृत्यु भयो। दुर्घटनामा दामोदर पनि घाइते भए, उपचारपछि निको भए। दुर्घटनामा परेका दुवै गाडी जलेर नष्ट भएपछि दामोदर पक्राउ परे। तीन महिना जेल सजाय काटे। लगत्तै कम्पनीको काममा फर्किए। तर, कम्पनीले दामोदरलाई दुर्घटनामा जलेको गाडीको क्षतिपूर्तिबापत ७९ हजार साउदी रियाल (लगभग २४ लाख ८० हजार) नेपाली रुपैयाँ माग तिर्नुपर्ने भन्यो। साउदीमा यस्ता दुर्घटनाको क्षतिपूर्ति कम्पनी आफैंले तिर्ने गरे पनि, उक्त कम्पनीले क्षेत्रीसँग माग गर्यो। दुई चार पैसा कमाउन विदेश गएका सामान्य परिवारका क्षेत्रीसँग यत्रो पैसा तिर्न सक्ने क्षमता थिएन। रकम तिर्न नसकेपछि कम्पनीले दुई वर्षपछि उनलाई जेल हाल्यो। दुर्घटनामा ज्यान गुमाएका पाकिस्तानी नागरिकको तर्फबाट भने कुनै उजुरी परेन । विगतमा धेरै सुविधा दिने, नेपाल फर्किँदा पासपोर्ट बनाइदिने आश्वासन दिएको कम्पनीले उल्टै बदमासी गर्यो। विसं २०७४ देखि विसं २०७८ सम्म क्षेत्रीले साउदीको जुबेल जेलमा कैदी जीवन बिताए। ४ वर्षपछि जेलबाट त मुक्त भए। तर, कम्पनीले मागेअनुसारको झन्डै २५ लाखको क्षतिपूर्ति तिर्न सकेका छैनन्। जेलबाट छुटे पनि साउदीमा बन्दी जीवन बिताइरहेका छन्। कुनै पनि बेला प्रहरीले पुनः पक्राउ गर्न सक्ने चिन्ता भइरहेको क्षेत्री बताउँछन्। क्षेत्रीलाई अब, दुई चार पैसा कमाई गर्नुभन्दा पनि, लफडा टुंग्याएर छिटो नेपाल फर्किन मन छ। तर, कतैबाट पनि आर्थिक सहयोग नपाउँदा निराश र चिन्तित छन्। उनी, साउदीमा अलपत्र छन्। साउदीस्थित नेपाली दूतावासले आवश्यक रकम तिर्न सके उनलाई नेपाल फर्काउन सक्ने जानकारी गराएको छ। तर, दूतावास आफैंले भने आर्थिक सहयोग गरेको छैन। क्षेत्रीले आफूमाथि भएको घटनाबारे नेपाली दूतावास, एनआरएन, भ्रातृसंगठन तथा विभिन्न सामाजिक संघसंस्थाहरूलाई जानकारी गराएको बताएका छन्। उनले, आर्थिक सहयोगका लागि सबैसँग गुहार गरेको बताए। क्षेत्रीलाई सहयोग गर्न नेपाली दूतावासले पहल गरिरहेको जवाफ दिने गरेको छ। परिवारका सदस्य पनि काठमाडौंतिर सहयोगका लागि धाइरहेका छन्। श्रीमती भगवती क्षेत्री र बहिनी माया थापा वैदेशिक रोजगार विभाग, परराष्ट्र मन्त्रालय, वैदेशिक रोजगार उद्धारमा सरोकार राख्ने व्यक्ति, संघसंस्था र मिडिया धाउँदा पनि कतैबाट सहयोग नपाएको बताउँछन्। वैदेशिक रोजगार प्रवद्र्धन बोर्डबाट सहयोग पाउने आशा परिवारका सदस्यमा थियो। बोर्डले सुरुमा १५ लाख सहयोग गर्न सक्ने आश्वासन पनि दिएको थियो। तर, पछि, वैदेशिक रोजगार प्रबद्र्धन बोर्डका महानिर्देशकले नगद सहयोग गर्न नसकिने बरु, क्षेत्रीको तर्फबाट मुद्दा लडिदिने कानुन व्यवसायीका लागि मात्र १५ लाखसम्म खर्च व्यहोरिदिने बताएको परिवारका सदस्य बताउँछन्। आर्थिक अवस्था कमजोर रहेका क्षेत्रीका एक छोरा र एक छोरी छन्। श्रीमती बुटवलमा ज्याला मजदुरी गर्छिन्। जग्गा जमिन केही नभएका उनको परिवार भाडामा बस्ने गर्छ। अहिले श्रीमान्को उद्धारका लागि भौतारिनु पर्दा राम्रोसँग खान पनि नपुग्ने अवस्था उनको छ। श्रीमती भगवतीले आर्थिक सहयोग गरिदिन मनकारी सबैसँग अपिल गरेकी छिन्।"
स्कन्द पुराणमा लेखिएजस्तो पदचिह्न भेटियो,"काठमाडौं : स्कन्द पुराणको मानस खण्डको १५७ अध्यायमा डोटीको जोरायलमा श्रीकृष्ण भगवान्का पदचिह्न रहेको उल्लेख छ। त्यससँगै मिल्दोजुल्दो लाग्ने पाइतालाको आकृति कुँदिएको ढुंगा हालै जोरायल गाउँपालिकाकै वडा नम्बर २ विष्णुपादुकामा भेटिएको छ। जुन श्रीकृष्ण भगवान्का दुई पाउ भएको दाबी जगद्गुरु मोहनशरण देवाचार्यले गरेका छन्। पुरातत्त्व विभागले भने त्यसको अध्ययन गरी पुष्टि गर्न बाँकी छ। १८ पुराणमध्ये श्रीमद् स्कन्द महापुराणको मानस खण्डको १५७ अध्यायमा उल्लेख भएको भगवान् श्रीकृष्णको दुवै पाउ फेला परेको छ। यस हिसाबले यी पाउ साढे पाँच हजार वर्ष पुराना हुन्, जगद्गुरु देवाचार्यले अन्नपूर्ण पोस्ट्सित भने, मानस खण्डमा पढेपछि फेला पर्छ कि भनेर खोज्ने सोच आयो। सात वर्षको अथक प्रयासपछि बल्ल भेटियो। यस्तो अमूल्य निधि राष्ट्रमा दुर्लभ हुने जगद्गुरु देवाचार्यको भनाइ छ। उक्त स्थान फलाद्री र गरुडा पर्वतको मध्यभागमा कालंगा गंगाको किनार रहेको उनको भनाइ छ। यो नदीलाई मानस खण्डमा वीर्यवती नदी पनि भनिएको छ। हिमालदेखि तराई र पूर्वदेखि पश्चिम नेपालको चारकिल्लाभित्र श्रीकृष्णको पदचिह्न कहीँ छ भने यही मात्र छ। यो आधिकारिक र प्रामाणिक हो, उनको तर्क छ। स्कन्द पुराणको हिमाद्री खण्ड हिमवत खण्ड र मानस खण्डले नेपालका समग्र धार्मिक क्षेत्रको व्याख्या गरेको पाइन्छ। मानस खण्डको १५७ को ४०, ४१ र ४२ नम्बर संस्कृतका श्लोकमा यस्तो लेखिएको छ, सिद्धहरूको वाणी सुनेर भगवान् श्रीकृष्णले तथास्तु भनी सिद्धहरूसँग फलाद्री पर्वतमा चढ्नुभयो। पर्वत चढेर पार गरेपछि उहाँले फलाद्री र यज्ञपर्वतहरूका मध्ये झरेको जरासन्धको आधा शरीर देख्नुभयो। यसै ठाउँमा श्रीकृष्णले यौटा शिलामा आफ्नो पदचिह्न अंकित गर्नुभयो। सिद्धहरूले स्तुतिगान गरी बिदाइ गरेपछि श्रीकृष्ण इन्द्रप्रस्थतिर जानुभयो। भगवान् श्रीकृष्णका चरणचिह्न अंकित शिला अहिले पनि देख्न सकिन्छ। हे तपस्वीहरू हो ! यसकारण मानिसहरू भगवान् श्रीकृष्णका पदचिह्नको दर्शन गरी भीमको स्तुति गर्दछन्। जगद्गुरुले आफ्नो महाकालीमेची पैदल यात्राका क्रममा २०७२ सालमा श्रीकृष्णका पाउ (पाइताला)को खोजी सुरु गरेका थिए। पुरातत्त्व विभागका महानिर्देशक दामोदर गौतमले उक्त सम्पदाबारे कुनै जानकारी नआएको बताए। यदि भेटिएको छ भने विभागको टोली उक्त स्थानमा जानेछ र अध्ययन अनुसन्धान गर्नेछ, महानिर्देशक गौतमले भने, पुष्टि भएपछि प्रक्रियाअनुसार अघि बढ्नेछौं। शास्त्रले प्रमाण गरेको कुरा भेटिन सक्ने वाल्मिकी विद्यापीठ धर्मशास्त्र विभागका प्रमुख प्राडा देवमणि भट्टराईले बताए। शास्त्रले भनेअनुसार भूगोलमा देखियो वा भेटियो भने त्यसलाई आधार मान्न सकिने प्राडा भट्टराईको भनाइ छ। अब त्यसलाई पुष्टि गर्ने काम पुरातत्त्व विभागको हो। विभागले लिखित दस्तावेज र सोही स्थानमा पुगेर वा फोटोका आधारमा पुष्टि गर्न सक्छ, उनले भने, आजसम्म त्यसरी नै मान्दै आएका छौं। स्वयम्भूका पाउ भनेको सुनेदेखेकाले आफूले यो श्रीकृष्ण पाउसमेत नेपालमा तीनवटा पाउ भएको थाहा पाएको उनको भनाइ छ। सुनसरीस्थित विष्णुपादुका जहाँ भगवान् विष्णुका पाउ पुजिन्छन्। जुन सृष्टिकालको रहेको उनको भनाइ छ। शास्त्रमा दृष्ट र अदृष्टका कुरा आउँछन्। अदृष्ट वर्णन गरिएको विषय हुन्छ अनि दृष्टचाहिँ भूगोलमा भेटिनु पर्यो, उनले भने। इतिहास एवं संस्कृतिविद् प्राध्यापक दिनेशराज पन्तका अनुसार यस्ता विषय पुरानै समयमा लेखिएका हुन्छन्। यस्ता कुरामा पूरापुर विचार गरेर अध्ययन गरी प्रामाणिक रूपमा पुष्टि गर्नुपर्ने पन्तले बताए। जोरायलमा भेटिएको श्रीकृष्णको पाउ द्वापर युगको अन्त्यतिरको भएको उनको तर्क छ। मानस खण्डको पुनर्जागरणका अभियन्ता आचार्य घनश्याम लेखकका अनुसार स्कन्द पुराणको मानस खण्ड संहितामा द्वापर युग ५ हजार वर्षअघिको समय हो। किनकि वेदब्यास (कृष्ण द्वैपायन)ले दार्चुलाको ब्यास गाउँपालिकानजिकै लिपि पर्वत (हालको लिम्पियाधुरा) मा बसेर १८ पुराण र वेदहरू लेखेका हुन्, कञ्चनपुरनिवासी लेखकले भने, श्रीकृष्णको युग पाँच हजारदेखि ६ हजार वर्षअघिको भनेर भारत वर्षका र संस्कृत एवं अंग्रेजी विद्वान्हरूले पनि मानेको कुरो हो। संस्कृत वाङ्मयका विद्वान् ऋषिराम खनालले अत्यन्त आश्चर्य लागेको बताए। जगद्गुरुले पुराणमा छ भेटिन्छ भन्दा विश्वासै नलागेको चिज यसरी भेटिँदा र प्रत्यक्ष देख्न पाउँदा आश्चार्य लागेको छ, खनालले भने, प्रमाणित भयो भने हजारौं हजार वर्ष पहिले लेखिएको पाउ भेटिनु विचित्र हो। पूर्वप्रधानाध्यापक एवं भम्केनी गुरुकुलका अध्यक्ष मोहनचन्द्र जोशीले जगद्गुरुले ६ वर्षअघि भेटमा मानस खण्डमा वर्णन गरिएको श्रीकृष्णको पाउ खोज्नु छ भनेको स्मरण गरे। भने, पाउ भेटिएको ठाउँ जोरायल, डोटी र सुदूरपश्चिमका लागि मात्र नभएर सिंगो राष्ट्रकै गरिमा हो। स्थानीयवासी रामदत्त भट्टराईले आफू रहेको ठाउँमा मुलुककै विशेष सम्पदा भेटिनु गौरवको विषय भएको बताए। मानस खण्डको १५७ अध्यायमा भीमले जरासन्धको आधा अंग च्यातेर फ्यालेको उल्लेख छ। त्यसरी उनले एउटा हिमालयतिर फ्याँके। यसमा विवाद भयो। कसैले कृष्णले मारे भने अनि कसैले भीमले मारे भने। आफूलाई अप्ठ्यारो लागेपछि श्रीकृष्णले भने, मैले मारेको होइन, मार्ने त भीम नै हुन्। विवाद बढ्यो भनेर कृष्णले सिद्ध र पाण्डवहरूका साथमा हिमालयको यात्रा गरे। वर्तमानको मानस क्षेत्रको गोदावरी नदीतटमा आएर कृष्णले स्नान गरी सिद्धहरूसँग भेट गरेको उल्लेख छ। त्यसपछि फलाद्री पर्वत गएर अहिले पाइतालाको आकृति भेटिएको क्षेत्रको महिमा सुनेपछि यस ठाउँमा पाइला राखेको वर्णन छ। जोरायल गाउँपालिका अध्यक्ष दुर्गादत्त ओझाले श्रीकृष्णका पाइतालाका चिह्न भेटिएको जानकारी आए पनि पुरातत्त्व विभागले पुष्टि नगरेको बताए। त्यो भनेको साढे पाँच हजार वर्षको इतिहास जोडिएको विषय रहेछ। जगद्गुरुले झन्डै ७ वर्ष खर्चिएर पत्ता लाउनु भएछ, ओझाले टेलिफोनमा अन्नपूर्ण पोस्ट्सित भने, प्रमाणित भयो भने त यति पुरानो सम्पदा हाम्रो गाउँपालिकाका लागि सौभाग्यकै विषय हो।"
राष्ट्रनिर्माताको राष्ट्रियता,"पृथ्वीनारायण शाहको सोचको महानतालाई गरिएको मूल्यांकनले उनको योगदानलाई प्रष्ट्याएको छ। आजको राजनीति भने ठीक विपरीत छ। भनिन्छ, इतिहास जित्नेकै लेखिन्छ। समाजशास्त्रीय मन्थनलाई हेर्दा रेडमन्ड विलियम्सको राजनीतिक र सांस्कृतिक वैचारिक विमर्शमा हुने शिल्पको चर्चा हुनुपर्छ। एडल्फ हिप्पोलिक टेनले साहित्यलाई २०६३ सालमा भर्खरभर्खर राजतन्त्रलाई ढालेको झोकमा पृथ्वी जयन्ती नमनाउने घोषणा भयो। राष्ट्रिय एकता दिवस मनाउँदा राजावादी शासनलाई प्रश्रय दिएको प्रतीत हुन्छ भन्ने मथिंगल बोक्नेले एउटा कालजयी इतिहासलाई लत्याउने त्यो लज्जास्पद निर्णय गर्यो। आज नेपाल र नेपाली रहनुको कालजयी इतिहासलाई झिनो स्वार्थमा रम्नेहरूले चक्मा दिएको दुःखद् अवस्था सिर्जना भएको छ। यसको अर्थ निरंकुश शासनलाई प्रश्रय दिइनुपर्छ भन्ने अर्थमा कदापि होइन। १७७९ मा जन्मेका मान्छेलाई २०७८ सालमा चर्चा गरिरहँदा त्यही समयको परिवेश र क्षणसँग हेर्नुपर्छ भन्ने बुद्धि अहिलेका बौद्धिक भनाउँदामा भएन। परिणामतः पृथ्वीनारायणको गरिमालाई आमाचकारी गाली गर्नेले नबुझेरै गाली गर्ने आवधिक शैली हाबी भएको हो कि त ! पढ्दै आएका छौं नेल्सन मण्डेलाले पनि विद्रोह गरे तर काला जातिलाई मात्रै एकोहोर्याएनन् बरु सबैलाई मानवीय सद्भाव र सम्मान गरे। यस मानेमा संसारमा आज पनि त्यो एक नाम उदाहरणीय छ। जनआन्दोलन केका लागि हो र पृथ्वीनारायण को हुन् भन्ने विषयमा बहस गर्नुपूर्व हजुरबा हजुरआमालाई सम्झे पुग्छ। हिजो सालिक तोडेर उपद्रो मच्चाउनेलाई इतिहासको गरिमा र राष्ट्रभक्ति थाहा भएन। कसैको उक्साहटको मुङ्ग्रे बलले वितण्डा मच्चाउनेले एकताको सिको गरेको भए सायद समाज परिवर्तनको गाडी निकै अघि दगुरिसक्थ्यो होला। तर, त्यसो भएन केवल अर्काका सिद्धान्त प्यारा भए। आफ्नी आमाको गालामा भएको खोट बोकेर अर्काकी आमाको आचरणै थाहा नहुनेले गल्र्याम्म अँगालो हाल्न पुगेको देखियो। त्यहाँ राष्ट्रप्रेमको मियो नै स्वार्थको आडमा जटित हुन पुग्यो। वर्तमान राजनीतिमा कम्युनिस्ट समाजवादको नारा स्वार्थको कित्तामा खण्डीकृत छ। बिलो लिएझैं शिरमा उनेर,यो राज्य बाँड्ने चिज हैन हेर। पृथ्वीनारायण शाहको सोचको महानतालाई राष्ट्रकविको मूल्यांकनले जसरी प्रष्ट्याएको छ आजको राजनीति ठीक विपरीत छ। पृथ्वीनारायणको राष्ट्रिय एकताको गरिमालाई अपुङ्गी व्याख्या गर्नेहरूले आज भारेभुरे राजा हुने संगठनको लडाइँ गरिरहेको प्रष्ट छ। जनताले दिएको बहुमतलाई केवल पदको भागबन्डा नमिलेका कारण आज धुजाधुजा बनाइएको छ। राजनीति जस्तो फोहोरी स्वार्थको दुर्गन्धले जनतामा शीतयुद्ध मच्चाएर वैमनस्यता चुलिनु, अस्थिरताको विरासतलाई अझैबलियो बनाइनुलाई देश र जनताका लागि गरिएको त्याग भन्न सकिन्छ र ! हिजो पृथ्वीनारायणको देशभक्ति र त्याग अनि आज स्वार्थका लागि झुन्डझुन्ड बन्ने नेतृत्वलाई पनि हामी उही रूपमा तुलना गर्न सक्दैनौं ? के आजको लडाइँ, हिजोको माओवादीले गरेको द्वन्द्व या त आज सुनिने जेलनेलको यातना भोगिएका कथा मुलुकको दिगो शान्ति र एकताकै पक्षमा हो त !छाडेर काम सारा, एक काम रोजिरहेछु,यो देशमा म एउटा मानिस खोजिरहेछु। डा विश्वनाथ बरालको शब्दको यही गीतको सारमा मुलुक तड्पिएको छ भन्दा अत्युक्ति हुँदैन। वितृष्णाको मुसलले विक्षिप्त छ आजको न्याय। सुशासनका भाषण र सिद्धान्त साह्रै जनमुखी छन् तर व्यवहार स्वार्थजनीन लिप्साको गोलघरमा हस्तान्तरित भइरहेको छ। अनि, वर्तमान राजनीतिले त यस गीतको भावार्थलाई बोध गर्नुपर्ने बाध्यता जन्माएको छ। अर्थात् अझ भनौं भैरव अर्यालको महापुरुषको संगत निबन्धमा जस्तो महापुरुषको खोजी गर्दैगर्दा प्राप्त भएको नैराश्यताले जनतामा राजनीतिक वितृष्णा छ। पृथ्वीनारायणको योगदान राष्ट्रिय स्वार्थको बारीमा फुलेको पूल थियो। त्यसैले त्यहाँ देशप्रेमको साथ थियो। त्यो युद्ध एकताको गीतबाहेक अरू स्वार्थमा आधारित थिएन। त्यसैले हाम्रो नेपाल नाम गरेको देश छ र हामी पनि छौं ! माटोको गर्व ! जसरी मदन भण्डारीलाई बिर्सन सकिँदैन, जसरी बीपीलाई सम्झनुपर्छ। त्यसैगरी राजा कि राष्ट्रनिर्माता भन्ने हल्ला मच्चाएर राष्ट्रनिर्माताको इतिहास लुक्दैन। विश्वमा अमेरिका, युरोप भनिएका विकसित क्षेत्रले गोर्खाली शान र स्वाभिमानलाई उँचो मान्छ। विनाश होइन, क्रान्ति होइन, बुद्धत्वको सिंगो सारलाई मनन् गर्छ। इतिहासका पानामा पृथ्वीनारायणको दूरदर्शितालाई जाँच्छ। नेपाल र चीनलाई हिजो दुई ढुंगा र नेपाललाई तरुलको संज्ञा दिएर सचेतनाको गहन भाव त्यसै पोखेका होइनन् उनले। दिव्योपदेशका पानाभरि दिगो विकास र सुशासनमा जनताप्रेमको सुगन्ध छर्लंगै छ। बडप्पनको लक्कु बोकेर देशको झन्डाभित्र पुर्खाको गरिमालाई गलहत्याउँदा लाज र डरै मान्दैनौं। कुतर्कले सत्यता किन छोप्नुपर्यो ? राष्ट्रिय एकता दिवस कुनै पार्टी, राजतन्त्रको वकालत गर्ने वा कुनै शासन पद्धतिलाई पक्षपोषण गर्ने पाटोबाट एकदुई जनाको नेतृत्वभित्र खुम्चिएको संकीर्णतावादी आवाज होइन। यो सिंगो नेपालको कालजयी इतिहासको मेरुदण्ड हो। राष्ट्रिय भाव हो ःयो राज्य लिन्छौं जुन आज अंशबाँड्दै र चुँड्दै अनि वंश वंशविशाल नेपाल म रच्छु रच्छुकहाँ छ मृत्युञ्जयलाई मृत्यु ! राष्ट्रकवि माधवप्रसाद घिमिरेले भनेझैं दलमर्दनको सोचलाई पृथ्वीनारायणको महानताले बोध गराउँछ। उनमा भएको दूरदर्शिता र निःस्वार्थताले राष्ट्रिय स्वार्थलाई बोल्छ ! देशका महाजनलाई गोड प्रसाहदेखि उँभो आउन नदिनु। देशका महाजन हाम्रा मुलुकमा लाया भन्या दुनियाँ कंगाल गरी छाड्छन् दिव्योपदेशभित्र देशप्रेम छैन र ? युद्धको डोरो र रक्तपात होस् आज त नेपाली एकतामा व्यक्ति, सम्प्रदाय र जातिको संकीर्णता थोपरिएका छन्। सार्वभौमिकताका कुरा गर्दै भ्रष्ट चरित्रले केवल आडम्बर प्रस्तुत गर्दा राष्ट्रिय स्वाधीनता र स्वाभिमानमा प्रहार हुन्छ। नेपाली मनलाई नियाल्दा सायदैले सोच्लान् म अब पृथ्वीनारायणको योगदान भुल्न सक्छु। एक दिनका लागि मात्र पनि उसको नाम लिनलाई भारी लाग्छ। यो देशले इतिहासलाई कसरी सम्मान गर्ला ? राष्ट्रकविले आफ्नो राष्ट्रियताको मर्मस्पर्शी खण्डकाव्यभित्र पृथ्वीनारायणको राष्ट्रिय भावनालाई जगाएका छन्। भाइ दलमर्दन शाहको सोचभित्र घुसेको व्यक्तिवादितामा संकीर्णता स्पष्ट भेटिन्छ : पृथ्वीनारायणले भाइको वचनलाई नमान्नु राष्ट्रिय स्वार्थ हो। केवल खिचातानी, संक्रमण र अन्योलको घनचक्करमा देश सधैं रुमल्लिरहँदा नेपाली र नयाँ नेपाललाई भौतिक उन्नतिमा लगेर साँघुर्याइएको आभास हुन्छ। आधुनिक नेपालको मानचित्र बदल्ने ऐतिहासिक अभियानको प्रारम्भिक इतिहासलाई १८०१ सालमा प्राप्त नुवाकोटको विजयले आरम्भ गर्यो। तत्कालीन छिमेकी लमजुङ र कास्कीसँग मित्रताको हात पैलाउँदै हातहतियार तथा सैनिक सुधार गर्ने रणनीतिको सबल प्रयास थियो नुवाकोटमाथिको विजय। मकवानपुर विजय, कीर्तिपुरसँग तेस्रो पटकको प्रयासबाट मात्रै जालझेलबाट प्राप्त विजय होस् या मिरसिक्का अभियानमा देखाइएको वीरता आखिर त्यहाँ गोर्खाली शान र स्वाभिमानको इतिहास छ। जनताले दिएको बहुमतलाई केवल पदको भागबन्डा नमिलेका कारण आज धुजाधुजा बनाइएको छ। पृथ्वीनारायणको योगदान राष्ट्रिय स्वार्थको बारीमा देशप्रेम फुलेको थियो। कीर्तिपुरको युद्धमा काजी कालु पाण्डेजस्ता शूरवीर व्यक्ति मारिए। जयन्त रानाले निर्मम रूपमा छाला काढिएर मर्नु पर्यो। शूरप्रतापले कानो हुनुपर्यो। इतिहासले यही क्रोधाग्निको प्रतिकारमा पृथ्वीनारायणद्वारा धेरैको नाक कान काटेर बदला लिएको घटनालाई बोले। तर पनि इतिहासकारहरूको मतमा यी नेपालबाट निष्कासित क्रिश्चियन पादरीहरूद्वारा गरिएको अपव्याख्या थियो। उपत्यकाबाट अंग्रेजको राजनीतिक कुचाला लघारियो। उपत्यकासँगै पूर्वका सेन राज्य चौदण्डी र विजयपुर क्षेत्र नेपालमा गाभियो। फलतः किराँत र लिम्बूवान् प्रदेशका राजाले गोर्खाली झन्डामुनि एकैसाथ बस्ने अपेक्षा बोकेर आत्मसमर्पण गरे। तबदेखि मेरा साना दुःखले आज्र्याको मुलुक होइन। सबै जातको पूलबारी हो भन्ने महान् अभिव्यक्तिसँग स्वाभिमानको उच्चतामा रम्न पाइरहेका छौं। सैनिकले कदर पाए। कालु पाण्डे, कीर्ति शाह, तुलाराम पाण्डे, रामकृष्ण कुँवर, केहरसिंहजस्ता योद्धाले यो संग्रामको महायज्ञमा दिलो ज्यान दिए। एकीकरणको सपना साकार पार्नका निम्ति कसुर छाडेनन्। २६ वर्षसम्म अनवरत युद्धभूमिमा होमिएका एक पुर्खाको जीवनीसँग नेपाली माटोको अटुट नाता छ। उनका प्रजा योग्य भए दरबार बलियो हुन्छ। जनताले मन पराएको व्यक्तिलाई काजी दिनुपर्छ भन्ने भावसँग राष्ट्रिय एकता मुखर हुन्छ। आज संसारको एउटा बिन्दुमा नेपाल नामक देश पनि छ किनकि यहाँ पृथ्वीनारायणको एकीकरण र दूरदर्शी पौरखको गर्विलो विगत छ। उनका सामाजिक, न्यायिक नीतिसँग विज्ञानको जादु छ। ससाना राज्यलाई एक्लैले डोल्याएपछि अंग्रेजको सपनामा भेलबाढी आयो। त्यसैले हामी छौं। त्यसैले त एकीकरणका भावसँग कवि सुवानन्द दासको कवित्व पोतियोनेपालको सिनकि लुटि मंरातको घिउले भुटिपालपाको ल्याउ हिंग जिरो, रिसिंगको ल्याउ पिरोतनहुँको भातसित भीर्कोटको दालसितकन्चन कचौराभरि स्वर्णका थलियाभरिअष्टदल चौकी बसि गंगाजल झारिभरिपुरव मुहडा गरिमहाराजको जिउनार बनाउ है। नेपाल भूमिमा कृत्रिमता विरोधी भाव छ। त्यसैले संसारको दौलत नेपालका लागि नगन्य बन्छ। विश्वको नक्सामा सानो नेपालभित्र जबजब मनसुनी हावामा रम्छ, भूपरिवेष्ठित देशले चिनिन्छ। जलाशयको खानी, सौन्दर्यकी रानी, अन्नको भण्डार भनिन्छ तब नेपाली स्वाभिमानका स्वर्णाक्षरित नाम बन्छन्। बहुजातिका परम्परा, भेष र पर्वका एकताको शृंगारमा स्वर्गले आफ्नो स्वरूपलाई बिर्सन्छ। अतः फुर्सदमा भगवान्ले सोचेर बनाएको संसारमा कुनै ठाउँ छ भने त्यो हो नेपाल। आखिर कसैले त जोड्यो, यो अमर हृदयस्पर्शी इतिहासलाई ! आज विश्व समुदायले इतिहासका यस्ता अमर नामलाई सलोट गर्दै छ। गौरवसँग रमाउन पाएका छौं। थुप्रै परिवर्तन भए, घटना घटे, समयसँग तीतामीठा अनुभवले भरिएको थैली छँदै छ। राज्यले परिवर्तन पाउला तर इतिहासबाट सिकेर सम्मान गर्दै भविष्यको स्वप्ना तुन्न पनि जान्नुपर्छ। टुंग्याउनीमा शाहका पालामा घुस लिने र दिने दुवैलाई कठघारामा उभ्याइनु, जात विशेषले कर्म गर्न पाउने स्वतन्त्रता पाउनु, अदालतको पैसालाई दरबारमा हुल्न नचाहनु अनि जोगी, साधु, गरिबप्रतिको आदरभावले आसन पाएको देखिन्छ। यसमा मानवता, स्वतन्त्रता, समानता र एकताको मधुर आवाज स्वतः गुञ्जिन्छ। कृषि विकासको सपना राम्रो जमिनको घर सारेर खेती गर्नुपर्ने, स्वदेशी कपडा लगाउने सद्प्रेरणामा र अंग्रेजको कालो नीतिको चर्को विरोधी भाव, राष्ट्रिय स्वाधीनतामा, जडीबुटी बेचेर पैसा साट्ने, खानी सदुपयोग गर्ने सबै आत्मनिर्भरताका दूरदर्शी भाव उच्छ्वलन हुन्। किल्लालाई दह्रो बनाउने भावमा परराष्ट्रको कूटनीति जाइकटक नगर्नु झिकीकटक गर्नू, चीनको बादशाहसँग छाहा राख्नु दक्षिणको बादशाहसँग घाहा (घाउ) त राख्नु तर त्यो महाचतुर छ भन्ने उक्तिभित्र राज्य र सीमारक्षाबाट सैनिक सबलता पोखिनुमा कलात्मकता छ। सैनिकलाई नुनको पछि नलगाउनु किनकि राजाको सार भनेको सिपाही र रैती हुन् भन्ने रामराज्यको आदर्श राजधर्म झल्किन्छ। अमूल्य दिव्यापदेश तथा उपदेशले भरिएको पृथ्वीनारायणको वाणी शक्तिले राष्ट्रिय एकताको खम्बा गाडेको इतिहास कालजयी छ। हिजो जानीनजानी मानिएका भए पनि यी युगपुरुषको यादमा हरेक सच्चा नेपालीले भावना बोधमा माथ झुकाउन जान्नुपर्छः पारिन्छ सत्ता जब खण्ड खण्डरहन्छ के राष्ट्र त्यहाँ अखण्डथुत्तिन्छ पत्ता जब खात खातसिद्धिन्छ शोभा अनि फूलबाट। राष्ट्रकविले कवित्व भावमा ऐतिहासिक गाथामा राष्ट्रिय गौरवको अखण्ड, सुन्दर र सिंगो नेपाल निर्माणको योगदानलाई उरालेका छन्। चन्द्रसूर्यअंकित नेपाली झन्डाको अस्तित्व अटल रहनुको देन पृथ्वीनारायणलाई जान्छभन्दा अत्युक्ति नहोला। बुद्धको बुद्धत्वमा शालीन शान्तिको दीप जलोस् या पृथ्वीनारायणसँग गाँसिएको वीर गोर्खालीको इतिहास नेपालीपन शान्ति र क्रान्तिको आफ्नै पाटामा जीवन्त छ। पूर्वदेखि पश्चिमसम्मका ठूला देशले वीर गोर्खालीलाई किन चिन्छन् ? पृथ्वीनारायण कसरी राष्ट्रनिर्माता बन्न सक्दैनन् र ! यो देशको कीर्ति परदेशसम्म पुर्याउन बहादुरी पस्कने पृथ्वीनारायणको पसिना र रगतको बलिदानीलाई स्वाभिमानी देशले सदैव सम्मान गर्न जान्नुपर्छ।"
ललिता निवास प्रकरण : शक्तिकेन्द्रको दबाबमा रोकियो सीआईबीको प्रतिवेदन,"काठमाडौं : बालुवाटारस्थित ललिता निवासको सरकारी जग्गा हिनामिना प्रकरणमा मुद्दा नचलाई मंगलबार हदम्याद गुज्रिएको छ। राजनीतिक शक्ति केन्द्रको दबाबमा प्रहरी को केन्द्रीय अनुसन्धान विभाग (सीआईबी)ले गरेको अनुसन्धान प्रतिवेदन विभागमै फिर्ता गरिएको आरोप सरकारमाथि लागेको छ। तत्कालीन प्रधानमन्त्रीहरू माधवकुमार नेपाल र डा बाबुराम भट्टराईसम्म उक्त जग्गा हिनामिनामा मुछिएका छन्। तर, राजनीतिक नेतृत्व विरुद्ध मुद्दा चलाउँदा सत्ता गठबन्धन नै संकटमा पर्नसक्ने भएकाले मुद्दा चलाउन सरकार पछि हटेको आरोप छ। नेपाल र डा भट्टराईलाई जोगाउनकै लागि यो मुद्दाको हदम्याद गुजारेको वरिष्ठ अधिवक्ता बालकृष्ण न्यौपानेको दाबी छ। सीआईबीको प्रतिवेदनअनुसार दोषीमाथि मुद्दा नचलाएर सरकारी वकिलको कार्यालयले सीआईबीलाई नै प्रतिवेदन फिर्ता पठाएको थियो। सीआईबीले तीन वर्ष अनुसन्धान गर्ने अनि १० दिनअघि सरकारी वकिलको कार्यालयमा बुझाउने। सरकारी वकिलको कार्यालयले हदम्याद गुज्रिने अघिल्लो दिन प्रतिवेदन फिर्ता पठाइदिने, वरिष्ठ अधिवक्ता न्यौपानेले भने, यो सब अपराधीलाई उन्मुक्ति दिनकै लागि गरिएको हो। अख्तियार दुरुपयोग अनुसन्धान आयोगले पनि नेपाल र डा भट्टराईलाई प्रतिवादी नबनाएकामा चर्को आलोचना भएको थियो। त्यससम्बन्धी मुद्दा सर्वोच्च अदालतमा विचाराधीन छ। नेपाल र डा भट्टराईलाई पनि मुद्दा चलाउनुपर्छ भनेर आफूले दायर गरेको रिटकै कारण प्रधानन्यायाधीश चोलेन्द्रशमशेर जबरा घेराबन्दीमा परेको न्यौपानेको तर्क छ। दाहालले यो मुद्दाका विषयमा प्रधानन्यायाधीश जबरालाई भेटेको सन्दर्भले यसको पुष्टि गर्छ, न्यौपानेले भने, यो मुद्दाको पेसी कात्तिक १५ गते तोकिएको थियो। त्यसको केही दिनअघि अदालतमा बबाल सुरु भएको हो। सरकारले यो मुद्दा चलाउन नसक्नुमा कांग्रेस, पुष्पकमल दाहाल, नेपाल र डा भट्टराईको हात रहेको आरोप उनले लगाए। एमाले विभाजनदेखि न्यायालयको विवादसम्म ललिता निवास प्रकरण नै जोडिएको उनको ठहर छ। अख्तियारले २०७६ माघ २२ गते तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा चलाएको थियो। प्रहरीको केन्द्रीय अनुसन्धान ब्युरो (सीआईबी)ले लिखत किर्तेमा अनुसन्धान गरी त्यससम्बन्धी प्रतिवेदन गत बिहीबार जिल्ला सरकारी वकिलको कार्यालयमा बुझाएको थियो। सरकारी वकिल कार्यालयले भने हदम्याद सकिने अघिल्लो दिन सोमबार मात्रै प्रमाण नपुगेको भन्दै अनुसन्धान प्रतिवेदन नै फिर्ता पठाएको हो। सरकारी वकिल कार्यालयको निर्देशनसहित मिसिल फिर्ता आएको छ। त्यो सरकारी वकिलको कार्यालयको अधिकार पनि हो, सीआईबी प्रवक्ता श्यामकुमार महतोले भने, अब हामी निर्देशन विषय अध्ययन, विश्लेषण गर्छौं। एक दिनमा निर्देशन कार्यान्वयन गर्न सक्ने अवस्था नरहेको उनको भनाइ छ। सीआईबीले लिखत किर्तेमा २ वर्ष र थप १ वर्ष गरी ३ वर्ष लगाएर अनुसन्धान गरेको थियो। समग्रमा प्रमाण संकलन र विधि विज्ञान प्रयोगशालामा परीक्षण गर्नुपर्नेलगायत विषय थप गर्न सीआईबीलाई निर्देशन दिइएको सहन्यायाधिवक्ता गंगाप्रसाद पौडेलले बताए। सीआईबीको प्रतिवेदनमा चारवटा मुद्दा थिए। हामीले अध्ययन गर्दा पूर्ण नभएको पाएपछि थप अनुसन्धानका लागि निर्देशनसहित फिर्ता पठाएका छौं, सहन्यायाधिवक्ता पौडेलले अन्नपूर्ण पोस्ट्सित भने, समग्रमा प्रमाण संकलन र परीक्षणलगायत विषय निर्देशनमा छन्। यो मुद्दामा हदम्याद नगुज्रिने दाबी पौडेलको छ। पुराना मुद्दामा पुरानै कानुन लाग्ने उनले बताए। पुराना मुद्दा पुरानै मुलुकी ऐनबमोजिम हदम्याद हुन्छ। मुद्दा चल्छ। सजाय हुन्छ, उनले भने, यो मुद्दामा कसले भन्यो हदम्याद गयो भनेर ? हदम्याद सकियो भनेर ? अल्झिनुपर्ने कारण नै छैन ? थप प्रमाण संकलन र परीक्षण गरेर प्रतिवेदन आएपछि अध्ययन गरी मुद्दा दायर गर्न कसैले नरोक्ने उनले बताए। मुलुकी अपराध संहिताबमोजिम लिखत किर्ते मुद्दाको हदम्याद दुई वर्ष हुन्छ। यो हदम्याद ललिता निवासको मुद्दामा नलाग्ने दाबी उनले गरे। महान्यायाधिवक्ता खम्मबहादुर खातीकै संलग्नतामा यो मुद्दा डिसमिस पारिएको दाबी न्यौपानेले गरे। अख्तियारले चलाएको मुद्दामा प्रतिवादी पक्षका कानुन व्यवसायी नै महान्यायाधिवक्ता भएकाले यो मुद्दा नचल्नु स्वाभाविक भएको उनको तर्क छ। अख्तियारले चलाएको मुद्दामा विशेष अदालतमा प्रतिवादीका तर्फबाट खातीले बहस गर्नुभएको थियो। ललिता निवासको जग्गा व्यक्तिको नाममा दर्ता गराउने व्यक्तिका वकिल हुनुहुन्छ। उहाँ नै प्रमुख रहेको कार्यालय (महान्यायाधिवक्ताको कार्यालय)ले कसरी यो मुद्दा चलाउँछ ?, न्यौपानेले भने। महान्यायाधिवक्ता खाती भने यो मुद्दाका विषयमा पन्छिएका छन्। जिल्लाका हाकिम गंगाप्रसाद पौडेल हुनुहुन्छ। उहाँलाई यस विषयमा सबै थाहा छ, खातीले भने, किन फिर्ता गरियो ? हदम्यादको विषय के ? सबै उहाँलाई सोध्नुस्। सीआईबीले राजनीतिक नेतृत्वलाई उन्मुक्ति दिएर कर्मचारी, व्यवसायी, भूमाफियादेखि पाँच पूर्वसचिवसम्म ३ सय जनालाई अनुसन्धानको दायरामा ल्याएको थियो। उसले १ सय ४३ रोपनी हिनामिना भएको निष्कर्ष निकालेको छ। २०४९, २०६२, २०६६६७ र २०६९ मा चारपटक किर्ते गरी सरकारी जग्गा व्यक्तिका नाममा दर्ता गरेको पाइएको अनुसन्धानले देखाएको छ। सीआईबीले भूमाफिया भनिएका रामकुमार सुवेदी र उनकी पत्नी माधवी सुवेदीलाई मात्रै पक्राउ गरी अनुसन्धान प्रतिवेदन बुझाएकामा आलोचना भइरहेको छ। यसमा पनि राजनीतिक दबाब नै प्रमुख कारक देखिन्छ। ललिता निवासको १९८८ माघ २५ गते भएको लालमोहरबमोजिम २८७ रोपनी ५ आना २ पैसा २५ दाम जग्गामध्येबाट श्रीमती स्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई प्रतिव्यक्ति ५७ रोपनीका दरले बकसपत्र गरिदिएका थिए। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्ठा गरी बाँकी २८४ रोपनी १४ आना ३ पैसा अधिग्रहण गरिएको थियो। २०२२२३ सालमा उनीहरूले पाउने क्षतिपूर्ति पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाम दर्ता गरियो। बाँकी २१२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। तत्कालीन श्री ५ महाराजाधिराजको हुकुम प्रमाणीकरण र श्री ५ को सरकारको २०३६ सालको निर्णयबाट कुमार बस्नेतलाई २ रोपनी ७ आना २ पैसा, दामोदर उपाध्यायलाई १ रोपनी र पबिता देवीलाई १ रोपनी जग्गा लिएको देखिन्छ। यसरी पञ्चायतकालमा १२ रोपनी ७ आना २ पैसा व्यक्तिको नाममा दिएको देखिन्छ। २०४७ सालमा तत्कालीन प्रधानमन्त्री कृष्णप्रसाद भट्टराईको अन्तरिम सरकारको पालामा राजनीतिक कारणबाट हरण भएको जग्गा फिर्ता लिने निर्णय भयो। त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा ११२ रोपनी व्यक्तिको नाममा कायम गरियो। हरण भएको जग्गा फिर्ता गर्ने निर्णयको अपव्याख्या गर्दै अंशियारको अंश छुट्ट्याइसकेपछि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुन्छ। ऐनको बर्खिलाप जग्गा फिर्ता भएको देखिन्छ। २०४९ कात्तिक २५ मा मिसिल नम्बर १०२४ अन्तर्गत २६ रोपनी ६ आना १ पैसा र मिसिल नम्बर १०२५ अन्तर्गत ४९ रोपनी ३ पैसा जग्गा फिर्ता भएको थियो। सोही साल पुस २३ मा मिसिल नम्बर १०२४ अन्तर्गत २८ रोपनी १५ आना १ पैसा र मिसिल नम्बर १०२५ अन्तर्गत ७ रोपनी १४ आना राणा परिवारको नाममा ल्याइएको थियो। राणा परिवारलाई जग्गा फिर्ता गराएबापत मालपोत कार्यालय डिल्लीबाजर र मालपोत विभागका कर्मचारीले आफ्नो र आफ्नो परिवारको नाम बकस पनि लिने काम गरेका थिए। त्यो फिर्ता भएको ११२ रोपनीको २०६० पुस १५ मा मालपोत कार्यालय डिल्लीबजारले हालसविक गरिदिएको थियो। २०६२ सालमा छुट दर्ता गरिएको थियो। ललिता निवासको अधिग्रहण गरिएकामध्ये ८ रोपनी १२ आना २ पैसा कित्ता फोड गरिएको थियो। जसमा ८ रोपनी पञ्चायतकालमा नै कनकशमशेरको नाममा कायम भइसकेको थियो। बाँकी १२ आना २ पैसा नेपाल सरकारकै नाममा कायम थियो। २०६२ जेठ २ मा त्यो १२ आना २ पैसा जग्गा पनि गैरकानुनी रूपमा मालपोत डिल्लीबजारका कर्मचारीको मिलोमतोमा सुनिती राणाको नाममा हालसाविक, नामसारी र छुट जग्गा दर्ता गर्ने निर्णय गरी जग्गाधनी प्रणाम पुर्जा दिएको देखिन्छ। २०६६ सालमा माधवकुमार नेपाल प्रधानमन्त्री थिए भने उपप्रधान एवं भौतिक निर्माणमन्त्री थिए विजयकुमार गच्छदार। भौतिक सचिव थिए दीपकुमार बस्न्यात। यो बेला ३ पटक ललिता निवासको जग्गा प्रकरणका विषयमा निर्णय भएका छन्। २०६६ चैत २९ मा ललिता निवासको जग्गामा विशिष्ठ व्यक्तिको निवास विस्तार गर्ने निर्णय भयो। विशिष्ट व्यक्तिको निवास विस्तार गर्ने सम्बन्धमा तत्कालीन भौतिक योजना तथा निर्माण मन्त्रालय प्रस्ताव तयार गरी मन्त्रिपरिषद्मा पेस गरेको थियो। त्यो बेला भौतिक योजनामन्त्रीको हैसियतमा गच्छदारले प्रस्ताव पेस गरेका थिए। प्रधानमन्त्री, प्रधानन्यायाधीश, सभामुखको निवास विस्तार गर्ने क्रममा नक्कली मोही कायम गरिएको छ। मालपोत कार्यालयको पत्रमा विशिष्ठ व्यक्तिको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाम कायम भएका जग्गामा मोही कायम भएको नभएको देखिन्छ। तर, बाँकी विवरणमा मोही कायम भएको प्रस्ताव मन्त्रिपरिषद्मा प्रस्तुत गरिएको थियो। भौतिकको प्रस्तावमा २०६६ चैत २९ मा नेपालका पालामा यसरी प्रधानमन्त्रीलगायत विशिष्ठ व्यक्तिको निवास विस्तार गर्ने क्रममा मोहीको हिस्सा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने भनी निर्णय भयो। निर्णय कार्यान्वयन गर्ने गराउने क्रममा भूमिसुधार तथा व्यवस्था मन्त्रालयले तयार गरी पेस गरेको प्रस्तावमा २०६७ वैशाख ३१ मा अर्को निर्णय भयो। त्यो प्रस्तावमा पनि भौतिकले तयार गरेको प्रस्तावबमोजिम नै नेपाल सरकार जग्गाधनी भएको सरकारी र सार्वजनिक जग्गामा व्यक्ति विशेषलाई मोहीको हैसियत प्रदान गरेको देखिन्छ। यो काम गैरकानुनी हो। मोहीसम्बन्धी कार्य गर्ने सम्बन्धित भूमिसुधार कार्यालयलाई निर्णय कार्यान्वयनमा संलग्न नगराई जग्गाधनी, मोही हक, स्वामित्व, जग्गाको सट्टाभर्ना, प्लट मिलान जस्ता विषय मालपोत कार्यालय डिल्लीबजारले गर्ने भनी कार्यालय नै किटान गरी प्रस्ताव तयारी गरी मन्त्रिपरिषद्बाट निर्णय गराइएको छ। यसो गर्नुमा सरकारी सार्वजनिक जग्गामा अनाधिकृत व्यक्तिलाई मोही खडा गराउने तथा सरकारी जग्गा फछ्र्योट गर्ने गराउने कार्यमा तत्कालीन सरकार प्रत्यक्ष संलग्नता देखिन्छ। अघिल्ला दुइटा मन्त्रिपरिषद्का निर्र्णयमा केही त्रुटि भएको भन्दै २०६७ असार १ मा संशोधनको टिप्पणी उठान भौतिक योजना तथा निर्माण मन्त्रालयबाट प्रस्ताव तयार भई मन्त्रिपरिषद्मा पेस भएको थियो। भौतिकको प्रस्तावमा बमोजिम नै २०६७ साउन २८ मा मन्त्रिपरिषद्ले निर्णयबाट नेपाल सरकारबाट केही थप जग्गा व्यक्ति विशेषको नाम कायम हुने गरी संशोधन गरिएको थियो। २०६९ सालमा डा बाबुराम भट्टराईले नक्कली पशुपति टिकिन्छा गुठी कायम गर्ने गरी निर्णय गराएका थिए। नेपाल सरकार समरजंग कम्पनीको नाममा रहेको ३ रोपनी १२ आना जग्गा पशुपति टिकिन्छा गुठी कायम गरियो। अनाधिकृत व्यक्तिलाई मोही कायम गराउनका लागि गुठी नै नक्कली बनाउने नीतितग डा भट्टराईको मन्त्रिपरिषद्ले गरेको देखिन्छ। त्यस बेला मुख्य सचिव थिए लीलामणि पौडेल थिए। उनी पनि ललिता निवास प्रकरण जोडिएका छन्। अख्तियारको मुद्दामा पूर्वप्रधानमन्त्रीद्वय नेपाल र डा भट्टराईसहित पौडेल, पूर्वमन्त्री संजय साह, पूर्वनिर्वाचन आयुक्त सुधीरकुमार साह लगायतलाई उन्मुक्ति दिइएको छ। यो प्रकरण भूमाफियाका रूपमा रामकुमार सुवेदी, शोभाकान्त ढकाल र मीनबहादुर गुरुगलाई किटान गरिएको छ। उनीहरूमध्ये सुवेदी र ढकाल थुनामा छन् भने गुरुङ धरौटीमा छुटेका छन्। विशेष अदालतले प्रतिवादीबाट अख्तियारको मुद्दामा २० हजारदेखि २ करोडसम्म धरौटी लिएको छ। गैरआवासीय नेपाली संघ, व्यवसायी सज्जनकुमार चाचान, देवान्सी गोयल, मनोजकुमार केडियालगायतका व्यवसायीहरू यो मुद्दा संलग्न छन्। उनीहरूले ललिता निवासको जग्गा आफ्नो नाम दर्ता गराएका छन्। ००० उच्चस्तरीय न्यायिक समिति बनाऔं सूर्यनाथ उपाध्याय, पूर्वप्रमुख आयुक्त, अख्तियार दुरुपयोग अनुसन्धान आयोग शासन व्यवस्था गन्जागोल छ। नीतिगत निर्णयले धेरै समस्या बनाएको छ। सीआईबीको मुद्दा तयारी क्लियर छैन। शुद्ध भ्रष्टाचारी र निर्णय कार्यान्वयन गर्ने छुट्ट्याएजस्तो लाग्दैन। नीतिगत निर्णय गर्नेलाई चोख्याएर मुद्दा दायर गर्नुको अर्थ हुँदैन। उच्चस्तरीय न्यायिक संयन्त्र बनाएर ललिता निवासको विषय टुंग्याउनुपर्छ। दोषीलाई कठघरामा ल्याउनै पर्छ। निर्दोष र निर्णय कार्यान्वयनको आदेश मान्नेलाई दोषी बनाउनु हँुदैन। कसलाई मुद्दा लगाउने, कसलाई मुद्दा नलगाउने मापदण्ड बनाएर मात्रै मुद्दा दर्ता गर्नु उपयुक्त हुन्छ।"
२५ लाख तिर्न नसकेर साउदीमा बन्धक,"साउदी अरेबिया : हरेक युवाको सपना हुन्छ विदेश जाने, पैसा कमाउने र परिवारलाई सुखसँग राख्ने। यही सपना बुनेर ११ वर्षअघि बुटवल४ का दामोदर क्षेत्री साउदी अरब पुगे। साउदीको अलहरफी कम्पनीमा ड्राइभिङ काम गर्न भन्दै इमेज म्यानपावर कम्पनीले उनलाई वैदेशिक रोजगारीमा पठाएको थियो। पासपोर्ट लगायतका सबै कागजात सक्कली थिए, वैधानिक ढंगले नै विदेश गएका थिए। क्षेत्रीलाई हतारो थियो त, कम्पनीमा चाँडो पुग्ने र दुईचार पैसा कमाएर श्रीमती र छोराछोरीलाई पठाउने। क्षेत्री जब अलहरफीमा पुगे। उनलाई ड्राइभर नभई मजदुरीको काममा लगाइयो। उनले पूर्वसम्झौताअनुसार ड्राइभिङ कामको भिसा बनाइदिन कम्पनीसँग आग्रह गरे। कम्पनीले शर्त तेस्र्यायो। २ हजार ५ सय रियाल थप शुल्क तिरे मात्र भिसा परिवर्तन गरिदिने शर्त कम्पनीले राख्यो। त्यसपछि भने क्षेत्रीको मन बदलियो। उनले कम्पनी परिवर्तन गर्ने सोच बनाए। त्यही बेला, उनलाई साउदीकै एकजनाले आफ्नो कम्पनीमा काम गरे धेरै तलब दिने आश्वासन दियो। लगत्तै उनी अर्को कम्पनीमा जान तयार भए। २०६९ सालमा हमदसाउद अलहाजीरी कम्पनी मा ड्राइभरको काम पाए, गाडी चलाउन थाले। क्षेत्रीका पासपोर्ट लगायतका कागजात भने पुरानै अलफरही कम्पनीमै थिए। नयाँ कम्पनीका सञ्चालकले आफ्नोमा काम गरे नेपाल फर्कने बेलामा पासपोर्ट बनाइदिने आश्वासन दिएको थियो। त्यही आश्वासनमा वर्षौं काम गर्दा पनि राम्रो कमाइ नभएपछि पासपोर्ट लगायतका सबै कागजात छोडेर नयाँ कम्पनीमा काम गर्न गएको क्षेत्रीको भनाइ छ। अर्को कम्पनीमा काम गरेका कारण उनी त्यतिबेला अबैधानिक कामदार बनिसकेका थिए। क्षेत्रीलाई बिपत्ती त त्यतिबेला आयो, जब उनले चलाएको गाडी दुर्घटनामा पर्यो। उनको गाडी र अर्को गाडी एकआपसमा ठोक्किँदा दुवै गाडीमा आगो लाग्यो। जलेर नष्ट भए। त्यही क्रममा एकजना पाकिस्तानी नागरिकको मृत्यु भयो। दुर्घटनामा दामोदर पनि घाइते भए, उपचारपछि निको भए। दुर्घटनामा परेका दुवै गाडी जलेर नष्ट भएपछि दामोदर पक्राउ परे। तीन महिना जेल सजाय काटे। लगत्तै कम्पनीको काममा फर्किए। तर, कम्पनीले दामोदरलाई दुर्घटनामा जलेको गाडीको क्षतिपूर्तिबापत ७९ हजार साउदी रियाल (लगभग २४ लाख ८० हजार) नेपाली रुपैयाँ माग तिर्नुपर्ने भन्यो। साउदीमा यस्ता दुर्घटनाको क्षतिपूर्ति कम्पनी आफैंले तिर्ने गरे पनि, उक्त कम्पनीले क्षेत्रीसँग माग गर्यो। दुई चार पैसा कमाउन विदेश गएका सामान्य परिवारका क्षेत्रीसँग यत्रो पैसा तिर्न सक्ने क्षमता थिएन। रकम तिर्न नसकेपछि कम्पनीले दुई वर्षपछि उनलाई जेल हाल्यो। दुर्घटनामा ज्यान गुमाएका पाकिस्तानी नागरिकको तर्फबाट भने कुनै उजुरी परेन । विगतमा धेरै सुविधा दिने, नेपाल फर्किँदा पासपोर्ट बनाइदिने आश्वासन दिएको कम्पनीले उल्टै बदमासी गर्यो। विसं २०७४ देखि विसं २०७८ सम्म क्षेत्रीले साउदीको जुबेल जेलमा कैदी जीवन बिताए। ४ वर्षपछि जेलबाट त मुक्त भए। तर, कम्पनीले मागेअनुसारको झन्डै २५ लाखको क्षतिपूर्ति तिर्न सकेका छैनन्। जेलबाट छुटे पनि साउदीमा बन्दी जीवन बिताइरहेका छन्। कुनै पनि बेला प्रहरीले पुनः पक्राउ गर्न सक्ने चिन्ता भइरहेको क्षेत्री बताउँछन्। क्षेत्रीलाई अब, दुई चार पैसा कमाई गर्नुभन्दा पनि, लफडा टुंग्याएर छिटो नेपाल फर्किन मन छ। तर, कतैबाट पनि आर्थिक सहयोग नपाउँदा निराश र चिन्तित छन्। उनी, साउदीमा अलपत्र छन्। साउदीस्थित नेपाली दूतावासले आवश्यक रकम तिर्न सके उनलाई नेपाल फर्काउन सक्ने जानकारी गराएको छ। तर, दूतावास आफैंले भने आर्थिक सहयोग गरेको छैन। क्षेत्रीले आफूमाथि भएको घटनाबारे नेपाली दूतावास, एनआरएन, भ्रातृसंगठन तथा विभिन्न सामाजिक संघसंस्थाहरूलाई जानकारी गराएको बताएका छन्। उनले, आर्थिक सहयोगका लागि सबैसँग गुहार गरेको बताए। क्षेत्रीलाई सहयोग गर्न नेपाली दूतावासले पहल गरिरहेको जवाफ दिने गरेको छ। परिवारका सदस्य पनि काठमाडौंतिर सहयोगका लागि धाइरहेका छन्। श्रीमती भगवती क्षेत्री र बहिनी माया थापा वैदेशिक रोजगार विभाग, परराष्ट्र मन्त्रालय, वैदेशिक रोजगार उद्धारमा सरोकार राख्ने व्यक्ति, संघसंस्था र मिडिया धाउँदा पनि कतैबाट सहयोग नपाएको बताउँछन्। वैदेशिक रोजगार प्रवद्र्धन बोर्डबाट सहयोग पाउने आशा परिवारका सदस्यमा थियो। बोर्डले सुरुमा १५ लाख सहयोग गर्न सक्ने आश्वासन पनि दिएको थियो। तर, पछि, वैदेशिक रोजगार प्रबद्र्धन बोर्डका महानिर्देशकले नगद सहयोग गर्न नसकिने बरु, क्षेत्रीको तर्फबाट मुद्दा लडिदिने कानुन व्यवसायीका लागि मात्र १५ लाखसम्म खर्च व्यहोरिदिने बताएको परिवारका सदस्य बताउँछन्। आर्थिक अवस्था कमजोर रहेका क्षेत्रीका एक छोरा र एक छोरी छन्। श्रीमती बुटवलमा ज्याला मजदुरी गर्छिन्। जग्गा जमिन केही नभएका उनको परिवार भाडामा बस्ने गर्छ। अहिले श्रीमान्को उद्धारका लागि भौतारिनु पर्दा राम्रोसँग खान पनि नपुग्ने अवस्था उनको छ। श्रीमती भगवतीले आर्थिक सहयोग गरिदिन मनकारी सबैसँग अपिल गरेकी छिन्।"
स्कन्द पुराणमा लेखिएजस्तो पदचिह्न भेटियो,"काठमाडौं : स्कन्द पुराणको मानस खण्डको १५७ अध्यायमा डोटीको जोरायलमा श्रीकृष्ण भगवान्का पदचिह्न रहेको उल्लेख छ। त्यससँगै मिल्दोजुल्दो लाग्ने पाइतालाको आकृति कुँदिएको ढुंगा हालै जोरायल गाउँपालिकाकै वडा नम्बर २ विष्णुपादुकामा भेटिएको छ। जुन श्रीकृष्ण भगवान्का दुई पाउ भएको दाबी जगद्गुरु मोहनशरण देवाचार्यले गरेका छन्। पुरातत्त्व विभागले भने त्यसको अध्ययन गरी पुष्टि गर्न बाँकी छ। १८ पुराणमध्ये श्रीमद् स्कन्द महापुराणको मानस खण्डको १५७ अध्यायमा उल्लेख भएको भगवान् श्रीकृष्णको दुवै पाउ फेला परेको छ। यस हिसाबले यी पाउ साढे पाँच हजार वर्ष पुराना हुन्, जगद्गुरु देवाचार्यले अन्नपूर्ण पोस्ट्सित भने, मानस खण्डमा पढेपछि फेला पर्छ कि भनेर खोज्ने सोच आयो। सात वर्षको अथक प्रयासपछि बल्ल भेटियो। यस्तो अमूल्य निधि राष्ट्रमा दुर्लभ हुने जगद्गुरु देवाचार्यको भनाइ छ। उक्त स्थान फलाद्री र गरुडा पर्वतको मध्यभागमा कालंगा गंगाको किनार रहेको उनको भनाइ छ। यो नदीलाई मानस खण्डमा वीर्यवती नदी पनि भनिएको छ। हिमालदेखि तराई र पूर्वदेखि पश्चिम नेपालको चारकिल्लाभित्र श्रीकृष्णको पदचिह्न कहीँ छ भने यही मात्र छ। यो आधिकारिक र प्रामाणिक हो, उनको तर्क छ। स्कन्द पुराणको हिमाद्री खण्ड हिमवत खण्ड र मानस खण्डले नेपालका समग्र धार्मिक क्षेत्रको व्याख्या गरेको पाइन्छ। मानस खण्डको १५७ को ४०, ४१ र ४२ नम्बर संस्कृतका श्लोकमा यस्तो लेखिएको छ, सिद्धहरूको वाणी सुनेर भगवान् श्रीकृष्णले तथास्तु भनी सिद्धहरूसँग फलाद्री पर्वतमा चढ्नुभयो। पर्वत चढेर पार गरेपछि उहाँले फलाद्री र यज्ञपर्वतहरूका मध्ये झरेको जरासन्धको आधा शरीर देख्नुभयो। यसै ठाउँमा श्रीकृष्णले यौटा शिलामा आफ्नो पदचिह्न अंकित गर्नुभयो। सिद्धहरूले स्तुतिगान गरी बिदाइ गरेपछि श्रीकृष्ण इन्द्रप्रस्थतिर जानुभयो। भगवान् श्रीकृष्णका चरणचिह्न अंकित शिला अहिले पनि देख्न सकिन्छ। हे तपस्वीहरू हो ! यसकारण मानिसहरू भगवान् श्रीकृष्णका पदचिह्नको दर्शन गरी भीमको स्तुति गर्दछन्। जगद्गुरुले आफ्नो महाकालीमेची पैदल यात्राका क्रममा २०७२ सालमा श्रीकृष्णका पाउ (पाइताला)को खोजी सुरु गरेका थिए। पुरातत्त्व विभागका महानिर्देशक दामोदर गौतमले उक्त सम्पदाबारे कुनै जानकारी नआएको बताए। यदि भेटिएको छ भने विभागको टोली उक्त स्थानमा जानेछ र अध्ययन अनुसन्धान गर्नेछ, महानिर्देशक गौतमले भने, पुष्टि भएपछि प्रक्रियाअनुसार अघि बढ्नेछौं। शास्त्रले प्रमाण गरेको कुरा भेटिन सक्ने वाल्मिकी विद्यापीठ धर्मशास्त्र विभागका प्रमुख प्राडा देवमणि भट्टराईले बताए। शास्त्रले भनेअनुसार भूगोलमा देखियो वा भेटियो भने त्यसलाई आधार मान्न सकिने प्राडा भट्टराईको भनाइ छ। अब त्यसलाई पुष्टि गर्ने काम पुरातत्त्व विभागको हो। विभागले लिखित दस्तावेज र सोही स्थानमा पुगेर वा फोटोका आधारमा पुष्टि गर्न सक्छ, उनले भने, आजसम्म त्यसरी नै मान्दै आएका छौं। स्वयम्भूका पाउ भनेको सुनेदेखेकाले आफूले यो श्रीकृष्ण पाउसमेत नेपालमा तीनवटा पाउ भएको थाहा पाएको उनको भनाइ छ। सुनसरीस्थित विष्णुपादुका जहाँ भगवान् विष्णुका पाउ पुजिन्छन्। जुन सृष्टिकालको रहेको उनको भनाइ छ। शास्त्रमा दृष्ट र अदृष्टका कुरा आउँछन्। अदृष्ट वर्णन गरिएको विषय हुन्छ अनि दृष्टचाहिँ भूगोलमा भेटिनु पर्यो, उनले भने। इतिहास एवं संस्कृतिविद् प्राध्यापक दिनेशराज पन्तका अनुसार यस्ता विषय पुरानै समयमा लेखिएका हुन्छन्। यस्ता कुरामा पूरापुर विचार गरेर अध्ययन गरी प्रामाणिक रूपमा पुष्टि गर्नुपर्ने पन्तले बताए। जोरायलमा भेटिएको श्रीकृष्णको पाउ द्वापर युगको अन्त्यतिरको भएको उनको तर्क छ। मानस खण्डको पुनर्जागरणका अभियन्ता आचार्य घनश्याम लेखकका अनुसार स्कन्द पुराणको मानस खण्ड संहितामा द्वापर युग ५ हजार वर्षअघिको समय हो। किनकि वेदब्यास (कृष्ण द्वैपायन)ले दार्चुलाको ब्यास गाउँपालिकानजिकै लिपि पर्वत (हालको लिम्पियाधुरा) मा बसेर १८ पुराण र वेदहरू लेखेका हुन्, कञ्चनपुरनिवासी लेखकले भने, श्रीकृष्णको युग पाँच हजारदेखि ६ हजार वर्षअघिको भनेर भारत वर्षका र संस्कृत एवं अंग्रेजी विद्वान्हरूले पनि मानेको कुरो हो। संस्कृत वाङ्मयका विद्वान् ऋषिराम खनालले अत्यन्त आश्चर्य लागेको बताए। जगद्गुरुले पुराणमा छ भेटिन्छ भन्दा विश्वासै नलागेको चिज यसरी भेटिँदा र प्रत्यक्ष देख्न पाउँदा आश्चार्य लागेको छ, खनालले भने, प्रमाणित भयो भने हजारौं हजार वर्ष पहिले लेखिएको पाउ भेटिनु विचित्र हो। पूर्वप्रधानाध्यापक एवं भम्केनी गुरुकुलका अध्यक्ष मोहनचन्द्र जोशीले जगद्गुरुले ६ वर्षअघि भेटमा मानस खण्डमा वर्णन गरिएको श्रीकृष्णको पाउ खोज्नु छ भनेको स्मरण गरे। भने, पाउ भेटिएको ठाउँ जोरायल, डोटी र सुदूरपश्चिमका लागि मात्र नभएर सिंगो राष्ट्रकै गरिमा हो। स्थानीयवासी रामदत्त भट्टराईले आफू रहेको ठाउँमा मुलुककै विशेष सम्पदा भेटिनु गौरवको विषय भएको बताए। मानस खण्डको १५७ अध्यायमा भीमले जरासन्धको आधा अंग च्यातेर फ्यालेको उल्लेख छ। त्यसरी उनले एउटा हिमालयतिर फ्याँके। यसमा विवाद भयो। कसैले कृष्णले मारे भने अनि कसैले भीमले मारे भने। आफूलाई अप्ठ्यारो लागेपछि श्रीकृष्णले भने, मैले मारेको होइन, मार्ने त भीम नै हुन्। विवाद बढ्यो भनेर कृष्णले सिद्ध र पाण्डवहरूका साथमा हिमालयको यात्रा गरे। वर्तमानको मानस क्षेत्रको गोदावरी नदीतटमा आएर कृष्णले स्नान गरी सिद्धहरूसँग भेट गरेको उल्लेख छ। त्यसपछि फलाद्री पर्वत गएर अहिले पाइतालाको आकृति भेटिएको क्षेत्रको महिमा सुनेपछि यस ठाउँमा पाइला राखेको वर्णन छ। जोरायल गाउँपालिका अध्यक्ष दुर्गादत्त ओझाले श्रीकृष्णका पाइतालाका चिह्न भेटिएको जानकारी आए पनि पुरातत्त्व विभागले पुष्टि नगरेको बताए। त्यो भनेको साढे पाँच हजार वर्षको इतिहास जोडिएको विषय रहेछ। जगद्गुरुले झन्डै ७ वर्ष खर्चिएर पत्ता लाउनु भएछ, ओझाले टेलिफोनमा अन्नपूर्ण पोस्ट्सित भने, प्रमाणित भयो भने त यति पुरानो सम्पदा हाम्रो गाउँपालिकाका लागि सौभाग्यकै विषय हो।"
राष्ट्रनिर्माताको राष्ट्रियता,"पृथ्वीनारायण शाहको सोचको महानतालाई गरिएको मूल्यांकनले उनको योगदानलाई प्रष्ट्याएको छ। आजको राजनीति भने ठीक विपरीत छ। भनिन्छ, इतिहास जित्नेकै लेखिन्छ। समाजशास्त्रीय मन्थनलाई हेर्दा रेडमन्ड विलियम्सको राजनीतिक र सांस्कृतिक वैचारिक विमर्शमा हुने शिल्पको चर्चा हुनुपर्छ। एडल्फ हिप्पोलिक टेनले साहित्यलाई २०६३ सालमा भर्खरभर्खर राजतन्त्रलाई ढालेको झोकमा पृथ्वी जयन्ती नमनाउने घोषणा भयो। राष्ट्रिय एकता दिवस मनाउँदा राजावादी शासनलाई प्रश्रय दिएको प्रतीत हुन्छ भन्ने मथिंगल बोक्नेले एउटा कालजयी इतिहासलाई लत्याउने त्यो लज्जास्पद निर्णय गर्यो। आज नेपाल र नेपाली रहनुको कालजयी इतिहासलाई झिनो स्वार्थमा रम्नेहरूले चक्मा दिएको दुःखद् अवस्था सिर्जना भएको छ। यसको अर्थ निरंकुश शासनलाई प्रश्रय दिइनुपर्छ भन्ने अर्थमा कदापि होइन। १७७९ मा जन्मेका मान्छेलाई २०७८ सालमा चर्चा गरिरहँदा त्यही समयको परिवेश र क्षणसँग हेर्नुपर्छ भन्ने बुद्धि अहिलेका बौद्धिक भनाउँदामा भएन। परिणामतः पृथ्वीनारायणको गरिमालाई आमाचकारी गाली गर्नेले नबुझेरै गाली गर्ने आवधिक शैली हाबी भएको हो कि त ! पढ्दै आएका छौं नेल्सन मण्डेलाले पनि विद्रोह गरे तर काला जातिलाई मात्रै एकोहोर्याएनन् बरु सबैलाई मानवीय सद्भाव र सम्मान गरे। यस मानेमा संसारमा आज पनि त्यो एक नाम उदाहरणीय छ। जनआन्दोलन केका लागि हो र पृथ्वीनारायण को हुन् भन्ने विषयमा बहस गर्नुपूर्व हजुरबा हजुरआमालाई सम्झे पुग्छ। हिजो सालिक तोडेर उपद्रो मच्चाउनेलाई इतिहासको गरिमा र राष्ट्रभक्ति थाहा भएन। कसैको उक्साहटको मुङ्ग्रे बलले वितण्डा मच्चाउनेले एकताको सिको गरेको भए सायद समाज परिवर्तनको गाडी निकै अघि दगुरिसक्थ्यो होला। तर, त्यसो भएन केवल अर्काका सिद्धान्त प्यारा भए। आफ्नी आमाको गालामा भएको खोट बोकेर अर्काकी आमाको आचरणै थाहा नहुनेले गल्र्याम्म अँगालो हाल्न पुगेको देखियो। त्यहाँ राष्ट्रप्रेमको मियो नै स्वार्थको आडमा जटित हुन पुग्यो। वर्तमान राजनीतिमा कम्युनिस्ट समाजवादको नारा स्वार्थको कित्तामा खण्डीकृत छ। बिलो लिएझैं शिरमा उनेर,यो राज्य बाँड्ने चिज हैन हेर। पृथ्वीनारायण शाहको सोचको महानतालाई राष्ट्रकविको मूल्यांकनले जसरी प्रष्ट्याएको छ आजको राजनीति ठीक विपरीत छ। पृथ्वीनारायणको राष्ट्रिय एकताको गरिमालाई अपुङ्गी व्याख्या गर्नेहरूले आज भारेभुरे राजा हुने संगठनको लडाइँ गरिरहेको प्रष्ट छ। जनताले दिएको बहुमतलाई केवल पदको भागबन्डा नमिलेका कारण आज धुजाधुजा बनाइएको छ। राजनीति जस्तो फोहोरी स्वार्थको दुर्गन्धले जनतामा शीतयुद्ध मच्चाएर वैमनस्यता चुलिनु, अस्थिरताको विरासतलाई अझैबलियो बनाइनुलाई देश र जनताका लागि गरिएको त्याग भन्न सकिन्छ र ! हिजो पृथ्वीनारायणको देशभक्ति र त्याग अनि आज स्वार्थका लागि झुन्डझुन्ड बन्ने नेतृत्वलाई पनि हामी उही रूपमा तुलना गर्न सक्दैनौं ? के आजको लडाइँ, हिजोको माओवादीले गरेको द्वन्द्व या त आज सुनिने जेलनेलको यातना भोगिएका कथा मुलुकको दिगो शान्ति र एकताकै पक्षमा हो त !छाडेर काम सारा, एक काम रोजिरहेछु,यो देशमा म एउटा मानिस खोजिरहेछु। डा विश्वनाथ बरालको शब्दको यही गीतको सारमा मुलुक तड्पिएको छ भन्दा अत्युक्ति हुँदैन। वितृष्णाको मुसलले विक्षिप्त छ आजको न्याय। सुशासनका भाषण र सिद्धान्त साह्रै जनमुखी छन् तर व्यवहार स्वार्थजनीन लिप्साको गोलघरमा हस्तान्तरित भइरहेको छ। अनि, वर्तमान राजनीतिले त यस गीतको भावार्थलाई बोध गर्नुपर्ने बाध्यता जन्माएको छ। अर्थात् अझ भनौं भैरव अर्यालको महापुरुषको संगत निबन्धमा जस्तो महापुरुषको खोजी गर्दैगर्दा प्राप्त भएको नैराश्यताले जनतामा राजनीतिक वितृष्णा छ। पृथ्वीनारायणको योगदान राष्ट्रिय स्वार्थको बारीमा फुलेको पूल थियो। त्यसैले त्यहाँ देशप्रेमको साथ थियो। त्यो युद्ध एकताको गीतबाहेक अरू स्वार्थमा आधारित थिएन। त्यसैले हाम्रो नेपाल नाम गरेको देश छ र हामी पनि छौं ! माटोको गर्व ! जसरी मदन भण्डारीलाई बिर्सन सकिँदैन, जसरी बीपीलाई सम्झनुपर्छ। त्यसैगरी राजा कि राष्ट्रनिर्माता भन्ने हल्ला मच्चाएर राष्ट्रनिर्माताको इतिहास लुक्दैन। विश्वमा अमेरिका, युरोप भनिएका विकसित क्षेत्रले गोर्खाली शान र स्वाभिमानलाई उँचो मान्छ। विनाश होइन, क्रान्ति होइन, बुद्धत्वको सिंगो सारलाई मनन् गर्छ। इतिहासका पानामा पृथ्वीनारायणको दूरदर्शितालाई जाँच्छ। नेपाल र चीनलाई हिजो दुई ढुंगा र नेपाललाई तरुलको संज्ञा दिएर सचेतनाको गहन भाव त्यसै पोखेका होइनन् उनले। दिव्योपदेशका पानाभरि दिगो विकास र सुशासनमा जनताप्रेमको सुगन्ध छर्लंगै छ। बडप्पनको लक्कु बोकेर देशको झन्डाभित्र पुर्खाको गरिमालाई गलहत्याउँदा लाज र डरै मान्दैनौं। कुतर्कले सत्यता किन छोप्नुपर्यो ? राष्ट्रिय एकता दिवस कुनै पार्टी, राजतन्त्रको वकालत गर्ने वा कुनै शासन पद्धतिलाई पक्षपोषण गर्ने पाटोबाट एकदुई जनाको नेतृत्वभित्र खुम्चिएको संकीर्णतावादी आवाज होइन। यो सिंगो नेपालको कालजयी इतिहासको मेरुदण्ड हो। राष्ट्रिय भाव हो ःयो राज्य लिन्छौं जुन आज अंशबाँड्दै र चुँड्दै अनि वंश वंशविशाल नेपाल म रच्छु रच्छुकहाँ छ मृत्युञ्जयलाई मृत्यु ! राष्ट्रकवि माधवप्रसाद घिमिरेले भनेझैं दलमर्दनको सोचलाई पृथ्वीनारायणको महानताले बोध गराउँछ। उनमा भएको दूरदर्शिता र निःस्वार्थताले राष्ट्रिय स्वार्थलाई बोल्छ ! देशका महाजनलाई गोड प्रसाहदेखि उँभो आउन नदिनु। देशका महाजन हाम्रा मुलुकमा लाया भन्या दुनियाँ कंगाल गरी छाड्छन् दिव्योपदेशभित्र देशप्रेम छैन र ? युद्धको डोरो र रक्तपात होस् आज त नेपाली एकतामा व्यक्ति, सम्प्रदाय र जातिको संकीर्णता थोपरिएका छन्। सार्वभौमिकताका कुरा गर्दै भ्रष्ट चरित्रले केवल आडम्बर प्रस्तुत गर्दा राष्ट्रिय स्वाधीनता र स्वाभिमानमा प्रहार हुन्छ। नेपाली मनलाई नियाल्दा सायदैले सोच्लान् म अब पृथ्वीनारायणको योगदान भुल्न सक्छु। एक दिनका लागि मात्र पनि उसको नाम लिनलाई भारी लाग्छ। यो देशले इतिहासलाई कसरी सम्मान गर्ला ? राष्ट्रकविले आफ्नो राष्ट्रियताको मर्मस्पर्शी खण्डकाव्यभित्र पृथ्वीनारायणको राष्ट्रिय भावनालाई जगाएका छन्। भाइ दलमर्दन शाहको सोचभित्र घुसेको व्यक्तिवादितामा संकीर्णता स्पष्ट भेटिन्छ : पृथ्वीनारायणले भाइको वचनलाई नमान्नु राष्ट्रिय स्वार्थ हो। केवल खिचातानी, संक्रमण र अन्योलको घनचक्करमा देश सधैं रुमल्लिरहँदा नेपाली र नयाँ नेपाललाई भौतिक उन्नतिमा लगेर साँघुर्याइएको आभास हुन्छ। आधुनिक नेपालको मानचित्र बदल्ने ऐतिहासिक अभियानको प्रारम्भिक इतिहासलाई १८०१ सालमा प्राप्त नुवाकोटको विजयले आरम्भ गर्यो। तत्कालीन छिमेकी लमजुङ र कास्कीसँग मित्रताको हात पैलाउँदै हातहतियार तथा सैनिक सुधार गर्ने रणनीतिको सबल प्रयास थियो नुवाकोटमाथिको विजय। मकवानपुर विजय, कीर्तिपुरसँग तेस्रो पटकको प्रयासबाट मात्रै जालझेलबाट प्राप्त विजय होस् या मिरसिक्का अभियानमा देखाइएको वीरता आखिर त्यहाँ गोर्खाली शान र स्वाभिमानको इतिहास छ। जनताले दिएको बहुमतलाई केवल पदको भागबन्डा नमिलेका कारण आज धुजाधुजा बनाइएको छ। पृथ्वीनारायणको योगदान राष्ट्रिय स्वार्थको बारीमा देशप्रेम फुलेको थियो। कीर्तिपुरको युद्धमा काजी कालु पाण्डेजस्ता शूरवीर व्यक्ति मारिए। जयन्त रानाले निर्मम रूपमा छाला काढिएर मर्नु पर्यो। शूरप्रतापले कानो हुनुपर्यो। इतिहासले यही क्रोधाग्निको प्रतिकारमा पृथ्वीनारायणद्वारा धेरैको नाक कान काटेर बदला लिएको घटनालाई बोले। तर पनि इतिहासकारहरूको मतमा यी नेपालबाट निष्कासित क्रिश्चियन पादरीहरूद्वारा गरिएको अपव्याख्या थियो। उपत्यकाबाट अंग्रेजको राजनीतिक कुचाला लघारियो। उपत्यकासँगै पूर्वका सेन राज्य चौदण्डी र विजयपुर क्षेत्र नेपालमा गाभियो। फलतः किराँत र लिम्बूवान् प्रदेशका राजाले गोर्खाली झन्डामुनि एकैसाथ बस्ने अपेक्षा बोकेर आत्मसमर्पण गरे। तबदेखि मेरा साना दुःखले आज्र्याको मुलुक होइन। सबै जातको पूलबारी हो भन्ने महान् अभिव्यक्तिसँग स्वाभिमानको उच्चतामा रम्न पाइरहेका छौं। सैनिकले कदर पाए। कालु पाण्डे, कीर्ति शाह, तुलाराम पाण्डे, रामकृष्ण कुँवर, केहरसिंहजस्ता योद्धाले यो संग्रामको महायज्ञमा दिलो ज्यान दिए। एकीकरणको सपना साकार पार्नका निम्ति कसुर छाडेनन्। २६ वर्षसम्म अनवरत युद्धभूमिमा होमिएका एक पुर्खाको जीवनीसँग नेपाली माटोको अटुट नाता छ। उनका प्रजा योग्य भए दरबार बलियो हुन्छ। जनताले मन पराएको व्यक्तिलाई काजी दिनुपर्छ भन्ने भावसँग राष्ट्रिय एकता मुखर हुन्छ। आज संसारको एउटा बिन्दुमा नेपाल नामक देश पनि छ किनकि यहाँ पृथ्वीनारायणको एकीकरण र दूरदर्शी पौरखको गर्विलो विगत छ। उनका सामाजिक, न्यायिक नीतिसँग विज्ञानको जादु छ। ससाना राज्यलाई एक्लैले डोल्याएपछि अंग्रेजको सपनामा भेलबाढी आयो। त्यसैले हामी छौं। त्यसैले त एकीकरणका भावसँग कवि सुवानन्द दासको कवित्व पोतियोनेपालको सिनकि लुटि मंरातको घिउले भुटिपालपाको ल्याउ हिंग जिरो, रिसिंगको ल्याउ पिरोतनहुँको भातसित भीर्कोटको दालसितकन्चन कचौराभरि स्वर्णका थलियाभरिअष्टदल चौकी बसि गंगाजल झारिभरिपुरव मुहडा गरिमहाराजको जिउनार बनाउ है। नेपाल भूमिमा कृत्रिमता विरोधी भाव छ। त्यसैले संसारको दौलत नेपालका लागि नगन्य बन्छ। विश्वको नक्सामा सानो नेपालभित्र जबजब मनसुनी हावामा रम्छ, भूपरिवेष्ठित देशले चिनिन्छ। जलाशयको खानी, सौन्दर्यकी रानी, अन्नको भण्डार भनिन्छ तब नेपाली स्वाभिमानका स्वर्णाक्षरित नाम बन्छन्। बहुजातिका परम्परा, भेष र पर्वका एकताको शृंगारमा स्वर्गले आफ्नो स्वरूपलाई बिर्सन्छ। अतः फुर्सदमा भगवान्ले सोचेर बनाएको संसारमा कुनै ठाउँ छ भने त्यो हो नेपाल। आखिर कसैले त जोड्यो, यो अमर हृदयस्पर्शी इतिहासलाई ! आज विश्व समुदायले इतिहासका यस्ता अमर नामलाई सलोट गर्दै छ। गौरवसँग रमाउन पाएका छौं। थुप्रै परिवर्तन भए, घटना घटे, समयसँग तीतामीठा अनुभवले भरिएको थैली छँदै छ। राज्यले परिवर्तन पाउला तर इतिहासबाट सिकेर सम्मान गर्दै भविष्यको स्वप्ना तुन्न पनि जान्नुपर्छ। टुंग्याउनीमा शाहका पालामा घुस लिने र दिने दुवैलाई कठघारामा उभ्याइनु, जात विशेषले कर्म गर्न पाउने स्वतन्त्रता पाउनु, अदालतको पैसालाई दरबारमा हुल्न नचाहनु अनि जोगी, साधु, गरिबप्रतिको आदरभावले आसन पाएको देखिन्छ। यसमा मानवता, स्वतन्त्रता, समानता र एकताको मधुर आवाज स्वतः गुञ्जिन्छ। कृषि विकासको सपना राम्रो जमिनको घर सारेर खेती गर्नुपर्ने, स्वदेशी कपडा लगाउने सद्प्रेरणामा र अंग्रेजको कालो नीतिको चर्को विरोधी भाव, राष्ट्रिय स्वाधीनतामा, जडीबुटी बेचेर पैसा साट्ने, खानी सदुपयोग गर्ने सबै आत्मनिर्भरताका दूरदर्शी भाव उच्छ्वलन हुन्। किल्लालाई दह्रो बनाउने भावमा परराष्ट्रको कूटनीति जाइकटक नगर्नु झिकीकटक गर्नू, चीनको बादशाहसँग छाहा राख्नु दक्षिणको बादशाहसँग घाहा (घाउ) त राख्नु तर त्यो महाचतुर छ भन्ने उक्तिभित्र राज्य र सीमारक्षाबाट सैनिक सबलता पोखिनुमा कलात्मकता छ। सैनिकलाई नुनको पछि नलगाउनु किनकि राजाको सार भनेको सिपाही र रैती हुन् भन्ने रामराज्यको आदर्श राजधर्म झल्किन्छ। अमूल्य दिव्यापदेश तथा उपदेशले भरिएको पृथ्वीनारायणको वाणी शक्तिले राष्ट्रिय एकताको खम्बा गाडेको इतिहास कालजयी छ। हिजो जानीनजानी मानिएका भए पनि यी युगपुरुषको यादमा हरेक सच्चा नेपालीले भावना बोधमा माथ झुकाउन जान्नुपर्छः पारिन्छ सत्ता जब खण्ड खण्डरहन्छ के राष्ट्र त्यहाँ अखण्डथुत्तिन्छ पत्ता जब खात खातसिद्धिन्छ शोभा अनि फूलबाट। राष्ट्रकविले कवित्व भावमा ऐतिहासिक गाथामा राष्ट्रिय गौरवको अखण्ड, सुन्दर र सिंगो नेपाल निर्माणको योगदानलाई उरालेका छन्। चन्द्रसूर्यअंकित नेपाली झन्डाको अस्तित्व अटल रहनुको देन पृथ्वीनारायणलाई जान्छभन्दा अत्युक्ति नहोला। बुद्धको बुद्धत्वमा शालीन शान्तिको दीप जलोस् या पृथ्वीनारायणसँग गाँसिएको वीर गोर्खालीको इतिहास नेपालीपन शान्ति र क्रान्तिको आफ्नै पाटामा जीवन्त छ। पूर्वदेखि पश्चिमसम्मका ठूला देशले वीर गोर्खालीलाई किन चिन्छन् ? पृथ्वीनारायण कसरी राष्ट्रनिर्माता बन्न सक्दैनन् र ! यो देशको कीर्ति परदेशसम्म पुर्याउन बहादुरी पस्कने पृथ्वीनारायणको पसिना र रगतको बलिदानीलाई स्वाभिमानी देशले सदैव सम्मान गर्न जान्नुपर्छ।"
भीडभाडमा प्रशासनको कडाइ,"काठमाडौं : उपत्यकाका तीनवटै जिल्ला प्रशासनले कोभिड भाइरस संक्रमण तीव्र रूपमा बढेपछि २५ जनाभन्दा बढी व्यक्तिहरू सहभागी हुने भेला, सम्मेलनलगायतका कार्यक्रममा रोक लगाएका छन्। काठमाडौं, ललितपुर र भक्तपुरका प्रमुख जिल्ला अधिकारी (सीडीओ)को मंगलबार बसेको बैठकले राति १२ बजेदेखि लागू हुने गरी विभिन्न प्रतिबन्धात्मक घोषणा गरेको हो। २५ जनाभन्दा बढी मानिस जमघट तथा भेला हुन रोक लगाउँदै १७ बुँदे आदेश पनि जारी गरिएको छ। ललितपुरका सीडीओ घनश्याम उपाध्यायले आवतजावतलाई कडाइ गर्न र सुरक्षा मापदण्डको पालनालाई कडाइ गर्न प्रतिबन्धात्मक कार्यक्रम अघि सारिएको बताए। अत्यावश्यक बाहेकका सभा, मेला, सम्मेलन, उत्सव नगर्नका लागि अनुरोध गरिएको हो, उपाध्यायले भने, पूर्वनिर्धारित अत्यावश्यक कार्यक्रमहरू भए स्थानीयको स्वीकृति लिएर गर्न सकिने छ। आदेशको अनुगमनका लागि सुरक्षा निकायलाई परिचालन गरिने सीडीओ उपाध्यायले जानकारी दिए। अनुगमन गर्दा आदेशको पालना नगरेको भए संक्रामक रोग ऐनअनुसार कारबाही गरिने जनाइएको छ। कोरोनाको पछिल्लो भेरियन्ट फैलिन नदिन आवश्यक मापदण्ड जारी गरिएको उनले बताए। कोभिड१९ संकट व्यवस्थापन केन्द्र (सीसीएमसीसी)को सिफारिस एवं गृह मन्त्रालयको निर्णयअनुसार स्थानीय प्रशासन ऐन र संक्रामक रोग ऐन,२०२० ले दिएको अधिकार र स्थानीय प्रशासन ऐन, २०२८ को प्रयोग गरी जिल्ला प्रशासन कार्यालयले आदेश जारी गरेको हो। त्यस्तै राजनीतिक दलका सभा, सम्मेलनसहित भीडभाडजन्य सबै गतिविधि गर्न पनि बन्देज लगाएको छ। सार्वजनिक स्थलमा निस्कँदा मास्कको अनिवार्य प्रयोग गर्न, भौतिक दूरी कायम गर्न, साबुन पानीले हात धुन र स्यानिटाइजरको प्रयोग गर्न सीडीओको बैठकले आदेश जारी गरेको छ। माघ ७ गतेदेखि जिल्लाभित्रका सबै सार्वजनिक सेवा लिन खोप कार्डलाई अनिवार्य गरिएको छ। पछिल्लो २४ घण्टामा काठमाडौं उपत्यकामा ९ सय ८० जना संक्रमित थपिएका छन्। उपत्यकामा सक्रिय संक्रमितको संख्या ३५ सयभन्दा बढी रहेको स्वास्थ्य मन्त्रालयले जनाएको छ । जसमध्ये काठमाडौंमा ३ हजार ५ सय २१ जना, ललितपुरमा १ हजार ९० जना र भक्तपुरमा ६ सय ९९ जना सक्रिय संक्रमित छन्। पछिल्लो २४ घण्टामा कोरोना भाइरसका कारण एक जनाको मृत्यु भएको स्वास्थ्य मन्त्रालयले जनाएको छ। २ हजार ४ सय ४४ संक्रमित थपिए पछिल्लो २४ घण्टामा २ हजार ४ सय ४४ जनामा कोरोना भाइरस संक्रमण पुष्टि भएको स्वास्थ्य मन्त्रालयले जनाएको छ। स्वास्थ्य मन्त्रालयका अनुसार १५ हजार ३३ वटा नमुनाको पीसीआर र एन्टिजेन विधिमार्फत परीक्षण गर्दा १६ दशमलव २५ प्रतिशतभन्दा बढीमा संक्रमण देखिएको हो। ३७ प्रतिशतले पूर्ण खोप हालसम्म लक्षित जनसंख्या १ करोड ९९ लाख २२ हजार १ सय ६४ जनाले पूर्ण मात्रा खोप लगाएका छन्। एक मात्रा मात्रै खोप लगाउनेको संख्या ७६ दशमलव ५ रहेको छ। कुल जनसंख्या ३ करोड ३ लाख ७८ हजार ५५ छन्। यसमध्ये ३७ दशमलव ३ प्रतिशतले पूर्ण मात्रा खोप लगाएका छन्। ५० दशमलव २ प्रतिशतले कम्तीमा एक मात्रा खोप लगाएको स्वास्थ्य मन्त्रालयले जनाएको छ।"
ललिता निवास प्रकरण : शक्तिकेन्द्रको दबाबमा रोकियो सीआईबीको प्रतिवेदन,"काठमाडौं : बालुवाटारस्थित ललिता निवासको सरकारी जग्गा हिनामिना प्रकरणमा मुद्दा नचलाई मंगलबार हदम्याद गुज्रिएको छ। राजनीतिक शक्ति केन्द्रको दबाबमा प्रहरी को केन्द्रीय अनुसन्धान विभाग (सीआईबी)ले गरेको अनुसन्धान प्रतिवेदन विभागमै फिर्ता गरिएको आरोप सरकारमाथि लागेको छ। तत्कालीन प्रधानमन्त्रीहरू माधवकुमार नेपाल र डा बाबुराम भट्टराईसम्म उक्त जग्गा हिनामिनामा मुछिएका छन्। तर, राजनीतिक नेतृत्व विरुद्ध मुद्दा चलाउँदा सत्ता गठबन्धन नै संकटमा पर्नसक्ने भएकाले मुद्दा चलाउन सरकार पछि हटेको आरोप छ। नेपाल र डा भट्टराईलाई जोगाउनकै लागि यो मुद्दाको हदम्याद गुजारेको वरिष्ठ अधिवक्ता बालकृष्ण न्यौपानेको दाबी छ। सीआईबीको प्रतिवेदनअनुसार दोषीमाथि मुद्दा नचलाएर सरकारी वकिलको कार्यालयले सीआईबीलाई नै प्रतिवेदन फिर्ता पठाएको थियो। सीआईबीले तीन वर्ष अनुसन्धान गर्ने अनि १० दिनअघि सरकारी वकिलको कार्यालयमा बुझाउने। सरकारी वकिलको कार्यालयले हदम्याद गुज्रिने अघिल्लो दिन प्रतिवेदन फिर्ता पठाइदिने, वरिष्ठ अधिवक्ता न्यौपानेले भने, यो सब अपराधीलाई उन्मुक्ति दिनकै लागि गरिएको हो। अख्तियार दुरुपयोग अनुसन्धान आयोगले पनि नेपाल र डा भट्टराईलाई प्रतिवादी नबनाएकामा चर्को आलोचना भएको थियो। त्यससम्बन्धी मुद्दा सर्वोच्च अदालतमा विचाराधीन छ। नेपाल र डा भट्टराईलाई पनि मुद्दा चलाउनुपर्छ भनेर आफूले दायर गरेको रिटकै कारण प्रधानन्यायाधीश चोलेन्द्रशमशेर जबरा घेराबन्दीमा परेको न्यौपानेको तर्क छ। दाहालले यो मुद्दाका विषयमा प्रधानन्यायाधीश जबरालाई भेटेको सन्दर्भले यसको पुष्टि गर्छ, न्यौपानेले भने, यो मुद्दाको पेसी कात्तिक १५ गते तोकिएको थियो। त्यसको केही दिनअघि अदालतमा बबाल सुरु भएको हो। सरकारले यो मुद्दा चलाउन नसक्नुमा कांग्रेस, पुष्पकमल दाहाल, नेपाल र डा भट्टराईको हात रहेको आरोप उनले लगाए। एमाले विभाजनदेखि न्यायालयको विवादसम्म ललिता निवास प्रकरण नै जोडिएको उनको ठहर छ। अख्तियारले २०७६ माघ २२ गते तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा चलाएको थियो। प्रहरीको केन्द्रीय अनुसन्धान ब्युरो (सीआईबी)ले लिखत किर्तेमा अनुसन्धान गरी त्यससम्बन्धी प्रतिवेदन गत बिहीबार जिल्ला सरकारी वकिलको कार्यालयमा बुझाएको थियो। सरकारी वकिल कार्यालयले भने हदम्याद सकिने अघिल्लो दिन सोमबार मात्रै प्रमाण नपुगेको भन्दै अनुसन्धान प्रतिवेदन नै फिर्ता पठाएको हो। सरकारी वकिल कार्यालयको निर्देशनसहित मिसिल फिर्ता आएको छ। त्यो सरकारी वकिलको कार्यालयको अधिकार पनि हो, सीआईबी प्रवक्ता श्यामकुमार महतोले भने, अब हामी निर्देशन विषय अध्ययन, विश्लेषण गर्छौं। एक दिनमा निर्देशन कार्यान्वयन गर्न सक्ने अवस्था नरहेको उनको भनाइ छ। सीआईबीले लिखत किर्तेमा २ वर्ष र थप १ वर्ष गरी ३ वर्ष लगाएर अनुसन्धान गरेको थियो। समग्रमा प्रमाण संकलन र विधि विज्ञान प्रयोगशालामा परीक्षण गर्नुपर्नेलगायत विषय थप गर्न सीआईबीलाई निर्देशन दिइएको सहन्यायाधिवक्ता गंगाप्रसाद पौडेलले बताए। सीआईबीको प्रतिवेदनमा चारवटा मुद्दा थिए। हामीले अध्ययन गर्दा पूर्ण नभएको पाएपछि थप अनुसन्धानका लागि निर्देशनसहित फिर्ता पठाएका छौं, सहन्यायाधिवक्ता पौडेलले अन्नपूर्ण पोस्ट्सित भने, समग्रमा प्रमाण संकलन र परीक्षणलगायत विषय निर्देशनमा छन्। यो मुद्दामा हदम्याद नगुज्रिने दाबी पौडेलको छ। पुराना मुद्दामा पुरानै कानुन लाग्ने उनले बताए। पुराना मुद्दा पुरानै मुलुकी ऐनबमोजिम हदम्याद हुन्छ। मुद्दा चल्छ। सजाय हुन्छ, उनले भने, यो मुद्दामा कसले भन्यो हदम्याद गयो भनेर ? हदम्याद सकियो भनेर ? अल्झिनुपर्ने कारण नै छैन ? थप प्रमाण संकलन र परीक्षण गरेर प्रतिवेदन आएपछि अध्ययन गरी मुद्दा दायर गर्न कसैले नरोक्ने उनले बताए। मुलुकी अपराध संहिताबमोजिम लिखत किर्ते मुद्दाको हदम्याद दुई वर्ष हुन्छ। यो हदम्याद ललिता निवासको मुद्दामा नलाग्ने दाबी उनले गरे। महान्यायाधिवक्ता खम्मबहादुर खातीकै संलग्नतामा यो मुद्दा डिसमिस पारिएको दाबी न्यौपानेले गरे। अख्तियारले चलाएको मुद्दामा प्रतिवादी पक्षका कानुन व्यवसायी नै महान्यायाधिवक्ता भएकाले यो मुद्दा नचल्नु स्वाभाविक भएको उनको तर्क छ। अख्तियारले चलाएको मुद्दामा विशेष अदालतमा प्रतिवादीका तर्फबाट खातीले बहस गर्नुभएको थियो। ललिता निवासको जग्गा व्यक्तिको नाममा दर्ता गराउने व्यक्तिका वकिल हुनुहुन्छ। उहाँ नै प्रमुख रहेको कार्यालय (महान्यायाधिवक्ताको कार्यालय)ले कसरी यो मुद्दा चलाउँछ ?, न्यौपानेले भने। महान्यायाधिवक्ता खाती भने यो मुद्दाका विषयमा पन्छिएका छन्। जिल्लाका हाकिम गंगाप्रसाद पौडेल हुनुहुन्छ। उहाँलाई यस विषयमा सबै थाहा छ, खातीले भने, किन फिर्ता गरियो ? हदम्यादको विषय के ? सबै उहाँलाई सोध्नुस्। सीआईबीले राजनीतिक नेतृत्वलाई उन्मुक्ति दिएर कर्मचारी, व्यवसायी, भूमाफियादेखि पाँच पूर्वसचिवसम्म ३ सय जनालाई अनुसन्धानको दायरामा ल्याएको थियो। उसले १ सय ४३ रोपनी हिनामिना भएको निष्कर्ष निकालेको छ। २०४९, २०६२, २०६६६७ र २०६९ मा चारपटक किर्ते गरी सरकारी जग्गा व्यक्तिका नाममा दर्ता गरेको पाइएको अनुसन्धानले देखाएको छ। सीआईबीले भूमाफिया भनिएका रामकुमार सुवेदी र उनकी पत्नी माधवी सुवेदीलाई मात्रै पक्राउ गरी अनुसन्धान प्रतिवेदन बुझाएकामा आलोचना भइरहेको छ। यसमा पनि राजनीतिक दबाब नै प्रमुख कारक देखिन्छ। ललिता निवासको १९८८ माघ २५ गते भएको लालमोहरबमोजिम २८७ रोपनी ५ आना २ पैसा २५ दाम जग्गामध्येबाट श्रीमती स्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई प्रतिव्यक्ति ५७ रोपनीका दरले बकसपत्र गरिदिएका थिए। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्ठा गरी बाँकी २८४ रोपनी १४ आना ३ पैसा अधिग्रहण गरिएको थियो। २०२२२३ सालमा उनीहरूले पाउने क्षतिपूर्ति पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाम दर्ता गरियो। बाँकी २१२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। तत्कालीन श्री ५ महाराजाधिराजको हुकुम प्रमाणीकरण र श्री ५ को सरकारको २०३६ सालको निर्णयबाट कुमार बस्नेतलाई २ रोपनी ७ आना २ पैसा, दामोदर उपाध्यायलाई १ रोपनी र पबिता देवीलाई १ रोपनी जग्गा लिएको देखिन्छ। यसरी पञ्चायतकालमा १२ रोपनी ७ आना २ पैसा व्यक्तिको नाममा दिएको देखिन्छ। २०४७ सालमा तत्कालीन प्रधानमन्त्री कृष्णप्रसाद भट्टराईको अन्तरिम सरकारको पालामा राजनीतिक कारणबाट हरण भएको जग्गा फिर्ता लिने निर्णय भयो। त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा ११२ रोपनी व्यक्तिको नाममा कायम गरियो। हरण भएको जग्गा फिर्ता गर्ने निर्णयको अपव्याख्या गर्दै अंशियारको अंश छुट्ट्याइसकेपछि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुन्छ। ऐनको बर्खिलाप जग्गा फिर्ता भएको देखिन्छ। २०४९ कात्तिक २५ मा मिसिल नम्बर १०२४ अन्तर्गत २६ रोपनी ६ आना १ पैसा र मिसिल नम्बर १०२५ अन्तर्गत ४९ रोपनी ३ पैसा जग्गा फिर्ता भएको थियो। सोही साल पुस २३ मा मिसिल नम्बर १०२४ अन्तर्गत २८ रोपनी १५ आना १ पैसा र मिसिल नम्बर १०२५ अन्तर्गत ७ रोपनी १४ आना राणा परिवारको नाममा ल्याइएको थियो। राणा परिवारलाई जग्गा फिर्ता गराएबापत मालपोत कार्यालय डिल्लीबाजर र मालपोत विभागका कर्मचारीले आफ्नो र आफ्नो परिवारको नाम बकस पनि लिने काम गरेका थिए। त्यो फिर्ता भएको ११२ रोपनीको २०६० पुस १५ मा मालपोत कार्यालय डिल्लीबजारले हालसविक गरिदिएको थियो। २०६२ सालमा छुट दर्ता गरिएको थियो। ललिता निवासको अधिग्रहण गरिएकामध्ये ८ रोपनी १२ आना २ पैसा कित्ता फोड गरिएको थियो। जसमा ८ रोपनी पञ्चायतकालमा नै कनकशमशेरको नाममा कायम भइसकेको थियो। बाँकी १२ आना २ पैसा नेपाल सरकारकै नाममा कायम थियो। २०६२ जेठ २ मा त्यो १२ आना २ पैसा जग्गा पनि गैरकानुनी रूपमा मालपोत डिल्लीबजारका कर्मचारीको मिलोमतोमा सुनिती राणाको नाममा हालसाविक, नामसारी र छुट जग्गा दर्ता गर्ने निर्णय गरी जग्गाधनी प्रणाम पुर्जा दिएको देखिन्छ। २०६६ सालमा माधवकुमार नेपाल प्रधानमन्त्री थिए भने उपप्रधान एवं भौतिक निर्माणमन्त्री थिए विजयकुमार गच्छदार। भौतिक सचिव थिए दीपकुमार बस्न्यात। यो बेला ३ पटक ललिता निवासको जग्गा प्रकरणका विषयमा निर्णय भएका छन्। २०६६ चैत २९ मा ललिता निवासको जग्गामा विशिष्ठ व्यक्तिको निवास विस्तार गर्ने निर्णय भयो। विशिष्ट व्यक्तिको निवास विस्तार गर्ने सम्बन्धमा तत्कालीन भौतिक योजना तथा निर्माण मन्त्रालय प्रस्ताव तयार गरी मन्त्रिपरिषद्मा पेस गरेको थियो। त्यो बेला भौतिक योजनामन्त्रीको हैसियतमा गच्छदारले प्रस्ताव पेस गरेका थिए। प्रधानमन्त्री, प्रधानन्यायाधीश, सभामुखको निवास विस्तार गर्ने क्रममा नक्कली मोही कायम गरिएको छ। मालपोत कार्यालयको पत्रमा विशिष्ठ व्यक्तिको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाम कायम भएका जग्गामा मोही कायम भएको नभएको देखिन्छ। तर, बाँकी विवरणमा मोही कायम भएको प्रस्ताव मन्त्रिपरिषद्मा प्रस्तुत गरिएको थियो। भौतिकको प्रस्तावमा २०६६ चैत २९ मा नेपालका पालामा यसरी प्रधानमन्त्रीलगायत विशिष्ठ व्यक्तिको निवास विस्तार गर्ने क्रममा मोहीको हिस्सा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने भनी निर्णय भयो। निर्णय कार्यान्वयन गर्ने गराउने क्रममा भूमिसुधार तथा व्यवस्था मन्त्रालयले तयार गरी पेस गरेको प्रस्तावमा २०६७ वैशाख ३१ मा अर्को निर्णय भयो। त्यो प्रस्तावमा पनि भौतिकले तयार गरेको प्रस्तावबमोजिम नै नेपाल सरकार जग्गाधनी भएको सरकारी र सार्वजनिक जग्गामा व्यक्ति विशेषलाई मोहीको हैसियत प्रदान गरेको देखिन्छ। यो काम गैरकानुनी हो। मोहीसम्बन्धी कार्य गर्ने सम्बन्धित भूमिसुधार कार्यालयलाई निर्णय कार्यान्वयनमा संलग्न नगराई जग्गाधनी, मोही हक, स्वामित्व, जग्गाको सट्टाभर्ना, प्लट मिलान जस्ता विषय मालपोत कार्यालय डिल्लीबजारले गर्ने भनी कार्यालय नै किटान गरी प्रस्ताव तयारी गरी मन्त्रिपरिषद्बाट निर्णय गराइएको छ। यसो गर्नुमा सरकारी सार्वजनिक जग्गामा अनाधिकृत व्यक्तिलाई मोही खडा गराउने तथा सरकारी जग्गा फछ्र्योट गर्ने गराउने कार्यमा तत्कालीन सरकार प्रत्यक्ष संलग्नता देखिन्छ। अघिल्ला दुइटा मन्त्रिपरिषद्का निर्र्णयमा केही त्रुटि भएको भन्दै २०६७ असार १ मा संशोधनको टिप्पणी उठान भौतिक योजना तथा निर्माण मन्त्रालयबाट प्रस्ताव तयार भई मन्त्रिपरिषद्मा पेस भएको थियो। भौतिकको प्रस्तावमा बमोजिम नै २०६७ साउन २८ मा मन्त्रिपरिषद्ले निर्णयबाट नेपाल सरकारबाट केही थप जग्गा व्यक्ति विशेषको नाम कायम हुने गरी संशोधन गरिएको थियो। २०६९ सालमा डा बाबुराम भट्टराईले नक्कली पशुपति टिकिन्छा गुठी कायम गर्ने गरी निर्णय गराएका थिए। नेपाल सरकार समरजंग कम्पनीको नाममा रहेको ३ रोपनी १२ आना जग्गा पशुपति टिकिन्छा गुठी कायम गरियो। अनाधिकृत व्यक्तिलाई मोही कायम गराउनका लागि गुठी नै नक्कली बनाउने नीतितग डा भट्टराईको मन्त्रिपरिषद्ले गरेको देखिन्छ। त्यस बेला मुख्य सचिव थिए लीलामणि पौडेल थिए। उनी पनि ललिता निवास प्रकरण जोडिएका छन्। अख्तियारको मुद्दामा पूर्वप्रधानमन्त्रीद्वय नेपाल र डा भट्टराईसहित पौडेल, पूर्वमन्त्री संजय साह, पूर्वनिर्वाचन आयुक्त सुधीरकुमार साह लगायतलाई उन्मुक्ति दिइएको छ। यो प्रकरण भूमाफियाका रूपमा रामकुमार सुवेदी, शोभाकान्त ढकाल र मीनबहादुर गुरुगलाई किटान गरिएको छ। उनीहरूमध्ये सुवेदी र ढकाल थुनामा छन् भने गुरुङ धरौटीमा छुटेका छन्। विशेष अदालतले प्रतिवादीबाट अख्तियारको मुद्दामा २० हजारदेखि २ करोडसम्म धरौटी लिएको छ। गैरआवासीय नेपाली संघ, व्यवसायी सज्जनकुमार चाचान, देवान्सी गोयल, मनोजकुमार केडियालगायतका व्यवसायीहरू यो मुद्दा संलग्न छन्। उनीहरूले ललिता निवासको जग्गा आफ्नो नाम दर्ता गराएका छन्। ००० उच्चस्तरीय न्यायिक समिति बनाऔं सूर्यनाथ उपाध्याय, पूर्वप्रमुख आयुक्त, अख्तियार दुरुपयोग अनुसन्धान आयोग शासन व्यवस्था गन्जागोल छ। नीतिगत निर्णयले धेरै समस्या बनाएको छ। सीआईबीको मुद्दा तयारी क्लियर छैन। शुद्ध भ्रष्टाचारी र निर्णय कार्यान्वयन गर्ने छुट्ट्याएजस्तो लाग्दैन। नीतिगत निर्णय गर्नेलाई चोख्याएर मुद्दा दायर गर्नुको अर्थ हुँदैन। उच्चस्तरीय न्यायिक संयन्त्र बनाएर ललिता निवासको विषय टुंग्याउनुपर्छ। दोषीलाई कठघरामा ल्याउनै पर्छ। निर्दोष र निर्णय कार्यान्वयनको आदेश मान्नेलाई दोषी बनाउनु हँुदैन। कसलाई मुद्दा लगाउने, कसलाई मुद्दा नलगाउने मापदण्ड बनाएर मात्रै मुद्दा दर्ता गर्नु उपयुक्त हुन्छ।"
शिक्षिका संक्रमित हुँदाहुँदै स्कुलले परीक्षा सञ्चालन गर्दै,"विराटनगर: विराटनगरका आर्दश उच्च माध्यमिक विद्यालयका शिक्षिका कोरोना संक्रमण भए पनि विद्यालयले परिक्षा सञ्चालनलाई निरन्तरता दिएको छ। गएको २१ गते वाट सञ्चालनमा आएको परीक्षाकै क्रम त्यहाँ कार्यरत नेपाली विषयका शिक्षिका सिता भट्टराईलाई सोमबार कोरोना पोजेटिभ भएको हो। शिक्षिकालाई पोजेटिभ आएपछि विद्यालयले जानाजान जोखिम निम्त्याउँदै मंलबार र बुधबार परीक्षा लिएका छन्। बुधबारमात्रै दुई विषयको परीक्षा लिएको हो। कोरोना महामारी भित्रिएपछि सरकारले पढाइ र परीक्षाका लागि वैकल्पिक उपायको व्यवस्था नगर्दा हजारौं विद्यार्थी ज्यान जोखिममा राखेर आदर्शमा परीक्षा हलमा बस्न बाध्य छन्। सो विद्यालयमा सबै संकालय गरेर करिब ३ हजार विद्यार्थी अध्यनरक्त रहेका छन्। कक्षा १ देखि १० सम्मका करिब दोस्रो त्रैमासिक परीक्षामा दुई हजार २ विद्यार्थी सहभागी रहेको विद्यालयका प्रधानाध्यापक विष्णुराज लामिछानेले जानकारी दिए। उनले रुघाखोकी र ज्वरो आएपछि सोमबार नै शिक्षिकाले पीसीआर परीक्षण गर्न गएको जानकारी दिए। आइतबार विद्यालय आएकी शिक्षिकाको रिर्पोट सोमबार आएपछि विद्यार्थीलाई तनावमा नराख्ने, बाँकी विषयको परीक्षा लिएको प्रअ लामिछानेले जानकारी दिए। विराटनगर महानगरपालिका मेयर भिम पराजुली व्यवस्थापन समितिका अध्यक्ष भएको सो विद्यालयमा बुधबार विहानदेखि प्लस टुका विद्यार्थीहरुलाई विदा दिइएको छ। तर सञ्चालनमा रहेको परीक्षा रोकिएको छैन। कोरोना महामारी दिनानुदिन बढिरहेका बेला भौतिकरूपमा परीक्षा सञ्चालन गर्नु जोखिमयुक्त हुने जानकारहरू बताउँदै आएका छन्। शिक्षिकालाई पोजेटिभ आएको थाहा पाएपछि विहान १० बजेदेखि नै दुई विषयको परीक्षा लिएर जोखिम बनाएको एक विद्यार्थीले बताए। परीक्षाका खटिएका शिक्षिकाको रिर्पोट पोजेटिभ आएपछि विद्यार्थीहरुको पनि जाँच गर्नुपर्नेमा विद्यालयले विदा दिएर घर पठाउन लागेको भन्दै विद्यार्थी र अभिभावक आक्रोशित बनेका छन् । विद्यालयमा दश जोड दुईसँगै प्राविधिकतर्फ तीन वर्षे डिपलोमा इन कम्प्युटर र १८ महिने आइटी पढाई हुने गरेको छ।"
"आठ अर्ब माथिको सेयर कारोबार, चार कम्पनीको मूल्यमा सकारात्मक सर्किट","काठमाडौं : सेयर कारोबारको चौथो दिन आठ अर्बमाथिको सेयर कारोबार भएको छ। यसदिन २२९ कम्पनीको १ करोड ६१ लाख ४७ हजार ३९० कित्ता सेयर ८ अर्ब ३ करोड ३२ लाख १२ हजार ७४२ रुपैयाँमा कारोबार भयो। नेप्से परिसूचक भने ३० अंकले घटेर १८ सय ०३६२ विन्दुमा अडेको छ। नेप्से घटेपनि यसदिन कारोबार रकम भने ८ अर्ब नाघेको हो । यस्तै ठूला कम्पनीको सेयर कारोबार मापन सेन्सेटिभ इण्डेक्स ७ अंक बढीले घटेको छ। यसदिन नेप्से घटेपनि चार कम्पनीको सेयर सकारात्मक सर्किट लेभलमा कारोबार भएको छ। कर्पोरेट डेभलपमेन्ट बैंक,नेपाल इन्फ्रास्ट्रक्चर बैंक, नारायणी डेभलपमेन्ट बैंक र मध्य भोटेकोशीको सेयरमूल्य सकारात्मक सर्किट लेभलमा कारोबार भएको हो। यसैगरी, हिमालयन उर्जा विकास कम्पनीको सेयरमूल्य ६ प्रतिशतभन्दा बढी घट्दा युनियन हाइड्रोपावर, जोशी हाइड्रोपावर र राष्ट्रिय विमा कम्पनीको शेयरमूल्य ५ प्रतिशतभन्दा बढी घटेको छ। कारोबार रकमका आधारमा यसदिन नेपाल बङ्गलादेश बैंक अग्रस्थानमा रह्यो। सो कम्पनीको २८ करोड ६९ लाख रुपैयाँभन्दा बढीको सेयर कारोबार भयो। त्यसैगरी, यसदिन एचआइडीसीएलको २७ करोड ६१ लाख, अपि पावरको २४ करोड ७० लाख र अपर तामाकोशीको २२ करोडमाथिको सेयर कारोबार भएको छ। बुधबार कारोबारमा आएका १३ समूहमध्ये २ समूहको परिसूचक मात्रै बढेको छ। व्यापारको ०६५ र उत्पादन समूहको ००९ प्रतिशतले परिसूचक बढेको हो। बाँकी ११ समूहको सूचक ओरालो लागेको छ। यसदिन अन्य समूहको सेयर मू्ल्य सर्वाधिक घटेको छ। सो समूहको सूचक ३४४ प्रतिशतले घटेको हो। यस्तै लगानीको ३१३, वित्तको २२४, विकास बैंकको २३८, होटल तथा पर्यटनको २३८ प्रतिशत, निर्जीव विमाको २०४ प्रतिशतले सूचक घटेको छ। यस्तै जीवन विमा, लघुवित्त र बैंकिङको १ प्रतिशत बढीले सूचक घटेको छ।"
कर्णालीमा उच्च सतर्कता : नाकामा कोरोना परीक्षणपछि मात्रै प्रवेश दिइने,"सुर्खेत : कोरोना संक्रमणको त्रास बढेसँगै कर्णालीमा उच्च सतर्कता अपनाइएको छ। संक्रमण फैलिन नदिन प्रदेश सरकारले प्रदेश भित्रिने नाकाहरुमा चेकजाँच सुरु गरिएको जनाएको छ। संक्रमणको तेस्रो लहर फैलिन नदिन खोप अभियान र अक्सिजन उत्पादनलाई प्राथमिकता दिँदै उच्च सतर्कता अपनाइएको सामाजिक विकास मन्त्रालयले जनाएको छ । यस्तै, प्रदेशमा संक्रमण रोक्ने पूर्वतयारी स्वरुप अक्सिजनको आपूर्ति, प्लान्ट सञ्चालन, कोरोनाविरुद्धको खोप र सचेतनामूलक अभियानलाई तीव्र पारिने मन्त्रालयअन्तर्गतको स्वास्थ्य महाशाखाका प्रमुख वृषबहादुर शाहीले बताए । महामारीको तेस्रो लहर फैलिने खतरा बढेको छ, अब अक्सिजन र आइसीयु अत्यावश्यक हुनसक्छ,' उनले भने, संक्रमण फैलिन नदिन हामीले उच्च सतकर्तासहित आवश्यक योजना बनाउन थालेका छौँ । अक्सिजन आपूर्तिलाई सहज बनाउनका लागि अक्सिजन उत्पादन थाल्न र निर्माणाधिन प्लान्टलाई पनि चाँडै सञ्चालनमा ल्याउन मन्त्रालयले निर्देशन दिइसकेको छ । हाल सुर्खेतमा तीन, रुकुमपश्चिम दुई, कालिकोटमा एक र जुम्लामा दुईवटा अक्सिजन प्लान्ट छन् । त्यस्तै दैलेख र जाजरकोटमा पनि अक्सिजन प्लान्ट छन् । यद्यपी प्रदेश अस्पताल सुर्खेत र कर्णाली स्वास्थ्य विज्ञान प्रतिष्ठान जुम्ला बाहेकका अस्पतालमा भने हाल नियमित रुपमा अक्सिजनको उत्पादन छैन । यसकारण पनि प्रदेश सरकारले सबै जिल्लामा अक्सिजन उत्पादन गर्न निर्देशन दिएको हो । त्यस्तै तेस्रो लहर फैलिनु अघि नै प्रदेशका सबै नागरिकलाई खोप लगाउने लक्ष्य प्रदेश सरकारले लिएको छ । जसका लागि अहिले खोप अभियानलाई पनि तीव्र पारिएको छ । यसअघि सञ्चालनमा रहेको जिल्ला र कोरोना विशेष अस्पतालाई तयारी अवस्थामा राखिएको छ । हप्ता दिनभित्र कार्ययोजना नै बनाएर कोरोनाविरुद्धको प्रतिकार्य थाल्ने प्रदेश सरकारको तयारी छ । मुख्यमन्त्री जीवनबहादुर शाहीले कर्णाली भित्रिने मुख्य नाकाहरूमा कोरोनाको परीक्षणपछि मात्रै नागरिकलाई प्रवेश दिइने बताए । प्रदेशमा ओमिक्रोनको लहर फैलिन नदिन परीक्षणपछि मात्रै नागरिकलाई प्रवेश दिइने उनको भनाइ छ । मुख्य नाकाहरु सुर्खेतको कुइने, बबई र सल्यानमा कोरोना परीक्षणको व्यवस्था मिलाउने मुख्यमन्त्री शाहीले जानकारी दिए । नाकामै कोरोना परीक्षणको व्यवस्था मिलाउन सर्खेतको कुईनेमा अस्पताल सञ्चालन गरिएको छ । बबइबाट आउनेहरुका लागि छिन्चुमा क्वारेन्टाइन बनाउन थालिएको प्रदेश सरकारले जनाएको छ । सुर्खेतसहित सल्यान, जाजरकोट, रूकुमपश्चिम र डोल्पामा अक्सिजनको अभाव हुन नदिनका सुर्खेतको मेहल कुनामा प्रदेशकै ठूलो अक्सिजन प्लान्ट स्थापना गरिएको मुख्यमन्त्री शाहीले बताए । यस्तै, प्रदेश अस्पताल सुर्खेतले भेण्टीलेटर सञ्चालनका लागि स्वास्थ्यकर्मीलाई तालिम दिने तयारी गरेको छ । महामारीको तेस्रो लहर फैलिदा भेण्टिलेटर अत्यावश्यक हुनसक्ने भन्दै अस्पतालले यसको सञ्चालनका लागि स्वास्थ्यकर्मीलाई तालिम दिन लागिएको बताइएको छ । अस्पतालमा दरबन्दी अनुसारका चिकित्सक तथा कर्मचारीको स्थायी पदपूर्ति नभए पनि करारमा भर्ना गरिएको छ । दुईवटा अक्सिजन प्लाण्ट रहेको यो अस्पतालमा ३० आइसीयु, ३५ एचडीयु र ६५ सामान्य बेड छन् । दुईवटै प्लाण्टबाट दैनिक एकसय ४० वटा सिलिण्डर भर्ने क्षमता छ ।"
२५ जनाभन्दा बढी भेेला नहुन स्याङ्जा प्रशासनको आग्रह,"स्याङ्जा : स्याङ्जा प्रशासनले सार्वजनिक स्थलमा २५ जनाभन्दा बढी सहभागी नहुन र स्वास्थ्य सुरक्षाका मापदण्डको प्रयोग अनिवार्य गर्न सुझाएको छ। ओमिक्रोन भाइरस संक्रमण बढेसँगै जिल्ला कोभिड ब्यवस्थापन समितिको मंगलबार साँझ बसेको बैठकले गरेको निर्णयका बारेमा जानकारी गराउँदै स्याङ्जामा स्वास्थ्य सर्तकता अपनाउन सुझाव दिइएको हो। जिल्ला स्थित सरोकारवालाको बैठकले सार्वजनिक स्थलमा २५ जनाभन्दा बढी सहभागी नहुन, मेला तथा महोत्सव आयोजना नगर्न, भौतिक दुरी कायम गर्ने र सुरक्षाका मापदण्ड मास्क र सेनीटाइजरको प्रयोगलाई अनिवार्य गराउने निर्णय गरेको छ। यसै गरी माघ ७ गतेदेखि विभिन्न होटल, रेष्टुरेन्ट तथा पार्कमा जाँदा खोप लगाएको कार्ड अनिवार्य साथमा लिएर हिंड्नुपर्ने, सबै सेवा प्रदायक निकायले जनस्वास्थ्यका मापदण्ड पूरा गरी सेवा प्रवाह गर्नुपर्ने, विगतमा सञ्चालित आइसोलेसन सेन्टरलाई तयारी अवस्थामा राख्ने, कोभिड रोकथामका लागि परीक्षणका दायरा बढाउने, नियमित खोप सञ्चान गर्न आग्रह छ। कोभिड संक्रमित देखिएमा स्मार्ट लकडाउनका लागि प्रशासन कार्यालय अथवा जिल्ला कोभिड ब्यवस्थापन समितिमा शिफारिस गर्ने, पालिका र अस्पताल लगायतमा अक्सिजन प्लान्ट र सिलिण्डरलाई तयारी अवस्था राख्ने र आर्थिक तथा अन्य बजेट ब्यवस्थापनका लागि सम्बन्धित निकायसँग सहयोगको माग गर्ने लगायतका निर्णय भएको कोभिड ब्यवस्थापन समितिका अध्यक्ष एवं प्रमुख जिल्ला अधिकारी राजुप्रसाद पौडेलले जानकारी दिए। साथै, सहायक प्रमुख जिल्ला अधिकारी हरिप्रसाद शर्माको संयोजकत्वमा ७ सदस्यीय कोभिड संक्रमणको अवस्थाको आंकलन तथा सूचना संकलन तथा विश्लेषण समिति पनि गठन भएको छ।"
चक्कु प्रहारबाट १६ महिने बालकको मृत्यु,"स्याङ्जा: घर भाडामा बस्ने एक व्यक्तिको चक्कु प्रहारबाट १६ महिने बालकको मृत्यु भएको छ भने ५ वर्षीया उनकी दिदी घाइते भएका छन्। पर्वत घर भइ हालः वालिङ नगरपालिका १० स्थित भकुण्डेमा बस्ने जितेन्द्र गुरुङले बुधाबर दिदी भाइमाथि चक्कु प्रहार गरेको प्रहरीले जनाएको छ। ३३ वर्षीय गुरुङलाई प्रहरीले पक्राउ गरी अनुसन्धान गरिरहेको प्रहरी नायब उपरीक्षक राजेन्द्र अधिकारीले बताए। उनका अनुसार किन चक्कु प्रहार गरे भन्नेबारे कारण खुलेको छैन। दिउँसो साढे एक बजे रनमायाको १६ महिने छोरा साइमन गुरुङको घाँटीमा चक्कु प्रहार गरेको र त्यसपछि उपचारको क्रममा प्राथमिक स्वास्थ्य केन्द्र वालिङमा मृत्यु भएको हो, अधिकारीले भने। घाइते मृतककी दिदी ५ वर्षे साइना गरुङको घाँटी (अगाडि), बायाँ हातको बुढी औँलामा चोट भएकाले सोही प्राथमिक स्वास्थ्य केन्द्र वालिङमा उपचार भइरहेको प्रहरीले जनाएको छ।"
"सिंहदरवार प्रवेशमा कडाइ, जारी गरिएका सबै प्रवेश पास खारेज","काठमाडौं: कोरोना भाइरसको संक्रमण बढ्न थालेपछि सिंहदरवार प्रवेशमा कडाइ गर्ने भएको छ। गृह मन्त्रालयले बुधबार विज्ञप्ति जारी गर्दै हालसम्म भएका सबै मन्त्रालय, निकाय, सचिवालय, आयोग, कार्यालय लगायतबाट जारी भएका सबै प्रकारका स्थायी अस्थायी पास, अस्थायी परिचयपत्र खारेज गर्ने जनाएको छ। अस्थायी वा स्थायी परिचयपत्र बनाउनुपरेमा आवश्यकता हेरी सम्बन्धित निकायको सिफारिसमा गृह मन्त्रालयको पूर्व सहमति लिई सम्बन्धित निकायबाटै जारी गर्ने निर्णय गरेको छ। त्यस्तै सरसफाई गर्ने कर्मचारीको हकमा पुरानै पास र पत्रकारहरुको हकमा सूचना विभागबाट जारी भएको पासले सिंहदरबारभित्र प्रवेश गर्न पाउने बताइएको छ।"
सखुवाको काठसहित दुईजना पक्राउ,फिदिम : पाँचथर प्रहरीले १५३ थान सखुवाको चिरान काठसहित दुईजनालाई पक्राउ गरेको छ । फिदिम नगरपालिका १० पच्चिसेस्थित मे १ त ३६३३ नम्बरको ट्याक्टरमा लोड गरी राखेको ७५५ क्युफिट काठसहित चालक र सहचालकलाई प्रहरीले पक्राउ गरेको हो । ट्याक्टर चालक फिदिम ३ लालिखर्क बस्ने ३० वर्षीय धनजित राई र सहचालक कुम्मायक गाउँपालिका २ यासोक बस्ने १९ वर्षीय बिनय लावतीलाई पक्राउ गरेको जिल्ला प्रहरी कार्यालय पाँचथरका प्रहरी नायब उपरीक्षक राकेस थापाले जानकारी दिए । काठसहित राई र लावतीलाई डिभिजन बन कार्यालय पाँचथमार बुझाइएको छ ।
"प्रशासनको निर्देशन : सिट क्षमताभन्दा बढी यात्रु नराख्नू, मास्क नलगाउनेलाई प्रवेश नदिनू","काठमाडौं : काठमाडौं उपत्यकामा सार्वजनिक सवारी साधनमा सिट क्षमताभन्दा बढी यात्रु राख्न नपाइने भएको छ। कोरोना भाइरस जोखिम बढेको भन्दै प्रशासनले आदेश जारी गर्दै सिट क्षमताभन्दा बढी यात्रु नराख्न सवारी धनी तथा चालकलाई आग्रह गरेको हो। काठमाडौं, ललितपुर र भक्तपुर जिल्लाका प्रमुख जिल्ला अधिकारीको संयुक्त बैठकपछि बुधबारबाट कोभिड१९ संकट व्यवस्थापन केन्द्र (सीसीएमसीसी) को सिफारिस अनुसार स्मार्ट लकडाउन गरेको हो। हाल काठमाडौंमा ३५२१, ललितपुरमा १०९० र भक्तपुरमा ६९९ जना कोरोना भाइरसका सक्रिय संक्रमित रहेका छन्। तीनवटै जिल्लाका प्रशासनले यात्रुहरुले अनिवार्य रुपमा मास्क लगाउनुपर्ने र मास्क नलगाउने यात्रुलाई सवारी साधनमा प्रवेश गर्न नदिन निर्देशन दिएको छ। जारी आदेशमा भनिएको छ, सार्वजनिक सवारी साधनहरु स्वीकृत सिट क्षमताभन्दा बढी यात्रु नराख्ने, सबै यात्रुहरुले अनिवार्य रुपमा मास्क लगाउने, सवारी साधनको ढोकामा स्यानिटाइजरको व्यवस्था हुनु पर्ने, मास्क नलगाउने यात्रुलाई सवारी साधनमा प्रवेश गर्न नदिने, चालक र सहचालकले अनिवार्य मास्क र भाइजर र पन्जा लगाउने र अनिवार्य रुपमा सवारी साधन दैनिक स्यानिटाइज गर्नु पर्ने। बैठकले उपत्यकामा सार्वजनिक स्थानमा २५ जनाभन्दा बढी भेला हुन रोक लगाएको छ। प्रशासनले सार्वजनिक स्थानमा प्रवेश गर्दा माघ ७ गतेदेखि कोभिड१९ विरुद्धको खोप लगाएको कार्डसाथमा राख्नुपर्ने र खोप कार्ड हेरेर मात्र प्रवेश दिने निर्णय गरेको छ। माघ ७ गतेदेखि जिल्लाभित्रका सबै सार्वजनिक निकायमा सेवा प्राप्त गर्न खोप कार्ड (मोबाइलमा फोटो भएपनि हुने) अनिवार्य गर्ने निर्णय भएको छ। अनुगमनका क्रममा आदेशको अवज्ञा भएको पाइएमा संक्रमक रोग ऐन, २०२० अनुसार कारवाही हुने प्रशासनले चेतावनी दिएको छ। जारी आदेशमा भनिएको छ, कोभिड१९ को बढ्दो संक्रमणलाई मध्यनजर गरी यसको रोकथाम, नियन्त्रण र उपचारलाई थप प्रभावकारी बनाउन कोभिड१९ संकट व्यवस्थापन केन्द्र (सिसिएमसिसि) को सिफारिस एवं गृह मन्त्रालयको निर्णय, संक्रामक रोग ऐन,२०२० को दफा २ ले दिएको अधिकार र स्थानीय प्रशासन ऐन, २०२८ को दफा ६ को उपदफा ३ ले दिएको अधिकार प्रयोग गरी बुधबारदेखि अर्को सूचना नभएसम्म लागू हुने आदेश जारी गरिएको छ।"
"काठमाडौं उपत्यकामा आजबाट स्मार्ट लकडाउन : के गर्न पाइन्छ, के पाइन्न ?","काठमाडौं : काठमाडौं उपत्यकामा आजबाट स्मार्ट लकडाउन गरेको छ। कोभिड१९ संकट व्यवस्थापन केन्द्र (सीसीएमसीसी) को सिफारिस अनुसार काठमाडौं उपत्यकामा स्मार्ट लकडाउन गरिएको हो। काठमाडौं, ललितपुर र भक्तपुर जिल्लाका प्रमुख जिल्ला अधिकारीको संयुक्त बैठकपछि आदेश जारी गरेका छन्। जारी आदेशमा भनिएको छ, कोभिड१९ को बढ्दो संक्रमणलाई मध्यनजर गरी यसको रोकथाम, नियन्त्रण र उपचारलाई थप प्रभावकारी बनाउन कोभिड१९ संकट व्यवस्थापन केन्द्र (सिसिएमसिसि) को सिफारिस एवं गृह मन्त्रालयको निर्णय, संक्रामक रोग ऐन,२०२० को दफा २ ले दिएको अधिकार र स्थानीय प्रशासन ऐन, २०२८ को दफा ६ को उपदफा ३ ले दिएको अधिकार प्रयोग गरी बुधबारदेखि अर्को सूचना नभएसम्म लागू हुने आदेश जारी गरिएको छ। बैठकले उपत्यकामा सार्वजनिक स्थानमा २५ जनाभन्दा बढी भेला हुन रोक लगाएको छ। सार्वजनिक स्थलमा सबै प्रकारका राजनीतिक तथा धेरै मानिस उपस्थित हुने गरी प्रशासनिक तथा सामाजिक एवं यस्ता प्रकृतिका कार्यक्रम नगर्ने, नगराउने, अत्यावश्यक नियमित कार्यक्रमको हकमा स्थानीय प्रशासनको अनुमति लिएर मात्र स्वास्थ्य मापदण्डको पालना गरी, गराई गर्ने व्यवस्था मिलाउने। जारी आदेशमा भनिएको छ, २५ जना भन्दा बढी मानिसको उपस्थिति हुने गरी कुनै पनि किसिमको मेला, भेला तथा महोत्सवहरु एवं सामाजिक लगायतका कार्यहरु नगर्ने, नगराउने। प्रशासनले सार्वजनिक स्थानहरु (कार्यालय, होटल, रेष्टुरेण्ट, सिनेमा हल, रंगशाला, हवाईयात्रा, पार्क आदि) मा प्रवेश गर्दा माघ ७ गते देखि कोभिड१९ विरुद्धको खोप लगाएको कार्ड (मोबाइलमा फोटो भएपनि हुने) साथमा राख्नुपर्ने र खोप कार्ड हेरेर मात्र प्रवेश दिने निर्णय गरेको छ। माघ ७ गतेदेखि जिल्लाभित्रका सबै सार्वजनिक निकायमा सेवा प्राप्त गर्न खोप कार्ड (मोबाइलमा फोटो भएपनि हुने) अनिवार्य गर्ने निर्णय भएको छ। जिल्ला स्वास्थ्य कार्यालयले स्थानीय तहसँगको समन्वयमा सबै विद्यालयका १२ देखि १७ वर्ष उमेर समूहका विद्यार्थीहरुलाई अनिवार्य रुपमा १ हप्ताभित्र कोभिड विरुद्धको खोप लगाइसक्ने गरी कार्यतालिका बनाई कार्यान्वयन गराउन निर्देशन दिएको छ। माघ १५ गतेसम्म भौतिक उपस्थितिमा पठनपाठन संचालन नगर्ने र पूर्व निर्धारित सेमेष्टर र वार्षिक परिक्षाहरुको हकमा स्वास्थ्य मापदण्ड पालना हुने गरी जेड आकारमा बसाई व्यवस्था गरी संचालन गर्न दिने भएको छ। जिल्लाभित्रका सरकारी, निजी स्वास्थ्य संस्था र स्थानीय तहले विगतमा संचालन गरेका कोभिड१९ उपचार केन्द्र तथा आइसोलेसन केन्द्रलाई सुदृढ गरी संचालनमा ल्याउन दुरुस्त अवस्थामा राख्न निर्देशन दिएको छ। सार्वजनिक सवारी साधनहरु स्वीकृत सिट क्षमताभन्दा बढी यात्रु नराख्ने, सबै यात्रुहरुले अनिवार्य रुपमा मास्क लगाउने, सवारी साधनको ढोकामा स्यानिटाइजरको व्यवस्था हुनु पर्ने, मास्क नलगाउने यात्रुलाई सवारी साधनमा प्रवेश गर्न नदिने, चालक र सहचालकले अनिवार्य मास्क र भाइजर र पन्जा लगाउने र अनिवार्य रुपमा सवारी साधन दैनिक स्यानिटाइज गर्नु पर्ने बताइएको छ। औषधी लगायत अत्यावश्यक वस्तु तथा सेवाको आपूर्तिमा कृतिम अभाव सृजना गर्ने, मूल्य वृद्धि गर्ने, लुकाउने, सहज आपूर्तिमा अवरोध गर्ने, उपर कानून बमोजिम कारवाही गरिने प्रशासनले जनाएको छ।"
सडकले मासिँदै चौतारा र पाटीपौवा,"उदयपुर : जनप्रतिनिधिका नजरमा विकास भनेर सडकबाटो मात्रै प्राथमिकतामा परेपछि गाउँघरका पाटीपौवा र चौताराहरू विस्थापित भएका छन्। साथै, गाउँबस्ती पनि जोखिममा पर्दै गएका छन्। चौतारा मासिँदै जाँदा एउटा गर्विलो इतिहास हराउँदैसमेत गएको छ। नमुना माध्यमिक विद्यालय गाईघाटका प्राचार्य सुवास बिष्ट भन्छन्, अब थकाइ लाग्दा सुस्ताउने चौतारा पनि भेटिँदैनन्। सडक विस्तारसँगै चौतारा विस्थापित भए, उनी भन्छन्, वर्षभरि धान फल्ने खेतमा पानी लाग्ने कुलो डोजर लगाएर सडक बनाएकै कारण मासिएका छन्, जसका कारण खेतीयोग्य जमिन बाँझोमा परिणत भएको छ। त्यस्तै, विकासका नामा जथाभावी सडक निर्माण गर्दा गाउँघर नै कुरूप बनाएको बताउँछन्, लाफागाउँका भूपिन्द्र थापा। उनी भन्छन्, पहिरोको जोखिमसमेत बढाएको छ। सडक खन्दा अगाडि मन्दिर, विद्यालय, खानेपानीको मुहान होस् वा कुलो केही वास्ता गरिँदैन। पानीको स्रोत कुवाँ, पधँेरा, मठमन्दिर, पाटीपौवा, चौतारा र कुलो मासेर बनाइने सडक विकास हो वा विनाश स्थानीयले छुट्याउन नसकेको उनले बताए। हचुवाका भरमा डोजर (स्काभेटर) चालकले प्राविधिक रेखदेखबिना सडक खन्दा गाउँ नै कुरुप बनेका छन् भने पहिरोको जोखिममा रहेको उनी बताउँछन्। उनी भन्छन्, यसरी जथाभावी सडक खन्ने क्रम नरोकिए थप संकट निम्तिदै जाने र प्राकृतिक स्रोतको विनाश अझ बढ्नेछ । सरकारले सडक बनाउनुपूर्व वातावरणीय प्रभाव मूल्यांकन (आईईई) अनिवार्य गर्नुपर्ने प्रावधान राखे पनि त्यसको बेवास्ता गरी आफूखुसी सडक बनाउँदा बस्ती थप जोखिममा पर्ने गरेको गैसस महासंघका अध्यक्ष सुमन परियार बताउँछन्। त्यस्तै, आईईई गर्ने खर्चले झण्डै आधा सडक निर्माण हुने त्रियुगा नगरपालिकाका मेयर बलदेव चौधरी बताउँछन्।"
विभिन्न स्थानमा एकै दिन आठ जना मृत फेला,"काठमाडौं: काठमाडौँमा दुईसहित विभिन्न जिल्लामा आज आठ व्यक्ति मृत फेला परेको प्रहरी प्रधान कार्यालयले जनाएको छ। काठमाडौँसहित सङ्खुवासभा, नवलपरासी (पश्चिम), ताप्लेजुङ, तेह्रथुम, सिरहा, नवलपरासी (पूर्व) मा यसरी मानिसको मृत्यु भएको हो। प्रहरीका अनुसार काठमाडौँ महानगरपालिका२६ मित्रनगरस्थित गेष्ट हाउसमा सिन्धुपाल्चोक मेलम्ची नगरपालिका९ बस्ने ५० वर्षीय हर्कबहादुर गिरी आज मृत भेटिएका हुन्। गिरी सोमबारदेखि गेष्ट हाउसमा बस्दै आएकामा आफू बसेकै कोठाभित्र मृत फेला परेका थिए। यता काठमाडौँ महानगरपालिका३२ कोटेश्वरमा पार्किङ गरी राखेको पुरानो माइक्रोबसभित्र २२ वर्षीय एक पुरुष पनि मृत भेटिएको प्रहरीले जानकारी दिएको छ। यसैबीच सङ्खुवासभाको खाँदबारी नगरपालिका१ डडारे बस्ने ४० वर्षीय महेश राई मृत भेटिएका छन्। बिरामी भई डडारेस्थित जगत राईको घरमा सुतेका उनको शव वरण्डामा फेला परेको प्रहरीले जनाएको छ। उक्त घटनाको अनुसन्धानका लागि एक जनालाई पक्राउ गरिएको छ। नवलपरासी (पश्चिम), बर्दघाट नगरपालिका५ बस्ने २८ वर्षीय दिनेश थारु घर नजिकैको खेतमा र नवलपरासी (पूर्व), मध्यबिन्दुस्थित नारायणी नदीको भङ्गालोमा एक पुरुष मृत भेटिएको प्रहरी प्रधान कार्यालयले जानकारी दिएको छ। त्यस्तै ताप्लेजुङ, सिरिजङ्घा गाउँपालिका५ पेदाङ बस्ने ६७ वर्षीय टीकाराम राई आफ्नै घर नजिकै मृत भेटिएका प्रहरीले जनाएको छ। उनी मिलमा गएकामा बेलुकासम्म नफर्कीएपछि खोजी गर्ने क्रममा शव फेला परेको हो। तेह्रथुमको फेदाप गाउँपालिका१ भोगटेनी बस्ने ५५ वर्षीय लाइनबहादुर लिम्बु सोही ठाउँस्थित कालिदह भिरमुनि मृत भेटिएका हुन्। मंगलबार मिस्त्रि काम गर्न गएकामा घर नफर्किएपछि खोजी गर्ने क्रममा उनको शव फेला परेको हो। यता सिरहाको मिर्चैया नगरपालिका७ भालुखोलाको किनारमा परिचय खुल्न नसकेका करिब ४० वर्षीया महिला मृत अवस्थामा फेला परेको जनाइएको छ। सबै घटनाबारे अनुसन्धान भइरहेको प्रहरीले जनाएको छ।"
अरूलाई दुःख दिँदा,"ऊँट र स्याल साथी थिए। उँट सहज र सरल थियो तर स्याल भने कहिलेकाहीँ धूर्त स्वभाव देखाइहाल्थ्यो। एक पटकको घटना हो। स्याल ऊँटलाई फकाइफुल्याई गर्न थाल्यो। उसले खर्बुजाको खेततिर लिएर गयो। दुवैले खर्बुजा अघाउँजी खाए। तर स्याल भने एक्कासि कराउन थाल्यो। किन कराएको ? नकराऊ मित्र, फेरि मानिस आउँलान्। ऊँटले भन्यो। के गर्नु मित्र ! आफूलाई केही चिज खाएपछि गीत गाउनुपर्छ। होइन भने पेट दुःखेर खपिसक्नु हुँदैन। स्याल नाटक गर्दै भन्न थाल्यो। स्याल कराएको सुनेर खर्बुजा रोप्ने मानिस खेततिर दगुर्यो। मानिस आएको देख्नेबित्तिकै स्याल कुलेलम ठोक्यो। ऊँट सोझो थियो। भाग्नुपर्छ भन्ने उसले ठानेन। मानिसले लाठीले ऊँटलाई थला पर्नेगरी पिट्यो। ऊँट भाग्यो। अलि पर पुग्नेबित्तिकै ऊँटले स्याललाई देख्यो। घाइते ऊँटलाई देखेर स्याल हाँस्न थाल्यो। ऊँट केही नबोली बस्यो। केही दिनपछि घाइते ऊँट ठिक भयो। स्यालले आफूलाई मानिसबाट पिटाएकाले बदला लिएरै छाड्ने प्रतिबद्धता व्यक्त गर्यो। स्यालले रिसाएको ऊँटलाई फकाउँदै घुम्न जाऊ भन्यो। ऊँटले थपिहाल्यो हिँड मित्र ! नदीको सयर गर्न जाऊँ। ऊँट र स्याल नदीतिर गए। नदीको छेऊमा पुगेपछि स्यालले भन्यो मलाई तैरिन आउँदैन। कसरी नदीको सयर गर्ने ? ऊँटले पिठ्यूँमा बस्न आग्रह गर्दै आफूले नदी तार्ने आश्वासन दियो। स्याल ऊँटको पिठ्यूँमा चढ्यो। नदीको बी(चमा पुगेपछि ऊँटले ढुंगामा ठोक्किएको अभिनय गर्यो। उसले शरीर पानीमा डुबाउन थाल्यो। स्याल अत्तालियो। अब मेरो कुनै विकल्प हुँदैन भन्ने बुझ्यो। उसले भन्यो, के गरेको मित्र ? म पानीमा डुब्छु ! स्यालको कुरा सुनेर ऊँटले भन्यो के गर्नु मित्र ! नदीमा ढुंगा रहेछ। खुट्टा ठोक्कियो। म आफैं डुब्ने अवस्था भयो तिमी आफ्नो सुरक्षा गर है। ऊँटले पानीमा डुबेझैं गर्यो। स्याल पौडिएर बच्न खोज्यो तर सकेन। निकैबेर फट्फटाए पनि नदीमा डुबेर ज्यान गुमायो। त्यसपछि गधा नदी बाहिर निस्कियो। नैतिक शिक्षा : अरूलाई दुःख दिँदा आफू पनि त्यस्तै दुःखमा पर्न सक्छु भन्ने हुनुपर्छ। अरूलाई धोका दिँदा आफूलाई पनि धोका दिन सक्छन् भन्ने सोच्नुपर्छ।"
असिना पानीले तरकारी र हिउँदेबाली नष्ट,"डोटी : बडिकेदार गाउँपालिकामा असिना पानीले तरकारी तथा हिउँदेबाली नष्ट गरेको छ। सोमबार तथा मङ्गलबार परेको असिनाले यहाँका कृषकले लगाएका काउली, टमाटर, मूला, प्याजलगायतका साग तरकारी तथा फुलेर ढकमक्क भएको तोरी र हिउँदेबालीमा क्षति पुर्याएपछि किसान चिन्तित बनेका छन्। बेमौसमी वर्षा र असिनाका कारण लाखौँ मूल्य बराबरको तरकारी तथा हिउँदेबालीमा नोक्सानी गरेको बडिकेदार४ का स्थानीयवासी बमबहादुर पनाडीले बताए। उनका अनुसार असिनाले हिउँदे आलु, गहुँ र जौँका बोटमा नोक्सानी पुर्याएको छ। यसैगरी भित्र्याउन लागेको अदुवा खेतीलाई पनि असिनाले क्षति गरेको स्थानीयवासी बताउँछन्। सुन्तला र कागतीका दानासमेत असिनाले झारिदिएको बताइएको छ।"
मौसम पूर्वानुमान : यी प्रदेशमा हुँदैछ वर्षा र हिमपात,"काठमाडौं : पश्चिमी न्यून चापीय प्रणालीको प्रभावले तीन दिन हल्का वर्षा र हिमपातको सम्भावना रहेको छ। जल तथा मौसम विज्ञान विभागको मौसम पूर्वानुमान महाशाखाले जारी गरेको बुलेटिनमा प्रदेश १, प्रदेश २, बागमती प्रदेश ,गण्डकी प्रदेश र लुम्बिनी प्रदेशमा हल्का वर्षा र हिमपातको सम्भावना रहेको जनाएको छ। बुधबार दिउँसो सुदूरपश्चिम प्रदेशमा आंशिक बदली रहनेछ भने बाँकी प्रदेशमा आंशिक देखि सामान्य बदली रहनेछ । महाशाखाका अनुसार प्रदेश १, प्रदेश २, बागमती प्रदेश ,गण्डकी प्रदेश तथा लुम्बिनी प्रदेशका थोरै स्थानमा हल्का वर्षा र उच्च पहाडी तथा हिमाली भूभागमा हल्का हिमपातको सम्भावना रहेको छ। राती प्रदेश १, बागमती र गण्डकी प्रदेशका पहाडी भूभागहरूमा आंशिकदेखि सामान्य बदली तथा अन्य भूभागहरूमा आंशिक बदली रहने छ। प्रदेश १, बागमती प्रदेश र गण्डकी प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। बिहीबार देशभर आंशिक बदली रहने छ। अपरान्ह पछाडि प्रदेश १ र गण्डकी प्रदेशको उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना रहेको छ। शुक्रबार देशभर आंशिक बदली रहने छ। अपरान्ह पछाडी प्रदेश १ र गण्डकी प्रदेशको उच्च पहाडी तथा हिमाली भूभागका एक वा दुई स्थानमा फाटफुटहल्का हिमपातको सम्भावना रहेको महाशाखाले जनाएको छ। बिहानको समयमा देशका पश्चिमी तराई भूभागमा हुस्सुकुहिरो र मध्यान्हपछि क्रमिक रुपमा सुधार हुँदै जाने सम्भावना रहेको छ। देशभर चिसो बढ्ने क्रममा रहेकोले चिसोबाट बच्न आवश्यक सुरक्षा र सतर्कता अपनाउन महाशाखाको अनुरोध छ।"
रेल्वेमा ५५ जना नयाँ कर्मचारी भर्ना गरेपछि विवाद सुरु,"जनकपुरधाम: रेल्वेमा पुरानोलाई हटाएर नयाँ कर्मचारी भर्ना गरेपछि विवाद चुलिएको छ। नेपाल रेलवे कम्पनीअन्तर्गतको जयनगर जनकपुरधाम रेल सञ्चालनका पूरानो कर्मचारीलाई हटाएर अवमुल्यन गर्दै महाप्रबन्धकले आफ्ना पार्टीका कार्यकर्तालाई भर्ना गरेको विषयमा विवाद उत्पन्न भएको हो। केपी ओली नेतृत्वको सरकारमा तत्कालिन रेलवे महाप्रबन्धक गुरु भट्टराईले पूरानो रेल्वे कर्मचारी मध्ये ६५ र विभिन्न तहगरी १ सय ५१ जनालाई गत वैशाख महिनादेखि श्रावण महिनासम्म एक महिना प्रशिक्षण दिए दुई महिनासम्म डियुटीमा खटाएका थिए। तर उनीहरुलाई बर्खास्त गरेर अहिलेको महाप्रबन्धक निरञ्जन झाले आफ्नो मान्छे भर्ना गरेर तालिम दिन लागेको भन्दै यसअघि नियुक्त गरिएका कर्मचारीहरु विरोध उत्रेका छन्। रेल्वे सञ्चालनका लागि १ सय ५१ जना कर्मचारीलाई प्रशिक्षण दिई दुई महिना खटाएर अहिले तिनीहरुलाई हटाएर ५५ जना नयाँ कर्मचारी भर्ना गर्न गोप्य रुपमा मंगलबारदेखि तालिम सुरु गरेको छ। पाँच दलीय नयाँ गठबन्धनमा माधव नेपालको सिफारिसमा नियुक्त गरिएको महाप्रबन्धक निरञ्जन झाले पुरानो नियुक्तिलाई अबमुल्यन गर्दै पार्टी कार्यकर्ता भर्ना स्थल बनाएर तालिम दिन लागेको पुराना कर्मचारी मध्येका एक अजयकुमार गोइत बताए। उनले भने, हामीहरु प्रक्रिया पुरा गरेर तालिम लिई दुई महिनासम्म डियूटी समेत गरे, तर अहिले आएर एउटा विज्ञप्तिको भरमा हटाएर नयाँ कर्मचारी गरेर गोप्य स्थानमा तालिम दिइरहेको छ। रेल्वेको प्रशस्त पुर्वाधार हुँदाहुँदै लुकेर तालिम दिइरहेको छ। जनकपुरधामको मत्स्य विकास तालिम केन्द्रमा आयोजना गरिएको सो तालिम स्थलमा ११ बजेदेखि विरोध प्रदर्शन गरेका छन्। उनीहरुले आफूहरुलाई के कति कारणले हटाइएको भनी महाप्रबन्धक झासँग जवाफ मांग्दै नाराबाजी गरिरहेका थिए। पछिल्लो पटक लोक सेवाले निकालेको विज्ञापनको आधारमा निवेदन दिएर तालिम लियौं, सोही आधारमा नेपाल रेल्वेमा दुई महिनासम्म डियूटीमा पनि खटायो, डियूटी गरेको तलब पनि पाएको छैनौं, सबै प्रमाण हुँदाहुँदै मुल्याङकनै नगरी निकालियो, सभ इन्जिनीयरमा तालिम लिएका सुजित साहले भने। उनले रेल सञ्चालनका लागि गत साउन महिनामा तालिमका लागि १ करोड १५ लाख रुपैयाँ खर्चिएको थियो। अहिले फेरि तालिम दिनु राज्य ढुकुटीको रकम दुरुपयोग गर्न खोजिएको आरोप छ। पुरानो तालिम लिएकाहरुलाई हटाएर नयाँ भर्नाका कर्मचारीलाई तालिम दिइरहेको प्रसंगमा रेल्वेका महाप्रबन्धक झाले भने, नयाँ पुरानो कर्मचारी के हो मलाई थाहा छैन, लोक सेवा आयोगले करारमा कर्मचारी भर्ना गर्न पाइँदैन भन्नेपछि उनीहरुलाई कानुन सम्मत हटाएर दैनिक ज्यालादारीमा कमर्चारी भर्ना गरेर तालिम दिन लागेका हौं। यसअघि कुन तालिम भएको थियो, कसलाई भर्ना गरेको थियो, कति रकम खर्च भएको थियो भन्ने सन्दर्भमा कुनै तथ्याङक छैन। उनले यसअघि रेल संचालनका लागि हस्तान्तरण नहुँदै, पुर्वाधार तयार नभएको बेलामा लोकसेवा विज्ञापन स्थगिनपछि स्वविवेक रुपमा खटाइएको कर्मचारीलाई आफूले हटाएको स्विकारे। तर सञ्चारकर्मीहरुले तालिम दिइएको र हटाइएको सबै थोक प्रमाण छ भन्ने प्रसंग पत्रकारविरुद्ध जाइलाग्दै भने प्रमाण छ त म के गर्ने, आफूले कम्पनीको ऐन कानून अनुसार हटाएका छौं र नयाँ भर्ना गर्न लागेका छौं यसमा मलाई कसैलाई स्पष्टीकरण दिन जरुरी छैन। उता रेल्वेका तत्कालीन महाप्रबन्धक गुरु भट्टराईले रेल खरिदपछि पुरानो कर्मचारीको पीडमार्का बुझेर घरबाट बोलाएर लोकसेवा आयोगको विज्ञापन अनुसार निवेदन दिन लगाएर उत्तिर्ण भएकाहरुलाई डियूटीमा खटाएको बताए। तर अहिले दलीय स्वार्थमा आफ्ना पार्टीका कार्यकर्ता भर्ना गर्नु सरासर भएको प्रतिक्रिया दिए। हामी सरकारको दलीय आधारमा होइन, बरु योग्य सक्षम र पुराना कर्मचारीको पीडालाई बुझेर राखेका थियौं, तर अहिलेका सत्ता पक्षधरले आफ्ना दलका कार्यकर्ता भर्ना गर्न महाप्रबन्धक झालाई मतियार बनाएका हुन्, उनले भने।"
स्कन्द पुराणमा लेखिएजस्तो पदचिह्न भेटियो,"काठमाडौं : स्कन्द पुराणको मानस खण्डको १५७ अध्यायमा डोटीको जोरायलमा श्रीकृष्ण भगवान्का पदचिह्न रहेको उल्लेख छ। त्यससँगै मिल्दोजुल्दो लाग्ने पाइतालाको आकृति कुँदिएको ढुंगा हालै जोरायल गाउँपालिकाकै वडा नम्बर २ विष्णुपादुकामा भेटिएको छ। जुन श्रीकृष्ण भगवान्का दुई पाउ भएको दाबी जगद्गुरु मोहनशरण देवाचार्यले गरेका छन्। पुरातत्त्व विभागले भने त्यसको अध्ययन गरी पुष्टि गर्न बाँकी छ। १८ पुराणमध्ये श्रीमद् स्कन्द महापुराणको मानस खण्डको १५७ अध्यायमा उल्लेख भएको भगवान् श्रीकृष्णको दुवै पाउ फेला परेको छ। यस हिसाबले यी पाउ साढे पाँच हजार वर्ष पुराना हुन्, जगद्गुरु देवाचार्यले अन्नपूर्ण पोस्ट्सित भने, मानस खण्डमा पढेपछि फेला पर्छ कि भनेर खोज्ने सोच आयो। सात वर्षको अथक प्रयासपछि बल्ल भेटियो। यस्तो अमूल्य निधि राष्ट्रमा दुर्लभ हुने जगद्गुरु देवाचार्यको भनाइ छ। उक्त स्थान फलाद्री र गरुडा पर्वतको मध्यभागमा कालंगा गंगाको किनार रहेको उनको भनाइ छ। यो नदीलाई मानस खण्डमा वीर्यवती नदी पनि भनिएको छ। हिमालदेखि तराई र पूर्वदेखि पश्चिम नेपालको चारकिल्लाभित्र श्रीकृष्णको पदचिह्न कहीँ छ भने यही मात्र छ। यो आधिकारिक र प्रामाणिक हो, उनको तर्क छ। स्कन्द पुराणको हिमाद्री खण्ड हिमवत खण्ड र मानस खण्डले नेपालका समग्र धार्मिक क्षेत्रको व्याख्या गरेको पाइन्छ। मानस खण्डको १५७ को ४०, ४१ र ४२ नम्बर संस्कृतका श्लोकमा यस्तो लेखिएको छ, सिद्धहरूको वाणी सुनेर भगवान् श्रीकृष्णले तथास्तु भनी सिद्धहरूसँग फलाद्री पर्वतमा चढ्नुभयो। पर्वत चढेर पार गरेपछि उहाँले फलाद्री र यज्ञपर्वतहरूका मध्ये झरेको जरासन्धको आधा शरीर देख्नुभयो। यसै ठाउँमा श्रीकृष्णले यौटा शिलामा आफ्नो पदचिह्न अंकित गर्नुभयो। सिद्धहरूले स्तुतिगान गरी बिदाइ गरेपछि श्रीकृष्ण इन्द्रप्रस्थतिर जानुभयो। भगवान् श्रीकृष्णका चरणचिह्न अंकित शिला अहिले पनि देख्न सकिन्छ। हे तपस्वीहरू हो ! यसकारण मानिसहरू भगवान् श्रीकृष्णका पदचिह्नको दर्शन गरी भीमको स्तुति गर्दछन्। जगद्गुरुले आफ्नो महाकालीमेची पैदल यात्राका क्रममा २०७२ सालमा श्रीकृष्णका पाउ (पाइताला)को खोजी सुरु गरेका थिए। पुरातत्त्व विभागका महानिर्देशक दामोदर गौतमले उक्त सम्पदाबारे कुनै जानकारी नआएको बताए। यदि भेटिएको छ भने विभागको टोली उक्त स्थानमा जानेछ र अध्ययन अनुसन्धान गर्नेछ, महानिर्देशक गौतमले भने, पुष्टि भएपछि प्रक्रियाअनुसार अघि बढ्नेछौं। शास्त्रले प्रमाण गरेको कुरा भेटिन सक्ने वाल्मिकी विद्यापीठ धर्मशास्त्र विभागका प्रमुख प्राडा देवमणि भट्टराईले बताए। शास्त्रले भनेअनुसार भूगोलमा देखियो वा भेटियो भने त्यसलाई आधार मान्न सकिने प्राडा भट्टराईको भनाइ छ। अब त्यसलाई पुष्टि गर्ने काम पुरातत्त्व विभागको हो। विभागले लिखित दस्तावेज र सोही स्थानमा पुगेर वा फोटोका आधारमा पुष्टि गर्न सक्छ, उनले भने, आजसम्म त्यसरी नै मान्दै आएका छौं। स्वयम्भूका पाउ भनेको सुनेदेखेकाले आफूले यो श्रीकृष्ण पाउसमेत नेपालमा तीनवटा पाउ भएको थाहा पाएको उनको भनाइ छ। सुनसरीस्थित विष्णुपादुका जहाँ भगवान् विष्णुका पाउ पुजिन्छन्। जुन सृष्टिकालको रहेको उनको भनाइ छ। शास्त्रमा दृष्ट र अदृष्टका कुरा आउँछन्। अदृष्ट वर्णन गरिएको विषय हुन्छ अनि दृष्टचाहिँ भूगोलमा भेटिनु पर्यो, उनले भने। इतिहास एवं संस्कृतिविद् प्राध्यापक दिनेशराज पन्तका अनुसार यस्ता विषय पुरानै समयमा लेखिएका हुन्छन्। यस्ता कुरामा पूरापुर विचार गरेर अध्ययन गरी प्रामाणिक रूपमा पुष्टि गर्नुपर्ने पन्तले बताए। जोरायलमा भेटिएको श्रीकृष्णको पाउ द्वापर युगको अन्त्यतिरको भएको उनको तर्क छ। मानस खण्डको पुनर्जागरणका अभियन्ता आचार्य घनश्याम लेखकका अनुसार स्कन्द पुराणको मानस खण्ड संहितामा द्वापर युग ५ हजार वर्षअघिको समय हो। किनकि वेदब्यास (कृष्ण द्वैपायन)ले दार्चुलाको ब्यास गाउँपालिकानजिकै लिपि पर्वत (हालको लिम्पियाधुरा) मा बसेर १८ पुराण र वेदहरू लेखेका हुन्, कञ्चनपुरनिवासी लेखकले भने, श्रीकृष्णको युग पाँच हजारदेखि ६ हजार वर्षअघिको भनेर भारत वर्षका र संस्कृत एवं अंग्रेजी विद्वान्हरूले पनि मानेको कुरो हो। संस्कृत वाङ्मयका विद्वान् ऋषिराम खनालले अत्यन्त आश्चर्य लागेको बताए। जगद्गुरुले पुराणमा छ भेटिन्छ भन्दा विश्वासै नलागेको चिज यसरी भेटिँदा र प्रत्यक्ष देख्न पाउँदा आश्चार्य लागेको छ, खनालले भने, प्रमाणित भयो भने हजारौं हजार वर्ष पहिले लेखिएको पाउ भेटिनु विचित्र हो। पूर्वप्रधानाध्यापक एवं भम्केनी गुरुकुलका अध्यक्ष मोहनचन्द्र जोशीले जगद्गुरुले ६ वर्षअघि भेटमा मानस खण्डमा वर्णन गरिएको श्रीकृष्णको पाउ खोज्नु छ भनेको स्मरण गरे। भने, पाउ भेटिएको ठाउँ जोरायल, डोटी र सुदूरपश्चिमका लागि मात्र नभएर सिंगो राष्ट्रकै गरिमा हो। स्थानीयवासी रामदत्त भट्टराईले आफू रहेको ठाउँमा मुलुककै विशेष सम्पदा भेटिनु गौरवको विषय भएको बताए। मानस खण्डको १५७ अध्यायमा भीमले जरासन्धको आधा अंग च्यातेर फ्यालेको उल्लेख छ। त्यसरी उनले एउटा हिमालयतिर फ्याँके। यसमा विवाद भयो। कसैले कृष्णले मारे भने अनि कसैले भीमले मारे भने। आफूलाई अप्ठ्यारो लागेपछि श्रीकृष्णले भने, मैले मारेको होइन, मार्ने त भीम नै हुन्। विवाद बढ्यो भनेर कृष्णले सिद्ध र पाण्डवहरूका साथमा हिमालयको यात्रा गरे। वर्तमानको मानस क्षेत्रको गोदावरी नदीतटमा आएर कृष्णले स्नान गरी सिद्धहरूसँग भेट गरेको उल्लेख छ। त्यसपछि फलाद्री पर्वत गएर अहिले पाइतालाको आकृति भेटिएको क्षेत्रको महिमा सुनेपछि यस ठाउँमा पाइला राखेको वर्णन छ। जोरायल गाउँपालिका अध्यक्ष दुर्गादत्त ओझाले श्रीकृष्णका पाइतालाका चिह्न भेटिएको जानकारी आए पनि पुरातत्त्व विभागले पुष्टि नगरेको बताए। त्यो भनेको साढे पाँच हजार वर्षको इतिहास जोडिएको विषय रहेछ। जगद्गुरुले झन्डै ७ वर्ष खर्चिएर पत्ता लाउनु भएछ, ओझाले टेलिफोनमा अन्नपूर्ण पोस्ट्सित भने, प्रमाणित भयो भने त यति पुरानो सम्पदा हाम्रो गाउँपालिकाका लागि सौभाग्यकै विषय हो।"
रोकिएनन् दलका भीडभाड,"वीरगन्ज : कोभिड संक्रमण नियन्त्रणका लागि सरकारले प्रतिबन्धात्मक नियमहरू लागू गरेको पहिलो दिनमै वीरगन्जमा ठूलो भीड जम्मा भएको छ। सरकारको निर्देशन उल्लंघन गर्दै राजनीतिक दलहरूले भीडभाड गरी प्रदर्शनका कार्यक्रम गरे। एकै स्थानमा सयौंको संख्यामा भीड जम्मा पारेर गरिएका प्रदर्शन र कार्यक्रमले वीरगन्जमा कोरोना संक्रमण बढ्ने जोखिम झनै बढाएको चिकित्सकहरूले बताएका छन्। कोरोना संक्रमण तीव्र रूपमा फैलिरहेको अवस्थालाई मध्यनजर गर्दै सोमबार साँझ गृह मन्त्रालयले मंगलबारदेखि सार्वजनिक स्थलमा २५ जनाभन्दा बढी भेला हुनबाट रोक्ने निर्णय गरेको थियो। यस्तै, सार्वजनिक स्थलमा हुने सबै प्रकारका भेलाहरूमा प्रतिबन्ध लगाउन पनि मातहतका निकायलाई पत्राचार गरेको थियो। राजनीतिकसँगै प्रशासनिक, सामाजिकलगायतका कुनै पनि प्रकारका कार्यक्रम नगर्न पनि गृहले पत्राचार गरेको थियो। तर, गृह मन्त्रालयको निर्देशनलाई अटेर गर्दै मंगलबार वीरगन्जमा कांग्रेस, एमाले, राप्रपालगायतका दलले भीडभाड जम्मा पारेर प्रदर्शन र जिल्ला अधिवेशनसहितका कार्यक्रम गरेका हुन्। वीरगन्जलाई प्रदेश २ को स्थायी राजधानी बनाउन माग गर्दै कांग्रेसले मंगलबार नगरमा बृहत जुलुस प्रदर्शनका साथै कोणसभा गर्यो। घण्टाघर चोकबाट सुरु भएको कांग्रेसको जुलुसमा ५ सयभन्दा बढी नेता कार्यकर्ताहरू सहभागी थिए। नगर परिक्रमापछि जुलुस पुनः घण्टाघरमै फर्किएर कोणसभामा परिणत भएको थियो। कांग्रेसका युवा नेता राकेश यादवले भने पूर्वनिर्धारित कार्यक्रम भएकाले स्थगित गर्न नमिलेको बताए। यद्यपि, स्वास्थ्य सुरक्षाको सबै मापदण्ड अपनाएर कार्यक्रम गरिएको तर्क उनले दिए। यस्तै मंगलबार नै वीरगन्जमा एमालेले पनि आठौं जिल्ला अधिवेशन आयोजना गरेको छ। नगरसभागृहमा दुई दिनसम्म चल्ने जिल्ला अधिवेशनमा ७ सय प्रतिनिधिका साथै जिल्लाका नेता कार्यकर्ताहरू पनि सहभागी भए। नेकपा एमाले वीरगन्ज महानगरका उपाध्यक्ष महेश दासले पनि पूर्वनिर्धारित कार्यक्रम भएकाले जिल्ला अधिवेशन स्थगित गर्न नसकिएको बताए। स्वास्थ्य सुरक्षाको सबै मापदण्ड र सावधानी अपनाएर जिल्ल्ला अधिवेशन गरिएको भन्दै उनले भने, अधिवेशन स्थल नगरसभागृहमा प्रतिनिधिहरूलाई मात्रै राखेर उद्घाटन र बन्दसत्र गरेका छौं, अरू कार्यकर्तालाई हामीले बोलाएका छैनौं। यसैगरी मंगलबार नै वीरगन्जमा पृथ्वीजयन्तीको अवसरमा राप्रपाले निकालेको र्यालीमा सयौंको संख्यामा नेता कार्यकर्ताहरू सहभागी थिए। नेपाल राष्ट्रवाद संघ पर्साले निकालेको झाँकीसहितको र्यालीमा पनि झण्डै २ सय जना सहभागी थिए। सोमबारको मन्त्रीस्तरीय निर्णयअनुसार गृह मन्त्रालयले जारी गरेका प्रतिबन्धात्मक नियमहरू कार्यान्वयन गर्न गराउन मातहतको जिल्ला प्रशासन कार्यालय र जिल्ला प्रहरी कार्यालयलाई पत्रकार गर्दै निर्देशन दिइएको हो। तर, वीरगन्जमा मंगलबार राजनीतिक दलहरूले सयौंको संख्यामा भीडभाड जम्मा पारेर प्रदर्शन र कार्यक्रम गर्दा पनि स्थानीय प्रशासन र प्रहरी भने मुकदर्शक बनेका थिए। प्रदर्शन र कार्यक्रम रोक्न दलहरूलाई आग्रह गर्नुको सट्टा प्रहरी उल्टै कार्यक्रम व्यवस्थापनमा खटिएका थिए। पर्साका सहायक प्रमुख जिल्ला अधिकारी भीमकान्त पौडेलले भने गृह मन्त्रालयको निर्देशन बुधबारेखि मात्रै कार्यान्वयन गर्ने बताए। पौडेलले भने, यही विषयमा अहिले बैठक बस्यो। गृहले जारी गरेका नियमहरू बुधबारदेखि कार्यान्वयन गर्ने र गराउने काम हुन्छ। वीरगन्जको नारायणी अस्पतालका कोभिड संयोजक डा उदय नारायण सिंहले वीरगन्जमा संक्रमण अबको ३४ दिनमै नियन्त्रण बाहिर जाने संकेत देखिएको बताए।"
सेतो गुम्बाका रिन्पोछेको वर्ष दिनमा पनि भएन अन्त्येष्टि,"काठमाडौं : बौद्ध फूलबारीस्थित सेतो गुम्बाका गुरु छोग्लिब रिन्पोछेको निधन भएको एक वर्ष नाघिसक्दा पनि अन्त्येष्टि गरिएको छैन। रिन्पोछेको पार्थिव शरीरलाई गुम्बामै पूजा र सम्मान गरेर राखिएको छ। २०७३ सालमा सिंगापुर जाँदा उनी बिरामी परेका थिए। उनलाई सोही ठाउँको अस्पतालमा भर्ना गरियो। अस्पतालमा उनी परिवारका सदस्यहरूसँगै थिए। उपचारकै क्रममा २०७७ पुस ३ गते उनको निधन भयो। पार्थिव शरीरलाई नेपाल ल्याएर सेतो गुम्बामा राखियो। विदेशमा रहेका उनका शिष्यहरूले सम्मान गर्न चाहेकाले उनको पार्थिव शरीर अन्त्येष्टि नगरी गुम्बामै राखिएको गुम्बा व्यवस्थापन समितिका सदस्यहरू बताउँछन्। रिन्पोछेको पार्थिव शरीरमा स्वदेश र विदेशमा रहेका उनका शिष्यहरूले श्रद्धाञ्जली अर्पण गरिरहेका छन्। चेलाहरूले फूल, माला, खादा ओढाएर गुरुको सम्मान गरिरहेका छन्। बौद्ध धर्मअनुसार सेतो गुम्बाको पूजा हलमा संस्मरण अनुष्ठान, पूजा भव्य रूपमा सञ्चालन गरिएको छ। छोग्लिबको सन् १९५३ मा टुल्कु उर्गेन रिन्पोछेज्यू र कुन्साब देक्षेनज्यूको पुत्रका रूपमा जन्म भएको थियो। १० वर्षको उमेरमा सिक्किम रुम्तेक, सेडुप छोर्खोलिब महाबिहारमा अध्ययनार्थ प्रवेश गरेका छोग्लिब देवे दोर्जेले अक्षर लेखनको पठनपाठनबाट वाद्यवादन, धार्मिक नृत्य कला, मण्डला रेखांकित गर्ने कला र स्वर लहरीमा सूत्रपाठ गर्ने कलामा निपूर्ण थिए। उनले सद्धर्म, विनय, अभिधर्म कोष, माध्यमिकशास्त्र र मैत्रीयको पाँच शास्त्र, अभिलक्षण यानका ग्रन्थहरूको गहिरो अध्ययन गरेका थिए। बौद्ध गुरुहरूको प्रायः ४९ दिनमै अन्त्येष्टि गर्ने चलन छ। तर, रिम्पोछेको एक वर्ष हुँदा पनि अन्त्येष्टि भएको छैन। लामो समय भएकोले उनको पार्थिव शरीरलाई नगलोस्सडोस् भनेर औषधिको प्रयोग गरिएको छ। मलेसिया, अष्ट्रेलिया, अमेरिका, सिङगापुरमा रिन्पोछेका थुप्रै चेलाहरू छन्। सबैले उनको पुजा गर्न चाहन्छन्। तर, कोभिडले उनीहरू नेपाल आउन पाएका छैनन्। सोही कारणले उनको अन्त्येष्टि रोकिएको गुम्बाका कोर्डिनेटर डोङक साङकोले बताए। सामान्य मानिसको जीउ मरेपछि चिसो हुन्छ। खुम्चिएर जान्छ, साङकोले भने, तर लामा गुरुहरूको जीउ तातो हुन्छ। यो एउटा शक्ति हो। उहाँ औतारी हो। लामो तपस्या गरेकोले यसो हुन गएको हो। शिष्यहरूले गुरुको पार्थिव शरीरलाई पूजा गरेपछि पाप नष्ट भई पुण्य प्राप्त हुने विश्वास रहँदै आएको छ। उनका अनुसार काठमाडौकै अर्को गुम्बा टुसाल गुम्बामा पनि ३० वर्षदेखि गुरुको पार्थिव शरीरलाई पूजा गर्दै आइएको छ। त्यसैगरी सिन्धुपाल्चोकमा गुरुको पार्थिक शरीरको अन्त्येष्टि गरिएको छैन। सेतो गुम्बाका गुरु रिन्पोछेको पार्थिव शरीरमा अरू गुम्बाका गुरु, शिष्य, चेला र परिवारका सदस्यहरूले एक वर्षको अवसरमा उनको पार्थिव शरीरलाई पूजा गरेका छन्। लामाहरूमध्ये कसैको बिहे गर्ने चलन हुन्छ। कसैको हुँदैन। यस विषयमा उनीहरूले पहिले नै निर्णय गर्नुपर्ने हुन्छ। गुरु छोग्लिब विवाहित हुन्। उनका श्रीमती, दुई छोरा र दुई छोरी छन्। छोग्लिबको पार्थिव शरीरलाई उनका चेला र परिवारका सदस्यले दैनिक पुजा गर्ने गर्छन्। शरणनायक गुरु छोग्लिब रिन्पोछेको जीवन लीला सकिए पनि उहाँको ज्योतिस्वरूप धार्मिक कलाकृति र धर्मनिधिहरू कहिल्यै निभ्ने छैन, भिक्षु कृष्णमानले भने। उनका अनुसार रिन्पोछेको देश विदेशमा गरि लगभग ३० हजार चेला छन्। कहिलेसम्म राखेर पूजा गर्ने भन्ने कुनै यकिन हुन नसकेको उनी बताउँछन्। समितिले निर्णय गर्ने उनले बताए। सेतो गुम्बाको स्थापना सन् १९७६ मा भएको थियो। गुम्बाको उद्घाटन राजा वीरेन्द्रले गरेका थिए। सेतो गुम्बामा ५ सय लामा छन्।"
ललिता निवास प्रकरण : शक्तिकेन्द्रको दबाबमा रोकियो सीआईबीको प्रतिवेदन,"काठमाडौं : बालुवाटारस्थित ललिता निवासको सरकारी जग्गा हिनामिना प्रकरणमा मुद्दा नचलाई मंगलबार हदम्याद गुज्रिएको छ। राजनीतिक शक्ति केन्द्रको दबाबमा प्रहरी को केन्द्रीय अनुसन्धान विभाग (सीआईबी)ले गरेको अनुसन्धान प्रतिवेदन विभागमै फिर्ता गरिएको आरोप सरकारमाथि लागेको छ। तत्कालीन प्रधानमन्त्रीहरू माधवकुमार नेपाल र डा बाबुराम भट्टराईसम्म उक्त जग्गा हिनामिनामा मुछिएका छन्। तर, राजनीतिक नेतृत्व विरुद्ध मुद्दा चलाउँदा सत्ता गठबन्धन नै संकटमा पर्नसक्ने भएकाले मुद्दा चलाउन सरकार पछि हटेको आरोप छ। नेपाल र डा भट्टराईलाई जोगाउनकै लागि यो मुद्दाको हदम्याद गुजारेको वरिष्ठ अधिवक्ता बालकृष्ण न्यौपानेको दाबी छ। सीआईबीको प्रतिवेदनअनुसार दोषीमाथि मुद्दा नचलाएर सरकारी वकिलको कार्यालयले सीआईबीलाई नै प्रतिवेदन फिर्ता पठाएको थियो। सीआईबीले तीन वर्ष अनुसन्धान गर्ने अनि १० दिनअघि सरकारी वकिलको कार्यालयमा बुझाउने। सरकारी वकिलको कार्यालयले हदम्याद गुज्रिने अघिल्लो दिन प्रतिवेदन फिर्ता पठाइदिने, वरिष्ठ अधिवक्ता न्यौपानेले भने, यो सब अपराधीलाई उन्मुक्ति दिनकै लागि गरिएको हो। अख्तियार दुरुपयोग अनुसन्धान आयोगले पनि नेपाल र डा भट्टराईलाई प्रतिवादी नबनाएकामा चर्को आलोचना भएको थियो। त्यससम्बन्धी मुद्दा सर्वोच्च अदालतमा विचाराधीन छ। नेपाल र डा भट्टराईलाई पनि मुद्दा चलाउनुपर्छ भनेर आफूले दायर गरेको रिटकै कारण प्रधानन्यायाधीश चोलेन्द्रशमशेर जबरा घेराबन्दीमा परेको न्यौपानेको तर्क छ। दाहालले यो मुद्दाका विषयमा प्रधानन्यायाधीश जबरालाई भेटेको सन्दर्भले यसको पुष्टि गर्छ, न्यौपानेले भने, यो मुद्दाको पेसी कात्तिक १५ गते तोकिएको थियो। त्यसको केही दिनअघि अदालतमा बबाल सुरु भएको हो। सरकारले यो मुद्दा चलाउन नसक्नुमा कांग्रेस, पुष्पकमल दाहाल, नेपाल र डा भट्टराईको हात रहेको आरोप उनले लगाए। एमाले विभाजनदेखि न्यायालयको विवादसम्म ललिता निवास प्रकरण नै जोडिएको उनको ठहर छ। अख्तियारले २०७६ माघ २२ गते तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा चलाएको थियो। प्रहरीको केन्द्रीय अनुसन्धान ब्युरो (सीआईबी)ले लिखत किर्तेमा अनुसन्धान गरी त्यससम्बन्धी प्रतिवेदन गत बिहीबार जिल्ला सरकारी वकिलको कार्यालयमा बुझाएको थियो। सरकारी वकिल कार्यालयले भने हदम्याद सकिने अघिल्लो दिन सोमबार मात्रै प्रमाण नपुगेको भन्दै अनुसन्धान प्रतिवेदन नै फिर्ता पठाएको हो। सरकारी वकिल कार्यालयको निर्देशनसहित मिसिल फिर्ता आएको छ। त्यो सरकारी वकिलको कार्यालयको अधिकार पनि हो, सीआईबी प्रवक्ता श्यामकुमार महतोले भने, अब हामी निर्देशन विषय अध्ययन, विश्लेषण गर्छौं। एक दिनमा निर्देशन कार्यान्वयन गर्न सक्ने अवस्था नरहेको उनको भनाइ छ। सीआईबीले लिखत किर्तेमा २ वर्ष र थप १ वर्ष गरी ३ वर्ष लगाएर अनुसन्धान गरेको थियो। समग्रमा प्रमाण संकलन र विधि विज्ञान प्रयोगशालामा परीक्षण गर्नुपर्नेलगायत विषय थप गर्न सीआईबीलाई निर्देशन दिइएको सहन्यायाधिवक्ता गंगाप्रसाद पौडेलले बताए। सीआईबीको प्रतिवेदनमा चारवटा मुद्दा थिए। हामीले अध्ययन गर्दा पूर्ण नभएको पाएपछि थप अनुसन्धानका लागि निर्देशनसहित फिर्ता पठाएका छौं, सहन्यायाधिवक्ता पौडेलले अन्नपूर्ण पोस्ट्सित भने, समग्रमा प्रमाण संकलन र परीक्षणलगायत विषय निर्देशनमा छन्। यो मुद्दामा हदम्याद नगुज्रिने दाबी पौडेलको छ। पुराना मुद्दामा पुरानै कानुन लाग्ने उनले बताए। पुराना मुद्दा पुरानै मुलुकी ऐनबमोजिम हदम्याद हुन्छ। मुद्दा चल्छ। सजाय हुन्छ, उनले भने, यो मुद्दामा कसले भन्यो हदम्याद गयो भनेर ? हदम्याद सकियो भनेर ? अल्झिनुपर्ने कारण नै छैन ? थप प्रमाण संकलन र परीक्षण गरेर प्रतिवेदन आएपछि अध्ययन गरी मुद्दा दायर गर्न कसैले नरोक्ने उनले बताए। मुलुकी अपराध संहिताबमोजिम लिखत किर्ते मुद्दाको हदम्याद दुई वर्ष हुन्छ। यो हदम्याद ललिता निवासको मुद्दामा नलाग्ने दाबी उनले गरे। महान्यायाधिवक्ता खम्मबहादुर खातीकै संलग्नतामा यो मुद्दा डिसमिस पारिएको दाबी न्यौपानेले गरे। अख्तियारले चलाएको मुद्दामा प्रतिवादी पक्षका कानुन व्यवसायी नै महान्यायाधिवक्ता भएकाले यो मुद्दा नचल्नु स्वाभाविक भएको उनको तर्क छ। अख्तियारले चलाएको मुद्दामा विशेष अदालतमा प्रतिवादीका तर्फबाट खातीले बहस गर्नुभएको थियो। ललिता निवासको जग्गा व्यक्तिको नाममा दर्ता गराउने व्यक्तिका वकिल हुनुहुन्छ। उहाँ नै प्रमुख रहेको कार्यालय (महान्यायाधिवक्ताको कार्यालय)ले कसरी यो मुद्दा चलाउँछ ?, न्यौपानेले भने। महान्यायाधिवक्ता खाती भने यो मुद्दाका विषयमा पन्छिएका छन्। जिल्लाका हाकिम गंगाप्रसाद पौडेल हुनुहुन्छ। उहाँलाई यस विषयमा सबै थाहा छ, खातीले भने, किन फिर्ता गरियो ? हदम्यादको विषय के ? सबै उहाँलाई सोध्नुस्। सीआईबीले राजनीतिक नेतृत्वलाई उन्मुक्ति दिएर कर्मचारी, व्यवसायी, भूमाफियादेखि पाँच पूर्वसचिवसम्म ३ सय जनालाई अनुसन्धानको दायरामा ल्याएको थियो। उसले १ सय ४३ रोपनी हिनामिना भएको निष्कर्ष निकालेको छ। २०४९, २०६२, २०६६६७ र २०६९ मा चारपटक किर्ते गरी सरकारी जग्गा व्यक्तिका नाममा दर्ता गरेको पाइएको अनुसन्धानले देखाएको छ। सीआईबीले भूमाफिया भनिएका रामकुमार सुवेदी र उनकी पत्नी माधवी सुवेदीलाई मात्रै पक्राउ गरी अनुसन्धान प्रतिवेदन बुझाएकामा आलोचना भइरहेको छ। यसमा पनि राजनीतिक दबाब नै प्रमुख कारक देखिन्छ। ललिता निवासको १९८८ माघ २५ गते भएको लालमोहरबमोजिम २८७ रोपनी ५ आना २ पैसा २५ दाम जग्गामध्येबाट श्रीमती स्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई प्रतिव्यक्ति ५७ रोपनीका दरले बकसपत्र गरिदिएका थिए। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्ठा गरी बाँकी २८४ रोपनी १४ आना ३ पैसा अधिग्रहण गरिएको थियो। २०२२२३ सालमा उनीहरूले पाउने क्षतिपूर्ति पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाम दर्ता गरियो। बाँकी २१२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। तत्कालीन श्री ५ महाराजाधिराजको हुकुम प्रमाणीकरण र श्री ५ को सरकारको २०३६ सालको निर्णयबाट कुमार बस्नेतलाई २ रोपनी ७ आना २ पैसा, दामोदर उपाध्यायलाई १ रोपनी र पबिता देवीलाई १ रोपनी जग्गा लिएको देखिन्छ। यसरी पञ्चायतकालमा १२ रोपनी ७ आना २ पैसा व्यक्तिको नाममा दिएको देखिन्छ। २०४७ सालमा तत्कालीन प्रधानमन्त्री कृष्णप्रसाद भट्टराईको अन्तरिम सरकारको पालामा राजनीतिक कारणबाट हरण भएको जग्गा फिर्ता लिने निर्णय भयो। त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा ११२ रोपनी व्यक्तिको नाममा कायम गरियो। हरण भएको जग्गा फिर्ता गर्ने निर्णयको अपव्याख्या गर्दै अंशियारको अंश छुट्ट्याइसकेपछि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुन्छ। ऐनको बर्खिलाप जग्गा फिर्ता भएको देखिन्छ। २०४९ कात्तिक २५ मा मिसिल नम्बर १०२४ अन्तर्गत २६ रोपनी ६ आना १ पैसा र मिसिल नम्बर १०२५ अन्तर्गत ४९ रोपनी ३ पैसा जग्गा फिर्ता भएको थियो। सोही साल पुस २३ मा मिसिल नम्बर १०२४ अन्तर्गत २८ रोपनी १५ आना १ पैसा र मिसिल नम्बर १०२५ अन्तर्गत ७ रोपनी १४ आना राणा परिवारको नाममा ल्याइएको थियो। राणा परिवारलाई जग्गा फिर्ता गराएबापत मालपोत कार्यालय डिल्लीबाजर र मालपोत विभागका कर्मचारीले आफ्नो र आफ्नो परिवारको नाम बकस पनि लिने काम गरेका थिए। त्यो फिर्ता भएको ११२ रोपनीको २०६० पुस १५ मा मालपोत कार्यालय डिल्लीबजारले हालसविक गरिदिएको थियो। २०६२ सालमा छुट दर्ता गरिएको थियो। ललिता निवासको अधिग्रहण गरिएकामध्ये ८ रोपनी १२ आना २ पैसा कित्ता फोड गरिएको थियो। जसमा ८ रोपनी पञ्चायतकालमा नै कनकशमशेरको नाममा कायम भइसकेको थियो। बाँकी १२ आना २ पैसा नेपाल सरकारकै नाममा कायम थियो। २०६२ जेठ २ मा त्यो १२ आना २ पैसा जग्गा पनि गैरकानुनी रूपमा मालपोत डिल्लीबजारका कर्मचारीको मिलोमतोमा सुनिती राणाको नाममा हालसाविक, नामसारी र छुट जग्गा दर्ता गर्ने निर्णय गरी जग्गाधनी प्रणाम पुर्जा दिएको देखिन्छ। २०६६ सालमा माधवकुमार नेपाल प्रधानमन्त्री थिए भने उपप्रधान एवं भौतिक निर्माणमन्त्री थिए विजयकुमार गच्छदार। भौतिक सचिव थिए दीपकुमार बस्न्यात। यो बेला ३ पटक ललिता निवासको जग्गा प्रकरणका विषयमा निर्णय भएका छन्। २०६६ चैत २९ मा ललिता निवासको जग्गामा विशिष्ठ व्यक्तिको निवास विस्तार गर्ने निर्णय भयो। विशिष्ट व्यक्तिको निवास विस्तार गर्ने सम्बन्धमा तत्कालीन भौतिक योजना तथा निर्माण मन्त्रालय प्रस्ताव तयार गरी मन्त्रिपरिषद्मा पेस गरेको थियो। त्यो बेला भौतिक योजनामन्त्रीको हैसियतमा गच्छदारले प्रस्ताव पेस गरेका थिए। प्रधानमन्त्री, प्रधानन्यायाधीश, सभामुखको निवास विस्तार गर्ने क्रममा नक्कली मोही कायम गरिएको छ। मालपोत कार्यालयको पत्रमा विशिष्ठ व्यक्तिको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाम कायम भएका जग्गामा मोही कायम भएको नभएको देखिन्छ। तर, बाँकी विवरणमा मोही कायम भएको प्रस्ताव मन्त्रिपरिषद्मा प्रस्तुत गरिएको थियो। भौतिकको प्रस्तावमा २०६६ चैत २९ मा नेपालका पालामा यसरी प्रधानमन्त्रीलगायत विशिष्ठ व्यक्तिको निवास विस्तार गर्ने क्रममा मोहीको हिस्सा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने भनी निर्णय भयो। निर्णय कार्यान्वयन गर्ने गराउने क्रममा भूमिसुधार तथा व्यवस्था मन्त्रालयले तयार गरी पेस गरेको प्रस्तावमा २०६७ वैशाख ३१ मा अर्को निर्णय भयो। त्यो प्रस्तावमा पनि भौतिकले तयार गरेको प्रस्तावबमोजिम नै नेपाल सरकार जग्गाधनी भएको सरकारी र सार्वजनिक जग्गामा व्यक्ति विशेषलाई मोहीको हैसियत प्रदान गरेको देखिन्छ। यो काम गैरकानुनी हो। मोहीसम्बन्धी कार्य गर्ने सम्बन्धित भूमिसुधार कार्यालयलाई निर्णय कार्यान्वयनमा संलग्न नगराई जग्गाधनी, मोही हक, स्वामित्व, जग्गाको सट्टाभर्ना, प्लट मिलान जस्ता विषय मालपोत कार्यालय डिल्लीबजारले गर्ने भनी कार्यालय नै किटान गरी प्रस्ताव तयारी गरी मन्त्रिपरिषद्बाट निर्णय गराइएको छ। यसो गर्नुमा सरकारी सार्वजनिक जग्गामा अनाधिकृत व्यक्तिलाई मोही खडा गराउने तथा सरकारी जग्गा फछ्र्योट गर्ने गराउने कार्यमा तत्कालीन सरकार प्रत्यक्ष संलग्नता देखिन्छ। अघिल्ला दुइटा मन्त्रिपरिषद्का निर्र्णयमा केही त्रुटि भएको भन्दै २०६७ असार १ मा संशोधनको टिप्पणी उठान भौतिक योजना तथा निर्माण मन्त्रालयबाट प्रस्ताव तयार भई मन्त्रिपरिषद्मा पेस भएको थियो। भौतिकको प्रस्तावमा बमोजिम नै २०६७ साउन २८ मा मन्त्रिपरिषद्ले निर्णयबाट नेपाल सरकारबाट केही थप जग्गा व्यक्ति विशेषको नाम कायम हुने गरी संशोधन गरिएको थियो। २०६९ सालमा डा बाबुराम भट्टराईले नक्कली पशुपति टिकिन्छा गुठी कायम गर्ने गरी निर्णय गराएका थिए। नेपाल सरकार समरजंग कम्पनीको नाममा रहेको ३ रोपनी १२ आना जग्गा पशुपति टिकिन्छा गुठी कायम गरियो। अनाधिकृत व्यक्तिलाई मोही कायम गराउनका लागि गुठी नै नक्कली बनाउने नीतितग डा भट्टराईको मन्त्रिपरिषद्ले गरेको देखिन्छ। त्यस बेला मुख्य सचिव थिए लीलामणि पौडेल थिए। उनी पनि ललिता निवास प्रकरण जोडिएका छन्। अख्तियारको मुद्दामा पूर्वप्रधानमन्त्रीद्वय नेपाल र डा भट्टराईसहित पौडेल, पूर्वमन्त्री संजय साह, पूर्वनिर्वाचन आयुक्त सुधीरकुमार साह लगायतलाई उन्मुक्ति दिइएको छ। यो प्रकरण भूमाफियाका रूपमा रामकुमार सुवेदी, शोभाकान्त ढकाल र मीनबहादुर गुरुगलाई किटान गरिएको छ। उनीहरूमध्ये सुवेदी र ढकाल थुनामा छन् भने गुरुङ धरौटीमा छुटेका छन्। विशेष अदालतले प्रतिवादीबाट अख्तियारको मुद्दामा २० हजारदेखि २ करोडसम्म धरौटी लिएको छ। गैरआवासीय नेपाली संघ, व्यवसायी सज्जनकुमार चाचान, देवान्सी गोयल, मनोजकुमार केडियालगायतका व्यवसायीहरू यो मुद्दा संलग्न छन्। उनीहरूले ललिता निवासको जग्गा आफ्नो नाम दर्ता गराएका छन्। ००० उच्चस्तरीय न्यायिक समिति बनाऔं सूर्यनाथ उपाध्याय, पूर्वप्रमुख आयुक्त, अख्तियार दुरुपयोग अनुसन्धान आयोग शासन व्यवस्था गन्जागोल छ। नीतिगत निर्णयले धेरै समस्या बनाएको छ। सीआईबीको मुद्दा तयारी क्लियर छैन। शुद्ध भ्रष्टाचारी र निर्णय कार्यान्वयन गर्ने छुट्ट्याएजस्तो लाग्दैन। नीतिगत निर्णय गर्नेलाई चोख्याएर मुद्दा दायर गर्नुको अर्थ हुँदैन। उच्चस्तरीय न्यायिक संयन्त्र बनाएर ललिता निवासको विषय टुंग्याउनुपर्छ। दोषीलाई कठघरामा ल्याउनै पर्छ। निर्दोष र निर्णय कार्यान्वयनको आदेश मान्नेलाई दोषी बनाउनु हँुदैन। कसलाई मुद्दा लगाउने, कसलाई मुद्दा नलगाउने मापदण्ड बनाएर मात्रै मुद्दा दर्ता गर्नु उपयुक्त हुन्छ। पशुपतिनाथको जग्गा प्रकरण : अदालतलाई टेरेन प्राधिकरणले ललिता निवास जग्गा प्रकरण : तीन पूर्वमन्त्रीसहित १७५ विरुद्ध भ्रष्टाचार मुद्दा यसरी भयो ललिता निवास अतिक्रमण ललिता निवास जग्गा प्रकरण : फरार रहेका गच्छदार अदालतमा हाजिर ललिता निवास प्रकरण : गच्छदारले १० लाख धरौटी बुझाए ललिता निवास जग्गा प्रकरणः पूर्वप्रधानमन्त्रीविरुद्ध मुद्दाको सुनुवाइ हुँदै ललिता निवास जग्गा प्रकरण : कार्तिक १५ मा फैसला ललिता निवास प्रकरणमा नेपाल र भट्टराईविरुद्धको मुद्दाको फैसला आज, कस्तो आउला आदेश ? कता पुुग्यो ललिता निवास प्रकरण ? ललिता निवासको १४३ रोपनी हिनामिना ललिता निवास प्रकरण : हाइप्रोफाइल का २२० विरुद्ध पक्राउ पुर्जी ललिता निवास प्रकरण : विजय गच्छदार, दीपकुमार बस्न्यातसहित हाइप्रोफाइल लाई पक्राउ पुर्जी ललिता निवास जग्गा प्रकरणः सीआइबीले बुझायो अनुसन्धान प्रतिवेदन"
