शीर्षक,विवरण
जहाँ ढुंगाढुंगामा देवताको बास छ,"श्री पशुपतिनाथले हामी सबैको कल्याण गरुन् जय नेपाल ! नेपाल खाल्डोको उत्पत्तिसँगै पशुपतिनाथको अस्तित्त्व रहेको धार्मिक कथाहरूमा उल्लेख छ। गोपाल वंशावली (ईपू चौथो शताब्दी) मा उल्लेख भएअनुसार बहुद्री नामक एक गाईले बागमती किनार एक निश्चित ठाउँमा सधैं आफ्नोे दूध बगाउने गरेकोमा पछि त्यहाँ गएर हेर्दा एक दिव्यज्योति प्रकट भएको उल्लेख छ। ऋगवेद, यजुर्वेद, सामवेद र अथर्ववेदजस्ता वैदिकग्रन्थ आदिमा पशुपतिपरक मन्त्रहरूको उपलब्धताले पशुपति क्षेत्रको प्राचीनता प्रमाणित गर्दछ। हिमवत् खण्डमा उत्तरकाशी, पशुपतिपुरी तथा नेपाल महात्म्य, पशुपति पुराण आदि ग्रन्थहरूमा पशुपति क्षेत्र भनि स्वयं भगवान् शिवद्वारा लीला गरिएको उल्लेख छ। काठमाडौंं पूर्व बागमती नदी किनारको एक भव्य वातावरणमा श्री पशुपतिनाथको मन्दिर अवस्थित छ। यो अलौकिक सांस्कृतिक सम्पदाले पुरातात्त्विक एवं ऐतिहासिक महत्त्व बोक्ने नै भयो। काठमाडौं महानगरपालिका ७, ८ र ९ मा विस्तारित पाशुपत क्षेत्र कतै मैदान, कतै ससाना डाँडा अनि कतै वनजंगलमा विस्तारित छ। केही गहिराइमा रहेको पश्चिम भाग र उचाई भएको पूर्वी भागमा पाशुपत क्षेत्र फैलिएको छ। उचाईको पूर्वी खण्ड मृगस्थली वा श्लेषमान्तक वनका रूपमा प्रसिद्ध छ भने मन्दिर उत्तरतर्फको डाँडा कैलाश नामबाट चिनिन्छ। मन्दिरको इतिहास र वर्तमानलिच्छवीकालमा राजा सुपुष्पदेवले पशुपतिनाथको मन्दिर स्थापना गरेका थिए, त्यसपश्चात विभिन्न शासकहरूका पालामा आवश्यकताअनुसार मन्दिर पुनर्निर्माण हुँदै गयो। स्वरूप पनि परिवर्तन हुँदै गयो। १४०६ सालमा बंगालका सुल्तान समसुद्धिन इलियासले आक्रमण गर्दा पशुपतिनाथको मन्दिर र मूर्तिहरू नष्ट भएका थिए। त्यसपछि पशुपतिनाथका साथै नेपालका अन्य मन्दिरहरूमा गैरहिन्दूको प्रवेश वर्जित गरियो जुन आज पर्यन्त कायम छ। मन्दिरको अहिलेको स्वरूप भने राजा शिवसिंह मल्लकी पत्नी गंगारानीबाट गरिएको जीर्णोद्धारपछि कायम हुन गएको हो भन्ने मान्यता छ। त्यसअघि पशुपतिनाथको मन्दिर तीन तले थियो। १७१२ सालमा जीर्णोद्धार गर्दा तीन तलासम्म यसको बिग्रेको छाना मर्मत गर्न गाह्रो परेकाले एक तला घटाई छाना र गजुर निर्माण गरिएको थियो। १७५४ सालमा राजा भूपालेन्द्र मल्लको पालामा साविककै स्वरूप कायम रहने गरी आराध्यदेवको मन्दिर पुनःनिर्माण गरिएको थियो। खुला प्रांगणमा विभिन्न शैलीका मठमन्दिर, स्तूप, विहार तथा साधानाश्रमद्वारा सुसज्जित अनेकन धरोहरका बीच पशुपतिनाथको मुख्य मन्दिर छ। मन्दिर प्रवेशका लागि पश्चिममा मूलद्वार रहे पनि बाँकी तीन दिशामा पनि प्रवेशद्वारहरू छन््। मन्दिरमा भने बेग्लाबेग्लै फल प्राप्तिका लागि बेग्लाबेग्लै द्वारबाट दर्शन गर्ने परम्परा छ। वर्गाकार एवं दुई तले छानायुक्त यो मन्दिर चारपाखे नेपाली मण्डप शैलीको छ। डा गोविन्द टण्डनका अनुसार पशुपतिनाथ मन्दिर जस्ता सबै नेपाली मन्दिर मण्डप शैलीकै हुन्। पशुपतिक्षेत्रको चारकिल्ला पाशुपत क्षेत्रको बाहिरी सीमा १८७० चैत्र ३० गते राजा गीर्वाणयुद्ध शाहले निर्धारण गरिदिएका थिए। प्राप्त अभिलेखअनुसार पाशुपत क्षेत्रको बाहिरी सीमाको त्रिभुवन अन्तर्राष्ट्रिय विमानस्थलको पुरानो धावनमार्गतर्फ पूर्वी सिमाना छ। धोबी खोलाको रातो पुल, कालो पुल, हाँडीगाउँबाट चाबहिल गणेशस्थान जोडिने बाटोमा पर्ने धोबीखोला पुल हुँदै धुम्बाराही चक्रपथमा रहेको धोबीखोलाको पुललाई पश्चिम सिमाना निर्धारण गरिएको छ। धुम्बाराहीको धोबीखोलाको पुलबाट चक्रपथ, चाबहिल चोक हुँदै भगवान् स्थानबाट गौरीघाट जाने कच्चीबाटो, गौरीघाट र गौरीघाटबाट बौद्ध जाने बाटो हुँदै गुहेश्वरीघाट उत्तरतर्फको बागमती, त्यहाँ त्रिभुवन अन्तर्राष्ट्रिय विमानस्थलको पुरानो धावनमार्ग उत्तरी सीमा हो। त्रिभुवन अन्तर्राष्ट्रिय विमानस्थलको पुरानो धावनमार्गको कुनाबाट अन्तर्राष्ट्रिय टर्मिनल भवन हुँदै सवारी पर्किङ क्षेत्रबाट २६० मिटर दक्षिणपश्चिम हुँदै त्यहाँबाट ४०० मिटर पश्चिम चक्रपथसम्म, चक्रपथदेखि कालीमाटीडोल र हरिजन टोलबीचको खोच, बागमती भएर राजराजेश्वरी निस्कने गोरेटो हुँदै चक्रपथ, चक्रपथको ग्रीनबेल्ट, गौशाला चोक हँुदै धोबी खोलासम्मको रातो पुलसम्म रहेको दक्षिण सीमा हो। पशुपतिनाथको मन्दिर क्षेत्रको हेलिकप्टरबाट लिइएको तस्बिर। तस्बिर सौजन्य : चन्द्रशेखर कार्की यति चार किल्लाभित्रको भूखण्ड पाशुपत क्षेत्र कहलिए पनि अहिले यसभित्रका अधिकांश जग्गाजमिन निजी भोगचलनमा गइसकेको छ। दुई सय ६४ हेक्टर भूमिमा विस्तारित पाशुपत क्षेत्र विभिन्न मन्दिर र स्मारकहरूले सुसज्जित एक प्रकारको खुला संग्रहालय हो। यस क्षेत्रमा करिब पाँच सय महत्त्वपूर्ण मठमन्दिर तथा स्मारक छन््। मुख्यत पशुपति र गुहेश्वरीका दुई मन्दिर प्रांगण तथा तीसँग धार्मिक सामाजिक तथा भौगोलिक रूपमा आवद्ध क्षेत्रहरू पर्छन्। पाशुपत क्षेत्रका नौ देवीमध्ये एक शक्तिपीठ गुहेश्वरी हो, जसको मन्दिर छानाविहीन छ। वैकुण्ठ पुग्ने मार्गमन्दिरपूर्व बागमती पारिको भव्यता पन्ध्र शिवालयबाट आरम्भ हुन्छ। वारि बागमतीमा रहेको ब्रम्हनालको ठीक सामुन्नेको एक शिवालय अन्यभन्दा भिन्न छ, यसमा अतिरिक्त झ्याल छ जसले ब्रम्हनालको शीरभागसँग सोझो रेखा कायम गर्दछ। यसबारेमा जनविश्वास के छ भने यो वैकुण्ठ पुगिने मार्ग हो। वानस्पतिक विविधताबागमती पारिका अन्य आकर्षणमा मृगस्थली श्लेषमान्तक वन क्षेत्र आदि पर्दछन्। यस क्षेत्रमा मूलतः विभिन्न वनस्पति, वन्यजन्तु, पाल्तुजन्तु, मानव र मानव निर्मित संरचनाहरू छन्। भगवान् शिव र देवी पार्वती मृग र मृगिणीको रूपमा श्लेषमान्तक वनमा विहार गरी केही काल यहाँ बसेका हुनाले यो स्थल मृगस्थलीको नामबाट प्रसिद्ध भएको नेपाल महात्म्यमा बताइएको छ।पाशुपत क्षेत्रमा अहिले श्लेषमान्तक र भण्डारखाल बाहेक अरू वन क्षेत्र छैनन्। तर पनि केही दुर्लभ बोटबिरुवाको उपलब्धता यी वनका विशेषता हुन्। मडिल्लो शिरिष, हाडेवयर, सुनचाप, काउलो, प्वाले, धुसरु, जमानीमान्द्रो, मुसलीनी, फित्तिफ्या, वर, पिपल, लप्सी, समी, रद्राक्ष, कागतेपाट, फलामकाँडे, बोरिक, बाकलपाते, कालीमयल, सिलिंगे, जगर, काभ्रो, चिलाउने, पैञू, देवदार, सिप्लेकान, मसला, सल्ला, धुपी, काढेसल्ला, बेल, खरी, कागियो, बकेना आदि केही यस्तै महत्त्वपूर्ण बोटहरू हुन्। कुनै आयुर्वेदिक त कुनै धार्मिक दृष्टिले महत्त्वपूर्ण छन्। यी मध्येकै एक सिलिंगेको वृक्षको विशेष महत्त्व छ। यो वृक्ष तिब्बतका केही भूभाग र श्लेषमान्तक वन बाहेक अन्यत्र पाइँदैन। यसमा मंसिर महिनामा फूल लाग्छ। एउटा रोचक जनविश्वास के छ भने यो फूलको सुगन्ध तिब्बतसम्म पुग्छ। तिब्बतमा यसको सुगन्ध पुगेपछि नेपालमा धान पाकेछ भन्ने अड्कल तिब्बतमा लगाउने गरिन्छ। असाध्यै सुवासिलो सिलिंगे फूलको अर्क निकै महँगो हुन्छ। चीनमा यस्तो अर्कको मूल्य किलोको हजार डलरसम्म पर्ने गरेको बताइन्छ। यत्तिको महत्त्वपूर्ण वृक्ष पाशुपत क्षेत्रमा करिब छ सय वटासम्म रहेको बताइन्छ। विश्वकै ठूलो ढलौटका मूर्तिश्लेषमान्तक वनको पूर्वी किनारमा रहेको विश्वरूपा मन्दिर पशुपति क्षेत्रमा रहेका मन्दिरमा सर्वाधिक बृहदाकार छ। १९१२ सालमा भोटसँगको युद्धमा नेपाल विजय होस् र धनजनको धेरै नोक्सानी नहोस् भन्ने चाहना तत्कालीन प्रधानमन्त्री जंगबहादुरको थियो। त्यसै सिलसिलामा भोट जाने मार्गमा एउटा ठूलो शिला फेला पर्यो। त्यही शिलालाई भैरव मानेर आकांक्षा पूरा भएको खण्डमा काठमाडौं लगि स्थापना गर्ने भाकल उनले गरेका थिए। फलस्वरूप उक्त शिला काठमाडौं ल्याइयो। मृगस्थलीको जंगलमा राखेर पूजा गर्न सुरु गरियो। त्यसपछि हनुमानढोका दरबारभित्र राजा प्रताप मल्लले निर्माण गर्न लगाएको विश्वरूपा अर्थात् कामकामेश्वरीको धातुको ठूलो मूर्ति यहाँ ल्याई स्थापना गरे। झन्डै १२ फुट उचाईको धातुको सहस्र हात, सहस्र शिरसहितको यो मूर्ति ढलौटका मूर्तिहरूमा विश्वकै ठूलो मानिन्छ। गोरखनाथ मन्दिर नै चारधामयसै क्षेत्रमा रहेको गोरखनाथ मन्दिरको आफ्नै महत्त्व छ। चारधाम यात्रामा निस्कन नसक्ने हिन्दू धर्मावलम्बीले यो क्षेत्रको परिक्रमा गर्दा चारधाम गए जतिको पुण्य प्राप्त गर्ने मान्यता छ। शिखरशैलीको यो गोरखनाथ मन्दिर राजा जयस्थिति मल्लको पालामा निर्माण गरिएको मानिन्छ। प्रधानमन्त्री जंगबहादुरका आमाहरू रक्षाकुमारी र गणेशकुमारीबाट जीर्णोद्धार गरी मन्दिरको पूर्व, उत्तर र पश्चिममा धर्मशाला तथा सत्तलहरू बनाइएका थिए। नेपाल एकीकरणको अभियानमा बडामहाराजाधिराज पृथ्वीनारायण शाहले गोरखनाथलाई दिएको महत्त्व इतिहासमा चासो राख्ने कसैबाट पनि लुकेको छैन। तर, अहिले त्यतिकै महत्त्व र प्रसिद्धि अनुसार यो मन्दिर सञ्चालन भएको पाइँदैन। जीवजन्तुको आश्रयस्थलपाशुपत क्षेत्र मानवलगायत अन्य विभिन्न जीवजन्तुको आश्रय पनि हो। श्लेषमान्तकको केही भागमा मृगहरू संरक्षित छन्। नेपाल प्रकृति संरक्षण कोषको सहकार्यमा यहाँ मृगवाटिका सञ्चालित छ। हाल मृगहरूको संख्या बढेर व्यवस्थापनमा समस्या परेको छ। काठमाडौंको स्वयम्भूजस्तै पाशुपत क्षेत्रमा पनि पहिलेदेखि नै बाँदरहरूको बसोबास रहँदै आएको छ। यत्रतत्र देखिने यी बाँदर यस क्षेत्रका अभिन्न अंग हुन्। जसमा मृगलाई भन्दा यिनीहरूलाई सजिलो छ किनकि मृगजस्तो निश्चित घेरामा यिनीहरू बस्न पर्दैन। पाशुपत क्षेत्र पुग्दा सबैभन्दा पहिला दर्शन हुने यिनीहरूकै हो। बागमतीवारि र पारि दुई समूहमा पशुपतिका बाँदरहरू विभाजित छन्। विशेषज्ञहरूका अनुसार यस क्षेत्र मात्र ५० जति बाँदरका लागि उपयुक्त हुनसक्छ। बागमती जल र पुनर्जन्मको सन्दर्भपाशुपत क्षेत्रको प्राकृतिक वातावरण मात्र होईन धार्मिक तथा सांस्कृतिक महत्त्वसमेत रहेको बागमती नदी पशुपतिनाथ जतिकै महत्त्व राख्ने धरोहर हो। हिन्दू जनविश्वासअनुसार अन्तिम अवस्थामा पवित्र बागमतीमा खुट्टा छोएर ब्रम्हनालमा राखेर पशुपतिनाथमा चढाइएको एक थोपा जल मुखमा पारी अन्तिम श्वास लिन सकेमा सम्पूर्ण पापबाट मोक्ष भई पुनर्जन्म लिन नपर्ने शास्त्रीय मत छ। त्यसैले बागमती ब्रम्हनाललाई मोक्षद्वारको रूपमा लिइन्छ। धार्मिक मान्यतामा बागमतीको महत्त्व र पवित्रता निकै उचाईमा रहे पनि व्यवहारमा बागमतीको अवस्था भिन्न छ। नदी भनेको मानव निर्मित नहर वा कुलो होइन। नदीको प्राकृतिक बाटो थुनछेक गर्नु वा मोड्नु हुँदैन। यसलाई ढल वा सवारीमार्ग पनि बनाउन हुँदैन। नहर वा कुलोको विज्ञान नदीमा लागू हुँदैन। काम र मामको खोजीमा काठमाडौंं आएकाहरूमा न बागमती सभ्यता, न संस्कृतिको गरिमाको बारेमा ज्ञान थियो, न त यसलाई बुझ्ने फुर्सद नै भयो। भौतिक संरचना निर्माणको क्रममा उपत्यकाको खेतीयोग्य जमीनमा छ्यापछ्याप्ती घरहरू बन्न थालेपछि उपत्यकाको हरियाली हराउने नै भयोे। नदीहरूमा बालुवा त हराइसकेको थियो, हजारौं वर्षदेखि कञ्चन पानी बगेका नदीहरू दुर्गन्धित र विषालु घोल मिसिएका ढल छन्। बागमती नदीमा त्यही भइरहेछ। हेरौं, शास्त्रमा उल्लेख भएअनुसारको बागमतीको गरिमा कहिले फर्किने हो। आर्यघाटको भोयरिज्मपशुपति मन्दिरको पूर्वी किनार र बागमती नदीको पश्चिम किनारमा रहेको आर्यघाटमा हिन्दूहरूको अन्त्येष्टि गरिन्छ। आर्यघाटमा दिनहुँ बढीमा ५० वटासम्म शव अन्तिम संस्कारका लागि ल्याउने गरेको तथ्यांक छ। चिता जल्दै गरेको दृश्य बागमतीपारि टिकट काटेर घुमफिरका लागि आएका गैरहिन्दू विदेशीका लागि निकै आकर्षणको विषय हुने गरेको छ। उनीहरू बिना कुनै अवरोध आफ्नोे क्यामेरामा कुनै हिन्दूको दुःखद् क्षण कैद गर्न लागि परेका हुन्छन्। वास्तवमा शव जलाउने र जल्ने प्रक्रिया शव जलाउने संस्कार नभएकाका लागि उत्सुकताको विषय हुनु स्वाभाविकै हो। आर्यघाटमा दाउरा माथि राखिएका मानव शरीर जलाउँदै गरेका कारुणिक दृश्य होस् हेरेर रमाइलो मान्ने संस्कार पश्चिमाहरूमा पाइन्छ। वास्तवमा यही हो भोयरिजम, अर्थात् अर्काको दुःख हेरेर रमाइलो मान्ने कर्म। वास्तवमा दाहसंस्कार खुला ठाउँमा गर्ने गरिए पनि यो नितान्त पारिवारिक र आफन्तहरूका बीचमा गरिने काम हो। तर हामी हिन्दूहरूको यो नितान्त निजी संस्कार आर्यघाटमा विदेशीहरूका लागि रमितामा परिणत भएको छ। पश्चिमी समाजमै पनि कसैको व्यक्तिगत जीवनमा अवान्छित हस्तक्षेप गर्नु सभ्यता एवं नैतिकताभन्दा परको कुरा मानिन्छ। अतिथि देवो भन्दैमा हाम्रो सबैभन्दा मार्मिक आन्तरिक क्षण विदेशीसँग बाँढ्नु कदापि आवश्यक छैन। तर दुर्भाग्य, विदेशीहरू आर्यघाटमा हाम्रो दुःखमा रोमाञ्चित भइरहँदा हामी हिन्दूलाई आफ्नोे गोप्यता हनन् भएसम्म पनि आभास हुँदैन। शुल्क लिएर प्रवेश अनुमति दिएको भरमा विदेशीलाई यस्ता संवेदनशील घटनाहरू छायांकन गर्न दिनु उचित वा अनुचित के हो ? त्यसमा स्पष्ट हुन जरुरी छ। उपचार नभएपछि घाटे वैद्यपाशुपत क्षेत्रमा आर्यघाटनजिकै राजा गीर्वाणयुद्ध शाहको पालादेखि नै जीवनको दोसाँधमा रहेका बिरामीहरूको सरल अन्तिम अवस्थाका लागि घाटे वैद्यको व्यवस्था छ। परम्पराको लामो निरन्तरतालाई कायम राख्दै आएका घाटे वैद्यहरू जीवनको अन्तिम अवस्थामा ब्रम्हनालमा ल्याइएकाहरूले अन्तिम सास लिने समयका बारेमा पुग नपुग सही जानकारी दिन सक्ने क्षमता राख्छन्। तर कतिपय अवस्थामा हरेक उपचारबाट हार खाएर ब्रम्हनालमा परेका बिरामीलगायत दशकौंदेखि अन्य कुनै व्यथा भएका एवं आधुनिक चिकित्सा विज्ञानबाट ठीक नभएकाहरू समेत घाटे वैद्यको उपचारबाट ठीक भएर घर फर्किएको अनेकौं उदाहरण पाइन्छ। पाशुपत समाज पाशुपत क्षेत्रको सामाजिक संरचना हेर्दा वैदिक कर्मकाण्ड गर्ने राजोपाध्याय, तान्त्रिक कर्मकाण्ड गर्ने कर्माचार्यहरूले परापूर्वकालदेखि उत्तरदायित्त्व वहन गर्दै आइरहेका छन्। भण्डारीहरू मन्दिरको काम गर्ने, बिसेटहरू जग्गाको काम गर्छन्। कुसले (दर्शनधारी) हरूले पशुपतिनाथ र वरपरका मन्दिर प्रांगणमा कुचो लगाई सफासुग्घर गर्ने, प्रत्येक पूर्णिमा र कात्तिक शुक्ल चतुर्दशीका दिन हुने महास्नान महाभोगमा चढाइएको भाग लिने काम गर्दै आएका छन्। पशुपतिनाथको संस्कृतिले बाँधेका यस्ता परिवारहरूको पशुपतिनाथसँग परापूर्वकालदेखि नै गाँसिएको अटुट सम्बन्धका कारण पनि यिनीहरू पाशुपत क्षेत्रभन्दा बाहिर जान वा बस्न सक्दैनन्। भट्ट तथा पूजारीपशुपतिनाथमा भारतको विन्ध्याचलदेखि दक्षिणका तैलंग द्रविड ब्राम्हणहरूमात्र पूजारी हुने चलन छ। यस सम्बन्धमा अनेकौ किंवदन्ती छन्। नेपालमा शिवश्व खाने चलन नहुनु र भारतका तात्कालीन मुसलमान शासकहरूले त्यस भेकमा खासै अत्याचार नगरेकाले दक्षिण भारतका ब्राम्हणहरू चोखो भएको विश्वासमा त्यहाँबाट भट्टहरू ल्याउने चलन सुरु भएको मानिन्छ। अझ पहिले त राजा स्वर्गारोहण हुँदा सबै नेपालीलाई जुठो लाग्ने तर पशुपतिनाथको पूजा रोक्न नमिल्ने हुनाले विदेशी पूजारी राखिएको तर्क पनि सुनिने गरिन्छ। प्रत्येक दिन बिहान मन्दिरमा भट्टहरूको प्रवेश हुनु अघिसम्म पालोबमोजिम भण्डारीहरूद्वारा पूजा गर्ने गरिन्छ। चार कवलका एक एक जना गरी चार जना भण्डारी हुन्छन्। तीमध्ये प्रत्येकले पालैपालो मूल भण्डारीको जिम्मेवारी वहन गर्ने गर्छन्। पालो पर्ने मूल भण्डारी २४ सै घण्टा मन्दिर परिसरमा बस्छन्। पशुपतिनाथको श्री सम्पत्ति यिनै मूलभण्डारीको जिम्मामा हुने गर्दछ। मन्दिरको सम्पत्ति हराए नासिएमा मूलभण्डारीले नै तिर्नुपर्ने हुन्छ। भट्टहरूले पूजा सकाएर मन्दिरबाट निस्कँदा उनीहरूको समेत शरीर परीक्षण गर्ने अधिकार भण्डारीलाई रहने गर्दछ। आराध्यदेवको आम्दानीपशुपतिनाथमा बिहान सबेरै पूजा सुरु हुन थालेदेखि नै भक्तजनले भेटी चढाउँछन्। पशुपतिनाथमा कति भेटी चढ्ने गर्दछ तथा उक्त रकम समाजसेवाका के कस्ता काममा वा स्वयं पाशुपत क्षेत्रकै विकासमा कसरी सदुपयोग गरिँदैछ भन्ने प्रश्न आम रूपमा उठ्ने गरेको छ। भारतका कतिपय ठूला मन्दिरहरूमा चढ्ने भेटीको सदुपयोग स्वयं उक्त मन्दिरको विकासलगायत समाज कल्याणका अनेकौं योजनाहरूमा सफलतापूर्वक लगानी गरिएका प्रशस्त उदाहरणहरू छन्। तर नेपालमा अझैसम्म पनि त्यस्तो हुन सकेको छैन। यद्यपि उहिले देशमा विपत्ति पर्दा राजा महाराजाहरूले समयसमयमा पशुपतिनाथको ढुकुटीबाट सम्पत्ति निकालेर खाँचो टार्ने गर्थे। पछिल्लोपटक चन्द्रशमसेरले दासमोचन गर्दा आवश्यक रकम लिएका थिए। वास्तवमा भेटी, चन्दा, पूजा रकम, जग्गा आदिका आयस्तालगायत अन्य सम्पूर्ण रकमको राम्रो बन्दोबस्त मिलाउँदै जाने हो। पशुपति परिसरमात्र होइन, यसबाट बागमती शुद्धीकरण, शिक्षा, संस्कृतिको प्रचारप्रसार, धार्मिक अनुष्ठान, योग तथा साधना शिविरहरू आयोजना आदि अनेक सराहनीय मात्र होइन, अनुकरणीय कामसमेत गर्न सकिनेमा विज्ञहरू एक मत छन्। पशुपतिनाथमा प्रत्येक पूर्णिमापछि द्वितीयाका दिन मासिक रूपमा चढेको पैसा जम्मा गर्ने चलन छ। वर्षभरि जम्मा भएको पैसाबाट मंंसिर महिनामा सुन खरिद गर्ने चलन छ जसलाई मन्दिरकै पहिलो तलाको मूलढुकुटीमा राखिन्छ। १९३८ सालदेखि पशुपतिमा हुने आम्दानीको हिसाब राख्न थालिएको उल्लेख भए पनि कोषसँग २०१८ सालपछिको हिसाब छ। सन् १९७९ मा इजिप्टमा सम्पन्न विश्वसम्पदा समितिको बैठकले पाशुपत क्षेत्रलाई विश्वसम्पदामा सूचीकृत गरेको हो। यस्ता धरोहरको उचित संरक्षण सम्वद्र्धन सम्बन्धित देशले गर्ने तथा समितिका मापदण्डहरू पालन गर्न आवश्यक हुन्छ। सम्पदाको सम्मान आफैंले गरेको खण्डमा मात्र विश्वबाट यसले सम्मान पाउन सक्छ। देशको अस्तित्त्वसँग गाँसिएको यो महान् धरोहर, हिन्दू मात्रको यो महान् आस्थापुञ्जको प्रताप विश्वभर फैलिरहोस्। श्री पशुपतिनाथले हामी सबैको कल्याण गरुन् जय नेपाल ! तस्बिरहरू : अशोक दुलालदीपेन श्रेष्ठ"
सन्तुलित मौद्रिक नीति,"काठमाडौं : कोभिड१९ को दोस्रो लहरबाट प्रभावित बनेको अर्थतन्त्रलाई सहज बनाउने प्रयास स्वरूप नेपाल राष्ट्र बैंकले चालु आर्थिक वर्षको मौद्रिक नीति सन्तुलित बनाउन खोजेको छ। कोभिड प्रभावितलाई गत आर्थिक वर्षमा दिएको अधिकांश सहुलियतलाई निरन्तरता दिँदै वित्तीय स्थायित्व कायम राख्ने रणनीति अघि सारेको हो। नेपाल राष्ट्र बैंकका गभर्नर महाप्रसाद अधिकारीले शुक्रबार आर्थिक वर्ष २०७८७९ को मौद्रिक नीति जारी गर्दै यस्तो रणनीति अघि सारेका हुन्। समग्रमा मौद्रिक नीति संकुचित पनि नभएको र विस्तारकारी पनि नभएकाले मध्यम अवस्थामा रहेको बैंक विज्ञ अनलराज भट्टराई बताउँछन्। उनका अनुसार केन्द्रिय बैंकले वित्तीय क्षेत्र स्थायित्वका लागि काम गरेको छ। कोभिड प्रभावितसँगै बैंकहरूलाई कर्जा नोक्सानी व्यवस्था (प्रोभिजनिङ) मा व्यवस्था गर्नदेखि ब्याज असुलीमा अवधि थप्ने, ईएमआईको साना कर्जालाई चार किस्तामा भुक्तानी गर्न एक वर्ष समय थपिदिएको छ उनले भने। यसैगरी, सरकारको नेतृत्व परिवर्तन भएकाले यसपटक मौद्रिक नीति सार्वजनिकमा केही ढिलाइ भए पनि सकेसम्म सबैका अपेक्षाहरू समेट्न खोजेको नबिल बैंकका नायब महाप्रबन्धक मनोज ज्ञवाली बताउँछन्। चालु आवको मौद्रिक नीतिले निषेधाज्ञा अवधिको असारसम्म बुझाउनुपर्ने किस्ता (ईएमआईईक्यूआई) वा अन्य सांवा ब्याज भुक्तानी २०७८ पुससम्म भुक्तानी मिति थप गर्ने भएको छ। यसबीच, अति प्रभावित होटल र पर्यटनसँग सम्बन्धित कर्जाहरूमा हर्जाना तथा पेनाल ब्याज नलाग्ने भएको छ। तर यसका लागि २०७९ असारसम्मको ब्याज छुट्टै लेखांकन गर्नुपर्ने छ। यसैगरी, कोभिड१९ को नियन्त्रण र रोकथामका लागि चालिएका कदमको कारण पर्यटन, उद्योग, शिक्षा, स्वास्थ्य, सञ्चार, मनोरञ्जन लगायत सबै पेशा, उद्योग र व्यवसायले लिएको ऋणको सावाँ र ब्याज बन्दाबन्दीको अवधिमा भुक्तानी गर्न कठिनाइ भएको अवस्थालाई केन्द्रिय बैंकले बुझेको छ। फलस्वरूप यसअन्तर्गतका कर्जा भुक्तानी अवधिको म्याद थप गरेको छ। यससँगै कर्जाको पुनर्संरचना तथा पुनर्तालिकीकरणलाई निरन्तरता दिएको छ। यो सुविधा २०७८ पुससम्म दिइने भएको हो। कोभिड प्रभावितलाई राहतसरकारले यातायात साधन मर्मतका लागि प्रतिसाधन थप दुई लाख बराबरको कर्जा दिन सकिने व्यवस्था ल्याएको छ। बैकहरूले एक करोडसम्मका उद्यम व्यवसायका कर्जामा अधिकतम दुई प्रतिशत प्रिमियममा कर्जा दिनुपर्ने भएको हो। साथै, बैंकहरूले आधारदर गणनाको अहिलेको विधिलाई पुनरावलोकन गर्नुपर्ने भएको छ। दुई वा सो भन्दाबढी बैंंकहरू मिलेर ठूलो सहवित्तीयकरणमार्फत ठूला परियोजनामा गर्ने कर्जा लगानीको सीमा लाई एक अर्बबाट बढाएर दुई अर्बसम्म गर्न पाउने व्यवस्था गरेको छ। यसैगरी दुई वर्षसम्म निरन्तर नोक्सानीमा चलेका व्यवसायमा प्रवाहित कर्जालाई सूक्ष्म निगरानीमा राख्नुपर्ने व्यवस्था मा एक वर्ष थप गरेर तीन वर्ष पुर्याएको छ। पर्यटनमा रोजगार गुमाएकालाई १५ लाखसम्म र स्वरोजगारका लागि सवारी खरिदमा २५ लाखसम्मको कर्जा प्राप्त गर्न पाउने भएका छन्। यसैगरी, कोभिड प्रभावबाट सञ्चालनमा गाह्रो भएका संस्थालाई व्याबसायिक निरन्तरता कर्जा प्रभावकारी बनाइने भनिएको छ। साथै सहुलियतपूर्ण कर्जालाई प्रभावकारी बनाउन केन्द्रिय बैंकले पहल गर्ने भएको छ। सीसीडी खारेज, सीडी अनुपात ९० प्रतिशतसम्मबैंक तथा वित्तीय संस्थाहरूले गत वर्ष कर्जापुँजीनिक्षेप अनुपात (सीसीडी) ८५ प्रतिशत गर्न पाउने व्यवस्थालाई केन्द्रिय बैंकले खारेज गरेको छ। यसको सट्टामा अब २०७९ असारसम्ममा बैंकहरूले कर्जानिक्षेप अनुपात (सीडी रेसियो) ९० प्रतिशत पुयाउने व्यवस्था गरेको छ। यसले कर्जा र निक्षेपको अन्तर १० प्रतिशत मात्रै हुनुपर्ने छ। हाल बैंकहरूको यस्तो सीडी रेसियो ९० दशमलव ३३ प्रतिशत रहेको नबिल बैंकका नायव महाप्रबन्धक मनोज ज्ञवालीले जानकारी दिए। यो व्यवस्थाअनुसार बैंकहरूले अब छुट्टै रणनीति बनाएर जानुपर्ने बैंक विज्ञ अनलराज भट्टराईको भनाइ छ। पहिला कर्जा दिँदा बैंकले पुँजी जोड्न पाउँथे तर अब पाउँदैनन्। अब जति निक्षेप बढाउँछन् त्यही आधारमा मात्रै बैंंकले कर्जा दिने क्षमता बढाउन सक्छन्, उनले अन्नपूर्णसँग भने, अहिलेसम्म बैंंकहरूले पुँजी बढ्दा कर्जा क्षमता बढेको थियो। यद्यपि अहिलेको व्यवस्थाले खासै असर पर्दैन। अहिलेको व्यवस्थाले बैंकहरूको कर्जा क्षमता करिब ८० अर्बले बढ्न सक्छ। सीसीडी र सीडीमा तात्विक फरक नभए पनि बैंंकहरूले रणनीति बनाउन जरुरी भएको उनले औंल्याए। मर्जर तथा प्राप्तिमा लघुवित्तलाई कडाइमौद्रिक नीतिले वाणिज्य बैंकहरू एकआपसमा गाभ्ने, गाभिने (मर्जर) तथा प्राप्ति प्रक्रियालाई केही सहुलियतसहित थप प्रोत्साहित गर्ने भनेको छ। यसअघि पनि विभिन्न छुट लगायतमा प्रोत्साहित गर्दै आएको थियो। तर लघुवित्तलाई भने कडाइ गरेको छ। क्रसहोल्डिङ (दोहोरिएको शेयर) भएमा लघुवित्तहरूलाई भने २०७९ असार मसान्तसम्म मर्जर तथा एक्विजिसनमा जानुपर्ने बाध्यकारी व्यवस्था छ। यस्तै, थोक र खुद्रा कारोबार गर्ने लघुवित्तसमेत मर्जर र एक्विजिसनमा गई खुद्रा कारोबार गर्ने संस्थाको रूपमा काम गर्न सक्ने व्यवस्था मिलाएको छ। शेयर धितो कर्जाको समामा कडाइयसैगरी नयाँ व्यवस्थाले शेयर धितो राखेर लिने मार्जिन प्रकृतिको कर्जाको सीमामा कडाइ गरेको छ। यस्तो खालका कर्जा अब प्रतिग्राहक वा प्रतिसंस्थाले चार करोड र कूल प्रतिग्राहक सीमा अधिकतम १२ करोडसम्म लिन पाउने छन्। सरोकारवालाको यस्तो छ भनाइ केही महत्वपूर्ण विषय समेटिएनविष्णु अग्रवाल, अध्यक्ष, नेपाल उद्योग परिसंघतरलता बढाउन रेमिट्यान्सलाई निक्षेपमा १ प्रतिशत बढी ब्याज दिने मौद्रिक नीतिले गरेको व्यवस्था सकारात्मक हो। यसले विप्रेषणमा प्रोत्साहन प्रदान गर्छ। सीसीडी रेसियोको खारेजी र लोन तथा डिपोजिट रेसियो ९० प्रतिशत गर्ने कुरा सकारात्मक हो। यसले पनि तरलतामा वृद्धि गर्छ। यो दुवै माग सीएनआईको माग थियो। कन्सोरर्टियम फाइनेन्सको सीमा १ अर्बबाट २ अर्ब गरिएको छ। यसले उद्योगी र व्यवसायीलाई सहज प्रदान गर्नेछ। कोभिड१९ बाट अति प्रभावित व्यवसायको ब्याजदर १ वर्षसम्मका लागि फ्रिज गर्ने प्रावधान ल्याइएको छ। यसले उनीहरूलाई केही राहत दिनेछ। यातायात व्यवसायीका लागि मर्मत र सम्भारका लागि थप कर्जाको व्यवस्था र २५ लाखसम्मको ऋणलाई विपन्न कर्जामा गणना गर्ने नीति सकारात्मक छ। १ करोडभन्दा कम ऋण भएका घरेलु तथा साना उद्योगको बेस रेटमा २ प्रतिशतको सीमा तोकिनु राम्रो हो। कार्यान्वयनमा आउनुपर्छ विनायक शाह, उपाध्यक्ष, होटल संघ नेपाल(हान) आपतकालीन अवस्थामा पुगेको पर्यटन क्षेत्रलाई टिकाइ राख्न हामीले धेरै नै सहुलियत र छुट मागेका थियौं। सीमित स्रोत र साधनले गर्दा सबै पुर्याउन सम्भव नहोला। चालू आर्थिक वर्षको मौद्रिक नीतिले बैंकलाई तिर्नुपर्ने साँवाब्याज तिर्ने समय सीमा २०७९ असारसम्म पुर्याएकाले पर्यटन क्षेत्रलाई केही राहत दिएको छ। यस्तै व्यवसाय संरक्षण कोषलाई पनि समेटेको छ। अब यसको कार्यान्वयनमा १ दिन पनि ढिलाइ गर्नुभएन। नीतिले दिएको समयसीमा ११ महिना मात्र बाँकी छ। केन्द्रीय बैंकले नै नीति नियमको समान र प्रभावकारी कार्यान्वयन भए वा नभएको अनुगमन गर्ने संयन्त्र बनाउनुपर्छ। पूर्णपाठ"
सिर्जनात्मक व्यक्तित्वमा अनेक आयाम,"माधव घिमिरे (१९७६२०७७) भन्नेबित्तिकै एक विशिष्ट प्रतिभाको चित्र आँखा अगाडि आउँछ। नेपाली साहित्य परम्परामा राष्ट्रकविका रूपमा सुपरिचित अनुहार अब स्मृतिमा मात्र छ। उनको परिचय कवि, बालसाहित्यकार, नाटककार, निबन्धकार, आख्यानका (कथाकार), प्राज्ञ, शिक्षासेवी, सञ्चारकर्मी आदि बहुमुखी किसिमको छ। बालसाहित्यकार घिमिरे राष्ट्रकविकोे बालसाहित्यकार व्यक्तित्व प्रसिद्ध छ। उनले बालबालिकाका रुचि, बालमनोविज्ञान, स्तरअनुकूलका विषयवस्तुमा प्रशस्त मात्रामा बालगीत र बालकविताहरूको रचना गरेका छन्। उनका बालकविता पढ्दा पढ्दै बालबालिकाले कण्ठै पारिसक्छन्। उनका अहिलेसम्म प्रकाशित बालगीतबालकविता संग्रह घामपानी (२०१०), बालालहरी (२०२६), राहुल यशोधरा (२०३५) र सुनपंखी चरी (२०५३) का साथै विभिन्न पत्रपत्रिकामा पनि प्रकाशित छन्। गुणात्मकताका आधारमा उत्कृष्ट उनको घामपानीमा तेइस, बालालहरीमा २४ वटा र सुनपंखी चरीमा तीस र बिजुले र बिजुला (२०६३) मा र अन्य फुटकरसमेत गरी जम्मा १०६ वटा कविता बालकविता र गीतका रूपमा छन्। राहुल यशोधरा उनको बालकाव्य हो। यसमा बुद्धकी पत्नी यशोधरा र पुत्र राहुलको संवादमा ध्रुवका कोणबाट बालसुलभ अभिव्यक्त जीवन्त बनेको छ। उनका प्रौढ कवितामा पनि उत्तरवाल्यवस्थाका बालपाठकका लागि उपयोगी गुण भेटिन्छन्। उनका बालकविता नेपाली लोकलय र शास्त्रीय लयमा रचिएका छन्। बालगीत तथा कविता बालसुलभ विषयवस्तु र लयकै कारण प्रभावकारी पनि छन्। घिमिरेले नदी, हिमाल, खोला आदि प्रकृतिका साथै बालरचनामा पशुपक्षी, घामपानी, पुतलीखेल, जूनतारा, देशप्रेम, संस्कृति आदि विविध विषयवस्तुलाई बालसुलभ, रोचक र सम्प्रेषणीय बनाउन सरल तथा सहज नेपाली शब्दको कुशल प्रयोग गरेका छन्। बालालहरी कविता संग्रहका सम्बन्धमा घिमिरे (२०६६, भूमिका) ले यो बालकको लोरी हो, बालकको आफ्नै गीत हो। यो बालकका निम्ति बूढापाकाले दिने अर्तीउपदेश होइन र शिशुका निष्पाप र कोमल प्रवृत्तिलाई स्वस्थ सुन्दरतिर ढल्काउनु मात्र यसको उद्देश्य हो भन्ने उल्लेख गरेका छन्। बिरालाको चरित्रलाई राष्ट्रकवि बालसुलभ ढंगले उजागर गरिएको छ। उनकोसुनपंखी चरी संग्रहका सबै गीत संगीतबद्ध भई बजारमा आएका छन्। प्राय: विद्यालयका पाठ्यपुस्तकमा समेटिइसकेका छन्। सरल भाषामा विविध सन्दर्भको चित्रण गर्न, नेपाली समाज र संस्कृतिको चित्र प्रस्तुत गर्न, दैनिक जीवनका क्रियाकलापबारे जानकारी दिन, कर्मशील बन्ने उत्प्रेरणा जगाउन र सबैले मिलेर बस्नुपर्छ भन्नेजस्ता सन्देश प्रवाह गर्न सफल छन्। घामपानी (२०१०) संग्रहमा रहेका भक्भके, डोको, हिमचुली, नदी, खेलौना, धुव्रको कथा जस्ता घिमिरेका रचना शास्त्रीय छन्दमा छन्। यिनमा उपजाति, अनुष्टुप छन्दहरू प्रयुक्त छन्। अन्य रचना लोकलयमा संरचित छन्। बालालहरी (२०२५) का सबै रचना लोकलयमा आबद्ध छन्। सुनपंखी चरी (२०५३) तथा बिजुले र बिजुला (२०६३) पनि लोकलयमै आधारित छन्। बालभाषाको प्रयोगद्वारा बालबालिकालाई मनोरञ्जन र नैतिक शिक्षा दिने उद्देश्यले रचिएका घिमिरेका जम्मा १०६ बालरचनामध्ये ६ वटा मात्र शास्त्रीय छन्दमा छन्। एक सय रचना विभिन्न लोकभाकामा रहेका छन्। गद्यकार घिमिरे माधव घिमिरेका गद्य रचनातर्फ निबन्धकार, कथाकार व्यक्तित्व सबल देखिन्छ। उनी निकै सफल गद्य शिल्पी हुन्। उनले लेखेका भूमिका, शुभकामना आदिमा पनि उनको प्राञ्जल गद्यकारिता पढ्न पाइन्छ। गद्य लेखनमा घिमिरे संस्कृतमा प्रचलित गद्यं कविनाम् निकषम् वदन्ति भन्ने भनाइ लागू हुन्छ। उनी गद्य कसीमा पनि सफल कवि हुन्। गद्य लेखन कविहरूका लागि कठिन हुन्छ भनिन्छ तर उनको गद्य लेखन गद्यका पाठकका लागि बेजोड शिल्पसाध्य लेखन देखिन्छ। घिमिरेका कवितामा कुँदिएको शिल्प गद्यमा झन् प्राञ्जल लाग्छ। भाषिक सामथ्र्यमा भर्भराउँदो र परिपक्व पनि लाग्छ। आफ्नो बाँसुरी आफ्नै धुन र चारु चर्चा उनका उल्लेख्य गद्य कृति हुन्। यी कृतिका कुनै पाठ पढ्न थालेपछि गद्य पठनमा बानी परेको पाठक घिमिरे त कवि हुन् गद्य लेख्न जान्दैनन् भनेर पाना छोडेर भाग्दैन। लाग्छ, उनको गद्य शिल्पको सामथ्र्यले कवितालाई पनि उचालिरहेको छ। उनले गद्य कविता लेखेर प्रकाशन गरेनन् तर उनको गद्य लेखन कविता जस्तै लाग्छ। उनले इन्द्रेणी पत्रिकाको पूर्णांक ६ (२०१३) मा लेखेको सम्पादकीयलाई उदाहरणका रूपमा लिन सकिन्छ : गद्य प्रवाह हो भने पद्य उर्मी हो। हृदयको भाव कहिले छन्द बनेर निस्कन खोज्छ कहिले तरल गद्य बनेर निस्कन खोज्छ। गद्य गद्यै हो, पद्य पद्यै हो। यी दुईमा एउटाले अर्कोको स्थान लिन सक्तैन। यस सिद्धान्तलाई घिमिरेले रचनामा लागू गरेका छन्। उनले सम्पादन गरेका पत्रिकाको सम्पादकीय, निबन्ध र भूमिकाहरूमा पनि मौलिक र प्राञ्जल गद्यको प्रयोग गरेका छन्। उनी पद्य लेख्न जान्दछु भन्दैमा धेरै लेख्दैनन्। उनका समग्र गद्य र पद्यलाई हेर्यो भने सराबरी लेखे होला तर दुवै लेखनलाई खँदिलो बनाउन सके यो उनैको सफलता हो। पद्यतर्फ उनको अनुभूतिको झिल्का स्पर्स गरेर कुँदिएका कोमलतम कवि हुन् र यो विशेषता उनका गद्य लेखनमा पानि पाइन्छ। यौटै सानो सरल कृतिमा पूर्ण संसार देऊ भन्ने उनको उद्घोषण लेखन सूत्र पनि हो। गीतकार घिमिरेमाधव घिमिरे नेपाली गीतरचना परम्पराका सुप्रसिद्ध गीतकार हुन्। लोकभाकालाई सरल, सहज शब्द विन्यासद्वारा गीति संरचनाभित्रै गम्भीर कवितात्मक भावविधानतर्फ आरोहण गराउँदै गीत रचना गर्ने उनको सामथ्र्य अपूर्व छ। उनले आफ्ना गीतमा नेपाली प्रकृति, संस्कृतिका विविध पक्षलाई समेट्न सकेका छन्। नेपाली ग्रामीण जीवन पद्धतिका मार्मिक सन्दर्भहरूलाई हृदयस्पर्शी ढंगले गीतमा उनेका छन्। नेपाली लोकभाकालाई साहित्यिक उचाइ प्रदान गर्दै आफ्ना गीतमा सजाएका छन्। उनका डेढ सय गीतको संग्रह किन्नरी किन्नरी (२०३३) उनको गीतकार व्यक्तित्वलाई अभिलेखन गर्ने प्रमुख कृति हो। घिमिरेका गीतमा शब्द चयन एवं शैलीगत सरलता र भावगत गहनता पाइन्छ। उनका गीतिरचनामा नेपाली पहाडी, हिमाली प्रकृति र ग्रामीण जीवनशैलीका जीवन्त बिम्ब सल्बलाइरहेका हुन्छन्। उनी अरूले नदेखेका नभेटेका नयाँ र पुराना बिम्बलाई हुबहु टिपेर गीत रचना गर्न सिद्धहस्त छन्। नेपाली लोकभाकाहरू खासगरी झ्याउरे, सेलो र सबाईका लयमा उनका गीतहरू उनिएका छन्। तिनमा मानव मन र राष्ट्र घोलिएका छन्। झ्याउरे र सेलो छन्दमा रचिएका दुई नमुना यस्ता छन् : नेपाल आमा ! कहीँ छौ घाम ! कहीँ छौ छायाँ हेपरन्तु सारा सन्तानमाथि एउटै माया हे ! (किन्नरकिन्नरी)राष्ट्रभक्तिको गीत होस् कि मानव संवेदना र प्रेमको गीत होस् वा बालगीत होस्, उनी उसरी नै गीतलाई लयात्मक र गम्भीर भावले सजाइरहेका हुन्छन्। उनका गीत पढ्दा पनि र रेकर्ड सुन्दा पनि गीतमा कविताको प्राण भरेजस्तो र कवितामा गीतको संगीततत्व मिसिएको जस्तो लाग्छ। सवाई छन्दको एउटा नमुना यस्तो छ : शीतको थोपा अल्मलियो फूलको तरेलीमातिम्रो आँसु छिपेको छ मेरै परेलीमा !यहाँ प्रकृति पनि छ, मानव प्रेम पनि छ, मानव भावना पनि छ, श्रुतिमय सिर्जन सामथ्र्य पनि छ। घिमिरेको गीतकार व्यक्तित्वको उचो धरहरा सामथ्र्य हो। यही अवस्था उनका बालगीति रचनामा पनि देखिन्छ : भँगेरा र भँगेरी कुरा गर्छन् कसोरी चुरचुर गर्छ भँगेरो चिरचिर गर्छे भँगेरी !यहाँ भँगेरा भँगेरीको कुरा मात्र छ तर यहाँ बालबालिकाका बालखेलको शैली छ। युवायुवतीका फरक लिंगप्रतिको आकर्षण पनि छ। उनका यी गीतको लय, शिल्प र चेतना तथा दृष्टिबिन्दुको सिर्जनात्मक प्रवाह अपूर्व लाग्छ। उनका गीतले सुसेलेको देशभक्ति प्रकृति केन्द्रित मात्र छैन, नेपाली मन र मुटुसँग देशको माटोलाई घोलिएको छ। जस्तै : नेपाली हामी रहौंला कहाँ नेपालै नरहेउचाइ हाम्रो चुलिन्छ कहाँ हिमालै नरहे। (किन्नर किन्नरी)यस गीतमा प्रकृति र मनको अन्तर्घुलन देख्न सकिन्छ। उनका झमझम पानी पर्यो असारको रात, गाउँछ गीत नेपाली, फूलको थुंगा बगेर गयो, आजै र राति के देखें सपना, तिर्खाकी पानी, सारंगी त रेटे पनि, उनको प्रीति पहिले हो किजस्ता गीतहरू निकै चर्चित छन्। प्राय: नेपालीका मन मनमा रुझेबिझेका गीत हुन्। उनी नेपाली गीति सिर्जन परम्परामा बिर्सन नसकिने केन्द्रीय प्रतिभा हुन्। कवि एवं काव्यकार घिमिरेमाधव घिमिरे नेपाली कविता परम्परामा विशिष्ट कविका रूपमा परिचित छन्। उनको यही प्रतिभालाई राष्ट्रले राष्ट्रकविका रूपमा आदर गर्यो। उनी मूलत: स्वच्छन्दतावादी भावधारा र परिष्कारवादीशास्त्रीयतावादी शैलीबाट विशिष्ट कवि प्रतिभाका रूपमा स्थापित गर्यो। कविताका विचारगत चिन्तनगत विविध पक्षहरू हुन्छन्। कविताको कलाकै मूलबाटोको कोणबाट हेर्दा घिमिरे नै नेपाली साहित्यका विशिष्ट कला शिल्पी हुन्। उनी लक्ष्मीप्रसाद देवकोटाका पनि र भानुभक्त र लेखनाथ पौडेलका पनि उत्तराधिकारी हुन्। आफ्नो समयभरि आफैसँगको प्रतिस्पर्धामा विजयी प्रतिभा हुन्। राष्ट्रकवि माधव घिमिरे भन्नेबित्तिाकै एक विशिष्ट प्रतिभाको चित्र आँखा अगाडि आउँछ। नेपाली साहित्य परम्परामा राष्ट्रकविका रूपमा सुरपरिचित अनुहार अब स्मृतिमा मात्र छ। उनको परिचय कवि, बालसाहित्यकार, नाटककार, निबन्धकार, आख्यानका (कथाकार), प्राज्ञ, शिक्षासेवी, सञ्चारकर्मी आदि बहुमुखी किसिमको छ। घिमिरेको कविता यात्राको उपल्लो उपलब्धि चैतवैशाख (२०६९) हो। यस कृतिमा ८४ वटा कविता छन्। यीमध्ये ११ वटा विभिन्न वैदिक ऋचाहरूका भावानुवादका रूपमा छन्। बाँकी सबै कविता मौलिक विषयवस्तुमा आधारित अधिकांश पत्रपत्रिका र पाठ्यपुस्तकमा समेत प्रकाशित भइसकेका चर्चित कविताहरू छन्। यी कवितामा विभिन्न शास्त्रीय शार्दूलविक्रीडित, पृथ्वी, दु्रतविलम्बित, शिखरिणी, स्रग्धरा, मन्दाक्रान्ता, मालिनी, पञ्चचामर, उपजाति, अनुष्टुप, मात्रिक, वसन्ततिलकाजस्ता वर्णमात्रिक छन्द प्रयुक्त छन्। घिमिरे छोटा रचनामै जीवनजगत्का व्यापक क्षेत्रलाई अटाउने कवि हुन्। यस कृतिको मात्र सर्वेक्षण गर्दा पनि घटीमा पृथ्वी छन्दका तीन श्लोकदेखि बढीमा उपजाति छन्दका ९१ श्लोक छन्। जम्मा ८४ मध्ये उपजातिका २२, शार्दूलविक्रीडितका २१ र मन्दाक्रान्ताका १५ कविता समेटिएका छन्। पृथ्वी, दु्रतविलम्बित, स्रग्धरा र मालिनीका एकएक श्लोक मात्र छन्। घिमिरेका राष्ट्रिय झन्डा, कलमवीर, वैशाख, नवयुवक, चरीलमिनी, कालीगण्डकी, गाली गर्दैन सारंगी, दुलही हिमाल : कञ्चनजंघा जस्ता समय समयमा पुरस्कृत भएका र विभिन्न पाठ्यपुस्तकमा रहेका चर्चित कविता यसै संग्रहमा छन्। संख्यात्मक रूपमा शार्दूलविक्रीडित, उपजाति, अनुष्टुप आदिमा उनको शिल्प सामथ्र्य बढी देखिन्छ, यद्यपि उनको प्रिय छन्द मन्दाक्रान्ता देखिन्छ : आई कैल्यै पनि नसकिने चैतवैशाख मेरालाई कैल्यै पनि नसकिने प्रीति नौलाख मेरा ! (चैतवैशाख) घिमिरेका चर्चित कविताहरू मन्दाक्रान्ता छन्दमै संरचित छन्। उनको अर्को चर्चित कविता यसरी मन्दाक्रान्ता छन्दमै बगेको छ :मैले हेरे पनि नजरले दाग मेरो नलाग्नेमैले भोगे पनि हृदयले भाग मेरो नलाग्नेओहो यौटा कुसुम पनि यो जिउँदो ज्योति जस्तोकस्तो मीठो अनुभव भनूँ या भनूँ प्रीति जस्तो !(दुलही हिमाल : कञ्चनजंघा, चैतवैशाख) शास्त्रीय छन्दलाई भानुभक्तले झैं लोकभावानुकूल सहज र सरस बनाउँदै अघि बढ्नु घिमिरेको विशेष लय सामथ्र्य देखिन्छ। उनी भानुभक्त र लेखनाथ परम्पराका उत्कृष्ट प्रतिभा हुन्, अर्थात् यौटै सानो सरल कृतिमा पूर्ण संसार दिने कवि हुन्। उनले आफ्ना फुटकर कविता र काव्य रचनामा पनि यही सानो सरल कृतिमा पूर्ण संसार अटाउने प्रयास गरेका छन्। घिमिरेको कवि व्यक्तित्वले एक श्लोके मुक्तक रूपदेखि फुटकर कविता र खण्डकाव्यसम्मको यात्रा तय गरेको छ। उनले लेखिरहेको ऋतम्भरा महाकाव्य जीवनकालमा सार्वजनिक हुन सकेन। त्यस कृतिलाई कविता र शास्त्र पनि बुझ्ने प्रतिभाबाट सम्पादन गरेर सार्वजनिक गर्न सके नेपाली साहित्यमा नयाँ उपलब्धि हुनेछ। घिमिरेका सबै काव्य खण्डकाव्य नेपाली कविताको मझौलो स्वरूप सिर्जना परम्परामा उल्लेख्य छन्। गौरी, राजेश्वरी, राष्ट्रनिर्माता, इन्द्रकुमारी आदि उनका काव्यका रूपमा उल्लेख्य छन्। उक्त काव्यहरूसँगै राजेश्वरी कृतिमा समेटिएको पापिनी आमा, राष्ट्रनिर्मातामा समेटिएको धर्तीमाता इन्द्रकुमारीमा समेटिएको गौथली र गजधम्बे आदि पनि त्यत्तिकै चर्चित छन्। यी काव्यका विषयमा अनेक अध्ययन अनुसन्धान भएका छन्। धेरै त विद्यावारिधि शोध नै भइसकेका छन्। नाटककार घिमिरे साहित्य यात्राका पछिल्लो चरणमा उनको लेखन नेपाली नाट्यजगत्का लागि वरदान सावित भएको छ। उनले काव्ययात्राको उत्तरार्धतिर गीतिनाट्य लेखनमा कलम जमाए। नाट्य प्रतिभाको पूर्वचेष्टा २०१७२०१८ देखि नै आरम्भ भए पनि तीसको दसकदेखि यस विधामा कलम जमाए। शकुन्तला (२०३८), मालती मंगले (२०३९), विषकन्या (२०५०), अश्वत्थामा (२०५३), हिमालपारि हिमालवारि (२०५४), देउकी (२०५५) र बालकुमारी (२०६१) उनका नाटककार व्यक्तित्वलाई चिनाउने कृति हुन्। उनका प्राय: गीतिनाटक प्रकाशित हुनुका साथै प्रदर्शन पनि भइसकेका छन्। गीतिनाटकमा उनले इतिहास, पुराण र लोकमिथकका साथै सामाजिक सांस्कृतिक समस्यालाई उजागर गरेका छन्। उनको शकुन्तला गीतिनाटक महाभारतको शकुन्तलोपाख्यानबाट कथावस्तु लिइएको दुष्यन्त र शकुन्तलाको प्रेमकथामा आधारित शृंगार रसप्रधान कृति हो। यस कृतिको मञ्चनको सफलताबाटै घिमिरे गीतिनाटकका क्षेत्रमा आकर्षित बन्दै अर्को चर्चित नाटकमालती मंगले र अरू नाटक रचना गरेका हुन्। मालतीमंगले लोककाव्य र इतिहासमा आधारित शृंगार रसप्रधान कृति हो। यस कृतिले दासप्रथाको अन्त्य हुनुपर्छ भन्ने सन्देश प्रवाह गरेको छ। पौराणिक विषयवस्तुमा आधारित अश्वत्थामाको प्रकाशनबाट अन्तर्राष्ट्रिय क्षेत्रमा समेत उनको ख्याति फैलिएको छ। घिमिरेको हिमालपारि हिमालवारि मनाङ जिल्लामा प्रचलित लोकमिथकमा आधारित छ भने देउकी सामाजिक एवं सांस्कृतिक विषयवस्तुमा आधारित वात्सल्य रसप्रधान गीतिनाटक हो। यस नाटकले नेपालको सुदूर पश्चिमका केही जिल्लामा परम्पराका रूपमा चल्दै आएको रुढिग्रस्त देउकी प्रथालाई विषयवस्तुको रूपमा ग्रहण गरेको छ। बालकुमारी गीतिनाटकले विधवाहरूको पुनर्विवाह हुनुपर्ने सन्देश बोकेको छ। यी नाटक मञ्चनीय र बहुमुखी जीवनचेतनाका साथ कालिदासका जस्तै उच्च कविताकलासम्पन्न देखिन्छन्। समापनराष्ट्रकविका सिर्जनात्मक व्यक्तित्व कवि, गीतकार, बालसाहित्यकार, निबन्धकार, कथाकार र नाटककारका रूपमा छ। उनका यी व्यक्तित्वहरूले उनलाई नेपाली साहित्यका विकासमा निबन्ध, आख्यान, कविता र नाटक जस्ता चारवटै सिर्जनात्मक विधामा कलम चलाउने बहुमुखी व्यक्तित्वका रूपमा चिनाउँछ। यी बहुमुखी व्यक्तित्वमध्ये उनी कवि र नाटककारका रूपमा परिचित छन्। उनको नाटककार व्यक्तित्व पनि कवि व्यक्तित्वकै विस्तारका रूपमा देखिन्छ। कृतिको वस्तुगत मूल्यांकनबाट मात्रै उनको बहुमुखी व्यक्तित्वको सही मूल्यांकन गर्न सकिन्छ। नलेखेका र नछोएका विषयबाट उनको आलोचना गर्नुको कुनै अर्थ छैन। उनले जुन विषयवस्तु र विचार प्रवाह गरे र त्यसमा कति कलात्मक रूपमा प्रस्तुत हुन सके भनेर हेर्दा साहित्यिक व्यक्तित्व बहुमुखी र आफ्नै प्रतिस्पर्धाको अपूर्व उचाइमा देखिन्छ।"
राष्ट्रका अलौकिक नक्षत्र,"आमालाई रिंगेर कान्ति दिलको संसार जो घेर्दथी गौरी खण्डकाव्यको यो श्लोकमध्येकी एक पात्र म स्वयम्। अचम्म लाग्छ कि यी श्लोक पढ्दा भावविभोर हुन्छु। म सोच्छु, बुबाले यी श्लोक लेखिरहँदा एक हातले मुटु थामेर, अर्को हातले कलम आँसुमा चोबेर लेख्नुभयो होला ! हुन त यस्तो दैवी चोट अरूलाई पनि पर्छ। तर बुबाले गौरीलाई सबैको साझा कहानी बनाउनु भयो। बुबा नै पनि अढाई वर्षको दुधे बालकमा आमाको स्वर्गवास भएर टुहुरो हुनुभयो। मातृवियोग, पत्नीवियोगले गर्दा पनि बुबालाई परिवारको अति नै महत्व थियो। त्यसमाथि छोराछोरीको माया त अनुकरणीय नै थियो। बुबाका अनुकरणीय आचरण त अरू पनि कति छन् कति। उहाँ जस्तोसुकै परिस्थिति आइपरे पनि त्यसलाई आत्मसात् गर्न सक्नुहुन्थ्यो। अनि भन्नुहुन्थ्यो, दु:ख नपरी मानिसमानिस बन्दैन। सुन पनि त आगोमा नखारी नम्बरी सुन बन्दैन। तर दु:ख भन्नाले दैवी चोट चाहिँ होइन। बुबाको साधनारत जीवनलाई हेर्दा म संस्कृतको नीतिशतकको एउटा श्लोक सम्झन्छु : प्रारब्भ्यते न खलु विघ्न भय न नीचैप्रारभ्य विघ्न विहता विरमन्ति मध्यात्विघ्नै पुन: पुन: रपि प्रतिहन्यमानाप्रारभ्य मुत्तमजना नपरि त्यजन्ति यो श्लोकको भावार्थ के हो भने एकथरि मानिस (अधम खालका) बिघ्न बाधा आइपर्छ भनेर कामै थाल्दैनन्। मध्यम खालका मानिस चाहिं काम त थाल्छन्, तर बिघ्न आइपरेपछि बिचमै छोड्छन्। तर उत्तम खालका मानिस चाहिँ जति नै बिघ्न बाधा आइपरे पनि थालेको काम पूरा नगरी छोड्दैनन्। वास्तवमा बुवाको बानी पनि त्यस्तै हो। आफूलाई चित्त नबुझेसम्म कतिवटा रचना त बिगारेर बनाउनु हुन्थ्यो। अनि आमा, छोराछोरीलाई सुनाएर भन्नुहुन्थ्यो, तिमीहरू नै मेरो रचनाका पहिलो समीक्षक हौ। कविता लेख्न लाग्दा बुबालाई शान्त वातावरण चाहिने, खल्बलमा त लेख्नै नसक्ने। हामी छोराछोरी पनि बिना चर्को आवाज शान्त रूपमा बस्न अभ्यस्त भइसकेका थियौं। यो सब वाताबरण बनाउने श्रेय चाहिँ आमाको हो। कविता लेख्न छोडेको बेलामा छोराछोरीलाई वरपर राखेर रमाइलो गर्नुहुन्थ्यो। यस्तो बेला खासगरी चाडबाडमा रमाइलो हुने गथ्र्यो। कहिले त यसरी रमाइलो गर्दागर्दै पनि कविता स्फुरण भयो भने आफ्नै काव्यलोकमा रमाउनु हुन्थ्यो। फेरि कविता समय तालिका मिलाएर पनि त लेखिन्नँ। बुबाले कविता लेख्न लाग्दा किताब, कापी वरपर फिंजिएका हुन्थे। मलाई त बुबा सबैलाई शितलता दिन वरपिपलकोे शीतल चौतारीजस्तो लाग्छ। भनिन्छ, कविहरूको अन्तिम चाहना भनेको ऋषित्व प्राप्ति हो, बुबामा पनि ऋषित्वपन थियो। तिनलाई लेखिसकेपछि मात्र थन्क्याउनु हुन्थ्यो। यस सम्बन्धमा एउटा प्रसंग उल्लेख गर्छु। धेरै अगाडिको कुरा हो, त्यस्तै एघार, बाह्र वर्षकी थिएँ होला। बुबा अफिस जानुभएको थियो, उहाँको कोठामा गएँ। बुबा आफू सुत्ने कोठामा बसेर लेख्नु हुन्थ्यो। कोठामा लेख्दै गरेका कापीका पानाहरू फिजिएका थिए। मैले ती सबैलाई मिलाएर एक ठाउमा राखें। अनि राम्रो काम गरें भनेर आमालाई देखाएँ। ओहो ! तैंले त बर्बाद गरिस् के लेख्नुभएको थियो, कता कता राख्नुभएको थियो ? भन्दै आमाले त चिन्ता पो मान्नुभयो। बुबाले के भन्नु हुन्छ भनेर डर पनि भयो। एकछिन पछि बुबा आएर कसको काम हो यो ? सब बर्बाद गरेछन् भन्नुभयो। अनि दंग पर्दै मैले हो, सबै कापीहरू छरिएको रहेछ मिलाइदिएको नि बुबा। राम्रो गरिनँ त मैले ? भन्दै सुनाएँ। बुबा त केही बोल्नु भएन, मेरो मुखमा एकोहोरो मात्र हेरिरहनु भयो। गाली पनि गर्नु भएन। पछि पछि यही कुरा गर्दा बुबा हाँस्नुहुन्थ्यो। बुबा आफू साधनामा तल्लीन हुने मान्छे। हामीलाई पनि सधैं समय खेर नफाल, केही न केही गरिरहनु पर्छ भन्ने बुबा। उहाँ बिरामीबाट केही आराम भए मात्र पनि केही लेखिहाल्ने। एक दुई दिन बिराएर बुबालाई भेट्न जान्थें। त्यो बेला मलाई आफूले लेखेका कविता सुनाएर त्यसको भाव भन्न लगाउने, मिल्यो भने क्याबात् ! भन्दै पिठ्यूमा धाप मार्ने। नभए मात्र बुबा आफैं बताउनु हुन्थ्यो। बुबाले मलाई आईए र बीए पढ्दा संस्कृत साहित्यका शाकुन्तल, स्वप्न वा सवदत्ता आफैंले पढाउनु भयो। यसले गर्दा संस्कृतमा थोरै मात्र भए पनि रस बस्यो।जे गर्दछौ यज्ञ र अर्चना होस्र जिन्दगी पावन प्रार्थना होस् मलाई त बुबा सबैलाई शितलता दिन वरपिपलकोे शीतल चौतारीजस्तो लाग्छ। भनिन्छ, कविहरूको अन्तिम चाहना भनेको ऋषित्व प्राप्ति हो, बुबामा पनि ऋषित्वपन थियो। ओहो ! अब त दिन र महिना गन्दा गन्दै बुबाको स्वर्गवास भएको पनि एक वर्ष भयो। हामी परिवारका आधारस्तम्भ, सर्वस्व या जे भनौं, साहित्य जगत्का अनि राष्ट्रका अलौकिक नत्र पिता ! हजुरलाई अश्रुपूर्ण वन्दना। लेखिका राष्ट्रकविकी छोरी हुन् ।"
जहाँ थुम्काथुम्कामा स्वर्गको आभास छ,"बेलायती नागरिक एन्डी कुपल्यान्डले १४ वर्ष ताप्लेजुङमा बिताए। यो अवधिमा उनले नेपालमा प्रमुख पर्यटकीय स्थलहरूको भ्रमण गरे। सगरमाथा, अन्नपूर्ण, मनाङ, डोल्पा, मकालु क्षेत्र पुगे। २०७६ सालमा स्वदेश फर्कनुअघिको कुराकानीमा उनले भनेका थिए, नेपालका धेरै ठाउँ घुमें, सबै सुन्दर छन्। त्यसमा पनि कञ्चनजंघा आधार शिविरको घुन्सा सबैभन्दा राम्रो लाग्यो, बेलायत पुगेर पनि घुन्सा सम्झिइरहनेछु। घुन्सा राम्रो लागेकै कारण उनी १६ पटक कञ्चनजंघा आधार शिविरको भ्रमणमा गए। सय बढी आफ्ना देशमा साथी र आफन्तलाई सो क्षेत्र घुमाए। कुपल्याण्डले औधि मन पराएको घुन्सा चारैतिर पहाडले घेरिएको सुन्दर उपत्यका हो। बिचको सम्म फाँटमा ४० परिवार शेर्पा समुदायका मानिसको बसोबास छ। छात्रावाससहितको विद्यालय छ। सामुदायिक स्वास्थ्य इकाई छ, जहाँबाट स्थानीयले प्रसुती सेवा समेत पाउँछन्। कञ्चनजंघा हिमाल जाने दुई वटा बाटो यहाँबाट छुट्छन्। हजारे ओडार, खम्बाचेन, लोनाकहुँदै तीन दिनमा उत्तरी आधार शिविर पुग्न सकिन्छ। सेलेले, चैइराम राम्जेर हुँदै दक्षिणी आधार शिविर ओक्ताङ। फक्ताङलुङ गाउँपालिका ६ मा पर्ने घुन्सा पुग्न ताप्लेजुङ सदरमुकाम फुङलिङबाट तीन दिन लाग्छ। पहिलो दिन सेकाथुमसम्म ट्याक्सीमा। त्यसपछि दुई दिन पैदल जानुपर्छ। बडेमानको पहाडबिचमा मुस्किलले बनाइएको बाटो। शिरको टोपी नै झर्लाजस्तो गरी हेर्दा मात्रै आकाश देखिन्छ। हरेक पहाडका कापबाट झरेना झरना। खहरे खोल्सी झैं गडगडाउँदै बगेको घुन्सा खोलाका छाँगाहरू। ठाउँठाउँमा देखिने रेडपाण्डा र उच्च हिमाली वनको दृश्यले बाटो कटेको पत्तै हुँदैन। सेकाथुमबाट उकालो लागेका जोकोहीले पनि घुसा पनि यस्तै जंगलबिचको पाखामा रहेको गाउँ होला ! कसरी वास बस्ने ! के खाने होला ! तर जब उनीहरू प्रकृतिक रूपमै ढुंगाले बनेको फलेको गेट छिर्छन्। यस्ता अनुमान गलत सावित हुन्छ। खोला किनारको समथर भूभागमा बनाइएका परम्गरागत, मौलिक र कलात्मक घर। ती घर आफैंमा होटल हुन्। घरको सजावट, विश्रामस्थल, सेवा सुविधा दोख्दा कुनै तारे होटलभन्दा कम्ति लाग्दैन। इलामका सुदिप श्रेष्ठ भन्छन्, सहर बजारभन्दा धेरै टाढा यति आकर्षक गाउँ होला भन्ने मैले सोचेकै थिइनँ, पहिलो पटक घुन्सा टेक्दा काठमाडांैको ठमेल, पोखराको लेकसाइड पुगेझैं लाग्यो। स्थानीयको मुख्य पेशा पशुपालन र पर्यटन हो। आलु फल्छ। खर्कमा गोठ राखेर याक, चौंरी र गाई पाल्ने गरिन्छ। तर, पछिल्लो समय भने पशुपालन गर्ने घटेका छन्। प्रत्येक घरको गोठ रहेकोमा अहिले आधा दर्जनले मात्रै याक चौंरी पालेका छन्। होटल व्यावसाय गर्ने र पर्यटनमा लाग्ने बढेका छन्। करोडौं लगानी गरेर सुविधासम्पन्न होटल बनाएका छन्। यहाँ जाने पदमार्ग पनि सजिलो बन्दैछ। जसले गर्दा आन्तरिक र बाह्य पर्यटक बढ्दो क्रममा छन्। कोरोनाकाल सुरु भएपछि आन्तरिक पर्यटक बढेको होटल व्यवसायी धार्के शेर्पा बताउँछन्। भन्छन्, स्वदेशी पर्यटकको आगमनले केही राहत दिए पनि त्यो पर्याप्त छैन, विदेशी नआएसम्म पर्यटन चलायमा हुँदैन। बुढापाका भने नयाँ पुस्ताले पशुपालन छोडेको देखेर चिन्तित छन्। पुख्र्यौली पेशा जोगियोस् भन्ने उनीहरूलाई लागेको छ। कञ्चनजंघा संरक्षण क्षेत्र व्यवस्थापन परिषद्ले पनि शेर्पाहरूको मौलिकता जोगाउन काम गरिरहेको छ। हिमाल हेर्न आउने पर्यटकलाई गोठ, याकचौंरी पालन, स्याब्रु नाच, परम्परागत भेषभूषा, धुञ्ज्याङ देखाएर पनि लोभ्याउन सकिने गरी काम भइरहेको परिषद्का अध्यक्ष खगेन्द्र फेम्बो लिम्बु बताउँछन्। नेपालमा पहिलो पल्ट सन् १८४८ मा यही क्षेत्रबाट आलु भित्रिएको इतिहास छ। भूगोलविद् डा हर्क गुरुङले २०५७ सालमा तमु बौद्ध सेवा समितिले आयोजना गरेको कार्यक्रममा बेलायतका वनस्पति विज्ञ जोसेफ डाल्टन हुकर हिमाली क्षेत्रको वनस्पतिको अध्ययन गर्न सिक्किम हँुदै कञ्चनजंघा क्षेत्र प्रवेश गर्दा आलु लिएर आएको बताएका थिए। ३ हजार ४ सय १२ मिटर उचाईको घुन्सामा फलेको आलु स्वादिष्ट मानिन्छ। लेलेप, तापेथोक, इखावु लिङखिमबाट अन्न लिएर यहाँ आलु साट्न जाने चलन छ। डा गुरुङको यही ठाउँमा हेलिकप्टर दुर्घटनामा परी २०६३ असोज ६ गते मृत्यु भयो। कञ्चनजंघा संरक्षण क्षेत्र संरक्षणको जिम्मा स्थानीयलाई हस्तान्तरण गरेर फर्कने क्रममा घुन्सा नजिकको फले पहाडमा हेलिकोप्टर ठोक्किँदा २४ जना संरक्षणविद् तथा उच्चपदस्थ अधिकारीले ज्यानसमेत गुमाएका थिए। घुन्सालाई सरकारले पर्यटकीय गन्तव्य घोषणा गरी नमुना गाउँसमेत बनाउने भनेको छ। घुन्सा हुँदै विश्वको तेस्रो अग्लो हिमाल कञ्चनजंघासहित ८ हजार मिटरभन्दा अग्ला यालुङ काङ (८,५०५ मिटर), कञ्चनजंघा साउथ (८,४७६ मिटर), कञ्चनजंगा सेन्ट्रल (८,४७३ मिटर, ल्होत्से मिडिल (८,४१० मिटर) र यालुङ काङ बेस्ट (८,०७७ मिटर) पुग्न सकिन्छ। १९९० सालको दशकमा किराँत धर्मगुरू फाल्गुनन्द लिङदेनले फक्ताङलुङ (कुम्भकर्ण) हिमालको काखमा तपस्या गरेका थिए। किराँतीहरू उक्त ठाउँलाई पवित्र भूमि मानेर पूजा गर्छन्। त्यहाँ पुने बाटो पनि यही हो। घुन्सा आसपासको संरक्षित वन कालो भालु, रातो पाण्डा, कस्तुरी मृग, हिउँ चितुवाको वासस्थान हो। बहुमूल्य जडीबुटी पनि यहाँ पाइन्छ। त्यसैले पनि यो क्षेत्र विश्वभरका पर्यटक र संरक्षणकर्मीको ध्यान जान थालेको स्थानीय टासी तेञ्जिङ शेर्पाको भनाइ छ। कञ्चनजंघा दुईवटा आधार शिविर भएको नेपालकै एक मात्र हिमाल हो। दुई ठूला छिमेकी मुलुकको सीमा क्षेत्रलाई छुने पदमार्ग हो। नजिकै चीन र भारतको सीमा पर्छ। चीनको नाका टिपतालासम्म जोड्न तमोर करिडोर सडक निर्माण भइरहेको छ। सरकारले चालु आर्थिक वर्षको बजेटमा यो नाका सञ्चालन गर्न पहल गर्ने उल्लेख छ। त्यसपछि चिनियाँ पर्यटकसमेत बढ्ने शेर्पाले बताए।"
खण्डकाव्यको ध्वनि,"गाली गर्दैन सारङ्गी, झूटो बोल्दैन बाँसुरी प्रकृतिसापेक्ष जीवनदर्शनको अत्यन्तमोहक दृष्टान्तसहितको प्रेरणादायी सन्देश प्रस्तुत गर्ने माथिको कवितांशको भावगत र शिल्पगत सौन्दर्यले राष्ट्रकवि माधव घिमिरेको काव्यगत उच्च सौन्दर्य प्राप्तिलाई सुन्दर र घनीभूत रूपमा प्रस्तुत गरेको बोध हुन्छ। अत्यन्त गहन र सुन्दर कवित्व सरल र सरस भाषामा निर्माण गर्न सक्ने घिमिरेको कलाले महाकवि कालीदासको स्मरण हुने गर्छ। जटिल शब्दशैलीको विन्यासबाट गहनता प्रस्तुत गर्नुभन्दा सरल र संक्षिप्त प्रस्तुतिबाट गम्भीर जीवनदर्शन प्रदर्शित गर्न सक्नु नै उच्च सिद्धि मानिन्छ। राष्ट्रकवि घिमिरेले त्यो सिद्धि प्राप्त गरेका छन्। उनका गीत, कविता, खण्डकाव्य र गीतिनाटकको अध्ययन मननबाट सो कुराको पुष्टि हुन्छ। भाषामा कवित्वगत आकर्षक कला निर्माण गर्नु कविस्रष्टाको दक्षता हो। प्रतिभागत क्षमताले त्यो कलालाई सहज रूपमा प्राप्त गर्ने सफलता हासिल गर्दछ। घिमिरेले लोक र शास्त्रीय धारको सुन्दर समीकरण गर्ने उच्च सफलता प्राप्त गरे। कवि तीर्थराज (उपदेश मञ्जरी), आदिकवि भानुभक्त (रामायण), कविशिरोमणि लेखनाथ, महाकवि देवकोटाजस्ता नेपाली काव्य शिखर व्यक्तित्व तथा महाकवि कालीदास (संस्कृत) र भारतीय कवि रवीन्द्रनाथ (बंगाली) को विश्व कवित्वको महनीय आकर्षण र उचाइलाई आत्मसात् गर्ने विशिष्ट सौभाग्य पनि प्राप्त गरे। कवित्व चेतनालाई सौन्दर्यपूर्ण ढंगमा आत्मसात् गरी नवनिर्माणका क्रममा लोक र शास्त्रीय कवित्व सत्ताको सहज अनुकरण गरेर मौलिक, रोचक, प्राकृत, सन्देशमूलक, सरस कवित्व नेपाली काव्य जगत्मा सुम्पिने विशिष्ट सफलताप्राप्त गरेकै कारण घिमिरेको कवित्वकला सदा सर्वदा नवीन र आकर्षक बनिरह्यो। वैराग्यभाव (नवमञ्जरी) बाट प्रारम्भ भएको उनको कवित्व सृजना मानवीय अमर प्रेमभाव, राष्ट्रभक्ति र न्यायपूर्ण विश्व मानवतावादतर्फको आकर्षणमा केन्द्रित रहेर आदर्श र सुखी मानव जीवनको परिकल्पनामा निरन्तर सुसाइरह्यो। उनी आदर्श जीवनवादी कवि हुन्। नेपाली प्रकृति, संस्कृति र सभ्यताको गौरवगान गरिरहनु माधव घिमिरेको कविताकाव्य सृजनको महत्वपूर्ण विशेषता हो। उनको कवित्व मूलत: करुण, वीर र शृंगार रसकै त्रिवेणीमा प्रवाहित रहेको पाइन्छ। गौरी खण्डकाव्यमा मानव नियतिको सुन्दर व्याख्या साथ शोक भाव वा करुण रसको व्यापकता प्राप्त हुन्छ। पत्नीवियोगको उपजका रूपमा रहेको गौरी पढ्ने प्रत्येकजसो पाठकको मनोदशा विचलित हुने गर्दछ। राजेश्वरी खण्डकाव्यमा रानी राजेश्वरीलाई जबर्जस्ती चिता चढाएको ऐतिहासिक घटनाक्रमलाई काव्यात्मकता प्रदान गर्दै मानवताको अझ खासगरी मानिसको बाँच्न पाउने अधिकारको सुनिश्चितताको कामना गरिएको छ। यो पनि करुण रसकै खण्डकाव्य हो अनि काव्यगत सौन्दर्यका दृष्टिले राजेश्वरी सर्वोपरि छ। पापिनीआमामा एकल महिलाको सन्दर्भमा विवाहको आवश्यकता दर्साइएको छ । राष्ट्रनिर्मातामा राष्ट्रिय अखण्डताको अपरिहार्यता प्रस्तुत गरिएको छ। वीर रसोन्मुख यस खण्डकाव्यले राष्ट्रप्रेमको भावलाई तीव्रता साथ प्रस्तुत गरेको पाइन्छ। धर्ती मातामा पृथ्वी र त्यसका सापेक्षतामा मातृभूमि नेपाल र प्रकृतिको गुणगान वा महत्ता बताइएको छ। नयाँ नेपाल गीतिकाव्यमा नेपालको एकीकरण, प्रजातन्त्र प्राप्ति र नवनिर्माणको विषयलाई प्रस्तुत गरिएको छ। इन्द्रकुमारी खण्डकाव्यमा पृथ्वीनारायण शाहकी जेठी रानी इन्द्रकुमारीको मनोदशाको चित्रण छ। गौंथली रगजधम्मे तथा बोराको परदामा सामाजिक विषयलाई प्रस्तुत गरिएको छ। घिमिरेका नौवटा खण्डकाव्य खासगरी पौराणिकप्राकृत, ऐतिहासिक र सामाजिक विषयवस्तुमा केन्द्रित रहेका छन्। उनका ऐतिहासिक खण्डकाव्य बढी सफल र सशक्त रहेको पाइन्छ। यिनमा रसभाव, अलंकार र जीवनदर्शनको उच्च संयोजन र सहजता भेटिन्छ। घिमिरेका नौमध्ये तीनवटा खण्डकाव्य लोकलयमा तथा छवटा खण्डकाव्य विविध शास्त्रीय लयछन्दमा संरचित छन्। दुवै प्रकारका लयविधानमा घिमिरेको उच्च कौशल प्रदर्शित छ। उनी सुप्रसिद्ध गीतकार पनि हुन्। किन्नर किन्नरी गीत संग्रहमा एक सय पचास गीत संकलित छन्। नेपाली प्रकृति र लोकसंस्कृतिका, जीवनका अनेक अनुभूति र विशेषतालाई अत्यन्त सरल तर आकर्षक भाषाशैलीमा उनले प्रस्तुत गरेको पाइन्छ। चैतवैशाख उनको प्रतिनिधि कविता संग्रह हो। यसमा उनका सबैजसो चर्चित कविताहरू संकलित छन्। लोकलयमा दार्शनिकता र शास्त्रीय लयमा लोक धुकधुकीलाई प्रस्तुत गर्न सक्ने दक्षता नै घिमिरेको कवित्वको उच्च सौन्दर्यगत प्राप्ति हो। परिष्कारवादी शैली र स्वच्छन्दतावादी भावधाराको समीकरणमा घिमिरे सफल बने। उनको कवित्वमा नेपालीपन र प्रकृतिको युगचेतना प्रतिविम्बित भएको पाउन सकिन्छ। सहज रसभाव र अलंकारका माध्यमबाट ध्वनिमय काव्य सृजना गर्नु घिमिरेको उच्च प्राप्ति हो। सर्वप्रथम राष्ट्रकवि माधव घिमिरेका विषयमा विद्यावारिधि (पिएचडी) सम्पन्न गर्ने सफलता प्राप्त गरें। माधव घिमिरेका खण्डकाव्यको ध्वनि तात्विक अध्ययन विषयक अनुसन्धानमा पूर्वोक्त नौवटा खण्डकाव्यको विश्लेषण गरिएको छ। पूर्वीय साहित्य शास्त्रीय (संस्कृत) परम्परामा नवौं शताब्दीमा आचार्य आनन्दवर्धनद्वारा प्रतिपादित ध्वनिसिद्धान्त एउटा महत्वपूर्ण र ओजस्वी काव्य सिद्धान्तका रूपमा प्रतिष्ठापित छ। यो निर्णयात्मक समालोचना सिद्धान्त हो। यसले काव्यकृतिको स्तर निर्धारण गरी त्यसको कोटि वा मूल्य तोक्ने काम गर्दछ। उच्च स्तरको काव्यकृतिलाई ध्वनिकाव्य को संज्ञा दिइन्छ। यसअन्तर्गत काव्यकृतिमा प्रस्तुत विषय सन्दर्भ, अलंकार तथा रसभावको विश्लेषण गरी स्तर तोक्ने कार्य गरिन्छ। अध्ययनका क्रममा मैले आश्रयगत, स्वरूपगत र कोटि निर्धारणगत आधार तयार गरी घिमिरेका खण्डकाव्यमा पद, पदावली, वाक्य, प्रकरण (अध्यायसर्ग) र प्रबन्धमा आश्रित ध्वनिको खोजीतथा स्वरूपगतआधारमा वस्तु (विषय) ध्वनि, अलङ्कार ध्वनिर रसध्वनिको विश्लेषण गरेर काव्यको कोटि (स्तर) तोक्ने कार्य गरें। ध्वनि भनेको कविता काव्य वा रचनाको आन्तरिक सौन्दर्य हो। यसअनुसार कलागत मूल्यका आधारमा राजेश्वरी, इन्द्रकुमारी र गौरी क्रमश: प्रथम, द्वितीय र तृतीय वरीयता क्रममा पर्ने र अन्य खण्डकाव्यको क्रम त्यसपछि रहने निष्कर्ष निकालें। काव्यात्मकता, नाटकीयता र आख्यानीकरणको विशिष्ट संयोजन हुँदा काव्यकृतिको स्तर बढ्न जान्छ। माधव घिमिरेको उच्च परिष्कार चेतनाले उच्च काव्यकला निर्माणमा महत्वपूर्ण भूमिका निर्वाह गरेको हो। परिष्कार चेतना भनेको नै सौन्दर्य चेतना हो। माधव घिमिरे उच्च सौन्दर्य चेतना भएका कविकाव्यकार हुन्। उनका सबैजसो काव्यकृति (कविता, गीत, खण्डकाव्य र गीतिनाटक) उच्च सौन्दर्य चेतनाकै प्रतिफल हुन्। त्यसो हुनाले माधव घिमिरेको सौन्दर्यपूर्ण काव्यसृजन नेपाली साहित्य जगत्कै उच्च प्राप्ति बन्न पुगेको पुष्टि हुन्छ।"
अलंकारका सर्वोत्कृष्ट प्रयोक्ता,"राष्ट्रकवि माधवप्रसाद घिमिरे विचारका दृष्टिले स्वच्छन्दतावादी कवि हुन् भने शैलीशिल्पका दृष्टिले परिष्कारवादी कवि हुन्। संस्कृतमा भामहको एउटा सुन्दर भनाइ छ, न कान्तमपि निर्भूषं विभाति वनिता मुखम्। अर्थात्, नारीको उज्यालो मुहारमा पनि साजसज्जाबिना चमत्कारपूर्ण सौन्दर्य झल्किँदैन। काव्य आफैंंमा सुन्दर सिर्जना हो तर त्यसभित्र कुँदिएको साजसज्जाले नै काव्यसौन्दर्यलाई अझै चमत्कृत तुल्याउने गर्छ। वस्तुत: साजसज्जायुक्त सिर्जना आफैंंमा सुन्दर, मनोहारी र प्रभावकारी मानिन्छ। राष्ट्रकवि माधव घिमिरे (१९७६२०७७) भित्रको कुशल काव्यशिल्पीद्वारा कुँदिएका अमर सिर्जनाहरू यस्तै साजसज्जाबाट अनुप्राणित छन्। दीर्घ साधना र बारम्बारको परिस्कारधर्मितासँगै उनका हरेक सिर्जनाहरूमा चमत्कारपूर्ण शिल्पसौन्दर्य स्वत: भरिँदै गएको छ, जसलाई आलंकारिक अभिव्यक्ति मान्न सकिन्छ। भनिन्छ, जुन कुरा प्रत्येक क्षण नयाँभन्दा नयाँ लागिरहन्छ, त्यही नै सौन्दर्य हो। साहित्यमा त्यसलाई झल्काउन अलंकारको सहयोग लिइन्छ। अलंकारकै माध्यमबाट सिर्जनात्मक सौन्दर्य झल्किने भएकाले कुशल स्रष्टाले स्वाभाविक रूपमा अलंकारहरू प्रयोग गर्छन्। सिर्जनाभित्र शिल्पसौन्दर्यलाई प्रभाव पार्ने तत्व भनेका शब्द र अर्थ हुन्। शब्दका तहमा सुललित पदपदावली वा अनुप्रासीयताजस्ता विषयहरू प्रमुख मानिन्छन्। त्यसैगरी अर्थका तहमा फरक फरक किसिमबाट व्यक्त हुने उक्तिवैचित्र्यजस्ता विषयहरू प्रमुख मानिन्छन्। तिनलाई उपमा, रूपक, उत्पेक्षा, अतिशयोक्ति, स्वभावोक्ति, दृष्टान्त आदि विभिन्न अलंकारका नामबाट व्याख्या गरिन्छ। राष्ट्रकविका सिर्जनाहरूमा यस्ता शब्द र अर्थका मध्यमबाट चमत्कारपूर्ण अभिव्यक्तिहरू स्वत:स्फूर्त रूपमा भएका छन्। गाउँछ गीत नेपाली, ज्योतिको पंख उचाली होस् कि आएर कैल्यै ऋतु सिद्धिँदैन, लाएर माया मुटु रित्तिँदैन जस्तो अभिव्यक्ति होस्। यी शब्द र अर्थ दुवै किसिमबाट चमत्कार सिर्जना भएका छन्। कतै गग र ललको आवृत्ति, कतै मम र ननको आवृत्ति, कतै प्रारम्भमा त कतै अन्त्यमा समान किसिमका वर्ण वा ध्वनिको आवृत्ति आदि आफैंमा चमत्कारपूर्ण अभिव्यक्ति बनेका छन्। न त ऋतुहरू आएर सिद्धिएका छन्, न त मायालु मुटुहरू माया लाएर रित्तिएका छन्। यहाँभन्दा सुन्दर एवम् अर्थपूर्ण अभिव्यक्तिहरू के हुन सक्लान् र ! यस्तैयस्ता शिल्पसौन्दर्यले भरिएका सिर्जना राष्ट्रकविका उपहारहरू हुन्। कुशल काव्यशिल्पीले सिर्जनाको कुनै पनि विन्दुमा दाग देखाउन चाहँदैन। अमिट दागलाई पनि कलात्मक सौन्दर्यले ढाकिदिन्छ। सम्भवत: राष्ट्रकविको सिर्जनात्मक कला यसैतर्फ केन्द्रित रहँदै आयो। त्यसैले उनले शब्दाडम्बरका माध्यमबाट न त भावना वा विचारलाई कुण्ठित तुल्याउने प्रयास गरे न त भावनाको गहिराइमा डुबुल्की मारिरहँदा शब्दसौन्दर्यलाई ओझेलमा पार्ने प्रयास गरे। उनको किन्नरकिन्नरीजस्तो सरलतम गीति संग्रह होस् वा गौरी, राजेश्वरी, इन्द्रकुमारी, राष्ट्रनिर्माताजस्ता उच्चस्तरीय काव्य हुन्; ती सबैमा भावना र शिल्पको सुन्दर संयोजन देखापर्छ। अथवा, उनका चैत्रवैशाखजस्तो कविता संग्रह र मालतीमंगले, अश्वत्थामा, हिमालपारिहिमालवारिजस्ता अनेकौं गीतिनाटकहरू वैचारिक तथा शैल्पिक सौन्दर्यबाट ओतप्रोत बनेका छन्। त्यस्तै नेपाली हामी रहौंला कहाँ नेपालै नरहे भन्ने यो गीतको अंश हो भने कहाँ छ मृत्युञ्जयलाई मृत्यु भन्ने यो खण्डकाव्यको अंश हो। दुवैमा जति शैल्पिक सरलता देखिन्छ त्यति नै वैचारिक गहनता पनि पाइन्छ। विस्तृत वा धेरै विषयवस्तुलाई संक्षिप्तताका साथ सूक्तिमयता प्रदान गर्न सक्नेहरू नै यस अवस्थामा पुग्छन्। त्यसैले राष्ट्रकविको एउटा सबल पक्षका रूपमा उनीभित्रको शैल्पिक सिद्धि अर्थात् आलंकारिक चेतना रहेको प्रस्ट हुन्छ। संस्कृत साहित्यमा कलिदासका सिर्जनाहरूलाई उपमामय मान्ने गरिन्छ भने नेपाली साहित्यमा राष्ट्रकविका सिर्जनाहरूलाई अतिशयोक्तिमय मान्न सकिन्छ। उपमा र अतिशयोक्ति दुवै अलंकारका भेद हुन् अनि दुवैलाई उपमेय र उपमानको सन्दर्भले जोड्ने गरेको हुन्छ। उपमामा उपमेय र उपमानका बिच सादृश्यको वर्णन गरिन्छ तर अतिशयोक्तिमा उपमेयलाई लुकाएर उपमानकै रूपमा वर्णन गरिन्छ। यो एक किसिमको अतिशय वा लोकोत्तर वर्णन पनि हो। कालिदासले रघुवंशमा पार्वती र परमेश्वरको वन्दना गरिरहँदा ती दुवैलाई बोली र अर्थजस्तै अभिन्न रहेको बताएका छन्। उपमाका दृष्टिले यस्तो सन्दर्भ निकै व्याख्येय छ। यस्ता कैयौं स्थानहरू छन् जहाँ कालिदासका उपमामय अभिव्यक्तिहरू पाइन्छन्। त्यस्तै राष्ट्रकविका सिर्जनाहरूमा उपमेयलाई लुकाउँदै उपमान मात्रको अतिशय लोकोत्तर वर्णनका कारण सिर्जनाका धेरैजसो अभिव्यक्तिहरू अतिशयोक्तिमय बनेका छन्। उदाहरणका लागि उनको पछिल्लो चरणमा प्रकाशित काव्य इन्द्रकुमारीभित्रका केही पंक्तिलाई हेर्न सकिन्छ : जा हे बादल ! गोर्खामा लैजा है, दिलको चिठीकतै गाजलले लेखी, कतै सिन्दूरले छिटी । (इन्द्रकुमारी, ६।१) आँसुका फूल लैजा हे, उचालेर रुमालमा अल्झेझै शीतका थोपा प्रातका तन्तुजालमा । (इन्द्रकुमारी, ६।३ यहाँ सुरुका दुई हरफलाई हेर्दा अतिशयोक्ति अलंकारका माध्यमबाट काव्यसौन्दर्यलाई स्वत: अभिवृद्धि गरिहेको देखिन्छ। भनिएको छ, हे बादल ! जा, दिलको चिठी कतै गाजलले लेखेर, कतै सिन्दूरले छिटेर गोर्खामा लैजा। वास्तवमा आकाशमा फैलिएको कालो बादलसँग चिठी लैजाने र दिलको चिठीलाई गाजलद्वारा लेखिने आदि कुराको खासै कुनै तथ्यपरक सम्बन्ध हुँदैन। तैपनि, कविले चमत्कारपूर्ण ढंगले सम्बन्ध स्थापित गराएका छन्। त्यसरी नै पछिल्ला दुई हरफहरूमा हे बादल ! आँसुका पूललाई रुमालमा उचालेर लैजा भनिरहँदा उपमेयका रूपमा रहेको आँसुका थोपालाई, उपमानका रूपमा रहेको पूलमै मात्र केन्द्रित गरेर चमत्कार सिर्जना गराएका छन्। यस्ता अनेकौं प्रसंगहरू छन् जहाँ कविले भावुक बन्दै अतिशयोक्तितुल्य विभिन्न किसिमका अभिव्यक्तिहरू दिएका छन्। यसरी हेर्दा कालिदासले जस्तै राष्ट्रकविले आलंकारिक अभिव्यक्तिका क्रममा एउटा विशिष्ट र पृथक् किसिमको उचाइ बनाएका छन्। वस्तुत: राष्ट्रकवि माधवप्रसाद घिमिरे विचारका दृष्टिले स्वच्छन्दतावादी कवि हुन् भने शैलीशिल्पका दृष्टिले परिष्कारवादी कवि हुन्। उनमा कुनै एक पक्षको मात्र आग्रह वा प्रवृत्ति छैन। दुवैलाई समन्वय गर्न सक्ने क्षमताका कारण उनका सिर्जनाहरू निकै लोकप्रिय बनेका हुन्। त्यसैले उनका सिर्जनाहरूमा जति अलंकार पाइन्छन् ती सबै स्वाभाविक र सौन्दर्योत्पादक बनेका छन्। उनी शब्दालंकार र अर्थालंकार दुवैको प्रयोगमा उत्तिकै सिद्ध प्रमाणित भएका छन्। माथि भनिएझैं अनुप्रासीयता उनको सबैभन्दा बढी शब्दालंकारगत चेतनाको उपलब्धि हो भने अतिशयोक्तिपूर्ण अभिव्यक्ति अर्थालंकार प्रयोगको सम्प्राप्ति हो। यसको अभिप्राय अन्य अलंकारको प्रयोगका दृष्टिले उनी कमजोर देखिन्छन् भन्ने होइन। उपमा, उत्प्रेक्षा र रूपकजस्ता अन्या अर्थालंकारहरूको प्रयोगका सन्दर्भमा समेत उनी निकै कुशल र अग्रणी पाइन्छन्। पद्यलयमा अनुप्रासीयतालाई प्राथमिकता दिनु स्वाभाविक नै मानिन्छ तर त्यसैभित्र विभिन्न किसिमका उपमेय, उपमान अथवा विम्बप्रतिविम्ब आदिको सान्दर्भिक प्रयोग गर्न सक्नु निकै ठुलो तपस्याको प्रतिफल हो। विचारलाई समेट्दा लय भङ्ग हुन सक्ने, लयलाई समेट्न खोज्दा विचार नअटाउने अनि विचार र लय दुवैलाई सन्तुलनमा राख्दा आलंकारिक चमत्कृति आउन नसक्नेजस्ता चुनौतीहरूलाई राष्ट्रकविले सहजै जितेका छन्। उनले जहाँ जहाँ जुन जुन विषयलाई साहित्यको जस्तो किसिमको विधाभित्र समेट्ने प्रयास गरेका छन् त्यहाँ कतै पनि आलंकारिक सौन्दर्यलाई निस्तेज हुन दिएका छैनन्। कालिदासकै जस्तो कल्पनाशीलता र आलंकारिक अभिव्यक्तिका दृष्टिले उनका कविता, गीत, काव्य, नाटक आदि विधागत पहिचानमूलक सिर्जनाहरू अमर बनेका छन्। माधव घिमिरेका खण्डकाव्यमा अलंकारयोजना शीर्षकको विद्यावारिधि शोधप्रबन्ध तयार गर्ने क्रममा २०५६ सालदेखि राष्ट्रकविज्यूसँग अन्तरंग शिष्य हुने अवसर पाएँ। मैले प्रस्तुत गरेको शोधप्रबन्ध अथवा त्यसमा आधारित भई प्रकाशन गरेका कृतिहरूको निष्कर्ष पनि राष्ट्रकविका हरेक सिर्जनात्मक अभिव्यक्तिलाई स्वाभाविक रूपमा प्रयोग भएका सुन्दर अलंकारहरूले सजाएका छन् भन्ने नै हो। अलंकारै कारण उनका रचनाहरू बोधगम्य बनेका छन् भने रसध्वनि आदिको अभिव्यक्तिका सन्दर्भमा तिनै अलंकारहरू निकै उपयोगी सिद्ध भएका छन्। यसर्थ, राष्ट्रकवि माधव घिमिरे संस्कृतको कालीदासीय परम्पराबाट प्रभावित नेपाली साहित्यका कुशल स्रष्टा मात्र होइनन्, आफ्ना काव्यहरूमा अतिशयोक्ति अलंकारका सर्वोत्कृष्ट प्रयोक्ता पनि हुन्। आलंकारिक चेतकै कारण पनि उनी अमर साहित्यकार बनेका छन्।"
चुनाव नजिकिँदै गर्दा मधेशमा के गर्दै छन् सिके राउत ?,"काठमाडौँ: विखण्डको बाटो रोज्दा सीके राउत कयौँ पटक जेल परे । देशद्रोहको मुद्दा खेपे । उनै 'देशद्रोही' मूलधारको राजनीतिमा आएको २९ महिना बित्दै छ। ६ जेठ २०७६ मा जनमत पार्टी दर्ता गराएर पार्टी अध्यक्ष भएका राउत कहाँ छन् र के गर्दै छन् ? मधेसलाई अलग देश बनाउने उद्देश्यबाट राजनीति सुरु गरेका राउत अहिले काठमाडौँले गर्ने चुनावमा सहभागी हुन चुनावी रणनीति बनाउँदै छन् भन्ने थाहा पाउँदा धेरैलाई आश्चर्य नै लाग्ला । अध्यक्ष राउत पछिल्लो समय मधेशका जिल्लाहरुमा पार्टीको संगठ निर्माण गरिहेका छन् । उनी प्रदेश २ को अस्थायी राजधानी जनकपुरधाममा छन् । विशेषगरी उनी आगामी चुनावी रणनीति बनाइरहेका छन् । मधेशवादी दलहरुको कमजोरीलाई विश्लेषण गरिरहेका छन् । र दलका गतिविधीलाई केलाईरहेका छन् । झापादेखि बर्दियासम्मका १८ जिल्लामा उनले पार्टीको वडा तथा पालिकास्तरको अधिवेश गरी धमाधम नेतृत्व छनोट गरिरहेका छन् । आगामी चुनावका लागि हामी भुइँ तहसम्म पार्टीको संगठन निर्माणमा खटिएका छौँ,जनमत पार्टीकी केन्द्रीय सचिव अनिता देवी साहले भनिन्,तराईका १८ जिल्लामा हाम्रो पाटीको संगठन निर्माण भइसकेको छ । देशमा अझै पनि जनताको राज्य नआएको भन्दै भोटका लागि मात्रै जनतालाई प्रयोग गरेको तर विकास नदिएको बताइन् । जनतालाई अहिलेसम्म भोटका लागि मात्रै प्रयोग गरियो । उनीहरुको गाउँमा विकास अझै पुगेको छैन साहले भनिन् । स्थानीय, प्रदेश र प्रतिनिधिसभा गरी तीनै तहमा आगामी चुनावमा जनमत पार्टी आफ्ना उम्मेदवार उठाउने तयारीमा छ । पहिलो महाधिवेशन गरेपछि पार्टीका नेता तथा कार्यकर्ताहरु संगठन निर्माणका जुटिरहेका छन् । यसवाहेक स्थानीय तहमा भइरहेको अनियमितता, भ्रष्ट्राचार विरुद्ध खबरदारी गर्दै यस पार्टीका कार्यकर्ताहरु जनताका दैलोमा पुगेको बताउँछन् । साथै पार्टीलाई चिनाइरहेको पनि उनीहरुको भनाइ छ । जनमत पार्टीका कार्यकर्ताहरुले हालै रौतहटको जिल्ला अस्पताल गौरलाई सुधार गर्न दवाव दिन स्थानीय प्रशासनलाई ज्ञापन पत्र बुझाएका थिए । सिरहा, धनुषा, रौतहट र रुपान्देहीमा संगठन विस्तारको अभियान तिब्र गतिमा बढाएको उनीहरु बताउँछन् । अरु जिल्लामा पनि जनतालाई पार्टीमा गोलबन्ध गर्ने क्रम जारी रहेको नेताहरु बताउँछन् । जनमत पार्टीका वरिष्ठ नेतृत्व मण्डल कमिटीका सदस्य विनय बर्मा भन्छन्,आउने चुनावका लागि भोट र उमेदवार खोज्नमा हामी व्यस्त छौँ ।मधेश आन्दोलनसँग जनताकाको जुन अपेक्षा थियो त्यो पूरा नभएको उनको भनाइ छ ।"
कांग्रेस केन्द्रीय कार्यसमितिको बैठक बस्दै,"काठमाडौं : नेपाली कांग्रेस पार्टीको केन्द्रीय कार्यसमितिको बैठक बस्दैछ। शनिबार दिउँसो २ बजे सभापति शेरबहादुर देउवा निवास बुढानिलकण्ठमा केन्द्रीय कार्यसमितिको बैठक बोलाएको कांग्रेस मुख्यसचिव कृष्णप्रसाद पौडेलले जानकारी दिए। केन्द्रीय कार्यसमितिको बिहीबारदेखि जारी रहेको छ। पौडेलका अनुसार बैठकमा पार्टीको १४ औँ महाधिवेशनको कार्यतालिकाबारे छलफल हुनेछ। महाधिवेशनका लागि निर्वाचन निर्देशिका आवश्यक रहेकोले त्यसबारे पनि केन्द्रीय समितिमा छलफल भइरहेको छ। सत्तासीन कांग्रेसमा महाधिवेशन सार्ने कि नसार्ने भनेर विवाद देखिएको छ। सभापति देउवाले मंसिरमा महाधिवेशन गर्न राखेको प्रस्तावमा वरिष्ठ नेता रामचन्द्र पौडेलले आपत्ति जनाएका छन्। शुक्रबारको बैठकमा पार्टी सभापति शेरबहादुर देउवाको नेतृत्वमा सरकार गठन भएको एक महिनासम्म मन्त्रिमण्डल विस्तार नहुँदा कांग्रेस केन्द्रीय समितिको बैठकमा प्रश्न उठेको छ। केन्द्रीय सदस्यहरुले महिनादिनसम्म पनि मन्त्रिपरिषद् विस्तार गर्न नसक्दा प्रधानमन्त्री एवम् सभापति देउवाको ध्यानाकर्षण गराएका हुन्। बैठकमा बोल्दै केन्द्रीय सदस्य डा शेखर कोइरालाले पार्टी सभापति शेरबहादुर देउवालाई सरकारका कामकारबाहीमा प्रभाव परेकोतिर ध्यानाकर्षण गराए। कोइरालाले मन्त्रिपरिषद् विस्तारमा गरेको ढिलाइबारे बोल्दै, तपाईं प्रधानमन्त्री भएको एक महिना भयो। १५ मन्त्रालय नेतृत्वविहीन छ। यस्तो अवस्थाले कसरी सरकार सञ्चालन गर्नहुन्छ ? कांग्रेसका २२ जना आमन्त्रित केन्द्रीय सदस्यहरुले सामूहिक राजीनामाको घोषणा गरेका छन् । कांग्रेसको विधानमा आमन्त्रित केन्द्रीय सदस्यलाई क्षेत्रीय प्रतिनिधि सरह अधिकार नदिएकोमा असन्तुष्टि जनाउँदै उनीहरुले शुक्रबार दिउँसो राजीनामा घोषणा गरेका हुन् । पाँचौं पटक निर्धारित मिति भदौ १६१९ मा पनि कांग्रेसले महाधिवेशन गर्न नसक्ने अवस्था देखिएको छ। सभापति देउवाले भदौमा निर्धारित महाधिवेशन सारेर मंसिरको नयाँ मिति बिहीबारको बैठकमा प्रस्ताव गरेका थिए। भदौमै महाधिवेशन नगर्दा पार्टीको वैधानिकतामाथि प्रश्नचिह्न खडा हुने कानुनविद्हरुले बताउँदै आएका छन्। संविधानअनुसार साढे पाँच वर्षमा प्रदेश र केन्द्रीय कार्यसमितिको चुनाव गरेर त्यसको विवरण अद्यावधिक गर्नुपर्ने हुन्छ। आगामी २३ भदौमा कांग्रेसको १३ औं महाधिवेशन भएको साढे पाँच वर्ष पूरा हुन्छ। २३ भदौपछि कांग्रेसको वैधानिकता के हुने भन्ने प्रश्न पनि अर्कोतिर छँदैछ। केन्द्रीय कार्यसमितिको बिहीबारको बैठकले सभापतिमा उम्मेदवारी दर्ता गर्न ३० हजार रुपैयाँदेखि वडा सदस्यको १ सय रुपैयाँ शुल्क प्रस्ताव गरेको छ। बैठकमा कांग्रेसको निर्वाचन समितिले पेश गरेको निर्वाचन निर्देशिका प्रतिवेदनम उम्मेदवारी दिनका निम्न शुल्क प्रस्ताव गरिएको छ। मनोनयनदर्ता शुल्क, सभापति ३० हजार, उपसभापति तथा महाममन्त्री २५ हजार, सहमहामन्त्री २० हजार, केन्द्रीय सदस्य १० हजार, प्रदेश महाधिवेशन प्रतिनिधि ३ हजार, केन्द्रीय महाधिवेशन प्रतिनिधि ५ हजार, केन्द्रीय सदस्य ७ हजार, वडा सदस्य १ सय शुल्क प्रस्ताव गरिएको हो। कांग्रेसले १४ औँ महाधिवेशन आगामी भदौ १६ देखि १९ गतेसम्म काठमाडौंमा गर्ने गरी अधिवेशन कार्यतालिका सार्वजनिक गरेको छ। सो कार्यतालिकाअनुसार गाउँनगर वडा अधिवेशन यही साउन १२ गते, गाउँनगरपालिका अधिवेशन साउन १६ गते, प्रदेशसभा क्षेत्रीय अधिवेशन साउन २० गते तोकिएको थियो। यसैगरी प्रतिनिधिसभा क्षेत्रीय अधिवेशनएक मात्र प्रतिनिधि सभा निर्वाचन क्षेत्र भएको जिल्ला अधिवेशन साउन २३ गते, एकभन्दा बढी प्रतिनिधि सभा निर्वाचन क्षेत्र भएको जिल्ला अधिवेशन साउन २६ गते र प्रदेश अधिवेशन भदौ १ र २ गते निर्धारण गरिएको थियो।"
"कांग्रेस महाधिवेशन मंसिरमा, यस्तो छ कार्यतालिका","काठमाडौँ: नेपाली काङ्ग्रेसको महाधिवेशन आगामी मंसिरमा हुने भएको छ । शनिबार केन्द्रीय समिति बैठकले मंसिर ९ देखि १३ गतेसम्म केन्द्रीय महाधिवेशन गर्ने निर्णय गरेको केन्द्रीय सदस्य मीन विश्वकर्माले जानकारी दिए । भदौ १६ देखि १९ गतेसम्म तोकिएको महाधिवेशन हुन नसकेपछि कांग्रेसले तीन महिना पछि अर्को महाधिवेशन मिति तोकेको हो । केन्द्रीय समिति बैठकको निर्णय अनुसार अब भदौ २ गतेसम्म क्रियाशील सदस्यको अन्तिम नामावली बुझाउने समय तोकिएको छ । त्यस्तै भदौ २ गते नै निर्वाचन निर्देशिकालाई अन्तिम रुप दिने कांग्रेसको कार्यतालिका छ । वडा अधिवेशन भदौ १८, गाउँ तथा नगर अधिवेशन भदौ २७, प्रदेश निर्वाचन क्षेत्रको अधिवेशन असोज १, संघीय निर्वाचन क्षेत्रको अधिवेशन असोज ५, जिल्ला अधिवेशन असोज १० र प्रदेश अधिवेशन कात्तिक १० देखि १२ गतेसम्मका लागि तोकिएको छ । यस्तो छ कार्यतालिका: १ क्रियाशील सदस्यको अन्तिम नामावली बुझाउने मिति: २०७८ भदौ २ २ निर्वाचन निर्देशिका बुझाउने: २०७८ भदौ २ ३ वडा अधिवेशन: २०७८ भदौ १८ ४ गाउँनगर पालिका: २०७८ भदौ २७ ५ प्रदेश क्षेत्र कख: २०७८ असोज १ ६ संघीय निर्वाचन क्षेत्र: २०७८ असोज ५ ७ जिल्ला : २०७८ असोज १० ८ प्रदेश: २०७८ कात्तिक १० देखि १२ ९ केन्द्रीय : २०७८ मंसिर ९ देखि १३"
अर्थमन्त्री शर्माको प्रतिवद्धता: निजी क्षेत्रलाई राहत महसूश गराउँछौँ,"काठमाडौँ: अर्थमन्त्री जनार्दन शर्माले आयात प्रतिष्ठान गर्न जोड दिएका छन् । व्यापार घाटा डरलाग्दो किसिमले बढिरहेका बेला अर्थमन्त्री शर्माले उत्पादन बढाएर व्यापार घाटा कम गर्ने उद्घोष गरेका हुन् । नेपाल उद्योग वाणिज्य संघ काठमाडौँले शनिबार भर्चुअल रुपमा आयोजना गरेको दोस्रो वार्षिक साधारणसभालाई सम्बोधन गर्दै अर्थमन्त्री शर्माले उत्पादन बृद्धि गरेर आयात प्रतिस्थापन गर्नेतिर लाग्नुपर्ने बताए । निर्यातमुखी अर्थतन्त्र निर्माणको लागि उत्पादन बृद्धि गर्नु अपरिहार्य रहेको उनको भनाइ छ । नेपाल राष्ट्र बैंकको ११ महिनाको तथ्यांक अनुसार व्यापार घाटा १२ खर्ब ६२ अर्ब छ । जेठसम्म १३ खर्ब ८३ अर्ब ३६ करोडको आयात भएको छ । तर उक्त समयमा १ खर्ब २१ खर्ब २५ करोडको मात्रै निर्यात भएको छ । अर्थमन्त्री शर्माले कोभिड १९ संकटको बेला निजी क्षेत्रले राहत महशुस गर्ने गरी सरकारले पाइला चाल्ने पनि बताए । राष्ट्रलाई आत्मनिर्भर बनाउने अभियानमा लाग्नका लागि निजी क्षेत्रले के कस्तो नीतिगत सुधार चाहन्छ त्यसको लागि लागि सरकार तयार छ उनले भने । अनौपचारिक अर्थतन्त्रलाई औपचारिक अर्थतन्त्रको दायरामा ल्याउन समेत निजी क्षेत्रको सहयोग रहने उनले बताए । वैदेशिक लगानीको लागि उपयुक्त वातावरण निर्माण गर्ने र राष्ट्रको समग्र पूँजी निर्माण गर्नतिर लाग्ने प्रतिवद्धता व्यक्त गरेका थिए । नेपाल उद्योग वाणिज्य महासंघका अध्यक्ष शेखर गोल्छाले मौद्रिक नीतिले कोभिडपछिको पुनोरुत्थान तथा साना एवं मझौला उद्यमको विस्तारमा विशेष ध्यान दिएको बताए । सरकारको राहत योजना विकसित मुलुकको जस्तो सिधै नगद दिने खालको नभए पनि सुधारमा सहयोगी रहेको उनको भनाइ छ । महासंघले १० वर्षमा १ सय ५० अर्ब अमेरिकी डलर बराबरको पूँजी निर्मााण हुने अपेक्षाका साथ राष्ट्रिय आर्थिक रुपान्तरण २०३० (नेट २०३०) नामक भिजन पेपर तयार पारेको बताए । यसबाट थप २२ लाखले रोजगारी पाउने उनको भनाइ छ । लक्ष्य प्राप्तिका लागि १० प्राथमिकताको क्षेत्र र एक सय पहल पहिचान गरेका छौँ, उनले भने । नेपाल उद्योग बाणिज्य संघ काठमाडौंका अध्यक्ष दिनेश श्रेष्ठले नवगठित सरकारले सम्पूर्ण नागरिकलाई कोभिड १९ विरुद्धको खोप उपलब्ध गराई अर्थतन्त्र जोगाउने संकल्पसहितको नीति लिएकोमा खुसी व्यक्त गरे । अर्थतन्त्र जोगाउन एक प्यान, एक खोप नीति अघि सार्न उनले सरकारसँग माग गरे । अध्यक्ष श्रेष्ठले परिमार्जित बजेटबाट करको दर कम हुने, मूल्य अभिबृद्धि दर कम गर्ने, आगामी केही वर्षसम्म बैंक व्याजदर एकल दरमा नबढ्ने तथा लघुसानाघरेलु उद्योग व्यवसायलाई प्रत्यक्ष सहयोग हुने राहत प्याकेजको व्यवस्था हुने आशा व्यक्त गरे ।"
माओवादी केन्द्रको केन्द्रीय समिति बैठक आज : राजनीतिक र साङ्गठनिक विषयमा छलफल हुने,"काठमाडौं : नेकपा(माओवादी केन्द्र)ले केन्द्रीय समितिको बैठक आज बस्ने भएको छ। शनिबारदेखि शुरु हुने केन्द्रीय समितिको बैठकमा अध्यक्ष पुष्पकमल दाहाल प्रचण्डले राजनीतिक प्रतिवेदन एवं साङ्गठनिक प्रतिवेदन पेश गर्ने प्रवक्ता नारायणकाजी श्रेष्ठले जानकारी दिए। मुलुकको पछिल्लो राजनीतिक अवस्था एवं पार्टी सङ्गठनको अवस्थाका बारेमा छलफल हुने गरी प्रस्ताव तय भएको उनले बताए। शुक्रबार पार्टी केन्द्रीय कार्यालय पेरिसडाँडामा बसेको स्थायी समितिको बैठकमा पार्टी अध्यक्ष पुष्पकमल दाहाल प्रचण्ड ले सरकारलाई सफल बनाउने गरी परिचालित हुन पार्टीका नेता तथा कार्यकर्तालाई निर्देशन दिएका छन्। उनले वामलोकतान्त्रिक सरकारलाई सफल बनाउन पार्टीका तर्फबाट अधिकतम प्रयास गर्न पार्टीको समग्र पंक्तिलाई परिचालित हुन निर्देश गरेका हुन्। बैठकमा वाम लोकतान्त्रिक सरकारलाई सफल बनाउने, संविधानको रक्षा र कार्यान्वयन, राष्ट्रियताको रक्षा एवं सम्वद्र्धनका विषयमा छलफल भएको थियो। यसअघिको माओवादीको स्थायी कमिटी बैठकले साउन ३० गतेभित्र वडा कमिटी गठन गरी त्यसको विस्तृत सूचीसहित जानकारी केन्द्रीय कमिटी बैठकमा ल्याउन आउन केन्द्रीय सदस्यहरूलाई निर्देशन दिएको थियो।"
देउवालाई कांग्रेस नेताको प्रश्न : सरकार बनेको एक महिनासम्म किन मन्त्रिमण्डल विस्तार भएन ?,"काठमाडौं : पार्टी सभापति शेरबहादुर देउवाको नेतृत्वमा सरकार गठन भएको एक महिनासम्म मन्त्रिमण्डल विस्तार नहुँदा कांग्रेस केन्द्रीय समितिको बैठकमा प्रश्न उठेको छ। केन्द्रीय सदस्यहरुले महिनादिनसम्म पनि मन्त्रिपरिषद् विस्तार गर्न नसक्दा प्रधानमन्त्री एवम् सभापति देउवाको ध्यानाकर्षण गराएका हुन्। बैठकमा बोल्दै केन्द्रीय सदस्य डा शेखर कोइरालाले पार्टी सभापति शेरबहादुर देउवालाई प्रधानमन्त्री भएकोमा बधाई दिँदै पार्टीमा ध्यान दिनुपरेकोले सरकारका कामकारबाहीमा प्रभाव परेको तिर ध्यानाकर्षण गराए। कोइरालाले मन्त्रिपरिषद् विस्तारमा गरेको ढिलाइबारे बोल्दै, तपाईं प्रधानमन्त्री भएको एक महिना भयो। १५ मन्त्रालय नेतृत्वविहीन छ। यस्तो अवस्थाले कसरी सरकार सञ्चालन गर्नहुन्छ ? उनले प्रधानमन्त्री शेरबहादुर देउवालाई सरकार सञ्चालनमा ध्यान दिन आग्रह गरे। महत्वपूर्ण समय पार्टी काममा खर्च भइरहेकोतर्फ सजग गराउँदै नेता कोइरालाले भने, २५ प्रतिशत समय मात्रै सरकार सञ्चालनमा खर्च भएको छ। यसरी सरकार सञ्चालन कसरी प्रभावकारी हुन सक्छ? उनले सरकारलाई चाँडो पूर्णता दिन आग्रह गरे। महाधिवेशन गर्न के ले रोक्यो ? देउवालाई प्रश्न गर्दै कोइरालाले भने, यहाँहरूले महाधिवेशनको टुंगो लगाउनुहोला भनेर हामी नेता र कार्यकर्ता कुरेर बस्यौं तर आजसम्म कार्यतालिका ल्याउनुभएन। मापदण्डअनुसार आएका क्रियाशील सदस्यतालाई मात्र मान्यता दिनुपर्ने उनको धारणा छ। विशेष महाधिवेशन र म्याद थप गर्ने कुरा कदापी मान्य नहुने कोइरालाले बताए। बैठकमा केन्द्रीय सदस्य धनराज गुरुङ्गले प्रधानमन्त्रीसमेत रहेका सभापति देउवालाई, सरकार गठनमा किन ढिलाइ भयो ? प्रश्न गरे। उनले भने, छिटो भन्दा छिटो सरकारलाई पूर्णता दिएर भ्रष्ट्राचार छानविनमा लाग्नुहोस्। सामाजिक सञ्जालमा आएका भिडिओको प्रसंग निकाल्दै उनले शेरबहादुर देउवा मलाई मनपर्छ किनभने भन्नेबारे सार्वजनिक भएको भिडिओप्रति आपत्ति व्यक्त गर्दै त्यस्ता भ्रामक कुरामा नलाग्न आग्रह गरे। आइ लभ यू केपी बा भन्नेहरूले केपी ओलीलाई सिंहदरबारबाट बालकोटको बार्दलीमा पुर्याएको सम्झना गराउँदै गुरुङले भने, सभापतिज्यू तपाईं प्रधानमन्त्री बनेपछि कांग्रेसमा पनि मलाई शेरबहादुर मनपर्छ भन्ने प्रवृत्ति सुरू भएछ, यस्तो प्रवृत्तिबाट सजग हुनुहोस्। जवाफमा प्रधानमन्त्री देउवाले भने, त्यो भिडिओ बन्द गर्न मैले निर्देशन दिइसकेँ, अब आउँदैन ढुक्क हुनुस्। प्रधानमन्त्री देउवाले बोलेका कुरा कार्यान्वयनमा आउनुपर्ने जोड दिए। उनले भने, मन्त्रीमण्डल गठनमा ढिलाई भयो। जनतालेनै प्रश्न उठाउने बेला भइसक्यो। कांग्रेस सभापति देउवा गत असार २९ गते प्रधानमन्त्री बनेका हुन्। साउन २९ गते उनको नेतृत्वमा सरकार गठन भएको एक महिना पुगिसकेको छ। सरकार बनेको एक महिनासम्म मन्त्रिपरिषद्ले पूर्णता पाउनसम्म सकेको छैन। अर्कोतर्फ ५ वर्ष ६ महिना सम्म पनि नेपाली काँग्रेसको महाधिवेशन गर्न नसकेर देउवाले पार्टीभित्रै अपजस पाएका छन्। अर्कोतिर १७ महिनाका लागि प्रधानमन्त्री बनेका उनको एक महिने कार्यकाल सरकार विस्तार नगरि गुज्रेको छ। नेता कृष्णप्रसाद सिटौलाले पार्टीको महाधिवेशन तोकिएको समयमा वैधानिकतामाथि टेकेर गर्न सकिने बताए। उनले सरकार गठनमा ढिलाई गरेर रमिते नबन्न पनि पार्टी देउवालाई आग्रह गरे। बैठकमा बोल्दै अर्का केन्द्रीय सदस्य डा रामशरण महत्तले भने, संवैधानिक संकटबाट पार्टीलाई मुक्त गराउन लागि पर्नुस्। सरकार विस्तार गर्न के ले रोक्यो ? सबै गठबन्धन सँग छलफलमा लाग्नुस्। कांग्रेस प्रवक्ता विश्वप्रकाश शर्माले वडा अधिवेशनका कार्यतालिका प्रभावित भएकोले पूर्वनिर्धारित मिति भदौ १६ मा महाधिवेशन हुने सम्भावना कम हुँदै गएको बताएका छन्। उनले सरकार गठनको माहोल अब छिटै बन्ने बताए। शर्माले भने, महाधिवेशन कार्यतालिका कुन रूपमा निर्माण गर्ने केन्द्रीय सदस्यहरूले आफ्ना धारणा राख्नुहुन्छ र सबैको सुझाव सुनेपछि परिमार्जित कार्यतालिका बैठकमा प्रस्ताव हुन्छ। महाधिवेशनका लागि निर्वाचन निर्देशिका आवश्यक रहेकोले त्यसबारे पनि केन्द्रीय समितिमा छलफल भइरहेको शर्माले बताए। बैठकमा केन्द्रीय सदस्यहरुले बोल्ने क्रम जारी छ। नेताहरु महेश आचार्य, हृदयराम थानी, बलबहादुर केसी लगायतले पनि प्रधानमन्त्री देउवालाई सरकार विस्तारमा गम्भीर हुन ध्यानाकर्षण गराएका थिए। बैठक बिहीबारदेखि देउवाको निजी निवास बूढानिलकण्ठमा जारी छ।"
केन्द्रीय कमिटि बैठकमा प्रचण्डको प्रस्ताव : पुसको दोस्रो साता राष्ट्रिय सम्मेलन,"काठमाडौं : आज(शनिबार)बाट सुरु भएको नेकपा माओवादीको केन्द्रीय कमिटीको बैठकमा पार्टी अध्यक्ष पुष्पकमल दहाल (प्रचण्ड)ले पुष ११, १२ र १३ मा राष्ट्रिय सम्मेलन आयोजना गर्ने प्रस्ताव गरेका छन्। शनिबारको बैठक सम्पन्न भएपछिको पत्रकारहरुको प्रश्नको जवाफ दिने क्रममा पार्टी प्रवक्ता नारायणकाजी श्रेष्ठले यो कुरा जानकारी दिएका हुन्। पार्टीको केन्द्रीय कमिटीको बैठक बत्तीसपुतलीस्थित अनुपम पार्टीमा राखिएको छ। प्रचण्डले बैठकमा देशको वर्तमान परिस्थिति र पार्टीले खेलेको भूमिका र आगामी दिनमा खेल्नुपर्ने भूमिकाबारे पनि संक्षिप्त जानकारी दिएको प्रवक्ता श्रेष्ठले बताए। प्रचण्डले राजनीतिक प्रस्ताव तथा विधान संशोधन मस्यौदा प्रस्ताव पनि प्रस्तुत गरे उनले जानकारी दिए। यी प्रस्तावबारे छलफल गर्न केन्द्रीय कमिटीका सदस्यलाई आठ वटा समूहमा विभाजन गरिएको पनि माओवादी केन्द्रका प्रवक्ताले खुलाए। अब आइतबार बिहान ११ बजे बस्ने बैठकमा समूहले आफ्नो सुझाव प्रस्तुत गर्नेछन्।"
दुर्घटना छानविन गर्न गृहद्वारा समिति गठन,काठमाडौं : मोटरसाइकलको ठक्करबाट प्रहरी निरीक्षक कपिल वाग्लेको मृत्यु भएको घटनाका सन्दर्भमा छानविन गर्न गृह मन्त्रालयले एक समिति गठन गरेको छ। उक्त दुर्घटनाका सन्दर्भमा स्थलगत अध्ययन गरी सत्यतथ्य छानविन गर्न गृहमन्त्रीस्तरीय निर्णयले मन्त्रालयका सहसचिव सुनिल खनालको संयोजकत्वमा तीन सदस्यीय समिति गठन गरेको हो। समितिमा राष्ट्रिय अनुसन्धान विभागका निर्देशक लक्ष्मण गुरुङ र नेपाल प्रहरीका प्रहरी वरिष्ठ उपरीक्षक सुदिप गिरी छन्। समितिलाई १० दिनभित्र प्रतिवेदन पेश गर्न भनिएको गृहमन्त्रालयले शुक्रबार एक सूचना जारी गरी जनाएको छ। यही साउन २५ गते नवलपरासी (पश्चिम) बर्दघाट नगरपालिका४ स्थित इलाका प्रहरी कार्यालय अगाडि लु १४ प ८७५८ नम्बरको मोटरसाइकले ठक्कर दिँदा सोही कार्यालयमा कार्यरत तनहुँ निवासी प्रहरी निरीक्षक वाग्ले गम्भिर घाइते भएकामा उपचारका क्रममा भैरहवा मेडिकल कलेजमा मृत्यु भएको थियो।
अझै एक साता मनसुन सक्रिय हुने,"काठमाडौं : आगामी साता देशभर मनसुन सक्रिय हुने भएको छ। मनसुन न्यून चापीय रेखा नेपालको तराई भूभाग नजिक रहेकाले आगामी एक साता देशभर मनसुन सक्रिय हुने देखिएको जल तथा मौसम विज्ञान विभागले जनाएको छ। विभागका वरिष्ठ मौसमविद् वरुण पौडेलका अनुसार आगामी साता देशका अधिकांश स्थानमा वर्षा हुनेछ। 'वर्षा निरन्तर एकै ठाउँमा नभई फरकफरक दिन फरक स्थानमा हुनेछ, वर्षा निरन्तर नभई केही समय घाम लाग्ने र केही समय वर्षा हुने क्रम चलिरहने छ', उनले भने। देशको पहाडी भूभागमा पहिरो तथा गेग्रान बहावको जोखिम रहनका साथै ठूला तथा साना नदीनाला र खोलाहरुमा पानीको सतह बढ्न सक्ने तथा यातायात क्षेत्र प्रभावित हुन सक्ने भएकाले विभागले आवश्यक सतर्कता अपनाउन आग्रह गरेको छ। हाल देशको प्रदेश नं १, २, लुम्बिनी, कर्णाली र सुदूरपश्चिम प्रदेशमा सामान्यदेखि पूर्ण बदली रही केही स्थानहरुमा हल्कादेखि मध्यम वर्षा भइरहेको छ। विभागले आइतबार देशका अधिकांश स्थानमा सामान्यदेखि पूर्ण बदली रही धेरै स्थानमा हल्कादेखि मध्यम वर्षा साथै प्रदेश नं १, २, वाग्मती, लुम्बिनी र गण्डकी प्रदेशका थोरै स्थानमा भारी वर्षाको सम्भावना रहेको औँल्याएको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम २१ दशमलव शून्य डिग्री र अधिकतम तापक्रम २९ दशमलव ४ डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम १६ दशमलव ५ डिग्री र सबैभन्दा धेरै दिपायलको अधिकतम तापक्रम ३२ दशमलव २ डिग्री सेल्सियस छ।"
भक्तपुरमा यो वर्ष पनि गाईजात्रा पर्व औपचारिकता सिमित,"काठमाडौं : यस वर्ष भदौ ७ गते पर्ने गाईजात्रा अर्थात् सापारु पर्व भक्तपुरमा औपचारिकतामा मात्रै सीमित गरी मनाइने भएको छ । भक्तपुर नगरपालिकाले कोभिड१९ सङ्क्रमणको जोखिमलाई ध्यानमा राख्दै यस वर्षको गुन्हीपुन्ही अर्थात् जनैपूर्णिमा र गाईजात्रा पर्व औपचारिकतामा मात्र सीमित गरी मनाउने निर्णय गरेको नगरपालिकाका प्रमुख सुनिल प्रजापतिले जानकारी दिए। कोरोना महामारीको जोखिम कायमै रहेकाले नगरपालिकाले जनैपूर्णिमामा भीडभाड गरेर मेला भर्न र गाईजात्रामा घिन्ताङघिसी एवं सांस्कृतिक प्रदर्शनी नगरी औपचारिकतामा मात्रै सीमित गर्न आफ्ना नागरिकमा अनुरोध गरेको छौँ । प्रजापतिले बताए । नगरपालिकाले गाईजात्रा पर्वको दिन ताहा मचाँ नगर परिक्रमा गराइँदा हरेक टोलीमा बढीमा २० जनासम्म मात्र सहभागी गराउन अनुरोध गर्ने निर्णय गरेको छ । नगरपालिकाभित्रका सबै वडाका सांस्कृतिक गुरु एवं सांस्कृतिक प्रतिनिधि र जनप्रतिनिधिसहितको भेलाले यो निर्णय गरेको हो । भेलाले कोरोना सङ्क्रमणको जोखिम यथावत रहेको हुँदा गाईजात्रालाई गत वर्ष जस्तै औपचारिकतामा सीमित गर्नुपर्ने, गाईजात्रा प्रदक्षिणा मार्गमा आवश्यक सरसफाइ र क्लोरिन छर्कनुपर्ने, कोभिडबारे जनतालाई सचेत गर्न माइकिङ गर्नुपर्ने, गाईजात्रा व्यवस्थित गर्न स्वयंसेवक परिचालन गर्नुपर्नेलगायतका सुझाव दिएपछि नगरपालिकाले यस्तो निर्णय गरेको हो ।"
उपल्लो मुस्ताङमा हिउँदलाई निम्तो दिने यार्तुङ पर्व,"जोमसोमः सदियौं वर्ष पुरानो परम्परा धान्न उपल्लो मुस्ताङको लोमान्थाङमा शुक्रबारदेखि यार्तुङ पर्व सुरु भएको छ । हिमाली समुदायको महत्वपूर्ण मौलिक सांस्कृतिक मानिने यस पर्व लगातार तीन दिनसम्म मनाइन्छ । विगतका वर्षहरुमा तामझामका साथ मनाइने यार्तुङमा यसपटक भने कोरोना कहरका कारण त्यो रौनकता देखिन्न । घिल्ला वर्षहरुमा मुस्ताङी सांस्कृतिक राजा जिग्मे पलवर विष्ट तथा रानी धोर्जे याङ्जी विष्ट सहभागी हुन्थे । राजारानीको आर्शिवाद लिन लोछेदिनका दुई दर्जन गाउँका मुखिया दरबारमा पुग्थे । यार्तुङमा दरबार पुगेका गाउँ मुखियाहरूले 'राजारानी लाई खादा पहिर्याइदिएर श्रद्धा र सम्मान व्यक्त गर्थे । मुलुकबाट राजतन्त्र हटे पनि उपल्लो मुस्ताङमा सांस्कृतिक राजारानीलाई सम्मान र आदर गर्ने चलन छ । जिग्मे पलवर विष्ट मुस्ताङी २४ राजा बाबु जिग्मे दोर्जे पलवर विष्टको निधनपछि त्यो अनौपचारिक राजाको भूमिकामा छन्। यार्तुङमा गाउँ मुखियालाई राजा रानीले रोगव्याधी नलागोस्, अनिष्ठ नहोस्, अन्नबाली राम्रो होस्, व्यापार व्यवसाय राम्रो होस् भनी आर्शिवाद दिन्थे । राजा रानीले मुखियाहरूलाई आर्शिवाद दिएलगत्तै यार्तुङ पर्व शुभारम्भ गरिन्थ्यो । कोरोनाका कारण लगातार दुई वर्ष यार्तुङ पर्वमा मुस्ताङी राजारानी सहभागी भएका छैनन् । कोरोना कहरका कारण मुस्ताङी राजा काठमाडौँमा बस्दैआएका छन् । राजारानीको उपस्थिति नभए पनि आर्शिवाद ग्रहण गर्ने काम भएको छैन । राजारानी नहुँदा पर्व खल्लो हुने भए पनि पर्वलाई जोगाउने दायित्व उपल्लो मुस्ताङीलाई छ । बर्सेनी बर्खायामको खेतीपाती सकेर फुर्सदिलो समयमा यार्तुङ पर्व मनाइने गरिन्छ । यार्तुङअघि गाउँका सबै स्थानीयले अन्नबाली थन्क्याइसकेका हुन्छन् । यार्तुङ सकिएलगत्तै बर्खा सकिएर हिउँदयामको झल्को दिने गर्छ। लोमान्थाङमा विगतको जस्तो यार्तुङ रौनक यसपटक हुने छैन । यसपटकको यार्तुङ पर्वलाई निरन्तता दिनकै लागि मात्र पर्व सुरु गरिएको लोघेकर दामोदरकुण्डका अध्यक्ष लोप्साङ छोम्फेल विष्टले जानकारी दिए । उनका अनुसार विगतका वर्षहरुमा स्वदेशी तथा विदेशी पर्यटकको समेत उल्लेख्य उपस्थिती हुने गर्थ्यो । यस वर्षको यार्तुङ सामान्य रुपमा मनाइने उनीहरुले बताएका छन् । उपल्लो मुस्ताङमा लकडाउन नभएकाले पर्वलाई निरन्तरता दिइएको अध्यक्ष विष्ट सुनाउँछन् । बर्सेनी यार्तुङसँगै दुई महिना बितेपछि लोछोदिन समुदायका अधिकांश स्थानीय जाडो छल्न बेसी झर्छन्। जाडो छल्न स्थानीय बेसी झर्नुअघि तीन दिनसम्म उत्साहका साथ यार्तुङ मनाइने परम्परा छ । 'यार को अर्थ 'बर्खा र 'तुङको अर्थ हिउँदको आगमन भन्ने बुझिन्छ। यार्तुङ पर्वको अवसरमा ३ दिनसम्म घोडा दौडाउने चलन छ। पहिलो दिन गाउँका ज्येष्ठ नागरिकले घोडा कुदाउँछन् । पर्वको पहिलो दिन लोछोदिनका पुरुषले मात्र घोडा कुदाउने गर्छन् । पर्वको दोश्रो दिन महिला र तेश्रो दिन गुम्बाका लामाहरुले घोडा कुदाउने गरिन्छ । घोडा दौड गर्दा करिव १५१५ मिटरको फेरोमा पिठोले तयार पारिएको याक आकृति वस्तु, सेलरोटीलाई ऐना बनाएर बीचमा घ्यार राखिएको वस्तु र भेडाको दाहिने हात भित्रको कुरकुरे हड्डी (घ्यासा) राखिन्छ। राखिएका वस्तुलाई घोडा दौडाउनेले ढुङ्गाले हानेर फुटाउने चलन छ। घोडा दौडका सहभागी जसले राखिएका वस्तुलाई फुटाउन सक्छ, उसैलाई मुस्ताङी राजा, गाउँ मुखिया र स्थानीयले सम्मान गर्ने प्रचलन थियो । यसपटक भने कोराना कहरका कारण राजा नहुँदा स्थानीयले मात्र सम्मान गरेका छन् । यार्तुङमा घोडा दौड गर्दा राखिएको वस्तु फुटाउने व्यक्तिलाई गाउँको इज्जत र प्रतिष्ठा बचाइदिएको प्रतीकको रुपमा लिने गरिन्छ । यार्तुङ पर्वमा लोमान्थाङ गाउँका स्थानीय बासिन्दा ४ समूहमा बाँडिएर आपसमा रमाइलो गर्छन्। गीत गाउने, नाच्ने र साँस्कृतिक स्याब्रो नाच देखाउने गरिन्थ्यो । स्थानीयले दसैँ पर्व जस्तै गरी यार्तुङ फरक प्रकारले मनाइने गरिन्छ । यार्तुङको पहिलो दिन शुक्रबार गाउँका प्रत्येक घरधुरीले छ्याङ र खादा लिएर अँग्रज व्यक्तिको घरमा पुगेर आर्शिवाद ग्रहण गरेका छन्। बिहानैदेखि गाउँलेहरू स्थानीय भेषवुषामा सजिएर यार्तुङको सांस्कृतिक कर्म र परम्पराको सुरुआत गरे । यार्तुङ पर्वमा लोछोदिन समुदायका सबै गाउँलेहरू उपस्थिति हुने भए पनि यसपटक सीमितको मात्र उपस्थित रहने जनाइएको छ । उपल्लो मुस्ताङमा मनाइने महत्वपूर्ण पर्वहरूमा राजाको सहभागीता हुने गथ्र्यो । यार्तुङपछि उपल्लो मुस्ताङमा अर्को चर्चित पर्व तिजी मनाउने गरिन्छ ।"
संक्रमित वृद्धको कोभिड अस्पतालमै मृत्यु,भोजपुर : कोभिड १९ संक्रमणबाट एक ८८ वर्षीय वृद्धको मृत्यु भएको छ। भोजपुर नगरपालिका७ का बृद्धको गएराती भोजपुर कोभिड अस्पतालमा मृत्यू भएको हो । स्वास्थ्यमा समस्या आएपछि वृद्धको एन्टिजेन्ट चेक गर्दा कोरोना संक्रमण देखिएको अस्पतालले जनाएको छ । उनलाई शुक्रबार नै भोजपुर कोभिड अस्पताल देउरालीमा राखिएको थियो । योसँगै भोजपुरमा दोस्रो चरणको कोभिड१९ बाट मृत्यु हुनेको संख्या ९ पुगेको छ ।
लामो दूरीका सार्वजनिक सवारी सल्लाघारीबाट सञ्चालनमा ल्याउन सुझाव,"काठमाडौं : काठमाडौं महानगरपालिकाद्वारा गठित यातायात सञ्चालनसम्बन्धी अध्ययन कार्यदलले लामो दूरीका ठूला सार्वजनिक सवारी साधन मनोहरा खोला करिडोर अथवा सल्लाघारीबाट सञ्चालनमा ल्याउन सुझाव दिएको छ। कामपाको उपप्रमुख उपप्रमुख हरिप्रभा खड्गीको संयोजकत्वमा गठित कामपा भएर गुड्ने लामो दूरीका सार्वजनिक सवारी साधन व्यवस्थापन अध्ययन समितिले प्रमुख शाक्यलाई शुक्रबार तीनबुँदे अध्ययन प्रतिवेदन हस्तान्तरण गर्दै उक्त सुझाव दिएको हो। ठूला सार्वजनिक सवारी साधनको पिक एन्ड ड्रप लाई थप व्यवस्थापन गर्नका लागि एक हप्ताअघि कार्यदल गठन गरिएको थियो। उक्त कार्यदलमार्फत तयार गरिएको प्रतिवेदनमा तत्काल सार्वजनिक यात्रुवाहक ठूला सवारी साधनको व्यवस्थापन जडीबुटी पुल पूर्वको मनोहरा खोला करिडोर सर्मतसम्भार गरी वा सल्लाघारी तीनकुने सडक किनाराबाट धुलिखेल पूर्वतर्फका सार्वजनिक सवारी सञ्चालन गर्न सकिने उल्लेख छ। सङ्घीय सरकार, प्रदेश सरकार, उपत्यकाभित्रका पालिका र सवारी साधन व्यवसायीको समन्वय, सहकार्य र लागत सहभागितामा सवारी साधनको कार्य प्रकृति तथा सञ्चालन हुने दूरीका आधारमा लामो दूरी र सहरी यातायातका छुट्टाछुट्टै सवारी साधन टर्मिनलको विकास गर्न आवश्यक रहेको पनि प्रतिवेदनमा भनिएको छ। हाल कामपाले खुल्ला मञ्चबाट सञ्चालिन बसपार्क हटाएर सिटी यातायातका लागि पिक एन्ड ड्रप र मध्यम दूरीका यातायातलाई नयाँ बसपार्कबाट सञ्चालन गर्ने व्यवस्था गरेको छ। नेपाल यातायात व्यवसायी राष्ट्रिय महासङ्घले अर्को व्यवस्था नभएसम्मका लागि खुल्ला मञ्चमा साबिकबमोजिम बसपार्कका रुपमा प्रयोगका लागि माग गरे पनि कामपाले त्यो सम्भव नहुने बताउँदै आएको छ। प्रतिवेदनमा काठमाडौँ उपत्यकामा १४ लाख विभिन्न खाले सवारी सञ्चालनमा रहेको र त्यसमध्ये ८० प्रतिशत सवारी कामपाका क्षेत्र भएर सञ्चालन हुने पनि जानकारी दिएको छ। खुल्ला मञ्चबाट सञ्चालन भएको बसपार्क गत वैशाख १६ बाट बन्द गरेको थियो। खुल्ला मञ्च बन्द भएपछि यातायात व्यवसायीले उपयुक्त स्थानको माग राख्दै आएका छन्। व्यवसायीको मागका विषयमा अध्ययन गर्न साउन १५ गते बसेको कामपाको ६५औँ कार्यपालिका बैठकले उपप्रमुख खड्गीको संयोजकत्वमा पाँच सदस्यीय समिति गठन गरेको थियो। यसैबीच कामपाले आगामी तिहारसम्ममा आफ्नो क्षेत्रका विभिन्न स्थानमा ८८ थान हाई मास्ट बत्ती जडान गर्ने भएको छ। मेयर उज्यालो कार्यक्रमअन्तर्गत कामपाको क्षेत्राधिकारभित्र पर्ने सार्वजनिक स्थान, उद्यान र सहरका भित्री स्थानमा रहेका बहाल र चोकहरुमा बत्ती जडान गरिने जनाइएको छ। यस कार्यका लागि अहिले बोलपत्र आह्वान गरी बत्ती जडान गर्ने कम्पनी छनोट गरिसकेको कामपा पूर्वाधार विकास विभाग प्रमुख राम थापाले जानकारी दिनुभयो। 'अबको केही दिनभित्र जडान गर्ने कम्पनीसँग सम्झौता गरी आगामी भदौ दोस्रो साताबाट काम सुरु हुन्छ', प्रमुख थापाले भन्नुभयो। यो स्वचालित बत्ती हो, प्राकृतिक उज्यालो कम हन थालेपछि आफैं बल्ने आवश्यकता नभएको बेला आफैँ निभ्ने गर्दछ। आवश्यकता हेरी सहरको बाहिरी तथा खुल्ला स्थानमा १६ मिटरको पोल र मानिसको बस्ती नजिक भने १२ मिटरको पोलमा बत्ती जडान गरीनेछ। एक स्थानमा राखेको उक्त बत्तीले एक सय मिटरसम्म उज्यालो दिने बताइएको छ। यसअघि परीक्षणका लागि राष्ट्रिय सभागृहमा बत्ती जडान भइसकेको छ। बत्ती जडान कार्य भएसँगै रातका समयमा हुने विभिन्न किसिमका आपराधिक घटना नियन्त्रणका लागि ठूलो सहयोग पुग्ने कामपाले विश्वास लिएको छ। हाल कामपाको मुख्य सडक कालीमाटी, त्रिपुरेश्वर, कलङ्की, बालाजु लगायतका स्थानमा कहीँ बत्ती नै छैन भने भएका केही स्थानमा पनि पर्याप्त रूपमा सडक बत्ती नहुँदा सडक दुर्घटना र अपराधका घटनाहरू घटिरहेका छन्। यस कार्यका लागि कामपाले चालु आर्थिक वर्षमा १० करोड बजेट विनियोजन गरेको छ।"
नागरिकता बनाउन भिड,"परासी : कोरोना जोखिमका बीचमा पनि जिल्ला प्रशासन कार्यालय पश्चिम नवलपरासीमा नागरिकता बनाउनेको भिड बढेको छ। जिल्लामा राष्ट्रिय परिचयपत्रका लागि विवरण संकलन अभियान सुरु भएसँगै नागरिकता बनाउनेको भिड बढेको हो। परिचयपत्रका लागि संकलन हुने विवरणमा नागरिकता अनिवार्य भएकाले अन्य समयभन्दा अहिले नागरिकता बनाउनेको संख्या ह्वात्तै बढेको सहायक प्रमुख जिल्ला अधिकारी जोरा सिंह माझीले बताए। जिल्लाका स्थानीय तहहरूमा टोली पठाएर राष्ट्रिय परिचय पत्र बनाउने अभियान सुरु गरिएको छ। जसअनुसार बर्दघाट नगरपालिकाबाट विवरण संकलन कार्य सुरु भएको छ। नयाँ नागरिकतासँगै पुराना, फोटो मेटिएको प्रतिलिपि लिनेहरू पनि आएका कारण भिड बढेको हो। नागरिकतामा भरिएको विवरण धमिलो वा फोटो स्पष्ट नभएमा स्क्यानरले लिन मान्दैन त्यसैले नयाँ भन्दा पनि प्रतिलिपि लिन आउको संख्या बढी छ। प्रमुख जिल्ला अधिकारी माझीले भने। हरेक दिन २ सय बढी नागरिकता बनाउन आउने गरेका छन्। भिड बढेपछि हरेक पालिकालाई बारका आधारमा नागरिकता वितरणको व्यवस्था मिलाइएको प्रशासनले जनाएको छ। साउन १ देखि सुरु भएको यो अभियान अन्तर्गत हरेक वडामा १ देखि ६ वटा टोलीहरूले विवरण संकलन गरिरहेका छन्। विवरण संकलन गर्न जिल्लामा ४२ वटा टोली खटाइएका छन्। सरकारी तथा निजी क्षेत्रसहित अन्य क्षेत्रबाट प्रदान गरिने सेवा सुविधा र सम्पूर्ण कामकाजमा राष्ट्रिय परिचयपत्र अनिवार्य गर्न लागेकाले राष्ट्रिय परिचयपत्र तथा पञ्जीकरण विभागले यो अभियान सुरु गरेको हो।"
स्याललाई हानेको गोली लागेर छोराको मृत्यु,तानसेन : आफ्नै बावुले चलाएको भरुवा बन्दुकको गोली लागेर छोराको मृत्यु भएको छ। मकैबारीमा आएको स्याल धपाउन भरुवा बन्दुक पड्काउँदा बारीमा काम गरिरहेका छोराको बन्दुकको गोलीको छर्रा लागि मृत्यु भएको हो। मृत्यु हुनेमा रिब्दीकोट गाउँपालिका६ का ठिमुरे तल्लो तालका ३५ वर्षीय धनबहादुर लम्तरी रहेका जिल्ला प्रहरी कार्यालय पाल्पाका सूचना अधिकारी प्रहरी नायब उपरीक्षक रामेश्वर त्वातीले बताए। शुक्रबार बावु कर्णबहादुर लम्तरीले बेलुका ६ बजे मकैबारीमा आएको स्याललाई धपाउन भरुवा बन्दुक पड्काएका थिए। स्याललाई ताकेको बन्दुकको छर्राले घरदेखि नजिकै मकै बारीमा काम गरिरहेका छोराल धनबहादुरलाई लागेर मृत्यु भएको प्रहरीले जनाएको छ। घटनाबारे थप अनुसन्धान भइरहेको जिल्ला प्रहरी कार्यालय पाल्पाले जनाएको छ।
१०० रुपैयाँले तीनजना प्रहरी हिरासतमा,"सिन्धुली : प्रहरीलाई आर्थिक प्रलोभनमा पार्न खोज्ने तीन जनालाई नियन्त्रणमा लिइएको छ। डिउटीमा खटिएका प्रहरीलाई आर्थिक प्रलोभनमा पारेर एक सय रुपैयाँ घुस दिंदा सिन्धुलीमा तीनजना सवारी चालक र सहचालक प्रहरी नियन्त्रणमा परेका हुन्। शनिबार उदयपुरबाट बीपी राजमार्ग हुँदै काठमाडौंतर्फ जाँदै गरेको बा ४ ख ३०७८ नम्बरको हायस समय अघि नै खुर्कोट चेकपोष्टमा पुगी टामइमकार्ड इन्ट्री गराउने क्रममा प्रहरीलाई एक सय रुपैयाँ घुस खुवाउन खोज्दा उक्त हायसका चालक गाईघाट नगरपालिका ११ उदयपुरका वर्ष २८ का मनोजकुमार तामाङ प्रहरी नियन्त्रणमा परेका हुन्। यस्तै हायसका सहचालक महोत्तरी नगरपालिका १० का वर्ष १९ का सुनिल शाहलाई पनि नियन्त्रणमा लिइएको जिल्ला प्रहरी कार्यालय सिन्धुलीका प्रवक्ता तथा डिएसपी मनोजकुमार लामाले जानकारी दिए। सहचालक शाहले टाइम कार्ड भित्र एक सय रुपैयाँ राखेर प्रहरीलाई घुस दिएर समय मिलाउन खोजेका थिए। उता काठमाडौंबाट उदयपुरतर्फ जाँदै गरेको बा ३ ख ७४६८ नम्बरको बसका सहचालक कटारी नगरपालिका २ उदयपुरका २० वर्षका पदम लगुन समेत पक्राउ परेका छन्। कमलामाई नगरपालिका ६ माझिटार स्थित ट्राफिक चेक पोष्टमा बस इन्ट्री गराई टाइम कार्ड रेकर्ड गराउने क्रममा प्रहरी जवान लखनप्रसाद यादवलाई पाँच सय रुपैयाँ घुस दिन खोज्दा लगुनलाई नियन्त्रणमा लिइएको हो, लामाले भने। पक्राउ गरेका तीनै जनालाई जिल्ला प्रहरी कार्यालय सिन्धुलीमा राखेर आवश्यक अनुशन्धान कार्य सुरु गरिएको छ। बीपी राजमार्गमा दुर्घटना कम गराउँदा सिन्धुलीको भिमानदेखि नेपाल थोकसम्म टाइमकार्ड लागु गरिएको छ। तीव्र गतिमा सवारी संचालन गर्ने र निर्धारीत स्पीडभन्दा पहिला नै चेक पोष्टमा पुग्ने सवारी साधनले प्रहरीलाई आर्थिक प्रलोभनमा पारेर टाइम मिलाउने गरेको पाइएको छ।"
बीपी प्रतिष्ठान तत्काल सुधार्न धरानका प्रतिनिधिको प्रधानमन्त्रीसँग माग,"धरान : धरानका जनप्रतिनिधि र राजनैतिक दलका प्रतिनिधिहरुले प्रधानमन्त्री शेरबहादुर देउवालाई भेट गरी तत्काल बीपी कोइराला स्वास्थ्य विज्ञान प्रतिष्ठान सुधार गर्न माग गरेका छन्। पछिल्लो समय भ्रष्टाचारको अखडा बनेको बीपी प्रतिष्ठानका व्यबस्थापन पक्षले स्वास्थ्य उपचारलाई ध्यान नदिएको भन्दै उनीहरुले प्रतिष्ठानको कुलपति समेत रहेका देउवाको ध्यानाकर्षण गराएका छन्। जनप्रतिनिधि र दलका प्रतिनिहिरुको टोलीले प्रतिष्ठानमा भएका सबै खाले आर्थिक अनियमितिाको छानविन गर्न, हालका चारैजना पदाधिकमारी बर्खास्त गर्न र स्वास्थ्य सेवा सुधार गर्न माग गर्दै प्रधानमन्त्रीको ध्यानकर्षण गराइएको छ। शनिबार धरानका जनप्रतिनिधि, राजनैतिक दल र धरान नागरिक दवाव सञ्जालका प्रतिनिधिहरुको संयुक्त टोलीले प्रधानमन्त्रीलाई बालुवाटारमा भेट गरी तत्काल बीपी प्रतिष्ठानलाई सुधार गरी प्रदेश १ र २ का जनतालाई सहज रुपमा स्वास्थ्य सेवा लिने वातावरण मिलाईदिन माग गरेका छन्। बीपी प्रतिष्ठानका उपकुलपती डा ज्ञानेन्द्र गिरी, रजिष्ट्रार डा मोहनचन्द्र रेग्मी, शिक्षाध्यक्ष डा गुरु खनाल र निर्देशक गौरीशंकर साहले प्रतिष्ठान संचालन गर्न नसकेको र आर्थिक अनियमितता गरी प्रतिष्ठानलाई धरासायी बनाएकाले भ्रष्टाचार गर्ने सबैलाई कारवाही गरी प्रतिष्ठानलाई पहिलाकै अवस्थामा फर्काउन प्रधानमन्त्रीको ध्यानाकर्षण गरेको मेयर तिलक राईले बताए। उनले प्रधानमन्त्री कार्यालयका सचिव डा बैकुण्ठ अर्याल नेतृत्वको कार्यदलले बुझाएको बीपी प्रतिष्ठानको छानविन प्रतिबेदन तत्काल कार्यान्यन गर्न समेत प्रधानमन्त्रीलाई अनुरोध गरिएको बताए। 'बीपी प्रतिष्ठानमा बिरामी भएर उपचारका लागि जानेलाई भर्ना नगर्ने, आइसियु, एनआइसियु सेवा विस्तार नगरेका कारण दैनिक बिरामीले उपचार नपाएर ज्यान गुमाउनु पर्ने, प्रतिष्ठानका पदाधिकारीहरु प्रतिष्ठानको स्वास्थ्य सेवा र शिक्षा सुधार गर्न छाडेर आर्थिक अनियमितताका घटनामा मुछिएका कारण प्रतिष्ठानको अवस्था कमजोर बनेको छ', नेकपा एमाले धरानका अध्यक्ष नारायण सुवेदीले भने, 'यी कुरा प्रधानमन्त्रीजी लाई जानकारी प्रधानमन्त्रीलाई गराइएको छ।' प्रतिष्ठानमा सहज रुपमा स्वास्थ्य उपचार नपाउँदा धरानबासीले अकालमा ज्यान गुमाउनु परेको भन्दै तत्काल प्रतिष्ठानलाई सुधार गर्न प्रधानमन्त्रीलाई आग्रह गरिएको जनता समाजवादी पार्टीका धरानका अध्यक्ष ताजुवले बताए। बीपी प्रतिष्ठान धरानको मात्र नभएर प्रदेश १ र २ का ५० लाख भन्दा बढी जनताको जीवनसँग जोडिएकाले प्रतिष्ठानलाई सुधार गरी जनताको जीवन रक्षा गर्न आवश्यक रहेको उनको भनाइ छ। जनप्रतिनिधिसँगको भेटमा प्रधानमन्त्रीले सचिव अर्यालको प्रतिवेदन अध्ययन गरेर कार्यान्यन गर्ने र आर्थिक अनियमितता गर्ने सबैलाई कारवाहीको दाहेरामा ल्याउने आश्वासन दिएको धरान नागरिक दवाव सञ्जालका सचिव कमल तिङ्गेलाले बताए। टोलीले एमाले वरिष्ठ नेता माधवकुमार नेपाल, जनता समाजवादी पार्टीका अध्यक्ष उपेन्द्र यादव, कानुन मन्त्री ज्ञानेन्द्र कार्की, अर्थमन्त्री जनार्दन शर्मा लगायतलाई भेट गरी तत्काल बीपी प्रतिष्ठान सुधार गर्न माग गरेका छन्। बीपी प्रतिष्ठानका सुधारको माग गर्दै यहाँका चिकित्सक कर्मचारीहरुले ६१ दिनदेखि आन्दोलन जारी राखेका छन्। बीपी कोइराला स्वास्थय विज्ञान प्रतिष्ठान धरानमा भएको आर्थिक अनियमितिाको विषयमा अख्तियार दुरुपयोग अनुसन्धान आयोगको टोलीले छापा मारी आवश्यक कागजपत्र नियन्त्रणमा लिएको छ। अख्तियारका वरिष्ठ प्रहरी उपरीक्षक टेकबहादुर तामाङले प्रतिष्ठानमा भएको आर्थिक अनियमितता सम्बन्धि छानविन प्रकृया जारी रहेका बताए।"
पहिरोमा पुरिएर एक जनाको मृत्यु,सन्धिखर्क : अर्घाखाँचीको पाणिनी गाउँपालिकामा पहिरोले पुरेर एक जनाको मृत्यु भएको छ। वडा नम्बर ५ मैदानमा खसेको पहिरोमा परेर धातिवाङ्ग घर भएका अन्दाजी ४५ वर्षीय मानबहादुर सुनारको मृत्यु भएको जिल्ला प्रहरी प्रमुख प्रहरी नायव उपरीक्षक अमरबहादुर थापा क्षेत्रीले बताए। स्थानीय मेघराज घिमिरेको घरमा प्लाष्टर गर्ने क्रममा साँझ ५ बजेको समयमा घर माथिबाट पहिरो खसेर पुरिएका हुन्। पहिरोमा पुरिएका सुनारको शव थप अनुसन्धान भैरहेको प्रहरीले बताएको छ।
"द्वन्द्वपीडित, गर्भवती, सुत्केरी र ज्येष्ठ नागरिकलाई निःशुल्क यातायात सेवा","जाजरकोट : द्वन्द्वपीडित तथा विभिन्न लक्षित वर्गलाई नगर बस र एम्बुलेन्स निःशुल्करूपमा प्रयोगमा ल्याइएको छ। चालु आर्थिक वर्षको २०७८७९ को नीति तथा कार्यक्रममा उल्लेख भएबमोजिम यही साउनबाटै रुकुम पश्चिमको चौरजहारी नगरपालिकाले बस र एम्बुलेन्समा भाडा नलिने भएको हो। विशेष अवस्थाका विभिन्न व्यक्ति र उनीहरूका परिवारलाई यो सुविधा दिने गरी तयारी भइरहेको नगरपालिकाले जनाएको छ। नगरपालिकाले अहिले तीन नगर बस सञ्चालन गरिरहेको छ भने दुई एम्बुलेन्स चलाउँदै आएको छ । सेवामा सहजता ल्याउन थप दुई नगर बस खरिदको तयारी गरिएको नगरप्रमुख विशाल शर्माले बताउनुभयो । उनका अनुसार गर्भवती र सुत्केरी, ७० वर्षमाथिका ज्येष्ठ नागरिक, सशस्त्र द्वन्द्व तथा जनआन्दोलनका घाइते, अपाङ्गता भएका व्यक्ति, शहीद परिवार र शहीद परिवारका सदस्यले यो सेवा निःशुल्क पाउने छन् । यसैगरी पूर्ण अशक्त, अति अशक्त भएका व्यक्ति र अतिविपन्न परिचयपत्र प्राप्त गरेकालाई पनि निःशुल्क सेवा दिइने छ। प्राविधिक नहुँदा काम गर्नै मुस्किल विद्युतको लाइन विस्तारसँगै प्राविधिकको सङ्ख्या वृद्धि भइ काम छिटो छरितो हुनुपर्नेमा दैनिक कर्मचारी अभावले जाजरकोटमा समस्या हुँदै आएको छ। ११ केभी प्रसारण लाइन सदरमुकाममा आउँदै गर्दा १७भ कर्मचारीले धानेको काम अहिले लाइन विस्तार तीव्र भइरहँदा कर्मचारीको सङ्ख्या घटेर १४ जनामा पुगेको छ। कूल दरबन्दी सङ्ख्या ३० भए पनि हाल १४ कर्मचारी कार्यरत छन्। पाँच करार, छ ज्यालादारी र तीन जना स्थायी कर्मचारी जिल्लामा कार्यरत रहेको विद्युत् प्राविधिकरणका प्रमुख विशाल लामिछानेले बताए। हाल सदरमुकाममा मात्र कार्यालय रहेकाले गाउँमा लाइन विस्तार भएसँगै त्यहाँका उपभोक्ता सदरमुकाम आएर शुल्क तीर्नसमेत समस्या भएको छ। रु १०० शुल्क तिर्नका लागि रु एक हजार खर्च गर्नुपर्ने बाध्यता हुँदै आएको छ। विद्युत्को अहिले छेडागाड नगरपालिकाको मोर्क, नलगाड नगरपालिकाको दल्लीमा नयाँ उपशाखा राख्ने तयारी भए पनि कर्मचारी नहुँदा समस्या हुँदै आएको बताइएको छ।"
रहेनन् प्रसिद्ध धानविज्ञ बस्नेत,"काठमाडौँ: प्रसिद्ध धान वैज्ञानिक डा भोलामानसिंह बस्नेतको निधन भएको छ । कोभिड महामारीबाट पीडित बनेका बस्नेतको उपचारको क्रममा शनिबार बिहान ६ बजेर ३५ मिनेटमा निधन भएको पारिवारिक स्रोतले जानकारी दिएको छ । बस्नेतका जेठी छोरी प्रज्ञा बस्नेतकाअनुसार कोभिडबाट प्रभावित भएका बस्नेतको उपचारको लागि साउन १६ गते ओम अस्पतालमा भर्ना गरिएको थियो । शुक्रबार बेलुकासम्म स्वास्थ्य अवस्था सामान्य भए पनि राति १ बजेदेखि अवस्था बिग्रिँदै गएको थियो । छातिमा समस्या आएपछि भेन्टिलेटरमा राखेर थप उपचार सुरु भए पनि स्वास्थ्यमा सुधार आउन नसक्दा उनको निधन भएको हो । शनिबार दिउँसो १२ बजेर ४५ मिनेटमा गौशालास्थित विद्यूतीय शवदाह गृहमा उनको अन्तिम संस्कार गरिएको छ । धान विज्ञको रुपमा प्रसिद्धि कमाएका बस्नेत नेपालको धानको जातको विकास, उन्मोचनका साथै यो क्षेत्रको प्रवर्द्धनका लागि निक्कै काम गरेका थिए । धानको विषयमा विषयगत् दख्खलका कारण अन्तर्राष्ट्रिय क्षेत्रबाट समेत सम्मानित भइसकेका बस्नेतले कृषिसम्बन्धी विभिन्न पुस्तकसमेत प्रकाशित गरेका थिए । आफू नार्कबाट रिटायर्ड भए पनि धानको क्षेत्रबाट टायर्ड नभएको थेगो नै बनेको थियो । कृषि क्षेत्रका विज्ञहरुले उनको निधनले कृषि क्षेत्रले ठूलो वैज्ञानिक गुमाएको बताएका छन् ।"
"मूर्तिको लागतसँगै आकृति विवादमा, कलाकार सोध्छन् : सुँगुर कि बराह ?","इटहरी : उदयपुरको बेलका नगरपालिकामा निर्माणाधीन एउटा मूर्तिले यो साता चर्चा पायो। ६० लाख रुपैयाँको लागतमा बनिरहेको उक्त सुँगुर आकृतिको मूर्ति सुरुमा त मूल्यको कारण चर्चामा आयो। त्यत्तिका लगानी गरेर सुँगुरको मूर्ति बनाउन किन आवश्यक थियो ? भन्ने प्रश्न सामाजिक सञ्जालमा बहसकै रुपमा चुलियो। त्यो बहसलाई अहिले पूर्वका कलाकारहरुले लागतसँगै आकृतिमासमेत केन्द्रित गरेका छन्। वडा नम्बर७ स्थित मुलगाउँमा निर्माणाधीन उक्त मूर्तिलाई बेलका नगरपालिकाले भगवान विष्णुको बराह अवतारको रुपमा बनाएको हो। भगवान विष्णुले पृथ्वीलाई जोगाउन बराहको अवतार लिएको किंवदन्ती छ। धार्मिक तस्बिरहरुमा बराहको आकृति सुँगुर तथा बँदेलसँग मिल्दो जुल्दो छ। त्यहीअनुसार बराह अवतारको मूर्तिसँगै किराँत आस्थाको पार्क बनाउने गरी निर्माण भइरहेको छ। बराह पुराणमा उल्लेखित किंबदन्तीअनुसार बराहले पृथ्वी जोगाउन तल कोशी नदीतिर हाम फाल्न लागेको मूर्ति बनाइएको मेयर दुर्गाकुमार थापाले जानकारी दिए। उक्त मूर्तिको वारिपट्टी सुनसरीमा बराहक्षेत्र मन्दिर छ र बराहक्षेत्र मन्दिरबाटै उक्त मूर्ति देखिन्छ। तर केही कलाकारहरुले भने उक्त मूर्ति भगवान बराहभन्दा पनि सुँगुरको जस्तो भएको टिप्पणी गरेका छन्। कलाकार विक्रम श्रिले सामाजिक सञ्जालमा मूर्ति बनेल नभएर हाम्रो धरानमा सुहाउँदो राम्रो पुडी काले सुँगुर बनेछ,उनले भने, 'दाह्रा माथि पृथ्वी राख्ने पनि भन्नुभयो, डुबेको पृथ्वी उचाल्न हामफाल्नु लागेकोले पहिले नै कसरी पृथ्वी बोक्ला ?उनले उक्त मूर्ति १५ लाखमा बन्ने बताएका छन्। यस्तै अर्का कलाकार रोजन राईले पनि लागत धेरै भएको समेत बताए। साथै बराह भनेर सुँगुर बनाएको भन्दै आलोचना गरेका छन्। उनले लेखेका छन्, हिन्दुहरुले बराहको मुर्ति भन्दै पूजा गर्ने, किराँतीहरुले चाहिँ काटेर खाने, गजब भो। सिमेन्टको बराह सुँगुर व्यापारीले राम्रै मुर्गा पाएछ। यता मूर्ति बनाइरहेका कलाकार धनु याख्खा भने लागत कलाकारहरुअनुसार फरक पर्ने बताउँछन्। कलाकारहरुको पारिश्रमिक यति नै हुन्छ भनेर निश्चित हुँदैन, उनले भने, कुनै मूर्तिहरु सित्तैमा पनि बनाइयो होला, कुनैमा राम्रो पैसा लिइयो होला, त्यो कला र परिश्रमको पारिश्रमिक हो। उनले भ्याटसमेत ५८ लाखको लागतमा मूर्ति बनिरहेको बताए। उक्त रकमभित्रै मूर्तिसँगै त्यसको फाउण्डेशन, राजमार्गसम्म निकस्ने बाटो, पुजारी बस्ने घर, बिजुली वायरिङका कामहरुसमेत हुनेछन्। निर्माण सामाग्रीको ढुवानीमा समेत धेरै खर्च भएको उनले बताए। यस्तै उनले बराह भगवानको मूर्ति भएको र कलाकारितामा मौलिकता हुने बताए। उनले बँदेल तथा सुँगुरहरु धेरै प्रकारका हुने हुँदा यस्तै हुन्छ भनेर कसैले ठोकुवा गर्न नसक्ने बताए। अझै धेरै काम गर्न, रंगरोगन गर्न बाँकी रहेको बताउँदै उनले भने, बराह भगवानको आकृति सुँगुर वा बँदेलको जस्तो हो भन्ने कुरा मात्र सबैलाई थाहा छ, तर मोटो, पातलो त्यो कलाकारको कल्पनाशीलतामा भर पर्छ। उनले स्थानीय बँदेल तथा सुँगुरहरुको शारीरिक संरचनालाई हेरेर नै यस्तो बनाइएको बताए। मेयर थापाले पनि मूर्तिका साथै वरपरका विभिन्न निर्माणका कामहरुसमेत सोही रकमभित्र हुने हुँदा लागत ठूलो नभएको बताए। उनले मूर्तिको डिजाइन ललितकला प्रतिष्ठानको मूर्ति विभागले गरेकोसमेत जानकारी दिए। उनले सो वरिपरि धेरै धार्मिक, ऐतिहासिक, प्राकृतिक पर्यटकीय स्थलहरु रहेकोले समग्र पर्यटन करिडोरका रुपमा सो क्षेत्र विकास हुने बताए।"
