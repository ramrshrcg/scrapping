शीर्षक,विवरण
विवेकशील साझा पार्टीका पूर्वअध्यक्ष थापाको निधन,"काठमाडौं : विवेकशील साझा पार्टीका पूर्वअध्यक्ष उज्वल थापाको निधन भएको छ। ललितपुरस्थित नेपाल मेडिसिटी अस्पतालको भेन्टिलेटरमा पाँच दिनदेखि उपचार गराइरहेका थापाको मंगलबार निधन भएको विवेकशील साझा पार्टीका संयोजक मिलन पाण्डे जानकारी दिए। लामो समयदेखि भेन्टिलेटरमा राखेर उपचार गर्दासमेत उनको स्वास्थ्यमा सुधार आएको थिएन। कोरोना संक्रमण पुष्टि भएपछि करिब दुई हप्तादेखि उनको उपचार भइराखेको थियो। कोरोना भाइरस (कोभिड१९) संक्रमण पुष्टि भएपछि ह्याम्स, ग्रान्डी अस्पतालमा उपचार गराएका थिए। दुवै अस्पतालमा उपचार असम्भव भएपछि थापाको पाँच दिनदेखि नेपाल मेडिसिटी अस्पतालमा उपचार भइराखेको थियो। मेडिसिटि अस्पतालमा भेन्टिलेटर र इक्मोको साहायताले उपचारको प्रयास भएको थियो। थापालाई नेपालको वैकल्पिक राजनीतिका अगुवा मानिन्छ। पाण्डेका अनुसार अन्तिम पटक गरिएको कोरोना भाइरस परीक्षणमा नतिजा नेगेटिभ आएको थियो । रिपोर्ट नेगेटिभ आए पनि संक्रामक रोगको समयमा उनको अन्तिम संस्कार एउटा साधारण पारिवारिक तवरले सम्पन्न गर्ने परिवारको इच्छा भएकाले त्यहाँ सहभागी नहुन आग्रह गरेका छन् । 'उज्वल थापा हामीबिच रहनुभएन ! हाम्रा छोरा, श्रीमान्, दाइ, भान्जा, मित्र, काका, ठूलो बुबा, नाति, मामा, हजूरबुबा, ज्वाइँ, भिनाजु, विवेकशील अभियान तथा विवेकशील नेपाली दलका संस्थापक, विवेकशील साझा पार्टीका पूर्व संयोजक, उद्यमी, सामाजिक उत्प्रेरक, हाम्रा प्रिय उज्वल बहादुर थापा, ४४, हामी सबैको अथक प्रयास, सहयोग र प्रार्थनाका बाबजुद (२०७८ साल जेठ १८ गते, अपराह्न ४:२५ बजे) हामीबिच रहनु भएन', पाण्डेले भने । थापाले नेपालको राजनीतिक प्रणाली सुधार गर्न गरेको हस्तक्षेप र युवालाई राजनीतिको मुलधारमा समावेश गर्न दिएको उत्पेरणालाई सम्झनुपर्ने पाण्डेले बताएका छन् । पाण्डेले भने, 'उहाँले प्रभाव पारेका जिन्दगीहरू र उनीहरूका सफलताहरू; नेपालको राजनीतिक प्रणालीको सुधार गर्न उहाँले गर्नुभएका हस्तक्षेपहरु; युवाहरूलाई राजनीतिको मूलधारमा समावेश गर्न उहाँको उत्प्रेरणा तथा सहयोग लामो समयसम्म सम्झिइनेछ र त्यसलाई इतिहासले सकारात्मक किसिमले मूल्याङ्कन गर्नेछ भन्ने हामीलाई लागेको छ ! उज्वल थापा व्यक्ति मात्र नभई, एउटा दर्शन र विचार पनि हो र सोहीमा उहाँ जीवन्त रहनु हुनेछ भन्ने हाम्रो अनुभूति हो ।' नेता थापाले देखेका सपना पूरा गरेर हरेक नेपालीको मुहारमा खुसी ल्याउन आफूहरु दृढ संकल्पित भएको उनको भनाइ छ । उहाँले देखेका सपना पूरा गरी हरेक नेपालीको मुहारमा खुसी ल्याउन हामी सबै दृढ संकल्पित छौँ, पाण्डेले भने । उनको उपचारमा उपचारमा संलग्न सम्पूर्ण स्वास्थ्यकर्मीलाई धन्यवाद दिँदै पाण्डेले विषम परिस्थितिमा धैर्य धारण गरी संयमताका साथ साथ, सहयोग गर्ने र अनवरत प्रार्थना गर्ने आफन्तजन, नेपाल भित्र र बाहिरका साथी तथा शुभेच्छुक सबैप्रति हामी कृतज्ञ व्यक्त गरेका छन् । थापाको उपचारका लागि व्यक्त भएका सद्भाव, सदिच्छा तथा प्रार्थनाको लागि नेपालका राष्ट्रपति, नेपाल सरकार तथा विभिन्न राजनीतिक दलका तर्फबाट व्यक्त भएको सहयोग गर्ने इच्छा, सद्भाव र शुभेच्छाको लागि धन्यवाद व्यक्त गरेका छन् । विवेकशील साझा पार्टीको शोक वक्तव्य विवेकशील साझा पार्टीका संस्थापक संयोजक तथा तत्कालीन विवेकशील नेपाली दलका संस्थापक अध्यक्ष उज्वल थापाको आज भएको निधनले सिङ्गो पार्टीपंक्ति स्तब्ध भएको छ। दुई साताअघि कोरोना सङ्क्रमित भएका थापाको ललितपुरस्थित मेडिसिटी अस्पतालमा उपचारका क्रममा साँझ ४:२५ बजे निधन भएको हो। विवेकशील साझा पार्टी केन्द्रीय समितिको आज बसेको आकस्मिक बैठकले पूर्व संयोजक थापाको निधनमा गहिरो दुःख व्यक्त गर्दै शोक प्रस्ताव पारित गरेको छ। बैठकले थापाको स्मृति तथा सम्मानका लागि १३ औँ दिनको पुण्य तिथिमा हाम्रा प्रत्येक सदस्य र शुभचिन्तकहरूलाई कम्तीमा एउटा वृक्षारोपण गर्न पार्टीका सम्पूर्ण नेतृत्व पङ्क्ति र सदस्यहरूलाई आह्वान गरेको छ। साथै, यही बिचमा पार्टीमा ""उज्वल थापाको जीवन र विचार"" विषयमा छलफल र बहस चलाउने छ। नेपालमा वैकल्पिक राजनीति स्थापित गर्न उल्लेख्य भूमिका खेलेका थापाको निधनले राष्ट्रिय राजनीतिमा अपूरणीय क्षति पुगेको छ। खास गरी शान्तिपूर्ण र रचनात्मक प्रदर्शनका माध्यमबाट राजनीतिक, सामाजिक, आर्थिक, जनस्वास्थ्य सरोकार लगायतका मुद्दामा दलहरूले नागरिकको समर्थन हासिल गर्ने र सुधारात्मक कदमको लागि राज्यलाई दबाब दिने विधि स्थापित गर्न उहाँको अहम् भूमिका छ। थापाले अङ्गाल्नु भएको सुसंस्कार, अहिंसा र निष्ठाको मार्गलाई विवेकशील साझा पार्टी अविचलित र प्रतिबद्ध भएर अवलम्बन गर्दै अगाडी बढ्ने छ। यो विषम् पीडाको क्षणमा परिवारजनमा हार्दिक समवेदना व्यक्त गर्दै थापाको उपचारका क्रममा उहाँको स्वास्थ्य लाभ कामना गर्दै स्वदेश तथा विदेशबाट प्राप्त स्नेह, सद्भाव र सहयोगका लागि विवेकशील साझा पार्टी सबैमा हार्दिक आभार व्यक्त गर्दछ। रवीन्द्र मिश्र, अध्यक्ष मिलन पाण्डे, संयोजक विवेकशील साझा पार्टी मिति: १८ जेठ २०७८"
"६ हजार ८९८ जना कोरोनामुक्त हुँदा ६ हजार ८५ संक्रमित थपिए, ६८ को मृत्यु",काठमाडौं : पछिल्लो २४ घन्टामा कोरोना भाइरस (कोभिड१९) संक्रमणबाट थप ६ हजार ८५ जनामा संक्रमण पुष्टि भएको छ। विभिन्न प्रयोगशालामा परीक्षण गराएका २० हजार १६५ नमूनामध्ये ६ हजार ८५ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। १७ हजार १४७ नमूनाको पीसीआर र ३ हजार १८ नमूनाको एन्टिजेन विधिबाट परीक्षण भएको थियो। यस्तै पछिल्लो २४ घन्टामा कोरोनाबाट थप ६ हजार ८९८ जनाले स्वास्थ्य लाभ गरेका छन् भने जनाले ६८ जनाले ज्यान गुमाएका छन्। मन्त्रालयका अनुसार हाल कोरोनाका सक्रिय संक्रमितको संख्या १ लाख ४७ हजार ८९ पुगेको छ। ७२५ जना क्वारेन्टाइनमा छन्।
फेसबुक ह्याक गरेर ठगी धन्दा,"फिदिम। काभ्रेका पत्रकार नगेन्द्र अधिकारीलाई बुधबार (२०७८ जेठ १२ गते) अर्का पत्रकार सञ्जय पन्थीको म्यासेज आयो। जुम मिटिङमा जोडिन भनेर पन्थीले पठाएको म्यासेजमा मिटिङमा जोडिनका लागि कोड नम्बर पनि पठाइएको थियो। अधिकारीले कोड नम्बर हेरे र जोडिने प्रयास गरे। तर, उनी जुममा जोडिन सकेनन्। भिडियो कलमा एकजना पत्रकार साथीसँग बोल्दै जुममा जोडिने प्रयास गर्दै थिएँ, अधिकारीले भने जुममा जोडिनुको साटो एक्कासी म्यासेन्जर डिस कनेक्ट भयो। फेसबुकमा लग इन गर भनेर देखायो । अधिकारीले मोवाइल र ल्यापटप दुवैरित फेसबुक लग इन गरेका थिए। ल्यापटमा पनि फेसबुक डिसकनेक्ट देखायो। फेसबुक कनेक्ट गर्ने प्रयास गरिरहेका अधिकारीलाई प्रेस युनियनका अध्यक्ष कपिल कोइरालाको फोन आयो। तिमी आँफै मसँग कुरा गर्दैछौ कि अरु कसैले तिम्रो फेसबुक चलाएकोे ? कोइरालाले अधिकारीलाई प्रश्न गरे किन चाहिएको तिमीलाई पैसा ? अधिकारीले आफ्नो फेसब ुकह्याक भएको र पैसा आफूले नमागेको उत्तर दिए। त्यही समयमा नगेन्द्रको आइडीबाट कोइरासँग पैसा मागिएको थियो। कोइरालाले पासवर्ड परिवर्तन गर्न सुझाव दिए। फेसबुक ह्याक भएको तीन मिनेटमा अधिकारीले पासवर्ड परिवर्तन गरे। म्यासेन्जर खोलेर हेर्दा पत्रकार महासंघ काभ्रेका अध्यक्ष बद्रिराज तिमल्सिनाको एउटा म्यासेज थियो। भाइमैले पैसा पठाइदिएको छु,नगेन्द्र छक्क परे, त्यो म्यासेज देखेपछि मलाई शंकालागेर बद्रिराज दाइलाई फोन गरेँ। म्यासेन्जरमा भनेको एकाउन्टमा बद्रिराजले ५० हजार पैसा ट्रान्सफर गरिदिए छन्। नगेन्द्रको फेसबुक ह्याक गरेर आफूलाई पैसा मागेको थाहा पाएपछि बेदराज छाँगाबाट खसे। मैले साथीलाई पैसा पठाइदिनु पर्ने थियो, मेरो बैंक एकाउन्टमा समस्या आयो। तपाइसँग छ भने राकेश राईको खातामा पठाइदिनुन भनेर म्यासेज आएको थियो, बद्रिराजले भने नगेन्द्रले भनेपछि मैले नपठाउने कुरा भएन, मोवाइलबाट ५० हजार राकेश राईको खातामा तत्काल ट्रान्सफर गरिदिए। फोनमा कुराकानी भएपछि मात्र नगेन्द्रको फेसबुक ह्याक भएको बद्रिराजले थाहा पाए। ह्याकरले नगेन्द्रसँग निकट भएका मानिसलाई पैसा मागेको थियो। यो बीचमा मसँग नजिक रहेका अधिकांशलाई पैसा मागिएको रहेछ,नगेन्द्रले भने। जसमध्ये बद्रिराजले ५० हजार पैसा पठाइसकेका थिए। तीनमिनेटको अवधिमा ह्याकरले उक्तकाम गरेको उनीहरुको भनाइ छ। सञ्जय पन्थीको म्यासेन्जरबाट नगेन्द्रलाई आएको म्यासेज पनि ह्याकरले नै पठाएको खुलेको छ। जुम मिटिङमा जोडिन नगेन्द्रलाई पठाएको कोड नम्बर नै ह्याकरले पठाएको खुलेको हो। सञ्जय पन्थीको पनि फेसबुक ह्याक गरेर मलाई म्यासेज पठाएको पछिमात्र थाहाभयो,नगेन्द्रले भने। बद्रिराजले पठाएको ५० हजार रुपैँया राकेश राईको खातामा जम्माभयो। राईले एनएमबी बैंक फिदिम शाखाबाट पैसा निकाले। फालेलुङ गाँउपालका ६ का राकेश राइलाई नियन्त्रणमा लिएर प्रहरीले अनुसन्धान सुरु गरेको छ। युवा सन्देश नाम गरेको फेक फेसबुक आइडी चलाउनेसँग राकेशको कनेक्सन देखिन्छ, पाँचथरका प्रहरी प्रमुख डीएसपी दानबहादुर थापाले भने, युवा सन्देशबाट आफूलाई उक्त पैसा आएको राकेशको बयान छ। युवा सन्देशसँग आफ्नो अनलाइनमा मात्र कुरा हुने गरेको प्रहरीसमक्ष राकेशले बयान दिएका छन्। उनले आफूहरु अनलाइन गेम खेल्ने र अनलाइबाटै डलरको व्यापार गर्ने गरेको बताएका छन्। राकेशले आफ्नो खातामा पैसा आएको स्वीकार गरेका छन्, डीएसपी थापाले भने आफूलाई उक्त रकम युवा सन्देशले पठाएको राकेशको बयान छ। काठमाडौंमै बस्दै आएका राकेश लकडाउन हुने भएपछि पाँचथर आएका हुन्। उक्त विषयमा थप अनुसन्धान भइरहेको प्रहरीले जनाएको छ।"
नेपाली उद्यमीहरुको लागि खुल्यो उद्यमशील विश्वकप (इडब्लूसी),"काठमाडौँ: उद्यमशील विश्वकप (  ) सन् २०२१ को लागिआवेदन खुला गरिएको छ । पहिलो वर्षमा जस्तै यस वर्ष पनि २०० भन्दा बढी देशहरुबाट १ लाख ७५ हजार जना भन्दा बढी प्रतियोगीहरुले भाग लिने अपेक्षा राखिएको छ । यस कार्यक्रमले १ लाख अमेरिकी डलर राशीको नगद पुरस्कार विश्वव्यापी रुपमा घोषणा गर्दछ । साथै थप ७ लाख ५० हजार अमेरिकी डलर बराबरको अन्य प्रकारको सहयोग र थप लगानी गर्ने अवसर उपलब्ध गराउने छ । यस प्रतियोगिता नेपालमा भने पहिलो पटक आयोजना हुन लागेको हो । नेपाली युवा उद्यमीमञ्च (एनवाइइएफ) यस वर्ष नेपालको लागि अधिकारिक रुपमा राष्ट्रिय आयोजकमा परेको छ र यसले नेपालभित्र र बाहिर रहेका उद्यमीहरुलाई प्रतियोगितामा भाग लिन सहयोग पुर्याउने छ । एनवाइइएफ युवा उद्यमीहरुको लागि देशको एउटा अग्रणी संस्था हो । साथै सदस्यहरुमा आधारित गैर नाफामूखी संस्था हो । व्यवसायमा सकरात्मक सोचाई अभिवृद्धि गर्ने उद्देश्यका साथ यसको स्थापना भएको हो । उल्लेखनीय व्यवसायको विकास गरी नेपाली युवाबीच बिचारको आदान प्रदान गर्नु यसको लक्ष्य हो र व्यवसाय सञ्चालनको लागिआवश्यक पर्ने साझेदारी, शिक्षा, तालिम तथा अन्तरकृयाको आयोजना गर्नु रहेको छ । सन् २००३ को सेप्टेम्बर २६ तारिखमा नेपाल उद्योग वाणिज्य महासंघले यस मञ्चलाई स्थापना गरेको थियो । एनवाइइएफ ले देशभरीबाट युवा उद्यमीलाई एकसाथ ल्याएको छ । इडब्लूसीले भर्चुअल माध्यमको तालिम र विषयगत कार्यक्रमलाई अगाडि लैजान र व्यवसायीहरुको ज्ञान, सीपमा निखारपन ल्याई राष्ट्रिय प्रतिस्पर्धा जित्ने मौका मिल्नेछ । यसैगरी उनीहरु विश्व स्थरीय फाइनलमा भाग लिन सक्ने छन् । इडब्लूसी अनलाइन प्लेटफर्मले प्रतियोगीहरु जसले आवेदन फर्म सफल रुपमा पूरा गरेका हुन्छन्, उनीहरुलाई २५ हजार अमेरिकी डलर भन्दा बढी रकम बराबरको गुगल क्लाउड, हटस्पट, स्ट्रिप आदिमा आकर्षक पहुँच प्राप्त हुनेछ । साथै राष्ट्रिय स्तरको अन्तिम प्रतियोगिताहरु सन् २०२१ को जुलाइ महिनामाआयोजना गरिने छ । सन् २०२१ को नोभेम्बरमा छानिएका १०० जना प्रतियोगीहरु साउदी अरेबियाको रियाद जाने छन् र त्यहाँस्थित शिविरमा रही इडब्लूसीसम्बन्धी विशेष कार्यक्रममा सहभागी भई अन्त्यमा इडब्लूसीको फाइनलमा भाग लिने छन् ।"
एमालेले पार्टी एकताका निम्ति अन्तिम समयसम्म प्रयत्न गर्ने,"काठमाडौं : नेकपा एमालेले पार्टी एकताको प्रयासलाई अन्तिम समयसम्म जारी राख्ने भएको छ । मंगलबार प्रधानमन्त्रीको सरकारी निवास बालुवाटारमा बसेको स्थायी कमिटी बैठकले एकताको विषयमा विवेचना गर्दै एकताको प्रयासलाई अन्तिम समयसम्म प्रयत्न गर्ने निर्णय गरेको पार्टी प्रवक्ता प्रदिप ज्ञवालीले जानकारी दिए । पार्टीको आन्तरिक एकतालाई सुदृढ गर्नका निम्ति भएका छलफलको बारेमा संक्षिप्त विवेचना गरेका छौँ, बैठकपछि प्रवक्ता ज्ञवालीले भने, नेतृत्वको तर्फबाट एकताका निम्ति अन्तिम समयसम्म पनि प्रयत्न जारी राख्ने विषयमा छलफल भएको छ । बैठकमा आगामी आर्थिक वर्षको बजेटको सन्दर्भमा छलफल भएको छ । बजेट अहिलेको आवश्यकतालाई पूर्ति गर्ने खालको आएको निष्कर्ष पार्टीले निकालेको छ । बजेटले कोभिड१९ रोकथाम तथा नियन्त्रणको विषयलाई सम्बोधन गरेकाले सकारात्मक रहेको समीक्षा भएको उनको भनाइ छ । पार्टी एकताका निम्ति नेतृत्वले प्रयत्न गर्ने निर्णय गरेको बैठकले स्पष्टीकरण सोधिएका १२ जना सांसदलाई के कारवाही गर्ने भन्ने बारेमा छलफल नगरेको ज्ञवालीको भनाइ छ । अझै पार्टी एकताका निम्ति प्रयत्न जारी राख्ने निर्णय भएसँगै कारवाही गर्ने भनिएका नेताको विषयमा कुनै निर्णय नभएको हो । एमालेले घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडामाथि कारवाहीको तयारी गरेको थियो। यसअघि एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललसहित ११ जनालाई साधारण सदस्य समेत नरहने गरी कारबाही गरिसकेको छ । नेताहरुमाथिको कारवाहीलाई स्थगित गरेर पुन नेताहरुले एकताको प्रयास जारी राखेका छन्। गएराति मात्र एमाले दोस्रो पुस्ताका १० नेताले एकताको विषयमा गम्भीर छलफल गरेका थिए ।"
मतपत्रको सट्टा पीसीआर रिपोर्ट !,"दाङ: राष्टियसभा निर्वाचनमा एउटा अनौठो दृष्य देखियो । स्थानीय तहको उपाध्यक्षको एउटा मतमा मतपत्र गायव गरिएको छ भने त्यसका ठाउँमा कोरोना परीक्षण गरिएको रिपोर्ट खसालिएको छ । मतगणनामा बसेका दाङ कांग्रेसका सचिव शंकर डाँगीले मतपत्रको ठाउँमा पीसीआर रिपोर्ट पाइएको बताए । 'एक जना गाउँपालिका उपाध्यक्षले मतपत्र लगेर पीसीआर रिपोर्ट राखेर जानु भएछ,' उनले भने । अल्पमतमा देखिए मुख्यमन्त्री राष्टियसभाको उपनिर्वाचनले लुम्बिनी प्रदेशमा मुख्यमन्त्रीको संसदको अवस्था पनि झल्किएको छ । संसदमा अल्पमतको सरकार बनाएकोमा विरोध गरिरहेका प्रतिपक्षहरुले निर्वाचनमा अल्पमतको सरकार रहेको पुष्टि गरिदिएका छन् । मुख्यमन्त्रीको पार्टीको उम्मेदवारले प्रदेशसभा सदस्यहरुबाट ४० मत मात्रै पाएका छन् भने विपक्षी गठबन्धनको उम्मेदवारले ४२ मत पाएका छन् । यसले मुख्यमन्त्रीको संसदमा अल्पमत प्रष्ट रुपमा देखाइदिएको छ, कांग्रेसका प्रदेश सांसद डिल्ली बहादुर चौधरील भने, 'यो निर्वाचन मात्रै नभएर मुख्यमन्त्रीका संसदीय हैसियत पनि देखाइदिएको छ ।' प्रतिगमनलाई जवाफ लुम्बिनी प्रदेशमा राष्ट्रियसभा उपनिर्वाचनबाट विजयी भएका नेपाली कांग्रेसका उम्मेदवार दृगनारायण पाण्डेले आफ्नो जितले प्रतिगमनलाई जवाफ दिएको बताएका छन् । निर्वाचनपछि प्रतिक्रिया दिँदै उनले यस्तो बताएका हुन् । उनले सदनमा अब संघीयता र गणतन्त्रका विषयलाई संस्थागत गर्न बुलंद रुपमा आवाज उठाउने बताए । संघीयता र गणतन्त्र ओझेलमा पार्ने काम भइरहेकोमा उनले असन्तुष्टि जनाए । साथै उनले प्रधानमन्त्री केपी शर्मा ओलीका कदमप्रति संकेत गर्दै आफ्नो जित प्रतिगमनलाई जवाफ भएको बताए । आफ्नो जितलाई उनले राष्ट्रिय एकताको रूपमा बुझ्न आग्रह गरेका छन् ।"
स्वास्थ्यकर्मीमाथि आक्रमण: छानबिन समितिले बुझायो प्रतिवेदन,"नेपालगन्ज: नेपालगञ्जस्थित भेरी अस्पतालका चिकित्सक र स्वास्थ्यकर्मीमाथि भएको आक्रमण घटनाको वास्तविकता बुझ्न गठित छानबिन समितिले बाँकेका प्रमुख जिल्ला अधिकारीलाई प्रतिवेदन बुझाएको छ । सहायक प्रजिअ शङ्कर विष्टको संयोजकत्वमा गठित सात सदस्यीय समितिले प्रजिअ शिवराम गेलाललाई सोमबार प्रतिवेदन बुझाएको हो । उक्त प्रतिवेदन अझै सार्वजनिक गरिएको छैन । संयोजक विष्टले कोरोना महामारीका कारण भेरी अस्पतालमा भएको जनशक्ति अभाव, घटना भएको दिन उत्पन्न परिस्थिति, जनशक्ति अभावलगायत समस्या र त्यसको दीर्घकालीन समाधानका लागि प्रतिवेदनमा सुझाव दिइएको बताए । उनका अनुसार छानबिन समितिले घटनाको स्थलगत अध्ययन, कुटपिट गरिएका चिकित्सक र स्वास्थ्यकर्मी, पीडक, घटनाका प्रत्यक्षदर्शी र बिरामीका कुरुवासँग समेत सोधपुछ गरेर प्रतिवेदन तयार पारेको छ । उक्त प्रतिवेदनमा घटना हुनाको कारण र दीर्घकालीन समस्या समाधानको पाटालाई पनि समावेश गरिएको छ । गत बिहीबार दाङका कोरोना सङ्क्रमित ५३ वर्षीय डिल्ली रावतको उपचारका क्रममा मृत्यु भएपछि मृतकका भाइ मानबहादुर, छोरा भरत र लोकराजलगायतले भेरी अस्पतालमा काममा खटिएका चिकित्सक र स्वास्थ्यकर्मीमाथि आक्रमण गर्नुका साथै सघन उपचार कक्षमा तोडफोड गरेका थिए । घटनामा संलग्नविरुद्ध ज्यान मार्ने उद्योगअन्तर्गत मुद्दा चलाइएको छ । सोही घटनाको छानबिनका लागि समिति गठन गरिएको हो । भेरी अस्पताल विकास समितिका दुई सदस्य, जिल्ला प्रहरी कार्यालयका प्रहरी नायब उपरीक्षक, नेपाल चिकित्सक सङ्घका दुई सदस्य र नर्सिङका तर्फबाट एक सदस्य रहने गरी समिति बनाइएको थियो । अहिले भेरी अस्पतालमा चिकित्सक तथा स्वास्थ्यकर्मीको सुरक्षालाई ध्यानमा राखी प्रहरी नायब निरीक्षकका नेतृत्वमा २५ प्रहरी सुरक्षाकर्मी परिचालन गरिएको छ । रासस"
उपत्यकामा निषेधाज्ञाको मोडालिटी परिवर्तन : खाद्यान्न र किताब पसल बिहान खुल्ने,"काठमाडौं : काठमाडौं उपत्यकामा विगत एक महिनादेखि जारी निषेधाज्ञाको मोडालिटी परिवर्तन हुने भएको छ। जिल्ला प्रशासन कार्यालय काठमाडौंले मंगलबार मोडालिटी परिवर्तन गर्ने तयारी गरेको हो। जिल्ला प्रशाननले अब खाद्यान्न, किराना पसल, डिपार्टमेन्ट स्टोर, अनलाइन डेलीभरी, किताब पसल बिहान १० बजेसम्म खुल्न दिने भएको छ। प्रशासनले उद्योग, निर्माण कार्य सुरक्षित ढंगले काम गर्न पाइने, ढुवानी सामग्री राति ९ बजेदेखि बिहान ४ बजेसम्म सञ्चालन गर्न पाउने गरी मोडालिटी तयार गरेको हो। अब स्वास्थ्य मापदण्ड पूरा गरेर बिहान १० बजेसम्म वर्कशप सञ्चालन गर्न पाइने छ । उद्योगले कामदारको आवासीय व्यवस्था मिलाएर काम गर्न सक्नेछन् । आवासीय प्रबन्ध मिलाएमा सञ्चालनका लागि प्रशासनले सहजिकरण गर्ने भएको हो । जिल्ला प्रशासनले केही मोडालिटी परिवर्तन गरिए पनि वैशाख १६ गतेदेखि जारी निषेधाज्ञालाई निरन्तरता दिने भएको छ। यसअघि उपत्यकामा थपिएको एक साता लामो निषेधाज्ञा जेठ २० गते सकिदैछ। उपत्यकाका कााठमाडौं, भक्तपुर र ललितपुरका सीडीओको बैठकले उपत्यकाको निषेधाज्ञालाई जेठ २० गतेदेखि थप १० दिन लम्ब्याएर जेठ ३० गतेसम्म पुर्याउने गरी तयारी गरेका छन् । उक्त निषेधाज्ञामा भने खाद्यान्न पसलसमेत बन्द गर्ने निर्णय गरिएको थियो। केही समय यता काठमाडौं उपत्यकामा कोरोना संक्रमण र मृत्यु दरमा केही कमी आएको छ। विज्ञहरुले कोरोना संक्रमण दर घटेपनि जोखिम भने यथावत रहेको बताएका छन्। हाल संक्रमित हुने भन्दा निको हुनेको दर बढेको छ। सोमबार मुलुकभर ६ हजार ४९१ जना निको हुँदा ४ हजार १७८ जना संक्रमित थपिएका थिए भने ११४ जनाको मृत्यु भएको थियो।"
कृषिमन्त्रीको घोषणा: दुई वर्षभित्र हामी दुध उत्पादनमा आत्मनिर्भर बन्छौँ,"काठमाडौं: कृषि तथा पशुपन्छी विकास मन्त्री पद्माकुमारी अर्यालले अबको दुई वर्षभित्र मुलुक दुध उत्पादनमा आत्मनिर्भर बन्ने घोषणा गरेकी छन् । विश्व दुध दिवसको अवसरमा राष्ट्रिय दुग्ध विकास बोर्डले मंगलबार आयोजना गरेको भर्चुअल कार्यक्रमा मन्त्री अर्यालले यस्तो बताइन् । अबको दुई वर्षभित्र हामी दुधमा आत्मनिर्भर बन्छौँ । प्रति व्यक्ति ११ लिटर दुध अपुगको अहिलेको अवस्थालाई दुई वर्षभित्र पूरा गर्छौं मन्त्री अर्यालले भनिन् । मन्त्री अर्यालले दुग्ध र डेरी क्षेत्रलाई प्रोत्साहित गर्ने गरी बजेट ल्याएको समेत बताइन् । दुग्ध क्षेत्रमा भएका तमाम समस्या समाधानतर्फ मन्त्रालय लागिरहेको भन्दै उनले दुध उत्पादन बढाउने र बजारीकरण गर्ने कार्यतर्फ मन्त्रालय लागिपरेको समेत बताइन् । उनले भनिन्, दुग्ध क्षेत्रमा भएका समस्या समाधानतर्फ हामी लागिरहेका छौँ । ती समस्या समाधान भएनन् भने दुध दिवस मनाएको कुनै औचित्य हुनेछैन । मानव जीवनमा दुधको ठूलो महत्व रहेको भन्दै मन्त्री अर्यालले दुग्ध क्षेत्रको समवर्द्धनमा सबैको संकल्प जरुरी रहेको समेत बताइन् । कोभिड १९ महामारीले दुग्ध क्षेत्रमा समस्या सिर्जना गरेको भन्दै उनले यस विषयमा मन्त्रिपरिषद्को बैठकमा समेत छलफल भएको र बजारसँग जोडिएका कुरालाई सहजीकरण गर्ने दिशातर्फ सरकार अगाडि बढेको बताइन् । मन्त्री अर्यालले सरकारले दुध नीति अगाडि बढाएको भन्दै अहिलेको असहज परिस्थतिलाई विषेश अवस्थाको रुपमा बुझेर धैर्यता गर्न समेत किसानहरुलाई आग्रह गरिन्। हामी सामाजिक दूरी कायम राखेर आफ्ना गतिविधी संचालन गर्ने ठाउँमा छौं । असहजतालाई विशेष अवस्थाको रुपमा बुझेर धैर्यता गर्नुपर्छ । किसान दाजुभाइले पनि हेक्का राख्नुपर्छ, मन्त्री अर्यालले भनिन्, व्यवसायबाटै पछि हट्ने सोच बनाउनु हुँदैन । डिडिसीबाट प्रस्ताव गएको छ । भुक्तानीसँग सम्बन्धित निर्णय हुन्छ । हामीले दुध नीति अगाडि बढाएका छौँ । संस्थानमा पनि नयाँ पदाधिकारी नियुक्त गरेका छौँ । नयाँ कार्यक्रम अगाडि बढाइरहेको अवस्था छ । दुग्ध क्षेत्रमा रहेका तमाम समस्याप्रति सरकार संवेदनशील भएर अगाडि बढ्ने पनि उनले बताइन् । डिडिसीले दैनिक एक लाख लिटर दुध संकल गर्नुपर्ने अवस्था भए पनि अहिलेको अवस्थामा ९० हजार लिटर दैनिक दुध संकलन गर्दै आएको छ ।"
फिनल्याण्डकी प्रधानमन्त्रीले फिर्ता गरिन् खाना भत्ताको रकम,"हेलसिन्की: फिनल्याण्डकी प्रधानमन्त्री सन्ना मरिनले आफ्नो परिवारलाई करतादा सहुलियतमा आउने खाजाको पैसा तिर्ने प्रतिवद्धता व्यक्त गरेकी छन् । ३५ वर्षीया प्रधानमन्त्री मरिनले आफ्नो परिवारको सहुलियतको ब्रेकफस्टको पैसा १४ हजार यूरो राज्य कोषमा बुझाउने भएकी हुन् । उनले डेढ वर्षअघि कार्यालय लिएपछि निवासमा आउने बिहानको खाजा र चिसो खानाको वापत सहुलियत पाएकी थिइन् । उक्त सहुलियत वापत उनले राज्यलाई रकम तिर्ने भएकी हुन् । ""किनकि खाना भत्ताको सम्बन्धमा खुला रुपमा प्रश्नहरु उठेका छन् । म सम्बन्धित खर्च आफैँ भुक्तान गर्नेछु,"" प्रधानमन्त्री सन्ना मरिनले शनिबार भनेकी छन् । मंगलबार उनले आफूले भविष्यमा पनि खाना भत्ता नलिने घोषणा गरेकी छन् । ""म भविष्यमा पनि खाना भत्ता लिने छैन । यदी यो सुविधा नियम अनुसार नै भए पनि,"" उनले भनिन् । यस्तै उनले यस्ता खाना भत्ता कानून सम्मत छन् कि छैनन् भन्ने बारे छिट्टै निर्धारण गर्न र कर तिर्न लगाउन पनि अधिकारीहरुलाई बताएकी छन् । ""मलाई मेरो परिवारको खाना लगायत विषयमा दिन बिताउन भन्दा पनि अरु धेरै जिम्मेवारी छन्"" उनले भनिन् । स्थानीय ट्याब्लोइड पत्रिका इलतालेतीले प्रकाशन गरेको रिपोर्ट अनुसार प्रधानमन्त्री सन्नाले केसारान्तास्थित कार्यालयको निवासमा रहँदा प्रतिमहिना ३०० यूरोका दरले बिहानको खानाको भत्ता सरकारसँग दावी गरेकी थिइन् । तर उनले प्रधानमन्त्रीको रुपमा आफूले कहिल्यै यस्तो दावी नगरेको र यस्तो निर्णय नगरेको प्रतिक्रिया दिएकी छन् । फिनल्याण्डमा असमानताको झिनो स्तरलाई यहाँको राष्ट्रिय गौरव मानिन्छ । साथै नेताहरुको सादा जीवनशैलीले यहाँको सुशासन सम्भव भएको बताइन्छ । २०१९ को डिसेम्बरमा अत्याधिक जनसमर्थनका साथ ३३ वर्षको उमेरमै प्रधानमन्त्रीमा नियुक्त हुँदा सन्ना मरिन विश्वकै सबैभन्दा कम उमेरकी प्रधानमन्त्री तथा कम उमेरकी महिला प्रधानमन्त्री थिइन् । उनको गठबन्धन सरकारमा वहुसंख्यक मन्त्री महिला र ३५ वर्ष मुनिका छन् ।"
जसपामा दोहोरो कारवाही : महन्थ पक्षबाट उपेन्द्र यादव निकालिए,"काठमाडौं : जनता समाजवादी पार्टी (जसपा)मा कारवाहीको दोहोरी चलेको छ। सोमबार महन्थ ठाकुर र वरिष्ठ नेता राजेन्द्र महतोलाई अध्यक्ष उपेन्द्र यादव समूहले कारवाही गरेको थियो। यादव पक्षले कारवाही गरे लगत्तै ठाकुर र महतो पक्षले आफूहरुलाई निस्किासित गर्नु दुर्भाग्य र दुखत मात्र नभइ हास्यस्पद भएको बताएको छ। उल्टै ठाकुर र महतो पक्षले उपेन्द्र यादवलाई पार्टीबाट निस्कासित गरेको जनाएको छ। महन्थसहित चारजना नेतालाई यादवपक्षले निस्कासित गरेपछि ठाकुर पक्षले उनलाई निस्कासित गर्ने निर्णय गरेको हो। महन्थ पक्षका नेता प्रमोद साहले आफनो पक्षले पनि यादवलाई निस्कासित गरेका जानकारी दिए। हामी त पार्टी फुटोस भन्ने पक्षमा थिएनौँ तर उहाँले सुरुवात गर्नुभयो, त्यही भएर उहाँलाई पार्टीबाट निस्किासित गरेको छौँ, साहले भने। महन्थ ठाकुर, राजेन्द्र महतोसहित चार नेता जसपाबाट निस्कासित मधेसका माग सम्बोधन हुने बेलामा उपेन्द्र पक्ष व्यवधान सिर्जना गर्न पार्टी अध्यक्ष ठाकुरलाई नै निस्कासनको प्रपञ्च गरेको उनको आरोप छ। १३ वर्षदेखि हामी यही माग र मुद्दाको लडिरहेका थियौं, आज तीन माग सम्बोधन हुदैछ, जेलबाट साथीहरु छुटदैछ, मुद्दा फिर्ता हुदैछ, उनले भने, नागरिकता नपाएकाले पाउने अवस्था आएको छ, तर उपेन्द्रजी यसलाई स्वागत गर्नु पर्ने व्यवधान गरिरहनु भएको छ, यो अत्यन्त दुख, दुर्भाग्य हो। उपेन्द्र यादव आफू पटकपटक मन्त्री हुँदा पूरा गर्न नसकेका माग, मुद्दा अहिले सम्बोधन भइरहेको उनको भनाइ छ। मधेसका माग र मुद्दालाई आफूले सत्ताको भरयागं मात्रै बनाउने, अहिले पुरा हुन लाग्दा पार्टी फुटाउने, उहाँ नियत यसले स्पष्ट गर्छ, उनले भने। यादव र बाबुराम भट्टराई पक्षको कार्यकारिणी सदस्यहरुको सोमबार बसेको बैठकले अध्यक्ष महन्थ ठाकुर, वरिष्ठ नेता राजेन्द्र महतो, कार्यकारिणी सदस्य लक्ष्मणलाल कर्ण र सर्वेन्द्रनाथ शुक्लालाई पार्टीबाट निष्कासन गरेको थियो। पार्टी हित विपरित काम गरेको भन्दै जसपाले चार नेतालाई पार्टी सदस्यबाट निस्कासन गरेको जानकारी निर्वाचन आयोगलाई समेत दिइसकेको छ। ठाकुर पक्षले समेत निर्वाचन आयोगमा पत्र पठाएर यादव हटाएको जानकारी गराइसकेको साहले बताए । जसपा अध्यक्ष ठाकुर पक्ष केपी ओली नेतृत्वको सरकारमा जाने तयारीमा छ। अध्यक्ष महन्थ ठाकुर, वरिष्ठ नेता महतो, लक्ष्मणलाल कर्णसहितका नेताहरू प्रधानमन्त्री ओलीलाई भेट्न सोमबार बिहान बालुवाटार पुगेका थिए। ८ मन्त्री र दुई राज्यमन्त्रीसहित जसपाको ठाकुरपक्ष एक दुई दिनमै सरकारमा सहभागी हुने जनाइको छ। जसपा ठाकुर पक्षले पार्टीले अघि सारेका माग सम्बोधन भएकाले ओली सरकारमा सहभागी हुने निर्णय लिएको जनाएको छ। जसपाको संसदीय दलमा ठाकुरमहतो पक्षको बहुमत छ। उनीहरुको पक्षमा २० सांसद छन्। महन्थ ठाकुरपक्षको राजपा प्रधानमन्त्रीमा ओलीलाई नै सहयोग गरेर जानुपर्ने अडानमा छ भने बाबुराम भट्टराई र उपेन्द्र यादव भने विकल्प खोज्नुपर्ने र देउवालाई सहयोग गर्नुपर्ने पक्षमा छन्। ठाकुरमहतो पक्षले प्रधानमन्त्री ओलीलाई साथ दिने निर्णय गरेसँगै जसपमा विवाद बढेको हो।"
थापाको अभाव नेपाली राजनीतिक क्षेत्रले लामो समय महसुस गर्छ : एमाले,काठमाडौं : नेकपा (एमाले)ले विवेकशील साझा पार्टीका पूर्वसंयोजक उज्ज्वलबहादुर थापाको निधनले नेपाली राजनीतिक क्षेत्रले लामो समय अभाव महसुस गर्ने बताएको छ। पार्टी केन्द्रीय कार्यालयका सचिव शेरबहादुर तामाङले जारी गरेको विज्ञप्तिमा थापाको राजनीतिक दर्शन नेपाली युवाका लागि प्रेरणाको स्रोत रहेको उल्लेख गरिएको छ। विवेकशील साझा पार्टीका पूर्वअध्यक्ष थापाको निधन नेपाली राजनीतिमा ठूलो क्षति पुगेको छः देउवा थापा नेपालको राजनीतिक क्षितिजमा नयाँ आशा र दृष्टिकोणसहित उदाउँदै गरेको एक राजनीतिक र सामाजिक व्यक्तित्व भएको जनाइएको छ। एक असल राजनीतिक मित्र गुमाएको जनाउँदै एमालेले उनीप्रति श्रद्धाञ्जलिका साथ परिवाजन र पार्टीप्रति समवेदना व्यक्त गरेको छ।
"अपर तामाकोसीको पहिलो युनिटको परीक्षण सफल, केही दिनभित्रै व्यवसायिक उत्पादन","काठमाडौं : माथिल्लो तामाकोशी जलविद्युत आयोजनाको पहिलो युनिटको मेकानिकल परीक्षण सफल भएको छ। केहीदिनभित्रै व्यवसायिक उत्पादन सुरु गरिने आयोजनाले जनाएको छ। सोमबार ७६ मेगावाट क्षमताको पहिलो युनिटको मेकानिकल परीक्षण गर्दा कुनै समस्या नदेखिएको केही दिनमै व्यवसायिक उत्पादनको तयारी गरिएको हो। आयेजना प्रमुख विज्ञान श्रेष्ठका अनुसार पहिलो युनिटको प्राविधिक परीक्षण सफल भएपछि अरु युनिटहरूको परीक्षण तीव्र पारिएको छ। विभिन्न चरणको परीक्षणपछि एउटा युनिटबाट केही दिनमै विद्युत उत्पादन सुरु हुने श्रेष्ठले बताए। ढिलोमा ३ सातामा सबै किसिमका परीक्षण पुरा गरेर विद्युत उत्पादन सुरु गर्ने तयारी छ।केही समय अघि दोस्रो अडिट टनेलमा परीक्षण गर्दा केही समस्या देखिएको थियो। पानी चुहिएपछि परीक्षणको काम स्थगित गरिएको थियो । आयोजनाको जलाशय, बाँध लगायतका भौतिक तथा अन्य प्राविधिक संरचनाको परीक्षण यसअघि नै भइसकेको छ। उक्त परीक्षण पुरा भए पछि बैशाखभित्रै पहिलो युनिटबाट नियमित विद्युत उत्पादन सुरु हुने अनुमान आयोजनाले गरेको थियो । तर केही प्राविधिध समस्याले गर्दा निर्धारित समयमा आयोजनाबाट व्यवसायिक उत्पादन हुन ढिलाइ भएको हो । स्वदेशी लगानीमा निर्माण भएको माथिल्लो तामाकोसी सबैभन्दा ठूलो आयोजना हो। दोलखास्थित यस आयोजनाबाट ४५६ मेगावाट विजुली उत्पादन हुनेछ। आयोजनामा विभिन्न युनिटमा ७६ मेगावाट क्षमताको ६ वटा टर्वाइन जडान गरिएको छ । आगामी असार मसान्त भित्रमा ३ वटा युनिटबाट ७६ मेगावाटका दरले २२८ मेगावाट विद्युत उत्पादन सुरु गर्ने लक्ष्य रहेको छ। निर्माण सकिएपछि गत वैशाखको दोस्रो हप्तादेखि नै माथिल्लो तामाकोसीको जलाशय भरेर परीक्षण सुरू गरिएको थियो।"
नेपाली राजनीतिमा ठूलो क्षति पुगेको छः देउवा,काठमाडौं : नेपाली कांग्रेसका सभापति शेरबहादुर देउवाले विवेकशील साझा पार्टीका पूर्वसंयोजक तथा तत्कालीन विवेकशील नेपाली दलका संस्थापक अध्यक्ष उज्ज्वल थापाको निधनप्रति दुःख व्यक्त गरेका छन्। युवा राजनीतिकर्मी थापाको उपचारका क्रममा आज निधन भएको हो। सभापति देउवाले मंगलबार शोक वक्तव्यमार्फत थापाप्रति श्रद्धाञ्जली अर्पण गर्दै आत्माको चिरशान्तिको कामनाका साथ पार्टी र आफ्ना व्यक्तिगत तर्फबाट शोकसन्तप्त परिवारजनमा समवेदना प्रकट गरेका छन्। विवेकशील साझा पार्टीका पूर्वअध्यक्ष थापाको निधन उदीयमान युवा नेताका रुपमा आफूलाई स्थापित गर्न सफल थापाको निधनले नेपाली राजनीतिमा ठूलो क्षति पुगेको सभापति देउवाको भनाइ छ।
घुमाउरो बाटो मा विदेशमा रहेका नेपालीको पीडा (भिडियो),"काठमाडौं : घुमाउरो बाटो गीतको भिडियो सार्वजनिक भएको छ। घुमाउरो बाटो गीतमा रोजगारीका लागि विदेश पुगेका नेपालीले भोग्नुपरेका दुःख, पीडा र वेदना छन्। नेपालमा बसेर उनीहरूलाई पर्खिरहेका आफन्तको छटपटी समेटिएको छ। विवेक लुइटेलको गीतको भिडियोमा विप्लव कँडेल, आसिका उप्रेती, आरती सापकोटा, रोशन ढकाललगायतले अभिनय गरेका छन्। बाबा हन्टर (सिजन कार्की) को निर्देशन रहेको भिडियोलाई प्रतीम कार्कीले खिचेका छन्। सृजना केसीले नृत्य निर्देशन गरेको भिडियो प्रतीम प्रोडक्सनले तयार पारेको हो। प्रफुल्ल केसीले रचना गरेको गीतमा संगीत संयोजन भने शैलेन्द्रमोहन प्रधानले गरेका छन्। विवेकले यसअघि घोप्टेभिर गीत सार्वजनिक गरेका थिए।"
संक्रमितलाई सघाउन विज्ञसहितको रेस्पोन्स टिम को अभियानमा कांग्रेस,"काठमाडौं : प्रमुख प्रतिपक्षी दल नेपाली कांग्रेसले कोरोना संक्रमितलाई सघाउन विज्ञसहितको केन्द्रीय रेस्पोन्स टिम अभियान सुरु गरेको छ। बायो मेडिकल इञ्जिनियरको स्वयंसेवी समूह निर्माण गरेर कोरोना उपचारका उपकरणको पुनर्निर्माणमा अस्पताल, स्वास्थ्य संस्थाहरू एवं आवश्यक व्यक्तिलाई देशव्यापी रूपमा निःशुल्क सेवाको स्वास्थ्य उपकरण सहजीकरण अभियान थालेको हो। बायो मेडिकल इन्जिनियरले भौतिक रुपमै पुगेर संक्रमितलाई सेवा दिनेगरी यो अभियान सुरु भएको प्रवक्ता विश्वप्रकाश शर्माले जानकारी दिए। कोरोना महामारीबाट दैनिक रुपमा सय बढीको मृत्यु भइरहेको अवस्थामा कांग्रेसले यो अभियान सुरु गरेको हो। विषयगत सेवा उपलब्ध गराउन बायो मेडिकल इन्जिनियरहरुको स्वयंसेवी समूह निर्मण गरेर निःशुल्क सेवाको स्वास्थ्य उपकरण सहजीकरण अभियान प्रारम्भ गरिएको छ, प्रवक्ता शर्माले जारी गरेको विज्ञप्तिमा भनिएको छ। यो टिमले देशभरका अस्पताल, स्थानीय स्वास्थ्य संस्था अथवा होम आइसोलेसनमा रहेका संक्रमित कसैले प्रयोग गरिरहेका उपकरणमा कुनै पनि प्रकृतिको प्राविधिक समस्या उत्पन्न भए निःशुल्क मर्मत गर्नेछ। उपकरणको प्रयोगलाई सहज बनाउन जुम, वाट्सएप, भाइबर, इमो, म्यासेन्जर, फोन आदिबाटसमेत प्रशिक्षित गर्नेछ। कांग्रेसले सातै प्रदेशमा केन्द्रीय रेस्पोन्स टिम गठन गरेर यसका लागि समन्वय, सहजीकरण र नेतृत्व छनोट गरेको छ। अब स्वास्थ्य मापदण्ड पूरा गरेर बिहान १० बजेसम्म वर्कशप सञ्जाल गर्न पाइने छ। उद्योगले कामदारको आवासीय व्यवस्था मिलाएर काम गर्न सक्नेछन्। आवासीय प्रबन्ध मिलाएमा सञ्चालनका लागि प्रशासनले सहजिकरण गर्ने भएको हो।"
दिल्लीको बदलिएको मौसम: १२ वर्षपछिकै चिसो मे महिना,"नयाँदिल्ली: हल्का वर्षा र चिसो हावाले गर्दा यस वर्षको मे महिना भारतको राजधानी नयाँदिल्ली सहरलाई पहिले झैँ गर्मी हुन दिएन । दिल्लीस्थित भारतको मौसम विभागका वरिष्ठ मौसम वैज्ञानिक कुलदीप श्रीवास्तवका अनुसार यस वर्षको मे महिना २००८ देखि यताकै सबैभन्दा चिसो रह्यो । उनका अनुसार यस्तो हुनुका पछाडि दुई वटा मुख्य कारण थिए । ""यसका लागि दुई मुख्य कारण थिए । ती हुन् पश्चिमी वायु र चक्रवात । जसले दिल्लीको मौसम प्रभाव बनाए ।,"" श्रीवास्तवले भने । सोमबार दिल्लीको न्युनतम तापक्रम २५ डिग्री सेल्सियस थियो । जुन सामान्य भन्दा तीन अंक तल हो । यहाँको मौसममा अचानक बदलाव आएपछि सप्ताहन्तमा रेकर्ड गरिएको थियो । पछिल्लो केही दिनयता नै दिल्ली र छिमेकी क्षेत्रहरुमा हल्का वर्षा र चिसो हावाको वहाव भइरह्यो । र यी क्षेत्रमा यस्तै स्थिर मौसम जुन २ सम्म रहने अपेक्षा गरिएको छ । मौसम विभागका अनुसार यस क्षेत्रमा दिनको तापक्रम ३७ देखि ३८ डिग्री सेल्सियस रहनसक्छ । पश्चिम राजस्थान, दक्षिण पन्जाब, दक्षिण हरियाणा र राजस्थानको पूर्वी भाग र विदर्भ क्षेत्रमा केही गर्मी बढ्यो । यस वर्ष दिल्लीको सबैभन्दा बढी तापक्रम मे ४ मा ४१ दशमलब ६ डिग्री सेल्सियस भयो । जुन २००९ पछी सबैभन्दा कम हो । भारतमा यस वर्ष सामान्य मनसुन सिजनको अपेक्षा समेत गरिएको छ । उत्तरी र पश्चिमी राज्यहरुमा दक्षिणपश्चिम मनसुन सामान्य रुपमा हुने अनुमान गरिएको छ । यस्तै मध्य भारतमा सामान्य भन्दा माथि र देशको पूर्वी तथा उत्तरपूर्वी क्षेत्रमा सामान्य भन्दा कम मनसुन हुने मौसम विभागले जनाएको छ ।"
मुस्ताङका ५ स्थानीय तहलाई ९३ करोड ७२ लाख बजेट,"जोमसोम : धार्मिक तथा पर्यटकीय जिल्ला मुस्ताङलाई संघीय सरकारले ९३ करोड ७२ लाख बजेट विनियोजन गरेको छ ।सरकारद्धारा शनिबार सार्वजनिक गरिएको आर्थिक वर्ष २०८७०७९ को बजेटमा मुस्ताङका ५ स्थानीय तहलाई उक्त परिमाणको बजेट विनियोजन गरिएको हो । हिमाली जिल्ला मुस्ताङका ५ स्थानीय तहलाई कुल बजेटको चालुतर्फ ७७ करोड र पुजिगततर्फ १६ करोड ४१ लख बजेट विनियोजन गरिएको छ । चालु वर्ष मुस्ताङका ५ स्थानीय तहलाई ८९ करोड विनियोजन गरिएकोमा आगामी आर्थिक वर्षका लागि भने ४ करोड ७२ लाख अर्थात एक दशमलव ३९ प्रतिशत बजेट थपिएको हो । अर्थ मन्त्रालयले प्रस्तुत गरेको बजेटमा चालु वर्षको बजेट तुलनामा आर्थिक वर्ष ०७८०७९ का लागि मुस्ताङको घरपझोङलाई ८२ लाख कम बजेट प्राप्त भएको छ ।तर, मुस्ताङका अन्य पालिकालाई भने आशिंक बजेट थपिएको छ । जसअन्र्तगत थासाङलाई १ करोड १४ लाख,लोघेकर दामोदरकुण्डलाई ४२ लाख,लोमान्थाङलाई २६ लाख र वारागुङ मुक्तिक्षेत्र गापालाई ३ करोड ७२ लाख बजेट थप गरिएको हो । मुस्ताङको ५ स्थानीय तहमध्ये सबैभन्दा बढी बजेट थासाङ गाउपालिकाले पाएको छ भने सबैभन्दा कम बजेट लोघेकर दामोदरकुण्ड गापाले पाएको छ ।थासाङलाई २१ करोड ९१ लाख र लोघेकर दामोदरकुण्डलाई १४ करोड २१ लख बजेट विनियोजन भएको छ ।यस्तै,घरपझोङलाई २१ करोड ४ लाख,लोमान्थाङलाई १६ करोड ३० लाख र वारागुङ मुक्तिक्षेत्रलाई २० करोड २२ लाख बजेट छुट्याइएको छ । अध्यादेश मार्फत सरकारले सार्वजनिक गरेको बजेटमा मुस्ताङलाई समानीकरण अनुदानतर्फ ३४ करोड ९८ लाख ,सशर्त अनुदानतर्फ ४८ करोड ५७ लाख,विशेष अनुदानतर्फ ८ करोड २३ लाख र समपूरक अनुदान १ करोड ९४ लाख विनियोजन गरिएको हो ।जसअन्र्तगत समानीकरणतर्फ घरपझोङ,थासाङ र लोघेकर दमोदरकुण्ड गापाले समान ६ करोड ९९ लाख बजेट पाएका छन् भने लोमान्थाङले ७ करोड ३ लाख र वारागुङ मुक्तिक्षेत्र गापाले ६ करोड ९८ लाख पाएको छ ।सशर्ततर्फ घरपझोङ ११ करोड ५२ लाख ,थासाङ १३ करोड ५ लाख ,लोघेकर दामोदरकुण्ड ६ करोड ३५ लाख ,लोमान्थाङ ७ करोड ७८ लाख र वारागुङ मुक्तिक्षेत्रले ९ करोड ८७ लाख पाएका छन् । बिशेष अनुदानतर्फ घरपझोङ २ करोड १२ लाख ,थासाङ १ करोड ८७ लाख र लोघेकरले ८७ लाख पाएका छन् ।यस्तै,समपूरकतर्फ घरपझोङले ४५ लाख र लोमान्थाङले १ करोड ४९ लाख पाएका छन् । चालु वर्षको बजेट जस्तै आगामी आर्थिक वर्षको बजेटमा पनि थासाङ ,लोघेकर दामोदरकुण्ड र वारागुङ मुक्तिक्षेत्रलाई समपुरक बजेट समावेश भएको छैन भने उपल्लो मुस्ताङको लोमान्थाङ गाउपालिकालाई चालु वर्ष झै विशेष अनुदानमा समावेश गरिएको छैन ।"
कांग्रेसको अन्तर्राष्ट्रिय शाखाबाट कोरोना पीडितलाई २१ लाख सहयोग,"काठमाडौं : नेपाली कांग्रेस केन्द्रीय नीति, अनुसन्धान तथा प्रशिक्षण प्रतिष्ठान अन्तर्राष्ट्रिय शाखाले नेपालमा कोभिड दोस्रो लहरको असहज परिस्थितिमा राहत सङ्कलन गरेर वितरण गर्न थालेको छ । कांग्रेस केन्द्रीय कार्यालयमार्फत धनुषा, बाग्लुङ र डढेल्धुरामा सहयोग गर्ने निर्णय गरिएको छ । ती जिल्लामा गरिने सामग्री तथा सहयोग तथा संरचनाको छिट्टै जानकारी गराइने शाखाका जापान संयोजक डा बलराम श्रेष्ठले बताए। जापानबाट महेश श्रेष्ठले एक लाख, डा बलराम श्रेष्ठले ८० हजार, कृष्णप्रसाद भण्डारीले १० हजार, भेषनारायण श्रेष्ठले १० हजार र शङ्करप्रसाद न्यौपानेले १० हजार गरी दुई लाख १० हजार पहिलो चरणमा ती जिल्लामा पठाइसकिएको छ । जापानबाट अरु करिब दुई लाख सहयोगको प्रतिबद्धता भएको छ । अन्य देशबाट १८ लाख जम्मा भएको उनले बताए। हालसम्म अन्य देशबाट समेत गरी रु २१ लाखको सहयोग जुटाउन लागिएको छ । प्रत्येक जिल्लालाई सात लाखका दरले सहयोग दिने गरी काम भइरहेको शाखाले जनाएको छ । जम्मा भएको सहयोग रकम बैंकमार्फत् पठाइएको छ । सहयोग गर्न चाहनेलाई सम्पर्क गर्न पनि शाखाले सार्वजनिक आह्वान गरेको छ । जम्मा हुने सहयोग बैंकमार्फत नै पठाइने जापान शाखा संयोजक श्रेष्ठले बताए। प्राप्त सहयोग कांग्रेसका सम्बन्धित जिल्ला कार्य समितिमार्फत कोरोना सङ्क्रमित भइ जीवन मरणका लागि लडिरहेका नागरिकलाई स्वास्थ्य सामग्री जुटाउन उपयोग गरिने जनाइएको छ ।"
"खोप बढाउँदै लकडाउन हटाउँदै इजरायल, तर गाजा र वेस्ट ब्यांकका बासिन्दा उपेक्षित",इजरायल: इजरायलले कोभिड नियन्त्रणका लागि जारी गरेको लकडाउन खुलाउने भएको छ । देशव्यापी रुपमा खोप अभियान गर्दै लकडाउन खुकुलो बनाएको हो । खोपको मात्रा बढाएसँगै इजरायलमा पछिल्लो समय संक्रमितको संख्या पनि घट्दो छ । मंगलबारदेखि नै रेष्टुरेण्ट र अन्य मनोरञ्जन स्थलहरुमा प्रवेश गर्दा आम नागरिकले कोभिड खोप लगाएको प्रमाणपत्र पेश गर्नु नपर्ने भएको छ । स्वास्थ्य मन्त्री यूली एडेलस्टेनका अनुसार स्वास्थ्य मन्त्रालयमा हाल आगामी दुई सातामा कार्यालयभित्र मास्क लगाउनुपर्ने नियम पनि हटाउनेबारे छलफल भइरहेको छ । यससँगै इजरायलको अर्थतन्त्र र आम नागरिकले केही राहत महसुश गर्न पाउनेछन् । यद्यपि विदेशीका लागि भने इजरायलले अझै प्रवेश लगाएको छ । मंगलबार मात्रै इजरायलमा जम्मा चारजना नयाँ कोरोना संक्रमित भेटिएका छन् । र इजरायलमा हाल ३५० जना सक्रिय संक्रमित छन् । २०२१ को सुरुमा कोरोना संक्रमण व्यापक रुपमा फैलिरहँदा यहाँ हरेक दिन १० हजार संक्रमित देखिएका थिए । साथै ८८००० सक्रिया संक्रमित थिए । इजरायल सरकारले दशौँ लाख मानिसलाई अमेरिकामा विकास गरिएको कोभिड विरुद्धको फाइजर खोप लगाएपछि महामारी नियन्त्रणमा आएको हो । इजरायलमा हाल ५० वर्षभन्दा माथिका ९० प्रतिशत मानिसले खोप लगाइसकेका छन् । वा उनीहरु संक्रमणबाट निको भइसकेका छन् । साथै स्कुलहरुमा भने १८ वर्ष मुनिका विद्यार्थीहरुका लागि मास्क अनिवार्य गरिएको छ । जबकि १८ वर्षमुनिका बालबालिकाहरुलाई ठूलो संख्यामा खोप लगाउन अझै बाँकी छ । तर इजरायलले वेस्ट ब्यांक वा गाजा क्षेत्रमा बसोबास गरिरहेका अधिकांश प्यालेस्टाइनीहरुलाई खोप नलगाएकोमा इजरायल अन्तर्राष्ट्रिय समुदायमा समेत आलोचित हुने गरेको छ । वेस्ट ब्यांक र गाजामा रहेका इजरायलीहरुलाई भने लगाइएको थियो । ती क्षेत्रमा बसोबास गर्ने प्यालेस्टाइनीहरुका लागि प्यालेस्टाइन सरकारले नै खोप लगाउनुपर्ने इजरायल सरकारको जिकिर छ । कोरोनाबाट अति प्रभावित क्षेत्रमध्ये गाजा क्षेत्र पनि एक हो । जहाँ सोमबार २४६ नयाँ संक्रमित भेटिएका थिए । वेस्ट ब्यांकमा भने ५६ जना ।
सानिमाको मोबाइल बैंकिङ एपमा अब रेमिट्यान्स सुविधा,काठमाडौं : सानिमा बैंकले आफ्नो ग्राहकको सुविधालाई ध्यानमा राख्दै मोबाइल बैकिङ एप सानिमा सजिलो ई बैकिङबाट रेमिट्यान्स सेवा पनि प्रदान गर्ने भएको छ। सानिमा एक्सप्रेस (रेमिट्यान्स सेवा) मोबाइल बैकिङ एपमा थप गरिएको छ। यो सेवा संचालनमा आएसँगै बैंकका ग्राहकले आन्तरिक रेमिट्यान्स सोझै मोबाइल बैकिङ एपबाट पठाउन सक्नेछन्। रेमिट्यान्स रकम पठाउँदा मोबाइल बैकिङ एपमा रहेको सेन्ड रेमिट्यान्समार्फत् सोझै नगद वा बैकको खातामा जम्मा गर्न मिल्ने दुबै सुविधामध्ये एक रोज्न सक्नुहुनेछ। यसरी बैंक खातामा पठाइएको रकम तुरुन्तै सम्बन्धित व्यक्तिको खातामा जम्मा हुनेछ। यसका साथै मोबाइल बैकिङ एपमा रहेको रिसिभ रेमिट्यान्सप्रयोग गरी देश तथा विदेशबाट पठाइएको रेमिट्यान्स रकम सोझै आफ्नो बैंक खातामा संकलन वा प्राप्तगर्न सक्नुहुनेछ। ग्राहकले देशका ७७ जिल्लामा रहेका १६ हजार आधिकारिक एजेन्टमार्फत् रेमिट्यान्स रकम संकलन गर्न सक्नेछन्। सानिमा बैकको रेमिट्यान्स सेवा सानिमा सजिलो ईबैकिङको वेभ भर्सनमा पनि उपलब्ध छ।
बेलायतमा कोभिडको तेस्रो लहर आउन सक्ने आँकलन,"लन्डन : बेलायत सरकारको सल्लाहकार समेत रहेका एकजना वैज्ञानिकले बेलायत कोभिड १९ को तेस्रो लहरको पनि चपेटामा पर्न सक्ने भन्दै सरकारलाई चेतावनी दिएका छन् । उनले यससँग सम्बन्धित बेलायतमा पछिल्लो समयमा तीन हजार ३८३ जना यस्ता नयाँ संक्रमित भेटिएको भन्दै यस्तो अवस्था रहेका बताएका हुन् । तेस्रो लहर ल्याउन सक्ने प्रकारका बृटिश प्रजातिका नयाँ संक्रमितहरु थपिने क्रम जारी नै रहेकोले त्यस्तो अवस्था आएको क्याम्ब्रिज विश्वविद्यालयका प्राध्यापक रवि गुप्ताले बताए। उनले बेलायतको वर्तमान अवस्थाका बारेमा भनेका छन्, 'हुनत हाल बेलायतमा देखा परिरहेका संक्रमितहरुको संख्या थोरै छ तर पनि ती संक्रमितहरुलाई भारतमा भेटिएका भारतीय प्रजातिका संक्रमितहरुका कारणले बल पुग्न पनि सक्छ ।' यसैकारणले बेलायतमा कोभिडको तेस्रो लहरको शुरुआत हुन सक्ने अवस्था रहेको उनले बताए। उनले बिबीसीसँगको कुराकानीमा सोमबार भनेका थिए कि हुनत अहिले बेलायतमा देखिएका संक्रमितको संख्या अहिलेको लागि थोरै जस्तो लाग्छ तर पछि गएपछि यी संख्या पनि धेरै नै हुदै जानेछन् । 'सुरुमा देखिँदा जुनसुकै भेरिएन्ट पनि सानो संख्यामा नै देखा परेका थिए र अब तिनै सानोबाट नै धेरैमा फैलिन सक्ने अवस्था हिजोको जस्तो हुन पनि सक्छ' उनले भने । बेलायतमा दुई महिना अघि भेटिएको भनिएको कोभिड १९ को बृटिश भेरिएन्टलाई निकै खतरानाक भनिएको छ । रासससिन्ह्वा"
नेपालभारत सीमा क्षेत्रमा भेटियो पुरुषको शव,विराटनगर : नेपालभारत सीमा क्षेत्रअन्तर्गत मोरङको रतुवामाई नगरपालिका२ यादव टोलमा मंगलबार बिहान एक पुरुषको शव फेला परेको छ। अन्दाजी २५३० वर्षको जस्तो देखिने पुरुषको पहिचान हुन नसकिरहेको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार घोप्टो परेको अवस्थामा शव भेटेपछि स्थानीय बासिन्दाले प्रहरीलाई खबर गरेका हुन्। मृतक नेपाली हुन कि भारतीय नागरिक भन्ने पनि खुल्न बाँकी छ। सीमा क्षेत्रको दशगजानजिक शव भेटिएको राईले बताए। उनका अनुसार दशगजाबाट घटनास्थल लगभग एक सय ५० मिटरजति नेपालतर्फ पर्छ। मृतकको पहिचान खुलाउने प्रयास भइरहेको प्रहरीले जनाएको छ। शव भेटिएको स्थान वरपर वस्ती पनि कम छ। शंकास्पद अवस्थामा पुरुषको शव भेटिएपछि घटनाको गम्भीर रुपले अनुसन्धान थालिएको जानकारी डीएसपी राईले दिए।
चीनले दिएको ८ लाख खोप लिएर वाइडबडी काठमाडौं आइपुग्यो,"काठमाडौं : चीन सरकारले अनुदानमा दिएको आठ लाख डोज खोप लिएर नेपाल वायुसेवा निगमको ए ३३० वाइडबडी मंगलबार अपरान्ह काठमाडौं आइपुगेको छ। वाइडबडी खोप लिन सोमबार राति बेइजिङ गएको थियो। चीनले अनुदानमा प्रदान गर्ने घोषणा गरेको १० लाखमध्ये ८ लाख भेरोसेल खोप लिएर उक्त जहाज मंगलबार अपरान्ह काठमाडौं अवतरण गर्ने निगमले जनाएको छ। उक्त भेरोसेल खोप एक पटक पनि खोप नलगाएका नागरिकलाई दिइने योजना स्वास्थ्य मन्त्रालयले बनाएको छ।चीनबाट आउने खोप लगाउने प्राथमिकतामा शिक्षक, सार्वजनिक सवारीका चालकलगायत रहेका छन् । जेठ १२ गते राष्ट्रपति विद्यादेवी भण्डारीले चिनियाँ राष्ट्रपति सि जिङपिङसँगको टेलिफोन वार्तामा गरेको आग्रहअनुसार उक्त खोप नेपाल आउन लागेको हो। यसअघि पनि चीनले ८ लाख भरोसेल खोप दिएको थियो। अहिलेसम्म अनुदान र खरिद गरेर ३२ लाख ४८ हजार मात्रा खोप प्राप्त भएको छ। यसमध्ये भारतबाट उपहारका रुपमा १० लाख र खरिदमार्फत १० लाख खोप आएको छ। त्यसैगरी चीनले ८ लाख डोज भेरोसेल खोप दिइसकेको छ।त्यसैगरी कोभ्याक्स फ्यासिलिटीअन्तर्गत अनुदानको साढे तीन लाख खोप नेपाल भित्रिएको छ। अहिलेसम्म २६ लाख ६५ हजार ९ सय ८७ जनाले खोप लगाइसकेका छन्। यसमध्ये दुवै डोज लगाउने साढे पाँच लाख मात्रै छन्। पहिलो डोज लगाएको १२ साताभित्र दोस्रो डोज लगाइसक्नुपर्ने भए पनि फागुन २३ पछि कोभिसिल्ड खोप लगाएका ६५ वर्षमाथिका वृद्धवृद्धाले दोस्रो मात्रा लगाउन पाएका छैनन्।"
"महन्थ ठाकुर, राजेन्द्र महतोसहित चार नेता जसपाबाट निस्कासित","काठमाडौं : जनता समाजवादी पार्टी (जसपा) को उपेन्द्र यादव र बाबुराम भट्टराई पक्षले अध्यक्ष महन्थ ठाकुरसहित चारनेतालाई पार्टीबाट निस्कासन गरेको छ । कार्यकारिणी सदस्यहरुको सोमबार बसेको बैठकले अध्यक्ष महन्थ ठाकुर, वरिष्ठ नेता राजेन्द्र महतो, कार्यकारिणी सदस्य लक्ष्मणलाल कर्ण र सर्वेन्द्रनाथ शुक्लालाई पार्टीबाट निष्कासन गरेको हो। पार्टी हित विपरित काम गरेको भन्दै जसपाले चार नेतालाई पार्टी सदस्यबाट निस्कासन गरेको जानकारी निर्वाचन आयोगलाई समेत दिइसकेको छ। जनता समाजवादी पार्टीका अध्यक्ष ठाकुर पक्ष केपी ओली नेतृत्वको सरकारमा जाने तयारीमा छ। अध्यक्ष महन्थ ठाकुर, वरिष्ठ नेता राजेन्द्र महतो, लक्ष्मणलाल कर्णसहितका नेताहरू प्रधानमन्त्री ओलीलाई भेट्न सोमबार बिहान बालुवाटार पुगेका थिए । ८ मन्त्री र दुई राज्यमन्त्रीसहित जसपाको ठाकुरपक्ष एक दुई दिनमै सरकारमा सहभागी हुने जनाइको छ। जसपाले अघि सारेका माग सम्बोधन भएकाले ओली सरकारमा सहभागी हुने निर्णय लिएको जनाएको छ। जसपाको संसदीय दलमा ठाकुरमहतो पक्षको बहुमत छ। उनीहरुको पक्षमा २० सांसद छन्। महन्थ ठाकुरपक्षको राजपा प्रधानमन्त्रीमा ओलीलाई नै सहयोग गरेर जानुपर्ने अडानमा छ भने बाबुराम भट्टराई र उपेन्द्र यादव भने विकल्प खोज्नुपर्ने र देउवालाई सहयोग गर्नुपर्ने पक्षमा छन्। ठाकुरमहतो पक्षले प्रधानमन्त्री ओलीलाई साथ दिने निर्णय गरेसँगै जसपमा विवाद बढेको हो।"
सरकार र थारुहट समितिबीच ६ बुँदे सहमति : रेशम चौधरीको मुद्दा फिर्ता लिइने,"काठमाडौं : सरकार र थारुहटथारुवान संयुक्त संघर्ष समितिबीच ६ बुँदे सहमति भएको छ । मंगलबार सरकार, थारु कल्याणकारी सभा र थरुहटथारुवान संघर्ष समितिबीच सहमति भएको हो । सहमतिअनुसार रेशम चौधरीमाथि लगाइएको मुद्दा फिर्ता लिइने भएको छ । उनको मुद्दालाई कानुनसम्मत रुपमा किनारा लगाएर रिहाइको पहल हुने सहमतिमा उल्लेख छ । त्यसैगरी थरुहटथरुवान आन्दोलनमा सहिद भएका परिवारलाई राहत, सहिद परिवारको व्यवस्थापन गर्ने र घाइतेको उपचार सरकारले गर्ने सहमति भएको छ । सहमतिपत्रमा सरकारका तर्फबाट कानुनमन्त्री लीलानाथ श्रेष्ठ, राजन भट्टराई र भगवती चौधरीले हस्ताक्षर गरेका छन् भने संघर्ष समितिको तर्फबाट रुक्मिणी चौधरी, प्रेमलाल चौधरी, पद्मनारायण चौधरी, प्रभात चौधरी र चन्दप्रसाद चौधरीको हस्ताक्षर छ।"
चीनले अनुदानमा दिएको नौ लाख मात्रा खोप ककसले लगाउँदैछन् ?,"काठमाडौं : चीनले अनुदानमा नेपाललाई उपलब्ध गराएको १० लाखमध्ये नौ लाख खोपको मात्रा मङ्गलबार काठमाडौं आइपुग्न लागेको छ। गत हप्ता राष्ट्रपति विद्यादेवी भण्डारी र चिनियाँ समकक्षी सी जिन्पिङबीच भएको कुराकानीका क्रममा उत्तरी छिमेकीले नेपाललाई थप खोप उपलब्ध गराउने घोषणा गरेको थियो। यसअघि पनि चीनले नेपाललाई आठ लाख खोपका मात्रा उपलब्ध गराएको थियो। पछिल्लो सहयोगसँगै चीनले नेपाललाई उपलब्ध गराएको कुल खोपको मात्रा १८ लाख पुगेको छ। पछिल्लो १० लाखमध्ये बाँकी एक लाख खोप पनि छिट्टै नेपाल आइपुग्ने बताइएको छ। यसपालिको खोप कुन हो ? यस पटक पनि चीनले पहिला दिएकै जस्तो भेरो सेल खोप नेपाललाई दिन लागेको स्वास्थ्य सेवा विभाग अन्तर्गतको बाल स्वास्थ्य तथा खोप शाखाका प्रमुख डा झलक शर्मा गौतमले जानकारी दिएको कुरा बीबीसी नेपालीमा उल्लेख छ। विश्व स्वास्थ्य सङ्गठन डब्ल्यूएचओले चिनियाँ सरकारी स्वामित्वको कम्पनी सिनोफार्मले विकास गरेको कोभिडविरुद्धको यो खोपलाई गत महिना आपत्कालीन प्रयोगको अनुमति दिएको थियो। डब्ल्यूएचओले स्वीकृति दिएको युरोपबाहिर बनेको पहिलो कोभिड खोप त्यसअघि नै नेपालमा प्रयोगमा ल्याइसकिएको छ। नेपाल र चीनसहित यो खोप अन्य देशमा अहिलेसम्म लाखौँ व्यक्तिहरूलाई दिइसकिएको छ। सो खोप करिब २८ दिनको अन्तरालमा दुई मात्रा लगाउनुपर्छ। गौतमका अनुसार मङ्गलबार आइपुग्ने नौ लाख मात्रा खोप कसलाई दिने भन्ने विषयमा ठोस निर्णय भइसकेको सकेको छैन। कोभिड१९ विरुद्ध खोपको राष्ट्रिय योजनाअनुसार प्राथमिकता तोकिने र त्यसै अनुसार यो खोप दिने निर्णय गरिने उनले जानकारी दिए। 'अहिले अग्रपङ्क्तिका सेवा प्रदायकपछि उमेर समूहमा हामी गएका छौँ र हामी मूलतः उमेर समूहमै केन्द्रित हुनुपर्ने म देख्छु। तर निर्णय नभइसकेको हुँदा जोखिमको स्तर हेरेर पनि हामीले खोप कहाँ दिने निर्णय गर्नुपर्ने हुनसक्छ। अर्को कुरा हामी केही क्षेत्र विशेषमा पनि जान सक्छौँ,' उनले भने। यसअघि चीनबाट ल्याइएको खोप सरकारले काठमाडौं उपत्यका र आसपासका क्षेत्रमा मात्रै केन्द्रित गरेको भन्दै आलोचना भएको थियो। ६० देखि ६४ वर्षका सर्वसाधारणले खोप पाउलान्? सरकारले खास गरी ६० वर्ष देखि ६४ वर्ष उमेर समूहका व्यक्तिहरूलाई खोप दिन नसकेको भनेर आलोचना खेपिरहेको अवस्थामा यसपाली पनि उनीहरूले खोप प्राप्त गर्ने नगर्ने विषय सुनिश्चित हुन सकेको देखिँदैन। यसअघि १८ देखि ५९ वर्षसम्मका सर्वसाधारणहरूलाई भेरो सेल खोप दिइएको थियो। त्यस्तै ६५ वर्षमाथिका केही नागरिकहरूले कोभिशील्ड खोपको एक मात्रा भए पनि प्राप्त गरेका छन्। सरकारी प्राथमिकतामा नपर्दा ६० देखि ६४ वर्षसम्मका नागरिकले खोप प्राप्त गर्न नसकेको देखिन्छ। डब्ल्यूएचओले पछिल्लो समय १८ वर्ष माथिका कसैलाई पनि 'नलगाउन नभनेसँगै' भेरो सेल ६० देखि ६४ वर्षसम्मका मानिसहरूलाई दिन मिल्ने भए पनि खोपको सीमित मात्राका कारण यस विषयमा निर्णय भइनसकेको अधिकारीहरू बताउँछन्।"
वकिल र न्यायमूर्तिप्रति प्रधानमन्त्रीको टिप्पणी तानाशाही दिवास्वप्ना : डा कोइराला,"काठमाडौं : प्रधानमन्त्री केपी शर्मा ओलीले कानून व्यवसायीमाथि गरेको टिप्पणीलाई नेपाली कांग्रेसका नेता डा शेखर कोइरालाले हारेको मानसिकता भएको बताएका छन् । सामाजिक सञ्जाल फेसबुक मार्फत् उनले प्रधानमन्त्री ओलीको टिप्पणी तानाशाही प्रवृत्ति भएको बताएका हुन् । मेरो बुझाईमा प्रधानमन्त्रीको न्यायालय र कानून व्यवसायीहरूप्रतिको टिप्पणी हारेको मानसिकताको उपज, लोकतन्त्रको उपहास, गणतन्त्रको अवमूल्यन, अधिनायकवादी व्यवस्थाको पूर्वाभ्यास र तानाशाह बन्ने दिवास्वप्नको चाहना मात्रै हो, उनले आग्रह गरेका छन्, सजग बनौँ, आआफ्नो क्षेत्रबाट सशक्त प्रतिकार गरौँ । नेता कोइरालाले त्यस्तो तानाशाहलाई न्यायालयले पतन गराइदिने बताएका छन् । तानाशाहहरूको पतन न्यायालयले गरेको उदाहरण खोज्न अन्त जानु पर्दैन, उनले भनेका छन्, हाम्रै देशमा सर्वोच्च अदालतले शाही आयोग खारेज नगरिदिएको भए आज नेपालमा गणतन्त्र आएको नहुन सक्थ्यो । उनले पाकिस्तानमा पनि अदालतले तानाशाहलाई च्यूत गरेको प्रधानमन्त्री ओलीलाई स्मरण गराएका छन् । प्रधानमन्त्री ओलीले संसद् विघटनविरुद्ध रिट दिने र बहस गर्ने वकिलहरूको गतिविधिप्रति आक्रोश व्यक्त गरेका थिए । उनले सोमबार वकिलहरूलाई कालो कोट लगाएका अराजक व्यक्ति भनेका थिए । प्रतिनिधिसभा विघटनको मुद्दा हेरिरहेको संवैधानिक इजलासमा रहेका न्यायाधीशद्धय तेजबहादुर केसी र बमकुमार श्रेष्ठमाथि रिट निवेदक पक्षका वकिलले प्रश्न उठाएपछि प्रधानमन्त्री ओलीले टिप्पणी गरेका हुन् ।"
डब्ल्यूएचओद्वारा भारतमा फैलिएको नयाँ कोभिड भाइरसलाई डेल्टा भेरिएन्ट नामाकरण,"जेनेभा : विश्व स्वास्थ्य संगठन (डब्ल्यूएचओ) ले भारतमा फैलिएको बी१६१७२ कोरोना भाइरसको प्रकारलाई जनाउने भेरिएन्ट लाई डेल्टा भेरिएन्टका रूपमा पहिचान गराएको छ। भाइरसको नाम उच्चारण सजिलो बनाउन नसक्दा यसलाई सञ्चारमाध्यम तथा जनमानसले भारतीय भेरिएन्टका नामले चिन्दै आएका थिए। डब्ल्यूएचओले सोमबार आफ्नो एक विशेषज्ञ समूहसँगको छलफलमा भेरियन्ट्स को लागि सजिलैउच्चारण र गैरकलंकित सङ्केत (नाम)हरू प्रयोग गर्न सिफारिस गरेको हो। डब्लुएचओले जारी विज्ञप्तिमा भनिएको छ, कोभिड१९ को प्रकारलाई जनाउँदा कुनै देशको नाम उच्चारण गर्दा यसले सम्बन्धित देशको प्रतिष्ठामाथि आँच आएको गुनासोलाई सम्बोधन गर्दै ग्रीक वर्णमालाका अक्षर अल्फा, बीटा, गामाजस्ता गैरवैज्ञानिक समूह वा श्रोता तथा दर्शकहरुद्वारा छलफल गर्न सजिलो र अधिक व्यवहारिक हुने अक्षरहरु प्रयोग गर्न सिफारिस गरिएको छ। त्यसैगरी बेलायतमा भेटिएको खतरनाक नयाँ कोभिड भाइरस (बी११७) लाई डेल्टा, दक्षिण अफ्रिकामा भेटिएको भाइरसलाई बिटा र ब्राजिलमा भेटिएको नयाँ भाइरसलाई गामा नामाकरण गरिएको छ। यी भाइरसको वैज्ञानिक नाम पूर्ववत नै रहेपनि उच्चारण सजिलो बनाउन र भाइरसको पहिचान कुनै देश विशेषको नामबाट हुँदा यसले उक्त देशलाई हेर्ने विभेदकारी दृष्टिकोण बन्ने भनाइहरूपछि विश्व स्वास्थ्य संगठनले यो निर्णय लिएको हो। विश्व स्वास्थ्य सङ्गठनकी कोभिड१९ प्राविधिक समूहकी प्रमुख मारिया भन कर्खोभले ट्वीट गर्दै भने, भेरिअन्ट पत्ता लगाएर जानकारी दिएकोमा कुनै पनि देशलाई अप्ठेरोमा पारिनुहुन्न। अमेरिका, ब्राजिल, फिलिपिन्स र अन्य मुलुकहरूमा भेटिएका कोभिडका नयाँ प्रकारलाई एप्सिलन, जेटा, आयोेटा र थेटाजस्ता नाम दिइएको छ। भारतमा सबैभन्दा पहिले भेटिएको प्रकारलाई भने कप्पा भेरिएन्ट नामाकरण गरिएको छ। भारतमा भेटिएको बी१६१७२ भेरिएन्ट भारतमा कोभिडको घातक दोस्रो लहरको रूपमा देखिएको छ। महामारीको उक्त दोस्रो लहरका कारण दैनिक हजारौँको मृत्यु हुनुका साथै लाखौँ सङ्क्रमित हुँदा भारतको स्वास्थ्य सेवा संरचनालाई नै अस्तव्यस्त बनाएको छ।"
भारतमा संक्रमण दर घट्ने क्रम जारी : २४ घण्टामा १२७५१० जनामा कोरोना पुष्टि,नयाँ दिल्ली : कोरोनाभाइरस महामारीको दोस्रो लहरका कारण सङ्कटमा परेको भारतमा पछिल्ला केही दिनदेखि संक्रमण दरमा कमी आएको छ। पछिल्लो २४ घण्टामा १ लाख २७ हजार ५१० जनामा थप व्यक्तिमा कोरोना संक्रमण भएसँग देशभर हालसम्म कूल २ करोड ८१ लाख ७५ हजार ४४ व्यक्ति कोरोना संक्रमित भएका छन्। भारतमा हिजो कोरोना संक्रमितको संख्या गत ५१ दिन यताको नै कम भएको केन्द्रीय स्वास्थ्य तथा परिवार कल्याण मन्त्रालयले मंगलबार जनाएको छ। भारतमा दैनिक मृत्यु दरमा हिजो केही कमी आएको छ। मन्त्रालयले मंगलबार सार्वजनिक गरेको विवरणमा २४ घण्टाको अवधिमा २ हजार ७९५ जनाको कोभिड१९ को संक्रमणबाट मृत्यु भएको उल्लेख छ। यो सहित भारतमा हालसम्म कोभिड१९ को संक्रमणबाट ३ लाख ३१ हजार ८९५ जनाको ज्यान गएको छ। भारतमा हाल कोभिड१९ का १८ लाख ९५ हजार ५२० व्यक्ति सक्रिय संक्रमित अवस्थामा छन्। भारतमा सक्रिय संक्रमित २० लाख भन्दा कम भएको ४३ दिन यताको पहिलो पटक हो। भारतमा गत मे १० मा सक्रिय संक्रमितको संख्या उच्च विन्दुमा पुगेको थियो। विगत २४ घण्टामा २ लाख ५५ हजार २८७ ब्यक्ति कोभिडबाट संक्रमणमुक्त भएका जनाएको छ। भारतमा हालसम्म ३४ करोड ६७ लाख ९२ हजार २५७ व्यक्तिको कोरोना परिक्षण गरिएको सरकारी स्रोतले जानकारी दिएको छ। भारतमा गत जनवरी १६ तारिखबाट कोरोनाविरुद्ध खोप अभियान शुरु भएको थियो। मन्त्रालयका अनुसार हालसम्म कुल २१ करोड ६० लाख ४६ हजार ६३८ डोज खोप लगाइएको छ। राससएएनआई
बालुवाटारमा एमाले स्थायी कमिटी बैठक सुरु : यस्ता छन् एजेन्डा,"काठमाडौं: नेकपा एमालेको स्थायी कमिटी बैठक सुरु भएको छ । पटकपटक सारिएको बैठक प्रधानमन्त्री निवास बालुवाटारमा केहीबेर अघि सुरु भएको हो । एमाले पार्टी कार्यालयका सचिव शेरबहादुर तामाङका अनुसार बैठकमा यही जेठ १५ गते प्रस्तुत गरिएको आर्थिक वर्ष २०७८०७९को बजेटको समीक्षा र पार्टीको आन्तरिक जीवनबारे छलफल हुँदैछ । बैठकमा निर्वाचनका लागि राष्ट्रिय सहमतिको सरकार बनाउन पहल गर्ने विषय, जसपाको महन्थ र महतो पक्षसँगको सत्ता साझेदारी, बजेट कार्यान्वयन र कोभिड रोकथामलगायतका विषयमा पनि छलफल हुनेछ। प्रधानमन्त्री ओलीले तोकिएकै मितिमा चुनाव सम्पन्न गर्ने प्रतिवद्धता व्यक्त गर्दै यसमा कसैलाई शंका भए सरकारमा सहभागी हुन आग्रह गर्दै आएका छन्। राष्ट्रिय सहमतिको सरकार बनाउने विषयलाई पार्टी बैठकमा समेत एजेन्डाका रुपमा राख्न लागिएको हो। जसपाको महन्थ र महतो पक्ष एक दुई दिनभित्रै सरकारमा सहभागी हुने तयारी गरेका छन्।लुम्बिनी प्रदेशको निर्वाचनका बारेमा पनि बैठकमा समीक्षा गरिने भएको छ। लुम्बिनी प्रदेशमा सरकारी पक्षका उम्मेदवारले हारेका थिए। त्यसैगरी बैठकमा स्पष्टीकरण सोधिएका १२ जना सांसदलाई के कारबाही गर्ने भन्ने बारेमा पनि छलफल हुनेछ। स्पष्टीकरण सोधिएकाहरुमा घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडा रहेका छन्।यसअघि एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिसकेको छ ।"
प्रजिअको निर्णयविरुद्ध उच्च अदालतको अन्तरिम आदेश,"दाङ : दाङका प्रमुख जिल्ला अधिकारी र नदीजन्य पदार्थ व्यवस्थापन सम्बन्धी जिल्ला कोभिड संकट व्यवस्थापन केन्द्र दाङले गरेको निर्णयविरुद्धमा उच्च अदालत तुलसीपुरले अन्तरिम आदेश दिएको छ। जिल्ला कोभिड संकट व्यवस्थापन केन्द्र दाङले जेठ १४ गते गरेको नदीजन्य वस्तु उत्खनन र ओसार पसारको बिषयमा जिल्लाको निर्णयविरुद्ध उच्च अदालत तुलसीपुरले अन्तरिम आदेश जारी गरेको हो। नदीजन्य वस्तु उत्खनन र ओसार पसारको विषयमा जिल्ला सरोकारवालाले विरोध गर्दै आएको अवस्थामा अदालतले पनि अन्तरिम आदेश दिएको हो। नदीजन्य पदार्थ व्यवस्थापन सम्बन्धी संकट व्यवस्थापन समितिको गत जेठ १४ गतेको निर्णयको बुँदा नम्बर ५ मा ढुंगा, गिट्टी र वालुवा (नदीजन्य पदार्थ) ढुवानी, स्थानीय तहको अनुमतीमा बिहान ९ बजेदेखि बेलुकी ६ बजेसम्म गर्न सकिने छ निर्णय गरेको छ। चुनढुंगा ढुवानीका लागि होलेरीतर्फ बिहान ९ बजेदेखि बेलुकी ७ बजेसम्म र बंगलाचुलीतर्फ बेलुकी ५ बजेदेखि राति १२ बजेसम्मको समय तोकिएको छ। तर यो निर्णय र कार्य उच्च अदालत तुलसीपुरले उक्त निर्णय लुम्बिनी प्रदेश कानुन विपरित भएको अन्तरिम आदेशमा जनाएको छ। प्रदेश वित्त व्यवस्थापन ऐन दफा २०७५ को उपदफा ९ र प्रदेश कर तथा गैरकर राजस्व सम्बन्धी ऐन दफा १५ को उपदफा (५)ले दिएको अधिकारमा सहर वा बजार क्षेत्रमा नदीजन्य पदार्थ बोकेको सवारी साधन बिहान ८ बजेदेखि बेलुकी ६ बजेसम्म चलाउन पाइने छैन। नदीजन्य पदार्थ व्यवस्थापन कार्यविधि २०७५ को दफा १३ (१) (ङ) बमोजिमको तोकिएको समय सिमाभित्र मात्र नदीजन्य पदार्थ बोकेको सवारी साधान सञ्चालन गर्न तथा चलाउन दिनु, चलाउन लगाउन भनि विपक्षको नाममा उच्च अदालत नियमावली, २०७३ को नियम ४२ बमोजिम अल्पकालीन अन्तरिम आदेश जारी गरीएको छ। उच्च अदालत तुलसीपुरका मुख्यन्यायाधीश नीता गौतम दीक्षितको एकल इजलासले अन्तरिम आदेश जारी गर्दै बाटाको म्यादबाहेक १५ दिनभित्र विपक्षहरुलाई उच्च सरकारी वकिल कार्यालय तुलसीपुरमार्फत लिखित जवाफ पेश गर्न भनिएको छ। रिट निवेदक उच्च बार एशोसियसन तुलसीपुरका अध्यक्ष अधिवक्ता रविन्द्रकुमार शर्माले बहस गरेका थिए।"
कर्णालीमा सांसद विकास कोष खारेज गर्न दबाब,"सुर्खेत : कर्णाली प्रदेशमा पनि सांसद विकास कोष खारेज गर्न दबाब बढेको छ । प्रदेश सरकारले हरेक वर्षको बजेटमा निर्वाचन क्षेत्र पूर्वाधार विकास कार्यक्रम नाम दिएर हरेक सांसदलाई वर्षमा पाँच करोडका दरले बजेट उपलब्ध गराउँदै आएको छ । सांसदले नै आफूखुशी वितरण गर्ने उक्त बजेट प्रभावकारी नभएको भन्दै अब यो कार्यक्रम नै खारेज गर्न प्रदेश सरकारलाई दबाब बढेको हो । कोरोना महामारीमा खर्च कटौती गरेर स्वास्थ्य पूर्वाधारमा बजेट बढाउन सरोकारवालाले माग गरेका छन् । प्रदेश सरकारले आगामी आर्थिक वर्षका लागि बजेटको अन्तिम तयारी गरिरहेको छ । यही क्रममा कतिपय सांसद र नागरिक समाजका प्रतिनिधिहरुले प्रदेशमा पनि निर्वाचन क्षेत्र विकास कार्यक्रम (सांसद विकास कोष) खारेज गर्नुपर्ने बताएका हुन् । प्रदेश सरकार पनि यसपटक कोरोना महामारी नियन्त्रण गर्नुपर्ने भएकाले सांसद विकास कोष खारेज गर्ने मनस्थितिमा छ । यो कार्यक्रमबारे बारम्बार प्रश्न उठ्न थालेपछि मुख्यमन्त्री महेन्द्रबहादुर शाही यसपटकको बजेटमा सांसद विकास कोष खारेज गर्ने मनस्थितिमा छन् । तर मुख्यमन्त्री कार्यालय स्रोतका अनुसार यो कार्यक्रम खारेज गर्न नहुने भन्दै सांसदहरु दिनहुँ मन्त्रालयमा धाइरहेका छन् । कोरोना महामारीमा केन्द्र सरकारले पनि यो कार्यक्रम खारेज गरेकाले प्रदेशमा पनि यो कोष खारेज गरेर स्वास्थ्यमा बजेट केन्द्रीत गर्न दबाव बढेको हो । महामारीमा स्वास्थ्य क्षेत्रमा लगानी गरेर जनता बचाउनुको साटो सांसदहरुले जनता सडक र निर्वाचन क्षेत्र विकास कार्यक्रमको नाममा अर्बाैं बजेट विनियोजन गर्न दबाव दिइरहेको बजेट निर्माणमा सहभागि कर्मचारीहरु बताउँछन् । स्रोतका अनुसार यसपटक सांसद विकास कोषमा प्रतिसांसद कम्तिमा पाँचदेखि १७ करोडसम्म बजेट छुट्याउन सांसदहरुले सरकारलाई दबाव दिइरहेका छन् । कतिपय सांसदले कोरोना महामारी भएका कारण कम्तिमा पाँच करोड भए पनि निरन्तरता दिन माग गरिरहेका छन् भने केही सांसदले भने अब आफूहरुको कार्यकाल सकिन लागेको भन्दै १७ करोडसम्म बजेट माग गरिरहेको स्रोतले बतायो । कर्णाली प्रदेश सभामा हाल ३५ सांसद छन् । ४० सांसद भए पनि हाल पाँच सांसद कारबाहीमा परेका छन् । एउटा सांसदलाई पाँच करोड दिने गरिएको छ । यो कार्यक्रम खारेज भएमा प्रदेश सरकारले सांसद विकास कोषमार्फत वितरण गर्नुपर्ने एक अर्ब ७५ करोड बजेट स्वास्थ्यमा लगानी गर्नसक्ने कर्मचारीहरु बताउँछन् । विशेषगरी समानुपातिकतर्फ निर्वाचित सांसदहरुले यो कार्यक्रमको विरोध गर्दै आएका छन् । निर्वाचन क्षेत्र विकास कार्यक्रमले सांसदलाई नै विभेद गरेको छ नेकपा एमालेका सांसद पद्मा खड्काले भनिन्, यो विभेदकारी कार्यक्रम खारेज नै हुनुपर्छ । कार्यान्वयन तहमा पनि प्रश्न उठ्दै आएको भन्दै उनले यो कार्यक्रम महामारीको बेला मात्रै नभइ अब सधैका लागि खारेज हुनुपर्ने बताइन् । यस्तै सुशासन तथा अधिकारकर्मीहरुले पनि कर्णालीमा सांसद विकास कोष खारेज गर्नुपर्ने बताएका छन् । सांसद विकास कोष जनताका गुनासा सम्बोधन गर्ने उद्देश्यले ल्याइएको हो, तर यहाँ कार्यकर्ता पाल्न मात्र प्रयोग भइरहेको छ गैरसरकारी संस्था महासंघ कर्णालीका अध्यक्ष हरिप्रसाद अधिकारी भन्छन्, अब यो सांसद विकास कोष नै खारेज गरिनुपर्छ । कोषमार्फत स्थानीय तहमा पठाएइका अधिकांश योजना असफल भएको भन्दै उनले महामारीमा यस्ता कार्यक्रम खारेज हुनुपर्ने बताए ।"
वरिष्ठताका आधारमा संवैधानिक इजलास गठन गर्न प्रधानन्यायाधीश सहमत,"काठमाडौं : संसद् विघटनसम्बन्धी मुद्दाको सुनुवाइका लागि वरिष्ठताको आधारमा न्यायाधीश सम्मिलित इजलास गठन हुने भएको छ । प्रधानन्यायाधीश राणा र सर्वोच्च बारका पदाधिकारीबीच वरिष्ठताका आधारमा संवैधानिक इजलास गठन गर्ने सहमति भएको छ। प्रधानन्यायाधीश जबराले मुख्य रजिस्ट्रार लालबहादुर कुँवरलाई त्यसका नियमावली संशोधनको प्रस्ताव तयार पारी फूलकोर्टमा पेश गर्न निर्देशन दिएका छन्। प्रधानन्यायधीश राणाले आफ्नो नेतृत्वमा गठन गरेको पाँच सदस्यीय संवैधानिक इजलासमा वरिष्ठताको क्रम मिचेर इजलास गठन गरिएको भन्दै पुनर्गठनको माग उठेको थियो। प्रधानन्यायधीश राणाले प्रतिनिधिसभा विघटनबारे परेका रिटको सुनुवाइ गर्न आफ्नो नेतृत्वमा गठन गरेको पाँच सदस्यीय संवैधानिक इजलासमा रहेका न्यायाधीशमाथि कानुन व्यवसायीले प्रश्न उठाएपछि सुनुवाइ अगाडि बढ्न सकेको थिएन। प्रधानन्यायाधीश चोलेन्द्र शम्शेर जबराको नेतृत्वको संवैधानिक इजलासमा न्यायाधीशहरू दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ तोकिएका छन्। रिट निवेदक पक्षका वकिलहरूले विगतका फैसलासँग स्वार्थको बाझिने भएकोले न्यायाधीश केसी र श्रेष्ठले इजलास छाड्नुपर्ने माग गरेका थिए। न्यायाधीश श्रेष्ठले नेतृत्व गरेको इजलासले २३ फागुनमा नेकपा (एमाले) र नेकपा (माओवादी केन्द्र) एकीकरण पूर्वको अवस्थामा फर्कने आदेश गरेका थिए। उक्त आदेशलाई पुनरावलोकनबाट उल्ट्याउन माग गरिएको निवेदनको सुनुवाइ गर्दै पुनरावेदन नगर्ने निर्णय दिने इजलासमा न्यायाधीश केसी पनि थिए। न्यायाधीशमाथि विवाद उठेपछि प्रधानन्यायाधीशले यसको निर्णय गर्ने जिम्मा श्रेष्ठ र केसीलाई नै दिएका थिए। सोमबार पनि यसबारेमा अनौपचारिक छलफल भए पनि दुई न्यायाधीश निरन्तरता पाउने वा छोड्ने बारेमा केही टुंगो लागेको छैन। स्रोतका अनुसार श्रेष्ठ र केसीले इजलास नछोड्ने अडानमा छन्। श्रेष्ठ र केसीले इजलास नछोडे न्यायाधीशहरू दीपककुमार कार्की र आनन्दमोहन भट्टराईले इजलासमा नबस्ने जानकारी प्रधानन्यायाधीशलाई दिइसकेका छन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
संसद् विघटनविरुद्धको सुनुवाइ जेठ २३ माः वरिष्ठताका आधारमा इजलास गठन हुने,"काठमाडौं : संसद् विघटनविरुद्धका रिटमाथि यही जेठ २३ गते सुनुवाइ हुने भएको छ । संवैधानिक इजलास गठनसम्बन्धी विवाद भएपछि नयाँ इजलास गठन गरी २३ गतेका लागि सुनुवाइको पेशी तोकिएको हो । प्रधानन्यायाधीश चोलेन्द्रशम्शेर राणाको नेतृत्वमा वरिष्ठतम न्यायाधीश दीपककुमार कार्की तथा न्यायाधीश डा आनन्दमोहन भट्टराई, तेजबहादुर केसी र बमकुमार श्रेष्ठको संवैधानिक इजलास गठन गरिएको छ। प्रधानन्यायाधीश जबराले अब वरिष्ठताका आधारमा न्यायाधीश तोकर संवैधानिक इजलास गठन गर्ने बताएका छन्। शुक्रबारदेखि प्रतिनिधिसभा विघटनविरुद्धका रिट निवेदनमा सुनुवाइ सुरु भएपनि इजलास गठनकै विषयमा विवाद भएपछि विषयवस्तुमा केन्द्रित भएर सुनुवाइ सुरु हुन सकेको थिएन । संसद विघटनसम्बन्धी रिटको सुनुवाइका लागि गठित संवैधानिक इजलासबाट न्यायाधीशद्वय दीपक कार्की र आनन्द मोहन भट्टराई नबस्ने निर्णय गरेका छन्। प्रधानन्यायाधीश चोलेन्द्र शमसेर राणाको नेतृत्वमा गठित संवैधानिक इजलासका सदस्य न्यायाधीशद्वय कार्की र भट्टराईमाथि प्रश्न उठेपछि यस्तो निर्णय लिएका हुन्। संवैधानिक इजलासमा रहेका न्यायाधीशद्वय तेजबहादुर केसी र बमकुमार श्रेष्ठका विषयमा कानुन व्यवसायीले प्रश्न उठाएका थिए। तर न्यायाधीश केसी र श्रेष्ठले इजलासमा नबस्न गरेको आग्रह अस्वीकार गरेका छन्। रिट निवेदक पक्षका वकिलहरूले विगतका फैसलासँग स्वार्थको बाझिने भएकोले न्यायाधीश केसी र श्रेष्ठले इजलास छाड्नुपर्ने माग गरेका थिए। न्यायाधीश श्रेष्ठले नेतृत्व गरेको इजलासले २३ फागुनमा नेकपा (एमाले) र नेकपा (माओवादी केन्द्र) एकीकरण पूर्वको अवस्थामा फर्कने आदेश गरेका थिए। उक्त आदेशलाई पुनरावलोकनबाट उल्ट्याउन माग गरिएको निवेदनको सुनुवाइ गर्दै पुनरावेदन नगर्ने निर्णय दिने इजलासमा न्यायाधीश केसी पनि थिए। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो।"
संवैधानिक इजलासमा नबस्ने न्यायाधीश दीपक कार्की र आनन्द भट्टराईको घोषणा,काठमाडौं : संसद विघटनसम्बन्धी रिटको सुनुवाइका लागि गठित संवैधानिक इजलासबाट न्यायाधीशद्वय दीपक कार्की र आनन्द मोहन भट्टराई नबस्ने निर्णय गरेका छन्। प्रधानन्यायाधीश चोलेन्द्र शमसेर राणाको नेतृत्वमा गठित संवैधानिक इजलासका सदस्य न्यायाधीशद्वय कार्की र भट्टराईमाथि प्रश्न उठेपछि यस्तो निर्णय लिएका हुन्। संवैधानिक इजलासमा रहेका न्यायाधीशद्वय तेजबहादुर केसी र बमकुमार श्रेष्ठका विषयमा कानुन व्यवसायीले प्रश्न उठाएका थिए। तर न्यायाधीश केसी र श्रेष्ठले इजलासमा नबस्न गरेको आग्रह अस्वीकार गरेका छन्। रिट निवेदक पक्षका वकिलहरूले विगतका फैसलासँग स्वार्थको बाझिने भएकोले न्यायाधीश केसी र श्रेष्ठले इजलास छाड्नुपर्ने माग गरेका थिए। न्यायाधीश श्रेष्ठले नेतृत्व गरेको इजलासले २३ फागुनमा नेकपा (एमाले) र नेकपा (माओवादी केन्द्र) एकीकरण पूर्वको अवस्थामा फर्कने आदेश गरेका थिए। उक्त आदेशलाई पुनरावलोकनबाट उल्ट्याउन माग गरिएको निवेदनको सुनुवाइ गर्दै पुनरावेदन नगर्ने निर्णय दिने इजलासमा न्यायाधीश केसी पनि थिए। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो।
"काठमाडौंमा निषेधाज्ञा खुकुलो बनाउने तयारी,कस्तो होला मोडालिटी?",काठमाडौं : कोरोना रोकथाम तथा नियन्त्रणका लागि काठमाडौं उपत्यकामा जारी निषेधाज्ञा खुकुलो पार्नेबारे तयारी भइरहेको छ। यसका लागि उपत्यकाका तीनवटै जिल्लाका सीडीओहरुबीच मंगलबार दिउँसो छलफल हुने भएको छ। सीडीओहरुले बैठकबाट निषेधाज्ञा केही खुकुलो बनाउने तयारी गरेका छन् । पछिल्लो समय कोरोना संक्रमण दरमा केही कमी आएपछि जारी निषेधाज्ञालाई खुकुलो पार्न सकिनेबारे छलफल हुन लागेको हो। यसअघि उपत्यकामा थपिएको एक साता निषेधाज्ञा जेठ २० गते सकिदैछ। उक्त निषेधाज्ञामा भने खाद्यान्न पसल समेत बन्द गर्ने निर्णय गरिएको थियो। केही समय यता काठमाडौं उपत्यकामा कोरोना संक्रमण र मृत्यु दरमा केही कमी आएको छ। विज्ञहरुले कोरोना संक्रमण दर घटेपनि जोखिम भने यथावत रहेको बताएका छन्। हाल संक्रमित हुने भन्दा निको हुनेको दर बढेको छ। सोमबार मुलुकभर ६ हजार ४९१ जना निको हुँदा ४ हजार १७८ जना संक्रमित थपिएका थिए भने ११४ जनाको मृत्यु भएको थियो।
"लगातार बढ्दै सुन र चाँदीको भाउ, आज कतिमा हुँदैछ कारोबार ?",काठमाडौं : नेपाली बजारमा सुन र चाँदीको भाउ दैनिक रुपमा बढ्न थालेको छ। मंगलबार सुनको भाउ तोलामा ३०० रुपैयाँले बढेको छ भने चाँदी तोलामा १० रुपैयाँले बढेको छ। नेपाल सुनचाँदी व्यवसायी महासंघका अनुसार मंगलबार छापावाला सुन प्रतितोला ९४ हजार ५०० रुपैयाँ र तेजाबी सुन प्रतितोला ९४ हजार रुपैयाँमा खरिद बिक्री भइरहेको छ। सोमबार छापावाला सुन प्रतितोला ९४ हजार २०० र तेजाबी सुन प्रतितोला ९३ हजार ७०० रुपैयाँमा खरिद बिक्री भएको थियो। यस्तै चाँदी पनि तोलामा १० रुपैयाँले बढेर १ हजार ३७० रुपैयाँमा खरिद बिक्री भइरहेको महासंघले जनाएको छ। अघिल्लो दिन चाँदी प्रतितोला १ हजार ३६० रुपैयाँमा खरिद बिक्री भएको थियो।
बजेट कार्यान्वयनमा आशंका,"काठमाडौं : निजी क्षेत्रले बजेट कार्यान्वयनमा आशंका व्यक्त गरेको छ। निजी क्षेत्रले बजेटको व्यवस्था यथाशिघ्र कार्यान्वयनमा लैजान सरकारको ध्यानाकर्षण गराएको छ। नेपाल आर्थिक पत्रकार समाज (सेजन)ले आयोजना गरेको भर्चुअल अन्तरसंवाद कार्यक्रममा बोल्दै निजी क्षेत्रका अगुवाहरूले बजेट निजी क्षेत्र मैत्री भए पनि कार्यान्वयनको आशंका गरेका हुन्। नेपाल उद्योग वाणिज्य महासंघका अध्यक्ष शेखर गोल्छाले यसपालिको बजेट सरप्राइज भएको बताए। हाम्रा ६० प्रतिशत सुझाव सम्बोधन भए, कोभिड खोपको व्यवस्थाका लागि बजेट ठीक छ। पर्यटन, मनोरञ्जन क्षेत्रमा विशेष सहुलियत आउनु राम्रो हो गोल्छाले भने। निषेधाज्ञा अवधिको डिमान्ड शुल्क छुट, होटल, ट्राभल, ट्रेकिङ, यातायात, हवाईसेवा, चलचित्र उद्योग सञ्चार गृहको करयोग्य आयमा एक प्रतिशत मात्र आयकर लाग्ने तिर्नुपर्ने व्यवस्थालाई १० वर्षसम्म गर्न सकिने, स्टाटअपलाई प्राथमिकता दिइनु, डिजेलमा भ्याट फिर्ता हुने व्यवस्था गरिनु सकारात्मक पाटो भएको उनको भनाइ छ। एक्जिम कोर्ड हरेक वर्ष नवीकरण गर्ने विषयले झन्झट बढाएकोमा बजेटमार्फत यस्तो व्यवस्था हटाइनु सराहनीय भएको उनले बताए। अध्यक्ष गोल्छाले निजी क्षेत्रले लामो समयदेखि माग गर्दै आएको सम्पत्ति अभलेखीकरणको विषय भने सम्बोधन हुन नसेको गुनासो गरे। नेपाल उद्योग परिसंघका अध्यक्ष सतिशकुमार मोरले बजेट कार्यान्वयन र बजेटले राखेको लक्ष्य पूरा गर्न चुनौतीपूर्ण भए पनि बजेट नीति सकारात्मक रहेको बताए। उनले समयमै सर्वसुलभ भ्याक्सिनको व्यवस्था गर्न सकेमा आर्थिक क्रियाकलाप विस्तार भई साढे ६ प्रतिशतको आर्थिक वृद्धिदर हासिल हुने बताए। ६५ को ग्रोथको लागि छिटो भ्याक्सिन सर्वसुलभ गर्न जरुरी छ। भ्याक्सिन दिएपछि आर्थिक गतिविधि खुकुलो गर्नुपर्छ उनले भने। साना तथा मझौला उद्योगलाई दिएका सुविधा अपुग हुने भन्दै मौद्रिक नीतिमार्फत सम्बोधन गरिनुपर्ने उनको भनाइ छ। छुट तथा सुविधाको लागि दीर्घकालीन नीति बनाउनु पर्छ। उनले भने, एक वर्ष छुट अर्को वर्ष नदिने भयो भने लक्ष्य उपलब्धि हुँदैन। अध्यक्ष मोरले अति प्रभावितको लागि १० वर्षको लागि क्यारी फरवाडको सुविधाले निजी क्षेत्रलाई राहत पुग्ने बताए। विगतमा पनि कतिपय राम्रा कार्यक्रमको कार्यान्वयन नभएको भन्दै उनले भने बजेट कार्यान्वयनमा चुनौती छ पहिलेदेखि प्रतिमेगावाट ५० लाख रुपैयाँसम्मको भ्याट छुट दिने भनिएको थियो अहिलेसम्म कार्यान्वयन भएको छैन कार्यान्वयन होस्। नेपाल चेम्बर अफ कमर्सका अध्यक्ष राजेन्द्र मल्लले कार्यान्वयनमा चुनौतीका बाबजुद बजेट निजी क्षेत्र मैत्री रहेको बताए। खुद्रा व्यवसायीको थ्रेसहोल्ड एक करोड पुर्याइनु, स्वास्थ्य, शिक्षा, कृषि क्षेत्रमा आवश्यकता अनुसारको बजेट विनियोजन गरिनु, सामाजिक उत्तरदायित्व अन्तर्गतको रकम निजी क्षेत्रमार्फत पनि खर्च गर्न पाइनु सकारात्मक पाटो भएको उनको भनाइ छ। सीएसआर फन्ड राख्ने महामारीको बेला खर्च गर्न पाऊ भनेकोमा सम्बोधन भएको छ उनले भने, यसले सामाजिक सेवाको भावना बढ्छ। नीतिगत व्यवस्था राम्रो छ कार्यान्वयन नगरी उपलब्धि हासिल नहुने भन्दै कार्ययोजनाका साथ बजेट कार्यान्वयन गर्न जोड दिएका छन्। बजेट कार्यान्वयन गृहकार्य सुरु अर्थ मन्त्रालयले आर्थिक वर्ष २०७८०७९ को बजेट कार्यान्वयनका लागि गृहकार्य सुरु गरेको छ। बजेटमा उल्लेखित योजना तथा कार्यक्रमहरू समयमा सुरु गरी छिटो परिणाम ल्याउनका अर्थ मन्त्रालयले बजेट प्रस्तुत भएको दुई दिनमै बजेट कार्यान्वयनको गृहकार्य सुरु गरेको हो। अर्थमन्त्री विष्णुप्रसाद पौडेलले बजेटमा उल्लेखित योजना तथा कार्यक्रमहरू कार्यान्वयनका लागि समयतालिका सहितको कार्ययोजना बनाउन निर्देशन दिएका छन्। बजेट कार्यान्वयनका लागि हामी गम्भीर छौं। बजेटका योजना र कार्यक्रमहरू सुरुदेखि सम्पन्न गर्ने समयसम्मको स्पष्ट समयतालिका सहित अघि बढ्नुहोस्, अर्थमन्त्री पौडेलले भने, बजेट कार्यान्वयनका लागि अर्थ मन्त्रालयले सहयोग, समन्वय र सहजीकरण गर्छ। बजेटमा समावेश भएका कार्यक्रमहरूको समयमा सुरु गर्नका लागि कार्यविधि र निर्देशिका समयमा तयार पार्न तथा नयाँ आर्थिक वर्षको सुरुआतदेखि नै कार्यान्वयन प्रक्रिया अघि बढाउने गरी तयारी गर्न निर्देशन दिए। अर्थसचिव शिशिरकुमार ढुंगानाले कार्यान्वयन र त्यसबाट आउने परिणाममा विशेष ध्यान दिन जरुरी रहेको बताउँदै स्रोतसम्बन्धी व्यवस्था अर्थ मन्त्रालयले गर्ने बताए। कार्यक्रममा भौतिक पूर्वाधार तथा यातायातमन्त्री वसन्त नेम्बाङ, शिक्षा, विज्ञान तथा प्रविधिमन्त्री कृष्णगोपाल श्रेष्ठ र सञ्चार तथा सूचना प्रविधिमन्त्री पार्वत गुरुङ तथा सचिवहरू उपस्थित थिए। अर्थ मन्त्रालयले सम्बन्धित मन्त्रालय तथा निकायहरूसँग बजेट कार्यान्वयन सम्बन्धमा छलफल गर्ने भएको छ। सरकारले जेठ १५ गते आर्थिक वर्ष २०७८०७९ का लागि १६ खर्ब ४७ अर्ब ५७ करोडको बजेट ल्याएका थिए।  शंका नगर्नुस् : अर्थमन्त्री अर्थमन्त्री विष्णु पौडेलले आगामी आर्थिक वर्षको बजेट कार्यान्वयनमा शंका नगर्न आग्रह गरे। मन्त्रालयगत कार्ययोजना बनाएर शतप्रतिशत कार्यान्वयन गर्नेतर्फ लाग्ने उनले बताए। बजेट कार्यान्वयनको लागि रचनात्मक सुझाव दिन उनले आग्रह गरे। बजेट कार्यान्वयन गर्नकै लागि बनाइएको हो। उनले भने, बजेट कार्यान्वयनको जिम्मा सरकारले लिन्छ। निजी क्षेत्रको प्रतिक्रियाबाट आफू उत्साहित भएको उनले सुनाए। अर्थसचिव शिशिरकुमार ढुंगानाले बजेट कार्यान्वयन गर्न सरकार प्रतिबद्ध भएको बताए। बजेट कार्यान्वयन समयमै गर्न केही सुधारको प्रयास थालिएको बताए। पाँच अर्ब रुपैयाँभन्दा बढी आयोजना कार्यान्वयन गर्न संरचना नयाँ बनाइने, जग्गा प्राप्तिलाई सहज गराइने, बजेट सूचना प्रणाली संशोधन गरी रकमान्तर र कार्यक्रम संशोधन सम्बन्धित मन्त्रालयले गर्न सक्ने व्यवस्था गरिने बनाउन लागिएको सचिव ढुंगानाले बताए। आयोजनालाई सुक्ष्म ढंगले विश्लेषण गर्न आयोजना प्रमुख र सचिवलाई जिम्मेवार बनाइने उनको भनाइ छ। प्राकृतिक स्रोत तथा वित्त आयोगको सिफारिसको सीमाभित्र बसेर रावस्व उठाउने लक्ष्य राखिएको उनले बताए। ऋणको तालिका निकाल्दा ब्याजदरमा र लगानी योग्य पुँजीमा प्रभाव नपर्ने गरी उठाइने उनको भनाइ छ। सचिव ढुंगानाले आर्थिक कार्यविधि तथा वित्तीय उत्तरदायित्व ऐनअनुसार आन्तरिक ऋण विकास निर्माणमा मात्रै खर्च गरिने बताए। वैदेशिक ऋण र अनुदान प्रतिबद्धताको आधारमा नै राखिएको उनले प्रतिक्रिया दिएका छन्। आयोजना कार्यान्वयनको कमीकमजोरीको कारणले सहायतका कम आएको भन्दै सुधारको प्रयास गरिने उनको भनाइ छ।"
अत्याउने सञ्जाल !,"काठमाडौं : कोरोना भाइरस महामारीले मानव समुदायलाई आक्रान्त बनाएको छ। निषेधाज्ञाका कारण अधिकांश नेपाली अत्यावश्यक कामबाहेक घरबाहिर निस्किन पाएका छैनन्। यस्तो बेला मन बहलाउन, सूचना ग्रहण गर्न, आफन्त तथा परिवारजनसँग वातचित गर्न सामाजिक सञ्जालको प्रयोग बढ्नु स्वाभाविकै हो। तर, फेसबुक, ट्विटर, टिकटकलगायत सञ्जालमा राखिने कतिपय पोस्टले खिन्न मात्रै होइन आतंकित नै बनाउँछन्। शवको तस्बिर, अनेक अफवाहलगायत सामग्रीले पीडितलाई त पीडा थप्छ नै सद्देलाई पनि बिरामी बनाउँछ। भक्तपुरको गठ्ठाघर बस्ने प्रवीण निरौला अहिले आफूलाई सामाजिक सञ्जालले मानसिक रूपमा कमजोर बनाएको बताउँछन्। मृतकका वीभत्स तस्बिर राखेर सामाजिक सञ्जाल भरिँदा सञ्चै रहेका आफन्तलाई थप पीडा दिने गरेको निरौलाको बुझाइ छ। फेसबुकको वाल हेर्नै मन लाग्दैन। कोरोना लागिहाले उपचार नपाएर मरिन्छ कि भनेरै अत्तालिन्छु। बच्चाहरूको खुब माया लागेर आउँछ, उनी भन्छन्, गलत सूचना र फोटोहरू पनि उत्तिकै सेयर भइरहेको हुन्छ। घरमा सामान्य खोकी लागे पनि कोरोनाले छोयो कि भनेर यसै बढी हुन्छ। औषधि लिन दौडिहाल्छु। मृतकको कारुणिक तस्बिर पोस्ट गर्ने प्रतिस्पर्धाजस्तै देखिएको छ। कसले छिटो पोस्ट गर्ने भनेजस्तो गलत प्रवृत्तिको विकास भएको छ। हुन त मृतकलाई श्रद्धाञ्जली व्यक्त गर्नु स्वाभाविकै हो। तर, सञ्जाल प्रयोगकर्ता संयमित नहुँदा आफन्त मात्रै होइन अरूलाई असर पर्ने तस्बिरसहितका पोस्टहरू भइरहेका छन्। जसले गर्दा अहिले सामाजिक सञ्जाल हेरिनसक्नु बनेको छ। ललितपुरको इमाडोल बस्ने सिन्धुलीका वासु घिमिरेको निद्रा खलबलिन थालेको निकै भयो। सामाजिक सञ्जालमा मृत्युको मज्जाक उडाइरहेको छ। मानवीय संवेदना र भावनाको खिल्ली उडाउँदै आरआईपी तीनवटा शब्द लेख्न हतार गरेर अनेकौं संक्रमित र आफन्तमाथि पीडा थपिरहेको छ, उनी भन्छन्, सामान्य लक्षण भएका संक्रमित पनि आत्तिएरै मर्ने धेरै छन्। कोरोना भाइरसबारे भ्रम छर्नेहरू पनि उत्तिकै सक्रिय देखिन्छन्। आधिकारिक नभएका सूचना सम्प्रेषण गरेर हल्ला फिजाउने अनलाइन, युटुब च्यानल पनि छन्। त्यही भएर कतारमा बस्ने काशीनाथ पौडेलले फेसबुक हेर्न, कोरोनासम्बन्धी खबर पढ्नै छाडेका छन्। कोरोनाको पहिलो लहरदेखि सञ्जालबाटै सूचना लिने गरेका पौडेलले धेरै गलत रहने गरेको थाहा पाए। आत्मविश्वास नै घट्ने, मानसिक रूपमा विक्षिप्त बनाउने रहेछ। नेपालमा रहेका परिवारको चिन्ताले साह्रै तनाव भयो, पौडेल भन्छन्, नेपालमा यो छैन, उपचार हुन्न, अक्सिजन छैन, कोरोना लागे मरिहालिन्छ जस्ता समाचारले अति नै तनाव ल्यायो। मैले त सामाजिक सञ्जाल नै हेर्न छाडिदिएँ। आधिकारिक न्युज पोर्टल मात्रै फलो गर्ने गरेको छु। नुवाकोटकी निर्मला लामिछाने पनि गलत सूचनाको सिकारमा परिन्। कोरोना केही होइन भनेर हल्ला फिजाउने समूहले प्रभावमा पार्यो। पहिले केही होइन भनेर वास्ता गरिनन्, पछि वरपरकालाई कोरोना सर्न थालेपछि निकै तनाव लाग्यो। मृत्यु भएका व्यक्तिको कारुणिक तस्बिर र भिडियोले रातभरडर लागिरहन्थ्यो उनलाई। बुटवलकी कुन्ता आचार्यलाई फेसबुक नचलाऊँ त आफन्त, साथीभाइ भेट्ने सजिलो माध्यम भएको छ। चलाऊँ त नहुने भिडियो र कारुणिक फोटाले अत्याउँछ। भन्छिन्, जे पनि अपलोड गर्ने, पोस्ट गर्ने बानी बदल्नुपर्छ। पत्रकार विष्णु शर्मा सामाजिक सञ्जालमा फैलाइने भ्रमका कारण तनाव हुने बताउँछन्। कोही छटपटिएको, दुःख पाएका सूचना र तस्बिरले आफ्नो पनि अवस्था भोलि त्यस्तै हो भनेर डर लाग्ने गरेको शर्मा सुनाउँछन्। कामको सिलसिलामा फिल्डमा जानै पर्ने हुन्छ। हरेक दिन संक्रमित भएँ कि भनेर डर लाग्छ। रुघा लागे, कमजोर भए पनि कोरोना सरिहाल्यो कि भन्ने लाग्छ, उनी भन्छन्, अझ फेसबुकमा सेयर हुने हावा समाचार र भिडियो हेर्दा त मरिहालिन्छ कि भनेर आत्मविश्वास नै कमजोर हुने रहेछ। त्यही भएर केही दिनदेखि चर्चामा छ, एउटा सन्देश। जसमा भनिएको छ, मान्छेको सास गइसक्दा पनि मृतकका आफन्तको सहमति नलिइकन फेसबुकमा फोटो राखेर श्रद्धाञ्जली दिनुहुन्छ हजुरहरू। मृतकका टाढा बस्ने आफन्तहरूलाई खबर नदिएको हुनसक्छ। प्रेसर, पेनिक अट्याकजस्ता समस्या भएका आफन्तलाई तपाईंका यस्ता पोस्टले कस्तो असर पर्ला ? उनीहरूलाई पर्ने मानसिक, शारीरिक भावनात्मक, संवेगात्मक असरको जिम्मा तपाईंले लिने ? मृत्युको सूचना दिने जिम्मा आफन्तलाई नै दिऔं हुन्न र ? मृत्युजस्तो कठिन अवस्थामा अलि संवेदनशील बनौं न प्लिज। मनोविद गंगा पाठक सामाजिक सञ्जाललाई सूचनाको स्रोत ठान्दा धेरैले आत्मविश्वास गुमाउने गरेका बताउँछिन्। गलत सूचना तथा मृतकको फोटोले बिरामी व्यक्तिलाई असर पार्ने पाठकको ठम्याइ छ। भन्छिन्, बाँचिन्छ भन्ने आशा नै हराउँछ। यसै लत्तो छाड्छन्, अन्ततः मर्छन् पनि। उनका अनुसार आत्मविश्वासले धेरै रोगलाई परास्त गर्न सकिन्छ। अहिलेको अवस्थामा आफूले आफैंलाई माया गर्न जरुरी रहेको उनको सुझाव छ। आफूलाई मन पर्ने खाना बनाएर खाऔं। मन परेको तरिकाले सोचौं। रमाइला कहानी पढौं, उनी भन्छिन्, गलत सूचना र भ्रमले कमजोर मुटु भएकालाई धेरै असर गर्छ। सञ्जालमा पोस्ट गर्ने सूचनामा संयमित हुन जरुरी देखिएको उनको ठम्याइ छ। सामाजिक सञ्जाललाई आफन्तसँग भेट्ने, कुरा गर्ने माध्यम मात्रै बनाउन सुझाव दिन्छिन् उनी। उनको सुझाव छ, जे देख्यो त्यही हेर्न भएन। समाचार लिंक खोल्न भएन। सकारात्मक सोच र दृढ आत्मविश्वासले आफूलाई बलियो बनाउनुस्।"
दलको नेतृत्व पुस्तान्तरण गर्ने गफ मात्रै,"काठमाडौं : अबको महाधिवेशनमा एमालेको नेतृत्व लिन को अग्रसर होला ? प्रायःको जवाफ आउँछ केपी ओली। कांगे्रसको ? शेरबहादुर देउवा। माओवादीको ? पुष्पकमल दाहाल। राष्ट्रिय जनमोर्चाको ? चित्रबहादुर केसी। अनि, नेमकिपाको ? नारायणमान बिजुक्छे। कुनै दलमा प्रतिस्पर्धा होला, कुनैमा नहोला। तर, यी अनुहारै दोहोरिने करिबकरिब पक्का छ। यी सबै नेता उमेरले आराम गर्ने बेलामा पुगिसकेका छन्। पुस्तान्तरणको कुरा गरेर थाक्न लागेका छन्, तर नेतृत्वको स्वादबाट अघाएका भने छैनन्। नवौं महाधिवेशनबाट एमालेले नेतृत्वका लागि ७० वर्षे हदम्याद तोक्यो। तर, केन्द्रीय कमिटीको फागुन २८ को बैठकले पार्टी विधानमा संशोधन गरेर हदम्याद हटायो। यो प्रावधानले एमालेको मूल नेतृत्व दोस्रो पुस्तामा हस्तान्तरण हुने सम्भावना सकिएको छ। नेतृत्व दोस्रो पुस्ता हस्तान्तरणको माग उठेपछि एमालेले महाधिवेशनबाटै यस्तो प्रावधान विधानमा राखेको थियो। कांग्रेसमा शेरबहादुर देउवाले आफूलाई दोस्रो पुस्ताको नेता दाबी गर्थे। तर, उमेरका हिसाबले देउवा पहिलो पुस्ताकै हुन्। महाधिवेशन केन्द्रित देउवाको रणनीतिका कारण कांग्रेसको नेतृत्व दोस्रो पुस्तामा हस्तान्तरण सम्भावना कमै रहेको नेताहरू बताउँछन्। माओवादी केन्द्रमा त प्रचण्डको एकल हालीमुहाली छ। दोस्रो पुस्तामा त परै जाओस, बाबुराम भट्टराई, मोहन वैद्य लगायतका नेताहरूले पार्टी छोडेका कारण प्रचण्डभन्दा अर्को व्यक्तिमा पार्टीको नेतृत्व जाने कुरा कल्पना गर्न नसकिने माओवादी केन्द्रका एक नेताले बताए। संसदमा एकएक सिट रहेका नेमकिपा ३० वर्षदेखि नेतृत्व एकै व्यक्तिको छ। अर्को एक सिटको दल राजमोमा चित्रबहादुर केसी २२ वर्षभन्दा बढीदेखि एक्लै नेतृत्व हाँकिरहेका छन्। मधेस केन्द्रित दलहरू त नेतृत्वकै टकराव र भागबण्डाको राजनीतिका कारण टुट्ने र फुट्ने सामान्य प्रक्रिया जस्तै छ। पार्टीहरूको सुशासन देखाउने र सुनाउने मात्र भयो, पूर्वप्रमुख निर्वाचन आयुक्त भोजराज पोखरेल भन्छन्, हाम्रो नेतृत्व नै झेली छ। अरूमा नेतृत्व जान नदिन अनेक झेल गरिरहन्छ। महाधिवेशनको महात्रास"
बेलबारी अब बोयर पकेट क्षेत्र,"विराटनगर : मोरङको बेलबारी नगरपालिकाले कृषकलाई बाख्रापालनतर्फ आकर्षित गर्ने योजना अघि सारेको छ। नगरपालिकालाई बोयर पकेट क्षेत्रका रूपमा विकास गर्ने उद्देश्य र योजनासहित कृषकलाई बाख्रापालनतर्फ आकर्षित गर्न विशेष कार्यक्रम सञ्चालन गरिएको मेयर ज्ञानेन्द्र सुवेदीले जानकारी दिए। उनका अनुसार नगरपालिकाले १ करोड २५ लाख रुपैयाँ खर्च गर्दै अस्ट्रेलियाबाट झिकाएर बोयर जातका बाख्राका पाठापाठी वितरण गरिएको छ। राम्रो आम्दानी हुने भएकाले कृषकलाई बाख्रापालनतर्फ आकर्षित गर्ने विशेष योजना सञ्चालन गरिएको हो, नगर प्रमुख सुवेदीले भने, केही वर्षभित्रमै सिंगो नगरपालिकाको परिचय बोयर पकेट क्षेत्रमा रूपान्तरण हुनेछ। अस्ट्रेलियामा पाइने बोयर जातको बाख्रापालनका लागि नगरपालिकाले कृषकलाई सहयोग गरिरहेको जानकारी उनले दिए। पछिल्लो समय नगरपालिकाले बोयरका ५२ पाठा र ३८ वटा पाठी कृषकलाई वितरण गरेको छ। कोरोना महामारीकै समयमा नगरपालिकाले कृषक समूह तथा व्यावसायिक फार्मलाई पाठापाठी वितरण गरेको हो। निषेधाज्ञाका समयमा कुनै भीडभाड नगरिकन नगरपालिकाले समूह तथा फार्मसम्मै लगेर पाठापाठी छाडिदिएको छ। मेयर सुवेदीले अस्ट्रेलियाबाट बोयर जातका बाख्रा झिकाउन ठूलो धनराशि खर्च गरिएको भए पनि त्यसले प्रतिफल राम्रै दिने अपेक्षा गरिएको बताए। छिटो बढ्ने र कृषकलाई छोटो समयमै बढी लाभ हुने जातका बाख्रापालनमा नगरपालिकाले सहयोग गरेको हो, उनले भने, बाख्रापालनमा गरिएको ससर्त सहयोगलाई कृषकले पनि सहर्ष स्वीकार गरेका छन्। नगरपालिकाका प्रमुख प्रशासकीय अधिकृत प्रदीप साहले सर्तसहित वितरण गरिएका बाख्रा कृषकले आफूखुसी बिक्री गर्न नपाउने जानकारी दिए। अनुदानमा दिइएका बाख्राका पाठापाठी कृषकले बिक्री गर्न पाउने छैनन्, उनले भने, वितरण गरिएका पाठापाठीबाट उत्पादन बढाउने मुख्य उद्देश्य छ। साहका अनुसार उत्पादन बढाउन सकियो भने मात्रै बेलबारीलाई बोयर पकेट क्षेत्रका रूपमा विकास गर्न सकिनेछ। नगरपालिकाले बोयर जातका बाख्रा अनुदानमा कृषकलाई दिनका लागि कार्यविधि बनाएको थियो। यो जातका बाख्राले स्थानीय स्तरमा पाइने सबै घाँस र दाना तथा पानी खाने भएकाले कृषकलाई बाख्रापालनका लागि सहज हुने साहको भनाइ छ। अस्ट्रेलियाबाट झिकाइएको भए पनि घाँस र दानापानीको व्यवस्थापन गर्न समस्या छैन, उनले भने, त्यही भएकाले कृषकको रोजाइमा पनि बोयर पर्न थालेको छ। अर्कोतर्फ छोटो समयमै धेरै नाफा एवं फाइदा हुने भएकाले पनि कृषकलाई बोयर पालनमा आकर्षित गराउन सजिलो भएको उनले बताए। बोयर जातको बाख्राको शारीरिक विकास छिटो हुने प्राविधिक बताउँछन्। बोयर जातका बाख्रापालनमा नगरपालिकाले सहयोग गरेपछि कृषक पनि खुसी भएका छन्। केही समयदेखि व्यावसायिक बोयरपालन गरिरहेका कृषक राजन गोर्खालीले यो जातको बाख्रापालन गर्दा किसानलाई नोक्सानी नहुने बताए। अस्ट्रेलियालाई बोयरको प्रजनन केन्द्रका रूपमा मान्ने गरिन्छ, उनी भन्छन्, व्यावसायिक रूपमा पालन गर्दा चाँडै आयआर्जन गर्न सकिन्छ। मेयर सुवेदीका अनुसार बेलबारी माछा, दूध र अन्डामा आत्मनिर्भर भइसकेको छ।"
नेपाली राजनीतिमा ओली,"सैद्धान्तिक रूपमा भन्ने हो भने राजनीतिको मूल धर्म जनताको सेवा हो। यसलाई कार्यान्वयन गर्ने कर्तव्य राजनीतिक पार्टीहरूको हुन्छ। नेपालको वर्तमान राजनीतिक शक्ति संघर्षलाई विश्लेषण गर्ने हो भने नेपालका अधिकांश राजनीतिक पार्टीहरू आफ्नो आधारभूत कर्तव्यबाट च्यूत भएका देखिन्छन्। विगत तीस वर्षको राजनीतिक इतिहासलाई हेर्ने हो भने नेपाली राजनीतिको मूल समस्या अस्थिरता हो। अस्थिर राजनीतिले गर्दा नेपालीहरूको विकास र समृद्धिको सपना साकार हुन सकेको छैन। विश्वका देशहरूमा विकासको दृष्टिले नेपालको गणना उल्टोबाट गर्नुपर्ने बिडम्बनापूर्ण अवस्था रहिआएको छ। यसै समस्यालाई चिर्दै देशमा राजनीतिक स्थिरता कायम गरी देशलाई विकास र समृद्धिको बाटोमा अगाडि बढाउन नेपाल कम्युनिष्ट पार्टी (नेकपा)का अध्यक्ष केपी शर्मा ओलीको पहलकदमीमा तत्कालीन नेकपा (एमाले) र नेकपा (माओवादी केन्द्र) बीचको एकीकरणबाट नेकपाको गठन भएको थियो। परिणामस्वरूप २०७४ को निर्वाचनमा नेकपा सबैभन्दा ठुलो राजनीतिक पार्टीको रूपमा स्थापित भयो। यो निर्वाचन परिणामले नेकपाका अध्यक्ष ओलीको सपना, योजना र दूरदृष्टिलाई अनुमोदन गरेको थियो। यसै वैधानिक आधारमा रहेर अध्यक्ष ओली प्रधानमन्त्री नियुक्त हुनुभयो। विकास तथा समृद्धिको योजना कार्यान्वयनको दिशामा अग्रसर हुनुभयो। श्रद्धेय प्रधानमन्त्री ओलीको कार्यकालमा देशमा विकास निर्माणका कार्यक्रमले अभूतपूर्व गति लिए, सफलता पाए। अवरुद्ध राष्ट्रिय गौरवका आयोजनाहरू द्रुततर रूपमा अगाडि बढे। काकाकुल बनेको काठमाडौं र वर्षौंदेखि निर्माण सम्पन्न हुन नसकेको मेलम्ची खानेपानी आयोजना सम्पन्न भयो। प्रधानमन्त्रीकै योजना र निर्देशनबमोजिम नेपाल लोडसेडिङ मुक्त भयो। नयाँ सडकहरू बने र कच्चा सडकहरू कालोपत्रे गरिए। पुलपुलेसाहरू बने र देश तुइनमुक्त बन्यो। २०७२ सालको भूकम्पबाट ध्वस्त भएको धरहरा स्वाभिमानको प्रतीकको रूपमा उभियो। भूकम्पपछिका पुनर्निर्माणका कार्यहरू ८० प्रतिशत भन्दाबढी सम्पन्न भए। महामारीका बाबजुद पनि विकास निर्माणका कार्यहरू सुचारु रहे। विश्वव्यापी महामारीका क्षतिलाई न्युनीकरण गर्दै जनस्वाथ्यको अवस्थालाई सुधार गरियो। थप अस्पतालहरू बने भने अन्य अस्पतालमा आईसीयु, एचडीयू र भेन्टिलेटरसहितका बेडलगायतका सुविधाहरू थपिए। आइसोलेसन केन्द्रहरू बने। अक्सिजनको अभावलाई सम्बोधन गर्न अक्सिजन प्लान्टहरू निर्माणका साथै विभिन्न मित्रराष्ट्रबाट अक्सिजन सिलिन्डरहरू ल्याई समस्या समाधान गरियो। देश विज्ञान र प्रविधिमा ज्यादै पछाडि रहेको भएता पनि प्रधानमन्त्री तथा राष्ट्रपतिको अथक मेहेनतले मुलुकका स्वास्थ्यकर्मी, सुरक्षाकर्मी, कर्मचारी, ज्येष्ठ नागरिकलगायत अन्य धेरै जोखिम समूहमा रहेका नागरिकले कोभिडविरुद्धको खोप लगाइसकेका छन्। अब बाँकी जनतालाई पनि खोप उपलब्ध गराउन सरकार अनवरत लागेको प्रधानमन्त्रीले बताउनुभएको छ। गरिब र पिछडिएको देश भएर पनि खोपमा अग्रणी स्थानमा पुयाउनु राजनेता ओलीको कार्यकुशलताकै कारण सम्भव भएको हो। सरकारका कामप्रति आममानिसको विश्वास र भरोसा बढ्दो थियो र प्रधानमन्त्रीको लोकप्रियता चुलिँदो थियो। यसबाट त्रसित नेताहरूले निर्वाचनमा जाने आँट देखाउन सकेनन् र संसद् विघटनविरुद्ध अदालत गए। श्रद्धेय प्रधानमन्त्री ओलीको कार्यकालमा सशस्त्र संघर्षमा रहेका विप्लव माओवादीलगायत मधेसमा संघर्षरत सिकेलालको समूहलाई राजनीतिको मूलधारमा ल्याउने काम भयो। नागरिकताविहीन लाखौं नेपालीको समस्यालाई अध्यादेशमार्फत सम्बोधन गर्नुभयो। राष्ट्रिय राजनीति र विकास निर्माणमा मात्र होइन, परराष्ट्र सम्बन्धमा पनि राजनेता ओलीले आफूलाई अब्बल साबित गर्नुभएको छ। भारत र चीनसँग नेपालको सन्तुलित र सम्मानपूर्ण सम्बन्ध कायम गर्ने मात्र होइन, वर्षौंदेखि गुमेको कालापानी र लिम्पियाधुरालगायतका नेपाली भूभागहरू नेपाली नक्सामा समेटिएको छ। यसले प्रधानमन्त्री ओलीको नाम नेपाली इतिहासमा स्वर्ण अक्षरले लेखिने मात्र होइन, नेपाली जनजनका मनमा अमिट रहिरहने छ। नेपाली राजनीतिक इतिहासमा आफूलाई चाणक्य साबित गरिसक्नुभएका प्रधानमन्त्री ओलीलाई देशभित्रका केही मिडिया तथा विपक्षी राजनीतिक दलका नेता कार्यकर्ताले जे जस्तो आरोप लगाए पनि उहाँ आमजनताको धड्कन बन्नुभएको छ। आमनेपाली जनता, लाखौंलाख नेता कार्यकर्ता, राष्ट्रिय तथा अन्तर्राष्ट्रिय मिडियाको विश्वास, उहाँको बौद्धिकता र लोकप्रियता देखेर सायद राजनेतालाई अन्तर्राष्ट्रिय रूपमै एसियाकै प्रभावशाली नेताको रूपमा लिइएको छ। बिडम्वना, जनताको गरिबी र देशको अविकासको स्थितिलाई देखाएर राजनीति गर्दै ऐयासीजीवन बाँच्न पल्केका राजनीतिक दलका नेताहरूलाई यो कुरा पाच्य भएन। विकासको बाधकका रूपमा विभिन्न बहानाहरू झिक्न सुरु गरे। कमरेड ओलीको सुझबुझपूर्ण राजनीतिक पहलकदमी र विकास निर्माणको अग्रसरता र उपलब्धीले आत्तिएर प्रमुख प्रतिपक्षी दलहरूभन्दा अगाडि रहेर पार्टीभित्रका नेताहरूले असहयोग गर्ने मात्र होइन, विपक्षी दलहरूसँगको गठवन्धन गरी आफ्नै पार्टीप्रति गद्दारी गरिरहे। नेपालको विकास र समृद्धिमा प्रतिवद्ध हुँदै अगाडि बढ्दै गर्दा पार्टीभित्रका नेताहरूको असहयोगले सरकारका कामहरू अवरुद्ध हुन पुगे। नियत नै खराब भएका नेताहरूका गतिविधिले अराजकताको सीमा नाघेपछि २०७४ सालको निर्वाचनमा अभिव्यक्त जनमत स्वभावैले खण्डित हुन पुग्यो। गत पुसमा ताजा जनादेशका लागि प्रधानमन्त्रीले निर्वाचनको घोषणा गर्नुभयो। अन्य राजनीतिक दललाई निर्वाचनप्रति विश्वास थिएन। बोलीमा लोकतन्त्रको रटान पनि उनीहरूमाथि जनविश्वास थिएन र छैन। सरकारका कामप्रति आममानिसको विश्वास र भरोसा बढ्दो थियो र प्रधानमन्त्रीको लोकप्रियता चुलिँदो थियो। यसबाट त्रसित नेताहरूले निर्वाचनमा जाने आँट देखाउन सकेनन् र संसद् विघटनविरुद्ध अदालत गए। त्यतिमात्र होइन, कोभिड महामारी र संक्रमणको जोखिमको अवधिमा पनि सोझासाझा जनतालाई बलजफ्ती आमसभामा उपस्थित गराई कार्यक्रमहरू सञ्चालन गरे। यसले पनि कोभिड संक्रमण बिस्तारमा भूमिका खेल्यो। आफ्नो कुण्ठित राजनीतिक अभिष्टाका लागि जनतालाई महामारीको जोखिममा धकेल्नु हदैसम्मको निकृष्ट काम थियो, यो राजनीतिक कार्यक्रम हुनै सक्दैन। उता सर्वोच्च अदालतले संसद् विघटनको निर्णयलाई उल्टाइदियो। कहिलेकाँही कानुन र संविधानमा लेखिएका कुराहरू र तिनको व्याख्याले आममानिसको भावनाको कदर गर्न सक्दैनन्। सर्वोच्चको यो निर्णय पनि जनअपेक्षाविपरीत थियो। तर पनि लोकतन्त्रप्रति प्रतिवद्ध एक राजनेताले सर्वोच्चको फैसलाविपरीत जान सुहाउँदैनथ्यो। ओलीले अदालतको फैसलाको पूर्ण सम्मान र कार्यान्वयनमा सहयोग गर्नुभयो। पुनस्र्थापित संसद्को भूमिका केही देखिएन। यो माग कुनै पवित्र उद्देश्य लिएर भएको पनि थिएन, थियो त केवल प्रतिपक्षी र पार्टीभित्रकै सत्तालोलुप नेताहरूको लोभी चाहनामा भएको थियो। भिजनविहीन नेता तथा पार्टीहरूमा संसद् पुनस्र्थापनापछि पनि कसरी अगाडि बढ्ने कुनै योजना थिएन। न त उनीहरूले सरकारविरुद्ध अविश्वासको प्रस्ताव ल्याउन नै सके। केवल मिडिया र सडक आन्दोलनको नाममा आफ्ना कुण्ठाहरू ओकलिरहे। यस्ता गतिविधिले न त सरकारले काम गर्ने अवसर पायो न त वैकल्पिक सरकार निर्माण गर्ने आधार नै बन्यो। यस गतिविहीनताबाट देशको राजनीतिलाई अगाडि बढाउन प्रधानमन्त्री ओलीले संसद्समक्ष विश्वासको मत लिने घोषणा गर्नुभयो। तर संसदीय राजनीतिको आधारभूत मान्यताभन्दा बाहिर गएर पार्टीभित्रका केही नेताहरू संसद्मा अनुपस्थित रहे। यो संसदीय राजनीतिकै निर्लज्ज घटनाको रूपमा इतिहासमा दर्ज हुने नै छ। संसद्बाट विश्वासको मत प्राप्त हुन नसकेपछि संविधानको धारा ७६(५) अनुसार सरकार गठनका लागि राष्ट्रपतिबाट दलहरूसमक्ष आह्वान भयो। तर त्यहाँ विपक्षी दलहरूले बहुमतसहित दाबी गर्न सक्ने कुनै आधार थिएन। उनीहरूले किर्ते हस्ताक्षरसहित दाबी त गरे तर राष्ट्रपतिले त्यसलाई भरपर्दो ठहयाउनु भएन। परिणामस्वरूप सरकारको सिफारिसमा पुनः संसद् विघटन गरी निर्वाचनको घोषणा भएको छ। यसविरुद्ध पनि अदालतमा रिट परेको छ तर मुद्दाको फैसला हुन बाँकी नै छ। अन्त्यमा, अदालती निर्णय त आउने नै छ तर पनि राजनीतिक संघर्षमा राजनेता ओलीको अगाडि टिक्न नसक्ने नेताहरू यो वा त्यो षडयन्त्रमा लागिरहेकै छन्। तर पनि तिनको षडयन्त्रको भण्डाफोर गरिने छ र तिनलाई असफल पारिने छ। किनकि आमनेपाली जनता र लाखौं कार्यकर्ता राजनेता ओलीको नेतृत्वमा गोलवद्ध भइसकेका र भइरहेका छन्। उहाँकै नेतृत्वमा देशले विकास र समृद्धिको फड्को मार्नेछ। लेखक राष्ट्रिय युवा संघ नेपालका स्थायी कमिटि सदस्य हुन्।"
फुटबल टोली कुवेतमा,"काठमाडौं : नेपाली राष्ट्रिय फुटबल टोली कुवेत पुगेको छ। इराकसँगको मैत्रीपूर्ण खेलपछि नेपाली टोली स्थलमार्ग हुँदै कुवेत पुगेको हो। कुवेत पुगेलगत्तै नेपाली टोलीको पीसीआर परीक्षण गरिएको थियो। सबैको रिपोर्ट नेगेटिभ आएपछि उनीहरू प्रशिक्षणमा जुटेका छन्। सन् २०२२ मा कतारमा आयोजना हुने फिफा विश्वकप तथा एसियन कप छनोटअन्तर्गत बाँकी खेलका लागि नेपाली टोली कुवेत पुगेको हो। नेपाली टोलीले बिहीबार विश्वकप छनोटअन्तर्गत चाइनिज ताइपेईसँग प्रतिस्पर्धा गर्दैछ। त्यसअघि नेपाली टोलीले कुवेतमै तयारी गर्नेछ। नेपालले घरेलु मैदानमा खेल्नुपर्ने विश्वकप छनोटका खेलहरू कोरोना महामारीका कारण कुवेतमा हुन लागेको हो। नेपालमा कोरोना महामारी बढेपछि एसियाली फुटबल महासंघ (एएफसी) ले सेन्ट्रल भेन्युका रूपमा कुवेतमा खेलाउन लागेको हो। विश्वकप छनोटअन्तर्गत एसियाली छनोटका नेपालले तीन खेल्न बाँकी छ। नेपालले अस्ट्रेलिया, जोर्डन र चाइनिज ताइपेईसँग एकएक खेल खेल्न बाँकी छ। विश्वकप छनोटअन्तर्गत नेपालले आठ खेलमध्ये पाँच खेल खेलिसकेको छ। नेपालले यसअघिका खेलमा चाइनिज ताइपेईलाई मात्र २० गोलले हराएको थियो। नेपाल आफ्नो पहिलो खेलमा कुवेतसँग ७० र दोस्रो खेलमा १० गोलले पराजित भएको थियो। नेपाल अस्ट्रेलियासँगको पहिलो खेलमा ५० र जोर्डनसँग ३० गोलले पराजित भएको थियो। अहिले समूहमा १२ अंकसहित अस्ट्रेलिया शीर्ष स्थानमा छ। कुवेत १० अंकसहित दोस्रो, १० नै अंक बनाएको जोर्डन तेस्रो, नेपाल तीन अंकसहित चौथो र अंक जोड्न नसकेको चाइनिज ताइपेई पुछारमा छ। नेपालले जुन ७ मा जोर्डन र जुन ११ मा बलियो प्रतिद्वन्द्वी अस्ट्रेलियाको सामना गर्नेछ। नेपाली टोलीका मुख्य प्रशिक्षक कुवेतका अब्दुल्लाह अलमुताइरीले टोलीमा व्यापक परिवर्तन गरी युवा खेलाडीलाई मौका दिएका छन्। उनले औसतमा २३ वर्षका खेलाडी लिएर कुवेत पुगेका छन्। उनले गत चैतमा थ्री नेसन्स कप जित्दाको टोलीका १३ खेलाडी परिवर्तन गरेका थिए। नेपाली टोलीको गोलरक्षकमा किरण चेम्जोङ, विशाल सुनार र दीप कार्की छन्। यस्तै रक्षकमा रोहित चन्द, अनन्त तामाङ, दिनेश राजवंशी, गौतम श्रेष्ठ, सुमन अर्याल र विकास खवास छन्। यसैगरी मिडफिल्डरमा विशाल राई, मनीष डाँगी, एरिक विष्ट, कमल थापा, सन्तोष तामाङ, सुमन लामा, सुनील बल, सुरज ठकुरी, पूजन उपरकोटी र आयुष घलानलाई छन्। स्ट्राइकरमा अभिषेक रिजाल, अञ्जन विष्ट, नवयुग श्रेष्ठ र आशिष लामा छन्। गोलरक्षक विशाल सुनार, दीप कार्की, मिडफिल्डर कमल थापा, सुरज ठकुरी र आयुष घलानले राष्ट्रिय टोलीबाट डेब्यु गर्न बाँकी छ। मिडफिल्डर मनीष डाँगी र रक्षक गौतम श्रेष्ठले भने शनिबार भएको इराकविरुद्धको खेलमा डेब्यु गरेका थिए। उक्त खेलमा मनीषले एक गोल पनि गरेका थिए। उनी डेब्यु खेलमै गोल गर्ने तेस्रो नेपाली खेलाडी बनेका छन्। यसअघि वाईबी घले र हरि खड्काले डेब्यु खेलमै गोल गरेका थिए। वाईबीले सन् १९८२ मा भारतको नयाँ दिल्लीमा भएको एसियन गेम्सअन्तर्गत कुवेतविरुद्धको खेलमा गोल गरेका थिए। हरि खड्काले सन् १९९५ मा श्रीलंकामा भएको सार्क विस्टोल गोल्डकपअन्तर्गत पाकिस्तानविरुद्ध डेब्यु खेलमै गोल गरेका थिए। शनिबार फिफा वरीयतामा निकै माथि रहेको इराकसँगको खेलमा नेपाल ६२ गोलले पराजित भएको थियो। नेपालका मनीष डाँगीले एक गोल गरेका थिए भने अर्को गोल आतमघाती रूपमा इराकबाट उपहार पाएको थियो। फिफाको पछिल्लो वरीयतामा नेपाल एक सय ७१औं स्थानमा छ भने इराक ६८औं स्थानमा छ। विश्वकप छनोटको अघिल्लो चरणमा पुग्ने नेपालको सम्भावना गणितीय रूपमा मात्र बाँकी छ। शीर्ष स्थानमा रहेको अस्ट्रेलियाले १२ अंक जोड्दा चौथो स्थानमा रहेको नेपालको तीन अंक मात्र छ।"
एमालेमा एकताको अन्तिम कसरत,"काठमाडौं : एमाले स्थायी कमिटी बैठक दुई दिनदेखि सरिरहेको छ। यो बैठकले के निर्णय गर्छ भनेर चासोका साथ हेरिएको छ। प्रश्न छ स्पष्टीकरण सोधिएका १२ नेतालाई कस्तो कारबाही होला ? सुरेन्द्र पाण्डे, घनश्याम भुसाल, सोमप्रसाद पाण्डेलगायत नेतालाई स्पष्टीकरण सोधिएको हो। उनीहरूले एक साता बढी भए पनि जवाफ दिएका छैनन्। यसअघि एमालेले जेठ १० मा वरिष्ठ नेताद्वय माधवकुमार नेपाल, झलनाथ खनाल, भीमबहादुर रावल, मुकुन्द न्यौपानेसहित ११ जनालाई पार्टीको साधारण सदस्यसमेत नरहने गरी कारबाही गरेको थियो। उनीहरूलाई जेठ ८ गते स्पष्टीकरण सोधिएको थियो। विपक्षी दलका नेता शेरबहादुर देउवालाई प्रधानमन्त्री बनाउन हस्ताक्षर गरेको, अदालतमा गएर देउवालाई प्रधानमन्त्री बनाउने पक्षमा रिट निवेदन दिएको भन्दै उनीहरूलाई पार्टीबाट निष्कासन गरिएको हो। उनीहरूलाई कारबाहीपछि एमालेले जेठ १५ र १६ गतेका लागि बैठक तोकेको थियो। स्थायी कमिटी सदस्य सुवास नेम्बाङले बैठक रोकिनुमा लुम्बिनी प्रदेशमा भएको राष्ट्रियसभा सदस्य उपनिर्वाचन मुख्य कारक रहेको बताए। मंगलबार ११ बजे स्थायी कमिटी बैठक बस्छ, नेता नेम्बाङले भने। नेम्बाङका अनुसार पार्टीका एकताका लागि छलफल जारी छ। कार्यदलका साथीहरूबीच आन्तरिक छलफल भइरहेको छ। अहिलेसम्म कार्यदल पनि जीवित नै छ, उनले भने। उनले गुटगत रूपमा कुराकानी नहुने स्पष्ट गरे। हामी व्यक्तिगत रूपमा पनि कुराकानी गरिरहेका छौं, उनले भने, गुट, पक्षका नाममा भने छलफल हुँदैन, गर्दैनौं। कार्यदलका साथीहरूबीच आन्तरिक छलफल भइरहेको छ। अहिलेसम्म कार्यदल पनि जीवित नै छ। सुवास नेम्बाङ, स्थायी कमिटी सदस्य नेपाल पक्षका केन्द्रीय सदस्य नीरज आचार्यले पार्टीलाई मिलाउने पहल जारी रहेको बताए। एकताको पहल जारी नै छ, परिस्थिति बिग्रिँदो छ, आचार्यले भने, तर, राजनीतिमा असम्भव भन्ने के नै हँुदो र छ र ? अन्तिम चरणमा कुराकानी भइरहेकाले भइहाल्छ कि भन्ने अझै आशा रहेको उनको भनाइ छ। म आफैं पनि एकताको पक्षधर हुँ, उनले भने, भइहाल्छ कि भन्ने अझै आशा राखेको छु। एमालेका बौद्धिक नेता प्रदीप नेपालले पार्टी फुटे आफू कतै पनि नलाग्ने बताए। पार्टी फुट्नु हुँदैन, फुटिहाले म त कतै पनि लाग्दिनँ, नेता नेपालले भने। नेपालले पार्टी फुट्ने अवस्थामा पुग्नुमा अध्यक्ष ओली र वरिष्ठ नेता नेपाल दुवै जिम्मेवार रहेको बताए। यसमा जिम्मेवार दुवै नेता हुनुहुन्छ, उनले भने, तर, अध्यक्षका नाताले बढी जिम्मेवार ओली हुनुहुन्छ। अध्यक्षले मिलाउन लाग्नुपथ्र्यो। नेपालखनाल पक्षले पार्टी एकताका लागि संवाद भइरहेका बेला प्रधानमन्त्री केपी शर्मा ओलीले प्रतिनिधिसभा विघटन गरी वार्ता भाँडेको आरोप लगाउँदै आएको छ। ओली पक्ष भने बागमती प्रदेशमा भएको राष्ट्रियसभा सदस्य उपनिर्वाचनमा नेपाल पक्ष पार्टीका उम्मेदवारविरुद्ध लागेकाले वार्ताको वातावरण बिथोलिएको बताउँछ। पार्टीको बहुमत हुँदाहुँदै उपनिर्वाचनमा एमाले उम्मेदवार रामबहादुर थापा पराजित भएका थिए। नेपाल पक्षसहित विपक्षीको गठबन्धनबाट उम्मेदवार बनेका डा खिमलाल देवकोटाले निर्वाचन जितेका थिए। थापालाई नेपाल पक्षसमेत लागेर हराएकै दिन जेठ ६ मा प्रधानमन्त्री ओलीले मन्त्रिपरिषद्बाट निर्णय गराएर संविधानको धारा ७६ (५) अनुसार प्रक्रिया थालनी गर्न राष्ट्रपतिसमक्ष सिफारिस गरेका थिए। राष्ट्रपति विद्यादेवी भण्डारी २१ घण्टाको समय दिएर धारा ७६ (५) अनुसार प्रधानमन्त्री पदमा नियुक्तिका लागि दाबी गर्न आह्वान गरेकी थिइन्। दाबी पेस गर्न आह्वान गरेपछि नेपाल एमाले कार्यदलमा आफ्नो पक्षको नेतृत्व गरिरहेका रावललाई देउवाकहाँ पुगेका थिए। विपक्षी दलका नेता देउवाले कांग्रेसका ६१, माओवादीका ४९, एमालेको नेपाल पक्षका २६, जसपाको उपेन्द्र यादव पक्षका १२ र राष्ट्रिय जनमोर्चाका १ गरी १ सय ४९ सांसदको समर्थनसहित प्रधानमन्त्रीका लागि दाबी पेस गरेका थिए। त्यही अबधिमा प्रधानमन्त्री ओलीले दलगत रूपमा एमालेका १ सय २१ र जसपाका ३२ गरी १ सय ५३ सांसदको दाबीसहित निवेदन दिए। दुवै दाबीमा एउटै सांसदको नाम दोहोरिएको लगायतका कारणसहित राष्ट्रपति भण्डारीले प्रधानमन्त्रीका लागि दुवै दाबी नपुग्ने भन्दै खारेज गरिदिइन् । त्यसबीच एमाले एकताको प्रयास रोकिएको थिएन। कार्यदलका सदस्यले कुनै पनि हालतमा पार्टी फुट्न नदिने भन्दै प्रयास जारी राखे। नेपाल पक्षका २६ सांसद अदालत नजाने र ओलीले नेपालको मागबमोजिम २०७५ जेठ २ मा फर्किएको आधिकारिक घोषणा गर्ने समझदारी भयो। जेठ १० मा यसलाई अन्तिम रूप दिने भनिएकोमा नेपाल पक्षका २३ सांसद अदालततिर गएका थिए। यसरी मिलिसकेको पार्टी पुनः फुटकै संघारमा पुगेको ओली पक्षको दाबी छ। नेपाल पक्षले यसलाई अदालत जानबाट रोक्ने हतकण्डा मात्रै बनाएको बताएको छ। ओली र नेपाल दुवै जनाका अभिव्यक्तिले पार्टी फुटिसकेको आभाष दिइरहेका छन्। नेपाल पक्षका नेता योगेश भट्टराईले बजेटलाई जनमुखी भनिरहँदा नेपाल भने विपक्ष गठबन्धनसँग मिलेर बजेट संविधानविपरीत भएको भन्दै विरोध गरिरहेका छन्।"
क्रसर माफिया पोस्ने नीति,"जनकपुरधाम : विकास, विकास भनेर चिच्याइरहेका छन् तर प्रकृतिले दिएका उपहार डोजरले भत्काइसकेको छ। उनीहरूलाई किन चिन्ता र चासो छैन म आश्चर्यचकित छु, नेपालका प्रथम राष्ट्रपति डा रामवरण यादवले ८ माघ, २०७६ मा अन्नपूर्ण पोस्ट्सँगको विशेष अन्तर्वार्तामा भनेका थिए, हाम्रो पुस्ताका मानिस जनताका प्रतिनिधि भएर संसद् र सरकारमा गएका छन् तर तिनीहरू घोडाको आँखामा पट्टी बाँधेजस्तै भएका छन्। प्राकृतिक स्रोतसाधनको संरक्षण, संवद्र्धनप्रति सरकार र जनताका वारिस जिम्मेवार नभएको उनको ठहर थियो। प्रथम राष्ट्रपति डा यादवले भनेको विषय हालै सरकारले ल्याएको बजेटमा त्यो प्रवृत्ति देखिएको छ। चुरेबाट बग्ने नदी संरक्षण गर्नुको साटो त्यसको दोहोन गरेर क्रसर माफिया पोस्ने नीति ल्याएको भन्दै नागरिकस्तरमा विरोध भएको छ। वातावरणीय प्रभाव मूल्यांकनको आधारमा खानीजन्य ढुंगा, बालुवा, गिटी निकासी गरी व्यापार घाटा न्यूनीकरण गरिनेछ, अर्थमन्त्री विष्णु पौडेलले प्रस्तुत गरेको बजेट भाषणको १९९ नम्बर बुँदामा भनिएको छ, निकासी गरिने खानीजन्य निर्माण सामग्रीको परिवहनका लागि उद्योगदेखि निकासी बिन्दुसम्म रोपवे निर्माण गर्न आयातमा लाग्ने भन्सार महसुल छुट दिने व्यवस्था मिलाएको छु। यो सरकारको कदमले संरक्षित चुरे क्षेत्र विनाश भए मधेसको उठिबास हुने वातावरण विज्ञहरूले चिन्ता व्यक्त गरेका छन्। २०७१ सालअघिको दृश्य हो यो पहिला भारतमा हुँदै आएको नदीजन्य पदार्थको निकासीले चुरिया क्षेत्र उजाड बन्यो। चुरे माफिया क्रसर खोलेर मालामाल भए। उनीहरू गुन्डा परिचालन गरी स्थानीयलाई पेस्तोल देखाएर रातारात नदी दोहन गरे। कतिपय माफियाहरू नेता, सांसद र मन्त्रीको बिल्ला भिडे। तर, चुरेको विनाश लीलाले मधेसको जीवन पिँधमा पुगेको छ। प्रत्येक वर्ष खानेपानीको हाहाकार, बाढी, कटान र डुबानले यहाँका नागरिक आजित छन्। नदीमा बग्ने पानी सुक्यो। जलचर प्राणी खोइ कहाँ बिलायो, बिरायो ? कलकल पानी बग्ने खोलामा बालुवा उड्छ । जैविक विविधता, पानीको मुहानको प्राकृतिक स्रोत उत्खननले ध्वस्त बन्यो। यो दु:ख खेपिरहेका नागरिकले खोला दोहोन र भारत निकासीका बारे नागरिकले कडा विरोध गरे। संसदीय समितिले नदीको अध्ययन गरेर २०७१ सालदेखि भारत निकासीमा रोक लगाउने सिफारिस गरे। चुरे संरक्षणका लागि तत्कालीन राष्ट्रपति डा रामवरण यादवले पहल लिए। राष्ट्रपति चुरेतराई मधेस विकास समिति गठन भयो। चुरेको माटो चुरेलाई, सफा पानी सबैलाई नारा दिँदै चुरे क्षेत्रलाई वातावरण ऐनअनुसार संरक्षित क्षेत्र घोषणा गरियो। २० वर्षे चुरे संरक्षण कार्ययोजना बनाइयो। सरकारले यसलाई गौरवको योजनाकै रूपमा अगाडि बढाउँदै आएको छ। यता बाह्य मुलुकमा नदीजन्य पदार्थको निकासी सात वर्षदेखि बन्द थियो। चुरे फेरि पुरानै लयमा फर्किन थालेको थियो। तर, सरकारले क्रसर डनहरूको इसारामा नदीजन्य पदार्थ निकासी गर्ने नीति फेरि ल्याएर चुरे र भावर क्षेत्र ध्वस्त बनाएर मधेसलाई मरुभूमीकरणमा धकेल्न खोजेको वातावरण विज्ञहरूले बताएका छन्। यो सरकारले चुरे संरक्षण गर्ने लिएको नीतिको विरुद्धमा पनि छ। सरकारले खोलाबाट ढुंगा, बालुवा, गिटी निकाल्न आदेश दिन्छ। तर, अनुगमनमा लाचारीपन देखाउँछ। अहिले नै क्रसर कन्ट्रोलमा छैन, चुरेविज्ञ डा विजय सिंह भन्छन्, झन् भारततिर निकासी खुल्यो भने संरक्षित चुरे के रहन्छ र ? रहँदैन। १० वर्षमै मधेस मरुभूमीकरण हुन्छ। पैसा र पावरको बलमा अवैध रूपमा भइरहेको प्राकृतिक दोहोन नरोकिएको बेला देश बाहिरको निकासीले चुरेको चरम दोहोन हुने उनले औंल्याए। यसको विरुद्धमा बोल्नेलाई धनुषाको दिलीप महतको हालत पारिदिने गरेको घटना अझै ताजा रहेको उनले उल्लेख गरे। २०७६ पुस २५ गते खोला दोहोन रोक्न गएका महतोलाई क्रसर सञ्चालकले टिपरले किचेर मारे। भारतीयहरूले देशको खोला जथाभावी दोहोर गरेर ७ वर्ष अघिसम्म लगे। जसका कारण अहिले मधेसले पानी स्रोत सुक्ने समस्या भोग्दै छ। बाढी, पहिरो, भूमि कटान, गाउँ डुबान यहाँको नियति नै बनेको छ। उनले भने। झापाकञ्चनपुरको ३१ जिल्लाका चुरे भागबाट १ सय ६४ वटा नदी बगिरहेको छ। प्रदेश २ का रातु, बाँके, कमला, बागमतीजस्ता दर्जनौं खोलामा चरम दोहोन छ।"
विघटन विरुद्धका रिटमा आजदेखि सुनुवाई : कसरी टुंगिएला न्यायाधीश छनोट विवाद,"काठमाडौं : संसद् विघटनविरुद्ध परेका रिटउपरको सुनुवाई सर्वोच्चको संवैधानिक इजलासमा मंगलबारदेखि सुरु हुँदैछ। गत आइतबारका लागि निर्धारित सुनुवाइ इजलासमा रहेका दुईजना न्यायधीशको बारेमा प्रश्न उठेपछि त्यही विवादमा मंगलबारसम्मका लागि स्थगित भएको थियो। प्रधानन्यायाधीश चोलेन्द्र शम्शेर जबराको नेतृत्वको संवैधानिक इजलासमा न्यायाधीशहरू दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ तोकिएका छन्। रिट निवेदक पक्षका वकिलहरूले विगतका फैसलासँग स्वार्थको बाझिने भएकोले न्यायाधीश केसी र श्रेष्ठले इजलास छाड्नुपर्ने माग गरेका थिए। न्यायाधीश श्रेष्ठले नेतृत्व गरेको इजलासले २३ फागुनमा नेकपा (एमाले) र नेकपा (माओवादी केन्द्र) एकीकरण पूर्वको अवस्थामा फर्कने आदेश गरेका थिए। उक्त आदेशलाई पुनरावलोकनबाट उल्ट्याउन माग गरिएको निवेदनको सुनुवाइ गर्दै पुनरावेदन नगर्ने निर्णय दिने इजलासमा न्यायाधीश केसी पनि थिए। न्यायाधीशउपर विवाद उठेपछि प्रधानन्यायाधीशले यसको निर्णय गर्ने जिम्मा श्रेष्ठ र केसीलाई नै दिएका थिए। सोमबार पनि यसबारेमा अनौपचारिक छलफल भए पनि दुई न्यायाधीश निरन्तरता पाउने वा छोड्ने बारेमा केही टुंगो लागेको छैन। स्रोतका अनुसार श्रेष्ठ र केसीले इजलास नछोड्ने अडानमा छन्। श्रेष्ठ र केसीले इजलास नछोडे न्यायाधीशहरू दीपककुमार कार्की र आनन्दमोहन भट्टराईले इजलासमा नबस्ने जानकारी प्रधानन्यायाधीशलाई दिइसकेका छन्। रिट निवेदकतर्फका ८ जना वरिष्ठ कानून व्यवसायीले इजलासबाट अलग हुन न्यायाधीशहरूलाई सुझाएका थिए भने महान्यायाधिवक्ता लगायत सरकारी वकीलहरूले संवैधानिक इजलासका अहिलेकै पाँच जनाले निरन्तरता दिनुपर्ने माग गरेका थिए। प्रधानन्यायाधीश ओलीले कालोकोट लगाएका केही अराजक व्यक्तिहरूले न्यायाधीश छान्न खोजेको र आफै फैसाला लेख्न चाहेको भन्दै सार्वजनिक रुपमा कडा आलोचना समेत गरेका छन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
समृद्धिका लागि सूचना महामार्ग,"सूचनाप्रविधि राष्ट्रको सामाजिक रूपान्तरण र आर्थिक विकासको प्रमुख संवाहक शक्ति हो। कुनै पनि राष्ट्रको समृद्धि उक्त देशले अपनाएको सूचना र विज्ञान प्रविधिसम्बन्धी नीति, सोको समग्रतामा कार्यान्वयन र त्यसका लागि गरिएको प्रतिवद्धता र सोबाट प्राप्त सामाजिक एवं आर्थिक प्रतिफलको आधारमा मापन गरिन्छ। यो विकसित मुलुकहरूको अनुभवले देखाएको तथ्य पनि हो। नेपालको संविधानले सूचना तथा विज्ञान प्रविधिलाई देशको समग्र र दिगो विकाससँग आवद्ध गरेको छ। सोहीबमोजिम वैज्ञानिक अध्ययन, अनुसन्धान एवं सूचनासँगै विज्ञान र प्रविधिको उन्नयन र विकासमा लगानी अभिवृद्धि गर्ने बाटो खुल्ला पनि छ। यो बाटोमा नेपालले क्रमशः पाइला चाल्दैछ। सरकारले बजेटसँगै ल्याएको सूचना महामार्ग को नीतिले विकासको पाइलालाई अझै अघि बढाएको छ। समृद्धिका लागि सञ्चार भन्ने उद्देश्यले जनताको सहज पहुँचका लागि ल्याइएको सूचना महामार्ग को फ्रेमवर्क कार्यान्वयन भए दिगो विकासको लक्ष्य भेट्न अब मुस्किल छैन। हरेक समय प्रत्येक काम इन्टरनेटको माध्यमबाट हुने र सबै कुरा डिजिटल प्रविधिमा जोडिएको समयमा सरकारको यो नीतिले गुणस्तरीय जीवनस्तर र सुशासन कायम गर्न एवं सुरक्षा सुदृढ बनाउन मद्धत पुग्नेछ। वैज्ञानिक, प्राविधिक र विशिष्ट प्रतिभाहरूको संरक्षण गर्ने उद्देश्यसहित तीव्र रूपमा भइरहेको प्रविधिको विकासको समयमा भरपूर उपयोग नगरे कुहिरोको काग हुने समय आएको छ। देशको मात्रै नभई विश्वको जानकारी छिनभरमै अपडेड हुनु बाध्यता बन्दैछ। यी सबै कुराको आधार डिजिटल प्रविधिको सुरुआत हो। अनुसन्धानमा आधारित गुणस्तरीय शिक्षा, उत्पादनमूलक क्षेत्रमा नवप्रवर्तन सहितको सूचना प्रविधिको प्रयोग अब अनिवार्य बन्दैछ। कोरोना महामारीले सूचनाप्रविधि आवश्यक छ भन्ने अर्को पाठ पनि हामीलाई पढाएको छ। दैनिक गरिने काम, किनमेल, कार्यालयको काम मात्रै नभई कुराकानीलाई पनि अब डिजिटल प्रविधिमा जोडिएका छन्। विद्यालयहरूले अनलाइन कक्षालाई अध्ययनअध्यापनको विकल्प बनाए। हरेक बैठक, तालिम र छलफल तथा अन्तक्र्रिया पनि भर्चुअल माधमबाट चलिरहेका छन्। अब यो सबै कुरा अनिवार्य बन्दैछ। इन्टरनेटबिनाको समयलाई मानिसले अन्धकार समय का रूपमा सोच्दैछ। यो अब समयको माग र आवश्यकता पनि बनिसक्यो। नेपालमा सूचना तथा प्रविधि विकासलाई नियाल्दा विश्वका अन्य देशको तुलनामा इतिहास धेरै लामो छैन। २०५३ सालमा छुट्टै मन्त्रालयको रूपमा विज्ञान तथा प्रविधि मन्त्रालय स्थापना गरी विज्ञान प्रविधिलाई प्राथमिकतामा राखेर संस्थागत विकासको प्रयास भइरहेको छ। उक्त स्थापित निकायहरूमध्ये अधिकांश क्रियाशील छन्। नेपालले छोटो समयमै सत्प्रयास अनुसार सूचनाप्रविधिमा फड्को मारेको मान्नुपर्छ। अब परेवाको खुट्टामा चिठ्ठी बाँधेर पठाएको मात्रै होइन, कपीमा कलमले लेखेको पत्र पनि क्रमशः इतिहास बन्दैछ। किताबका लहर राखिएका पुस्तकालय ईलाइब्रेरी मा परिणत हुँदैछन्। कार्यालयहरू पेपरलेस बनेर सर्भरमा जोडिँदैछन् भने जनताले घरमा बसेर नागरिक एपको प्रयोगबाट निर्धक्क सरकारी सेवा लिन सुरु गरेका छन्। पाहुना घरमा आउँदा सबैभन्दा पहिला वाईफाईको पासवर्ड सोध्छन् र क्षणभरमै विश्वसँग जोडिन्छन्। सरकारले ल्याएको सूचना महामार्गको नीति अनुसार अप्टिकल फाइबरले जिल्ला र तह जोड्दै छ। यसले सूचना संकलन र प्रसारणमा सहजता ल्याउने छ। सञ्चारमाध्यमको विकास र सुधारले नागरिक सचेत बन्नेछन् भने सञ्चारकर्मी व्यावसायिक। तर, यी सबै कार्यका लागि योजना मात्रै पर्याप्त छैन। मुख्यकुरा भनेकै कार्यान्वयनको पाटो हो। सूचना महामार्गका लागि अप्टिकल फाईबर बिच्छ्याउने काम अघिल्लो वर्षबाटै जारी छ। योजना राम्रो भए पनि काममा देखिने सुस्तताले नामजस्तो काम देखिँदैन। अप्टिकल फाइबर नै समयमा जिल्लाजिल्ला नपुगे सरकारले बनाएका योजना नागरिकका लागि कथा हुन सक्छ। त्यसैले योजना निर्माणसँगै कार्यान्वयनको पाटो पनि अब्बल हुन जरुरी छ।"
महिलासम्म स्रोतको पहुँच,"तेस्रो महिला अधिकार दिवस मनाइरहँदा सबै महिलाहरूले बिनाविभेदको अनुभूति गर्न पाउनुपर्छ यतिबेला विश्व कोभिड १९ महामारीका कारण आक्रान्त छ। यही अवस्थामा पनि महिला हिंसाका घटना छताछुल्ल छन्। नेपालमा पनि दिनहुँजसो महिला हिंसाका घटनाले सञ्चारमाध्यममा स्थान पाइरहेका छन्। नेपालमा पछिल्लो समयमा भएका बलात्कारको तथ्यांक मानव सभ्यताको कलंक बन्न पुगिसकेको छ। यौनजन्य मात्रै हैन, सामाजिक, पारिवारिक, आर्थिक, मानसिक, सांस्कृतिक हिंसा पनि महिलामाथि हुने गरेका छन्। यस्ता हिंसाको अन्त्य गर्न राज्यपक्षको सार्थक र प्रभावकारी पहलकदमी आवश्यक छ। बनेका नीति र कानुनहरू कडाइका साथ कार्यान्वयनमा ल्याउनु आवश्यक छ भने प्रत्येक नागरिक हिंसात्मक गतिविधिमा सचेत हुनुपर्ने र कानुनी सचेतीकरणमा नागरिक समाज तथा समुदायमा आधारित संगठनहरू लागि पर्नुपर्ने देखिन्छ। अहिले पनि समाजका मूल्यमान्यताको निरन्तरता दिन पितृप्रधान सोच हरेक क्षेत्रमा विद्यमान छ। परिणाम परिवारभित्रै महिला असुरक्षित छन्। राजनीतिक नेतृत्वले पनि अहिले यस्तो विषय गम्भीरतापूर्वक नलिँदा समस्या झन् बल्झिरहेको देख्न सकिन्छ। यसका लागि त पहिला समाज शिक्षित बन्न आवश्यक छ। तर शिक्षाले मात्र पनि पूर्णता भने पाउन सक्दैन। शिक्षासँग नेतृत्व विकास र आर्थिक सशक्तीकरण पनि अहिलेको अपरिहार्य आवश्यकता हो। जो गरिब र विपन्न हुन्छ, जो समाजमा अघि सरेर आफ्ना कुरा राख्न सक्दैन, उनीहरू हिंसाबाट बढी पीडित हुने गरेका छन्। तिनै समुदायको सशक्तीकरणमा लगानी गर्नु अहिलेको आवश्यकता हो। स्रोतसाधनमा महिलाको पहुँच तथा अधिकार सुनिश्चित नभएसम्म महिला हिंसाका घटना अन्त्य हुन असम्भव प्रायः छ। हिंसापछि पनि समाजमा सार्वजनिक हुन नसक्ने अवस्थाको मुख्य कारण सम्पत्ति र स्रोतसाधनमा महिलाको अधिकार नभएर हो। संविधानले सम्पत्तिमा महिलाको हक निश्चित गरिदिए पनि व्यवहारमा भने अहिलेसम्म कठिन देखिएको छ। विभिन्न समयमा यी विषयमा बहस हुने गरेको भए पनि कार्यान्वयनमा भने प्रभावकारी हुन सकेको छैन। महिला सशक्तिकरणका लागि सामुदायिक वन उपभोक्ता महासंघ नेपालले देशभर सदस्य समूहमार्फत अभियान सञ्चालनमा अग्रणी भूमिका निर्वाह गरिरहेको छ। देशभरका सामुदायिक वन उपभोक्ता समूहका लाखौं महिला सदस्यले आआफ्नो ठाउँबाट साथ दिइरहेका छन्। महिलामाथि कुटपिट गर्ने, बलपूर्वक गर्भपतन गर्न लगाउने, अंगभंग गर्ने, थुन्ने, जलाउने, कार्य बोझ थोपर्ने, होच्याउने, धम्की दिने, हेप्ने, गालीगलौज गर्ने, भेदभाव गर्ने, भावनात्मक चोट पुर्याउने, झुटा आरोप लगाएर बेइज्जत गर्ने, महिलाको इच्छाविपरीत जबर्जस्ती यौन सम्पर्क, यौनजन्य दुव्र्यवहार, यौनयातना र यौनशोषण, वैवाहिक बलात्कार, हाडनाता करणी, मानव बेचबिखन, आर्थिक स्रोत र साधनबाट वञ्चित, महिलाको स्वीकृति र सहमति बेगर सम्पत्तिको दुरूपयोग, उमेर नपुगी विवाह, बहुविवाह, राजनीतिमा प्रवेश गर्नबाट रोक, राजनीतिमा हुने असहयोग, शिक्षाको पहुँचमा हुने विभेदलगायतका विविध विषयहरू महिला हिंसा हुन्। यस्ता हिंसा अन्त्य गर्न देशभर छरिएर रहेका सामुदायिक संगठन परिचालनमा राज्यले विशेष ध्यान दिनुपर्छ। हिंसा अन्त्य गर्न स्रोतमाथि महिला गरिब विपन्नको पहुँच हुनुपर्छ। जबसम्म आर्थिक रूपमा महिला अब्बल हुँदैनन् तबसम्म हिंसाको सिकार भइरहनुपर्ने, घरपरिवार र समाजमा आवाजहरू कमजोर हुने, स्रोतको संरक्षक बन्ने तर निर्णायक बन्न नसक्ने हुन्छ। त्यसैले ग्रामीण महिलाहरूको सशक्तीकरणमा जोड दिँदै प्राकृतिक स्रोतमा महिलाको अधिकार स्थापित हुनैपर्छ। यसरी महिला हिंसा अन्त्य र महिला सशक्तीकरणका लागि सामुदायिक वन उपभोक्ता महासंघ नेपालले देशभर सदस्य समूहमार्फत अभियान सञ्चालनमा अग्रणी भूमिका निर्वाह गरिरहेको छ। यस क्रममा देशभरका सामुदायिक वन उपभोक्ता समूहका लाखौं महिला सदस्यले आआफ्नो ठाउँबाट साथ दिइरहेका छन्। त्यसो त सामुदायिक वन उपभोक्ता महासंघले महिला सशक्तीकरण तथा नेतृत्व विकासमा विश्वमा नमुना उदाहरण पेस गरेको छ। नेपालमा भएका २२ हजारभन्दा बढी सामुदायिक वनमध्ये झन्डै ११ सय सामुदायिक वन महिलाले मात्र सञ्चालन गरेका छन् भने बाँकी समूहमा पचास पचास प्रतिशत महिला र पुरुषको सहभागिता छ। धेरै सामुदायिक वनमा महिला र पुरुषको समान सहभागिताको वृद्धि र विकास पनि भइरहेको छ। यो आफैंमा एउटा गौरवपूर्ण अभ्यास हो। त्यसैले समावेशी व्यवस्थापन स्थापना कालदेखि नै अब्बल रहेको महासंघले ग्रामीण क्षेत्रमा प्राकृतिक स्रोतसँग बिहान बेलुका रमाउन वन र अन्य प्राकृतिक स्रोतसँग जोडिएका ग्रामीण महिलालाई नजिकबाट नियाल्दै आएको छ। स्रोतसाधनमा महिलाको पहुँच तथा अधिकार सुनिश्चित नभएसम्म महिला हिंसाका घटना अन्त्य हुन असम्भव छ। जल, जमिन, जंगललगायत प्राकृतिक स्रोतमा महिलाको अधिकार स्थापित भएमा महिला हिंसा न्यूनीकरण गर्न सहज हुनेछ। शिक्षा सँगसँगै यस्ता स्रोतमाथि महिलाको प्रत्यक्ष अधिकार सुनिश्चित भएको अवस्थामा महिला आफैं स्वावलम्बी र शक्तिशाली हुने मार्ग खुल्छ। देशभर रहेका सामुदायिक वन उपभोक्ता समूहमा यस्तो अभ्यास छ, जहाँ विपन्न, गरिबी, पछाडि पारिएका महिला, अल्पसंख्यक समुदायलाई विधानमै सुनिश्चित गरी हरेक कार्यसमिति भेलाबाट उनीहरूको प्रत्यक्ष सहभागिता लागू गरिँदै आएको छ। यस्तै, सामुदायिक वन उपभोक्ता समूहहरूको छाता संगठन सामुदायिक वन उपभोक्ता महासंघमा पनि यो नियम लागू गरिएको छ। व्यवहारतः हरेक समितिमा ५० प्रतिशत महिला सहभागिता निश्चित गरिँदै आएको छ। सामुदायिक वन समूहले गरेको यस्तो अभ्यासले महिलालाई सशक्त बन्न र नेतृत्व विकास गर्न सहयोग पुगिरहेको छ। समावेशी, नेतृत्व विकास र स्रोतमा पहुँच स्थापित गरेर मात्र महिलाको स्वाभिमानी जीवन सम्भव छ। सामुदायिक वनको यो अभ्यास अन्य क्षेत्रमा पनि अवलम्बन हुनु आजको आवश्यकता हो। महिला सशक्तीकरण, नेतृत्व विकास र समृद्धिका लागि एक बलियो आधार हो। महिला, सीमान्तकृत, अल्पसंख्यकलगायत समाजको ठूलो हिस्सा समृद्धिको बहसमा सहभागी नभएसम्म समृद्धि सम्भव छैन। त्यसैले राज्यका हरेक निकाय र तहमा महिला, अल्पसंख्यक, सीमान्तकृत समुदायको सहभागिता र समावेशिता बढाउनु जरुरी छ। महिला आफूमा कसरी सुरक्षित रहने भन्ने चेतना जाग्रित भएन भने हत्याहिंसाका घटना भइरहन्छ। त्यसैले महिलालाई आर्थिक, सामाजिक, राजनीतिक, सांस्कृतिक र शैक्षिक सबै क्षेत्रमा सशक्तीकरण गर्न जरुरी छ। नेपालको संविधानको प्रस्तावनामा नै लंैगिक विभेदको अन्त्य भनिएको छ। तर व्यवहारमा भने यो प्रस्तावना कार्यान्वयन भएको छैन। राज्यका हरेक निकायमा अझै लैंगिक समानता देखिएको छैन। महिलाहरूले त्यस किसिमको अनुभूति पनि गर्न पाएका छैनन्। सरकारले जेठ १६ गतेलाई राष्ट्रिय महिला अधिकार दिवसको घोषणा गरेको छ। सम्माननीय राष्ट्रपतिको अगुवाइमा सुरुआत भएको महिला अधिकार दिवस मनाउने कार्यक्रमलाई प्रभावकारी बनाउन सबै क्षेत्रको योजनामा पर्नुपर्छ भने सरकारले विशेष योजनामा पर्नुपर्छ। तेस्रो महिला अधिकार दिवस मनाइरहँदा सबै महिलाहरूले बिनाविभेदको अनुभूति गर्न पाउनुपर्छ। हरेक क्षेत्रमा काम गर्ने महिलाले आफू सूरक्षित भएको महसुस गर्न पाउने वातावरण बनाउन सरकारले बनेका महिलामैत्री कानुन प्रभावकारी कार्यान्वयनमा जोड दिनुपर्छ। २०७८७९ को कार्यक्रममा व्यवस्था भएअनुसार महिलाहरूको आर्थिक सशक्तीकरणको अभियान सञ्चालन गर्न सरकारले समुदायसँग सहकार्य गर्ने कार्यनीति बनाउनु पर्दछ। राष्ट्रपति महिला उत्थान कार्यक्रमलाई महिला उद्यमशीलतामा लैजाने कार्यक्रम राम्रो हो तर उत्पादन बढाउने र प्रत्यक्ष ग्रामीण महिलाले फाइदा पाएको परिमाणमा देखाउने कार्य बन्नु आवश्यक छ। उक्त कार्यक्रम हुने खाने महिला भन्दा नि हुँदा खाने महिला लक्षित गरी सामुदायिक संगठनमार्फत गाउँगाउँमा पुर्याई आगामी वर्षको राष्ट्रिय महिला अधिकार दिवस महिला सकारात्मक परिणामसहित अधिकार प्राप्तिको परिणाम र महिलाको आर्थिक सशक्तीकरण भइ रोजगारी प्राप्त गरेको परिणाम आउनु आवश्यक छ। लेखक सामुदायिक वन उपभोक्ता महासंघ नेपालकी अध्यक्ष हुन्।"
"घटे बिरामी, बढ्यो अक्सिजन माग","जनकपुरधाम : प्रादेशिक अस्पताल जनकपुरमा कोरोनाका बिरामीको संख्या घटेको छ। तर, अक्सिजन माग बढ्दै गएको छ। अक्सिजन लेभल ठीक रहँदा पनि जबरजस्ती अक्सिजन लगाउन बिरामीका कुरुवाले दबाब दिने गरेका छन्। जसले गर्दा अक्सिजन माग ह्वात्तै बढेको अस्पतालका मेडिकल सुपरिटेन्डेन्ट डा प्रमोदकुमार यादवले बताए। बिरामीको संख्यामा निकै कमी आएको छ। तर, अक्सिजनको माग बढेर सबैलाई उपलब्ध गराउन गाह्रो भएको छ, डा यादवले भने, अक्सिजन लगाए मात्रै बिरामी निको हुने गलत मानसिकताले गर्दा सामान्य बिरामीलाई पनि अक्सिजन दिन माग गर्छन्। यस्तोमा हामी पनि असुरक्षित भइरहेका छौं । अस्पतालमा गत सातासम्म दैनिक ८० जना भर्ना हुन्थे। हाल आएर ५० जना मात्रै उपचाररत छन्। बढी बिरामी हुँदाका दिन पनि १ सय ५० सिलिन्डर अक्सिजन दैनिक खपत भइरहेको थियो। तर, बिरामी कम हुँदै जाँदा पनि अक्सिजन खपत पहिलाकै अवस्थामा रहेको डा यादवको भनाइ छ। उनका अनुसार बिरामी कुरुवाले अक्सिजनकै लागि होहल्ला गर्छन्। स्वास्थ्यकर्मीलाई हप्काउँछन्। त्यही भएर थप सुरक्षाकर्मी परिचालन गर्न जिल्ला प्रहरी कार्यालय धनुषामा अनुरोध गरिएको उनले सुनाए। धनुषाका प्रहरी उपरीक्षक प्रकाश रानाभाटले स्वास्थ्यकर्मीको सुरक्षाका लागि प्रादेशिक अस्पतालमा असईको कमान्डमा ५ जवानसहितको टोली २४सै घण्टा तैनाथ राखेकाको बताए। भने, अहिले कोभिड बिरामीहरूको उपचार भइरहेको प्रत्येक अस्पतालमा प्रहरी टिमको अत्यावश्यक नम्बर उपलब्ध गराएका छौं। साथै मोटरसाइकलमा दुईवटा गस्ती टिम खटाएर कुनै प्रकारका अप्रत्याशित घटना नहोस् भन्नेमा सचेत छौं । जनकपुरधाम उद्योग वाणिज्य संघका अध्यक्ष जितेन्द्र महासेठले अक्सिजन उत्पादनको अवस्था राम्रो नरहेको बताए। भने, जनकपुरमा विराटनगरबाट अक्सिजन आपूर्ति भइरहेको थियो। तर, अहिले त्यहाँ संक्रमणदर बढेपछि आपूर्ति रोकिएको छ । यही कारणले जनकपुरमा अक्सिजनको माग लिएर निकै समस्या भएको उनले बताए । भेटिए ब्ल्याक फंगसका बिरामी कोरोना संक्रमितलाई प्रभाव पार्ने ब्ल्याक फंगस रोगका एक जना बिरामी धनुषामा फेला परेका छन्। करिब ६० वर्ष उमेरका कोरोना संक्रमणमुक्त भएका वृद्धमा उक्त रोग फेला परेको प्रादेशिक अस्पताल जनकपुरका मेडिकल सुपरिटेन्डेन्ट डा यादवले बताए। धनुषामा यस रोगका पहिलो बिरामी फेला परेका छन्, डा यादवले भने, हामीले उपचार सुरु गरिसकेका छौं। तर, उहाँको अवस्था नाजुक भएको हुँदा थप उपचारका लागि धरान पठाउन लागेका छौं । उनले प्रादेशिक अस्पतालमा न्युरो सर्जनलगायत यस रोगका विशेषज्ञ अभाव भएका कारण बिरामीलाई थप जटिलता आएको खण्डमा उपचार सहज होस् भनेर धरान पठाउन लागिएको बताए।"
"प्रधानमन्त्रीलाई कांग्रेस प्रवक्ताले भने, समस्या कालो कोटमा होइन, कालो सोचमा छ","काठमाडौं : नेपाली कांग्रेसका प्रवक्ता विश्वप्रकाश शर्माले प्रधानमन्त्रीको अभिव्यक्तिलाई लक्षित गर्दै कालो कोटमाभन्दा कालो सोचमा समस्या रहेको टिप्पणी गरेका छन्। सोमबार युवा संघको कार्यक्रममा प्रधानमन्त्री केपी ओलीले संसद् विघटनविरुद्ध रिट दिने र बहस गर्ने वकिलहरूको गतिविधिप्रति आक्रोश व्यक्त गरेपछि गरेपछि शर्माले यस्तो प्रतिक्रिया दिएका हुन् । कालो कोटमा होइन कालो सोचमा समस्या छ प्रधानमन्त्रीज्यू ! शर्माले सोमबार राति ट्वीटरमा लेखेका छन्, व्यक्तिको अभिव्यक्ति स्वतन्त्रताविरुद्ध शासकको भावनात्मक उत्तेजना सदैव निन्दनीय हुन्छ। उनले व्यक्तिको पहिचान अभिव्यक्तिमा हुने भएकाले देशको प्रधानमन्त्री पदको गरिमा खस्काउने अभिव्यक्ति रोक्न सुझाव दिए। शर्माले भनेका छन्,अरू बोले अराजक अभिव्यक्ति, आफू बोले अभिव्यक्ति स्वतन्त्रता ? विवेक बोल्ने पूर्वप्रधानन्यायाधीशहरू आउटडेटेड अनि आफ्नो आइटडेटेड राजनीतिक दर्शन चैँ दिब्यज्ञान ? प्रधानमन्त्रीज्यू, व्यक्तिको पहिचान अभिव्यक्तिमा हुन्छ। देशको प्रधानमन्त्री पदको गरिमा खस्काउने अभिव्यक्ति रौकौं, अब। प्रधानमन्त्रीको आक्रोश : के अब कालो कोटधारी अराजकहरूले नै न्यायाधीशको फैसला लेख्ने ? प्रधानमन्त्रीले ओलीले कालोकोट लगाएका केही अराजक व्यक्तिहरूले न्यायाधीश छान्न खोजेको र आफै फैसला लेख्न चाहेको भन्दै उनीहरूको कडा आलोचना गरेका थिए। प्रतिनिधिसभा विघटनको मुद्दा हेरिरहेको संवैधानिक इजलासमा रहेका न्यायाधीशद्धय तेजबहादुर केसी र बमकुमार श्रेष्ठमाथि रिट निवेदक पक्षका वकिलले प्रश्न उठाएर विवाद गरेको विषयमा प्रतिक्रिया दिदै ओलीले भनेका थिए,यो कस्तो सिस्टम खोजेको हो ? के अब वकिलले न्यायाधीश तय गर्ने ? के वकिलले लेखेर ल्याएको फैसला नै न्यायाधीशले पढ्नुपर्छ भन्न खोजेको उहाँहरूले ?ओलीले न्यायलय र न्यायाधीश मान मर्यादा र गरिमाको अलिकति पनि ख्याल नगरीकन केही वकिलहरू मर्यादाहीन गतिविधिमा संलग्न भएको धारणा राखे। ओलीले यस्तो प्रवृत्तिले स्वतन्त्र न्यायलयलाई कमजोर बनाउने चिन्ता व्यक्त गर्दैकालोकोटधारी व्यक्तिहरूले अदालतलाई कुन हैसियत र अवस्थामा पुर्याउँछ भन्दै प्रश्न गरेका थिए।"
बालुवाटारमा एमाले स्थायी समितिको बैठक : केके छन् एजेन्डा ?,"काठमाडौं : सत्तारुढ नेकपाको स्थायी समितिको बैठक प्रधानमन्त्री निवास बालुवाटारमा बस्दैछ। पार्टी अध्यक्ष तथ प्रधानमन्त्री केपी ओलीले बिहान ११ बजे बैठक बोलाएका छन्। बैठकमा निर्वाचनका लागि राष्ट्रिय सहमतिको सरकार बनाउन पहल गर्ने विषय, जसपाको महन्थ र महतो पक्षसँगको सत्ता साझेदारी, बजेट कार्यान्वयन र कोभिड रोकथामलगायतका विषयमा छलफल हुनेछ। प्रधानमन्त्री ओलीले तोकिएकै मितिमा चुनाव सम्पन्न गर्ने प्रतिवद्धता व्यक्त गर्दै यसमा कसैलाई शंका भए सरकारमा सहभागी हुन आग्रह गर्दै आएका छन्। राष्ट्रिय सहमतिको सरकार बनाउने विषयलाई पार्टी बैठकमा समेत एजेन्डाका रुपमा राख्न लागिएको हो। जसपाको महन्थ र महतो पक्ष एक दुई दिनभित्रै सरकारमा सहभागी हुने तयारी गरेका छन्।लुम्बिनी प्रदेशको निर्वाचनका बारेमा पनि बैठकमा समीक्षा गरिने भएको छ। लुम्बिनी प्रदेशमा सरकारी पक्षका उम्मेदवारले हारेका थिए। त्यसैगरी बैठकमा स्पष्टीकरण सोधिएका १२ जना सांसदलाई के कारबाही गर्ने भन्ने बारेमा पनि छलफल हुनेछ। स्पष्टीकरण सोधिएकाहरुमा घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडा रहेका छन्।यसअघि एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिसकेको छ ।"
संघीय गणतन्त्रमा शुद्धीकरण,"परापूर्व कालदेखि नेपाल निरकुंश एकतान्त्रिक सामन्ती प्रणालीबाट चल्दै आएको थियो। एक्काइसौं शताब्दीमा पनि सोही प्रणाली अवलम्बन गरी राज्य व्यवस्था सञ्चालन गर्नुलाई अदूरदर्शी नीतिका उपज मानियो। लोकतान्त्रिक संघीय व्यवस्था र राष्ट्रपति व्यवस्था स्थापना हुनुलाई पनि यसैको उपजका रूपमा बुझ्न सकिन्छ। दुई ठुला देशबीचमा रहेर आफ्नो अस्तित्वमा सतर्क रहनसमेत कठिन सम्भावनाबाट बच्न सीमातिरबाट हुने नेपालको भौगोलिक सीमा अतिक्रमणले सोच्न बाध्य पारेको छ। राजनीतिक तरलतालाई अवसर पारेर सीमा स्तम्भहरूका व्यवस्थापन नेपालीका बाध्यतात्मक परिस्थिति फाइदा अरूले लिएको देखिन्छ। देशमा राष्ट्रपति तथा अन्य उच्च पदहरू स्थापित भएको र देशले नयाँ काँचुली र विकासका रेखाहरू कोर्न मद्दत पुग्ने आशा उत्पन्न भएको छ वा छैन। राज्य सञ्चालनका लागि मिश्रित साम्यवाद चुनावबाट जनस्वीकृति प्राप्त भएको छ। यसका लागि चीनलगायत देशले छोटो अवधिमा गरेको विकासलाई आधार मानी अघि बढ्न सकिन्छ। तर देशमा स्थायित्व र शान्ति नभई उद्योगतिर धकेल्दै जाने सम्भावना कम भएको छ। जन्मँदै ४० हजारभन्दा बढी ऋण बोकेर जन्मने नेपाली गरिबी र अशिक्षामा रुमलिरहेको अवस्था विद्यमान छ। नेपालमा गणतन्त्र स्थापना हुनेबित्तिकै सेवा विकासका पूर्वाधारहरू एकैचोटी समाधान गर्न बजेट र समाधानका लागि सडकमा ओर्लने काम व्याप्त रूपमा बारम्बार गरिन्छ तर देशको संविधान २०७२ आएको छ। देशमा व्याप्त कालो बजारी र भ्रष्टाचार दिन दुई गुणा रात चौगुणा मूल्यवृद्धि गराएर रातारात अर्बपति हुने र मौकाको फाइदा लिनेहरूको कमी छैन। विकृति नियन्त्रण गर्न जनताहरूले सरकारलाई दबाब दिएको देखिँदैन। यस्तो अवस्थाबाट कर्मचारीतन्त्र पनि अछुतो छैन। नेपालमा बनेका कुनै सरकारले धनी र गरिबबीचको खाल्डो कम गर्न प्रयाससम्म गरेनन्। फलस्वरूप गरिबी झन्झन् बढ्न गयो। वर्तमान नेपालमा संविधानसभामार्फत संविधान २०७२ बनेको हो। २०४६ सालपछि भएका विकृतिबोध गराउन पार्टीका कार्यकर्ता सोझै जनमानसमा गई सम्पर्क राखी नयाँ अनुहारको संविधान २०७२ पश्चातको प्रतिनिधिसभामा उमेद्वार जिताउन आग्रह गर्नुपर्ने बेला आएको थियो। अब संविधान २०७२ पछिको दोस्रो आमचुनावको बेला अगाडि आउँदैछ। बहुदलीय व्यवस्थामा कुनै पनि क्षेत्रकाले पाएको अख्तियार दुरूपयोग गर्नेलाई सख्त कारबाही गर्ने निकाय सशक्त हुनुपथ्र्यो र हुनुपर्छ। देशभित्रका विकृति समस्या नबनाईकन देशभित्रकाले समाधान गर्ने परिपाटी बनाइनु पर्छ। आउँदा वर्षहरूमा नेपालका पार्टीहरूका नेताकार्यकर्ताहरूले देशमा भएका विकृतिप्रति पश्चाताप गर्ने समयावधि हो। बहुदलीय व्यवस्थामा भएका विकृति भविष्यमा दोहोरिन नदिन चुनाव नै परीक्षाको घडी हुन सक्छ। संघीय गणतान्त्रिक बहुदलीय व्यवस्था नै एक दलीय निरकुंश व्यवस्थाभन्दा विरोधी पक्षका र सरकारका विभिन्न पक्षका विकृति र राम्रा पक्षका विकृत एवं तथ्यांक पारदर्शी भई बाहिर देखापर्छ। एकपक्षीय सरकारको व्यवहार त्यस्तो रहँदैन। कुनै पनि देशमा पुँजीवादी पार्टीहरूबीच बहुदलीय शासन प्रणालीमा प्रतिस्पर्धा हुन जान्छ। साम्यवादी पार्टी पनि जनताको मन जितेको खण्डमा चुनाव जितेर सत्तामा आउन सक्छन्। जुन नेपालको उदाहरण नमुना बन्न गएको छ। नेपालमा बहुदल स्थापित भएको सात वर्षपछि सबै पार्टीलाई टुटाउनेफुटाउने प्र्रयास सुरु भएको थियो। सिफारिसले पञ्चायत चल्यो। पार्टीभित्र सिफारिसले चलाउन खोजियो। फलस्वरूप अधिकांश पार्टीहरू टुक्रिए। तीस वर्ष शासन गर्ने पञ्चायती विचारधाराका राष्ट्रिय प्रजातन्त्र पार्टीमार्फत राजनीति गर्न थाले। पूर्व सामन्तीहरू पनि यिनै पार्टीमार्फत अब सक्रिय राजनीति गर्न खोज्दैछन्। पञ्चायत फाल्ने कांग्रेस र कम्युनिष्ट पार्टीहरूको जन्म तिस वर्षे शासन प्रणाली अगाडि नै भएको थियो। एक सय चार वर्ष शासन गरेका राणाशासन फाल्न कांग्रेस र कम्युनिष्ट पार्टीहरू पहिलेदेखि नै बिनासंगठन भूमिगत रूपमै संघर्षमा थिए। अब संघीय गणतान्त्रिक बहुदलीय शासन प्रणालीलाई सशक्त पार्न देशमा जनअनुमोदित संविधान निर्माण गरिएको छ। बहुदलीय व्यवस्था झन् सुदृढ बन्न जान्छ। यस्तो अवस्थामा पुँजीवादी व्यक्तिद्वारा प्रतिनिधिसभा सशक्त बन्न सक्छ। बहुदलीय व्यवस्थाले अन्य देशमा जति लोकप्रियता कमाउन सकेको छ। सबै पार्टी मिलेर भ्रष्टाचारको विरोध कार्यक्रम गरी पार्टी नेताकार्यकर्तालाई पश्चातापको भूमरीमा पार्नु नै पार्टी सुदृढीकरणको उपाय हो। बहुदलीय शासन नै बेलायतमा दुईतीन सय वर्षदेखि चलिआएको छ। बेलायतमा पनि दुईतीन सय वर्षअघि सुरु भएको बहुदलीय व्यवस्थाको पहिलो प्रधानमन्त्रीको काम पछिल्ला प्रधानमन्त्रीका भन्दा गएगुज्रेको थियो। तै पनि आजसम्म बेलायतमा बहुदलीय शासन प्रणाली कायम छ। नेपालमा बहुदलीय व्यवस्था उपयुक्त ठानिए पनि तोडमोड भएको छ। पार्टीभित्र प्रजातन्त्र देखिँदैन। २०६२६३ सालको परिवर्तन देशमा कम्युनिष्ट र कांग्रेस पार्टीहरूका संयुक्त आन्दोलनबाट आएको मानिन्छ। कांग्रेस र कम्युनिष्ट पार्टीहरू नमिल्ने परिस्थिति आएको खण्डमा वा संविधानमा निर्माणमा सहमति नभई संविधान २०७२ बने पनि अब कम्युनिष्ट पार्टीले जनगणतन्त्रको आन्दोलन गर्न सक्छन्। हाल एमाले र माओवादी केन्द्र संयुक्त भई बहुमतको सरकार भएको पनि करिब तीन वर्ष हुन लागेको छ। नेपालमा उच्च मध्यम स्तरका र उनीहरू नजिकका मानिस कांग्रेस पार्टीमा, पञ्चायतका लागेका राप्रपामा र बाँकी विभिन्न पार्टीहरूमा तितरबितर भई संलग्न छन्भन्दा फरक नपर्ला। भारतमा सन् १९४७ देखि १९९२ सम्म भारतका उच्च वर्गकालाई कांग्रेस भन्ने गरियो भने उक्त अवधिभर सत्तामा पनि बसेर बाँकी अरू पार्टीका अरू पार्टीमा संलग्न भई सन् १९४७ देखि १९९२ सम्म सत्तामा आएनन्। भन्नुको मतलब १९४७१९९२ मा अरू पार्टी सतामा आएनन्। नेपालमा संविधान २०७२ पछिको दोस्रो आमचुनावमा एकातिर कसैले कम्युनिष्ट पार्टीले जित्ने सम्भावना भएकाले उच्च एवं मध्यम स्तरकाले कांग्रेसलाई भोट दिई बहुमत आउने सम्भावना छ भनी तर्क दिन्छन्। त कसैले कांंग्रेसलाई समर्थन दिई कम्युनिष्ट पार्टीलाई हराउने पक्षमा छन्। नेपालमा पाँचपाँच वर्षमा हुने चुनाव संविधान २०७२ पश्चात् हुन अब दुई वर्ष बाँकी छ। कुनै देशमा बहुदलीय व्यवस्था नभएमा विपक्षी नेतालाई जेलमा लगेर राख्नेबाहेक अर्को विकल्प हुँदैन जो बहुदलीय व्यवस्थामा विपक्षी नेता सडकमा हिँड्ने वा विरोध गर्ने कार्य गर्छ। नेपालमा विभिन्न समयमा विगतमा सत्ता शासन गर्ने वर्ग व्यवस्था नै बहुदलपछिका पार्टीका रूपमा सञ्चालित छन्। जस्तो कांग्रेस, नेकपा, फोरम, सद्भावनापछिका टुटफुट पार्टीसहित माले, नेमकिपा, मोर्चा, जसपा आदि। सीपमूलक मानिसको पहिचान गरी परिचालन गर्ने शासन व्यवस्था नै उपयुक्त शासन व्यवस्था भएको अवस्था हो। यसमा भ्रष्टाचारलाई सामाजिक मान्यता पनि हुँदैन। भ्रष्टाचारलाई कारबाही हुन्छ। ठग्नु, चोर्नु, ढाँट्नु, अनैतिक हुनु, भ्रष्टाचारी हुनु, आँखा छल्नु, पश्चिमी खुल्ला दृष्य समाजमा स्विकार्नु आदि विकृति कारबाही नभएको अवस्थामा हुने हो। लेखक व्यापार प्रवर्द्धन केन्द्रका पूर्वकार्यकारी निर्देशक हुन्।"
जानुकाको झरीको किरण,"न्युयोर्क : जानुका वस्ती ढकालको कविता संग्रह झरीको किरण सार्वजनिक भएको छ। अमेरिकास्थित महावाणिज्य दूतावासका वाणिज्यदूत गणेश अधिकारी, कविका बुबा नीलप्रसाद र आमा हरिमाया वस्तीले न्युयोर्कमा कविता संग्रहको विमोचन गरेका हुन्। गोरखा जिल्ला मसेल गाविसदेखि अमेरिकाको क्यालिफोर्निया हँुदै न्युयोर्कसम्मको यात्रा र कर्म भोगाई समेटेर कविता कृति लेखिएको छ। कविताको समालोचना गर्दै समालोचक रश्मी भट्टले कवितामा हुनु पर्ने शब्द संयोजन र भावनात्मक रूपमा सन्देशमूलक विषय समेटेको बताइन्। कविजस्तै शालीन नभई कविता बडो व्यंगात्मक तरिकाले लेखिएकाले पठनयोग्य रहेको उनको भनाइ छ। गोरखा समाज अमेरिकाको विशेष सहयोगमा अनेसास न्युयोर्क च्याप्टरले आयोजना गरेको विमोचन समारोहमा च्याप्टर अध्यक्ष सकुन ज्ञवालीले कविताले सबैको मन जित्ने बताइन्। साहित्य र संस्कृतिको विकास र प्रवद्र्धनका लागि स्थापित ताराकिशन फाउन्डेसन इन्ककी संयोजक तारा धामीले च्याप्टरकी कोषाध्यक्षसमेत रहेकी कवि ढकाललाई मायाको चिनो प्रदान गर्दै गुणस्तरीय लेखनका लागि शुभकामना दिएकी थिइन्।"
राजनीतिमा बौद्धिक अराजकता,"लोकतान्त्रिक मूल्य, मान्यता र संसदीय पद्धतिलाई आत्मसात गरी चुनावमा जानुको विकल्प छैन पछिल्लो समय मुलुक अराजक बन्दै गएको छ। यहाँको समाज, समाजमा बस्ने नागरिक मात्र नभएर आफूलाई बुद्धिजीवी ठान्नेहरू पनि अराजक बन्दै गएका छन्। यसले समग्र देशलाई अनिश्चत दिशातर्फ धकेलिरहेको महसुस गर्न सकिन्छ। आज समग्रमा मुलुकका अग्रजहरूबाट जुन किसिमका गतिविधि भइरहेका छन् यो राम्रो संकेत होइन। हिजोआज पत्रत्रिकाहरूमा विभिन्न व्यक्तिका विचार पढ्दा यो मुलुक कता गइरहेको छ ? आफैंलाई प्रश्न सोध्न मन लाग्छ। जेठ ३ गतेको बिहान उठेर पत्रपत्रिकामा आँखा लगाउँदै थिएँ। मेरो ध्यान एक दैनिक अखबारको प्रथम पृष्ठमा पुग्यो। त्यहाँ दुई पूर्वप्रधानन्यायाधीशको फोटोमाथि हेडलाइन थियो, जनताको जीवनभन्दा सत्ता महंगो नठान्न चेतावनी। शीर्षक पढ्दा रोचक लाग्यो। राज्यको प्रमुख कार्यकारीका लागि जनता भनेकै सर्वपरी हो। जनता रहे सत्ता रहन्छ अन्यथा शासक रहन सक्दैन। त्यसपछि, भित्र पढ्न थालें। प्रधानन्यायाधीशको पदमा आसिन भइसकेका सम्माननीय पूर्वप्रधानन्यायाधीशहरूबाट त्यहाँ जुन किसिमका विचार व्यक्त भएका रहेछन्, त्यो पढ्दा बडो ताजुव लागेर आयो। रिटको माध्यमबाट प्रवेश गरेर सर्वोच्च अदालतमा विचाराधीन रहेको विषयमा अदालतको फैसलालाई नै प्रभावित पार्ने तरिकाले अभिव्यक्तिहरू दिने काम गर्नुभएको रहेछ। यो उहाँहरूका लागि सुहाउने विषय होइन। मुलकका पूर्वप्रधानन्यायाधीशले अदालतमा रहेको विषयमा बोल्न मिल्छ ? उत्तर हो मिल्दैनमिल्दैमिल्दैन। यसले केवल मुलुकमा अराजकता फैलाउने काम गर्छ। यो त एउटा उदाहरण मात्रै हो। पछिल्ला दिनमा धेरै उच्चपदस्त व्यक्ति तथा संस्थाहरूबाट अदालतले यस्तो गर्नुपर्छ, उस्तो गर्नुपर्छ भनेर दबाब सिर्जना गर्ने काम गरेको पाइएको छ। यो सुहाउने काम होइन। नेपाल बार एसोसिएसन जस्तो कानुन व्यवसायीहरूको छाता संस्था, त्यसले समेत राष्ट्रपतिका तथा प्रधानमन्त्रीका कदमहरूका सम्बन्धमा सर्वोच्च अदालतमा विचाराधीन मुद्दाका विषयमा आफ्नो धारणा सार्वजनिक गरेको छ। नेपाल बार एसोसिएसन जस्तो सम्मानित संस्थाले यस्तो हर्कत गर्नु बडो अशोभनीय घटना हो। सर्वोच्च अदालतका माननीय प्रधानन्यायाधीशको अध्यक्षतामा बसेको फुलकोर्टको निर्णयबाट वरिष्ठ अधिवक्ताको उपाधि प्राप्त गरेका व्यक्तिका अभिव्यक्तिहरू, पूर्वमहान्यायाधीवक्तादेखि न्यायाधीशहरूले राष्ट्रपतिलाई महाअभियोग लगाइ हाल्नुपर्छ, प्रधानमन्त्रीलाई गलत्याइ हाल्नुपर्छ, प्रधानमन्त्रीले ज्यान मारे बराबरका अपराधहरू गरेजस्ता अभिव्यक्तिहरू दिइरहेका छन्। मिडियाहरूमा संवैधानिक ज्ञाता भनिने एक अधिवक्ताले संसद् मरेको छैन ज्युँदै छ संसद्लाई सभामुखले आह्वान गर्न र बोलाउन सक्छ अथवा सभामुखले सिधै राष्ट्रपतिलाई सिफारिस गर्न र संसद् बोलाउन सक्छ भन्ने अभिव्यक्ति दिनुभएको छ। संसद् विघटन भएको अवस्थामा कुन संविधानको कुन धारामा सभामुखले राष्ट्रपतिलाई सिफारिस गरेर संसद् बोलाउने अधिकार दिइएको छ ? त्यसै निराधार कुरा गरेर हुन्छ ? संसदीय पद्दतिमा संसद्को अध्यक्ष भनेको नै प्रधानमन्त्री हो। प्रधानमन्त्रीले म अब मुलुकलाई चुनावमा लान्छु। राजनीतिक दलहरूलाई चुनावमा लिएर जान्छु। चुनाव गराउँछु। नयाँ जनमत लिन्छु भनेको नै संसदीय व्यवस्था हो। संसदीय व्यवस्थाकै अपव्याख्या हुने गरी कानुन व्यवसायीका अशोभनीय अभिव्यक्तिहरू आउनु राम्रो संकेत होइन। सर्वोच्च अदालत बारको अभिव्यक्ति जुन ढंगले सुरुमै आयो। जसरी विचाराधीन मुद्दामा कुनै न्यायापालिकाको मर्यादा नराखी पूर्वन्यायाधीश तथा बार एसोसिएसनले जुन किसिमका धारणा सार्वजनिक गरेको छ। त्यसले समाजलाई अराजकतातिर धकेलेको देखिन्छ। अदालतको फैसलालाई प्रभावित पारेको देखिन्छ। यो सबै क्रियाकलापले स्थिति बसाल्ने होइन, बेतिथि बसाल्ने काम गर्नेछ। जुन अत्यान्तै दुःखदायी कुरा हो। बरु सर्वोच्च अदालतका पूर्वन्यायाधीश बलराम केसीको अनलाइन मिडियामा आएको अभिव्यक्ति केही सान्दर्भिक देखियो। त्यो अलिकति परिमार्जित र शोभनीय छ। राष्ट्रपतिको स्वविवेकीय अधिकार संविधानमा कतै छ भने त्यो धारा ७६(५) मा मात्रै हो। त्यसमा राष्ट्रपतिले प्रयोग गरेको स्वविवेकीय अधिकारमा कहीँ कतै प्रश्न उठाउन सकिँदैन भन्ने कुरा पूर्वन्यायाधीश बलराम केसीले व्यक्त गरेको पाइयो। वास्तवमा सत्य पनि त्यही नै हो। धारा ७६ को उपधारा ५ का सन्दर्भमा राष्ट्रपतिले गरेका काम कारबाही र निर्णय अनतिक्रम्य हुन्। अथवा कहिँ कतै व्याख्याको गुन्जायस हुँदैन। यो कुरा वरिष्ठ अधिवक्ता साथीहरूलाई जानकारी भएकै कुरा हो। जानाजान पनि केवल एकजना प्रधानमन्त्रीको कुर्सीमा बसेका केपी शर्मा ओलीलाई पदच्युत गराउनका लागि भएका प्रयासहरू हुन्। ओलीका काम, कर्तव्य र कारबाही चित्त नबुझ्दाको आक्रोश स्वरूप आएका अभिव्यक्तिहरू हन्। उनीप्रतिको डाह, इष्र्या र आक्रोशका अभिव्यक्तिहरू हुन्। होलान् केपी शर्मा ओलीले संविधान विरोधी काम गरेका होलान्। तर, त्यसको फैसला केवल अदालतमा मात्र गर्नुपर्छ। व्यावसायिक विद्धान् भनिएका व्यक्तिहरूबाट यस्तो अराजक किसिमको अभिव्यक्ति दिँदै हिँड्नु कदापि राम्रो हुँदैन। आज विश्व घटनाक्रममा एउटा घटना देखिएको छ। मालीमा सैनिकले शासन हातमा लिए। तर, अदालतले अपदस्त राष्ट्रपतिलाई बहाली गर्ने फैसला सुनायो। उनले सपथ लिँदा पाल गाडेर लिएका छन्। एकातर्फ सैनिकको शासन छँदैछ। उता राष्ट्रपति मेरो शासन हो भन्दैछन्। अर्थात् दुई शासकले एकैपटक शासन गरिरहेका छन्। भोलि नेपालमा पनि यस्तै परिस्थिति सिर्जना भयो भने अचम्म मान्नु नपर्ला। राजनीति मुद्दालाई राजनीतिक थलोबाटै समाधान खोज्नुपर्छ। अदालतमा होइन। अदालतलाई व्यक्ति रोजेर प्रधानमन्त्री बनाउने अधिकार छैन। अदालतमा जाने भनेको न्यायिक विवादमा मात्र हो। एकातर्फ अदालतले राष्ट्रपतिको विरुद्धमा गएर संसद् पुनस्र्थापना गर्ने र अर्को प्रधानमन्त्री नियुक्त गरिदिने। उता संसद्ले चुनेका प्रधानमन्त्री बहाल रहेकै अवस्था छ। जसको हातमा अहिले सेना पुलिस प्रशासन राष्ट्रपति सबै आफ्नै अनुकुल छन्। त्यो अवस्थामा दोयत्त शासन सुरु हुन बेर लाग्दैन। दुईवटा प्रधानमन्त्री नियुक्त भएमा देशको समग्र वस्तुस्थिति कता जाला ? अथवा राष्ट्रपति शासन लागू भयो भने के होला ? त्यसको परिकल्पना पनि गर्न सकिँदैन। यस्तो किसिमले एकातर्फ विपक्षी गठबन्धनलाई उक्साइदिने अर्कोतर्फ अर्को पक्षले प्रधानमन्त्री तथा राष्ट्रपतिलाई निर्णय एकदमै ठिक छ भनी उनीहरूका काम कारबाहीलाई बढावा दिने कामले मुलुकमा अराजकता बढ्दै गएको छ। यस्तो अराजकता अझ बढ्दै गए के हुन्छ ? नेपालको अहिलेको परिस्थितिमा हेर्दा एउटा दलका एउटै चुनाव चिह्नबाट चुनाव जितेर आएका नेताहरू कोही कता फर्किएर हिँडिरहेका छन् भने कोही कता। कोही ओलीलाई त कोही शेरबहादुरलाई प्रधानमन्त्री बनाउने भन्दै समर्थन गरिरहेका छन्। कोही प्रधानमन्त्री म आफैं हुन्छु भन्दै दाबी पेश गर्न गएका छन्। भोलि माओवादी केन्द्रमा कार्यकर्ता यही हो मौका, मौकामा कमाइहालौं भन्दै यताउता बाँडिन थाले भने के होला अवस्था ? त्यहाँ कहाँ रहला दलीय पद्धति, अनुशासन र दलहरूको ह्वीप कायम ? यस्तो ढंगले यस्ता अमर्यादित राजनीतिक किचलो यही किसिमले बढ्दै जाने हो भने के होला संसदीय पद्धतिको भविष्य ? के होला संविधानसभाले जारी गरेको संविधानको भविष्य ? आज मुलुकको यस्तो हालत देखेर हिजोका प्रतिगमन शक्तिहरू जुर्मुराउन थालेका छन्। ती शक्तिहरू यो द्वन्द्वमा रमाइराखेका छन्। देशीविदेशी शक्तिले यो किचलो भित्र आफ्नो भूमिका लिन खोजिरहेका छन्। आज तिनलाई दिएको भूमिकाले भोलि पनि यसैगरी निरन्तरता पायो भने के होला मुलुकको अस्तित्व ? यहाँका राजनीतिक दलको अस्तित्व ? यी सबै कुराले जान्ने बुझ्ने नागरिकलाई चिन्तित तुल्याएको छ। आज कोभिडले मुलुकलाई धरासायी बनाएको छ। भोलि चुनावमा जाने भनेर सरकारले चुनावको मितिसमेत घोषणा गरेको अवस्था छ। त्यसविरुद्ध सर्वोच्चमा दर्जनौं रिट निवेदन हालेर बसेका छन्। राजनीति मुद्दालाई राजनीतिक थलोबाटै समाधान खोज्नुपर्छ। अदालतमा होइन। अदालतलाई व्यक्ति रोजेर प्रधानमन्त्री बनाउने अधिकार छैन। अदालतमा जाने भनेको न्यायिक विवादमा मात्र हो। त्यसैले यस कुरालाई सबैले बुझ्नु जरुरी छ। यस विषयमा धेरैलाई थाहा पनि छ तर उनीहरू बुझेजस्तो गर्न चाहँदैनन्। ताजा अभिमत लिने निर्णय लोकतान्त्रिक निर्णय हो। त्यसमा कसैको दुई मत हुनै हुँदैन। त्यसलाई सबैले स्विकार गरेर जान सक्ने हो भने चाँडो निकास आउँछ। शान्तिले निरन्तरता पाउँछ। यस किसिमको द्वन्द्व सिर्जना गरेर कसैलाई पनि फाइदा छैन। त्यसकारण आज अति दुःखदायी परिस्थिति सिर्जना भएको छ। यसले भोलि कार्यपालिका, न्यापालिका र व्यवस्थापिका बीच पनि द्वन्द्व सिर्जना गराउन सक्छ। त्यसैले चाँडोभन्दा चाँडो लोकतान्त्रिक मूल्य, मान्यता र संसदीय पद्धतिलाई आत्मसाथ गरी चुनावमा जानुको विकल्प छैन। यसलाई देशकै ठुलो प्रजातान्त्रिक पार्टी नेपाली कांग्रेसले पनि आत्मसाथ गर्नु पर्छ। नेपाली कांग्रेस अदालत धाउने होइन, चुनावी तयारीमा लाग्नु पर्छ। ऐतिहासिक प्रजातान्त्रिक पार्टी भएको नाताले पनि कांग्रेसले चुनावलाई स्विकार गर्नु आवश्यक छ। र, गर्नु पनि पर्छ। कांग्रेसलगायत अन्य पार्टीलाई पनि चुनावलाई स्विकार गर्नुमै हित छ। अन्यथा मुलुकमा शान्ति र सुव्यवस्था कायम गर्ने अन्य विकल्प रहने छैन। लेखक अधिवक्ता हुन् ।"
साउदीमा ३० लाख संकलन,"साउदी अरेबिया : कोरोनाबाट संक्रमित नेपालीको उपचारका लागि आवश्यक पर्ने अक्सिजन सिलिन्डरलगायत विभिन्न स्वास्थ्य सामग्री सहयोग गर्न गैरआवासीय नेपाली संघ एनआरएन साउदीले ३० लाख रुपैयाँ संकलन गरेको छ। एनआरएन मध्यपूर्व उपसंयोजक राजेन्द्र अर्यालका अनुसार कोरोना संक्रमित नेपालीले उपचारको क्रममा अक्सिजन तथा आवश्यक स्वास्थ्य सामग्री नपाएर ज्यान गुमाउनुपर्ने बाध्यता छ। यस्तो अवस्थालाई मध्यनजर गर्दै मानव रक्षाको लागि थप एनआरएन मध्यपूर्व क्षेत्रबाट अनुमानित १ करोड २५ लाख रकम संकलन हुने जानकारी उनले गराए। रकम संकलनमा सहयोग गर्ने विभिन्न सामाजिक संघसंस्था, व्यवसायी तथा सामाजिक व्यक्तित्वहरूलाई समेत उनले धन्यवाद दिए। एनआरएन साउदीले उठेको रकम आईसीसीद्वारा परिचालित कोरोना बैंक खातामा जम्मा गरिदिने निर्णय गरेको छ। साथै यसअघि एनआरएन मध्यपूर्वले सरकारलाई सहयोग स्वरूप पाँच सय ६० अक्सिजन सिलिन्डर सहयोग गरेको थियो। सहयोग गर्ने सम्पूर्ण सहयोगीहरूको नामावली रकमसहित संस्थाको पेजबाट सार्वजनिक गरेको छ। एनआरएन साउदीले हालसम्म कोरोना भाइरसबाट अलपत्र परेका चार सय ९० जनालाई खाद्यान्न सहयोग, एक सय २९ जनालाई स्वदेश फिर्तामा पीसीआर टेस्टिङ, एक सय एक जनालाई हवाई टिकट तथा आठ सय ६८ जनालाई पासपोर्ट नवीकरण सहजीकरणलगायत साउदीका विभिन्न सहरमा सेन्टरको व्यवस्थापनसहित एक लाख ९९ हजार ७ सय ११ साउदी रियाल सहयोग गरेको छ। एनआरएन साउदीले साउदीका विभिन्न सहरमा क्षेत्रीय तथा स्थानीय तहको अधिवेशन सुरु गर्नुका साथै ३१ जुलाई २०२१ भित्र राष्ट्रिय अधिवेशन सम्पन्न गर्ने निर्णय गरेको छ। साउदीका लागि नेपाली राजदूत डामहेन्द्र राजपुत सिंहलाई बिदाइ कार्यक्रम समेत गरेको छ। राजदूत सिंहे जेठ १८ गते आफ्नो चार वर्षे कार्यकाल पूरा गरी स्वदेश फिर्ता हुने भएका छन्।"
झगडियाले न्यायाधीश रोज्ने अभ्यास संसारमै छैन : संविधानविद्,"काठमाडौं : सर्वोच्च अदालतमा प्रतिनिधिसभा विघटनविरुद्ध परेका रिट निवेदनमा संवैधानिक इजलासमा सुनुवाइ प्रारम्भ हुने बित्तिकै इजलास गठनकै विषयमा विवाद शुरु भएको छ। रिट निवेदन पक्षका कानून व्यवसायीले इजलास गठनको विषयमा विवाद शुरु गरेपछि विषयवस्तुमा केन्द्रित भएर सुनुवाइ शुरु हुन सकेको छैन। संवैधानिक इजलासमा प्रधानन्यायाधीश चोलेन्द्रशम्शेर जबरा, न्यायाधीशहरू दीपककुमार कार्की, डा आनन्दमोहन भट्टराई, तेजबहादुर केसी र बमकुमार श्रेष्ठको संवैधानिक इजलासमा आइतबार सुनुवाइ प्रारम्भममै इजलासको गठनको विवाद शुरु भएको हो। इजलास गठनको विवादमा न्यायाधीश केसीले अघिल्लो पटकको प्रतिनिधिसभा विघटनविरुद्धको मुद्दाको सुनुवाइमा पनि सहभागी भएको र श्रेष्ठले नेकपा नाम विवादमा फैसला गरेको उल्लेख गर्दै उनीहरु इजलासमा बस्न नमिल्ने रिट निवेदकका कानून व्यवसायीको तर्क छ। सुनुवाइ प्रारम्भ हुने बित्तिकै नेकपाको फैसला हेरेका न्यायाधीश केसीले इजलासमा बस्न नमिल्ने अधिवक्ता गोविन्द (बन्दी) शर्माले प्रश्न उठाएका थिए। यो अभ्यास विश्वको इतिहासमै देखिएको छैन। संविधानविद् डा विपिन अधिकारीले झगडिया वा वकिलले न्यायाधीश छान्ने अभ्यास विश्वमै नदेखेको बताए। झगडिया वा वकिले न्यायाधीश छान्ने भन्ने हुँदैन, कतिपय न्यायाधीशमा समस्या हुन सक्छ, उनले भने, झगडिया वा वकिललाई न्याय नमिल्ला भन्ने लाग्न पनि सक्ला तर न्यायाधीश छनोट गरेर छनोट गरेको न्यायाधीशको अगाडि म बहस गर्छु वा मुद्दा सुनुवाइ त्यताबाट गराउँछु भन्ने व्यवस्था हुँदैन, यस्तो अभ्यास अन्तर्राष्ट्रियस्तरमा पनि कहीँ छैन। उनका अनुसार न्यायाधीश आफैँमा सबै कुरा होइन। मुद्दाको विषयमा न्याय निरुपण गर्दा संविधान, कानून, निवेदकले दिएको निवेदन पत्र, प्रत्यार्थीले हालेको प्रतिउत्तर पत्र हुन्छ। उसका वकिल हुन्छ। यस्ता ठूला मुद्दामा बार वा सर्वोच्च बारका स्वतन्त्र विचारका लागि अदालतले राय लिन्छ। कुनै न्यायाधीशले सही न्याय सम्पादन नगरेको वा गुणस्तरयुक्त फैसला गरेको छैन भने न्यायाधीशमाथि महाअभियोग लगाउने कानूनी व्यवस्था नै छ। न्यायाधीश म छान्छु, मैले छानेको न्यायाधीश अगाडि बहस गर्न पाउनुपर्यो भनेर त्यो सुनुवाइमा न्याय होला वा नहोला तर यो मुद्दामा नराम्रो नजीर बस्छ, उनले थपे, झगडिया वा वकिलले म यो न्यायाधीशको अगाडि बहस गर्दिन भन्यो भने कति न्यायाधीश फेर्न सक्नुहुन्छ ? त्यस्तो अभ्यासले न्याय प्रक्रिया सम्पन्न हुन्छ ? न्यायाधीशले संविधान वा कानूनअनुसार कुनै मुद्दामा घातक फैसला गरेमा हेर्नका लागि न्यायपरिषद् छ। त्यो भन्दा पनि ठूलो त्रुटि गरेको ठहर भएका न्यायाधीशविरुद्ध महाअभियोग लगाउन सकिने कानूनी व्यवस्था छ। संवैधानिक इजलासमा यस्तो माग राख्नु राम्रो होइन, संविधानविद् डा अधिकारीले भने, यो संवैधानिक इजलासमा भएको संविधानको विवाद हो, त्यसको विवाद संवैधानिक इजलासले नै टुङगो लगाउनुपर्छ। अधिवक्ता माधवकुमार बस्नेतको पनि संवैधानिक इजलास गठनको विषयको विवाद सही नभएको ठम्याइ छ। इजलासमा न्यायाधीश परिवर्तन गर्ने विषयमा वकिलले भनेर हुँदैन, उनले भने, सम्बन्धित मुद्दा जसले दर्ता गरेको हो, त्यसले इजलासबाट न्यायाधीश छाड्नुपर्ने कारणसहित निवेदन पेश गर्नुपर्छ, वकिलले उठाउन मिल्दैन, मुद्दाको र त्यसको सार्थक सम्बन्ध हुनुपर्छ। यसअघि प्रतिनिधिसभा विघटनको मुद्दामा पनि संवैधानिक इजलास गठनको विषयमा विवाद आएपछि न्यायाधीश हरिकृष्ण कार्कीले इजलास छोडे। यसपटक पनि पुनः इजलास गठनको विषयमा विवाद शुरु भएको छ। हाम्रो देशमा यस विषयमा अदालतमा कुरा उठ्छ, अनि न्यायाधीले बेन्च छोडेर हिँड्ने चलन छ, त्यो सही होइन, अधिवक्ता बस्नेतले थपे, झगडियाले भनेको भरमा न्यायाधीशले इजलास छोड्न हुन्न, सुनुवाइपछि फैसला लेख्नुपर्छ, अरु देशमा पनि यही अभ्यास छ। पक्षका वकिलले भन्दैमा इजलास नछोड्ने : न्यायाधीशद्वय प्रतिनिधिसभा विघटनको विवादमा न्यायाधीश केसी र श्रेष्ठमाथि प्रश्न उठेपछि प्रधानन्यायाधीश जवराले इजलासमा बस्ने वा छोड्ने विषयमा स्वविकेकीय अधिकार दिएका थिए। उनीहरुले रिट निवेदकका पक्षले इजलास छोड्न भनेकै आधारमा आफूहरुले इजलास नछोड्ने प्रधानन्यायाधीशलाई जानकारी गराए। सुनुवाइ प्रारम्भ हुने बित्तिकै नेकपाको फैसला हेरेका न्यायाधीश केसीले इजलासमा बस्न नमिल्ने अधिवक्ता गोविन्द (बन्दी) शर्माले प्रश्न उठाएका थिए। इजलास गठनको विवादमा न्यायाधीश केसीले अघिल्लो पटकको प्रतिनिधिसभा विघटनविरुद्धको मुद्दाको सुनुवाइमा पनि सहभागी भएको र श्रेष्ठले नेकपा नाम विवादमा फैसला गरेको उल्लेख गर्दै उनीहरु इजलासमा बस्न नमिल्ने रिट निवेदकका कानून व्यवसायीको तर्क छ। उनीहरुमाथि खासगरी वरिष्ठ अधिवक्ता शम्भु थापा र अधिवक्ता टीकाराम भट्टराईले दुई न्यायाधीशमाथि प्रश्न उठाएका छन्। जुन अभ्यास विश्वको इतिहासमै आजसम्म देखिएको छैन। नेपालको संविधानले प्रधानन्यायाधीशसहित प्रधानन्यायाधीशले तोकेका पाँच न्यायाधीश संवैधानिक इजलासमा तोकिने व्यवस्था गरेको छ। कानूनी व्यवस्था विरुद्ध अहिले रिट निवेदक पक्षले इजलासका न्यायाधीशमाथि प्रश्न उठाइरहेका छन्। यदि त्यस्तो हो भने प्रत्येक मुद्दा हर्ने नयाँ नयाँ न्यायाधीशको व्यवस्था गर्नुपर्ने हुन्छ। जुन सम्भव नभएको संविधानविद् डा अधिकारीको तर्क छ। आजका लागि उक्त विवादमा सुनुवाइ तय भएको छ। आइतबार प्रतिनिधिसभा विघटनविरुद्धका रिट निवेदनमाथि सैद्धान्तिक सुनुवाइ नै शुरु नभई इजलास गठनकै विषयमा केन्द्रित भएर हेर्दाहर्दै मा तोकिएको थियो। उक्त विवादका ३० वटै रिट निवेदन परेका छन्। निवर्तमान प्रतिनिधिसभाका सदस्य १४६ सहितका २६ रिट निवेदन संसद् पुनःस्थापन गर्नुपर्ने पक्षमा छन्। प्रतिनिधिसभामा आफ्नो बहुमतको आधार पेश गर्नुभएका प्रधानमन्त्री ओलीलाई नै पुनः नियुक्ति गर्नुपर्ने माग गर्दै अधिवक्ता धनजीत बस्नेत, कृष्ण भण्डारी, राजाराम घिमिरेलगायतले छुटाछुटै चार रिट निवेदन दर्ता गराएका छन्। प्रधानमन्त्री ओलीलाई नै पुनः प्रधानमन्त्रीमा नियुक्ति र निर्धारित समयमै निर्वाचन गराउनुपर्ने माग राखी भएको रिट निवेदनमा नेपालको संविधानको धारा ७६ (५) बमोजिम प्रतिनिधिसभाको विश्वासको मत प्राप्त गर्ने ठोस आधार नदेखिएकाले पुनः प्रधानमन्त्री पदमा नियुक्ति गर्न मिलेन भन्ने राष्ट्रपतिको यही जेठ ७ गतेको निर्णय राजनीतिक दलसम्बन्धी ऐन, २०७३ विपरीत भएको उल्लेख छ। रिट निवेदनमा उक्त ऐनमा भएको व्यवस्था विपरीत प्रधानमन्त्री ओलीलाई पुनः प्रधानमन्त्री नियुक्ति गर्न नसक्ने भनी निर्णय गर्नु संविधानको मर्म र भावना विपरीत पनि भएको उल्लेख गर्दै सो निर्णय बदर गरी नेकपा(एमाले) संसदीय दलका नेता ओलीलाई पुनः प्रधानमन्त्रीमा नियुक्त गर्न माग गरिएको छ। कांग्रेस सभापति शेरबहादुर देउवा, नेकपा (माओवादी केन्द्र) का अध्यक्ष पुष्पकमल दाहाल प्रचण्ड,नेकपा (एमाले)का तत्कालीन नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चाका दुर्गा पौडेलसहित १४६ निवर्तमान सांसदले भने प्रतिनिधिसभा पुनःस्थापना गरी कांग्रेस सभापति देउवालाई प्रधानमन्त्री बनाउनुपर्ने माग गरेका छन्। मन्त्रिपरिषद्को यही जेठ ८ को सिफारिसमा प्रतिनिधिसभा विघटन गरी आगामी कात्तिक २६ र मङ्सिर ३ गते मध्यावधि निर्वाचन तोक्ने गरी राष्ट्रपतिले यही जेठ ८ गते गर्नुभएको निर्णय बदर गरी असंवैधानिक र गैरकानूनी घोषित गर्न माग ती निवेदनमा गरिएको छ।  कालिका खड्कारासस"
मुस्किलमा ओसाका,"पेरिस : जापानी टेनिस स्टार नाओमी ओसाकाले फ्रेन्च ओपन टेनिसको पहिलो खेलमा सफलता हात पारिन्। आइतबार भएको खेलमा विश्व नम्बर दुई ओसाकाले रोमानियाकी प्याट्रिसिया मारिया टिगलाई ६४, ७६ (७४) पराजित गरिन्। अहिलेसम्म फ्रेन्च ओपनमा तेस्रो चरण पार गर्न नसकेकी जापानकी सुन्दरी ओसाकाले प्रतियोगितामा सुखद सुरुआत गरेपछि उनको प्रशंसा हुनुपर्ने हो। तर, उनी चौतर्फी विवादको घेरामा परिन्। उनले खेलका क्रममा कुनै गल्ती गरेर वा रुखो वचन गरेर विवादमा घेरिएकी होइनन्। खेल सकिएपछि पोस्ट म्याच कन्फरेन्समा सहभागी नहुने उनको जिद्दीले ओसाका विवादमा मुछिएकी हुन्। उनको यो जिद्दीले संसारभरका उनका प्रशंसकलाई मात्र दुःखी तुल्याएको छैन, उनको खेल जीवनमै धक्का लाग्न सक्ने देखिएको छ। विश्व वरीयतामा दोस्रो स्थानमा रहेकी ओसाकालाई फ्रान्समा सञ्चालन भइरहेको फ्रेन्च ओपन तथा भविष्यमा आयोजना हुने अन्य ग्रान्डस्लाम प्रतियोगिताबाट पनि निष्कासित हुने खतरा बढेको छ। २३ वर्षीया ओसाकाले गत साता नै आफ्नो मानसिक स्वास्थ्यको कारण देखाउँदै पोस्ट् म्याच कन्फरेन्समा सहभागी नहुने बताएकी थिइन्। यसबारेमा पुनर्विचार गर्न ग्रान्डस्लाम आयोजकहरूले उनलाई आग्रह गरेका थिए। तर, आइतबार रोमानियाकी प्याट्रिसिया मारिया टिगलाई पराजित गरेपछि पनि ओसाकाले सञ्चार माध्यमसँग कुरा गर्न अस्वीकार गरेकी थिइन्। उनले पत्रकारहरूको विभिन्न प्रश्नले आफूलाई मानसिक असर पर्ने भन्दै मिडियासँग कुरा नगर्ने बताएकी थिइन्। उनले जितलगत्तै कोर्टबाटै प्रत्यक्ष प्रसारण भइरहेको टेलिभिजनमा भने आफ्नो प्रतिक्रिया दिएकी थिइन्। उनले पहिलो खेलमै जिका लागि संघर्ष गर्नु परे पनि आगामी खेलमा राम्रो गर्ने आशा व्यक्त गरेकी थिइन्। अझै राम्रो गर्न सक्छु भन्ने आशा मलाई छ। यहाँ (पेरिस) का कोर्ट निकै राम्रा छन्। मैले यहाँ दुई खेल मात्र खेलेको छु। त्यसैले आगामी खेलमा राम्रो गर्नेमा विश्वस्त छु, ओसाकाले भनेकी थिइन्। पोस्ट् म्याच कन्फरेन्समा सहभागी नभएको भन्दै उनलाई १५ हजार अमेरिकी डलर जरिवाना गरिएको छ।"
महाधिवेशनको महात्रास,"दलहरूभित्र खोइ लोकतन्त्र ? बरु विभाजनै किन नहोस्, नेतृत्वमा प्रतिस्पर्धा छल्छन् काठमाडौं : नेपालको संविधानबमोजिम राजनीतिक दलले ढिलोमा पनि पाँच वर्षमा एक पटक संघीय र प्रदेश तहका पदाधिकारीको निर्वाचन गराउनै पर्छ। धारा २६९(४) (ख) अनुसार विशेष परिस्थितिमा भने बढीमा ६ महिनाका लागि समय थप्न पाइन्छ। तर, देशका सबै ठूला राजनीतिक दलले ५ वर्ष ६ महिना (थपेरसमेत) को संवैधानिक हदम्याद गुजारिसकेका छन्। सबै पार्टी नेतृत्वका लागि कलहमा छन्। महाधिवेशन गराइहाल्न भने ध्यान दिएका छैनन्। यो वर्षभरि कोरोनाले देश बिथोल्यो। दलहरूका आन्दोलन, सभासम्मेलन भने रोकिएनन्। नेतृत्व र नेताले चाहेका सबै काम सम्भव भए। भएनन् केवल महाधिवेशन। एउटादुइटा मात्र होइन, सबैजसो दलका। नेपाली कांग्रेस आफूलाई सबैभन्दा बढी लोकतान्त्रिक पार्टीको दाबी गर्छ। तर, उसको आन्तरिक लोकतन्त्र यति खस्कँदो छ कि, महाधिवेशनकै लागि पार्टीमा महाभारत मच्चिन्छ। पार्टी विधानअनुसार कांग्रेसको १४ औं महाधिवेशन एक वर्षअघि नै सम्पन्न हुनुपथ्र्यो। तर, डेढ वर्ष समय थपेर भदौमा पुर्याइएको छ। भदौमा हुने सम्भावना कमै छ। नेपाल राष्ट्रिय कांग्रेस र नेपाल प्रजातान्त्रिक कांग्रेसको एकीकरणबाट २००६ चैत २७ गते जन्मेको कांग्रेसमा आन्तरिक लोकतन्त्र, पारदर्शिता र सुशासनको माग विगतदेखि नै उस्तै छ। कांग्रेस सँगसँगै २००६ वैशाख १० गते जन्मेको नेपाल कम्युनिष्ट पार्टी विभिन्न हाँगाबिँगामा विभाजित छ। कम्युनिष्ट पार्टीको मूलधार एमालेमा पार्टीको दशौं महाधिवेशन र नेतृत्वको कार्यशैलीप्रतिको असन्तुष्टिले पार्टी नै विभाजनको संघारमा छ। संसदमा रहेका माओवादी केन्द्र र नेमकिपामा बिसौं वर्षदेखि एउटै नेतृत्व हावी छ भने हालैमात्र गठन भएको जसपा नेतृत्वकै टकरावले फुटको संघारमा छ। हामीकहाँ राजनीतिक दल संस्थागत नै भएनन, पूर्वप्रशासक एवं नागरिक अगुवा भोजराज पोखरेल भन्छन्, जो नेतृत्वमा आयो उसले आफूअनुकूल मात्र पार्टी र देश सञ्चालन गर्दा भाँडभैलो मच्चिएको हो। मुलुकको पुरानो र मूलधारको कम्युनिष्ट पार्टी नेकपा (एमाले) को महाधिवेशन ०७६ असारमै हुनुपथ्र्यो। तर, माओवादी केन्द्रसँग २०७५ जेठ ३ मा एकतापछि पार्टीको नामै परिवर्तन भयो। दुई ठूला कम्युनिष्ट पार्टीको एकतापछि बनेको नेकपाको महाधिवेशन ०७७ जेठ ३ मा निर्धारण गरिएको थियो। तर, तोकिएको मितिमा न महाधिवेशन भयो, नत अदालतको आदेशले नेकपा पार्टी नै रह्यो। दलको नेतृत्व पुस्तान्तरण गर्ने गफ मात्रै यतिबेला एमालेमा नवांै महाधिवेशनबाट निर्वाचित पदाधिकारीको बर्खास्ती र १०औं महाधिवेशन आयोजक कमिटीको गठन प्रक्रिया विवादले पार्टी नै विभाजनको संघारमा छ। एमाले र माओवादी केन्द्रबीच पार्टी एकता भई २०७५ जेठ ३ मा नेकपा बनेको थियो। तर, आन्तरिक विवाद चरम उत्कर्षमा पुगेकै बेला फागुन २३ गते सर्वोच्च अदालतले दुई पार्टी पूर्ववत अवस्थामा फर्काइदिने फैसला गरेको थियो। अदालतको फैसलापछि माओवादी केन्द्रले पूर्ववत पार्टीको स्वरूप लिए पनि एमालेभित्रको विवाद साम्य हुन सकेन। पार्टी अध्यक्ष केपी ओलीले फागुन २८ गते आफू निकट केन्द्रीय कमिटीको बैठक गरेर नवांै महाधिवेशनबाट निर्वाचित पदाधिकारी बर्खास्त गरी १० औं महाधिवेशन आयोजक कमिटी गठन गरेका थिए। उक्त निर्णय सच्याउनुपर्ने माग गर्दै वरिष्ठ नेता माधव नेपाल, झलनाथ खनाललगायत नेताहरू ओलीविरुद्ध उत्रेका छन्। खनालनेपाल पक्षले माओवादीसँग एकता अघिको २०७५ जेठ ३ अघिकै अवस्थामा पार्टी नेतृत्व, संरचना र पदाधिकारी कायम हुनुपर्ने माग गर्दै आएको छ। तर, विवाद चर्कंदै गएपछि नेपाल र खनाल सहितका नेताहरू पार्टीबाट निष्कासनमा परेका छन्। एमालेको १० औं महाधिवेशन मंसिर २ देखि ६ गते तोकिएको छ। त्यो पनि हुनेमा एमालेकै नेताहरू आश्वस्त छैनन्। नेतृत्वले नै लोकतन्त्र र पार्टी गौरवको चिरहरण गरेका कारण एमालेमा समस्या आएको हो, नेपाल पक्षीय नेता घनश्याम भुसालले भने, पार्टीलाई गुटमा, राज्य स्रोतलाई व्यक्तिवादी र अवसरवादी भएर दोहन गरेका कारण लोकतन्त्रमाथि नै कालो बादल मडारिएको छ। ओली पक्षीय नेताहरू भने अध्यक्षलाई घेराबन्दी गरेको, पार्टी अनुशासनविपरीत फ्लोर क्रस गर्नेदेखि आफ्नो पार्टीको प्रधानमन्त्रीलाई फेरेर अर्को पार्टीको नेतालाई प्रधानमन्त्री बनाउन पार्टीकै नेताहरू सक्रिय बनेकाले पार्टीमा अनुशासनहिनता र अराजकता निम्याउन खनालनेपाल पक्ष सक्रिय बनेको आरोप लगाउँछन्। पार्टी हाँकिसकेका र मुलुककै नेतृत्व गरिसकेका व्यक्तिहरूबाट तल्लो स्तरमा ओर्लेर गरेका जुन हर्कत छन्, ती सजायका भागिदार छन्, ओली पक्षीय नेता विशाल भट्टराई भन्छन्, पार्टीमा यस्ता विकृति र विसंगतिलाई ढाकछोप गर्दै जाने हो भने भोलिका दिनमा न पार्टी रहन्छन, न त लोकतान्त्रिक विधि र पद्धति नै कायम रहन्छ। २०७४ को निर्वाचनबाट प्रतिपक्षमा पुगेको कांग्रेसभित्र निर्धारित मितिमै चौधौं महाधिवेशनको माग हुँदै आएको थियो। तर, सभापति शेरबहादुर देउवाले पेल्दै र धकेल्दै महाधिवेशन भदौमा सारेका छन्। कांग्रेसको विधानमा प्रत्येक चार वर्षमा पार्टी महाधिवेशनको व्यवस्था छ। तर, देउवाले विशेष परिस्थिति भन्दै केन्द्रीय कार्यकारिणीको म्याद एक वर्ष थपेका थिए। थपिएको समयभित्र पनि महाधिवेशन गर्न असक्षम भएपछि संविधानको विशेष परिस्थितिको टेकोमा उभिएर केन्द्रीय कार्यसमितिको म्याद ६ महिना बढाएका छन्। महाधिवेशन पर सार्न सबै विकल्प प्रयोग गरिसकेका देउवाका लागि आगामी भदौ १९ भित्र महाधिवेशन सम्पन्न गरिसक्नै पर्ने संवैधानिक र कानुनी बाध्यता छ। संविधानको धारा २६९ को उपधारा (४) को (ख) मा राजनीतिक दलको विधानमा कम्तीमा पाँच वर्षमा एक पटक सो दलका संघीय र प्रदेश तहका प्रत्येक पदाधिकारीको निर्वाचन हुने व्यवस्था हुनुपर्ने उल्लेख छ। सो सँगै विशेष परिस्थितिमा ६ महिनाभित्र त्यस्तो निर्वाचन गर्न सकिने छुट दलहरूलाई संविधानले दिएको छ। कोभिड महामारी, आन्तरिक तयारी र राष्ट्रिय राजनीतिको तरलताका कारण कांग्रेस महाधिवेशन समयमै सम्पन्न हुनेमा कांग्रेसकै नेताहरू शंका गर्छन्। पार्टीलाई संवैधानिक र वैधानिक संकटमा नधेकल्न पनि भदौमा महाधिवेशन गर्नैपर्छ, कांग्रेस युवा नेता गगन थापा भन्छन्, तर कोभिड महाव्याधी र लकडाउनका बीच कसरी गर्ने भनेर पार्टीको उच्च नेतृत्वमा व्यापक छलफल गर्नुपर्छ। दलका विधान मिच्दै सकेसम्म कुर्सी छोड्न नचाहने नेपाली राजनीतिको परम्परा जस्तै छ। जनतामा लोकतान्त्रिक संस्कार, व्यवहार, पारदर्शिताको कुरा गर्न भने दलहरू थाक्दैनन्। सुशासन र पारदर्शिताका पहिलो पाठशाला हुन, राजनीतिक दल। तर, यिनीहरूभित्रको आन्तरिक लोकतन्त्र कमजोर हुँदै जाँदा त्यसको प्रत्यक्ष प्रभाव राज्य सञ्चालनमा देखा पर्छन्। लोकतन्त्र नेतृत्वको चाहनामा नभई जनताको स्वामित्व र चाहनामा चल्नुपर्छ भन्ने सिद्धान्त दल र नेताहरूको देखाउने दाँत मात्र बन्दै गएको छ। पार्टीहरूमा पारदर्शिता, सुशासन र सहभागितालाई अंगिकार गरिएन, पूर्वप्रशासक पोखरेल भन्छन्, पार्टीका महाधिवेशन पनि कतिबेला आफू र आफ्नाका लागि अनुकूल हुन्छन्, त्यही बेला मात्र गर्ने कुचलन छ। नेकपा (मशाल), एकताकेन्द्र, हुँदै माओवादीमा रूपान्तरण बनेको पार्टीमा पुष्पकमल दाहाल(प्रचण्ड)को एकल नेतृत्व हावी छ। बेलाबखत महाधिवेशन, सम्मेलन र विस्तारित बैठक हुने गरे पनि त्यो धारको प्रचण्ड नै एकल नेता छन्। खुला राजनीतिक प्रतिस्पर्धामा पार्टी आइसकेपछि पार्टीभित्र नेतृत्व परिवर्तनको पहल गरेका मोहन वैद्य, बाबुराम भट्टराई, नेत्रविक्रम चन्दले साथ छोडेपछि माओवादीमा प्रचण्ड बाहेकको नेतृत्वको कल्पना पनि गर्ने अवस्था नरहेको नेताहरू स्वीकार्छन्। २०४५ मा (मशाल)को महामन्त्री बनेपछि प्रचण्डले पार्टीको नाम फेर्दै आफंै नेतृत्व गर्दै आएका छन्। २०५१ मा नेकपा एकताकेन्द्रको नाम फेरेर बनेको नेकपा (माओवादी), ०५७ मा नेकपा माओवादी र ०६९ मा माओवादी केन्द्रको राष्ट्रिय सम्मेलनबाट प्रचण्ड अध्यक्ष हुँदै आएका छन्। २०७३ मा रामबहादुर थापा लगायतका नेताहरू माओवादी फर्केपछि प्रचण्डले एक वर्षभित्र महाधिवेशन गर्ने घोषणा गरेका थिए। तर, ०६९ देखि पार्टी महाधिवेशन छैन। एमालेसँग ०७५ जेठ ३ मा एकतापछि पार्टी नेकपा बन्यो। अदालतको आदेशपछि पुनः पार्टी नेकपा माओवादी केन्द्र नै बनेको छ। तर, पार्टीको महाधिवेशन अब जतिसक्दो चाँडो सम्पन्न गर्नुपर्ने अवस्था आएको नेताहरू बताउँछन्। २०७७ वैशाख १० मा समाजवादी पार्टी र राष्ट्रिय जनता पार्टी मिलेर गठन भएको जसपा पार्टी नेतृत्वको टकरावका कारण फुटको संघारमा छ। सरकारले २०७७ वैशाख ८ गते राजनीतिक दलसम्बन्धी अध्यादेश जारी गरेको थियो। आफ्नो पार्टी फुटाउन सरकारले अध्यादेश ल्याएको भन्दै उपेन्द्र यादव नेतृत्वको समाजवादी पार्टीले महन्थ ठाकुर नेतृत्वको राजपासँग पार्टी एकताको निर्णय गरेको थियो। पुराना ६ वटा पार्टी एकताबाट बनेको राजपामा नेताहरूको व्यवस्थापन र एकताको काम नसकिँदै समाजवादी पार्टीसँग एकता भएपछि विवादहरू झन् चर्के। कोही कांग्रेस, कोही कम्युनिष्ट, कोही गजेन्द्र नारायण सिंहको सद्भावना पार्टी त कोही पञ्चायत पृष्ठभूमिका नेताहरू मिलेर बनेको जसपामा पछिल्लो पटक उपेन्द्र यादव र डाबाबुराम भट्टराईको धार एकातिर छ भने महन्थ ठाकुर, राजेन्द्र महत्तोहरूको अर्को धार देखिएको छ। यादव र भट्टराई पक्ष सरकारको विरोधी मोर्चामा छ भने ठाकुर र महत्तो पक्ष सरकारमा सहभागिताका लागि वार्तामा छ। यस्तै, राष्ट्रिय राजनीतिमा खुम्चिँदै भक्तपुरमा मात्र सीमित बन्न पुगेको नेमकिपामा नारायणमान बिजुक्छे ३० वर्षदेखि एकल नेतृत्वमा छन्। २०४७ को पार्टीको पहिलो महाधिवेशनदेखि २०७६ को सातौं महाधिवेशनबाट अध्यक्षमा बिजुक्छे मात्र छानिएका छन्। प्रतिनिधिसभामा एक सिट रहेको राष्ट्रिय जनमोर्चाको मूल पार्टी मसालको महामन्त्रीमा लामो समयदेखि मोहनविक्रम सिंह छन्। टुट्दै र फुट्दै गरेको राप्रपामा पनि अध्यक्ष कमल थापा छन्।"
