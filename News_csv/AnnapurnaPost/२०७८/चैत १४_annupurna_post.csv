शीर्षक,विवरण
आईपीएल : गुजरातको विजयी सुरुआत,काठमाडौं : इन्डियन प्रिमियर लिग(आईपीएल) अन्तर्गत लखनऊ सुपर जायन्टसबीचको खेलमा गुजरात टाइटन्सले खेल जितेको छ। आज भएको खेलमा नयाँ टोली लखनऊ सुपर जाइन्टलाई ५ विकेटले हराउँदै गुजरातले खेलको सुखद सुरुआत गरेको छ। लखनऊले दिएको १५९ रनको लक्ष्य गुजरातले १९४ ओभर खेल्दै ५ विकेटको क्षतिमा पूरा गरेको हो। गुजरातका लागि कप्तान हार्दिक पाण्ड्याले ३३ रनको योगदान गरे त्यस्तै माथ्थी वडे्ले पनि ३० रन जोडे। लखनऊ र गुजरात आईपीएलमा नयाँ टोलीका रुपमा यसै सिजनमा प्रवेश गरेका हुन्।
"थप २१ जनामा कोरोना संक्रमण,मृत्यु शून्य",काठमाडौं : नेपालमा सोमबार थप २१ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयलका अनुसार पछिल्लो २४ घन्टामा ६३०९ नमूनाको परीक्षण गर्दा २१ नमूनाको रिपोर्ट पोजेटिभ आएको हो। आज कोरोनाबाट मृत्यु हुनेको संख्या शून्य छ। मन्त्रालयका अनुसार सोही अवधिमा ३१९ जना कोरोनामुक्त भएका छन्। हाल कोरोना सक्रिय संक्रमितको संख्या १२५४ रहेको छ।
"आगलागीबाट एक महिलाको मृत्यु, १ करोड बढीको क्षति","उदयपुर : एक महिलाको ज्यानै जाने गरी भएको आगलागीबाट उदयपुरमा १ करोड बढीको क्षति भएको छ। आईतबार साँझ उदयपुरगढी गाउँपालिका१ सिखरपुरमा गौरबहादुर मगरको घरमा विद्युत सर्ट भई आगलागी हुदाँ मगरका ६६ वर्षिया श्रीमती शिवमाया मगर(शारिरीकरुपले अशक्त)को जलेर ज्यान गएको हो। आगलागीबाट ८ वटा घर, बाख्रापाठा ५१ वटा र सुँगुर ४ वटा गरी ५५ वटा चौपाय नष्ट भएको जिल्ला प्रहरी कार्यालयका डिएसपी बेदप्रसाद गौतमले जानकारी दिए। राति ९ बजे स्थानीयको सहयोगमा नियन्त्रणमा आएको आगलागीबाट एक करोड २१ लाख बराबरको क्षति भएको उनले बताए। उनका अनुसार गौरबहादुरको फुसको छानो भएको २ तले घर लत्ताकपडा, बाख्रापाठा ८ वटा गरी ९ लाख, ५१ बर्षिय शेरबहादुर मगरको १ तले घर र घर नजिकै जोडिएको मतान अन्नपात, बाख्रापाठा २० वटा गरी १० लाख, भैरव मगरको घर लत्ताकपडा, नगद, सुनचाँदि, खसी गरी २० लाखको क्षति भएको छ। त्यसैगरी यम्बरबहादु मगरको २ तले टिनको छाना भएको पक्कि घर, किराना पसल, नगद, सुनचाँदि गरी ४० लाख, मनमाया मगरको घर, लत्ताकपडा, ६ वटा बाख्राखसी गरी २ लाख, पदमबहादुर मरगरको घर, अन्नपात, बाख्रापाठा३ र सुगुर१, सुन दुई तोला, चाँदी पाँच तोला गरी २० लाखको क्षति भएको उनले बताए। यस्तै दिपबहादुर मगरको १ तले घर, सुन दुई तोला, चाँदी दश तोला, बाख्रापाठा ७ वटा, नगद पचास हजार गरी १० लाख र धनमाया मगरको १ तले घर, लत्ताकपडा, सुगुर २ वटा, खसि ६ वटा सुन २ तोला, चाँदि ११ तोला गरी १० लाखको क्षति भएको उनले बताए।"
मधेश प्रदेश: मुख्यमन्त्री कार्यालय अगाडि प्रदर्शन गर्ने ३९ जना पक्राउ,"जनकपुरधाम : मधेस प्रदेशको मुख्यमन्त्री तथा मन्त्रिपरिषद्को कार्यालय अगाडि प्रदर्शन गर्ने ३९ जना पक्राउ परेका छन्। सोमबार विभिन्न मागसहित मुख्यमन्त्री कार्यालय घेराउ गर्न पुगेका ३९ जनालाई पक्राउ गरिएको धनुषाका प्रहरी प्रवक्ता प्रहरी नायव उपरीक्षक जितेन्द्र कुमार बस्नेतले जानकारी दिए। पक्राउ पर्नेमा २७ जना महिला र १२ जना पुरुष रहेका छन्। चुरे तथा वन जंगल संरक्षण अभियान्ताहरु पूर्व निर्धारित कार्यक्रमअनुसार प्रदर्शन गर्दै मुख्यमन्त्री कार्यालय घेराउ गर्न पुगेका थिए। उनीहरुले सिरहा जिल्लाको मारुती सिमेन्टले चुरे क्षेत्रको जग्गा अतिक्रमण गरेको, भूमिहीनका नाउमा व्यक्तिले कब्जा गरेको आरोप लगाएका थिए। उनीहरुले यसअघि चुरे अभियानी अनसन बस्दा मन्त्रीले मागहरु पूरा गर्ने र यसका लागि समिति बनाएर समितिको प्रतिवेदनको आधारमा कारवाही गर्ने प्रतिवद्धता जनाए पनि पूरा नगरेको आरोप छ।"
"महिला प्रहरी हत्या प्रकरण : ४९ जना पक्राउ, २० जनाविरुद्ध कर्तव्य ज्यान मुद्दा","विराटनगर : मोरङको लेटाङमा महिला प्रहरीको हत्या गरिएको घटनामा संलग्नमध्ये हालसम्म २० जनाविरुद्ध कर्तव्य ज्यान मुद्दामा अनुसन्धान सुरु गरिएको छ। हत्या आरोपिविरुद्ध मोरङ प्रहरीले कर्तव्य ज्यान मुद्दा चलाउन अदालतबाट म्याद थप गरेर अनुसन्धान थालेको हो। शिक्षकले छात्रामाथि दुर्व्यवहार गरेको घटनाले उग्ररुप लिदाँ गत चैत ६ गते भड्किएको हिसाँमा प्रहरी जवान २६ वर्षीया उर्मिला श्रेष्ठको हत्या भएको थियो। कर्तव्य ज्यान मुद्दामा अहिलेसम्म १ जना महिलासहित २० जनामाथि अनुसन्धान अघि बढाइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार हत्या आरोपमा सुरुमा ९ जना र पछि ११ जना पक्राउ परेका हुन्। लेटाङ घटनालाई लिएर हालसम्म ४९ जना पक्राउ परिसकेका छन्। पक्राउ परेकामध्ये २९ जनाविरुद्ध अभद्र व्यवहारको मुद्दामा अनुसन्धान भइरहेको डीएसपी श्रेष्ठले बताए। हत्या आरोपमा पक्राउ पर्नेमा लेटाङ नगरपालिका५ की १८ वर्षीया निशा पुलामी मगर, ४८ वर्षीय चन्द्र तामाङ भनिने भन्द्रकान्त लामा, २५ वर्षीय रविन राई, २३ वर्षीय प्रदीप राई, २० वर्षीय रविन तामाङ, सञ्जीव प्रधान, प्रनिस कट्टेल, झविन भनिने जस्वीन पाख्रिन, सुनिल लिम्बू, प्रल्हाद खड्का, अर्पण परियार, पासाङ तामाङ, १९ वर्षीय सञ्जय मगर र १८ वर्षीय सुरज अधिकारी रहेका छन्। त्यस्तै लेटाङ६ का १८ वर्षीय सन्तोष पौडेल, राम राई, बलराम भनिने पालाराम राई, २० वर्षीय हिमाल श्रेष्ठ, श्रवण यादव र मोरङकै मिक्लाजुङ गाउँपालिका२ घर भइ लेटाङ५ मा बस्दै आएका २० वर्षीय कृष्ण विकविरुद्ध पनि कर्तव्य ज्यान मुद्दामा अनुसन्धान भइरहेको प्रहरीले जनाएको छ। मोरङ प्रहरी प्रमुख एसपी जनार्दन जीसीले घटनाको अनुसन्धान अझै जारी रहेका कारण पक्राउ पर्नेको संख्या बढ्न सक्ने बताए। हत्यामा ठूलो भीड संलग्न थियो। घटनामा अरु पनि संलग्न हुन सक्छन्। अनुसन्धान जारी छ। यकिन भए जतिलाई नियन्त्रणमा लिएर मुद्दाको प्रक्रिया अघि बढाउँछौं, उनले भने। प्रहरीले अनुसन्धानको दायरा फराकिलो बनाउँदै घटनाका सम्भावित आरोपीहरुमाथि सोधपुछ गर्ने क्रम जारी राखेको छ। मोरङ प्रहरीका डीएसपी मञ्जिल मुकारुङसहितका प्रहरी अधिकारीले घटनाको अनुसन्धान गरिरहेका छन्। अनुसन्धानका लागि केन्द्रीय अनुसन्धान ब्युरो (सीआईबी), प्रदेश १ प्रहरी कार्यालय विराटनगर र जिल्ला प्रहरी कार्यालय मोरङलगायतको संयुक्त टोली परिचालित छ। घटनालाई निस्कर्षमा पुर्याउन खटाइएका ठूलो संख्याका प्रहरीले विभिन्न ठाउँमा खोज अभियान जारी राखेका छन्। हत्यामा संलग्न अरु व्यक्ति जंगलमा लुकेर बसेको हुनसक्ने प्रहरीको अनुमान छ। घटनाको छानबिन गर्न प्रदेश १ प्रहरी प्रमुख डीआईजी अरुणकुमार बीसीले एसएसपी राजेन्द्रप्रसाद चौधरीको नेतृत्वमा ५ सदस्यीय समिति बनाएका छ। जसमा १ जना डीएसपी, १ जना इन्सपेक्टर र २ जना असइ रहेको समितिले छानबिन सकेर प्रदेश प्रहरी कार्यालयलाई प्रतिवेदन बुझाउने छ। लेटाङ५ मा रहेको शिक्षा विकास मध्यमिक विद्यालयका ५६ वर्षीय शिक्षक मनोज पौडेलले चैत ४ गते कक्षा ७ मा अध्ययनरत छात्रालाई दुर्व्यवहार गरेको घटना बाहिरिएपछि चैत ६ गते लेटाङमा हिंसा भड्किएको थियो।"
प्रधानमन्त्रीको भारत भ्रमण : नेपालले उठाउनैपर्ने एजेण्डा,"काठमाडौं : दोस्रोपटकको प्रयासपछि प्रधानमन्त्री शेरबहादुर देउवाको भारत भ्रमणको साइत जुरेको छ। भारतीय समकक्षी नरेन्द्र मोदीको निमन्त्रणमा देउवा चैत १८ देखि २० गतेसम्म तीन दिने भ्रमणमा जाँदैछन्। अक्सर ज्योतिषीबाट सुझाव लिएर कार्य प्रारम्भ गर्ने प्रधानमन्त्री देउवाको भारत भ्रमणको पहिलो प्रयास भने सफल हुन सकेन। चुच्चे नक्सा प्रकरण, नेपालको परिवर्तित राजनीतिक घटनाक्रमले भारतसँगको सम्बन्धमा चिसोपना आएका बेला पुस अन्तिम साता 'भाइब्रेन्ट गुजरात ग्लोबल समिट'को अवसर पारी देउवाले भारत भ्रमणको अवसर पाएका थिए। स्कटल्यान्डको ग्लास्गोमा आयोजित जलवायु सम्मेलन (कोप२६) मा मोदीसँगको साइडलाइन वार्ताले यो भ्रमणको आधार तयार पारेको थियो। तर बढ्दो कोभिड महामारीको संक्रमणले भारतबाटै स्थगित भयो। अहिले तीन महिनापछि देउवाले पुन: भारत भ्रमणको अवसर पाएका छन्। यसपाली देउवा कुनै कार्यक्रममा सहभागी हुन होइन औपचारिक (स्टेट) भ्रमणमा जान लागेका हुन्। गत असारमा सर्वोच्च अदालतको परमादेशमा पाँचौंपटक प्रधानमन्त्री नियुक्त देउवाको कार्यकालको ८ महिनापछि तय भएको यो पहिलो औपचारिक भ्रमण हो। सीमानाको विवाद दुबै देशका लागि राम्रो होइन। सचिव स्तरबाट कालापानी र सुस्तामा केही नगर्ने भन्दा पनि भारतले अवज्ञा गरेपछि यो अवस्था आयो। नक्सा पनि निस्कियो। यो पनि समाधान त होइन। तथ्य प्रमाण हेरेर आआफ्नो के हो समाधान गर्नुपर्छ भ्रमण तय भएसँगै यसको तयारी दुबैतर्फ भइरहेको छ। परराष्ट्र मन्त्रालयले बालुवाटारसँग समन्वय गरेर भ्रमण प्रतिनिधिमण्डल र एजेण्डाहरु तय गर्दैछ। परराष्ट्र मन्त्रालयका अनुसार भ्रमणका क्रममा प्रधानमन्त्री देउवा र भारतीय समकक्षी मोदीले संयुक्तरुपमा जनकपुरजयनगर रेलको भर्चुअल उद्घाटन गर्ने, भारतले आसन्न स्थानीय तह निर्वाचनका लागि विभिन्न सहयोग घोषणा गर्नेलगायत तयारी भइरहेको छ। नयाँ दिल्लीमा भ्रमणको आवश्यक तयारी गर्न भारतका लागि नवनियुक्त नेपाली राजदूत डा शंकर शर्मा सक्रिय भएका छन्। सरकारले भ्रमणका एजेण्डा तय गरिरहेका बेला नेपालभारत सम्बन्धबारे जानकार कूटनीतिज्ञले नेपालले उठाउनैपर्ने मुद्दाबारे चर्चा गरेका छन्। उनीहरुले कालापानी, लिम्पियाधुरा, लिपुलेकदेखि सुस्तासम्मको सीमा समस्या, असमान पानी वितरण र डुबानको समस्या, भारतीय लगानी, व्यापार घाटा, नेपाली वस्तुलाई भारतीय बजारको सहज उपलब्धतालगायत विषयहरु छुटाउन नहुने सुझाव दिएका छन्। चौथोपटक प्रधानमन्त्री हुँदा देउवाको भारत भ्रमणका क्रममा २०७४ भदौ ८ मा नेपाल र भारतबीच ८ वटा सम्झौता भएको थियो। जसमा विगतका समस्या समाधानभन्दा नयाँ पुनर्निर्माणसम्बन्धी समझदारीपत्रमा हस्ताक्षर भएको थियो। यसपाली देउवाको भ्रमण लिम्पियाधुराको मुद्दा प्राथमिकताका उठाउनै पर्ने देखिएको छ। केपी शर्मा ओली नेतृत्वको अघिल्लो सरकारले लिम्पियाधुरालाई नक्साभित्रै समावेश गरिसकेकाले यो विषय चुनावी एजेण्डासमेत बन्ने भएकाले देउवाले नयाँदिल्लीमा मोदीसँग सम्वाद गर्नपर्ने देखिएको छ। यसका अलावा देउवाकै पालमा २५ वर्षअघि सम्झौता भएको सुदूरपश्चिमकै बहुचर्चित पञ्चेश्वर परियोजनालाई अघि बढाउनुपर्ने नैतिक बाध्यता सरकारलाई रहेको जानकारहरु बताउँछन्। सीमा समस्या नेपालभारतबीच लामो समयदेखि समाधान हुन नसकेको एजेण्डा हो सीमा विवाद। ९८ प्रतिशत सीमा समस्या समाधान भए पनि त्रिदेशीय सीमा लिम्पियाधुरादेखि दक्षिणतिरको सुस्तामा ठूलो विवाद छ। अन्य ठाउँमा पनि ससानो विवाद बेला बेला सतहमा आउँछ। पछिल्लो समय कालापानीको विवाद चर्किएको छ। नेपालभारत सचिवस्तरीय वार्तामा विवादास्पद क्षेत्र मानिएको लिम्पियाधुरा, लिपुलेक र कालापानीमा भारतले एकतर्फी सडक बनाएपछि नेपाल विरोध गर्यो। यतिमात्र होइन, विवादास्पद क्षेत्रलाई भारतले काश्मिर प्रकरणमा संशोधित नक्सामा यी भूभागलाई समावेश गरेपछि नेपालले पनि यी भूभागलाई समेटेर नक्सा जारी गर्यो। नक्सा प्रकरणपछि दुबै देशबीच सम्बन्ध चिसियो। यो प्रकरणमा नेपालले पटकपटक वार्ताका लागि कूटनीतिक नोट पठाउँदा पनि भारत कहिले कोभिड त कहिले अर्को बाहना देखाएर पन्छियो। यसलाई समाधान गर्ने कार्यभार अहिले देउवामा छ। उनी भारत भ्रमणमा जाँदा यो विषयमा सम्वाद पुन: सूचारु गर्नुपर्ने परराष्ट्र मामिला जानकारले जोड दिएका छन्। भारतका लागि नेपाली पूर्वराजदूत दीपकुमार उपाध्याय सीमा समस्या समाधानको सम्वादका लागि राजनीतिक नेतृत्वमा इच्छाशक्ति र सोंच हुनुपर्ने बताउँछन्। सीमानाको विवाद दुबै देशका लागि राम्रो होइन। सचिव स्तरबाट कालापानी र सुस्तामा केही नगर्ने भन्दा पनि भारतले अवज्ञा गरेपछि यो अवस्था आयो। नक्सा पनि निस्कियो। यो पनि समाधान त होइन। तथ्य प्रमाण हेरेर आआफ्नो के हो समाधान गर्नुपर्छ, उनी भन्छन्। सीमा समस्या प्राथमिकतामा निरन्तरतामा उठ्नुपर्ने उनको सुझाव छ। पूर्वपरराष्ट्रमन्त्री कमल थापा लिम्पियाधुरादेखि विभिन्न स्थानमा भइरहेको सीमा अतिक्रमणको विषयमा कूटनीतिक ढंगबाट समझदारीको आधारमा समाधान गर्ने बारेमा एउटा सहमति हुनुपर्ने बताउँछन्। यो विषयमा उच्चस्तरमा कुराकानी भएर ट्रयाकमा राखेको छैन, उनी भन्छन्, त्यसकारण औपचारिकरुपमा उठाउने र टुंगो लगाउन एउटा पहलकदमी सुरुवात गर्न यो विषयलाई एजेण्डामा राख्नुपर्छ। थापा कालापानीलगायत सीमा अतिक्रमण बन्द गर्ने र भारतीय सैनिक हट्ने विषय उठाएर छलफलमा ल्याउनुपर्ने सुझाव दिन्छन्। परराष्ट्र सुरक्षा मामिला जानकार डा दीपकप्रकाश भट्ट बोर्डरको प्रोपर म्यानेजको एजेण्डा लिएर जानुपर्ने बताउँछन्। लिम्पियाधुरामा अहिले नै समाधानमा नपुगेको यथार्थ स्मरण गराउँदै उनी भन्छन्, नेगोसिएसनका विभिन्न चरणहरु हुन्छन्। तर मुभमेन्टलाई कसरी व्यवस्थित गर्ने, सुरक्षासँग जोडिएको विषय कसरी व्यवस्थापन गर्ने कुरा 'टु दी पोइन्ट' राख्न पर्यो। सीमाविद् बुद्धिनारायण श्रेष्ठ नेपालभारत सीमा समस्या समाधानका लागि द्विदेशीय उच्चस्तरीय समिति बनाउनुपर्ने सुझाउँछन्। नेपालको तर्फबाट पूर्वप्रधानमन्त्रीको संयोजकत्वमा अरु विज्ञहरु राखेर समिति बनाउनुपर्छ। भारतबाट पनि त्यही अनुसारको 'ट्रयाक टु डिप्लोमेट'हरुको समिति बनाएर दुबैले सौहार्दपूर्ण तरिकाले कुराकानी गर्ने, दुई चार राउण्ड वार्ता गर्ने अनि समस्या समाधानको बाटो पहिल्याउनुपर्छ, उनले भने। दुबै सरकारको सहमतिमा बनेको इपीजी रिपोर्ट सार्वजनिक गर्न पहल गर्नुपर्छ, उनले भने, यसका लागि विश्वासको वातावरण चाहिन्छ। डुबानको समस्या कोसी, गण्डकी, महाकालीलगायत नदीमा भारतले एकतर्फी तटबन्धन र बाँध बनाउँदा नेपालले वर्खामा डुबानको समस्या भोग्न परेको छ। गण्डक नहर, बाँकेको लक्ष्मणपुर, कपिलवस्तुको महलीसागर बाँध, रुपन्देहीको खुर्दलोटन बाँध, रौतहटको बैरगनियां रिंग ड्यामले नेपालको तराईंमा बस्ती डुबान तथा बाढीको वितण्डा मच्चाउने गरेको छ। यसको दीर्घकालीन समाधान हुनेगरी प्रधानमन्त्रीले भारतीय समकक्षीसँग राख्नुपर्ने बताउँछन् सीमाविद् श्रेष्ठ। विगतमा दुबैको हित हुनेगरी बाँध बनाउने र बाढीडुबानको समस्यालाई समाधान गर्ने समझदारी भए पनि कार्यान्वयन भने भएको छैन। पूर्वराजदूत उपाध्याय पानीको प्राकृतिक बहावलाई भारतले अन्तर्राष्ट्रिय कानुनविपरीत कही तटबन्धन र कही सडक बनाउने भनेर अवरोध गरेको बताउँछन्। प्रत्येक वर्ष बाढी आउँछ। भारतको यूपी र विहारका लागि पनि दु:खको विषय भएको छ। अन्तर्राष्ट्रिय कानुनअनुसार गर्न सक्यौं भने भारत र नेपाल दुबैलाई फाइदा हुन्छ, उनी भन्छन्। भारतले कोसी र गण्डकीमा दिन्छु भनेको पानी र बिजुली नदिएको भन्दै उपाध्यायले यसमा नेपालले प्रष्ट कुरा राख्नुपर्ने सुझाए। खानेपानी प्रचुर मात्रामा प्रयोग गर्न सकिन्छ। त्यसलाई सिँचाइ गर्न सकिन्छ। ठूलो जलाशय बनाएर बाढीको पूर्वसूचना रोकथाम सकिन्छ। पानीको सहतलाई समन्वय र भूमिगत सतहलाई सन्तुलनमा राख्न सकिन्छ, उनी भन्छन्। परराष्ट्र मामिला जानकार भट्ट भन्छन्, महाकाली सन्धिअन्तर्गत नेपाली पाउनुपर्ने पानी नपाएको अवस्था छ। टनकपुरबाट नेपालले पानी पाउनुपर्ने, भारतले पानी छोड्ने कुरा उठ्नुपर्छ। इपीजी प्रतिवेदन नेपाल र भारतको प्रबुद्ध व्यक्ति समूह (इपीजी) प्रतिवेदन तयार भएको चार वर्ष पुग्न लाग्दा पनि सार्वजनिक भएको छैन। सन् १९५० को शान्ति तथा मैत्रीसन्धि पुनरावलोकनको मुख्य एजेण्डासहित गठित प्रबुद्ध समूहले २०७५ असार १६ मा नवौं बैठकबाट साझा प्रतिवेदन तयार पारेको थियो। प्रतिवेदन पहिले भारतका र त्यसपछि नेपालका प्रधानमन्त्रीलाई बुझाउने तय गरिएको थियो। तर मोदीले अहिलेसम्म प्रतिवदेन बुझ्न मानेका छैनन्। प्रतिवेदनमा १९५० को सन्धि पुनरावलोकन, नेपालभारत सीमामा परिचयपत्र कार्यान्वयन, आतंकवाद र तस्करी नियन्त्रणका लागि संयुक्तरुपमा अघि बढ्ने उल्लेख छ। अहिले प्रधानमन्त्रीको भ्रमणमा थाँती रहेको यो विषय उठ्नुपर्ने बताउँछन् पूर्वराजदूत उपाध्याय। दुबै सरकारको सहमतिमा बनेको इपीजी रिपोर्ट सार्वजनिक गर्न पहल गर्नुपर्छ, उनले भने, यसका लागि विश्वासको वातावरण चाहिन्छ। परराष्ट्र मामिला जानकार भट्ट पनि १९५० को सन्धि पुनरावलोकनको विषय उठाउनुपर्ने बताउँछन्। इपीजी प्रतिवेदनमा पनि यो कुरा उल्लेख छ। प्रतिवेदन बुझ्ने कुरा पनि छ। यसमै १९५० को सन्धि आइहाल्यो, उनले भने। सामान्य अवस्थामा शारदा ब्यारेजको पुल दिनभर खुल्न पर्यो। ठूलो गाडीबाहेक नर्मल मोबिलिटीमा जान १२ घण्टा खुला राख्न पर्यो व्यापार घाटा अहिले नेपालको सबैभन्दा बढी व्यापार घाटा भारतसँग छ। नेपालबाट निर्यात ठप्प छ। व्यापार घाटा न्युनीकरणका लागि प्रधानमन्त्री एजेण्डा बनाउनुपर्ने राय कूटनीतिज्ञहरुको छ। पूर्वराजदूत उपाध्याय व्यापार घाटा कम गर्न नेपालमा उत्पादित मालवस्तुलाई भारतले सहज बजार दिनुपर्ने बताउँछन्। व्यापार घाटा बढेको छ। तीनतिरबाट भारतले घेरिएका छौं। पूर्वपश्चिम दक्षिणको सीमाना एकदम सजिलो छ। हामीले सडक, हवाई सबैको कनेक्टिभिटीका लागि एकदम सरल भइरहेको छैन। बाटोघाटो बनाउने कुरा यसमा पनि भारत सरकारको ध्यानाकर्षण गराउन पर्यो, उनले भने। उपाध्यायको सुझावमा सहमति जनाउँदै पूर्वपरराष्ट्रमन्त्री थापा भन्छन्, भारतसँग अनुरोध गरेर नेपालमा उत्पादित वस्तुहरुलाई भारतीय बजारमा सहज ढंगबाट पहुँच दिने कुरामा प्रधानमन्त्रीले सशक्तरुपमा उठाउनुपर्छ। भारतसँग धेरै व्यापार घाटा छ। तर नेपाल भूपरिवेष्ठित मुलुक भएको हुनाले भारतीय बजारमा नेपाली वस्तुहरुको सुविधाजनक सहज पहुँचको निमित्त्त कुरा गर्नुपर्छ। थापा भारतले नेपाललाई आर्थिक सहयोगका निम्ति विगतमा गरेको प्रतिबद्धता कार्यान्वयन नभएको स्मरण गराउँदै कार्यान्वयनमा लैजान पहल गर्नुपर्नेमा जोड दिन्छन्। भारतको सहयोगमा नेपालमा विभिन्न आयोजनाहरु भइरहेको छ। ती आयोजनाहरुको कार्यप्रगति सन्तोषजनक छैन। यसलाई समयमै सम्पन्न गर्ने दिशामा कुरा गर्नुपर्छ, उनले सुझाए। अन्य एजेण्डा यसका अलावा नेपालमा उत्पादित ऊर्जा बंगलादेशमा पठाउन भारतले सहजीकरण गरिदिनुपर्ने कुरा उठाउनुपर्ने उपाध्यायको सुझाव छ। नेपालमा प्रसारण लाइन बनाउनेगरी आएको अमेरिकी अनुदान सहायता एमसीसी परियोजनालाई देखाएर नेतृत्वले भारतसँगको सहजीकरणमा बंगलादेशलाई बिजुली बेच्ने योजना उल्लेख गर्दै आएका छन्। त्यस्तै उपाध्याय भैरहवा विमानस्थलको उडानमा सहजीकरण गरिदिन भारतसँग कुरा राख्नुपर्ने बताउँछन्। भैरहवामा भारतीय आकाश छुन्छ। पश्चिममा उनीहरुको सुरक्षा चासो होला। दक्षिण रुटबाट दिनुपर्यो भन्नुपर्छ। यसमा पनि सहजीकरण माग्न पर्यो, उनले भने। परराष्ट्र मामिला जानकार भट्ट सीमामा आधुनिक भन्सारको कुरा उठाउनुपर्ने सुझाउँछन्। दोधारा चाँदनी, सुख्खा बन्दरगाहको काममा तीव्रता दिने कुरा उठ्न पर्छ। सुदूरपश्चिमको बोर्डरमा एउटा पनि भन्सार छैन। तुरुन्तै आइसीटी आधुनिक भन्सार बनाउने कुरामा जोड दिनुपर्यो। उहाँले आफ्नो प्रदेशको एउटा पनि ट्रेड रुट नभएको र नर्मल फ्लो नभएको ठाउँलाई सम्बोधन गर्नुपर्छ, उनले भने। गड्डचौकीदेखि शारदा व्यारेजबाट मान्छेहरुलाई सहज आवतजावतको कुरा उठाउनुपर्ने उनको अर्को सुझाव छ। सामान्य अवस्थामा शारदा ब्यारेजको पुल दिनभर खुल्न पर्यो। ठूलो गाडीबाहेक नर्मल मोबिलिटीमा जान १२ घण्टा खुला राख्न पर्यो, उनले भने। पञ्चेश्वर परियोजना पनि अगाडि बढाउनुपर्ने उनको सुझाव छ। हाइड्रो सेक्टरमा पञ्चेश्वर परियोजना उहाँले विगतमा गरेको सन्धिकै पार्ट हो। त्यसलाई पनि अगाडि बढाउने कुरा गर्नुपर्छ, उनले भने। वैदेशिक लगानीको कुरा, पूर्वपश्चिम रेलमार्ग र वीरगञ्जदेखि काठमाडौं जोड्ने रेलमार्गको कुरा उठ्नुपर्ने पनि उनको सुझाव छ। पुराना सहमति गरिएका र अगाडि बढ्न नसकेका परियोजनाहरु अगाडि बढाउन जोड दिनुपर्छ, उनले भने, आपसी विश्वास र सद्भावलाई अगाडि बढाउने सुदृढ गर्नेतिर प्राथमिकता हुनुपर्छ। आपसी हित फाइदा चासो हेर्नुपर्छ। सद्भाव भ्रमण केही कूटनीतिज्ञले भने प्रधानमन्त्रीको अहिलेको भ्रमणलाई सम्बन्ध सुदृढीकरणको प्रयासमात्रै भनेका छन्। निर्वाचनको संघारमा भ्रमण एजेण्डामाभन्दा औपचारिकतामा सीमित हुने उनीहरुको विश्लेषण छ। नयाँ प्रधानमन्त्रीले टेकओभर गरेपछि भारतसँग सम्पर्क गर्ने घनिष्ठता देखाउनका लागि आउने जाने गरेको इतिहास छ। खास मुद्दाहरुको बारेमा समस्याहरु यथावत् छन्, भारतका लागि पूर्वनेपाली राजदूत भेषबहादुर थापा भन्छन्, तर अहिले यो विषयमा प्रश्रय हुन्छ भन्दा पनि सम्बन्धलाई अलिकति प्रगाढ बनाउने कुराले प्राथमिकता पाउने हो कि जस्तो देखिन्छ। भारतमा भर्खरै एक चरणको चुनाव सम्पन्न भएको, नेपाल पनि आफ्नै राजनीतिक चहलपहलमा व्यस्त रहेको भन्दै थापा नेपालमा राज्य सञ्चालनको प्रक्रियामा फरक आएपछि सम्पर्क बढाउने परम्पराकै निरन्तरताका रुपमा भ्रमणलाई लिन्छन्। एजेण्डा के गर्ने भन्ने पनि आइरहेको छ। तर यसलाई रिन्युवल अफ ट्रेडिसनल रिलेसनसिपका रुपमा लिन सकिन्छ। रिन्युबल र रिकन्फर्मेसन अफ एक्जेस्टिङ रिलेसनको रुपमा हेर्नेबाहेक अरु कुरो म देख्दिनँ, उनी भन्छन्, मुद्दामा जानको लागि नेपालमा पनि चुनाव आउँदैछ। भारतमा राज्यको चुनाव सकियो। यो बेलामा सद्भाव भ्रमणभन्दा पर सम्पर्कले लैजान्छ जस्तो लाग्दैन। पूर्वपरराष्ट्रमन्त्री थापा भारतसँगको चिसिएको सम्बन्ध सुधार गर्ने अवसरका रुपमा प्रधानमन्त्रीको भ्रमणलाई लिनुपर्ने र सम्बन्ध सुदृढीकरण पहिलो प्राथमिकता हुनुपर्नेमा जोड दिन्छन्। पूर्वराजदूत उपाध्याय चुनावको मुखमा गठबन्धन सरकारको नेतृत्व भए पनि कूटनीतिमा शान्तपूर्वक भारतसँग सरकारले परिपक्व कूटनीति देखाउनुपर्ने बताउँछन्। एमाले विदेश विभाग प्रमुख तथा इपीजी सदस्य राजन भट्टराई नेपाल भारतबीच समाधान गर्नुपर्ने कतिपय विषय समाधान गरेर अगाडि बढ्नुपर्ने बताउँछन्। समाधान हुँदा नेपालभारत सम्बन्धले उचाई लिने भन्दै लामो समयदेखि पेण्डिङमा रहेका विषयहरु समाधानका लागि पहल गर्न सक्नुपर्ने सुझाए। देउवाका परराष्ट्र मामिला सल्लाहकार रहिसकेका कूटनीतिज्ञ दिनेश भट्टराई नेपालभारत बहुआयामिक सम्बन्धमा विश्वास र सद्भाव बढाउने अवसरका रुपमा भ्रमणलाई लिन्छन्। उहाँ प्रधानमन्त्री भइसकेपछि भारतले बोलाएन भन्ने थियो। भारतकै निमन्त्रणमा उहाँ जाँदै हुनुहुन्छ। कोभिडले विभिन्न तहमा भ्रमण बन्द भएको थियो। त्यो खुलेको छ। सकारात्मक छ, उनले भने। भारतसँगको बहुआयामिक सम्बन्धलाई दुई प्रधानमन्त्रीहरु आपसमा भेटेर अझै ठीक पार्नुपर्ने उनको सुझाव छ। पुराना सहमति गरिएका र अगाडि बढ्न नसकेका परियोजनाहरु अगाडि बढाउन जोड दिनुपर्छ, उनले भने, आपसी विश्वास र सद्भावलाई अगाडि बढाउने सुदृढ गर्नेतिर प्राथमिकता हुनुपर्छ। आपसी हित फाइदा चासो हेर्नुपर्छ। भ्रमणमा अहिले जम्मै उठाउने र केही पनि नहुने भन्दा प्राथमिकता तथा अति आवश्यकता निर्धारण गरेर स्पष्ट रुपमा जानुपर्ने भट्टराईको सुझाव छ।"
४१ औं स्थापना दिवसमा संस्कृतिविद र साहित्यकारलाई सम्मान,"बनेपा : काभ्रेकै पुरानो बनेपा नगरपालिकाको ४१ औं स्थापना दिवस सोमबार मनाइएको छ। पूर्वसञ्चार तथा सूचना प्रविधी मन्त्री गोकुलप्रसाद बाँसकोटाको प्रमुख आतिथ्यतामा स्थापन दिवसको अवसरमा बनेपाको पदक तथा सम्मान (स्थापना तथा वितरण) कार्यविधी २०७७ बमोजिम स्थापित बनेपा सेवा पदक, दीर्घ सेवा पदक तथा बनेपा तारा पदकद्वारा विभिन्न व्यक्तित्वहरुलाई सम्मानित गरिएको छ। बनेपाकै तेस्रो ठूलो पदककारुपमा स्थापित बनेपा तारा पदक संस्कृतिविद ज्ञानकाजी मानन्धर र वरिष्ठ साहित्यकार मोहन दुवाललाई ४१ औं स्थापना दिवसको अवसरमा सम्मान गरिएको थियो। कार्यक्रम बनेपा तीनधारा क्षेत्रको सार्वजनिक स्थानमा रहेको पसल हटाई उदाहरणी कार्य गर्ने पूर्णकाजी ठिमी श्रेष्ठलाई कदर पत्रद्वारा सम्मानित गरिएको थियो। बनेपा नगर क्षेत्र भित्र रहेका विद्यालयमा १५ वर्षभन्दा बढी स्थायी सेवा अवधी भएका शिक्षकहरु, बनेपा नगरपालिका कार्यालयमा १५ वर्षभन्दा बढी समयदेखि कार्यरत स्थायी कर्मचारीहरुलाई बनेपा सेवा पदकबाट सम्मानित गरिएको थियो। २०७४ वैशाख १ पछि निवृत्त भएका नगर क्षेत्र भित्र कार्यरत शिक्षकहरुमा दोसल्ला ओढाई कदरपत्र प्रदान गरिएको थियो। साथै २५ वर्ष स्थायी सेवा अवधी पुगेका कर्मचारीमा बनेपा दीर्घसेवा पदक प्रदान भएको थियो। नगरको ४१ औं स्थापना दिवस अवसरमा बनेपाका ४, ५, १०, ११ र १४ वडालाई बालमैत्री वडाकारुपमा सम्मानित गरिँदै बनेपालाई बालमैत्री उन्मुख नगर घोषणा भएको छ।"
स्थानीय तह निर्वाचन : साना हतियारले सुरक्षा चुनौती,"राजविराज : स्थानीय तहको चुनाव नजिकिएसँगै साना हतियारहरुको बिगबिगी देखिन थालेको छ। भारतसँगको खुला सीमानाका कारण नेपाल भित्रिने साना हतियारहरुले सुरक्षा चुनौति खडा हुने आंकलन गरिएकै बेला सोमबार सप्तरीबाट पेस्तोल बरामद भएको छ। सप्तरीको राजगढ गाउँपालिका६ बरदाहीस्थित आँपको बगैचाको बाटो हुँदै भारतबाट नेपालतर्फ ल्याइएको कटुवा पेस्तोल खेतमा फालिएको अवस्थामा फेला परेको सशस्त्र प्रहरीले जनाएको छ। सशस्त्र प्रहरी बल ६ नम्बर गण हेड क्वाटर सप्तरीका सूचना अधिकारी सशस्त्र डीएसपी श्याममणि ढकालका अनुसार सशस्त्र असई गंगाराम मण्डलको कमाण्डमा रहेको ५ जनाको टोलीलाई देखेपछि उनिहरुले पेस्तोल भएको झोला फालेर भागेका हुन्। दुई दिन अघिमात्र जिल्ला प्रशासन कार्यालय सप्तरीले निर्वाचनपश्चात फिर्ता पाउने गरी चैत मसान्तभित्र अनुमति लिइएका हतियार बुझाउन सूचना जारी गरेको थियो। वैशाख ३० गते हुने स्थानीय तहको निर्वाचनलाई शान्तिपूर्ण, स्वतन्त्र, निष्पक्ष भयरहित र विश्वनीय बनाउन हतियार मागिएको सिडिओ जनार्दन गौतमले बताए। चुनावका निम्ति मुख्य सुरक्षा चुनौती साना हतियारको विगविगीका कारण उत्पन्न हुनसक्ने प्रहरी अधिकारीहरुले बताएका छन्। चुनाव अवधिका लागि मागिएका अनुमतिप्राप्त हतियार नबुझाउँदा र खुला सीमाका कारण भित्रिन सक्ने साना हतियारले सुरक्षा चुनौती उत्पन्न हुने सशस्त्र प्रहरी उपरिक्षक प्रदिप खडकाले बताए। साना हतियारलाई अवैध घोषणा गरेको सरकारले चुनावका बेला सुरक्षाको ग्यारेण्टी गर्न विशेष चेकजाँच अभियान चलाएको छ। सशस्त्र प्रहरीका अनुसार चुनावको पूर्वसन्ध्यामा पुराना हतियार एक ठाउँबाट अर्को ठाउँमा ओसारिने र नयाँ हतियार भारतबाट भित्रिने गरेको छ। सीमापारीबाट सस्तोमा हतियार किन्ने र अवैधरुपमा यता भित्र्याउने गिरोहहरु चुनामा सक्रिय हुने गरेका छन्। चुनावको सुरक्षालाई ध्यान दिदैँ लाइसेन्स प्राप्त हतियार बुझाउन दिइएको चैत मसान्तको समयसीमाभित्र सम्बन्धित व्यक्तिहरुले नजिकको प्रहरी कार्यालयमा हतियार बुझाउने सिडिओ गौतमले विश्वास लिएका छन्। उनको भनाइ छ सूचनालाई बेवास्ता गरी तोकिएको अवधिमा हतियार नबुझाउनेलाई कानुन अनुसार कारबाहीको दायरामा ल्याइने छ। चुनावका दौरान कतिपय दलहरू र दल आबद्ध व्यक्तिहरु बल प्रयोगमा उत्रने गरेका छन्। चुनावका लागि उम्मेदवारी मनोनयन दर्ता गराएकै भोलिपल्ट २०७० असोज १८ गते गोली प्रहारबाट घाइते बाराका नेकपा (एमाले)का उम्मेदवार महमुद आलमको असोज २४ गते ज्यान गएको थियो। सरकारले कडा कारबाही गर्ने प्रतिबद्धता जनाएर सूचना जारी गरेपनि चुनावका बेला साना हतियारको बिगबिगी बढन सक्ने र त्यस्ले चुनावि सुरक्षामा चुनौती थपिने जानकारहरु बताउँछन्।"
नेपाली क्रिकेट : खराब प्रदर्शनको कारण खेलाडीबीच मनमुटाव कि क्यान ?,"काठमाडौं : नेपाली क्रिकेट टोलीले युएई भ्रमणमा रहँदा औसत प्रदर्शनमात्र गर्यो। महत्वपूर्ण भनिएको आइसीसी विश्वकप लिग टू एकदिवसीय सिरिजअन्तर्गतको खेलमा नेपालले युएई र पपुवा न्युगिनीसँग समान २२ गरी ४ खेल खेल्यो। जसमध्ये पपुवा न्युगिनीसँगका दुवै खेलमा विजयी हुँदा युएईसँगको दुवै खेलमा नराम्ररी पराजित भयो। नेपाल यसअघि पनि गत फेब्रुअरीमा सम्पन्न आइससी टी२० विश्वकपको ग्लोबल क्वालिफायरमा नेपालले आयोजक ओमान, फिलिपिन्स र क्यानडाविरुद्ध विजय हासिल गरेपनि सेमिफाइनल खेलमा युएईसँग पराजित भयो। जसका कारण विश्वकप खेल्ने सपना चकनाचुर भयो। समानस्तरको युएईसामु नेपालले बलिङमा राम्रै प्रदशन गरे पनि नेपाली ब्याट्सम्यानहरु चल्न सकेनन्। पुराना अनुभवी र नेपालका स्टार भनिएका ब्याटसम्यानहरुले खराब प्रदर्शन गरे। नेपालले युएईसँगको पहिलो खेलमा जितका लागि १६९ रनको समान्य लक्ष्य पाएको थियो। नेपालले सो लक्ष्य सहजैरुपमा पूरा गर्ने अनुमान गरिए पनि ४८ रनले पराजित भयो। त्यस्तै युएईसँगको दोस्रो खेलमा २०३ रनको लक्ष्य पाएको नेपाल ९९ रनको फराकिलो पराजय भोग्यो। ब्याट्सम्यानहरुले खराब प्रदशन गरेलगत्तै नेपाली क्रिकेट समर्थकहरुले सामाजिक सञ्जालमा नेपाली क्रिकेट टोलीको चर्को आलोचना गरे। क्रिकेट समर्थकहरुले नेपाली ब्याट्सम्यानहरु प्रति बढी आक्रोश पोखे। क्यानले मंसिर २९ गते एक प्रेस विज्ञप्ति सार्वजनिक गर्दै ज्ञानेन्द्र मल्ल र दीपेन्द्रसिंह ऐरीलाई कप्तान र उपकप्तानको जिम्मेवारीबाट मुक्त गर्ने निर्णय गरेको थियो। त्यस्तै सोमपाल कामी र कमलसिंह ऐरीलाई पनि कारबाही गर्दै आगामी छ महिनाका लागि 'सेन्ट्रल कन्ट्र्याक्ट' अथवा तलब सुविधा नदिने निर्णय गरको र सन्दीप लामिछानेलाई राष्ट्रिय टोलीको नयाँ कप्तान नियुक्त गरेको जानकारी गराएको थियो। क्यानको त्यही कदमले खेलाडी र क्यानबीचको विवाद फेरि चर्काएको थियो। विवादले खराब रूप लिन थालेपछि क्यानले पदाधिकारीहरू र कप्तानबाट हटाइएका ज्ञानेन्द्र मल्लसहित खेलाडीहरूले छलफल गरेर सन्दीप लामिछानेको नयाँ कप्तानीमा खेल्ने र क्यानले खेलाडीको कारबाही फिर्ता लिने सहमति भएको थियो। नेपालका अनुभवी र पुराना ब्याट्सम्यानहरुले क्यानले छोटो समयमै क्रिकेट टिमको कप्तान परिवर्तन गरी आफूभन्दा जुनियर खेलाडीको हातमा नेपाली क्रिकेट टोली सुम्पेको र जुनियर खेलाडीको नेतृत्व स्वीकार्न नसकी खेलाडीहरुको एक आपसमा मनमुटाव रहेको नजिकबाट क्रिकेट बुझिरहेका खेलाडीहरुको आशय छ। ब्याट्सम्यानहरुले सोचेभन्दा खराब प्रदर्शन गरेपछि युएईमा रहँदा नै नेपाली क्रिकेट टोलीका प्रशिक्षक पुबुदु दासानायकेले भनेका थिए 'नेपाली राष्ट्रिय टोलीमा युवा खेलाडीहरुको वर्चश्व छ। युवा खेलाडीहरुले जति एक्सपोजर पाउनुपर्ने हो त्यति पाएका छैनन्। युएईसँगको खेल राम्रो नहुनुमा त्यो पनि मुख्य कारण हो।' खेलाडीहरु एक ढिक्का भएर उच्च स्प्रिटका साथ खेल्ने गरेको भए पनि अहिले त्यस्तो अवस्था नदेखिएको उनको भनाइ थियो। तर नेपाली राष्टिय क्रिकेट टोलीका पूर्व कप्तानसमेत रहेका ज्ञानेन्द्र मल्ल टोलीभित्र केही विवाद नभएको बताउँछन्। उनी भन्छन् 'युएईमा रहँदा त्यहाँको अवस्थाले राम्रो साथ दिएन। हामीले सुरुवातदेखि नै विकेट गुमाउँदै गयौं। त्यहीँ अवस्था अन्तिमसम्म रह्यो।' पुबुदु पहिलो कार्यकाल सकेर दोस्रो कार्यकालका लागि नेपाल आउँदा क्रिकेट विवादमा रहेको थियो। तर, प्रशिक्षक पुबुदुले त्यतिबेला नै क्रिकेटको विवाद सामान्य भएको बताएका थिए। त्यतिबेला अल्पकालीन समाधान भएको विवाद भने अब क्रिजमा देखिन थालेको क्षेत्रीय क्रिकेट खेलाडी रमेश चन्द बताउँछन्। खेलाडी परिवर्तन : विवाद सुल्झाउने क्यानको रणनीति क्यानले शुक्रबारदेखि भइरहेको एक दिवसीय सिरिज र टी२० सिरिजका लागि नयाँ टोलीको घोषणा गरेको छ। नयाँ टोलीमा पूर्व कप्तान ज्ञानेन्द्र मल्ल, बिनोद भण्डारी र शरद भेषवाकर बिनाको नेपाली टोली घोषणा गरेको छ। यो घोषणासँगै क्यानले विवाद गर्ने भनिएका खेलाडीहरुलाई टोलीबाट विस्तारै बाहिर गर्ने रणनीति रहेको बुझाइ रहेको छ। तर क्यानले नयाँ खेलाडीहरुलाई मौका दिएको जनाएको छ। क्यानले सोमबार सन्दीप लामिछानेको कप्तानीमा नेपाली टोलीको घोषणा गरेको हो। क्यानले नयाँ खेलाडीलाई मौका दिएको बताउँदै पूर्व राष्ट्रिय टोलीका कप्तान विनोद दास भन्छन्, 'हामीले युएईमा ब्याटिङ अझै राम्रो हुन्छ भनेर अपेक्षा गरेका थियौं। तर, सोचेअनुरुप भएन। जो खेलाडीहरुले राम्रो प्रदर्शन गरिरहेका छन्, उनीहरुले खेलिरहकै छन्। जसले राम्रो प्रदर्शन गरिरहका छैनन् कि त उनले राम्रो प्रदर्शन गर्नुपर्यो, नभए उनीहरुको ठाउँ अरुलाई दिनुपर्यो।' क्यानले टोलीका पुराना खेलाडीहरु परिवर्तन गरेपछि क्यान अध्यक्ष रहेका चतुरबहादुर चन्दले अन्नपूर्णसँग भने 'युएईमा रहँदा नेपाली ब्याट्सम्यानहरुको प्रदर्शन राम्रो देखिएन। त्यहीँ भएर क्यानले युवाहरुलाई यो खेलमा मौका दिइएको हो। खेलाडीहरुले खेल सुधारेपछि पनि टिममा अटाउनसक्ने नभए युवालाई मौका दिने हिसाबले क्यानले खेलाडी परिवर्तन गरेको हो।' क्यानको नयाँ टोलीमा आफू नअटाएपछि ज्ञानेन्द्र भन्छन्, 'यो प्रक्रियालाई मैले स्वभाविकरुपमा ठानेको छु। नयाँ खेलाडीहरुलाई पनि मौका दिनुपर्छ। उनीहरुले पनि अनुभव बनाउँछन्।' उनले टोलीमा केही विवाद नभएको बताए। 'टीममा हामी माझ केही विवाद छैन। खेल हारेपछि अब धेरै कुरा आउँछन्, त्यहीँ कुरा नै बाहिर आको होला,' उनले भने।"
आईपीएल : लखनऊले दियो १५९ रनको लक्ष्य,काठमाडौं : इन्डियन प्रिमियर लिग(आईपीएल) अन्तर्गत गुजरात टाइटन्स र लखनऊ सुपर जायन्टसबीचको खेलमा लखनऊले गुजरातलाई १५९ रनको लक्ष्य दिएको छ। मुम्बईस्थित वानखडे स्टेडियम भएको खेलमा लखनऊले निर्धारीत २० ओभरमा ६ विकेट गुमाउँदै १५८ रन जोडेको छ। लखनऊका लागि दिपक हुड्डाले ५५ रनको पालि खेले भने आयुष बडोनीले ५४ रन जोडे। गुजरात हार्दिक पाण्ड्याको कप्तानीमा रहेको छ भने लखनऊ के एल राहुलको कप्तानीमा रहेको छ।
"एमाले अझै बलियो छ भन्ने देउवाको अभिव्यक्तिमा शेखर, गगन र विश्वप्रकाशको आपत्ति","काठमाडौं : नेपाली कांग्रेसको केन्द्रीय कार्यसमितिमा सभापति शेरबहादुर देउवाको आलोचना भएको छ। देउवाले एमाले अझै बलियो छ भनेर दिएको अभिव्यक्तिमा नेताहरुले आपत्ति जनाएका हुन्। सोमबारको केन्द्रीय समिति बैठकमा नेता शेखर कोइराला, महामन्त्रीद्वय गगनकुमार थापा र विश्वप्रकाश शर्माले चुनावको मुखमा कार्यकर्ताको मनोबल खस्किनेगरी सभापति बोलेको भन्दै असन्तुष्टि जनाए। देउवा गत शनिबार अझै ओलीजीको पार्टी कमजोर छ भन्ने झुटा कुरा हो। अझै ओलीजीको पार्टी धेरै बलियो छ। केही पनि होइन, ओली र माओवादी एमाले फुटिहाले हामी जित्छौं भनेर आश गरेर नबसे हुन्छ भनेर अभिव्यक्ति दिएका थिए। यो अभिव्यक्तिमा नेताहरुले आपत्ति जनाएका हुन्। नेता कोइरालाले प्रश्न गरे, एमाले धेरै बलियो छ भनेर हाम्रो सभापतिजीले भनेपछि हाम्रो कार्यकर्ताले कुन मनोबलले काम गर्छन्? महामन्त्री थापाले भने, चुनावमा हामी कमजोर छौं भन्ने म्यासेज सभापतिजीले दिन थाल्नुभएको छ। त्यो पनि गलत ढंगले आइरहेको छ। यही कारणले प्रचण्डले सत्ता गठबन्धनमा बसेर रोल्पाबाट हामी एक्लै जित्छौं, हामीलाई गठबन्धन चाहिएको छैन तर केही केही दललाई चाहिएको कारणले गठबन्धन गरिदिनुपरेको छ भनेर बोलेको उनको भनाइ छ। हामी यसरी कमजोर रुपमा प्रस्तुत हुने र उनीहरुले हामीलाई नै कमजोर देखाउने हो भने हामीलाई कहाँ पुर्याउँछ? यसले राम्रो गरिराखेको छैन, उनले भने। अर्का महामन्त्री शर्माले थपे, सभापतिजीले एमाले बलियो छ भन्न हुन्थेन। त्यो गलत भयो। तर उहाँले तथ्यांकसमेत प्रस्तुत गरेर हामी त्यस्तो धेरै कमजोर होइन सामान्य कमजोरमात्रै हो भनेको भए तथ्यसंगत हुन्थ्यो। शर्माले यो तथ्य विश्लेषण गर्दा कांग्रेस ठूलो दल बन्न गठबन्धन गर्नैपर्ने देखाएको जिकिर गरे। कम्युनिस्ट एक हुन नदिने र कोही कोहीलाई साथ लिएर जाने हाम्रो विकल्प हो, उनले भने। नेता कोइरालाले केन्द्रले लाद्ने गठबन्धन सफल नहुने बताए। यो बेला स्थानीय तहबाट गरे त ठिकै थियो। तर अहिले नेकाको विचार र सिद्धान्तलाई तिलाञ्जली दिएर गरिने गठबन्धन स्वीकार्य हुन सक्दैन, उनले भने, हाम्रो गठबन्धनमात्रै गर्छौं भनेर मात्र भएन। कार्यकर्ता जिताउन लागेका छन्। हामीले आफ्ना रुष्ट कार्यकर्तालाई सम्बोधन नगरी बाहिर मिल्ने भनेरमात्रै कसरी परिणाम राम्रो आउँछ? गठबन्धन गर्नुको औचित्य सही ढंगले पुष्टि भइनसकेको भन्दै उनले किन गर्ने, के का लागि गर्ने, को सँग गर्ने भनेर नै क्लियर नभएको बताए। उनले चितवनमा आजसम्म चुनाव जितेको थाहा छैन भनेका सभापति देउवालाई जवाफ दिँदै भने, चितवनमा पनि चुनावै जितेको छैन भन्ने सभापतिजीले तर्क राख्नुभएको थियो। तर त्यसो होइन। ०४८ सालबाहेक ०५१, ०५६, ०६० मा हामीले जितेकै हो। सभापतिको जवाफ नेताहरुले आफ्नो आलोचना गरेपछि सभापति देउवाले पनि जवाफ दिए। कम्युनिस्ट फुटेका छन् जितिहाल्छौं भन्ने लागेको छ साथीहरुलाई। म त गठबन्धनको पक्षमा पनि थिइन्। साथीहरुले नै यहाँसम्म ल्याए। म प्रधानमन्त्री हुन खोजेको होइन। तपाईहरुले नै होइन मलाई प्रधानमन्त्री बन्न दबाब दिएको ? हाम्रो पार्टीमा एउटा गम्भीर रोग छ अन्तर्घातको। यो समाप्त भए गठबन्धन गर्नुपर्दैन। नत्र त जित्न पर्यो नि, उनले भने। देउवाले उपसभापति र महामन्त्रीलाई अनुशासन कायम गराउन, अन्तर्घात गर्नेलाई कारवाही गर्न र पार्टीलाई नचिढ्याउन आग्रह गरे।"
"गठबन्धनको विपक्षमा गगन, देउवालाई प्रश्न : माओवादी संसदीय चुनावसम्म रहन्छ भन्ने के ग्यारेन्टी?","काठमाडौं : नेपाली कांग्रेसका महामन्त्री गगनकुमार थापाले आफू चुनावी गठबन्धन पक्षमा नरहेको बताएका छन्। केन्द्रीय समिति बैठकमा सोमबार धारणा राख्दै थापाले कांग्रेस समर्थकलाई हँसिया हथौडा र कलममा मत हाल्न लगाउँदा भविष्यमा पार्टी अफ्ठेरोमा पर्ने चेतावनी दिए। भविष्यमा फर्केर शुभेच्छुकले रुखमा भोट हाल्छ भन्ने ग्यारेन्टी के भनेर उनले प्रश्न समेत गरेका थिए। कांग्रेसप्रति मतदाताको आकर्षण छ। हाम्रो समर्थक बनेर आउनेहरुलाई अहिलेदेखि कम्युनिस्टलाई मत हाल्न लगायौं भने आउने दिनमा त्यसलाई कांग्रेसमा कसरी ल्याउने? उनले प्रश्न गरे, अहिले कम्युनिस्टलाई भोट हाल्न सिकाएपछि भोलि कसरी ल्याउने? गठबन्धन गरेर चुनावमा जाँदा धेरै साथीले टिकट नपाएर चुनाव नै लड्न नपाउने अवस्थातर्फ पनि उनले सचेत गराए। यसले पार्टीमा वितृष्णा बढाउने र आकर्षण घटाउनेतर्फ नेतृत्वको ध्यानाकर्षण गराए। यही रेसियोको आधारमा हामीले संसदीय चुनावमा ९० सीटभन्दा बढी पाउनेवाला छैनौं, उनले भने, ९० सीटमा हामी को लड्ने र नलड्ने? त्यो अवस्था हामीले कसरी म्यानेज गर्छौं? गठबन्धन गर्दा हाम्रो भित्रको अवस्थालाई पनि म्यानेज गर्नुपर्नेछ। त्यो गर्न सकिरहेका छैनौं, उनले भने। थापाले सत्ता साझेदार नेकपा माओवादी केन्द्रको अस्थिर ढुलमुले चरित्रमाथि पनि प्रश्न उठाउँदै गठबन्धनको भविष्य के हुने भनेर प्रश्न गरे। संसदीय चुनावमा माओवादी रहन्छ भन्ने ग्यारेन्टी के छ? हिजो पनि रहेको हैन। भोलि पनि हामीले एलायन्स गर्यौं भनेर पोस्ट इलेक्सन एलायन्स हुन्छ भन्ने ग्यारेन्टी के छ ? त्यसको ग्यारेन्टी कसले लिन्छ? उनले प्रश्न गरे। हालै एमसीसीमा झण्डै झण्डै प्रचण्डले एमालेलाई गएर सत्ता सुम्पिसकेको स्मरण गराउँदै थापाले सोधे, भोलि ग्यारेन्टी कसले लिन्छ? हामी नै होइन त्यतिखेर एमालेसँग झण्डै माओवादीको गठबन्धन हुँदै गर्दा एमालेसँग मिलाउन गएको हामी नै होइन? भोलि उसले हामीलाई बोक्छ भन्ने कुनै ग्यारेन्टी छ? यसलाई कांग्रेसले नोट गर्नुपर्छ कि पर्दैन? हामी कमजोर भएर किन जाने ? थापाले गठबन्धनको कुरा आउँदा सरकारको डेलिभरीमाथि प्रश्न उठेको भन्दै त्यसको अपजस कांग्रेस उम्मेदवारलाई बोकाउन नहुनेमा जोड दिए। सरकारले डेलिभरी गर्न नसक्दाको अपजस हामीले बोकेर जानुपर्ने अवस्थामा हाम्रो उम्मेदवारले अपजसको भारी बोक्नुपर्ने? त्यो कुरा नगर्नुस्, उनले भने। पहिला पनि अपजसको भारी बोकेर हिँड्नुपरेको भन्दै उनले अहिले पनि त्यो अपजसको भारी बोकेर हिँड्ने कुराहरु उम्मेदवारलाई नदिलाउन आग्रह गरे। किनभने सरकारको डेलिभरीको प्रश्न धेरै उठेको छ, उनले भने। थापाले कम्युनिस्ट मिल्छन् भने मिल्न दिनुपर्ने र त्यसैलाई एजेण्डा बनाएर कांग्रेस एक्लै जनताको माझमा जानुपर्ने धारणा पनि राखे। यदि उनीहरु मिल्छन् भन्ने हाम्रो आशंका हो र मिल्छन् भन्ने लागेको हो भने कम्युनिस्ट मिल्छन्, लोकतन्त्र विरोधी हुन्, संविधान विरोधी हुन् भन्ने एजेण्डा लिएर हामी चुनावमा जाऔं, उनले नेतृत्वलाई अनुरोध गरे।"
विमानस्थलमा राजेश हमालसँग ओलीको जम्काभेट हुँदा,"काठमाडौं : नेकपा एमालेका अध्यक्ष केपी शर्मा ओली सोमबार कपिलवस्तु जाँदै थिए। स्वतन्त्र समूहबाट निर्वाचित रहेका कपिलवस्तु निर्वाचन क्षेत्र नम्बर २ का संघीय सांसद वृजेशकुमार गुप्ता र प्रदेशसभा सदस्यहरु पार्टीमा प्रवेश गराउन काठमाडौंबाट जम्बो टोली लिएर भैरहवा उडान हुँदै कपिलवस्तुको सदरमुकाम तौलिहवामा जाने तयारीमा थिए। एमाले नेताहरुकाअनुसार ओलीको टिकट ११ बजेको थियो। अरु नेताहरु समयमै विमानस्थल पुग्दा जहाज डिले भएकाले ओली साढे १२ बजेपछि मात्रै विमानस्थल पुगेका थिए। विमानस्थलमा आफ्नो गन्तव्यमा जान अभिनेता राजेश हमाल पहिले नै भीआईपी रुपमा वेटिइङमा थिए। भीआईपी कक्षमा हमालसँग ओलीको जम्काभेट भइहाल्यो। ओलीले हमाललाई के छ हालखबर भनेर सोधिहाले। हमालसँग भलाकुसारी हुँदा सँगै थिइन् करिश्मा मानन्धर। हालै एमाले प्रवेश गरेर पार्टीका कार्यक्रममा ओलीसँगै हिँडिरहेकी मानन्धर ओलीहमाल सम्वादको प्रत्यक्षदर्शी थिइन्। उनीहरुबीच राजनीतिक, सामाजिक, सांस्कृतिक र कलाकारिताको विषय कुराकानी भएको मानन्धरले बताइन्। उहाँ (राजेश) मेरो कोस्टार हो। भेटेर खुसी लाग्यो। अध्यक्षज्यूले विकासको कुरा, टुरिजमको कुरा, चलचित्र क्षेत्रको विकासको कुरा गर्नुभयो। सञ्चोविसञ्चो भयो, उनले भनिन्। प्रत्यक्षदर्शी नेताकाअनुसार निस्किने बेला ओली र हमालबीच उभिएरै ३४ मिनेट जति व्यक्तिगत कुराकानी भएको थियो। दुबैबीच ठट्टासमेत भएको थियो। ११ बजेको फ्लाइट डिले भएर एक बजेपछि भैरहवा उडेका ओलीका साथमा मानन्धरसँगै उपाध्यक्ष विष्णु पौडेल, महासचिव शंकर पोखरेललगायत नेता साथमा थिए। त्यसैगरी पोखरा हिँडेका स्थायी समिति सदस्य खगराज अधिकारी पनि वेटिइङमा थिए।"
कांग्रेस केन्द्रीय समितिमा एमाले र माओवादी नेताको चीन दौडधुपको चर्चा,"काठमाडौं : नेपाली कांग्रेस केन्द्रीय समिति बैठकमा कम्युनिस्ट नेताहरुको चीन यात्राको चर्चा भएको छ। सभापति शेरबहादुर देउवाले नेकपा माओवादी केन्द्र, नेकपा एकीकृत समाजवादी, जसपासँग चुनावी गठबन्धनको प्रयास गरिरहेका बेला सोमबार पार्टी कार्यालय सानेपामा बसेको केन्द्रीय समितिमा नेताहरुले कम्युनिस्ट नेताको चीन भ्रमणबारे प्रश्न उठाएका हुन्। एमाले उपाध्यक्ष विष्णु पौडेल नेतृत्वमा एक प्रतिनिधिमण्डलले हालै चीनको चारदिने भ्रमण गरेको थियो। प्रतिनिधिमण्डल कुन्मिङमा आयोजित इकोनोमिक कोअपरेशन एन्ड कल्चरल एक्सचेन्ज कार्यक्रममा सहभागी हुन गएको भनिएको थियो। चीनमा रहँदा राजनीतिक भेटघाटबारे भने खुलेको छैन। त्यस्तै एमाले प्रतिनिधिमण्डलकै पछि पछि माओवादी केन्द्रका नेता पनि चीन गए। चीननिकट मानिने वर्षमान पुन उपचार फ्लोअपका लागि गएको भनियो भने प्रमुख सचेतक देव गुरुङको नेतृत्वमा गएको टोलीको भ्रमणको प्रयोजन खुलेको छैन। अर्कोतिर नेपाल भ्रमणमा आएका चिनियाँ विदेशमन्त्री वाङ यीले एमाले र माओवादी प्रतिनिधिमण्डलसँगको छुट्टाछुट्टै भेटमा भेटेर वाम एकताबारे चासो राखेको खबरहरु आइरहेका छन्। यसरी वाम एकताको संशय पैदा भएका बेला प्रमुख सत्तारुढ कांग्रेस केन्द्रीय समितिमा पनि वाम एकताबारे प्रश्न उठेको हो। गठबन्धन हुन नहुने धारको नेतृत्व गरिरहेका नेता शेखर कोइरालाले सोमबारको बैठकमा सभापति शेरबहादुर देउवाको कम्युनिस्ट नेताको चीन दौडधुपमा ध्यानाकर्षण गराएका हुन्। कम्युनिस्टहरु अहिले उत्तर (चीन) गइरहेका छन्। किन गए उत्तरतिर भनेर बुझ्नुस्, गठबन्धनको ढिपी कसेर बसेका सभापति देउवालाई शेखरले भनेको उद्धृत गर्दै एक केन्द्रीय सदस्यले भने। सभापति देउवाले प्रचण्ड र माधव नेपालसँग गठबन्धन गर्ने र अर्कोतिर चीनले कम्युनिस्ट मिलाइदियो भने के गर्ने भनेर शेखरले देउवाको ध्यानाकर्षण गराएका हुन्। शेखरको भनाइमा सहमति जनाउँदै महामन्त्री गगनकुमार थापाले संसदीय चुनावमा माओवादी कांग्रेससँगै रहन्छ भन्ने ग्यारेन्टी के भनेर प्रश्न गरे। २०७४ चुनावमा पनि कांग्रेससँग नरहेको र हालै एमसीसीमा एमालेलाई सत्ता सुम्पिन गएको कुरा स्मरण गराउँदै यदि कम्युनिस्ट मिल्छन् भने एक्लै चुनावमा जानुपर्ने उनको भनाइ छ। कम्युनिस्ट मिल्दा के हुन्छ, देशले कसरी दुख पाउँछ, संविधान र लोकतन्त्र कसरी खतरामा पर्छ भन्ने कुरा लिएर जनतामा जानुपर्ने थापाको भनाइ थियो।"
"अध्यक्ष र उपाध्यक्षबीचको विवाद छताछुल्ल, एउटै कार्यालय भवनको दुई ठाउँमा शिलान्यास","वीरगन्ज : पर्साको सखुवा प्रसौनी गाउँपालिकाका अध्यक्ष र उपाध्यक्षबीचको विवाद छताछुल्ल भएको छ। गाँउपालिकामा निर्वाचित भएदेखि नै अध्यक्ष प्रदीप जयसवाल र उपाध्यक्ष फुलमतिदेवी चौधरीबीच चल्दै आएको विवादले अहिले झन उग्ररुप लिएको छ। दुवै जना तत्कालीन संघीय समाजवादी फोरमबाट अध्यक्ष र उपाध्यक्षमा निर्वाचित भएका हुन्। अहिले उनीहरु दुवै जना हालको जसपामै छन्। एकले अर्कालाइ भ्रष्टाचारको आरोप लगाउँदै आएका अध्यक्ष र उपाध्यक्षले सोमबार दु्ई छुट्टा छुट्टै स्थानमा गाँउपालिका कार्यालयको भवनको शीलन्यास गरेका छन्। सोमबार बिहान ८ बजे उपाध्यक्ष चौधरीले केही वडाअध्यक्ष र राजनीतिक दलका स्थानीय नेताहरुलाईसँगै राखेर वडा नम्बर २ मा रहेको ९ कठ्ठा सार्वजनिक जग्गामा गाँउपालिका कार्यालयको शिलान्यास गरेकी छिन्। सोमबार नै दिउँसो अध्यक्ष जयसवालले पनि वडा नम्बर २ पचगावा बजार छेउँकै अर्को जग्गामा गाँउपालिका कार्यालय भवनको शिलन्यास गरेका छन्। गाँउपालिका भवन निर्माणका लागि अध्यक्ष जयसवालले गाँउपालिकालाइ नि:शुल्क दान दिएको ९ कठ्ठा २ धुर जग्गामा जसपा राष्ट्रिय अध्यक्ष उपेन्द्र यादवबाट भवनको शिलन्यास गराएका हुन्। एउटै पालिकाको भवन निर्माणका लागि अध्यक्ष र उपाध्यक्षले दुई छुट्टा छुट्टै भवन निर्माणका लागि भन्दै शिलान्यास गरेपछि दुवै जनाबीचको विवाद झन छताछुल्ल भएको हो। उपाध्यक्ष चौधरीले भ्रष्टचारमा लिप्त अध्यक्ष जयसवालले बाटो नभएको आफनो खेतको मुल्य बढाउने नियतले गाँउपालिका भवनका लागि जग्गा दान दिएर जनतामा भ्रम छर्न खोजेको बताइन्। सोमबार आफूले शिलान्यास गरेकै जग्गामा गाँउपालिका भवन बन्ने बताउदै चौधरीले भनिन्,अध्यक्षले दिएको जग्गामा भवन बनाउने निर्णय बोर्ड बैठकबाट भएकै छैन, अध्यक्षले आफ्नो जग्गाको मुल्य बढाउन आफूखुशी एकलौटी निर्णय गरेकाले त्यहाँ भवन बन्दैन। जनताले रोजेको ठाँउमा गाँउपालिका भवन निर्माण हुने भन्दै उनले भनिन्,भवनका लागि ५० लाख रुपैयाँ बजेट गाँउपरिषदबाट पास भइसेको छ, जनताको चाहना मैले शिलान्यास गरेको ठाँउ हो।' यता अध्यक्ष जयसवालले भने भवन निर्माणका लागि आफूले गाँउपालिकाको नाममा नि:शुल्क जग्गा पास गरिदिएको बताए। यसले आफ्नो लोकप्रियता बढेको देखेर उपाध्यक्ष चौधरीले हतारहतारमा अर्कै ठाँउमा शिलान्यास गराएपनि त्यसको कुनै तुक नभएको जयसवालले बताए। उनले भने,उपाध्यक्षको पारा सुरुदेखि नै यस्तै छ, राम्रो काम गर्न खोज्दा जहिले पनि भाँजो हाल्छिन्। सोमबार आफूले शिलान्यास गराएकै जग्गामा गाँउपालिकाको भवन निर्माण हुने जिकिर उनले गरे। साढे ४ वर्षदेखि कार्यालय भाँडाको घरमा सन्चालन हुँदै आएकाले अब आफ्नै भवनमा सन्चालन गर्नुपर्छ भनेर आफूले ९ कठ्ठा २ धुर जग्गा गाँउपालिकाको नाममा नि:शुल्क रजिष्ट्रेशन पास गरी दिएको उनले बताए। गाँउपालिकामा तालाबन्दी यसअघि आइतबार गाँउपालिकाको कार्यालयमा उपाध्यक्ष चौधरीको अगुवाइमा त्यहाँका राजनीतिक दलहरुले तालाबन्दी पनि गरेका छन्। अध्यक्ष जयसवालले पारदर्शीता नराखेको र व्यापक भ्रष्टाचार गरेको भन्दै विभिन्न आठ राजनीतिक दलले गाँउपालिका कार्यालयमा तालाबन्दी गरेका हुन्। चार आर्थिक वर्षको गाउँपालिकाको सम्पूर्ण आयव्यय, कर्मचारी नियुक्ति लगायतका विवरण सार्वजनिक गर्नुपर्ने माग गर्दै तालाबन्दी गरिएको हो। नेकपा एमाले, नेपाली काँग्रेस, नेकपा माओवादी, नेपाल सुशासन पार्टी, राप्रपा, राष्ट्रिय जनमोर्चा, जनमत पार्टी र लोकतान्त्रिक समाजवादी पार्टीले गाउँपालिका कार्यालयमा तालाबन्दी गरेको नेकपा एमालेका नेता यसवन्त यादवले बताए। गाउँपालिकाको सम्पूर्ण खर्च तथा आम्दानीको विवरण सार्वजनिक गर्नुपर्ने माग गरेपनि अध्यक्ष जयसवालले उपलब्ध गराउन आनाकानी गरेकोले तालाबन्दी गरिएको यादवको भनाई छ। गाँउपालिका अध्यक्ष जयसवालले भने गाँउपालिका कार्यालयको भवन निर्माणका लागि सोमबार आयोजित शिलान्यास कार्यक्रमलाई प्रभावित गर्ने उद्देश्यले विपक्षीहरुले तालाबन्दी गरेको आरोप लगाए। यसअघि तीन हप्ता पहिले गाँउपालिका कार्यालयमै अध्यक्ष जयसवाल र उपाध्यक्ष चौधरीबीच गाउँपरिषदको विषयलाइ लिएर हात हालाहाल नै भएको थियो। अध्यक्ष जयसवालको कार्यकक्षमै पुगेर उपाध्यक्ष चौधरीले जयसवाल माथि पानीको बोत्तलले प्रहार गरेपछि त्यो घटनाको विषय प्रहरी कार्यालयसम्म पुगेको थियो।"
मुलुकका सबै दल महागठबन्धन गरेर आए पनि एमालेलाई हराउन सक्दैनन् : ओली,"कपिलवस्तु : नेकपा एमालेका अध्यक्ष केपी शर्मा ओलीले सत्ता गठबन्धन दलहरुको कथित महागठबन्धनका विरुद्ध आगामी निर्वाचनमा एमाले एक्लै प्रतिस्पर्धामा उत्रने र मुलुकमा पूर्ण बहुमतको सरकार स्थापित गर्ने बताएका छन् । एमाले कपिलवस्तुले सदरमुकाम तौलिहवामा आयोजना गरेको पार्टी प्रवेश तथा बृहद आमसभालाई सम्बोधन गर्दै अध्यक्ष ओलीले सत्ता गठबन्धन मात्रै होइन मुलुकका सबै राजनीतिक दलको महागठबन्धन निर्माण गरी निर्वाचन लडे पनि नेकपा एमालेलाई परास्त गर्न नसक्ने चुनौती दिएका छन्। सो अवसरमा नेता ओलीले नेकपा एमालेको सरकारले हुलाकी राजमार्ग निर्माण, अन्तराष्ट्रिय एयरपोर्टको निर्माणलगायत ठूला राष्ट्रिय गौरवका आयोजनाहरुको निर्माणमा भूमिका खेलेको बताए। सो अवसरमा स्वतन्त्र समूहबाट निर्वाचित रहेका कपिलवस्तु निर्वाचन क्षेत्र नं २ का संघीय सांसद बृजेश कुमार गुप्ता र प्रश सभा सदस्यहरुसहित ठूलो संख्याका नेता कार्यकर्ताहरु एमालेमा प्रवेश गरेका छन्। कार्यक्रममा एमालेका उपाध्यक्ष विष्णु पौडेल, महासचिव शंकर पोख्रेल, सचिव टोपबहादुर रायमाझी, अभिनेत्री करिश्मा मानन्धरलगायतले आमसभालाई सम्बोधन गरेका थिए।"
आईपीएल : गुजरात टस जितेर बलिङमा,काठमाडौं : इन्डियन प्रिमियर लिग(आईपीएल) अन्तर्गत आज हुने गुजरात टाइटन्स र लखनऊ सुपर जायन्टसबीचको खेलमा गुजरातले टस जितेर बलिङ् रोजेको छ। मुम्बईस्थित वानखडे स्टेडियमहुने खेलमा दुवै टोलीको यो नयाँ खेल हो। दुवै टोलीले यसै सिजनबाट मात्र आईपीएलमा प्रवेश पाएका हुन्। गुजरात हार्दिक पाण्ड्याको कप्तानीमा रहेका छ भने लकनउ के एल राहुलको कप्तानीमा रहेको छ।
स्थानीय तहको नेतृत्वमै ३३ प्रतिशत महिला पुर्याउन राष्ट्रपतिलाई अनुरोधपत्र,"पोखरा : आउँदो स्थानीय चुनावमा महिला सहभागिता बढाउन नारी जागरण अभियानले सोमबार राष्ट्रपतिलाई अनुरोधपत्र बुझाएको छ। पोखरामा न्यायिक समितिको प्रथम राष्ट्रिय सम्मेलनको उद्घाटन गर्न पोखरा आएकी राष्ट्रपतिलाई नारी जागरण अभियानले महिला सहभागिता बढाउन माग गरेको हो। अभियानकी संयोजक अञ्जु केसीको नेतृत्वमा पोखरा आएकी राष्ट्रपतिलाई स्थानीय चुनावमा महिला सहभागिता बढाउन माग गरेको हो। अभियानले राजनीतिक तहको नेतृत्वमा र स्थानीय चुनावबाट नेतृत्वमै ३३ प्रतिशत महिला सुनिश्चित गर्नुपर्ने माग अभियानले राखेको केसीले सुनाइन्। हाल औंलामा गन्न सकिने संख्यामा मात्र महिलाहरु नेतृत्वमा छन्, उनले भनिन्, यसलाई बढाएर जानुपर्यो। प्रतिनिधिसभा, राष्ट्रियसभा स्थानीय तहमा महिलालाई उपप्रमुखमा मात्र सीमित गरिएकाले यो परम्परा तोडेर आउँदो स्थानीय चुनावमा महिला नै नेतृत्वमा आउने व्यवस्था गर्नुपर्छ। कम्तीमा ३३ प्रतिशत सुनिश्चित गर्नुपर्छ। अभियानले राष्ट्रपतिसँग नयाँ कानुनहरुमा पनि महिला पुरुषको समविकास र लैंगिक समानताका विषयहरु समावेश गर्नुपर्ने बताएको छ। संविधान र कानुनले सुनिश्चित गरेका प्रावधान अक्षरस पालनका गर्नुपर्छ। संघीयता कार्यान्वयनका लागि पनि महिला सहभागिता हुनुपर्यो। यसलाई कानुनमा मात्र हैन। कार्यान्वयन पनि गर्नुपर्यो। संयोजक केसीकाअनुसार देश विकासको मूलधारमा पुरुष र महिलाको समान भएकाले समुन्नत समाज तथा देश निर्माण गर्न महिला सहभागिता बढाउनुपर्छ। उनले प्रसव महिलालाई आर्थिक सामाजिक र राजनीतिक रुपले सबल सक्षम बनाई समाज देश उद्धेश्य विकासको मूलधारमा समाहित गराउनुपर्ने बताइन्। यस अभियानमा हजारौं दिदीबहिनीहरु स्वत: स्फूर्तरुपमा गोलबन्द भएका छन्। अभियानले सचेतना, क्षमता अभिवृद्धि, स्वरोजगार आयआर्जन, सामाजिक विकृतिविरुद्ध खबरदारी गरेको छ, अनुरोधपत्रमा लेखिएको छ, परिवर्तनको नेतृत्व गर्ने राजनीतिक दलहरु भएकाले महिला सहभागिता बिना यो सम्भव छैन। सामाजिक संघ, संस्था, राज्यको ऐन, कानुन र सामान्य मानिसको सोचले पनि असर गर्ने भएकाले महिला सहभागिता पूर्ण रुपमा पालना गर्नुपर्छ। स्थानीय, प्रदेश र संघीय चुनावमा महिलालाई समान सहभागिता नगराए महिलाहरु आन्दोलनमा जाने उल्लेखछ । नारी जागरण अभियान गण्डकीले नेतृत्वमा महिला अभियानको थालनी गरेको संयोजक केसीले बताइन्। समाजका संघ संस्थादेखि राज्यका निकाय र राजनीतिक दलमा महिलालाई उचित स्थान दिनुपर्ने अभियानको माग भएको उनको भनाइ छ। समृद्धिको यात्रामा अघि बढी २१औं शताब्दीको चेतनशील नागरिक बन्न चाहन्छौं। लैंगिक विभेदलाई हटाएर समाज परिवर्तनको नेतृत्व गर्नुपर्छ, उनले भनिन्, स्थानीय चुनाव पछि हुने प्रदेश संघका चुनावसहित राजनीतिक दलका टोलदेखि केन्द्रीय कमिटीसम्म महिलालाई पुरुषसरह उम्मेदवार बनाउनुपर्छ। नेतृत्वमा महिलाको सम्मानजनक उपस्थिति हुनुपर्छ।"
स्थानीय तहको नेतृत्वमै ३३ प्रतिशत महिला पुर्याउन राष्ट्रपतिलाई अनुरोधपत्र,"पोखरा : आउँदो स्थानीय चुनावमा महिला सहभागिता बढाउन नारी जागरण अभियानले सोमबार राष्ट्रपतिलाई अनुरोधपत्र बुझाएको छ। पोखरामा न्यायिक समितिको प्रथम राष्ट्रिय सम्मेलनको उद्घाटन गर्न पोखरा आएकी राष्ट्रपतिलाई नारी जागरण अभियानले महिला सहभागिता बढाउन माग गरेको हो। अभियानकी संयोजक अञ्जु केसीको नेतृत्वमा पोखरा आएकी राष्ट्रपतिलाई स्थानीय चुनावमा महिला सहभागिता बढाउन माग गरेको हो। अभियानले राजनीतिक तहको नेतृत्वमा र स्थानीय चुनावबाट नेतृत्वमै ३३ प्रतिशत महिला सुनिश्चित गर्नुपर्ने माग अभियानले राखेको केसीले सुनाइन्। हाल औंलामा गन्न सकिने संख्यामा मात्र महिलाहरु नेतृत्वमा छन्,उनले भनिन्, यसलाई बढाएर जानुपर्यो। प्रतिनिधि सभा, राष्ट्रिय सभा स्थानीय तहहरुमा महिलालाई उपप्रमुखमा मात्र सीमित गरिएकाले यो परम्परा तोडेर आउँदो स्थानीय चुनावमा महिला नै नेतृत्वमा आउने व्यवस्था गर्नुपर्छ। कम्तीमा ३३ प्रतिशत सुनिश्चित गर्नुपर्छ। अभियानले राष्ट्रपतिसँग नयाँ कानुनहरुमा पनि महिला पुरुषको समविकास र लैंगिक समानताका विषयहरु समावेश गर्नुपर्ने बताएको छ। संविधान र संविधान र कानुनले सुचिश्चित गरेका प्रावधान अक्षरश पालनका गर्नुपर्छ। संघीयता कार्यान्वयनका लागि पनि महिला सहभागिता हुनुपर्यो। यसलाई कानुनमा मात्र हैन। कार्यान्वयन पनि गर्नुपर्यो।संयोजक केसीका अनुसार देश विकासको मूलधारमा पुरुष र महिलाको समान भएकाले समुन्नत समाज तथा देश निर्माण गर्न महिला सहभागिता बढाउनुपर्छ। उनले प्रसव महिलालाई आर्थिक सामाजिक र राजनीतिक रुपले सवल सक्षम बनाई समाज देश उद्धेश्य विकासको मूलधारमा समाहित गराउनुपर्ने बताइन्। यस अभियानमा हजारौं दिदीबहिनीहरु स्वत स्फूर्तरुपमा गोलबन्द भएका छन्। अभियानले सचेतना, क्षमता अभिवृद्धि, स्वरोजगार आयआर्जन, सामाजिक विकृतिविरुद्ध खबरदारी गरेको छ,अनुरोधपत्रमा लेखिएको छ, परिवर्तनको नेतृत्व गर्ने राजनीतिक दलहरु भएकाले महिला सहभागिता बिना यो सम्भव छैन। सामाजिक संघ, संस्था, राज्यको ऐन, कानुन र सामान्य मानिसको सोचले पनि असर गर्ने भएकाले महिला सहभागिता पूर्ण रुपमा पालना गर्नुपर्छ।स्थानीय, प्रदेश र संघीय चुनावमा महिलालाई समान सहभागिता नगराए महिलाहरु आन्दोलनमा जाने उल्लेख छ। नारी जागरण अभियान गण्डकीले नेतृत्वमा महिला अभियानको थालनी गरेको संयोजक केसीले बताइन्। समाजका संघसंस्थादेखि राज्यका निकाय र राजनीतिक दलमा महिलालाई उचित स्थान दिनुपर्ने अभियानको माग भएको उनको भनाइ छ। समृद्धिको यात्रामा अघि बढी २१ औं शताब्दीको चेतनशील नागरिक बन्न चाहन्छौं। लैंगिक विभेदलाई हटाएर समाज परिवर्तनको नेतृत्व गर्नुपर्छ, उनले भनिन्, स्थानीय चुनाव पछि हुने प्रदेश संघका चुनावसहित राजीतिक दलका टोलदेखि केन्द्रीय कमिटीसम्म महिलालाई पुरुषसरह उम्मेदवार बनाउनुपर्छ। नेतृत्वमा महिलाको सम्मानजनक उपस्थिति हुनुपर्छ।"
स्थानीय निर्वाचनका लागि सबैभन्दा धेरै दल काठमाडौंमा दर्ता,"काठमाडौं: स्थानीय तह निर्वाचनका लागि सबैभन्दा धेरै काठमाडौं जिल्लामा दल दर्ता भएको छ। निर्वाचन आयोगका प्रवक्ता शालिग्राम शर्मा पौडेलका अनुसार काठमाडौंमा राष्ट्रिय मान्यताप्राप्त ६ र मान्यता नभएका ४० दल दर्ता भएको छ। त्यस्तै सबैभन्दा कम मनाङ, मुस्ताङ र डोल्पामा दर्ता भएको उनले बताए। प्रवक्ता पौडेलका अनुसार ती जिल्लामा ५ वटा साना दल दर्ता भएका छन्। त्यस्तै साना दलहरुले आफ्नै चुनाव चिह्न पाउने भएका छन्। प्रवक्ता पौडेलले राष्ट्रिय मान्यता प्राप्त नभएका दलहरुलाई पनि उनीहरुले राखेकै चुनाव चिह्न प्रदान गर्ने बताए। उनले स्थानीय तहमा उम्मेदवारको अन्तिम सूची प्रकाशित भइसकेपछि मात्र मतपत्र छाप्ने बताए।"
धनुषामा मोटरसाइकल दुर्घटना हुँदा चार बालकको मृत्यु,"जनकपुरधाम : धनुषाको सबैलामा मोटरसाइकल दुर्घटना हुँदा चार जना बालकको मृत्यु भएको छ। सोमबार राति सबैला नगरपालिका १२ बरकुर्वामा ज६प ६७३९ नम्बरको मोटरसाइकल दुर्घटना हुँदा चार बालकको मृत्यु भएको प्रहरीले जनाएको छ। मोटरसाइकल आफैं अनियन्त्रित भई दुर्घटना हुँदा ४ जनाको मृत्यु र घटनास्थलमा पाँच जना घाइते भएको इलाका प्रहरी कार्यालय सबैलाका प्रहरी निरीक्षक राजकुमार लुइँटेलले जानकारी दिए। घाइतेलाई उद्धार गरी उपचारका लागि प्रादेशिक अस्पताल जनकपुरधाम पु र्याएपनि चार जनाको मृत्यु भएकोछ । मृत्यु हुनेमा सबैला नगरपालिका २ बस्ने १५ बर्षीय राहुल यादव, १२ बर्षका लक्ष्मी यादव, बौका भनिने विकास यादव र १४ बर्षका सुमित यादव रहेको जिल्ला प्रहरी कार्यालयका प्रहरी नायब उपरीक्षक जितेन्द्र कुमार बस्नेतले बताए। दुर्घटनामा सबैला २ का १९ बर्षीय सुरेन्द्र यादव घाइते भएका छन्। उनको प्रादेशिक अस्पतालमै उपचार भइरहेको छ। दुर्घटनाको यकिन कारण खुल्न सकेको छैन, डीएसपी बस्नेतले भने, घाइतेको भनाइलाई मान्ने हो भने पाँचै जना सवार भएको मोटरसाइकल दुर्घटना भएको छ। तर यकिन विवरण खुल्न सकेको छैन। डीएसपी बस्नेतकाअनुसार घटनाबारे बुझ्न् प्रहरी टोली पुगिसकेको र यसबारे अनुसन्धान भइरहेको छ।"
नेपालको तेस्रो विकेट पतन,"काठमाडौं : त्रिकोणात्मक टी२० सिरिज अन्तर्गत आज पपुवा न्युगिनी(पीएनजी)सँग खेलिरहेको नेपालको तेस्रो विकेट आउट भएको छ। नेपालका ब्याट्सम्यान रोहित पौडेल३४ जोड्दै आउट भएका हुन्। यसअघि ओपनर ब्याट्सम्यान कुशल भुर्तेल २० रन, आशिफ शेख ४३ रनमा आउट भएका हुन्। नेपाल ताजा अवस्थामा १२१ ओभर खेल्दै १०९ रनमा रहेको छ। पीएनजीले टस जितेर नेपाललाई ब्याटींगको निम्तो दिएको थियो।"
मेसिन र एपबाट माटोको परीक्षण,"काठमाडौं : शरीरको मुटुको अवस्था पत्ता लगाउने प्रविधि बनाउँदै आएकी लचना हाडाले माटोको गुणस्तर नाप्ने प्रविधिको बिकास गरेकी छन्। जर्मनको टेक्निकल युनिभर्सिटी अफ म्युनिकबाट सन् २०१४ मा स्नातकोत्तर गरेकी हाडाले जर्मनमा मुटु सर्जरीको सफ्टवेयर बनाउदै आएकी थिइन्। अहिले नेपालमा माटोको गुणस्तर नाप्ने प्रविधि आविष्कार गरेकी हुन्। माटो परीक्षण गर्ने कृत्रिम बौद्धिकता (आर्टिफिसियल इण्टेलिजेन्स) डिभाइस अर्थात हार्डवेयर प्रविधिलाई साथीको नाम दिइएको छ। यसअघि मुटु सर्जरीका लागि सिटी स्क्यानको इमेज हेर्ने सफ्टवेयर बनाएकी हाडा भन्छिन्, रोग पत्ता लगाउँदा पनि पातको इमेज हेर्ने हो। यो कुरा प्रविधिसँग मेल खान्छ। यसैले माटो परीक्षण गर्ने प्रविधि बनाउन सम्भव भयो। किसानले प्रविधिको अभावमा माटो, बिरुवाको अवस्थाबारे केही पनि थाहा नपाउने समस्याबाट गुज्रिएका थिए । प्रविधिको सहायताले माटोमा नपुगेको तत्वबारे जानकार हुन सक्ने र सोही अनुसारको मल लगायतका तत्वको प्रयोग गर्न सकिन्छ। नेपालबाट एसएलसी सकाएर बेलायतमा प्लस टु पास गरेपछि जर्मनमा सन् २००६ मा ईलेक्ट्रीक इन्जिनियरीङ र कम्प्यूटर साइन्सबाट स्नातक गरिन्। यसपछि कम्प्यूटर साइन्समा स्नातकोत्तर गरेर जर्मनीमै काम गर्दै आएकी हाडाले नेपालका लागि पनि केही गर्ने सोच बनाएकी छन्। मेरो र संस्थाको सोच मिलेकाले नेपालमा यो प्रविधि बनाउन सफल भएको छु उनले भनिन्। ईम्पयाक्टर्स, महिला विकास समाजको संयोजक समेत रहेकी हाडाका अनुसार केही वर्षअघि महिला विकास समाज (वडेस)बाट फर्पिङमा अर्गानिक फार्मिङको कार्यक्रम गरिएको थियो। खेतीका लागि आवश्यक माटोको परिक्षण गर्ने प्रविधि तयार पारिएको उनले जनाइन्। प्रोजेक्ट साथीकी प्रमुख रहेकी हाडा सबै विदेश गएर पलायन भइदिए नेपाल जहाँको तहिं रहने बताउँछिन्। यसैले जर्मनबाट केही समयका लागि आएर नेपालमा कृषि, हार्डवेयर र सफ्टवेयरमा अध्ययन गरेका अरु १६ जना साथीहरूको साथबाट प्रविधि बनाइएको बताइन्। सबै छोडेर नेपाल आएर मात्रै गर्छु भन्ने वातावरण छैन, उनले भनिन्, नेपालमा स्रोत छैन। यो प्रविधि तयार गर्न आवश्यक हार्डवेयर पनि जर्मनबाटै ल्याउन धेरै गाह्रो भएको थियो। नेपालमा यस्ता सामान पाइदैन। यसैले प्रविधिको पहुँचमा जर्मन र सम्भाव्यताको आधारमा नेपाल ठिक छ। अब सूचना प्रविधिमार्फत् उत्पादनमा सहज नेपालका किसानलाई खेतीपाती गर्दा मल, माटोमा आवश्यक तत्व घटबड भएर उत्पादनमा कमी आउने धेरै समस्या भोग्नु परेको छ। अब यस्ता खालका समस्यालाई कृत्रिम वौद्धिकता आर्टिफिसियल इण्टेलिजेन्स (एआई) को प्रयोगबाट पहिचान गरी समाधान गर्न सहयोग पुग्छ। महिला विकास समाज विमेन डेभेलपमेण्ट सोसाइटी (वोडेस) अन्तर्गत सक्रिय महिला प्राविधिज्ञको समूह इम्प्याक्टर्सले सूचना प्रविधिविज्ञ लचना हाडाको सुपरीवेक्षणमा उक्त डिभाइस तयार गरेको हो। परम्परागत प्रविधिलाई पछ्याउने अभ्यासका साथै जलवायु परिवर्तन, माटोको गुणस्तरमा ह्रास, अत्याधुनिक कृषि प्रविधिसम्बन्धी जानकारीको अभावका कारण उत्पादन खस्कँदै गएको उनको भनाइ छ। कृषि व्यवसायलाई पुनरुत्थान गर्नमा तथा सामान्य किसानलाई पनि सूचना प्रविधिको लाभ उपलब्ध गराउनमा एआईको यो नवीनतम प्रयोग उपयोगी हुने उनको भनाइ छ। प्रविधिले यसरी थाहा पाउँछ माटोको गुणस्तर डिभाइसको टुप्पोलाई माटोमा राखेको १ मिनेटमै यसले गुणस्तर छुट्याउँछ। कम्प्यूटर विज्ञान, विशेषगरी मसिन लर्निङ र एआई, इलेक्ट्रिकल इञ्जिनियरिङ र कृषि विज्ञानको सहायताबाट निर्माण गरिएको साथी डिभाइसले नेपाली किसानलाई आफ्नो खेतको माटोको गुणस्तर तथा बालीनालीको स्वास्थ्य परीक्षणका लागि प्रयोगशाला धाउनुपर्ने तथा परीक्षणको नतिजा पाउन लामो समय कुर्नुपर्ने बाध्यता अन्त्य गर्ने छ। यसले स्थलगतरूपमै तत्कालै त्यससम्बन्धी जानकारी प्रदान गर्छ। डिभाइसको प्रयोगबाट खेतको माटोको गुणस्तर पहिचान गर्न सकिने भएकाले कुन बाली लगाउँदा राम्रो हुन्छ भन्ने छनोट गर्न किसानलाई सक्षम बनाउँछ। यसले बालीनालीको स्वास्थ्य सुपरीवेक्षण गर्न पनि सहयोग गर्ने हुँदा समयमै उपयुक्त उपचारका लागि पहल गर्न पनि सजग गराउँदछ।"
१६औं धर्मश्री वैशाखमा,"काठमाडौं : १६ औं धर्मश्री, प्रथम मेन फिजिक्स र प्रथम महिला फिटनेस वैशाख चौथो साता हुने भएको छ। नेपाल ब्यायाम मन्दिरले शारीरिक सुगठनको पुरानो प्रतियोगिता १६औं धर्मश्री २०७९ वैशाख २३ र २४ गते आयोजना गर्ने जानकारी दिएको हो। यसअघि धर्मश्री मात्रै आयोजना गर्दै आएकोमा यस पटक महिला तथा पुरुष फिजिक्स बिधालाई पनि थप गरिएको नेपाल व्यायाम मन्दिरका अध्यक्ष नारायण प्रधानले जानकारी दिए। सहिद धर्मभक्त माथेमाको स्मृतिमा आयोजना हुने प्रतियोगिताका विजेताले १० लाख नगद पुरस्कार प्राप्त गर्ने छन्। यस पटक पुरस्कार राशि पहिलेभन्दा दोब्बर बनाइएको हो। यसअघिको संस्करणका विजेताले पाँच लाख रुपैयाँ पाउँथे। प्रतियोगिताको प्रिजजिङ राउन्ड वैशाख २३ गते हुनेछ। फाइनल चरणका खेल भने वैशाख २४ गते हुनेछ। प्रतियोगितामा ५५, ६०, ६५, ७०, ७५, ८० र ८० भन्दामाथि केजी तौल समूहमा चार सय खेलाडीले प्रतिस्पर्धा गर्ने छन्। प्रत्येक बिधामा पहिलो स्थान हात पार्ने खेलाडीबीच धर्मश्रीको उपाधिका लागि प्रतिस्पर्धा हुनेछ। प्रतियोगितामा दोस्रो हुनेले पाँच लाख, तेस्रो हुनेले दुई लाख, चौथो हुने खेलाडीले एक लाख ५० हजार र पाँचौं स्थान हासिल गर्ने खेलाडीले एक लाख पुरस्कार पाउने छन्। यसैगरी महिला फिजिक्सतर्फका विजेताले दुई लाख, उपविजेताले एक लाख र तेस्रो हुने खेलाडीले ५० हजार रुपैयाँ पुरस्कार पाउने छन्। १६ औं धर्मश्रीबारे जानकारी दिँदै आयोजक पदाधिकारी।"
९४ औं ओस्कार अवार्डमा 'कोडा' बन्यो सर्वोत्कृष्ट फिल्म,"काठमाडौं : ९४ औं ओस्कार अवार्डमा 'कोडा' उत्कृष्ट फिल्म घोषित भएको छ। तीनवटा विधामा मनोनयमा परेको 'कोडा'ले तीनवटै अर्वाड जित्न सफल भएको हो। यो फिल्म स्ट्री मिङ प्लेटफर्म एम्पल फिल्मसले निर्माण गरेको हो। सर्वाधिक अर्वाड भने 'डुन' फिल्मले हात पारेको छ। १० विधामा मनोनयमा परेको यस चलचित्रले ६ वटा अर्वाड हात पार्न सफल भएको हो। यसपटक 'द पावर अफ द डग' को निकै चर्चामा थियो । धेरै सिनेमा विज्ञहरुले 'द पावर अफ द डग' लाई यस वर्षको उत्कृष्ट फिल्मको मुख्य दावेदारका रुपमा लिएका थिए । ९४ औं ओस्कारमा 'द पावर अफ द डग' को डाइरेक्टर जेन क्यापियनले 'बेस्ट डाइरेक्टर' अवार्ड हात पार्न सफल भइन्। उनी 'उत्कृष्ट निर्देशक' को उपाधिका लागि दुई पटक मनोनयन हुने पहिलो महिला निर्देशक बनेकी छन् । यस्तै, अभिनेता विल स्मिथले फिल्म 'किङ रिचर्ड' बाट 'बेस्ट एक्टर' अर्वाड प्राप्त गरे। फिल्ममा उनले टेनिस स्टार सेरेना र भेनस विलियम्सका पिता राजा रिचर्डको भूमिका निभाएका थिए। सर्वोत्कृष्ट अभिनेत्रीको अवार्ड 'द आइ अफ टम्मी फाय' बाट जेसिका चास्टाइनले हात पार्न सफल भइन्। यो फिल्ममा उनले प्रसिद्ध अमेरिकी मिसनरी ट्यामी फेको वास्तविक जीवनको कथालाई पर्दामा चित्रण गरेकी छन् ।"
टस हारेर नेपाल ब्याटिङमा,"काठमाडौं : त्रिकोणात्मक टी२० सिरिज अन्तर्गत आज हुने पहिलो नेपाल र पपुवा न्युगिनी(पीएनजी)को खेलमा पीएनजीले टस जितेर बलिङ रोजेको छ। अहिले १२:३० बजेदेखि त्रिवि क्रिकेट मैदानमा खेल हुनेछ। त्रिकोणात्मक टी२० सिरिजमा नेपाल, पीएनजी र मलेसियाको सहभागिता रहेको छ। पीएनजीले पछिल्लो ६ टी२० खेलमा जित निकाल्न सकेको छैन भने नेपाल पछिल्लो ५ खेलमा ४ मा जित निकालेको छ। नेपालको सुरुआती ११ सन्दीप लामिछाने, आरिफ शेख, सोमपाल कामी, दिपेन्द्र सिंह ऐरी, करण केसी, आशिफ शेख, अविनाश बोहरा, रोहितकुमार पौडेल र कुशल मल्ल"
पाल्पा ढाका कपडाको राजधानी,"तानसेन : सरकारले पाल्पालाई ढाका कपडाको राजधानी घोषणा गरेको छ। लुम्बिनी प्रदेशकी महिलामन्त्री रमा घर्ती मगरले कपडाको राजधानी घोषणा गर्दै ढाका कपडा उद्योग थपिँदै गएर रोजगारीको संख्या बढ्ने विश्वास व्यक्त गरिन्। प्रदेश सरकारले ढाकाको प्रवद्र्धनमा सहयोग गरिरहेको छ, उनले भनिन्, आगामी दिनमा पनि हामी तपाईंहरूसँगै छौं। गत फागुन १३ गते काठमाडौंमा पाल्पाली ढाकाको अन्तर्राष्ट्रिय ब्रान्डिङ सार्वजनिक भएको थियो। तानसेनमा २०१५ सालमा स्व गणेशमान महर्जन र पूर्णमाया महर्जनले १ तानबाट सुरु भएको पाल्पाली ढाका कपडा अहिले अन्तर्राष्ट्रिय ब्रान्डिङमा चिनिएको छ। लुम्बिनी सरकार, तानसेन नगरपालिका, युके एड सीप परियोजना र पाल्पाली ढाका संघको संयुक्त अभियानबाट उद्योगलाई एकीकृत रूपमा व्यस्थित र स्तरीकरणको काम हुँदै आएको छ। उद्योग मन्त्रालयका सहसचिव नारायणप्रसाद दवाडीले उद्योगलाई चाहिने कच्चा पदार्थ, उत्पादन र बजारीकरणमा नीतिगत तथा आर्थिक सहयोगको प्याकेज बनाएर काम गर्ने बताए। लुम्बिनीका उद्योग सचिव हेमराज सुवेदीले पाल्पालाई ढाकाको राजधानी घोषणा गरेपछि उद्योगहरू अन्य जिल्लामा पनि विस्तार हुने र ठूलो संख्यामा रोजगारी सिर्जना हुने बताए।"
२५ रनमा नेपाललाई पहिलो झट्का,काठमाडौं : त्रिकोणात्मक टी२० सिरिज अन्तर्गत आज पपुवा न्युगिनी(पीएनजी)सँग खेलिरहेको नेपाललाई २५ रनमै पहिलो झट्का लागेको छ। नेपालका ब्याट्सम्यान कुशल भुर्तेल २० रन जोड्दै आउट भएका हुन्। नेपाल ताजा अवस्थामा २३ ओभर खेल्दै २५ रनमा रहेको छ। पीएनजीले टस जितेर नेपाललाई ब्याटींगको निम्तो दिएको थियो।
माओवादी र कांग्रेसबाट निर्वाचित जनप्रतिनिधि एमालेमा प्रवेश,"काठमाडौं : महोत्तरीका विभिन्न स्थानीय तहबाट निर्वाचित जनप्रतिनिधि एमालेमा प्रवेश गरेका छन् । सोमबार बिहान नेकपा एमालेका अध्यक्ष केपी शर्मा ओलीले बालकोटमा पार्टी प्रवेश गराउँदै स्वागत गरेका हुन्। महोत्तरीको सम्सी गाउँपालिकाका अध्यक्ष शेख फारूख नेकपा माओवादी केन्द्र परित्याग गरी एमाले प्रवेश गरेका छन्। यसैगरी जलेश्वर नगरपालिकाको उपमेयर मनचुन देवी लोकतान्त्रिक समाजवादी पार्टी परित्याग गरेर एमाले प्रवेश गरेका हुन्। यता नेपाली कांग्रेसबाट महोत्तरीको रामगोपालपुर नगरपालिका ३ र ४ का वडा अध्यक्ष पनि एमालेमा प्रवेश गरेका छन् । एमालेका अनुसार कांग्रेसका महोत्तरीको रामगोपालपुर नगरपालिकाको वडा नम्बर ३ का अध्यक्ष जयनारायण मण्डल, वडा नम्बर ४ का अध्यक्ष उमेश महतो, लोहरपट्टी नगरपालिका  ८ का अध्यक्ष रामबाबु यादव पनि एमाले प्रवेश गरेका हुन् । यसैगरी रामगोपालपुर नगरपालिका८ का वडा अध्यक्ष रामविलास मण्डल पनि माओवादी केन्द्र परित्याग गरी एमाले प्रवेश गरेका छन्। यता एकीकृत समाजवादीका रौतहट जिल्ला कमिटी सदस्य रामविनोद शाह र एकीकृत समाजवादीको बाराका नेता राम यादव पनि एमाले प्रवेश गरेका छन् । पार्टी प्रवेश कार्यक्रममा प्रभु शाह लगाएतका नेताहरु पनि सहभागी भएका थिए।"
"बेरोजगारीको डरलाग्दो दृष्य, मोरङमा म्यादी प्रहरीमा ३ गुणा बढीको आवेदन","विराटनगर : म्यादी प्रहरी हुनका लागि मोरङमा परेको आवेदनले मुलुकमा व्याप्त बेरोजगारी समस्याको उजागर गरेको छ । आसन्न स्थानीय तह निर्वाचनमा म्यादी प्रहरीमा भर्ना हुन मोरङमा १० हजारभन्दा बढीले आवेदन दिएका छन् । आगामी वैशाख ३० गते घोषणा गरिएको स्थानीय तह निर्वाचन सुरक्षार्थ ४० दिनका लागि सरकारले म्यादी प्रहरीको आवेदन खुला गरेको थियो । मोरङमा १० हजार १ सय ३४ जनाको आवेदन परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार आवेदन दिनेमा ७ हजार ८ सय १ जना पुरुष र २ हजार ३ सय ३३ जना महिला छन् । मोरङमा म्यादीको कोटा भने ३ हजार ७ सय २७ जनाको मात्रै छ । डीएसपी श्रेष्ठका अनुसार मागभन्दा ३ गुणा बढी आवेदन परेको छ । उनले आवेदन दिनेमध्ये २० देखि ३० वर्ष उमेर समूहका धेरै रहेको जानकारी दिए । निर्वाचनको मिति यकिन भएसँगै ४० दिने म्यादी प्रहरीका लागि युवाहरुको आकर्षण देखिएको श्रेष्ठको भनाइ छ । बेरोजगारी र अभावमा थलिएका युवाको आकर्षण म्यादीमा बढ्नुले मुलुकको वर्तमान अवस्थालाई उजागर गरेको नागरिक अगुवा रामबाबु दाहालले बताए । म्यादीमा मुलुकभरिबाट मागभन्दा अत्यधिक धेरै आवेदन परेको छ । आवेदकमध्येबाट म्यादी छनोट तथा नियुक्तिका लागि प्रमुख जिल्ला अधिकारीको संयोकत्वमा ६ सदस्यीय समिति गठन गरिएको छ । समितिले चैत्र १५ देखि २२ गतेसम्म म्यादी प्रहरी भर्नाका लागि विभिन्न तहका परीक्षाको समय तोकेको छ । अन्तिम नतिजा प्रकाशन भएपछि चैत २८ गतेबाट म्यादीलाई १० दिने तालिम एवं प्रशिक्षण दिइने छ । तालिमपछि उनीहरुलाई कार्यक्षेत्रमा खटाइने छ । डीएसपी श्रेष्ठका अनुसार अवेदन दिएर छनोटमा परेकामध्ये २० प्रतिशतलाई वैकल्पिकमा राख्ने तयारी छ । म्यादीमा भर्ना हुनेले नेपाल प्रहरीको जवान सरह मासिक तलब प्रतिव्यक्ति २२ हजार ६ सय ८०, रासनवापत ७ हजार २ सय र पोसाक तथा अन्य सामानका लागि ६ हजार रुपैयाँका दरले रकम पाउने छन् । त्यसबाहेक खटाएको ठाउँमा जान र आउनका लागि एक पटकमा प्रतिव्यक्ति १ हजारका दरले तयारी खर्च पाउने छन् । बेरोजगारी र अभावमा थलिएका युवाको आकर्षण म्यादीमा बढ्नुले मुलुकको वर्तमान अवस्थालाई उजागर गरेको नागरिक अगुवा रामबाबु दाहालले बताए । बेरोजगार युवाहरुले निर्वाचत केन्द्रित म्यादी प्रहरीलाई सामान्य रोजगारीको एउटा अवसरका रुपमा लिने गरेको उनको भनाइ छ । 'मुलुकको वर्तमान अवस्थाको झल्को दिने गरी म्यादी बन्न युवाको लाम लागेको छ, दाहाल भन्छन्, म्यादी बन्नुपर्ने युवाहरुको बाध्यताले मुलुकमा बढ्दो बेरोजगारीको डरलाग्दो दृष्य देखाएको छ ।' । 'मुलुकको वर्तमान अवस्थाको झल्को दिने गरी म्यादी बन्न युवाको लाम लागेको छ, दाहाल भन्छन्, म्यादी बन्नुपर्ने युवाहरुको बाध्यताले मुलुकमा बढ्दो बेरोजगारीको डरलाग्दो दृष्य देखाएको छ ।' नेपाल प्रहरीमा भर्ना हुने रहरलाई म्यादी भर्ना एउटा अवसरका रुपमा लिएको मोरङको बेलबारीका विशाल थापाले बताए । उनले रहर भए पनि विभिन्न समस्या र उमेर हदका कारण नेपाल प्रहरीमा भर्ना हुन नसकेकोे बताए । पारिवारिक आर्थिक समस्याले उच्च शिक्षा अध्ययन गर्न नसक्दा रोजगारी नपाएपछि केही दिनका लागि भए पनि म्यादी बनौँ भनेर आएको थापाको भनाइ छ । विराटनगरकी गीता खड्काकी ३ वर्षकी छोरी छन् । पति वैदेशिक रोजगारीमा छन् । पारिवारिक आर्थिक अवस्था कमजोर भएकाले उनले भने म्यादी प्रहरी हुनका लागि आवेदन दिएकी छन् । 'म्यादी बन्न सकेमा घर खर्च चलाउने केही खर्च आउने थियो,' उनले भनिन्, 'रोजगारीको कुनै विकल्प नभेटेपछि थोरै समयका लागि भए पनि म्यादी बन्न आएकी हुँ । खड्काले म्यादी बन्न पाएमा निर्वाचन सुरक्षाका लागि प्राप्त जिम्मेवारी पूरा गर्न सक्ने पनि बताइन् । '"
थाइल्यान्डको स्थानीय क्लबसँग पनि हार्यो नेपाल,"काठमाडौं : नेपाली राष्ट्रिय फुटबल टोली थाइल्यान्डको स्थानीय चोनबुरी एफसी क्लबसँग पनि पराजित भएको छ। चोनबुरी स्टेडियममा आइतबार भएको खेलमा नेपाल घरेलु टोलीसँग ३१ गोलले पराजित भएको हो। चोनबुरीका लागि फान्थामित प्रनात, रेनाटो केलिक र नाट्टापोङले एकएक गोल गरेका थिए। नेपालका दर्शन गुरुङले एक गोल फर्काएका थिए । खेलको २४औं मिनेटमा फान्थामितले गोल गर्दै चोनबुरीलाई सुरुवाती अग्रता दिलाएका थिए। ६५ औं मिनेटमा रेनाटोले गोल गर्दै चोनबुरीको अग्रता दोब्बर पारे। खेलको ८३औं मिनेटमा दर्शन गुरुङले गोल गर्दै नेपाललाई २१ को स्थितिमा ल्याएका थिए। त्यसपछि खेलको इन्जुरी समयमा नाट्टापोङले गोल गर्दै घरेलु टोलीलाई ३१ को जित दिलाए। नेपालले यस अघि थाइल्यान्डको राष्ट्रिय टोलीसँग मैत्रीपूर्ण खेल खेलेको थियो। उक्त खेलमा नेपाल २० गोलले पराजित भएको थियो। एएफसी एसियन कप छनोटको तेस्रो चरणको तयारीका लागि नेपालले थाइल्यान्डसँग मैत्रीपूर्ण खेल खेलेको हो। एसियन कप छनोटमा नेपाल समूह ए मा छ। नेपाल रहेको समूहमा कुवेत, इन्डोनेसिया र जोर्डन छन्। नेपाल रहेको समूहको छनोट खेलहरू कुवेतमा आयोजना हुनेछ। छनोट खेलहरू जुन ८ देखि १४ सम्म हुनेछ। नेपालले जुन ८ मा जोर्डनसँग खेल्दै छनोटको सुरुवात गर्नेछ। यस्तै दोस्रो खेलमा नेपालले जुन ११ मा कुवेतको सामना गर्नेछ। जुन १४ मा नेपालले इन्डोनेसियासँग खेल्नेछ।"
मनमस्तिष्कलाई बुझ्ने कि ?,"पुरानो भनाइ छ, स्वस्थ्य शरीरमा स्वस्थ्य मस्तिष्कको बास हुन्छ। केही हदसम्म यो कुरो सही छ। स्वस्थ्य मस्तिष्कले नै स्वस्थ्य शरीरको निर्माण हुन्छ। जब स्वस्थ्य शरीर र मस्तिष्क एक साथ हुन्छ तब कुनै पनि रोग निको भएर जान्छ। किनभने तपाईंको सकारात्मक सोचले नै सन्तुलित भोजन रोज्नु हुन्छ। अनि, तनावमुक्त रहनुहुन्छ। तनावमुक्त भए खाएको भोजन शरीरमा लाग्छ। शरीरलाई तरोताजा र पुन जीवन्त गर्न बनाउन मद्दत गर्छ अर्थात् आहार र विचार संयमित र सटिक हुनुपर्छ। स्वास्थ्य के हो ? कुनै पनि किसिमको रोग शरीरमा नहुनुलाई स्वस्थ्य भन्न सकिन्छ। यो एक व्यापारिक परिभाषा हो। किनभने यो जान्न कुनै रोग त लागेको छैन ? यसका लागि तपाईंले चिकित्सकसँग परीक्षण गराउनुपर्ने हुन्छ। यो एउटा ठुलो व्यापारिक मामला हो। बिरामी मानिसको उपचार मात्र गर्ने हो भने आम्दानी सीमित मात्रामा नै हुन्छ। तर, प्रत्येक व्यक्ति परीक्षण गरायो भने तपाईं आफैं विचार गर्नुस् ? फेरि स्वास्थ्य के हो ? मानसिक, शारीरिक तथा अध्यात्मिक रूपले फिट हुनुहुन्छ भने तपाई हिट हुनुहुन्छ। आफ्नो काम गर्न मन लागिरहेको छ। आफूलाई शक्तिले भरपुर महसुस गर्नुहुन्छ, उत्साहित रहनुहुन्छ भने तपाईं स्वस्थ्य हो। बिरामी हुनुको कारण आज हरेक किसिमको रोगका लागि औषधि छन्, तर पनि हामी अस्वस्थ्य छांै ? किनकि हामी यो सोच्छौं डाक्टर ! म धुम्रपानका साथै मदिरापान पनि गर्न चाहन्छु। तर, म बिरामी हुन चाहन्न। मलाई यस्तो कुनै औषधि दिनुस्। यस्ता व्यक्ति यस्तै सोच राख्छन्। देयर इज अ पिल फोर एभरी इल। यथार्थ भने अर्कै छ। देयर इज नोट पिल फर एनी इल, बट देयर इज इल फोलोइङ एभ्री पिल। बिरामी हुनुको पछाडि कारण के छ त ? प्रकृतिको विकृति नै रोगहरूको कारण हो। प्रकृतिसँग छेडछाड गर्नु, उसको विपरीत हिँड्नु हो। प्रकृतिको आफ्नै चक्र हुन्छ। उदाहरणका लागि बिहान सूर्योदय हुनु, साँझपख अस्ताउनु, जसको प्रभाव हाम्रो शरीरमा पर्छ। शरीरको मेटाबोलिज्म सूर्यास्त हुनुको साथै मन्द हुन जान्छ। यहीकारण भनिन्छ कि सूर्यास्त भएपछि खाना खानु हुँदैन। हामी यो कुरोलाई सुन्दैनौं। हामी रातभर काम गर्छौं। के हाम्रो मेटाबोलिज्म खराब हँुदैन ? जब मेटाबोलिज्म खराब हुन्छ भने शरीरको आन्तरिक सन्तुलन पनि खराब हुन्छ। जसले गर्दा हामीलाई कयौं प्रकारको रोग लाग्छ। कुनै पनि रोगको सुरुआत हाम्रो मन (माइन्ड) बाटै हुन्छ। माइन्ड (मन) शरीरको प्रत्येक कोशिकामा विद्यमान छ। मानव शरीरमा अरबौं कोशिका (सेल) छन्, प्रत्येक कोशिकाको आफ्नै पहिचान छ। स्वयं बाँच्न सक्छ, यसको आफ्नै मेमोरी हुन्छ। कोशिकाको आफ्नै छुट्टै कार्यप्रणाली छ। खान सक्छ। उत्सर्जन गर्न सक्छ। स्वास फेर्न सक्छ। अर्थात्, उसको आफ्नै माइन्ड (मन) हुन्छ। यस आधारमा हामी भन्न सक्छौं कि मानव शरीर मानव माइन्ड नै हो। मानव शरीरलाई स्वस्थ्य राख्न सर्वप्रथम मनलाई ठिक राख्न जरुरी छ। माइन्ड के हो ? माइन्ड हो मन, विचार र बुद्धि। ब्रेन (मस्तिष्क) विचारहरूलाई उत्पन्न गर्दैन, मनले गर्छ। किनभने शरीरको प्रत्येक कौशिका (सेल)सँग माइन्ड छ। यो बिरामी भयो भने हामी बिरामी हुन्छौं। यसकारण बिरामीलाई निको पार्न शरीरलाई मात्र होइन, मन, विचार र बुद्धिसमेतलाई निको पार्नु पर्छ। कुनै पनि रोग हुने कारण हो, अनुवांशिक कारण। एउटा अनुसन्धान मल्टिपल रिस्क फ्याक्टर इन्टर्नभेन्सन ट्रेइलमा भनिएको थियो, यदि तपाईंले रिस्कको कारण हटाई दिनुभयो भने पनि त्यस रोगप्रतिको रिस्क उत्तिको उत्तिनै रहन्छ। रोग लाग्नबाट न त फुलबडी चेकअपले बचाउन सक्छ, न त रिस्क फ्याक्टर हटाउनाले रोगबाट बच्न सक्नु हुन्छ। परिवारमा कसैलाई मधुमेह छ भने यो कुनै जरुरी छैन कि तपाईंलाई पनि हुन्छ। चिनी (गुलियो) कम खानाले तपाईंलाई चिनीको रोग (मधुमेह) नहुने भन्ने होइन। सम्पूर्णतः स्वास्थ्य तपाईंको वातावरण र जिउने तौरतरिका तथा शैलीमा भरपर्ने हो। मस्तिष्कले स्वयं रोगहरूलाई निको पार्छ कसरी ? हाम्रो शरीर सय ट्रिलियन कोशिकाहरूबाट बनेको छ। हामीभित्र यति नै मात्रामा मानव अस्तित्व छ। प्रत्येक सेल आफैंमा एक अस्तित्व हो। प्रत्येक कोशिकासँग कार्यप्रणाली छ। ऊ आफैं आराम गर्छ। उत्सर्जन गर्छ। प्रजनन् पनि गर्न सक्छ। जब हामी कुनै पनि औषधि वा भिटामिन लिन्छौं तब शरीरले भन्छ, यो त नयाँ कुनै बाहिरी चिज हो। त्यसलाई नष्ट गर्न लिभरकहाँ पठाइदिन्छ। लिभरले त्यसलाई नष्ट गरी शरीरबाट बाहिर ऊत्सर्जित गरी फ्याँकिदिन्छ। तर, हामी औषधिलाई उसको प्रकृतिरूपमा ग्रहण गर्छौं। त्यसबेला शरीरले भन्छ यसलाई त चिन्छु र ग्रहण गर्छ। औषधिको प्राकृतिक गुणले रोगलाई निको पार्छ। त्यो औषधि हो जसले असर गर्छ। हाम्रो आफ्नो मस्तिष्क छ, जसले यस औषधिलाई ग्रहण गरी कुनै रोगलाई निको पार्न सक्छ। औषधिको प्रतिकूल प्रभाव भइरहेको छ भने त्यो हाम्रा कारणले भइरहेको छ। किनभने हामी सौच्छौं कि शरीरलाई निको पारे हामी बिरामीलाई निको पार्न सक्छौं। तर, यस्तो हँुदैन। स्वस्थ्य मस्तिष्कबिना रोग निको पार्न सकिँदैन। रिसर्चमा देखिएको छ कि हाम्रो शरीरको आफ्नो सिस्टमले हामीलाई स्वस्थ्य बनाउँछ। उदाहरणका लागि एउटा बिरामीलाई मोर्फिन दुखाइ कम गर्न दिइयो तर उसलाई भनियो कि तपाईंलाई भिटामिन दिइरहेका छौं। यसले तपाईंको व्यथालाई कम गर्छ तर दुखाइ कम गर्दैन। यस कुराले रोगीको मस्तिष्कको पीडा कम गर्ने प्वाइन्ट निदायो। जबकि मोरफिन आइभीबाट गइरहेको थियो। एक अर्को बिरामीलाई भिटामिनको इन्जेक्सन दिइयो र उसलाई भनियो कि तपाईंलाई दुखाइ कम गर्ने औषधि दिइएको छ। केही समयमै बिरामीको दुखाइ कम भयो। यी सबै कुराबाट के थाहा पाइन्छ भने दोस्रो बिरामीलाई चिकित्सकमाथि विश्वास भयो। जसले गर्दा मस्तिष्कले सिग्नल पायो कि औषधि शरीरभित्र गइरहेको छ। मस्तिष्कले पीडा कम गर्ने केमिकल बनाउन थाल्यो। जसले गर्दा उसको दुखाइ आफै कम हँुदै गयो। यहाँ दुखाइलाई औषधिले कम गर्नमा मद्दत त गर्यो तर जबसम्म मस्तिष्कले यो कुरालाई स्वीकृत गर्दैन तबसम्म कुनै पनि औषधिले रोगीलाई निको पार्न सक्दैन। होमियोप्याथिक यसै सिद्धान्तमा काम गर्छ। ट्रिट दि पेसेन्ट, नोट दि डिजिज यसमा रोगलाई मात्र होइन, रोगीलाई नै पूर्णतया उपचार गरिन्छ। यसको औषधि रोगीको मनमस्तिष्क स्तरमा गएर काम गर्छ। यसले रोगलाई मात्र निको पार्दैन बरु तपाईंको प्रतिरक्षा प्रणालीलाई बलियो बनाउँछ। रोगलाई शरीरबाट बाहिर निकालिदिन्छ, रोगलाई हेरचाह गर्ने क्षमता राख्छ। यदि स्वस्थ्य रहन चाहनुहुन्छ भने आफ्नो जीवनशैलीलाई ठिक गरौं। आफ्नो मस्तिष्कलाई शुद्ध विचार र सकारात्मक सोचले उर्जावान् राखौं। यदि कुनै स्वास्थ्य समस्या भएमा होमियोप्याथिक चिकित्सातर्फ जाऊँ। विश्वास राख्नुस् यसले तपाईलाई पूर्णरूपले स्वस्थ्य बनाउँछ। जब तपाईं स्वस्थ्य हुनुहुन्छ भने कुनै पनि भाइरस या ब्याक्टेरिया शरीरमा प्रवेश गर्न पाउँदैन। त्यसैले होमियोप्याथी अपनाऔं र स्वस्थ्य रहौं।"
चुनाव : कमजोरी सच्याउने अवसर,"प्रधानमन्त्री शेरबहादुर देउवाको नेतृत्वमा बनेको पाँच दलीय गठबन्धनको सरकार नौ महिनामा हिँड्दैछ। मुलुकमा प्रजातन्त्र स्थापनापछि एक दशकको कालखण्ड र लोकतन्त्र स्थापनापछि अर्को एक दशकको कालखण्ड पूरा भएको छ। हिसाबमा हेर्ने हो भने यो अवधि एउटा गठबन्धन सरकारका लागि औसतमा पूर्ण अवधि हो। किनभने विगतमा एकमना सरकार जसोतसो तीन वर्षसम्म पुगे पनि मिलिजुली सरकारको आयु भनेको छ महिना, नौ महिना, एक वा डेढ वर्ष मात्रै हो। यो आलेखको आशय अब सरकारको आयु पूरा भयो यसको प्रतिस्थापन हुनुपर्छ भन्ने होइन। यो सरकार चुनावी हुनसक्ने भएकाले अर्को नौ महिनासम्म निरन्तर जान पनि सक्छ। यद्यपि त्यो राजनीतिक घटनाक्रममा भरपर्ने भएकाले अहिलेका लागि अनुमानको विषय होला, तथ्यपरक विश्लेषणको आधार होइन। तर, उसले व्यतीत गरेको साढे आठ महिनाको यो अवधिमा के भयो ? के भएन ? त्यो भने विश्लेषणको विषय हो। स्थानीय निर्वाचन सन्दर्भ मुलुक अहिले स्थानीय तहको निर्वाचनको मुखमा छ। निर्वाचन आयोगबाट निर्वाचन कार्यतालिका प्रकाशित भइसकेको छ। निर्वाचन अधिकारीहरू तोकिइसकेको अवस्था छ। मतदाताको नामावली प्रकाशन भएसँगै उम्मेदवार छनोटका प्रक्रिया पनि अघि बढ्न थालिसकेका छन्। आयोग आचारसंहिता लागू गर्ने चरणमा छ। सुरक्षा प्रबन्ध, बजेट, मतपत्र छपाइलगायतका कार्यहरूको समाचारले निर्वाचन मुखमै आएको संकेत गरिरहेका छन्। तर, निर्वाचनको दिन जति नजिक आउँदैछ, सरकारको तर्फबाट निर्वाचनलाई प्रभावित गर्ने प्रयासस्वरूप प्रशासन र सुरक्षा निकायमा सरुवाबढुवाको काम पनि उत्तिकै तीब्रताका साथ अघि बढाइएको छ। दल विभाजनसम्बन्धी कानुनलाई ४० प्रतिशत केन्द्रीय समिति र संसदीय दलमा हुनुपर्ने प्रावधानलाई र को सट्टा वा गरिएको अर्थात् एकातिर ४० प्रतिशत पुगे विभाजन गर्न सक्ने प्रावधान आएको थियो। यो प्रावधान आलोचित भएपछि अध्यादेश खारेज गरियो। त्यो कार्यान्वयनमा आउन पाएन। तर, नयाँ गठबन्धन बन्नासाथ ४० प्रतिशत होइन, २० प्रतिशत अनि त्यो पनि र होइन वा गरियो। जुन कार्यान्वयनमा पनि आयो। अहिले यो मुद्दा अदालतमा विचाराधीन छ। राजनीतिक आग्रह र सहजताको आधारमा कर्मचारीको छनोट गरी निश्चित स्थानमा सेट गर्ने कुरा स्वच्छ निर्वाचनको दृष्टिले अनुपयुक्त हो। यसमा निर्वाचन आयोगले समयमै ध्यान नदिने हो भने भोलि निर्वाचनको वातावरण खल्बलिने अवस्था आउँछ। स्थानीय तहको निर्वाचन सम्मुखमा स्थानीय तहका पदाधिकारीबाट सम्पादन भएका कार्यहरूको समीक्षा हुनु स्वाभाविक हो। उनीहरूको भूमिका लोकतन्त्रको सम्वद्र्धनमा कत्तिको सहयोगी रह्यो ? संघीयताको मर्मअनुसार कार्य भयो कि भएन ? आर्थिक विकासमा स्थानीय तह कत्तिको सफल रहे ? यस्ता थुप्रै प्रश्न अहिले सतहमा छन्। त्यो स्वाभाविक हो। त्यसमाथि बहस हुनुपर्छ। तर, ती सबै विषयको बहस सापेक्षतामा हुनुपर्छ, निरपेक्षतामा होइन। अहिले विकास, समृद्धि र संस्थागत विकाससँगै परिवर्तनका एजेण्डालाई स्थापित गर्ने, संघीयतालाई संस्थागत गर्ने र लोकतान्त्रिक प्रणालीलाई बलियो बनाउने जिम्मा स्थानीय तहलाई लगाउन मिल्दैन। यसरी प्रदेश र संघीय सरकार पानी माथिको ओभानो बन्न मिल्दैन। मुख्य हिस्सा मुख्य स्थानले नै बोक्नुपर्छ। झन्डै दुई दसक स्थानीय निकाय जनप्रतिनिधिविहीन हुनपुग्यो। त्यस्तो अवस्थामा कहिले दलीय संरचनाको जिम्मामा त कहिले मनोनयनको माध्यमबाट सञ्चालनको प्रयास भयो। यद्यपि मूलतः स्थानीय तह सञ्चालनको मूल र वैधानिक जिम्मेवारी भने कर्मचारीको हातमा दिइयो। त्यसले सेवा प्रवाह, विकास निर्माण मात्र होइन, प्रणालीको विकासमै असर गर्न पुग्यो। लोकतान्त्रिक अभ्यास संकुचित भयो। नयाँ संविधानअनुसार संघीय प्रणाली र पुनर्संरचना भएको स्थानीय तहमा जनप्रतिनिधि आएपछि आमरूपमा स्थानीय तह चलायमान भएको छ। विकासले गति लिएको छ। लोकतन्त्रको आधार कसिएको छ। भूकम्प र कोरोना दुईवटा त्यस्ता अवस्था हुन्, जसले स्थानीय जनप्रतिनिधि हुनु र नहुनुको फरक देखिने गरी छुट्टियो। भ्रष्टाचारलगायत विकृतिका कतिपय घटनाले स्थानीय तह बदनाम भएका उदाहरण पनि छन्। तर, त्यसलाई आमदृश्यका रूपमा नभई अपवादका रूपमा लिनुपर्छ। संघीयताको कार्यान्वयन तीनै तहका लागि यो अवधि नयाँ संविधान निर्माणपछिको पहिलो कार्यावधि हो। संघीयताको पहिलो कार्यान्वयन समय पनि हो यो। प्रदेश सरकार संघीयताको बिम्बजस्तो बन्यो। किनभने विगतभन्दा विल्कुल नयाँ संरचना यही थियो। तर, जनताको घरदैलोमा पुग्ने सरकार या जनताले दैनिकरूपमा भेट्ने संघीयता भने स्थानीय सरकार नै रह्यो। यसर्थ जनताले संघीयता र कतिपय मामिलामा लोकतन्त्रको मूल्यांकन गर्ने आधार पनि स्थानीय सरकार नै बन्यो। विभिन्न परिवेशले परिवर्तनका एजेण्डालाई ओझेलमा पारेको छ। साथै, मुलुकमा स्थापित राजनीतिक प्रणालीलाई स्थायित्व दिन गम्भीर चुनौतीसमेत खडा गरिदिएको छ। स्थानीय सरकारले गरेको विकास प्रयास र सेवा प्रवाह नयाँ प्रणालीले ल्याएको परिवर्तनको प्रतिबिम्ब जस्तो बनेको छ। आमजनताको अपेक्षा र जनादेशविपरीत प्रदेश र केन्द्र सरकार यो अवधिमा अस्थिरताको भूमरीमा परे। राजनीतिक खिचतानीको केन्द्र बने। शासकीय असक्षमताको शिकार भए। त्यसको कारण पनि लोकतन्त्र र संघीयतामाथि अनेक प्रश्न उठेका छन्। त्यसका बाबजुद संघीयता कार्यान्वयनमा आएको छ। राजनीतिक प्रणालीको रूपमा स्थापित भएको छ। त्यसको मुख्य जस स्थानीय तहलाई जान्छ। कमजोर केन्द्र निर्वाचनपछिको पहिलो दुई वर्ष विकास र समृद्धिले तीब्रता पायो। आर्थिक सूचकहरू सकारात्मक बने। आमजनतामा आशाको सञ्चार भयो। राष्ट्रियताका सन्दर्भमा मात्र होइन, आमजीवनमै सकारात्मक सूचकहरू देखिन थाले। तर, दुर्भाग्यवश त्यसले निरन्तरता पाउन सकेन। त्यसो त विश्वकै लागि यो कालखण्ड त्यति सहज थिएन। कोरोना महामारीले विश्वव्यापीरूपमै मानवजीवनमा चुनौती खडा गरिदियो। स्वास्थ्य संकटसँगै अर्थतन्त्रसमेत चौपट हुन पुग्यो। त्यसको प्रत्यक्ष प्रभावबाट नेपाल पनि अछुतो रहेन। त्यसमाथि राजनीतिक खिचातानी र अस्थिरताले गर्दा विकासमा ब्रेक लाग्यो। जसकारण आर्थिक सूचकहरू नकारात्मक बन्न थाले। विकासको गति ओराले लाग्न थाल्यो। अहिले केन्द्र सरकारबाट एकातिर विकास खर्च गर्न नसक्ने र अर्कोतिर भएको कामको भुक्तानी गर्न पनि नसक्ने अवस्था सिर्जना भएको छ। आर्थिक वृद्धि घट्ने तर मूल्य वृद्धि भने झन् झन् बढ्ने श्रृंखला चलिरहेको छ। बैंकले ऋण प्रवाह गर्न सकेको छैन। विदेशी मुद्राको सञ्चिति घट्दो छ। यस्ता आँकडाले मुलुक कतै श्रीलंकामा प्रश्नपत्र छाप्न नसकेर परीक्षा स्थगित भएजस्तो नियतिमा त पुग्ने होइन भन्ने संकेत गरिरहेको छ। केन्द्र सरकार जब यो अवस्थामा छ भने स्थानीय सरकारको अवस्था कस्तो होला ? बोली र व्यवहारमा भिन्नता त्यसो त नेपालमा अक्सर आर्थिक मुद्दाभन्दा राजनीतिक विषय बढी चर्चामा आउने गर्छन्। त्यसमा पनि एकले अर्कोलाई दोष लगाउने प्रवृत्ति बढी छ। तर, अर्कोलाई दोष लगाउने स्वयंले चाहिँ के गरिरहेको छ ? भनेर विश्लेषण गर्ने हो भने स्थिति झन् विकराल देखिन्छ। तत्कालीन केपी शर्मा ओलीको सरकारमाथि जुन जुन आरोपसहित गठबन्धन निर्माण गरिएको थियो, ती विषयमा के गरियो भन्ने सन्दर्भलाई सर्सर्ती हेर्ने हो भने अवस्था आफैं छर्लङ्ग हुन्छ। तत्कालीन सरकारमाथि त्यो बेलामा लागेको एउटा प्रमुख आरोप हो शक्तिको केन्द्रीकरण। त्यसको उदाहरणको रूपमा राष्ट्रिय अनुसन्धान विभाग, राजस्व अनुसन्धान विभाग, सम्पत्ति शुद्धिकरण अनुसन्धान विभाग आदिलाई प्रधानमन्त्री तथा मन्त्रिपरिषद् कार्यालयअन्तर्गत ल्याउनुलाई मानिएको थियो। उसबखत तत्कालीन नेकपाका नेताहरू पुष्पकमल दाहाल प्रचण्ड, माधवकुमार नेपाल र उहाँको समूहले तानाशाही प्रवृत्तिको द्योतकको रूपमा व्याख्या गरेको थियो। नेपाली कांग्रेसले त्यसलाई थप बल दिएको थियो। नागरिक समाज र मिडियाले प्रमुख मुद्दा बनाएका थिए। यदि त्यो काम गलत थियो भने नयाँ सरकार बन्नासाथ त्यसलाई सच्याइनु पथ्र्यो। तर, त्यसो भएन, गरिएन। बरु त्यसलाई अरू बलियो बनाउनेतिर लागियो। ओली सरकारलाई प्रतिगमनको विम्ब बनाउन अर्को विषय उठाइएको थियो अध्यादेशबाट शासन चलाउन खोजेको भनेर। आसन्न स्थानीय तह निर्वाचन र त्यसपछि हुने प्रदेश र संघीय संसद्को निर्वाचन यसका निम्ति सही अवसर सावित हुनेछ। दल विभाजनसम्बन्धी कानुनलाई ४० प्रतिशत केन्द्रीय समिति र संसदीय दलमा हुनुपर्ने प्रावधानलाई र को सट्टा वा गरिएको अर्थात् एकातिर ४० प्रतिशत पुगे विभाजन गर्न सक्ने प्रावधान आएको थियो। यो प्रावधान आलोचित भएपछि अध्यादेश खारेज गरियो। त्यो कार्यान्वयनमा आउन पाएन। तर, नयाँ गठबन्धन बन्नासाथ ४० प्रतिशत होइन, २० प्रतिशत अनि त्यो पनि र होइन वा गरियो। जुन कार्यान्वयनमा पनि आयो। अहिले यो मुद्दा अदालतमा विचाराधीन छ। यसले पनि प्रतिगमनको हतियार देखावटी मात्र थियो भन्ने पुष्टि भयो। बोली र व्यवहारमा भिन्नता देखियो। प्रणालीमाथिको प्रहार त्यति मात्र होइन, प्रणालीमाथि प्रश्न गरेर निर्माण भएको गठबन्धन र वर्तमान सरकार कार्यपालिका र व्यवस्थापिका मात्र होइन, न्यायपालिकामा समेत निर्मम प्रहार गरेर प्रणालीलाई नै क्षतविक्षत बनाउन अग्रसर भयो। सरकार वर्तमान संविधान र पञ्चवर्षीय योजनाले लक्षित गरेको दिशामा त हिँड्न सकेन सकेन, गठबन्धनले जारी गरेको घोषणापत्रमा समेत अडिन सकेन। संसदीय अभ्यासका दृष्टिले प्रतिपक्षले निरन्तर संसद् अवरोध गरिरहने सरकार त्यसलाई फुकाउन गम्भीर नै नहुने विडम्बनापूर्ण अवस्था रह्यो। त्यति मात्र होइन, प्रतिनिधिसभा विघटन गरी ताजा जनादेशमा जाने परिघटनालाई प्रतिगमनको संज्ञा दिएर बनेको गठबन्धन अन्ततः संसद् विघटनको असफल प्रयासमा पटक पटक उद्यत रहिरह्यो। सबैभन्दा आश्चर्यको विषय न्यायालयको दूरावस्था र त्यसको कारक सरकार र सत्ता गठबन्धन नै रहनु बनेको छ। न्यायालयमा लामो समयसम्म सुनुवाइ नै नहुने, त्यसको नेतृत्व स्वयं सर्वोच्च अदालतका न्यायाधीशले गर्ने र त्यसलाई पृष्ठपोषण सरकार र सत्ता गठबन्धनले गर्ने विडम्बनापूर्ण अवस्था बन्यो। अहिले प्रधानन्यायाधीशमाथि महाअभियोग लगाइएको छ। त्यसको कारण जे भए पनि र परिणाम जस्तो भए पनि निष्कर्षमा पुग्नुपर्छ। तर, संसद्को प्रक्रियामा प्रवेश गराएर त्यत्तिकै अल्झाई संसद् अधिवेशन नै अन्त्य गर्ने काम भयो। त्यति मात्र होइन, प्रक्रियाको घनचक्करमा अल्झाएर यत्तिकै अवधि व्यतीत गर्ने सम्भावना पनि देखियो। यसले आवश्यक संख्या र गम्भीर कारण नभए पनि निलम्बनको लागि महाअभियोगको तरबार देखाएर न्यायालयलाई राजनीतिक स्वार्थको अखडा बनाउने ढोका सधैंका लागि खोलिदिएको छ। परिणामतः यो परिघटनाले राजनीतिक प्रणालीमाथि नै प्रहार गरेको छ। निर्वाचन नै सही अवसर यी सबै परिवेशले परिवर्तनका एजेण्डालाई ओझेलमा पारेको छ। साथै, मुलुकमा स्थापित राजनीतिक प्रणालीलाई स्थायित्व दिन गम्भीर चुनौतीसमेत खडा गरिदिएको छ। यद्यपि लोकतन्त्रको विकल्प लोकतन्त्र नै हो। र, ती सबै कमजोरीलाई सच्याउने अवसर पनि निर्वाचन नै हो। आशा छ, आसन्न स्थानीय तह निर्वाचन र त्यसपछि हुने प्रदेश र संघीय संसद्को निर्वाचन यसका निम्ति सही अवसर सावित हुनेछ।"
लगानी बोर्ड र उद्योग वाणिज्य महासंघबीच के भयो सम्झौता ?,"काठमाडौं : लगानी बोर्डको कार्यालय र उद्योग वाणिज्य महासंघबीच स्वदेशी पुँजी जुटाउने र विदेशी लगानी भित्र्याउने विषयमा सहकार्य गर्ने सम्बन्धी समझदारीपत्र (एमओयू) मा हस्ताक्षर भएको छ। अर्थमन्त्री जनार्दन शर्मा प्रभाकरको उपस्थितिमा लगानी बोर्डको प्रमुख कार्यकारी अधिकृत शुशील भट्ट र उद्योग बाणिज्य महासंघका अध्यक्ष शेखर गोल्छाले हस्ताक्षर गरे। लगानी बोर्डको उपाध्यक्षसमेत रहेका अर्थमन्त्री शर्माले ठूला परियोजनामा लगानी जुटाउनु आवश्यक रहेको बताए। उनले प्रतिफलयोग्य परियोजना छनोट गर्न सुझाए। लगानी प्रतिवद्धता हुने तर नआउने प्रवृत्तिलाई सुधार गर्न बोर्डको संरचना, ऐन, कानून, काम गर्ने व्यवहारलगायतमा शंसोधन गर्नुपर्छ उनले भने। ठूला परियोजनाका लागि पूँजी जुटाउन स्वदेशमै पर्याप्त पैसा भएको भन्दै उनले जनताको विश्वास जित्ने परियोजना छनोट गर्नुपर्ने बताए। अहिले कुनै कम्पनीले प्राथमिक सेयर निस्काशन (आइपीओ) गर्यो भने माग भन्दा धेरै ठूलो रकमको आवेदन भइरहेको देखिन्छ। उनले भने। उपयुक्त परियोजना भए नेपालीले पर्याप्त लगानी गर्न सक्ने उनले बताए। उनले जलविद्युत परियोजनामा स्वदेशी तथा विदेशी लगानी आउनुको कारण प्रतिफलको ग्यारेन्टी नै प्रमुख कारण भएको बताए। अन्य परियोजनामा पनि प्रतिफलको सुनिश्चितता दिन सके लगानीका लागि खासै समस्या भोग्नुनपर्ने उनको भनाइ छ । आफैं ऋण तिर्न सक्षम परियोजना छनौट गर्यौं भने त्यो ऋण परियोजनाले नै तिर्छ, जनतालाई अनावश्यक भार पर्दैन। त्यसैले यस्ता परियोजना छनौटमा विशेष ध्यान दिनुपर्छ उनले भने। सरकारनिजी क्षेत्र साझेदारीलाई थप सुदृढ बनाइने उनले बताए। लगानीको बाताबरण बढाई डुईङ बिजनेस मा थप सुधार गर्नुपर्ने उनको धारणा छ। लगानीकर्तालाई छिटो र छरितो ढंगले सहजीकरण गर्न बोर्डलाई निर्देशन दिए। विदेशी लगानी ल्याउँदा प्रविधि पनि सँगै भित्र्याउने सर्त राख्न उनले जोड दिए। हामीले लगानी भित्र्याउँदा अब विकसित देशको प्रविधि पनि ल्याउनेतर्फ ध्यान दिनुपर्छ। प्रविधि ल्याइयो भने हाम्रो निजी क्षेत्र बलियो हुन्छ उनले भने। लगानी बोर्डका प्रमुख कार्यकारी अधिकृत शुशील भट्टले ३ खर्बको परियोजना निर्माण प्रकृयामा गएको र केहीले उत्पादनसमेत दिन थालेको बताए। परियोजनाबारे अध्ययन गर्ने र थप सहजीकरण गर्ने समय छोट्याएको जानकारी दिए।"
नेपालका लागि ४३ रन जोड्दै आशिफ आउट,काठमाडौं : त्रिकोणात्मक टी२० सिरिज अन्तर्गत आज पपुवा न्युगिनी(पीएनजी)सँग खेलिरहेको नेपालको दोस्रो विकेट आउट भएको छ। नेपालका ब्याट्सम्यान आशिफ शेख ४३ रन जोड्दै आउट भएका हुन्। यसअघि ओपनर ब्याट्सम्यान कुशल भुर्तेल २० रनमा आउट भएका हुन्। नेपाल ताजा अवस्थामा ११३ ओभर खेल्दै १०५ रनमा रहेको छ। पीएनजीले टस जितेर नेपाललाई ब्याटींगको निम्तो दिएको थियो।
जितपुर सिमरा गोल्डकप : एपीएफ सेमिफाइनलमा,"सिमरा : हिमालयन शेर्पा क्लबलाई स्तब्ध पार्दै सशस्त्र प्रहरीको एपीएफ क्लब १२ औं जितपुर सिमरा गोल्डकपको सेमिफाइनलमा प्रवेश गरेको छ। सिमरा रंगशालामा आइतबार भएको खेलमा एपीएफले हिमालयन शेर्पालाई ३२ गोलले स्तब्ध पारेको हो। ए डिभिजनका दुई क्लबबीचको रोमाञ्चक भिडन्तमा विभागीय टोली एपीएफले बाजी मार्यो। एपीएफको जितमा दीपेश धिमाल, विके तामाङ र अर्मान्ड बेडमले गोल गरे। हिमालयन शेर्पाका कप्तान विश्वास श्रेष्ठले दुई गोल फर्काए। लगातार अवसर बनाएको एपीएफले खेलको २७औं मिनेटमा सफलता पायोे। कर्नर बललाई सदुपयोग गर्दै एपीएफका दीपेश धिमालले गोल गरेका थिए । पहिलो गोल गरेको केही मिनेटमै एपीएफले दोस्रो गोल थप्यो। नवीन लामाको पासलाई सदुपयोग गर्दै बिके तामाङले गोल गरे। हिमालयन शेर्पाले खेलको ५०औं मिनेटमा गोल अन्तर घटायो। एपीएफका दीपेश धिमालले विकास मेराग्लियालाई डिबक्सभित्र लडाएपछि रेफ्री प्रकाशनाथ श्रेष्ठले शेर्पालाई पेनाल्टी दिएका थिए। जसलाई कप्तान विश्वास श्रेष्ठले सदुपयोग गरे। शेर्पाले गोल फर्काएको केही समयमै एपीएफले पुनः गोल अन्तर बढायो। ५६औं मिनेटमा प्रदीप लामाको क्रसमा अर्मान्ड बेडमले गोल गरे। ६८औं मिनेटमा शेर्पाका कप्तान विश्वास श्रेष्ठले डिबक्स बाहिरबाट उत्कृष्ट गोल गरेका थिए। एपीएफका अर्मान्ड खेलको म्यान अफ दी म्याच घोषित भए। उनले पाँच हजार पुरस्कार पाए। प्रतियोगिताअन्तर्गत सोमबार आयोजक नव जनजागृति युवा क्लब र सुदूपश्चिम११ बीच खेल हुनेछ। प्रतियोगिताको विजेताले १० लाख र उपविजेताले पाँच लाख रुपैयाँ पुरस्कार पाउने छन्। प्रतियोगिता चैत्र १९ गतेसम्म सञ्चालन हुनेछ।"
"राप्रपाले गठन गर्यो केन्द्रीय कार्य सम्पादन समिति, कोको छन् ?","काठमाडौं : राष्ट्रिय प्रजातन्त्र पार्टीले केन्द्रीय कार्य सम्पादन समिति गठन गरेको छ। सोमबार अध्यक्ष राजेन्द्र लिङ्देनले पार्टीको विधान बमोजिम २० सदस्यीय केन्द्रीय कार्य सम्पादन समिति गठन गरेका हुन्। राप्रपाका प्रवक्ता एवं प्रचार विभाग प्रमुख मोहन श्रेष्ठका अनुसार कार्यसम्पादन समितिमा अध्यक्ष राजेन्द्र लिङ्देन, उपाध्यक्ष बुद्धिमान तामाङ, उपाध्यक्ष बिक्रम पाण्डे, महामन्त्री राजेन्द्र गुरुङ्ग, उपाध्यक्ष ध्रुबबहादुर प्रधान, उपाध्यक्ष रोशन कार्की , उपाध्यक्ष हेमजङ्ग गुरुङ्ग, उपाध्यक्ष मुकुन्द श्याम गिरी, महामन्त्री डाधवल शमशेर राणा, महामन्त्री भुवन पाठक, महामन्त्री प्रल्हाद प्रसाद साह, महामन्त्री कुन्ती कुमारी शाही, केन्द्रीय सदस्य दीपक बोहोरा, केन्द्रीय सदस्य नवराज सुवेदी, केन्द्रीय सदस्य हरि बहादुर बस्नेत , केन्द्रीय सदस्य बालाराम घर्तीमगर , केन्द्रीय सदस्य जयन्त चन्द, केन्द्रीय सदस्य टंक ढकाल , केन्द्रीय सदस्य ठाकुर प्रसाद शर्मा ,केन्द्रीय सदस्य ऋषि बाबु परियार रहेका छन्।"
"टेम्पुबाट लागुऔषध बरामद, दुई युवा पक्राउ","ढल्केवर(धनुषा) : महोत्तरीबाट प्रहरीले लागुऔषधसहित दुईजनालाई पक्राउ गरेको छ। पक्राउ पर्नेमा सिन्धुलीको कमलामाई नगरपालिका४ धुराबजार बस्ने १९ वर्षीय रवि विक र कमलामाई नगरपालिका५ बस्ने २१ वर्षीय सुमन कुमार श्रेष्ठ रहेको प्रहरीले जनाएको छ। गौशालाबाट बर्दिबासतर्फ आउँदै गरेको अटो टेम्पोमा सवार केही व्यक्तिहरुले अवैध लागुऔषध बोकी ओसारपोसार गरिरहेको भन्ने विशेष सूचनाको आधारमा प्रहरीले चेकजाँच गर्दा उनीहरु लागुऔषधसहित पक्राउ परेका हुन्। पूर्वपश्चिम राजमार्गअन्तर्गत महोत्तरीको बर्दिबास नगरपालिका५ माईस्थानस्थित चेकप्वाइन्टमा ज१ ह १९३९ नम्बरको अटो टेम्पोलाई रोकेर खानतलासी गर्दा टेम्पुको पछाडि पट्टीको डिक्कीमा लुकाई छिपाई बोकी ल्याएको लागुऔषध बरामद भएको इलाका प्रहरी कार्यालय बर्दिबासका प्रहरी निरीक्षक बालिष्टर सिंहले जानकारी दिए। उनका अनुसार क्लोरोफेनारामाइन मेलेट सिरप एक्सीप्लोन १०० एमएलको ५ बोत्तल, नाइट्राभेट१० लेखिएको १९ चक्की र ट्रमाडोल क्याप्सुल ८ चक्की बरामद भएको हो। लागुऔषधसहित पक्राउ परेका विक र श्रेष्ठलाई महोत्तरी जिल्ला अदालतबाट ५ दिनको म्याद थप गरेर अनुसन्धान गरिरहेको इलाका प्रहरी कार्यालय बर्दिबासले जनाएको छ।"
राष्ट्रपति जेलेन्स्कीले भने : तटस्थ हैसियतबारे छलफल गर्न युक्रेन तयार,"किभ : युक्रेनी राष्ट्रपति भोलोदिमर जेलेन्स्कीले शान्ति सम्झौताका लागि आफ्नो देश तटस्थ हैसियत कायम गर्नेबारे छलफल गर्न तयार रहेको बताएका छन्। उनले रुससँगको अर्को चरणको वार्तामा सार्वभौमसत्ता र क्षेत्रीय अखण्डतालाई आफ्नो प्राथमिकतामा राख्ने बताएका छन्। यसै हप्ता दुई देशबीच टर्कीमा शान्ति वार्ता हुने भएको छ। वार्ता अघि उनले भने, ' सुरक्षा ग्यारेन्टी हाम्रो लागि सबैभन्दा महत्त्वपूर्ण छ। स्पष्टरूपमा हाम्रो लक्ष्य भनेको शान्ति र देश सकेसम्म चाँडो सामान्य जीवनमा फर्कनु हो।' यसअघि जेलेन्स्कीले स्वतन्त्र रुसी सञ्चारमाध्यमलाई दिएको ९० मिनेटको अन्तर्वार्तामा आफू रसियासँग शान्ति सम्झौताअन्तर्गत तटस्थ स्थितिमा वार्ता गर्न तयार रहेको बताएका थिए । उनले तेस्रो पक्षले यसको ग्यारेन्टीमा सामेल हुनुपर्ने वा जनमत संग्रह गर्नुपर्ने स्पष्ट धारणा राखेका थिए। समाचार एजेन्सी रोयटर्सका अनुसार भिडियो कलमार्फत दिइएको उक्त अन्तर्वार्तामा जेलेन्स्कीले भने, 'सुरक्षा ग्यारेन्टी र तटस्थता, हाम्रो राज्यको गैरआणविक स्थिति, हामी यसका लागि तयार छौं। यो हाम्रो लागि सबैभन्दा महत्त्वपूर्ण छ।' युक्रेनका राष्ट्रपतिले रुसी भाषाको अन्तर्वार्तामा रुसी आक्रमणले युक्रेनमा रुसी भाषा बोलिने सहरहरु ध्वस्त भएको बताए । युक्रेनको सैन्य गुप्तचरी निकायका प्रमुखले रुसले 'युक्रेनमा उत्तर र दक्षिण कोरिया सिर्जना गर्न खोजेको' बताएका छन्।"
नीति कथा : भावनात्मक हार,"एक समुद्री जीववैज्ञानिक सार्कको प्रयोगमा संलग्न थिए। उनले अन्य साना माछाहरूसँगै सार्कलााई पनि सोही पानीट्यांकीमा राखिदिए। अब उनको अवलोकन र अनुसन्धान सुरु भयो। अपेक्षित रूपमै सार्कले प्रत्येक माछा खाँदै गयो। समुद्री जीववैज्ञानिकले त्यसपछि ट्यांकीभित्र दुई खण्ड बनाए। जसलाई छुट्याउन उनले पारदर्शी फाइबर ग्लास राखिदिए। त्यसपछि उनले एउटा खण्डमा सार्क र अर्को खण्डमा साना माछा राखे। सार्कले तुरुन्तै आक्रमण गर्यो तर त्यसपछि उसले फाइबर ग्लासलाई केही गर्न सकेन। सार्कले त्यो प्रयत्न बारम्बार दोहोर्याइरह्यो। उसले प्रयास गर्न छोडेन। अर्को खण्डमा रहेका साना माछाहरूलाई निरन्तर र लापरवाही ढंगले करिब एक घण्टासम्म प्रयास गरिरह्यो। अन्ततः सार्कले हार खायो। सार्कले आफ्नो त्यो प्रयास अर्को केही हप्तासम्म गरिरह्यो। यसबीच उसले धेरै दर्जन पटक दोहोर्याइरहेको देखियो। समुद्री जीववैज्ञानिकले सार्कका हरेक गतिविधि अनेक कोणबाट नियालिरहेका थिए। प्रत्येक पटक सार्कको आक्रामकता कम कम हुँदै गएको थियो। अन्ततः, सार्क थकित भयो। केवल पूर्ण रूपमा आक्रमण गर्न छोड्यो। समुद्री जीववैज्ञानिकले त्यसपछि फाइबर ग्लासलाई हटाइदिए। तर, सार्कले आक्रमण गरेन। यसबीच एक अवरोधको अस्तित्वमा विश्वास गर्न सार्कलाई प्रशिक्षित गरिएको थियो। नैतिक शिक्षा : सामान्यत असफलता र असफलताहरू अनुभव गरेपछि मात्र थाहा हुन्छ। तर, हामीमध्ये धेरैले भावनात्मक रूपमा हार मानिरहेका हुन्छौं। र, प्रयास गर्न छोड्छौं। सार्क जस्तै हामी विगतका असफलताहरूसँग रहनतर्फ लाग्छौं। कि हामी सधैं असफल हुनेछौं भन्ने मानसिकतामा रहन्छौं। हामी कहाँ छौं र कहाँ जान चाहन्छौं ? बीचमा कुनै वास्तविक अवरोध नभए पनि टाउकोमा अवरोध खडा गरिरहन्छौं। त्यसैले हार नमान्नुहोस्। प्रयास गरिरहनुहोस्। सफलता नजिकै हुन्छ, मात्र प्रयास टाढा हुनसक्छ।"
शिक्षकहरु परीक्षार्थी बनेपछि विद्यालय दुई दिन बन्द,"ढल्केवर(धनुषा) : शिक्षक सेवा आयोगको परीक्षामा सहभागी शिक्षकको सहजताका लागि एक स्थानीय तहले नगरको सबै विद्यालयमा बिदा दिएको छ । आयोगको परीक्षामा अधिकांश शिक्षकहरु सहभागी हुने भएपछि धनुषाको मिथिला नगरपालिकाले दुईदिन विद्यालय बन्द गर्ने निर्णय गरेको हो । नगरपालिका अन्तर्गतका विद्यालयहरुमा कार्यरत कारार, राहत तथा निजी स्रोतका अधिकांश शिक्षकहरु आयोगको परीक्षामा सामेल हुने भएपछि सबै विद्यालयहरुमा दुईदिन बिदा दिने निर्णय भएको मिथिला नगरपालिकाका नगरप्रमुख हरिनारायण महतोले जानकारी दिए । विद्यालयका प्रधानाध्यापकहरुको अनुरोधमा चैत १७ र १८ गते दुईदिन वर्षे बिदाबाट कट्टा हुने गरी शिक्षण संस्थाहरुमा विदा दिने निर्णय भएको नगरप्रमुख महतोले जनाए । यसअघि शिक्षा विकास तथा समन्वय इकाइ धनुषाले शिक्षक सेवा आयोगतर्फको माध्यमिक, निम्न माध्यमिक र प्राथमिकतहका शिक्षकहरुको खुल्ला तथा बढुवा सम्बन्धी प्रतियोगात्मक परीक्षामा स्थायी, करार तथा राहत शिक्षकहरु सहभागी हुने भएपछि चैत १३ गतेदेखि १८ गतेसम्म वर्षे बिदाबाट कट्टा हुने गरी ६ दिन विद्यालयमा स्थानीय बिदा गरिदिनका जिल्लाका १८ वटै स्थानीय तहलाई सिफारिस गरेको थियो ।"
स्थानीय तह निर्वाचन : कुन प्रदेशमा कति मतदाता ?,"काठमाडौं : वैशाख ३० मा हुन लागेको स्थानीय तह निर्वाचनमा १ करोड ७७ लाखभन्दा बढी मतदाता सहभागी हुने भएका छन्। निर्वाचन आयोगले आइतबार सार्वजनिक गरेको अन्तिम मतदाता नामावलीअनुसार १ करोड ७७ लाख ३३ हजार ७ सय २३ मतदाताले मताधिकार पाउने भएका हुन्। अघिल्लो निर्वाचनभन्दा यसपटक ३६ लाख ६१ हजार २ सय ९९ मतदाता थपिएका छन्। आयोगका अनुसार जम्मा मतदातामध्ये ८९ लाख ९२ हजार १० जना पुरुष छन्। ८७ लाख ४१ हजार ५ सय ३० जना मात्रै महिला मतदाता रहेको आयोगका सहप्रवक्ता सूर्यप्रसाद अर्याल बताउँछन्। पुरुषभन्दा महिलाको संख्या मतदातामा कम छ, उनले भने, अन्यमा मतदाता पनि १ सय ८३ जना छन्। बागमतीमा बढी मतदाता अन्य प्रदेशको तुलनामा बागमतीमा सबैभन्दा बढी ३४ लाख १२ हजार ८ सय ६९ मतदाता छन्। सबैभन्दा कम कर्णालीमा १० लाख १ हजार २ सय ८२ जना छन् । सबैभन्दा बढी पुरुष मतदाता मधेस प्रदेशमा १७ लाख ९७ हजार ९ सय ४५ जना छन् । सबैभन्दा कम कर्णालीमा ५ लाख ६ हजार १ सय ८० जना छन्। बढी महिला मतदाता बागमतीमा १७ लाख ७ हजार ९ सय ४२ जना छन्। कम कर्णालीमा ४ लाख ९५ हजार ९९ महिला मतदाता छन्। सबैभन्दा बढी तेस्रोलिंगी मतदाता मधेसमा ६७ र कम कर्णालीमा ३ जना रहेको आयोगले जनाएको छ। मतदाता नामावली ऐनअनुसार अद्यावधिक मतदाता नामावली प्राप्त भएको मितिले ३५ दिनभित्र पुनरावलोकन गरी प्रकाशन गर्नुपर्ने प्रावधान छ। अन्तिम नामावली प्रकाशन भइसकेपछि हेरफेर, थपघट वा सच्याउन पाइँदैन। फागुन १९ गतेदेखि एक साताको म्याद राखेर मतदाता नामावली अद्यावधिक (दाबी विरोध) गर्न र त्रुटि भए सच्याउन हामीले समय दिएका थियौं, सहप्रवक्ता अर्यालले भने, नाम दोहोरिएका, मृत्यु भएको वा नागरिकता त्याग गरेका, झुटा विवरण दिई नामावलीमा नाम समावेश गरेको भए विरोधमा उजुरी दिन आह्वान गरिएको थियो। सबै प्रक्रिया पूरा गरेर हामीले नामावली प्रकाशन गरेका हौं। २२ हजार बढी मतदान केन्द्र यसपटकको निर्वाचनमा १० हजार ७ सय ५६ मतदान स्थल र २१ हजार ९ सय ५५ मतदान केन्द्र तोकिएको छ। सबैभन्दा बढी मतदान केन्द्र मधेस प्रदेशमा २ हजार १ सय ६३ र सबैभन्दा कम कर्णाली प्रदेशमा ९ सय ७ वटा छन्। आयोगले निर्वाचन प्रयोजनका लागि छनोट भएका मुख्य निर्वाचन अधिकृत ७७ जना र निर्वाचन अधिकृत ६ सय ७६ जनाको नाम पनि सार्वजनिक गरेको छ।"
नेपाल र पीएनजी भिड्दै,काठमाडौं : त्रिकोणात्मक टी२० सिरिज अन्तर्गत आज हुने पहिलो खेलमा नेपाल र पपुजा न्युगिनी(पीएनजी) भिड्दै छन्। त्रिवि क्रिकेट मैदानमा दिउँसो १२:३० बजे देखि खेल सुरु हुनेछ। यसघि पीएनजीसँग भएको एक दिवसिय दुई खेलमा नेपाल पराजित भएको थियो। पीएनजीले पछिल्लो ६ टी२० खेलमा जित निकाल्न सकेको छैन भने नेपाल पछिल्लो ५ खेलमा ४ मा जित निकालेको छ।
आईपीएल : पन्जाबको विजयी सुरुआत,काठमाडौं : इन्डियन प्रिमियर लिग (आईपीएल)मा पन्जाब किङ्सले विजयी सुरुआत गरेको छ। गएराति भएको खेलमा पन्जाबले रोयल च्यालेन्जर्स बैंगलोरमाथि ५ विकेटको जित निकालेको छ। बैंगलोर दिएको २०६ रनको लक्ष्य पन्जाबले ५ विकेट गुमाउँदै १९ ओभरमा पूरा गरेको हो। पन्जाबका लागि कप्तान मयंक अग्रवालले ३२ रनको पालि खेले भने शिखर धवन र भानुका राजपकसले समान ४३४३ रनको पालि खेलका थिए।
आर्थिक समृद्धिमा हातेमालो गरौं : देउवा,"काठमाडौं : प्रधानमन्त्री शेरबहादुर देउवाले पुँजी परिचालन गरेर देशको आर्थिक समृद्धिमा हातेमालो गर्न आग्रह गरेका छन्। नेपालको आर्थिक विकासमा गैरआवासीय नेपालीको भूमिका महत्वपूर्ण रहेको बताए। नेपाललाई समस्या परेका बेला सहयोग गरेको खुसी व्यक्त गरे। भाषा, संस्कृति प्रचार गर्न गैरआवासीय नेपालीहरूले सेतुका रूपमा काम गरेको बताए। विश्वमा नेपालको पहिचान र गरिमा बढाउन महत्वपूर्ण भूमिका खेलेको उनले बताए। ज्ञान, सीप र पुँजी स्वदेश भित्र्याएर देशको समृद्धिमा जोडिन उनले आग्रह गरे। गैरआवासीय नेपालीप्रति सरकार संवेदनशील छ उनले भने, सम्पत्ति सुरक्षा गर्नेदेखि उनीहरूलाई नागरिकता प्रदान गर्न सरकार क्रियाशील छ। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले पर्यटनको प्रवद्र्धन गर्न भिसामा सहजता ल्याउन जोड दिए। कतिपय परियोजनामा एनआरएनएसँग मिलेर काम गरेको भन्दै उनले लगानीको खाँचो रहेको बताए। गैरआवासीय नेपाली संघका संस्थापक अध्यक्ष उपेन्द्र महतोले राष्ट्रलाई समृद्ध बनाउन कहिल्यै पछि नपर्ने बताए। बाधा, अवरोध आए पनि सधैं एक भएर अघि बढ्ने उनको भनाइ छ। लगानी गर्दा मात्रै रोजगारीको सिर्जना हुने भएकाले त्यसतर्फ लाग्ने उनले प्रतिवद्धता जनाए। कांग्रेसका महामन्त्री गगन थापाले एनआरएनएले थालेको १० अर्बको परियोजना छिट्टै सञ्चालनमा आउने बताए। विदेशमा बस्ने नेपालीलाई ५ करोडको व्यवस्थालाई १ करोडमा झार्न खोजिएको बताए। च्यारिटीमा १२ लाख हाल्न पाउँछ भने व्यापार व्यवसायमा पनि किन हाल्न नपाउने ? उनले भने। नेकपा एमालेका उपाध्यक्ष सुरेन्द्र पाण्डेले डेटा माइनिङ गर्न लगानीको प्रशस्त सम्भावना रहेको बताए। सीप र ज्ञान आर्जन गरेर यसतर्फ लाग्न उनले आग्रह गरे। नारायणीमा समुद्र बनाउन सकिने उनले विश्वास व्यक्त गरे। संघका पूर्वअध्यक्ष जीवा लामिछानेले विसंगति बिर्सेर उद्देश्य पूरा गर्न बाँकी रहेका काम गर्न जोड दिए।"
प्रदेशको नामाकरण नगरी हिउँदे अधिवेशन अन्त्य,"विराटनगर : नामविहीन अवस्थामा रहेको प्रदेश १ संसदको चालू हिउँदे तथा नवौं अधिवेशन अन्त्य गरिएको छ। मुख्यमन्त्री राजेन्द्रकुमार राईको अध्यक्षतामा आइतबार बसेको प्रदेश मन्त्रिपरिषद्को बैठकले अधिवेशन अन्त्यको निर्णय लिइरहँदा प्रदेशको नाम राख्न बाँकी थियो। प्रदेशसभालाई बिजनेश दिन नसकेका कारण आलोचना खेप्दै आएको सरकारले गरेको सिफारिस अनुसार प्रदेश प्रमुख परशुराम खापुङ्गले नेपालको संविधानको धारा १८३ को उपधारा(२) बमोजिम राति १२ बजेदेखि लागू हुने गरी अधिवेशन अन्त्य गरेका हुन्। मन्त्रिपरिषद्को निर्णय अनुसार अधिवेशन अन्त्यका लागि प्रदेश प्रमुखलाई सिफारिस गरिएको प्रदेश १ का यातायात व्यवस्था तथा सञ्चारमन्त्री उपेन्द्र घिमिरेले बताए। संसदको यही अधिवेशनबाट प्रदेशले नाम पाउने अपेक्षा गरिएको थियो। अहिलेसम्म मुलुकका ६ वटा प्रदेशले नाम र राजधानी पाइसक्दा प्रदेश १ मा भने नामाकरणको मुद्दा नै ओझेलमा परिरहेको छ। मुख्यमन्त्री राईले संसदको यही अधिवेशनले प्रदेशको नाम टुंगो लगाउने दाबी गर्दै आएका थिए। तर उनकै अध्यक्षतामा बसेको मन्त्रिपरिषद् बैठकले नामको विषयलाई छाड्दै प्रदेशको जारी नवौँ तथा हिउँदे अधिवेशन अन्त्य गर्यो। अधिवेशन गत असोज २२ गतेबाट सुरु भएको थियो। ६ महिनासम्म अधिवेशन चल्दा जम्मा १२ वटा मात्रै बैठक बस्यो। सरकारले एउटा मात्रै बिजनेश दिएको अधिवेशन जम्मा ९ घण्टा ४२ मिनेटमात्रै बसेको प्रदेश १ की उपसभामुख सरस्वती पोखरेलले बताइन्। प्रदेश सरकारले दिएको प्रदेश सञ्चार माध्यम व्यवस्थापन गर्न बनेको विधेयक छलफलकै क्रममा छ। अघिल्लो सरकारले ल्याएको आर्थिक कार्यविधिसम्बन्धी विधेयक भने संसदको ११ औँ बैठकले पारित गर्यो। १२ वटा बैठकमा ३१ जना सांसदले शून्य समयमा बोलेका थिए। शून्य समयमा बोल्ने अधिकांश सांसदले प्रदेशले नाम पाउन नसकेको विषयलाई उठान गर्थे। उनीहरुले बारम्बार नामको विषयमा चिन्ता गरे पनि नामाकरणको विषय भने सरकारको प्राथमिकतामा पर्नै सकेन। आइतबारको अन्तिम तथा १२ औँ बैठकमा पनि सांसद वसन्तीदेवी यादवले प्रदेशको नामसम्बन्धी मुद्दा उठाइन्। अघिल्लो सरकारले नाम राख्न नसक्दा विरोध गरिए पनि अहिलेको सरकारले समेत नामको विषयलाई चासो नदिएको गुनासो उनको थियो। संसदको हिउँदे अधिवेशनमा दलका तर्फबाट ५ जनाले विशेष समय लिएर बोलेका थिए। शून्य र विशेष समयमा उठेका सवालका बारेमा २ जना मन्त्रीले बोलेका थिए। निहीत स्वार्थ पूरा गर्नका लागि बनेको गठबन्धन सरकारबाट प्रदेशले नाम पाउने अपेक्षा गर्नु बेकार भएको एमाले प्रदेश १ का सचेतक बुद्धिकुमार राजभण्डारीले बताए। उनले सरकारले जनताको समस्या उठाउने थलो नै बन्द गरेको बताए। संसदलाई बिजनेश दिन नसकेको सरकारले आफ्नो कमजोरी ढाकछोप गर्नलाई अधिवेशन अन्त्य गरेको राजभण्डारीको भनाइ छ। वर्तमान सरकारले प्रदेशको नाम राख्नै नसक्ने जिकिर उनको छ। प्रदेशको नामका बारेमा सरकारले संसदमा छलफल गर्नै चाहेन। त्यही भएकाले संसदमा नामको विषयले प्रवेश पाएन, उनले भने, नाम टुंग्याउन सरकारसँग दुईतिहाइ छैन। आफूले मात्रै नसक्ने अवस्थामा सरकारले एमालेसँग छलफलको प्रस्ताव नै गरेन। सरकारको नियत पनि नाम राख्नबाट भाग्ने खालको रहेको राजभण्डारीले बताए। नामका लागि एमालेले छलफल चलाउने तयारी गरेलगत्तै सरकारले अधिवेशन अन्त्य गरेको आरोप उनको छ। उनले १० औँ अधिवेशनमा प्रदेशको नाम राख्नका लागि एमालेले प्रयास गर्ने बताए। समय आएकाले हिउँदे अधिवेशन अन्त्य गरिएको प्रदेश १ सरकारका आर्थिक मामिला तथा योजना मन्त्री इन्द्रबहादुर आङ्बोले बताए। स्थानीय तह निर्वाचनको मिति नजिकिएका कारण संसदमा उपस्थित हुने सांसदहरूको संख्या कम हुँदै गयो, उनले भने, निर्वाचन तयारीका लागि पनि बैठक स्थगित गर्नुपर्ने अवस्था आयो। हिउँदे अधिवेशन अन्त्यको समय पनि भइसकेको थियो। आङ्बोले अहिलेको अवस्थामा प्रदेशको नाम टुंगो लगाउन नसकिने बताए। आगामी अधिवेशनमा नामका विषयमा छलफल गरिने उनको भनाइ छ। एमाले र माओवादी मिलेर बनेको तत्कालीन नेकपा (नेपाल कम्युनिष्ट पार्टी) नेतृत्वको सरकार दुईतिहाइ बहुमतमा हुँदा पनि प्रदेश १ नामविहीन बन्यो। राजधानीको प्रस्ताव पारित गरे पनि दुईतिहाइ प्राप्त दल नेकपाले नामसम्बन्धी प्रस्ताव संसदमा पुर्याउन सकेन। प्रदेश १ ले अहिलेसम्म ३ जना मुख्यमन्त्री पाइसकेको छ। पूर्वमुख्यमन्त्रीहरू शेरधन राई र भीम आचार्यले बारम्बार नामको विषयलाई प्राथमिकतामा राखिएकाले चाँडै टुंगो लगाउने बताउँदै आएका थिए। अहिलेका मुख्यमन्त्रीले पनि नामको कुरा कतै छुटाएनन्। तर सबै मुख्यमन्त्रीको प्राथमिकतामा परेको भनिएको नामाकरणको विषय भने अहिलेसम्म संसदमा पुग्न सकेको छैन।"
"काम गर्ने ठेकेदार, साँचो बुझाउने मन्त्री","काठमाडौं : पोखरा क्षेत्रीय अन्तर्राष्ट्रिय विमानस्थल चीनको सहयोगमा बनिरहेको होइन। चिनियाँ बैंकले ऋण दिएको छ। त्यसको ठेक्का चिनियाँ कम्पनीले नै पाएको छ। विमानस्थल निर्माणपछि हस्तान्तरणको दायित्व ठेकेदारकै हो। तर, चिनियाँ विदेशमन्त्री वाङ यीले नेपाल भ्रमणका क्रममा ठेकेदारका तर्फबाट आफ्ना समकक्षी डा नारायण खड्कालाई विमानस्थलको साँचो हस्तान्तरण गरे। जसको साक्षी बसे प्रधानमन्त्री शेरबहादुर देउवा। कूटनीति र राजनीतिका विज्ञले यसलाई प्रोटोकल नमिलेको भनेर टिप्पणी गरेका छन्। पूर्णऋणमा बनेको आयोजना हस्तान्तरण गर्न यत्रो तामझाम आवश्यक नहुने कूटनीतिज्ञ दीपकप्रकाश भट्ट बताउँछन्। निर्माण सम्पन्न नभएको आयोजनाको साँचो हस्तान्तरण पपुलारिटीका लागि गरिएको प्रस्ट देखिने कूटनीतिज्ञ भट्टको भनाइ छ। उक्त ऋणलाई कि अनुदानमा बदल्ने किसिमको प्रतिबद्धता भएको भए हो, भट्ट भन्छन्, तर, दातृ निकायमध्येको सबैभन्दा बढी ब्याजमा लिएको ऋणबाट आयोजना बनिरहेको हो। चिनियाँ अनुदान होइन। उनका अनुसार द्विपक्षीय सम्बन्ध सुमधुर देखाउन यो कदम प्रभावकारी बन्न सक्छ। तर, ऋणमा बनेको आयोजनामा यत्रो देखावटीले हतार गरेको देखाउने उनी बताउँछन्। यो विमानस्थल ईपीसी (इन्जिनियरिङ, प्रोकुमेन्ट, कन्स्ट्रक्सन) मोडलमा अघि बढाइएको छ। सरकारले उक्त विमानस्थल बनाउन एक्सपोर्ट इम्पोर्ट बैंक अफ चाइना (एक्जिम बैंक)बाट २१५९६ मिलियन अमेरिकी डलर सहुलियतपूर्ण ऋण लिएको हो। कुल ऋणको ७५ प्रतिशतको ब्याज २ प्रतिशत हुने र २५ प्रतिशतको शून्य ब्याजदर हुने व्यवस्था छ। २० वर्ष अवधिका लागि लिएको उक्त ऋणको ग्रेस पिरियड सात वर्षको छ। सात वर्षसम्म ब्याज तिर्नुपर्दैन। सरकारले २ प्रतिशतमा लिएको ऋणलाई नेपाल नागरिक उड्डयन प्राधिकरणलाई ५ प्रतिशतमा दिएको छ। डलर उतारचढावको जोखिम वहन गर्ने गरी सरकारले ५ प्रतिशतमा प्राधिकरणलाई ऋण दिएको हो। नेपालमा हुने वैदेशिक लगानीमा सबैभन्दा महँगो ब्याजको ऋण चीनकै हो। अन्य सहायतामा ऋण र अनुदान नै हुने भए पनि यो भने पूर्ण ऋण मात्र भएको प्राधिकरणका पूर्वमहानिर्देशक राजन पोखरेल बताउँछन्। पूर्वपरराष्ट्रमन्त्री प्रदीप ज्ञवाली भने चिनियाँ पक्षले निर्माणको मुख्य काम सकेको हुँदा साँचो हस्तान्तरण गर्नु अनुपयुक्त नहुने बताउँछन्। दुई देशबीचको सम्बन्धलाई टेवा दिने अभ्यास भएकाले यसलाई नकारात्मक टिप्पणी गर्न नहुने पूर्वराजदूत भेषबहादुर थापाको भनाइ छ। अन्तिम चरणमा पोखरा विमानस्थल काम नसकिँदै पोखरा अन्तर्राष्ट्रिय विमानस्थल नेपाललाई हस्तान्तरण चिनियाँ विदेशमन्त्रीको भ्रमणको अवसरमा साँचो हस्तान्तरणको काम गरिएको संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछाने बताउँछन्। यसमा कुनै स्वार्थ नभएको सहसचिव लामिछानेको भनाइ छ। कुरा सकारात्मक हो। नेपालको राष्ट्रिय गौरवका आयोजनाको भौतिक संरचनाको काम सकिएको भएर उहाँ आएको मौकामा साँचो हस्तान्तरण भएको हो, लामिछाने भन्छन्। उनका अनुसार विमानस्थलकोे फिनिसिङपछि क्यालिब्रेसन, टेस्ट फ्लाइट सबै काम सक्काएर रेडी टो गोमा मात्र पूर्ण काम सम्पन्न हुनेछ। यो विमानस्थल ईपीसी (इन्जिनियरिङ, प्रोकुमेन्ट, कन्स्ट्रक्सन) मोडलमा अघि बढाइएको छ। सरकारले विमानस्थल निर्माणको जिम्मा चिनियाँ निर्माण कम्पनी सीएएमसीईलाई दिएको थियो। आर्थिक वर्ष २०७१७२ मा सुरु भएको आयोजना निर्माण सम्पन्न गर्ने संशोधित लक्ष्य २०७९८० लाई लिइएको छ। अघिल्लो आर्थिक वर्ष नै निर्माण सम्पन्न गर्ने भनिए पनि कोरोनाका कारण एक वर्षपछि धकेलिएको प्राधिकरणका अधिकारीको भनाइ छ।"
रसुवागढी र तातोपानी नाका खुलाउन नेपालको चासो,"काठमाडौं : नेपालले कोरोना महामारीसँगै अवरुद्ध रसुवागढी र तातोपानी नाका खुलाउने विषयमा चासो दिएको छ। एमाले अध्यक्ष केपी शर्मा ओली र माओवादी केन्द्र अध्यक्ष पुष्पकमल दाहालले आइतबार चिनियाँ विदेशमन्त्री वाङ यीसँगको छुट्टाछुट्टै भेटमा नाका सञ्चालनमा ल्याउन आग्रह गरेका हुन्। चिनियाँ विदेशमन्त्री वाङले नेपालसँगका अवरुद्ध नाका सञ्चालन गर्न सकारात्मक जवाफ दिएको नेताहरूले बताएका छन्। एमाले अध्यक्ष ओलीसँगको भेटमा सहभागी एमाले नेता डा राजन भट्टराईका अनुसार ओलीले बेल्ट एन्ड रोड इनिसिएटिभ (बीआरआई) अन्तर्गतका परियोजना छिटो अघि बढाउन पनि चीनको ध्यानाकर्षण गराएका थिए। बीआरआईअन्तर्गतका योजनाहरू अघि बढाउन तथा रेल विद्युत्, सडक र नाका व्यवस्थित गर्ने आयोजनामा चीनको सहयोग होस् भनेर अध्यक्षले भन्नुभएको छ, भट्टराईले भने। कोभिड नियन्त्रणका लागि चीनले गरेको सहयोगप्रति धन्यवाद दिँदै ओलीले कोभिडका कारण चीन अध्ययनमा जान नपाएका विद्यार्थीहरूको पढाइलाई निरन्तरता दिनुपर्ने विषयमा पनि विदेशमन्त्री वाङको ध्यानाकर्षण गराएका थिए। हुम्लाको सीमा क्षेत्रमा अलपत्र परेका नेपालीहरूलाई घर फर्किने वातावरण बनाउन, कोरोला नाकाको स्तरोन्नतिमा ध्यान दिन पनि ओलीले आग्रह गरेका थिए। ओलीले मुस्ताङको कोरोला नाकामा नेपालतर्फको संरचना निर्माणमा सहयोग गरी दिन आग्रह गर्दै चीनतिरकै जस्ता संरचना नेपालमा पनि निर्माण गरी दिन आग्रह गरेको डा भट्टराईले जानकारी दिए। ओलीले राखेका विषयमा चिनियाँ विदेशमन्त्री वाङले समाधान गर्न पहल हुन्छ। समाधानको प्रक्रियामा जाँदा समय लाग्न सक्छ। चीन तपाईंले भनेका सबै विषयमा सकारात्मक छ, भन्ने जवाफ दिएका थिए। माओवादी केन्द्रका अध्यक्ष दाहालसँगको भेटमा विदेशमन्त्री वाङले कोरोनाको कारण चीनबाट आउनुपर्ने सहयोग नआउँदा नेपालले धेरै समस्या भोग्नुपरेको बताएका थिए। माओवादी नेता शक्ति बस्नेतले भेटबारे जानकारी दिँदै भने, व्यापारिक नाकाहरू बढाउने र अहिले भइराखेकालाई थप व्यवस्थित गर्न अध्यक्षले अनुरोध गर्नुभयो। विदेशमन्त्री वाङले रसुवागढी र तातोपानी नाका खोल्न चीन सकारात्मक भएको जवाफ दिनुभयो। रसुवागढी मात्र नभई अन्य नाका सञ्चालनबारे पनि चीन सकारात्मक रहेको जवाफ विदेशमन्त्री वाङले दिएको बस्नेतले बताए। भेटमा दाहालले चीनविपरीतका विषयमा नेपालको भूमि प्रयोग हुन नदिने प्रतिबद्धता जनाएका थिए। नेपालको तीनदिने औपचारिक भ्रमणका क्रममा वाङले आइतबार नै राष्ट्रपति विद्यादेवी भण्डारीसँग पनि शिष्टाचार भेट गरेका थिए। राष्ट्रपति कार्यालयका अनुसार भेटमा नेपालचीन सम्बन्धका विविध विषयमा छलफल भएको थियो। राष्ट्रपति कार्यालयका प्रेस सल्लाहकार टीका ढकालका अनुसार भेटमा दुई देशबीचको सम्बन्ध, आपसी हित र चासोका विषयमा विचारविमर्श भएको थियो। राष्ट्रपति भण्डारीले ऐतिहासिक कालदेखि नै नेपाल र चीन असल छिमेकी रहेको र यस प्रकारको उच्च तहको भ्रमणले सम्बन्धलाई अझ सुदृढ तुल्याउने विश्वास व्यक्त गरेकी थिइन्। वाङ आइतबार नै स्वदेश फर्किएका छन्।"
"मन मिले सम्बन्ध, नमिले बलात्कार","यौन सृष्टिको सर्वोत्कृष्ट रचना हो। यौन छ तसर्थ सृष्टिकर्तालाई भ्याइनभ्याइ गर्नु परेको छैन। यिनै जीवन, यौन आनन्द र यौन प्रसंग प्रायः सबैलाई रमाइलो नै लाग्छ। सृष्टिको अनुपम वरदान यौनजन्य क्रियाकलाप जति सुन्दर र आकर्षक छ जति नै सुमधुर पनि छ। अनि त्यति नै विकराल, विकृत र बदनाम पनि। सामाजिक जीवनमा जसरी अनुशासनको महत्त्व र गरिमा हुन्छ, त्यस्तै यौनमा पनि अनुशासन, मर्यादा र जिम्मेवारी रहन्छ। यौन आनन्द मात्र होइन, यौन जीवन पनि हो। यौन कला पनि हो। यौन सबैभन्दा ठुलो यसको व्यवस्थापन र जिम्मेवारी पनि हो। अत्यन्तै सुन्दर चिज जब अव्यवस्थित, अमर्यादित र कानुनको खिलाफमा पुगिदिन्छ तब यसमा कुरूपता, विकराल र भयानक परिस्थिति उत्पन्न हुनजान्छ। संसारमा धेरै ठुला कहलिएका मान्छेहरू यौनको मामलामा चुकेका छन्। यौनलाई अश्लील हर्कत बनाएका छन्। सुन्दर हराभरा र आकर्षक देखिने मान, सम्मान, इज्जत, प्रतिष्ठा पलभरमै खरानी पारेका छन्। जीवनका लागि यौन अपरिहार्य छ तर व्यवस्थित मर्यादित। मर्यादाहीन यौनले जीवन र जगत्कै बदनाम गर्छ। व्यक्तिको व्यक्तित्व नरक वासयोग्य बनाइदिन्छ, अव्यवस्थित यौन र अवैधानिक यौनले यौन रहस्यमय छ। जब यसको रहस्य अप्राकृतिक रूपमा बाहिरिन्छ तब यसले नकारात्मक रौनकको नकारात्मक परिणतितिर उन्मुख गराउँछ। संसारभर बढी खोजिने, चर्चा र बदनाम दिने र लुकाइने विषय र मामला हो, यौन। जति बदनाम, जति वर्जित, जति रहस्यमय भए पनि यो सृष्टिको अभिन्न पाटो हो। विकृतिरहित वस्तु पात्र र चिजबिज संसारमै केही नहोला। त्यसैले यौन पनि विकृतिरहित छैन। यौन पृथ्वीमा व्यापार बनेको पहिलो पेशाको रूपमा पनि परिभाषित छ। यद्दपि यसको व्यापार व्यवसायलाई संसारकै नीच पेशाको रूपमा बुझिन्छ। यौन व्यापारीलाई अत्यन्तै खराब दृष्टिले हेरिन्छ। केही देशले यौनशालाको लाइसेन्स दिएर यसलाई व्यवसायको हैसियत प्रदान गरेको पनि पाइन्छ। रमाइलो त के छ भने यसमा महिला र पुरुषको समान सहभागिता रहन्छ। बिक्रेता महिलालाई मान्ने र क्रेता पुरुष हुने परिपाटीका कारण नारीको मात्रै इज्जतमा धावा बोलिन्छ। पुरुषसत्ताले निर्माण गरेको भाष्य चरित्रको व्याख्या गर्ने मामलामा नारी र पुरुषमा विभेदी छ। यौन सृष्टि धान्ने चक्र हो तर यसलाई शोषण वा बलात्कार गरेका कारण मानव सभ्यता क्रुर र घीनलाग्दो बन्दैछ। यौन सदुपयोग हुनुपर्नेमा दुरुपयोग र दुर्भाग्य हुँदैछ। समान र उस्तै एकै खाले कार्यवापत पुरुष बदनाम नहुने तर महिलाको चरित्र र योग्यता प्रश्नीय बन्ने हाम्रो सामाजिक सोचको बनावटमा खोट देखिन्छ। गलत भए दुवै बराबरी सही भए विभेद किन ? चरित्रहीन बन्न स्त्री पुरुष दुवै एकअर्काका पूरक हुन्। एकअर्काको अभावमा कोही यौनदूराचारी र चरित्रहीन हुँदैनन्। तसर्थ चरित्रमा लाग्ने दाग र कानुनले दिने सजाय दुवैलाई बराबरी हुनुपर्छ। पुरुष दुराचारी मात्रै र महिला चरित्रहीन मात्रै भन्ने र भनिने सामाजिक चेतमा परिवर्तन आउनु पर्छ। समान अपराधका लागि असमान दण्ड किन ? विगतमा ठुलाठुला तपस्वी, ज्ञानी, ध्याता, ऋषि, महर्षिहरू राजा महाराजाहरूको तपस्या ध्यान भंग गर्न परि, अप्सरा, तिलोत्तमा आदिको प्रयोग गरिन्थ्यो। सांसारिक मोहजाल र माया भ्रम भन्दै घर व्यवहार यौनजीवन सबै त्यागेकाहरूलाई उसको सत् जाँच्ने विधिको रूपमा रंगीविरंगी अप्सराहरू खटिने गर्थे। त्यागी तपस्वीको ध्यान भंग गराउन अनेकन हाउभाउ गर्थे कति विचलित हुन्थे कति सत्मा अडिग रहन्थे। जो विचलित बन्न पुग्थे तिनीहरू पुनः घरगृहस्थ गरेर सामान्य जीवनमा फर्कन्थे। जो तपस्यामा लीन हुन्थे तिनीहरू महातपस्वी ज्ञानी, ध्याता, ऋषि, महर्षि बन्थे। बेग्लै इज्जत र मान प्रतिष्ठा आर्जन गर्थे। आज पनि ज्ञान, ध्यान, धर्म, योग भनेर विभिन्न धर्म र सम्प्रदायका मानिस मठ, मन्दिर, गुम्बा र मस्जिदमा छन्। यौन जीवन त्यागेर सन्यास ग्रहण गरेका हुन्छन् तर हिजो अप्सरा र मेनकाहरू प्रयोग हुन्थे। आज भक्त भक्तिनीको रूपमा नरनारी विभिन्न आश्रममा पुग्छन्। ज्ञानी र ध्यानीको संकल्प र अठोटमा आक्रमण गरेर गुप्त कर्मको पार्टनर बन्छन्। कतिपय अवस्थामा लामो समयसम्म ज्ञानी सन्यासीको यौन भोक शान्त पार्छन्। सन्यास लिनेहरू स्त्री र स्त्रीको संसर्गबाट टाढा रहने आफ्नो धर्म च्युत गरेर स्त्रीलम्पट भएर निस्कन्छन्। अनि नाजायज तर सहमतिमा यौनजन्य क्रियाकलाप गर्छन्। विभिन्न धार्मिक, सामाजिक अखडामा अवैध यौनजन्य क्रियाकलापमा संलग्न बन्छन्। जब सम्बन्धमा दरार पैदा हुन्छ तब पूर्वसहमति, पूर्वमित्रता शत्रुतामा बदलिन्छ। तब समझदारीको सेक्स बलात्कारमा परिणत हुनपुग्छ। त्यसपछि गुरुचेला पीडक र पीडितको अवस्थामा पुग्छन्। विगतदेखि अवैध सेक्ससम्बन्ध राख्नेहरू एकाएक बलात्कार गरेको आरोपसहित सार्वजनिक बन्छन्। र, अचानक व्यक्तिको सार्वजनिक छवि ध्वस्त हुन्छ। दुई वर्षअघि कृष्णबहादुर महरा जो सभामुख पदमा विराजमान थिए। तब यस्तै बलात्कारको अभियोगमा पद र प्रतिष्ठा गुमाए। जेलको चिसो छिडीमा पुगे। यहाँ प्रश्न उठ्छ, वर्षौंको अन्तरंग सम्बन्ध एकाएक बलात्कारमा परिणत कसरी भयो ? बलात्कार आफैंमा जघन्य पशुवत व्यवहार हो। वर्षौं सम्बन्धमा रहेका मान्छे अकस्मात बलात्कारको अभियोगमा पर्छन् भने गम्भीर भएर नसोच्ने ? अवैध सम्बन्ध किन बलात्कार भएर प्रकट हुन्छ ? कुन स्वार्थको गोटी बन्न पुग्छन् महिलाहरू ? बलात्कार भनेर किन अनेकन कुराको बार्गेनिङ हुन्छ ? सहमतिको सम्बन्ध कसरी यौन शोषण र बलात्कार बन्छ ? किन हनी ट्रयाप बन्न आफ्नो चरित्र र सामाजिक प्रतिष्ठा दाउमा चढाउन राजीखुसी बन्छन् ? बलात्कार भएका छन्, यौन शोषण भएका छन्। शिक्षकले नाबालिका छात्रालाई बलात्कार गरेका यौनजन्य दुव्र्यवहार गरेको र १८ महिने बालिकासमेत बलात्कृत भएर हत्यासमेत भएको हालसालैका उदाहरण छन्। यौन सम्बन्ध रहेका छन्। तर, मनमुटाव भएपछि मात्रै बलात्कार हुने, यौन शोषण हुने घटना र अवस्थाको गम्भीर समीक्षा नगरी हुँदैन। अवैध सेक्स सहमतिमै भए पनि कानुनले बन्देज गरेको छ। दण्डनीय अपराध मानेको छ। सेक्सका लागि शारीरिक मात्र होइन, मानसिक परिपक्वता पनि आवश्यक हुन्छ। जुन कुरालाई थुप्रै दुर्घटनाले पुष्टि गरेको छ। परस्परको सहमतिमा लामो समयसम्म चलेको उमेर पुगेका मान्छेहरूको सेक्स सम्बन्ध अचानक बाहिर आउनु अनि बलात्कारकै अभियोगमा पुग्नुलाई के भन्ने ? यसमा चाहिँ यसको गाम्भीर्यता र प्रकृतिअनुसार अलि फरक ढंगले विश्लेषण गरेर कानुन बन्न सकेन। आरोपकै आधारमा पनि धेरैको सामाजिक जीवन चौपट बनेका छन्। धार्मिक आस्था खण्डित हुन्छ, पारिवारिक जीवन चकनाचुर हुन्छ। राजीखुसी साथ वयस्क जोडीले निरन्तर गर्ने यौन संसर्ग अकस्मात असमझदारी बढ्ने बित्तिकै शोषण भनेर परिभाषित गर्नु बेठिक हो। यसबारे पनि व्यापक विमर्श हुनु जरुरी छ। बार्गेनिङ नमिल्दा लाउने आरोपलाई दुरुत्साहन गर्ने कानुन कडा हुनुपर्छ। समाजमा विभिन्न आवरणको पर्दाभित्र सेक्स खरिदबिक्रीदेखि सेक्स सम्बन्ध, सेक्स शोषण अनि बलात्कार सबै घटना भएका छन् र हुन्छन्। आदिअनादि कालदेखि सेक्स सम्बन्धमा विकृति छ। सबै यौन सम्बन्ध बलात्कार हुँदैनन् तर जुनसुकै प्रकारको सेक्स सम्बन्धलाई बलात्कार र शोषण भनेर बुझाउने त्यस्तै उजुरबाजुर गर्ने संस्कार सुरु भएको छ। यो डरलाग्दो सामाजिक रोग र प्रकोप बन्दैछ। सबैजसो सेक्स सम्बन्ध दरारमा पुग्दा बलात्कार भनिने घटनाको कारण वास्तविक बलात्कारका घटना, अपराध सामान्यीकरण हँुदैछ। यसको प्रत्यक्ष मार वास्तविक पीडितलाई पर्न सक्छ। अतः बलात्कार जस्तो पशुवत र निर्मम घटनाको सामान्यीकरण रोकौं। बलात् र हठात् जे गरिन्छ, त्यो बलात्कार हो। अतिशयोक्तिपूर्ण हेराइसमेत बर्जित मानिएको छ। जबर्जस्ती करणी कानुनको नजरमा क्षम्य हुनै सक्तैन। विभिन्न डर, धाक, लोभ, प्रलोभनमा यौन शोषण भएका छन्। जसलाई बाहिर ल्याउन समय लाग्छ। मौका पर्खनु पर्छ तर बलात्कारको घटना जहिले गरे पनि पहिलो नै हुन्छ। त्यसैले यसको कानुनी उपचार तुरुन्त र समयमै गर्न प्रोत्साहित गर्नुपर्छ। सहमतिका सम्बन्धहरू बलात्कारको आवरणमा प्रकट भएका धेरै उदाहरण सुन्न र देख्न पाइएका छन्। जुन निन्दनीय र लज्जास्पद छन्। धर्मसंस्कृतिका नाममा पनि विभिन्न साधुसन्तहरू, सन्यासी र योगीहरू, पीठाधीश र मठाधीशहरू बारम्बार चर्चा र विवादमा आइरहन्छन्। बलात्कारको प्रयास अनि बलात्कारको अभियोगमा विश्वभर नै पर्ने गरेका छन्। भारतमा आशाराम बापू, रामरहीम लगायतका सन्तहरू धर्मको आडमा बलात्कार गर्ने ढोंगी र पाखण्डी भएर निस्केका ताजा उदाहरण हुन्। यसैगरी नेपालमा पनि बलात्कार र यौन शोषणको आरोपमा सन्तदेखि गुम्बामा बस्ने भिक्षु अनि लामाहरू पनि आरोपित छन्। कति प्रमाणित भएर दण्ड भोग्दैछन् भने कतिको छानबिन हँुदैछ। कति पक्राउ पर्न सकेका छैनन्। धार्मिक समूह, सम्प्रदाय र आस्थाका कारण पनि यिनीहरू ज्यादती गरेर सत्ता र शक्तिको आडमा बलिया छन्। एक महिलाको उजुरीका आधारमा एक शक्तिशाली सन्त कृष्णदास महाराज पक्राउ परे। उनको केश अदालत पुग्यो र अदालतले भक्तिनीले शरीर समर्पण गरेर सहमतिमै यौन आनन्द लिएको फैसला गरेर बलात्कार होइन भन्यो। दक्षिणकालीस्थित गुम्बाका धर्मगुरु टुल्कु लामा यौनदासी बनाएर बलात्कार गरेको आरोप प्रमाणित भएर अहिले जेलमा छन्। आफूलाई लिटिल बुद्ध भनेर चिनाउने रामबहादुर बम्जन बलात्कार र हत्याको गम्भीर आरोपमा छन्। तर, यिनी शक्तिको बलमा पक्राऊ पर्न नसक्ने आजसम्मका सबैभन्दा बलिया धर्मगुरु बनेका छन्। हिजो आज मात्रै एक फिल्मी कलाकार र अर्की गायिकाको बलात्कार प्रकरण चर्चामा छ। बलात्कार विवाहमा परिणत गरेपछि क्षम्य हुने र धन दौलतमा कुरा मिलेपछि ठिक हुने बनाउने गरिन्छ। कानुनबाट तर्कन सजिलो हुने जुन सोच देखिन्छ, त्यो बदल्नु पर्छ। प्रस्तुत उदाहरणले के देखाउँछ भने यौन सबै धर्म, सम्प्रदाय, राजनीति, कला सबैतिर व्यवस्थापन गर्न नसकेका कारण बदनाम छ। यौन व्यवस्थापन असाध्यै जटिल र बृहत भएकाले धेरै मान्छे ठुलो पद, ओहोदा र व्यक्तित्वहरू विचलनमा परेका देखिन्छन्। यौन व्यवस्थापन सबैभन्दा असल र भरपर्दो माध्यम विवाह हो। आजकल मान्छेहरू भने विवाहइतर सम्बन्ध राखेर पनि यौनको भोक प्यास मेटाउँछन्। यौन सम्बन्ध बनाउँछन्। यौन अराजकताको अन्तिम रूप समाजको दुर्घटना हो। यो बारम्बार दोहोरिनु दुर्घटना स्वाभाविकतामा परिणत हुँदै जानु हो। साधना तपस्याबाट यौन आकांक्षालाई निर्मम तवरले दबाएर पनि यौनलाई व्यवस्थापन गर्न केही मान्छे सफल छन्। अधिकांस मान्छे यौन विचलनमा पुग्छन्। फलतः साधुसन्तहरू विवाह गर्न पुग्छन् त कति यौन शोषण र बलात्कारको फन्दामा जाकिन पुग्छन्। यौनलाई बर्जित होइन, व्यवस्थित र मर्यादित बनाउनु पर्ने आवश्यकता मानव सभ्यता रहुन्जेल परिरहन्छ। लिभिङ टुगेदर पनि एक प्रकारको यौन व्यवस्थापनको माध्यम हो। यसलाई पनि कानुन बनाएर व्यवस्थित गर्ने नीतिबारे संसद्मा बहस सुरु भएको छ। आजभोलि लिभिङ टुगेदर मात्र होइन, वैवाहिक बलात्कारको समस्यासमेत देखिएकाले यसलाई पनि कानुनले कसेको छ। विवाह बलात्कारको लाइसेन्स होइन। वैवाहिक बलात्कारको आरोप र अरू बलात्कारको आरोपलाई एकै डालोमा हाल्नु न्यायसंगत हुँदैन। वैवाहिक जोडीको असहमतिमा भएको यौनजन्य क्रियाकलापलाई शारीरिक हिंसाको कोटिमा राख्नु मनासिब हुन्छ। लामो समयसम्म वयस्क जोडीको आपसी सहमतिको यौन सम्बन्ध यौन शोषण कसरी हुन्छ ? डर, धाक, धम्की, आश्वासन, यातना र करकापमा गरिने यौन शोषण हो। महिलाको संवेदनशीलता बुझ्नु त्यति नै आवश्यक छ जति आफ्नो प्रतिष्ठा ? कोही पनि नारीलाई उसै चरित्रहीन हुन मन लाग्दैन र त्यसै आरोप पनि लगाउँदैनन् होला कि ? राजीखुसी साथ वयस्क जोडीले निरन्तर गर्ने यौन संसर्ग अकस्मात असमझदारी बढ्ने बित्तिकै शोषण भनेर परिभाषित गर्नु बेठिक हो। यसबारे पनि व्यापक विमर्श हुनु जरुरी छ। यौन आनन्द हो। यौन सृष्टि धान्ने चक्र हो तर यसलाई शोषण वा बलात्कार गरेका कारण मानव सभ्यता क्रुर र घीनलाग्दो बन्दैछ। यौन सदुपयोग हुनुपर्ने दुरुपयोग र दुर्भाग्य हुँदैछ। वैध यौन, अवैध यौन, यौन शोषण र बलात्कार आदि यौनकै रूप हुन्। तर, यौनको दुरुपयोग, यौन सम्बन्धको व्यापार र कानुनी बन्दोबस्तीमा गम्भीर बहस र निचोड आवश्यक छ। अन्यथा, यौनमामला स्वाभाविक बन्न छोडेर अस्वाभाविक, उत्ताउलो, अमर्यादित, व्यापार, अभिशाप र निरन्तर अपराध हुने बाटोमा पुग्ने क्रम अझ बढ्ने छ। हाम्रा सामाजिक सम्बन्धहरू टुटफुटमा जानेछन्। व्यक्तिको निजी जीवन र सार्वजनिक जीवन नै चौपट हुनेछ। यौन अराजकता बढ्ने छ। यौन अराजकताको अन्तिम रूप समाजको दुर्घटना हो। यो बारम्बार दोहोरिनु दुर्घटना स्वाभाविकतामा परिणत हुँदै जानु हो।"
पोखरा विमानस्थल हतारमा किन हस्तान्तरण ?,"पोखरा : चिनियाँ विदेशमन्त्री वाङ यीले पोखरा क्षेत्रीय अन्तर्राष्ट्रिय विमानस्थलको साँचो आफ्ना समकक्षी डा नारायण खड्कालाई हस्तान्तरण गरे। के अब यो विमानस्थल सञ्चालनको अवस्थामा पुग्यो त ? होइन। अझै धेरै काम बाँकी छन्। डेकोरेसन, फिनिसिङका कामसहित केही भेइकल, फायर भेइकल आउन बाँकी रहेको आयोजना प्रमुख विनेश मुनंकर्मी बताउँछन्। यस्तै, दुई बोडिङ ब्रिजमध्ये एउटा जडान गरिएको छैन। यसबाहेक डाँडा कटान, ल्यान्डफिल साइट स्थानान्तरण, वर्षाको पानी नियन्त्रण गर्न नहर तथा ढलको व्यवस्थापन, नेपाल आयल निगमको डिपो निर्माण बाँकी छन्। यी काम अझै सुरु नभएकाले विमानस्थल निर्माण सम्पन्न भए पनि सञ्चालनमा ढिलाइ हुने देखिएको छ। राष्ट्रिय गौरवको यो आयोजनाको काम सुरु भएसँगै विमानस्थल सञ्चालनमा अवरोधका रूपमा रहेका विषयको पहिचान गरी संघ, प्रदेश र स्थानीय सरकार अघि बढ्नुपर्ने थियो। तीनै तहका सरकारको अदूरदर्शिताले विमानस्थल समयमै सञ्चालन हुन नसक्नु ठूलो कमजोरी रहेको नागरिक समाज पोखराका पूर्वसंयोजक विष्णुहरि अधिकारी बताउँछन्। तीनै तह समस्या समाधानमा लाग्नुपर्ने अधिकारीको भनाइ छ। मुख्य समस्या ल्यान्डफिल साइट विमानस्थल सञ्चालनको मुख्य अवरोधका रूपमा तीन किलोमिटरभित्रै रहेको ल्यान्डफिल साइट रहेको आयोजनाले जनाएको छ। पोखरा महानगरपालिकालाई पटकपटक सार्न अनुरोध गर्दा पनि नयाँ ल्यान्डफिल साइट बनाउन जमिन यकिन भइनसकेको आयोजना प्रमुख मुनंकर्मीको भनाइ छ। विमानस्थल सञ्चालन गर्नुभन्दा ६ महिनाअघि ल्यान्डफिल साइट सार्नुपर्ने अन्तर्राष्ट्रिय अभ्यास रहेको चरामा विद्यावारिधि गरेका डा हेमसागर बराल बताउँछन्। जसकारण फ्याँकिएका फोहोर खाने बानी परेका गिद्ध, चीललगायत पन्छीलाई नयाँ क्षेत्रमा जाने बानी पर्छ। उनका अनुसार पोखरा विश्वमै दुर्लभ मानिएका गिद्ध, महाचिलको उपयुक्त वासस्थान हो। विमानस्थलबाट तीन किलोमिटर क्षेत्रभित्रै सेतो गिद्ध, डंगर, सानो खैरो गिद्धलगायतको वासस्थान छ। त्यसकारण बेलैमा ल्यान्डफिल साइट सार्ने, माछापुच्छे गाउँपालिकाको घाचोकमा सिनोको व्यवस्थापनलगायत काम गर्न सके हवाई उडानमा अवरोध रोक्न सकिने बरालको भनाइ छ। काम नसकिँदै पोखरा अन्तर्राष्ट्रिय विमानस्थल नेपाललाई हस्तान्तरण काम गर्ने ठेकेदार, साँचो बुझाउने मन्त्री नयाँ ल्यान्डफिल साइट बनाउन पोखरा महानगरपालिकाले वडा नम्बर १६ र २० को बीचमा पर्ने पस्मराङ छनोटसमेत गरेको थियो। स्थानीयवासीले पानीको मूल भएको क्षेत्र भन्दै विरोध गरे। नयाँ विकल्पका रूपमा ३३ नम्बर वडा उपयुक्त देखिएकाले थप अध्ययन गरेर तुरुन्त काम सुरु गरिने पोखरा महानगरपालिकाका प्रवक्ता धनबहादुर नेपाली बताउँछन्। ल्यान्डफिल साइटकै कारण विमानस्थल सञ्चालनमा अवरोध नआउने गरी तत्काल अस्थायी रूपमा भए पनि नयाँ विकल्प खोजी गरिने पनि प्रवक्ता नेपालीको भनाइ छ। रिठ्ठेपानी डाँडा अर्को अवरोध विमानस्थल सञ्चालनअघि विमानस्थलनजिकै पूर्वतर्फ रहेको रिठ्ठेपानीको डाँडा कटान गर्नुपर्ने नेपाल नागरिक उड्डयन प्राधिकरणले जनाएको छ। अन्तर्राष्ट्रिय जहाज उडान र अवतरणका लागि यो डाँडा बाधकका रूपमा देखिएको हो। यस डाँडाको रूख कटानअघि वातावरणीय प्रभाव मूल्यांकन नभएकाले पूरक वातावरणीय प्रभाव मूल्यांकनको काम सकेर हालै वन मन्त्रालयमा पेस गरे पनि अझै स्वीकृत भएको छैन। निर्माणाधीन पोखरा क्षेत्रीय अन्तर्राष्ट्रिय विमानस्थल नजिकै रहेको कटान गर्नुपर्ने रिठ्ठेपानी डाँडा। तस्बिर : कृष्णमणि बराल निजीतर्फको डाँडा भने कटान भइरहेको छ। अन्तर्राष्ट्रिय उडान सञ्चालनका लागि यो डाँडा ४० मिटरसम्म कटान गर्नुपर्ने भए पनि सरकारी वनतर्फको रूख कटानको बाटो खुलेको छैन। क्यालिब्रेसन फ्लाइटका लागि १४ मिटर डाँडा तत्काल कटान गर्नुपर्ने मुनंकर्मी बताउँछन्। १४ मिटर डाँडा एक महिनाभित्र काट्न सकिने उनको भनाइ छ। वर्षायाम सुरु हुन लागेकाले जेठभित्र काम सक्नुपर्ने चुनौती रहेको उनी बताउँछन्। रूख कटानका लागि वन तथा वातावरण मन्त्रालयले प्रतिवेदन स्वीकृत गरी वन कटान आदेश दिनुपर्छ। वन विभागबाट स्वीकृतपत्र आएपछि डिभिजन वन कार्यालय कास्कीलाई कटान गर्न आदेश दिनेछ। विभागले सोझै आदेश पनि दिन सक्छ। सरकारी वन क्षेत्रका रूख काट्दा आयोजनाले विभागका नाममा जति डाँडा पर्छ त्यसको सट्टा भर्ना दिनुपर्छ। सट्टा भर्ना दिएको जमिनमा पाँच वर्षसम्म बिरुवा हुर्काएर मात्र हस्तान्तरण गर्नुपर्ने कानुनी प्रावधान छ। सरकारी वन क्षेत्रमा साल, चिलाउने, कटुस, रावपार्टलगायत साना ठूला ६ सय रूखको जंगल रहेको डिभिजन वन कार्यालय कास्कीका सूचना अधिकारी शालिकराम पराजुली बताउँछन्। सुरु भएन इन्धन भण्डारण कक्षको काम विमानस्थलमा नेपाल आयल निगमले बनाउने भनिएको इन्धन भण्डारण कक्षको काम पनि सुरु भएको छैन। यद्यपि, इन्धन भण्डारण कक्ष तयार नभए पनि विमानस्थल सञ्चालनमा समस्या नआउने अधिकारी बताउँछन्। अहिले सञ्चालनमा रहेको विमानस्थलबाटै इन्धन लगेर व्यवस्थापन गरिने निगमले जनाएको पोखरा विमानस्थल प्रमुख विक्रमराज गौतमको भनाइ छ। ढल र नहर व्यवस्थापन अर्को चुनौती देशमै धेरै पानी पर्ने सहर पोखरामा ढल र नहरको व्यवस्थापन अर्को चुनौती छ। वर्षायाममा पृथ्वी राजमार्ग हुँदै आउने भल विमानस्थल परिसर हुँदै बग्ने सिँचाइको नहरमा मिसिन्छ। विमानस्थलको पूर्वतर्फको किनार गत असारमा ठूलो पानी पर्दा बाढीले कटान गरेको क्षेत्र । गत वर्षायाममा ठूलो वर्षा हुँदा सिँचाइ नहरमा भल मिसिँदा नहर भत्केर बगेको पानीले विमानस्थलनजिकै पूर्वतफर्कको विजयपुर खोलाको डिल भत्कायो। यही अवस्था रहे विमानस्थललाई नै क्षति पुग्न सक्ने स्थानीयवासी हेमन्त ढकाल बताउँछन्। यसैले वर्षाको भलपानी र सेती नहरको पानीको पनि उचित व्यवस्थापन आयोजनाले गर्नुपर्ने देखिन्छ। रुटको समस्या विमानस्थल सञ्चालन गर्न हवाई रुट पनि समस्याका रूपमा देखिएको छ। पर्यटन तथा नागरिक उड्डयनमन्त्री प्रेम आलेले नेपाललाई थप हवाई रुट दिन भारतीय समकक्षी ज्योतिरादित्य सिंधियासँग प्रस्ताव गरेको बताएका छन्। विमानस्थल हस्तान्तरणका लागि आयोजित कार्यक्रममा मन्त्री आलेले विमानस्थलबाट अन्तर्राष्ट्रिय उडान भर्न रुटको समस्या भने नहुने दाबी गरे। आयोजनाका अधिकारीले प्रधानमन्त्री शेरबहादुर देउवा, अर्थमन्त्री जनार्दन शर्मा, संस्कृति, पर्यटन तथा नागरिक उड्डयनमन्त्री आलेसमक्ष डाँडा कटान, ल्यान्डफिल साइट बेलैमा अन्यत्र सार्नुपर्नेलगायत विषय द्रुतमार्गमा गर्ने बाटो खोलीदिन अनुरोध गरेका थिए। गण्डकीका मुख्यमन्त्री कृष्णचन्द्र नेपाली पोखरेल र पोखरा महानगरपालिकाका मेयर मानबहादुर जिसीलाई पनि यी विषय सल्टाउन अनुरोध गरिरहेको जनाइएको छ। यो आयोजना बनाउन जग्गा अधिग्रहण गरेको ४६ वर्ष भयो। सरकारले सन् २०२१ जुलाई १० भित्र सम्पन्न गर्ने गरी २०७३ वैशाख १ मा विमानस्थल शिलान्यास गरेको थियो। कोरोनाका कारण सामान आयात प्रभावित र कामदार अभाव भएपछि एक वर्ष म्याद थपिएको थियो। आगामी जुलाई १० भित्र बाँकी काम सकिने गरी अघि बढेको आयोजना प्रमुख मुनकर्मी बताउँछन्। चीनको झन्डै २२ अर्ब सहुलियतपूर्ण ऋण छ। नागरिक उड्डयन प्राधिकरण र चिनियाँ ठेकेदार कम्पनी चाइना सीएएमसी इन्जिनियरिङ कम्पनी लिमिटेडबीच सन् २०१४ को मे ३१ मा ठेक्का सम्झौता भएको थियो। नेपाल र चीनको एक्जिम बैंकबीच २०१६ मार्च २१ मा ऋण सम्झौता भएको हो। सरकारले प्राधिकरणसँग २०१६ जुन ५ मा ऋण सम्झौता गर्यो। एक्जिम बैंकले २०१७ मे ३१ देखि ऋण प्रवाह गरेको थियो। यसरी सन् २०१७ जुलाई ११ मा काम सुरु भएको थियो। २०३२ सालमा पहिलो पटक पोखरा अन्तर्राष्ट्रिय विमानस्थल निर्माणका लागि जग्गा अधिग्रहण गर्न सुरु भएको थियो। ३८ सय ९९ रोपनी विमानस्थलको रहेको आयोजनाले जनाएको छ। अन्तर्राष्ट्रिय उड्डयन संस्था (आइकाओ)को मापदण्डभित्र रहेर फोरडी मोडलमा विमानस्थल बनिरहेको छ। यस विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्। जग्गा अधिग्रहण सुरु २०३२ साल प्राधिकरण र चिनियाँ कम्पनीबीच ठेक्का सम्झौता २०७१ जेठ १७ नेपाल र चीनको एक्जिम बैंकबीच ऋण सम्झौता २०७२ चैत ८ विमानस्थल शिलान्यास २०७३ वैशाख १ नेपाल सरकार र प्राधिकरणबीच ऋण सम्झौता २०७३ जेठ २३ एक्जिम बैंकबाट ऋण प्रवाह २०७४ जेठ १७ काम सुरु २०७४ असार २७ सम्झौताअनुसार काम सम्पन्न गर्नुपर्ने अवधि २०७८ असार २६ कोरोनाका कारण म्याद थप १ वर्ष सम्पन्न गर्ने लक्ष्य २०७९ असार २६ लगानी २२ अर्ब ऋण विमानस्थलले ओगटेको जमिन ३८९९ रोपनी स्रोत : नागरिक उड्डयन प्राधिकरण"
भागबन्डा मिलाउन एनआरएनएमा पदैपद,"काठमाडौं : गैरआवासीय नेपालीहरूको छाता संगठन एनआरएनएमा भागबन्डा मिलाउन जथाभावी पद सिर्जना गरी नेतृत्व चयन गरिएको छ। एकताको नाममा विधान कुल्चेर जथाभावी पद सिर्जना गरेर भद्दा कमिटी गठन गरिएको छ। पालैपालो कार्यकारी हुने गरी ३ जना अध्यक्ष मात्रै चयन गरिएका छन्। एनआरएनएको विधानमा १ अध्यक्ष, महिलासहित ५ उपाध्यक्ष, १ महासचिव, २ सचिव, १ कोषाध्यक्ष र १ सहकोषाध्यक्ष रहने व्यवस्था छ। तर, एकताका नाममा ३ अध्यक्ष, उपाध्यक्ष ११, महासचिव २, उपमहासचिव६, सचिव १०, कोषाध्यक्ष ३, सहकोषाध्यक्ष८, महिला सहकोषाध्यक्ष ३, प्रवक्ता २ जना राखिएका छन्। त्यस्तै, आइतबार अध्यक्षमा कुल आचार्य, रबीना थापा र डा बद्री केसी चुनिएका छन्। संघको वर्तमान परिस्थिति र अवस्थालाई मध्यनजर गर्दै संघको विधानको धारा १७२ को अध्यक्ष पददेखि क्षेत्रीय युवा उपसंयोजक सम्मको पदहरू र धारा १७१० निष्क्रिय गरी नयाँ पद सिर्जना गरिएको छ। अध्यक्ष मण्डलले पद र संख्या घोषणा गर्ने अधिकार पाएको भन्दै आकांक्षी सबैलाई नेता बनाएको हो। उता शेष घलेको समूह आधिकारिकता माग्दै परराष्ट्र मन्त्रालयमा गएको छ। मूलधारको नयाँ नेतृत्व चयन नहुँदै आइतबार दिउँसो घले समूहको नयाँ नेतृत्व मन्त्रालय पुगेको थियो। परराष्ट्र मन्त्रालयकै सेटिङमा विधान निष्क्रिय पारेर नयाँ नेतृत्व घोषणा गरिएको हो। मन्त्रालयले उक्त पद र संख्या प्रमाणित गरेसँगै कुमार पन्तले नयाँ नेतृत्व घोषणा गरेका हुन्। एकताका नाममा सामूहिक नेतृत्वमा जान बाध्य भएको गैरआवासीय अभियान्ताहरू बताउँछन्। नयाँ नेतृत्वले काम गर्नै सहज नहुने गरी आकांक्षी सबैलाई पद दिइएको छ। संशोधित व्यवस्था संघको यसपछिको (सन् २०२३ को) कार्यसमितिको निर्वाचन प्रक्रियाअघिको समयसम्म मात्र लागू हुने उल्लेख छ। त्यसपछि यो व्यवस्था स्वतः निष्क्रीय हुनेछ।त्यस्तै, नयाँ व्यवस्थाअनुसार क्षेत्रीय संयोजक र उपसंयोजक ११ जना रहने व्यवस्था छ। महिला संयोजक २, युवा संयोजक२, क्षेत्रीय संयोजक२, क्षेत्रीय उपसंयोजक (युरोप क्षेत्र ७ र अन्य क्षेत्र ५) क्षेत्रीय महिला संयोजक २, क्षेत्रीय युवा सयोजक २, क्षेत्रीय महिला उपसंयोजक २, क्षेत्रीय युवा उपसंयोजक२ रहने व्यवस्था गरिएको छ। यस्तो छ नयाँ नेतृत्व नयाँ व्यवस्थाअनुसार १०औं महाधिवेशनले ६६ महिना कार्यकारी अधिकार रहने गरी कुल आचार्य, रबीना थापा र डा बद्री केसीको अध्यक्षतामा नयाँ कार्यसमिति चयन भएको हो। पहिलो बैठकको अध्यक्षता आचार्यले गर्नेछन्। दोस्रो थापा र तेस्रो केसीले अध्यक्षता गर्ने तय भएको छ। उपाध्यक्षमा डा हेमराज शर्मा, महेश आचार्य, भूषण घिमिरे, डिबी क्षेत्री, धर्मराज अधिकारी, दुर्गा आचार्य, गोविन्द श्रेष्ठ रविन्द्र, जयप्रकाश गुरुङ, नारायण आचार्य, नरेन्द्र भाट, आरके शर्मा चयन भएका छन्। महिला उपाध्यक्षमा विष्णुमाया परियार र यसमिन बेगम चयन भएका छन्। युवा उपाध्यक्षमा राज रेग्मी, रोशन थापा र हिमाल गुरुङ निर्वाचित भएका छन्। महासचिव गौरीराज जोशी र केशवप्रसाद पौडेल निर्वाचित भएका छन्। ६ जना उपमहासचिवमा गणेश केसी, डा देवी बस्नेत, नारायण काफ्ले, ओम गुरुङ रामशरण सिंखडा र डा विनय अधिकारी निर्वाचित भएका छन्। २ जना सचिव रहने व्यवस्था लत्याउँदै १० जना चुनिएको छ। सचिवमा चिरञ्जीवी घिमिरे, गंगाधर गौतम, खगेन्द्र न्यौपाने, प्रवीण गुरुङ, शंकर खड्का, अभिमानसिंह बस्नेत, प्रमोद सिटौला, गोविन्द गौतम, होम पाण्डे, राजन त्रिपाठी निर्वाचित भए । महिला सचिवमा डा अलिनी पोखरेल र टीका गुरुङ निर्वाचित भएका छन्। कोषाध्यक्ष ३ जना निर्वाचित भएका छन्। सुनील शाह, लोक दाहाल र फणिन्द्र पन्त निर्वाचित भएका छन्। त्यस्तै, सहकोषाध्यक्ष एक जना हुने व्यवस्था लत्याउँदै ८ जना बनाइएको छ। दीपक शर्मा, होम गौतम, कृष्ण तिमिल्सिना, लाल केसी र मिलन छन्त्याल, नारायण सुवेदी, टंक गैरे र यज्ञ सुवेदी निर्वाचित भएका छन्। महिला सहकोषाध्यक्ष अमृता थापा, यमुना भट्टराई र योगिता थापा निर्वाचित भएका छन्। युवा संयोजकमा अब्बुल बासित र रवीन्द्र खड्का, महिला संयोजकमा बिमला सापकोटा, संगिता मरहठ्ठा छानिए । प्रवक्ता सोम सापकोटा र शिव बडुवाल चुनिए । प्रवक्ता अध्यक्षले चुन्ने व्यवस्था भए पनि मिलाउनुपर्ने भएकाले अहिले नै घोषणा गरिएको पन्तले बताए। क्षेत्रीय संयोजकमा अमेरिका रामजी पोखरेल र प्रकाश सापकोटा, उपसंयोजकमा अभिमन्यु बस्नेत, पुरुषोतम बोहोरा, रामकुमार सुवेदी र तुला भट्टचन चुनिएका छन् । राष्ट्रको समृद्धिमा सघाउने घोषणा गैरआवासीय नेपाली संघ (एनआरएनए) को विश्वज्ञान सम्मेलन तथा १०औं अन्तर्राष्ट्रिय महाधिवेशन राष्ट्रको समृद्धिमा सघाउने प्रतिवद्धता गर्दै सकिएको छ। लगानीलाई सहजीकरण गर्न, नागरिकता विधेयक छिट्टै पारित गर्न आग्रह गरिएको छ। लगानीको वातावरण तयार गर्न तथा सन् २०३० सम्म नेपाल सरकारद्वारा निर्धारित सन् २०२२ भित्र नेपाललाई अल्पविकसित मुलुकको दर्जाबाट स्तरोन्नति गर्ने, संयुक्त राष्ट्र संघले लिएको दिगो विकासका लक्ष्य पूरा गर्ने र मध्यम आय भएको राष्ट्र बनाउन गैरआवासीले योगदान गर्ने प्रतिवद्धता जनाइएको छ। वैदेशिक रोजगारलाई सुरक्षित, न्यायपूर्ण, मर्यादित र व्यवस्थित पार्न लागत खर्चमा पारदर्शिता, नियम कानुनको पूर्णपालना, समस्यामा पर्ने कामदारलाई न्याय, उद्धार र क्षतिपूर्तिका सकारसँग सहकार्य गर्ने प्रतिवद्धता जनाइएको छ। घोषणापत्रमा कर्मचारी सञ्चय कोषसँगको सहकार्यमा अघि सारेको अनिवार्य बचतसहितको सञ्चय कोष कार्यान्वयन गर्न, पर्यटन विस्तार गर्न सहकार्य गरी कार्ययोजना तयार गर्ने, नेपाली राजदूतावास वा महावाणिज्यदूतावासको स्थापना तथा सबल बनाउन जोड दिने उल्लेख छ।"
"काम गर्ने ठेकेदार, साँचो बुझाउने मन्त्री","काठमाडौं : पोखरा क्षेत्रीय अन्तर्राष्ट्रिय विमानस्थल चीनको सहयोगमा बनिरहेको होइन। चिनियाँ बैंकले ऋण दिएको छ। त्यसको ठेक्का चिनियाँ कम्पनीले नै पाएको छ। विमानस्थल निर्माणपछि हस्तान्तरणको दायित्व ठेकेदारकै हो। तर, चिनियाँ विदेशमन्त्री वाङ यीले नेपाल भ्रमणका क्रममा ठेकेदारका तर्फबाट आफ्ना समकक्षी डा नारायण खड्कालाई विमानस्थलको साँचो हस्तान्तरण गरे। जसको साक्षी बसे प्रधानमन्त्री शेरबहादुर देउवा। कूटनीति र राजनीतिका विज्ञले यसलाई प्रोटोकल नमिलेको भनेर टिप्पणी गरेका छन्। पूर्णऋणमा बनेको आयोजना हस्तान्तरण गर्न यत्रो तामझाम आवश्यक नहुने कूटनीतिज्ञ दीपकप्रकाश भट्ट बताउँछन्। निर्माण सम्पन्न नभएको आयोजनाको साँचो हस्तान्तरण पपुलारिटीका लागि गरिएको प्रस्ट देखिने कूटनीतिज्ञ भट्टको भनाइ छ। उक्त ऋणलाई कि अनुदानमा बदल्ने किसिमको प्रतिबद्धता भएको भए हो, भट्ट भन्छन्, तर, दातृ निकायमध्येको सबैभन्दा बढी ब्याजमा लिएको ऋणबाट आयोजना बनिरहेको हो। चिनियाँ अनुदान होइन। यो विमानस्थल ईपीसी (इन्जिनियरिङ, प्रोकुमेन्ट, कन्स्ट्रक्सन) मोडलमा अघि बढाइएको छ। सरकारले उक्त विमानस्थल बनाउन एक्सपोर्ट इम्पोर्ट बैंक अफ चाइना (एक्जिम बैंक)बाट २१५९६ मिलियन अमेरिकी डलर सहुलियतपूर्ण ऋण लिएको हो। कुल ऋणको ७५ प्रतिशतको ब्याज २ प्रतिशत हुने र २५ प्रतिशतको शून्य ब्याजदर हुने व्यवस्था छ। २० वर्ष अवधिका लागि लिएको उक्त ऋणको ग्रेस पिरियड सात वर्षको छ। सात वर्षसम्म ब्याज तिर्नुपर्दैन। सरकारले २ प्रतिशतमा लिएको ऋणलाई नेपाल नागरिक उड्डयन प्राधिकरणलाई ५ प्रतिशतमा दिएको छ। डलर उतारचढावको जोखिम वहन गर्ने गरी सरकारले ५ प्रतिशतमा प्राधिकरणलाई ऋण दिएको हो। नेपालमा हुने वैदेशिक लगानीमा सबैभन्दा महँगो ब्याजको ऋण चीनकै हो। अन्य सहायतामा ऋण र अनुदान नै हुने भए पनि यो भने पूर्ण ऋण मात्र भएको प्राधिकरणका पूर्वमहानिर्देशक राजन पोखरेल बताउँछन्। पूर्वपरराष्ट्रमन्त्री प्रदीप ज्ञवाली भने चिनियाँ पक्षले निर्माणको मुख्य काम सकेको हुँदा साँचो हस्तान्तरण गर्नु अनुपयुक्त नहुने बताउँछन्। दुई देशबीचको सम्बन्धलाई टेवा दिने अभ्यास भएकाले यसलाई नकारात्मक टिप्पणी गर्न नहुने पूर्वराजदूत भेषबहादुर थापाको भनाइ छ। चिनियाँ विदेशमन्त्रीको भ्रमणको अवसरमा साँचो हस्तान्तरणको काम गरिएको संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछाने बताउँछन्। यसमा कुनै स्वार्थ नभएको सहसचिव लामिछानेको भनाइ छ। कुरा सकारात्मक हो। नेपालको राष्ट्रिय गौरवका आयोजनाको भौतिक संरचनाको काम सकिएको भएर उहाँ आएको मौकामा साँचो हस्तान्तरण भएको हो, लामिछाने भन्छन्। उनका अनुसार विमानस्थलकोे फिनिसिङपछि क्यालिब्रेसन, टेस्ट फ्लाइट सबै काम सक्काएर रेडी टो गोमा मात्र पूर्ण काम सम्पन्न हुनेछ। यो विमानस्थल ईपीसी (इन्जिनियरिङ, प्रोकुमेन्ट, कन्स्ट्रक्सन) मोडलमा अघि बढाइएको छ। सरकारले विमानस्थल निर्माणको जिम्मा चिनियाँ निर्माण कम्पनी सीएएमसीईलाई दिएको थियो। आर्थिक वर्ष २०७१७२ मा सुरु भएको आयोजना निर्माण सम्पन्न गर्ने संशोधित लक्ष्य २०७९८० लाई लिइएको छ। अघिल्लो आर्थिक वर्ष नै निर्माण सम्पन्न गर्ने भनिए पनि कोरोनाका कारण एक वर्षपछि धकेलिएको प्राधिकरणका अधिकारीको भनाइ छ।"
चुनाव : कमजोरी सच्याउने अवसर,"प्रधानमन्त्री शेरबहादुर देउवाको नेतृत्वमा बनेको पाँच दलीय गठबन्धनको सरकार नौ महिनामा हिँड्दैछ। मुलुकमा प्रजातन्त्र स्थापनापछि एक दशकको कालखण्ड र लोकतन्त्र स्थापनापछि अर्को एक दशकको कालखण्ड पूरा भएको छ। हिसाबमा हेर्ने हो भने यो अवधि एउटा गठबन्धन सरकारका लागि औसतमा पूर्ण अवधि हो। किनभने विगतमा एकमना सरकार जसोतसो तीन वर्षसम्म पुगे पनि मिलिजुली सरकारको आयु भनेको छ महिना, नौ महिना, एक वा डेढ वर्ष मात्रै हो। यो आलेखको आशय अब सरकारको आयु पूरा भयो यसको प्रतिस्थापन हुनुपर्छ भन्ने होइन। यो सरकार चुनावी हुनसक्ने भएकाले अर्को नौ महिनासम्म निरन्तर जान पनि सक्छ। यद्यपि त्यो राजनीतिक घटनाक्रममा भरपर्ने भएकाले अहिलेका लागि अनुमानको विषय होला, तथ्यपरक विश्लेषणको आधार होइन। तर, उसले व्यतीत गरेको साढे आठ महिनाको यो अवधिमा के भयो ? के भएन ? त्यो भने विश्लेषणको विषय हो। मुलुक अहिले स्थानीय तहको निर्वाचनको मुखमा छ। निर्वाचन आयोगबाट निर्वाचन कार्यतालिका प्रकाशित भइसकेको छ। निर्वाचन अधिकारीहरू तोकिइसकेको अवस्था छ। मतदाताको नामावली प्रकाशन भएसँगै उम्मेदवार छनोटका प्रक्रिया पनि अघि बढ्न थालिसकेका छन्। आयोग आचारसंहिता लागू गर्ने चरणमा छ। सुरक्षा प्रबन्ध, बजेट, मतपत्र छपाइलगायतका कार्यहरूको समाचारले निर्वाचन मुखमै आएको संकेत गरिरहेका छन्। तर, निर्वाचनको दिन जति नजिक आउँदैछ, सरकारको तर्फबाट निर्वाचनलाई प्रभावित गर्ने प्रयासस्वरूप प्रशासन र सुरक्षा निकायमा सरुवाबढुवाको काम पनि उत्तिकै तीब्रताका साथ अघि बढाइएको छ। दल विभाजनसम्बन्धी कानुनलाई ४० प्रतिशत केन्द्रीय समिति र संसदीय दलमा हुनुपर्ने प्रावधानलाई र को सट्टा वा गरिएको अर्थात् एकातिर ४० प्रतिशत पुगे विभाजन गर्न सक्ने प्रावधान आएको थियो। यो प्रावधान आलोचित भएपछि अध्यादेश खारेज गरियो। त्यो कार्यान्वयनमा आउन पाएन। तर, नयाँ गठबन्धन बन्नासाथ ४० प्रतिशत होइन, २० प्रतिशत अनि त्यो पनि र होइन वा गरियो। जुन कार्यान्वयनमा पनि आयो। अहिले यो मुद्दा अदालतमा विचाराधीन छ। राजनीतिक आग्रह र सहजताको आधारमा कर्मचारीको छनोट गरी निश्चित स्थानमा सेट गर्ने कुरा स्वच्छ निर्वाचनको दृष्टिले अनुपयुक्त हो। यसमा निर्वाचन आयोगले समयमै ध्यान नदिने हो भने भोलि निर्वाचनको वातावरण खल्बलिने अवस्था आउँछ। स्थानीय तहको निर्वाचन सम्मुखमा स्थानीय तहका पदाधिकारीबाट सम्पादन भएका कार्यहरूको समीक्षा हुनु स्वाभाविक हो। उनीहरूको भूमिका लोकतन्त्रको सम्वद्र्धनमा कत्तिको सहयोगी रह्यो ? संघीयताको मर्मअनुसार कार्य भयो कि भएन ? आर्थिक विकासमा स्थानीय तह कत्तिको सफल रहे ? यस्ता थुप्रै प्रश्न अहिले सतहमा छन्। त्यो स्वाभाविक हो। त्यसमाथि बहस हुनुपर्छ। तर, ती सबै विषयको बहस सापेक्षतामा हुनुपर्छ, निरपेक्षतामा होइन। अहिले विकास, समृद्धि र संस्थागत विकाससँगै परिवर्तनका एजेण्डालाई स्थापित गर्ने, संघीयतालाई संस्थागत गर्ने र लोकतान्त्रिक प्रणालीलाई बलियो बनाउने जिम्मा स्थानीय तहलाई लगाउन मिल्दैन। यसरी प्रदेश र संघीय सरकार पानी माथिको ओभानो बन्न मिल्दैन। मुख्य हिस्सा मुख्य स्थानले नै बोक्नुपर्छ। झन्डै दुई दसक स्थानीय निकाय जनप्रतिनिधिविहीन हुनपुग्यो। त्यस्तो अवस्थामा कहिले दलीय संरचनाको जिम्मामा त कहिले मनोनयनको माध्यमबाट सञ्चालनको प्रयास भयो। यद्यपि मूलतः स्थानीय तह सञ्चालनको मूल र वैधानिक जिम्मेवारी भने कर्मचारीको हातमा दिइयो। त्यसले सेवा प्रवाह, विकास निर्माण मात्र होइन, प्रणालीको विकासमै असर गर्न पुग्यो। लोकतान्त्रिक अभ्यास संकुचित भयो। नयाँ संविधानअनुसार संघीय प्रणाली र पुनर्संरचना भएको स्थानीय तहमा जनप्रतिनिधि आएपछि आमरूपमा स्थानीय तह चलायमान भएको छ। विकासले गति लिएको छ। लोकतन्त्रको आधार कसिएको छ। भूकम्प र कोरोना दुईवटा त्यस्ता अवस्था हुन्, जसले स्थानीय जनप्रतिनिधि हुनु र नहुनुको फरक देखिने गरी छुट्टियो। भ्रष्टाचारलगायत विकृतिका कतिपय घटनाले स्थानीय तह बदनाम भएका उदाहरण पनि छन्। तर, त्यसलाई आमदृश्यका रूपमा नभई अपवादका रूपमा लिनुपर्छ। तीनै तहका लागि यो अवधि नयाँ संविधान निर्माणपछिको पहिलो कार्यावधि हो। संघीयताको पहिलो कार्यान्वयन समय पनि हो यो। प्रदेश सरकार संघीयताको बिम्बजस्तो बन्यो। किनभने विगतभन्दा विल्कुल नयाँ संरचना यही थियो। तर, जनताको घरदैलोमा पुग्ने सरकार या जनताले दैनिकरूपमा भेट्ने संघीयता भने स्थानीय सरकार नै रह्यो। यसर्थ जनताले संघीयता र कतिपय मामिलामा लोकतन्त्रको मूल्यांकन गर्ने आधार पनि स्थानीय सरकार नै बन्यो। विभिन्न परिवेशले परिवर्तनका एजेण्डालाई ओझेलमा पारेको छ। साथै, मुलुकमा स्थापित राजनीतिक प्रणालीलाई स्थायित्व दिन गम्भीर चुनौतीसमेत खडा गरिदिएको छ। स्थानीय सरकारले गरेको विकास प्रयास र सेवा प्रवाह नयाँ प्रणालीले ल्याएको परिवर्तनको प्रतिबिम्ब जस्तो बनेको छ। आमजनताको अपेक्षा र जनादेशविपरीत प्रदेश र केन्द्र सरकार यो अवधिमा अस्थिरताको भूमरीमा परे। राजनीतिक खिचतानीको केन्द्र बने। शासकीय असक्षमताको शिकार भए। त्यसको कारण पनि लोकतन्त्र र संघीयतामाथि अनेक प्रश्न उठेका छन्। त्यसका बाबजुद संघीयता कार्यान्वयनमा आएको छ। राजनीतिक प्रणालीको रूपमा स्थापित भएको छ। त्यसको मुख्य जस स्थानीय तहलाई जान्छ। निर्वाचनपछिको पहिलो दुई वर्ष विकास र समृद्धिले तीब्रता पायो। आर्थिक सूचकहरू सकारात्मक बने। आमजनतामा आशाको सञ्चार भयो। राष्ट्रियताका सन्दर्भमा मात्र होइन, आमजीवनमै सकारात्मक सूचकहरू देखिन थाले। तर, दुर्भाग्यवश त्यसले निरन्तरता पाउन सकेन। त्यसो त विश्वकै लागि यो कालखण्ड त्यति सहज थिएन। कोरोना महामारीले विश्वव्यापीरूपमै मानवजीवनमा चुनौती खडा गरिदियो। स्वास्थ्य संकटसँगै अर्थतन्त्रसमेत चौपट हुन पुग्यो। त्यसको प्रत्यक्ष प्रभावबाट नेपाल पनि अछुतो रहेन। त्यसमाथि राजनीतिक खिचातानी र अस्थिरताले गर्दा विकासमा ब्रेक लाग्यो। जसकारण आर्थिक सूचकहरू नकारात्मक बन्न थाले। विकासको गति ओराले लाग्न थाल्यो। अहिले केन्द्र सरकारबाट एकातिर विकास खर्च गर्न नसक्ने र अर्कोतिर भएको कामको भुक्तानी गर्न पनि नसक्ने अवस्था सिर्जना भएको छ। आर्थिक वृद्धि घट्ने तर मूल्य वृद्धि भने झन् झन् बढ्ने श्रृंखला चलिरहेको छ। बैंकले ऋण प्रवाह गर्न सकेको छैन। विदेशी मुद्राको सञ्चिति घट्दो छ। यस्ता आँकडाले मुलुक कतै श्रीलंकामा प्रश्नपत्र छाप्न नसकेर परीक्षा स्थगित भएजस्तो नियतिमा त पुग्ने होइन भन्ने संकेत गरिरहेको छ। केन्द्र सरकार जब यो अवस्थामा छ भने स्थानीय सरकारको अवस्था कस्तो होला ? त्यसो त नेपालमा अक्सर आर्थिक मुद्दाभन्दा राजनीतिक विषय बढी चर्चामा आउने गर्छन्। त्यसमा पनि एकले अर्कोलाई दोष लगाउने प्रवृत्ति बढी छ। तर, अर्कोलाई दोष लगाउने स्वयंले चाहिँ के गरिरहेको छ ? भनेर विश्लेषण गर्ने हो भने स्थिति झन् विकराल देखिन्छ। तत्कालीन केपी शर्मा ओलीको सरकारमाथि जुन जुन आरोपसहित गठबन्धन निर्माण गरिएको थियो, ती विषयमा के गरियो भन्ने सन्दर्भलाई सर्सर्ती हेर्ने हो भने अवस्था आफैं छर्लङ्ग हुन्छ। तत्कालीन सरकारमाथि त्यो बेलामा लागेको एउटा प्रमुख आरोप हो शक्तिको केन्द्रीकरण। त्यसको उदाहरणको रूपमा राष्ट्रिय अनुसन्धान विभाग, राजस्व अनुसन्धान विभाग, सम्पत्ति शुद्धिकरण अनुसन्धान विभाग आदिलाई प्रधानमन्त्री तथा मन्त्रिपरिषद् कार्यालयअन्तर्गत ल्याउनुलाई मानिएको थियो।उसबखत तत्कालीन नेकपाका नेताहरू पुष्पकमल दाहाल प्रचण्ड, माधवकुमार नेपाल र उहाँको समूहले तानाशाही प्रवृत्तिको द्योतकको रूपमा व्याख्या गरेको थियो। नेपाली कांग्रेसले त्यसलाई थप बल दिएको थियो। नागरिक समाज र मिडियाले प्रमुख मुद्दा बनाएका थिए। यदि त्यो काम गलत थियो भने नयाँ सरकार बन्नासाथ त्यसलाई सच्याइनु पथ्र्यो। तर, त्यसो भएन, गरिएन। बरु त्यसलाई अरू बलियो बनाउनेतिर लागियो। ओली सरकारलाई प्रतिगमनको विम्ब बनाउन अर्को विषय उठाइएको थियो अध्यादेशबाट शासन चलाउन खोजेको भनेर। आसन्न स्थानीय तह निर्वाचन र त्यसपछि हुने प्रदेश र संघीय संसद्को निर्वाचन यसका निम्ति सही अवसर सावित हुनेछ। दल विभाजनसम्बन्धी कानुनलाई ४० प्रतिशत केन्द्रीय समिति र संसदीय दलमा हुनुपर्ने प्रावधानलाई र को सट्टा वा गरिएको अर्थात् एकातिर ४० प्रतिशत पुगे विभाजन गर्न सक्ने प्रावधान आएको थियो। यो प्रावधान आलोचित भएपछि अध्यादेश खारेज गरियो। त्यो कार्यान्वयनमा आउन पाएन। तर, नयाँ गठबन्धन बन्नासाथ ४० प्रतिशत होइन, २० प्रतिशत अनि त्यो पनि र होइन वा गरियो। जुन कार्यान्वयनमा पनि आयो। अहिले यो मुद्दा अदालतमा विचाराधीन छ। यसले पनि प्रतिगमनको हतियार देखावटी मात्र थियो भन्ने पुष्टि भयो। बोली र व्यवहारमा भिन्नता देखियो। त्यति मात्र होइन, प्रणालीमाथि प्रश्न गरेर निर्माण भएको गठबन्धन र वर्तमान सरकार कार्यपालिका र व्यवस्थापिका मात्र होइन, न्यायपालिकामा समेत निर्मम प्रहार गरेर प्रणालीलाई नै क्षतविक्षत बनाउन अग्रसर भयो। सरकार वर्तमान संविधान र पञ्चवर्षीय योजनाले लक्षित गरेको दिशामा त हिँड्न सकेन सकेन, गठबन्धनले जारी गरेको घोषणापत्रमा समेत अडिन सकेन। संसदीय अभ्यासका दृष्टिले प्रतिपक्षले निरन्तर संसद् अवरोध गरिरहने सरकार त्यसलाई फुकाउन गम्भीर नै नहुने विडम्बनापूर्ण अवस्था रह्यो। त्यति मात्र होइन, प्रतिनिधिसभा विघटन गरी ताजा जनादेशमा जाने परिघटनालाई प्रतिगमनको संज्ञा दिएर बनेको गठबन्धन अन्ततः संसद् विघटनको असफल प्रयासमा पटक पटक उद्यत रहिरह्यो। सबैभन्दा आश्चर्यको विषय न्यायालयको दूरावस्था र त्यसको कारक सरकार र सत्ता गठबन्धन नै रहनु बनेको छ। न्यायालयमा लामो समयसम्म सुनुवाइ नै नहुने, त्यसको नेतृत्व स्वयं सर्वोच्च अदालतका न्यायाधीशले गर्ने र त्यसलाई पृष्ठपोषण सरकार र सत्ता गठबन्धनले गर्ने विडम्बनापूर्ण अवस्था बन्यो। अहिले प्रधानन्यायाधीशमाथि महाअभियोग लगाइएको छ। त्यसको कारण जे भए पनि र परिणाम जस्तो भए पनि निष्कर्षमा पुग्नुपर्छ। तर, संसद्को प्रक्रियामा प्रवेश गराएर त्यत्तिकै अल्झाई संसद् अधिवेशन नै अन्त्य गर्ने काम भयो। त्यति मात्र होइन, प्रक्रियाको घनचक्करमा अल्झाएर यत्तिकै अवधि व्यतीत गर्ने सम्भावना पनि देखियो। यसले आवश्यक संख्या र गम्भीर कारण नभए पनि निलम्बनको लागि महाअभियोगको तरबार देखाएर न्यायालयलाई राजनीतिक स्वार्थको अखडा बनाउने ढोका सधैंका लागि खोलिदिएको छ। परिणामतः यो परिघटनाले राजनीतिक प्रणालीमाथि नै प्रहार गरेको छ। यी सबै परिवेशले परिवर्तनका एजेण्डालाई ओझेलमा पारेको छ। साथै, मुलुकमा स्थापित राजनीतिक प्रणालीलाई स्थायित्व दिन गम्भीर चुनौतीसमेत खडा गरिदिएको छ। यद्यपि लोकतन्त्रको विकल्प लोकतन्त्र नै हो। र, ती सबै कमजोरीलाई सच्याउने अवसर पनि निर्वाचन नै हो। आशा छ, आसन्न स्थानीय तह निर्वाचन र त्यसपछि हुने प्रदेश र संघीय संसद्को निर्वाचन यसका निम्ति सही अवसर सावित हुनेछ।"
"मन मिले सम्बन्ध, नमिले बलात्कार","यौन सृष्टिको सर्वोत्कृष्ट रचना हो। यौन छ तसर्थ सृष्टिकर्तालाई भ्याइनभ्याइ गर्नु परेको छैन। यिनै जीवन, यौन आनन्द र यौन प्रसंग प्रायः सबैलाई रमाइलो नै लाग्छ। सृष्टिको अनुपम वरदान यौनजन्य क्रियाकलाप जति सुन्दर र आकर्षक छ जति नै सुमधुर पनि छ। अनि त्यति नै विकराल, विकृत र बदनाम पनि। सामाजिक जीवनमा जसरी अनुशासनको महत्त्व र गरिमा हुन्छ, त्यस्तै यौनमा पनि अनुशासन, मर्यादा र जिम्मेवारी रहन्छ। यौन आनन्द मात्र होइन, यौन जीवन पनि हो। यौन कला पनि हो। यौन सबैभन्दा ठुलो यसको व्यवस्थापन र जिम्मेवारी पनि हो। अत्यन्तै सुन्दर चिज जब अव्यवस्थित, अमर्यादित र कानुनको खिलाफमा पुगिदिन्छ तब यसमा कुरूपता, विकराल र भयानक परिस्थिति उत्पन्न हुनजान्छ। संसारमा धेरै ठुला कहलिएका मान्छेहरू यौनको मामलामा चुकेका छन्। यौनलाई अश्लील हर्कत बनाएका छन्। सुन्दर हराभरा र आकर्षक देखिने मान, सम्मान, इज्जत, प्रतिष्ठा पलभरमै खरानी पारेका छन्। जीवनका लागि यौन अपरिहार्य छ तर व्यवस्थित मर्यादित। मर्यादाहीन यौनले जीवन र जगत्कै बदनाम गर्छ। व्यक्तिको व्यक्तित्व नरक वासयोग्य बनाइदिन्छ, अव्यवस्थित यौन र अवैधानिक यौनले यौन रहस्यमय छ। जब यसको रहस्य अप्राकृतिक रूपमा बाहिरिन्छ तब यसले नकारात्मक रौनकको नकारात्मक परिणतितिर उन्मुख गराउँछ। संसारभर बढी खोजिने, चर्चा र बदनाम दिने र लुकाइने विषय र मामला हो, यौन। जति बदनाम, जति वर्जित, जति रहस्यमय भए पनि यो सृष्टिको अभिन्न पाटो हो। विकृतिरहित वस्तु पात्र र चिजबिज संसारमै केही नहोला। त्यसैले यौन पनि विकृतिरहित छैन। यौन पृथ्वीमा व्यापार बनेको पहिलो पेशाको रूपमा पनि परिभाषित छ। यद्दपि यसको व्यापार व्यवसायलाई संसारकै नीच पेशाको रूपमा बुझिन्छ। यौन व्यापारीलाई अत्यन्तै खराब दृष्टिले हेरिन्छ। केही देशले यौनशालाको लाइसेन्स दिएर यसलाई व्यवसायको हैसियत प्रदान गरेको पनि पाइन्छ। रमाइलो त के छ भने यसमा महिला र पुरुषको समान सहभागिता रहन्छ। बिक्रेता महिलालाई मान्ने र क्रेता पुरुष हुने परिपाटीका कारण नारीको मात्रै इज्जतमा धावा बोलिन्छ। पुरुषसत्ताले निर्माण गरेको भाष्य चरित्रको व्याख्या गर्ने मामलामा नारी र पुरुषमा विभेदी छ। यौन सृष्टि धान्ने चक्र हो तर यसलाई शोषण वा बलात्कार गरेका कारण मानव सभ्यता क्रुर र घीनलाग्दो बन्दैछ। यौन सदुपयोग हुनुपर्नेमा दुरुपयोग र दुर्भाग्य हुँदैछ। समान र उस्तै एकै खाले कार्यवापत पुरुष बदनाम नहुने तर महिलाको चरित्र र योग्यता प्रश्नीय बन्ने हाम्रो सामाजिक सोचको बनावटमा खोट देखिन्छ। गलत भए दुवै बराबरी सही भए विभेद किन ? चरित्रहीन बन्न स्त्री पुरुष दुवै एकअर्काका पूरक हुन्। एकअर्काको अभावमा कोही यौनदूराचारी र चरित्रहीन हुँदैनन्। तसर्थ चरित्रमा लाग्ने दाग र कानुनले दिने सजाय दुवैलाई बराबरी हुनुपर्छ। पुरुष दुराचारी मात्रै र महिला चरित्रहीन मात्रै भन्ने र भनिने सामाजिक चेतमा परिवर्तन आउनु पर्छ। समान अपराधका लागि असमान दण्ड किन ? विगतमा ठुलाठुला तपस्वी, ज्ञानी, ध्याता, ऋषि, महर्षिहरू राजा महाराजाहरूको तपस्या ध्यान भंग गर्न परि, अप्सरा, तिलोत्तमा आदिको प्रयोग गरिन्थ्यो। सांसारिक मोहजाल र माया भ्रम भन्दै घर व्यवहार यौनजीवन सबै त्यागेकाहरूलाई उसको सत् जाँच्ने विधिको रूपमा रंगीविरंगी अप्सराहरू खटिने गर्थे। त्यागी तपस्वीको ध्यान भंग गराउन अनेकन हाउभाउ गर्थे कति विचलित हुन्थे कति सत्मा अडिग रहन्थे। जो विचलित बन्न पुग्थे तिनीहरू पुनः घरगृहस्थ गरेर सामान्य जीवनमा फर्कन्थे। जो तपस्यामा लीन हुन्थे तिनीहरू महातपस्वी ज्ञानी, ध्याता, ऋषि, महर्षि बन्थे। बेग्लै इज्जत र मान प्रतिष्ठा आर्जन गर्थे। आज पनि ज्ञान, ध्यान, धर्म, योग भनेर विभिन्न धर्म र सम्प्रदायका मानिस मठ, मन्दिर, गुम्बा र मस्जिदमा छन्। यौन जीवन त्यागेर सन्यास ग्रहण गरेका हुन्छन् तर हिजो अप्सरा र मेनकाहरू प्रयोग हुन्थे। आज भक्त भक्तिनीको रूपमा नरनारी विभिन्न आश्रममा पुग्छन्। ज्ञानी र ध्यानीको संकल्प र अठोटमा आक्रमण गरेर गुप्त कर्मको पार्टनर बन्छन्। कतिपय अवस्थामा लामो समयसम्म ज्ञानी सन्यासीको यौन भोक शान्त पार्छन्। सन्यास लिनेहरू स्त्री र स्त्रीको संसर्गबाट टाढा रहने आफ्नो धर्म च्युत गरेर स्त्रीलम्पट भएर निस्कन्छन्। अनि नाजायज तर सहमतिमा यौनजन्य क्रियाकलाप गर्छन्। विभिन्न धार्मिक, सामाजिक अखडामा अवैध यौनजन्य क्रियाकलापमा संलग्न बन्छन्। जब सम्बन्धमा दरार पैदा हुन्छ तब पूर्वसहमति, पूर्वमित्रता शत्रुतामा बदलिन्छ। तब समझदारीको सेक्स बलात्कारमा परिणत हुनपुग्छ। त्यसपछि गुरुचेला पीडक र पीडितको अवस्थामा पुग्छन्। विगतदेखि अवैध सेक्ससम्बन्ध राख्नेहरू एकाएक बलात्कार गरेको आरोपसहित सार्वजनिक बन्छन्। र, अचानक व्यक्तिको सार्वजनिक छवि ध्वस्त हुन्छ। दुई वर्षअघि कृष्णबहादुर महरा जो सभामुख पदमा विराजमान थिए। तब यस्तै बलात्कारको अभियोगमा पद र प्रतिष्ठा गुमाए। जेलको चिसो छिडीमा पुगे। यहाँ प्रश्न उठ्छ, वर्षौंको अन्तरंग सम्बन्ध एकाएक बलात्कारमा परिणत कसरी भयो ? बलात्कार आफैंमा जघन्य पशुवत व्यवहार हो। वर्षौं सम्बन्धमा रहेका मान्छे अकस्मात बलात्कारको अभियोगमा पर्छन् भने गम्भीर भएर नसोच्ने ? अवैध सम्बन्ध किन बलात्कार भएर प्रकट हुन्छ ? कुन स्वार्थको गोटी बन्न पुग्छन् महिलाहरू ? बलात्कार भनेर किन अनेकन कुराको बार्गेनिङ हुन्छ ? सहमतिको सम्बन्ध कसरी यौन शोषण र बलात्कार बन्छ ? किन हनी ट्रयाप बन्न आफ्नो चरित्र र सामाजिक प्रतिष्ठा दाउमा चढाउन राजीखुसी बन्छन् ? बलात्कार भएका छन्, यौन शोषण भएका छन्। शिक्षकले नाबालिका छात्रालाई बलात्कार गरेका यौनजन्य दुव्र्यवहार गरेको र १८ महिने बालिकासमेत बलात्कृत भएर हत्यासमेत भएको हालसालैका उदाहरण छन्। यौन सम्बन्ध रहेका छन्। तर, मनमुटाव भएपछि मात्रै बलात्कार हुने, यौन शोषण हुने घटना र अवस्थाको गम्भीर समीक्षा नगरी हुँदैन। अवैध सेक्स सहमतिमै भए पनि कानुनले बन्देज गरेको छ। दण्डनीय अपराध मानेको छ। सेक्सका लागि शारीरिक मात्र होइन, मानसिक परिपक्वता पनि आवश्यक हुन्छ। जुन कुरालाई थुप्रै दुर्घटनाले पुष्टि गरेको छ। परस्परको सहमतिमा लामो समयसम्म चलेको उमेर पुगेका मान्छेहरूको सेक्स सम्बन्ध अचानक बाहिर आउनु अनि बलात्कारकै अभियोगमा पुग्नुलाई के भन्ने ? यसमा चाहिँ यसको गाम्भीर्यता र प्रकृतिअनुसार अलि फरक ढंगले विश्लेषण गरेर कानुन बन्न सकेन। आरोपकै आधारमा पनि धेरैको सामाजिक जीवन चौपट बनेका छन्। धार्मिक आस्था खण्डित हुन्छ, पारिवारिक जीवन चकनाचुर हुन्छ। राजीखुसी साथ वयस्क जोडीले निरन्तर गर्ने यौन संसर्ग अकस्मात असमझदारी बढ्ने बित्तिकै शोषण भनेर परिभाषित गर्नु बेठिक हो। यसबारे पनि व्यापक विमर्श हुनु जरुरी छ। बार्गेनिङ नमिल्दा लाउने आरोपलाई दुरुत्साहन गर्ने कानुन कडा हुनुपर्छ। समाजमा विभिन्न आवरणको पर्दाभित्र सेक्स खरिदबिक्रीदेखि सेक्स सम्बन्ध, सेक्स शोषण अनि बलात्कार सबै घटना भएका छन् र हुन्छन्। आदिअनादि कालदेखि सेक्स सम्बन्धमा विकृति छ। सबै यौन सम्बन्ध बलात्कार हुँदैनन् तर जुनसुकै प्रकारको सेक्स सम्बन्धलाई बलात्कार र शोषण भनेर बुझाउने त्यस्तै उजुरबाजुर गर्ने संस्कार सुरु भएको छ। यो डरलाग्दो सामाजिक रोग र प्रकोप बन्दैछ। सबैजसो सेक्स सम्बन्ध दरारमा पुग्दा बलात्कार भनिने घटनाको कारण वास्तविक बलात्कारका घटना, अपराध सामान्यीकरण हँुदैछ। यसको प्रत्यक्ष मार वास्तविक पीडितलाई पर्न सक्छ। अतः बलात्कार जस्तो पशुवत र निर्मम घटनाको सामान्यीकरण रोकौं। बलात् र हठात् जे गरिन्छ, त्यो बलात्कार हो। अतिशयोक्तिपूर्ण हेराइसमेत बर्जित मानिएको छ। जबर्जस्ती करणी कानुनको नजरमा क्षम्य हुनै सक्तैन। विभिन्न डर, धाक, लोभ, प्रलोभनमा यौन शोषण भएका छन्। जसलाई बाहिर ल्याउन समय लाग्छ। मौका पर्खनु पर्छ तर बलात्कारको घटना जहिले गरे पनि पहिलो नै हुन्छ। त्यसैले यसको कानुनी उपचार तुरुन्त र समयमै गर्न प्रोत्साहित गर्नुपर्छ। सहमतिका सम्बन्धहरू बलात्कारको आवरणमा प्रकट भएका धेरै उदाहरण सुन्न र देख्न पाइएका छन्। जुन निन्दनीय र लज्जास्पद छन्। धर्मसंस्कृतिका नाममा पनि विभिन्न साधुसन्तहरू, सन्यासी र योगीहरू, पीठाधीश र मठाधीशहरू बारम्बार चर्चा र विवादमा आइरहन्छन्। बलात्कारको प्रयास अनि बलात्कारको अभियोगमा विश्वभर नै पर्ने गरेका छन्। भारतमा आशाराम बापू, रामरहीम लगायतका सन्तहरू धर्मको आडमा बलात्कार गर्ने ढोंगी र पाखण्डी भएर निस्केका ताजा उदाहरण हुन्। यसैगरी नेपालमा पनि बलात्कार र यौन शोषणको आरोपमा सन्तदेखि गुम्बामा बस्ने भिक्षु अनि लामाहरू पनि आरोपित छन्। कति प्रमाणित भएर दण्ड भोग्दैछन् भने कतिको छानबिन हँुदैछ। कति पक्राउ पर्न सकेका छैनन्। धार्मिक समूह, सम्प्रदाय र आस्थाका कारण पनि यिनीहरू ज्यादती गरेर सत्ता र शक्तिको आडमा बलिया छन्। एक महिलाको उजुरीका आधारमा एक शक्तिशाली सन्त कृष्णदास महाराज पक्राउ परे। उनको केश अदालत पुग्यो र अदालतले भक्तिनीले शरीर समर्पण गरेर सहमतिमै यौन आनन्द लिएको फैसला गरेर बलात्कार होइन भन्यो। दक्षिणकालीस्थित गुम्बाका धर्मगुरु टुल्कु लामा यौनदासी बनाएर बलात्कार गरेको आरोप प्रमाणित भएर अहिले जेलमा छन्। आफूलाई लिटिल बुद्ध भनेर चिनाउने रामबहादुर बम्जन बलात्कार र हत्याको गम्भीर आरोपमा छन्। तर, यिनी शक्तिको बलमा पक्राऊ पर्न नसक्ने आजसम्मका सबैभन्दा बलिया धर्मगुरु बनेका छन्। हिजो आज मात्रै एक फिल्मी कलाकार र अर्की गायिकाको बलात्कार प्रकरण चर्चामा छ। बलात्कार विवाहमा परिणत गरेपछि क्षम्य हुने र धन दौलतमा कुरा मिलेपछि ठिक हुने बनाउने गरिन्छ। कानुनबाट तर्कन सजिलो हुने जुन सोच देखिन्छ, त्यो बदल्नु पर्छ। प्रस्तुत उदाहरणले के देखाउँछ भने यौन सबै धर्म, सम्प्रदाय, राजनीति, कला सबैतिर व्यवस्थापन गर्न नसकेका कारण बदनाम छ। यौन व्यवस्थापन असाध्यै जटिल र बृहत भएकाले धेरै मान्छे ठुलो पद, ओहोदा र व्यक्तित्वहरू विचलनमा परेका देखिन्छन्। यौन व्यवस्थापन सबैभन्दा असल र भरपर्दो माध्यम विवाह हो। आजकल मान्छेहरू भने विवाहइतर सम्बन्ध राखेर पनि यौनको भोक प्यास मेटाउँछन्। यौन सम्बन्ध बनाउँछन्। यौन अराजकताको अन्तिम रूप समाजको दुर्घटना हो। यो बारम्बार दोहोरिनु दुर्घटना स्वाभाविकतामा परिणत हुँदै जानु हो। साधना तपस्याबाट यौन आकांक्षालाई निर्मम तवरले दबाएर पनि यौनलाई व्यवस्थापन गर्न केही मान्छे सफल छन्। अधिकांस मान्छे यौन विचलनमा पुग्छन्। फलतः साधुसन्तहरू विवाह गर्न पुग्छन् त कति यौन शोषण र बलात्कारको फन्दामा जाकिन पुग्छन्। यौनलाई बर्जित होइन, व्यवस्थित र मर्यादित बनाउनु पर्ने आवश्यकता मानव सभ्यता रहुन्जेल परिरहन्छ। लिभिङ टुगेदर पनि एक प्रकारको यौन व्यवस्थापनको माध्यम हो। यसलाई पनि कानुन बनाएर व्यवस्थित गर्ने नीतिबारे संसद्मा बहस सुरु भएको छ। आजभोलि लिभिङ टुगेदर मात्र होइन, वैवाहिक बलात्कारको समस्यासमेत देखिएकाले यसलाई पनि कानुनले कसेको छ। विवाह बलात्कारको लाइसेन्स होइन। वैवाहिक बलात्कारको आरोप र अरू बलात्कारको आरोपलाई एकै डालोमा हाल्नु न्यायसंगत हुँदैन। वैवाहिक जोडीको असहमतिमा भएको यौनजन्य क्रियाकलापलाई शारीरिक हिंसाको कोटिमा राख्नु मनासिब हुन्छ। लामो समयसम्म वयस्क जोडीको आपसी सहमतिको यौन सम्बन्ध यौन शोषण कसरी हुन्छ ? डर, धाक, धम्की, आश्वासन, यातना र करकापमा गरिने यौन शोषण हो। महिलाको संवेदनशीलता बुझ्नु त्यति नै आवश्यक छ जति आफ्नो प्रतिष्ठा ? कोही पनि नारीलाई उसै चरित्रहीन हुन मन लाग्दैन र त्यसै आरोप पनि लगाउँदैनन् होला कि ? राजीखुसी साथ वयस्क जोडीले निरन्तर गर्ने यौन संसर्ग अकस्मात असमझदारी बढ्ने बित्तिकै शोषण भनेर परिभाषित गर्नु बेठिक हो। यसबारे पनि व्यापक विमर्श हुनु जरुरी छ। यौन आनन्द हो। यौन सृष्टि धान्ने चक्र हो तर यसलाई शोषण वा बलात्कार गरेका कारण मानव सभ्यता क्रुर र घीनलाग्दो बन्दैछ। यौन सदुपयोग हुनुपर्ने दुरुपयोग र दुर्भाग्य हुँदैछ। वैध यौन, अवैध यौन, यौन शोषण र बलात्कार आदि यौनकै रूप हुन्। तर, यौनको दुरुपयोग, यौन सम्बन्धको व्यापार र कानुनी बन्दोबस्तीमा गम्भीर बहस र निचोड आवश्यक छ। अन्यथा, यौनमामला स्वाभाविक बन्न छोडेर अस्वाभाविक, उत्ताउलो, अमर्यादित, व्यापार, अभिशाप र निरन्तर अपराध हुने बाटोमा पुग्ने क्रम अझ बढ्ने छ। हाम्रा सामाजिक सम्बन्धहरू टुटफुटमा जानेछन्। व्यक्तिको निजी जीवन र सार्वजनिक जीवन नै चौपट हुनेछ। यौन अराजकता बढ्ने छ। यौन अराजकताको अन्तिम रूप समाजको दुर्घटना हो। यो बारम्बार दोहोरिनु दुर्घटना स्वाभाविकतामा परिणत हुँदै जानु हो।"
पोखरा विमानस्थल हतारमा किन हस्तान्तरण ?,"पोखरा : चिनियाँ विदेशमन्त्री वाङ यीले पोखरा क्षेत्रीय अन्तर्राष्ट्रिय विमानस्थलको साँचो आफ्ना समकक्षी डा नारायण खड्कालाई हस्तान्तरण गरे। के अब यो विमानस्थल सञ्चालनको अवस्थामा पुग्यो त ? होइन। अझै धेरै काम बाँकी छन्। डेकोरेसन, फिनिसिङका कामसहित केही भेइकल, फायर भेइकल आउन बाँकी रहेको आयोजना प्रमुख विनेश मुनंकर्मी बताउँछन्। यस्तै, दुई बोडिङ ब्रिजमध्ये एउटा जडान गरिएको छैन। यसबाहेक डाँडा कटान, ल्यान्डफिल साइट स्थानान्तरण, वर्षाको पानी नियन्त्रण गर्न नहर तथा ढलको व्यवस्थापन, नेपाल आयल निगमको डिपो निर्माण बाँकी छन्। यी काम अझै सुरु नभएकाले विमानस्थल निर्माण सम्पन्न भए पनि सञ्चालनमा ढिलाइ हुने देखिएको छ। राष्ट्रिय गौरवको यो आयोजनाको काम सुरु भएसँगै विमानस्थल सञ्चालनमा अवरोधका रूपमा रहेका विषयको पहिचान गरी संघ, प्रदेश र स्थानीय सरकार अघि बढ्नुपर्ने थियो। तीनै तहका सरकारको अदूरदर्शिताले विमानस्थल समयमै सञ्चालन हुन नसक्नु ठूलो कमजोरी रहेको नागरिक समाज पोखराका पूर्वसंयोजक विष्णुहरि अधिकारी बताउँछन्। तीनै तह समस्या समाधानमा लाग्नुपर्ने अधिकारीको भनाइ छ। विमानस्थल सञ्चालनको मुख्य अवरोधका रूपमा तीन किलोमिटरभित्रै रहेको ल्यान्डफिल साइट रहेको आयोजनाले जनाएको छ। पोखरा महानगरपालिकालाई पटकपटक सार्न अनुरोध गर्दा पनि नयाँ ल्यान्डफिल साइट बनाउन जमिन यकिन भइनसकेको आयोजना प्रमुख मुनंकर्मीको भनाइ छ। विमानस्थल सञ्चालन गर्नुभन्दा ६ महिनाअघि ल्यान्डफिल साइट सार्नुपर्ने अन्तर्राष्ट्रिय अभ्यास रहेको चरामा विद्यावारिधि गरेका डा हेमसागर बराल बताउँछन्। जसकारण फ्याँकिएका फोहोर खाने बानी परेका गिद्ध, चीललगायत पन्छीलाई नयाँ क्षेत्रमा जाने बानी पर्छ। उनका अनुसार पोखरा विश्वमै दुर्लभ मानिएका गिद्ध, महाचिलको उपयुक्त वासस्थान हो। विमानस्थलबाट तीन किलोमिटर क्षेत्रभित्रै सेतो गिद्ध, डंगर, सानो खैरो गिद्धलगायतको वासस्थान छ। त्यसकारण बेलैमा ल्यान्डफिल साइट सार्ने, माछापुच्छे गाउँपालिकाको घाचोकमा सिनोको व्यवस्थापनलगायत काम गर्न सके हवाई उडानमा अवरोध रोक्न सकिने बरालको भनाइ छ। नयाँ ल्यान्डफिल साइट बनाउन पोखरा महानगरपालिकाले वडा नम्बर १६ र २० को बीचमा पर्ने पस्मराङ छनोटसमेत गरेको थियो। स्थानीयवासीले पानीको मूल भएको क्षेत्र भन्दै विरोध गरे। नयाँ विकल्पका रूपमा ३३ नम्बर वडा उपयुक्त देखिएकाले थप अध्ययन गरेर तुरुन्त काम सुरु गरिने पोखरा महानगरपालिकाका प्रवक्ता धनबहादुर नेपाली बताउँछन्। ल्यान्डफिल साइटकै कारण विमानस्थल सञ्चालनमा अवरोध नआउने गरी तत्काल अस्थायी रूपमा भए पनि नयाँ विकल्प खोजी गरिने पनि प्रवक्ता नेपालीको भनाइ छ। विमानस्थल सञ्चालनअघि विमानस्थलनजिकै पूर्वतर्फ रहेको रिठ्ठेपानीको डाँडा कटान गर्नुपर्ने नेपाल नागरिक उड्डयन प्राधिकरणले जनाएको छ। अन्तर्राष्ट्रिय जहाज उडान र अवतरणका लागि यो डाँडा बाधकका रूपमा देखिएको हो। यस डाँडाको रूख कटानअघि वातावरणीय प्रभाव मूल्यांकन नभएकाले पूरक वातावरणीय प्रभाव मूल्यांकनको काम सकेर हालै वन मन्त्रालयमा पेस गरे पनि अझै स्वीकृत भएको छैन। निर्माणाधीन पोखरा क्षेत्रीय अन्तर्राष्ट्रिय विमानस्थल नजिकै रहेको कटान गर्नुपर्ने रिठ्ठेपानी डाँडा। तस्बिर : कृष्णमणि बराल निजीतर्फको डाँडा भने कटान भइरहेको छ। अन्तर्राष्ट्रिय उडान सञ्चालनका लागि यो डाँडा ४० मिटरसम्म कटान गर्नुपर्ने भए पनि सरकारी वनतर्फको रूख कटानको बाटो खुलेको छैन। क्यालिब्रेसन फ्लाइटका लागि १४ मिटर डाँडा तत्काल कटान गर्नुपर्ने मुनंकर्मी बताउँछन्। १४ मिटर डाँडा एक महिनाभित्र काट्न सकिने उनको भनाइ छ। वर्षायाम सुरु हुन लागेकाले जेठभित्र काम सक्नुपर्ने चुनौती रहेको उनी बताउँछन्। रूख कटानका लागि वन तथा वातावरण मन्त्रालयले प्रतिवेदन स्वीकृत गरी वन कटान आदेश दिनुपर्छ। वन विभागबाट स्वीकृतपत्र आएपछि डिभिजन वन कार्यालय कास्कीलाई कटान गर्न आदेश दिनेछ। विभागले सोझै आदेश पनि दिन सक्छ। सरकारी वन क्षेत्रका रूख काट्दा आयोजनाले विभागका नाममा जति डाँडा पर्छ त्यसको सट्टा भर्ना दिनुपर्छ। सट्टा भर्ना दिएको जमिनमा पाँच वर्षसम्म बिरुवा हुर्काएर मात्र हस्तान्तरण गर्नुपर्ने कानुनी प्रावधान छ। सरकारी वन क्षेत्रमा साल, चिलाउने, कटुस, रावपार्टलगायत साना ठूला ६ सय रूखको जंगल रहेको डिभिजन वन कार्यालय कास्कीका सूचना अधिकारी शालिकराम पराजुली बताउँछन्। विमानस्थलमा नेपाल आयल निगमले बनाउने भनिएको इन्धन भण्डारण कक्षको काम पनि सुरु भएको छैन। यद्यपि, इन्धन भण्डारण कक्ष तयार नभए पनि विमानस्थल सञ्चालनमा समस्या नआउने अधिकारी बताउँछन्। अहिले सञ्चालनमा रहेको विमानस्थलबाटै इन्धन लगेर व्यवस्थापन गरिने निगमले जनाएको पोखरा विमानस्थल प्रमुख विक्रमराज गौतमको भनाइ छ। देशमै धेरै पानी पर्ने सहर पोखरामा ढल र नहरको व्यवस्थापन अर्को चुनौती छ। वर्षायाममा पृथ्वी राजमार्ग हुँदै आउने भल विमानस्थल परिसर हुँदै बग्ने सिँचाइको नहरमा मिसिन्छ। विमानस्थलको पूर्वतर्फको किनार गत असारमा ठूलो पानी पर्दा बाढीले कटान गरेको क्षेत्र । गत वर्षायाममा ठूलो वर्षा हुँदा सिँचाइ नहरमा भल मिसिँदा नहर भत्केर बगेको पानीले विमानस्थलनजिकै पूर्वतफर्कको विजयपुर खोलाको डिल भत्कायो। यही अवस्था रहे विमानस्थललाई नै क्षति पुग्न सक्ने स्थानीयवासी हेमन्त ढकाल बताउँछन्। यसैले वर्षाको भलपानी र सेती नहरको पानीको पनि उचित व्यवस्थापन आयोजनाले गर्नुपर्ने देखिन्छ। विमानस्थल सञ्चालन गर्न हवाई रुट पनि समस्याका रूपमा देखिएको छ। पर्यटन तथा नागरिक उड्डयनमन्त्री प्रेम आलेले नेपाललाई थप हवाई रुट दिन भारतीय समकक्षी ज्योतिरादित्य सिंधियासँग प्रस्ताव गरेको बताएका छन्। विमानस्थल हस्तान्तरणका लागि आयोजित कार्यक्रममा मन्त्री आलेले विमानस्थलबाट अन्तर्राष्ट्रिय उडान भर्न रुटको समस्या भने नहुने दाबी गरे। आयोजनाका अधिकारीले प्रधानमन्त्री शेरबहादुर देउवा, अर्थमन्त्री जनार्दन शर्मा, संस्कृति, पर्यटन तथा नागरिक उड्डयनमन्त्री आलेसमक्ष डाँडा कटान, ल्यान्डफिल साइट बेलैमा अन्यत्र सार्नुपर्नेलगायत विषय द्रुतमार्गमा गर्ने बाटो खोलीदिन अनुरोध गरेका थिए। गण्डकीका मुख्यमन्त्री कृष्णचन्द्र नेपाली पोखरेल र पोखरा महानगरपालिकाका मेयर मानबहादुर जिसीलाई पनि यी विषय सल्टाउन अनुरोध गरिरहेको जनाइएको छ। यो आयोजना बनाउन जग्गा अधिग्रहण गरेको ४६ वर्ष भयो। सरकारले सन् २०२१ जुलाई १० भित्र सम्पन्न गर्ने गरी २०७३ वैशाख १ मा विमानस्थल शिलान्यास गरेको थियो। कोरोनाका कारण सामान आयात प्रभावित र कामदार अभाव भएपछि एक वर्ष म्याद थपिएको थियो। आगामी जुलाई १० भित्र बाँकी काम सकिने गरी अघि बढेको आयोजना प्रमुख मुनकर्मी बताउँछन्। चीनको झन्डै २२ अर्ब सहुलियतपूर्ण ऋण छ। नागरिक उड्डयन प्राधिकरण र चिनियाँ ठेकेदार कम्पनी चाइना सीएएमसी इन्जिनियरिङ कम्पनी लिमिटेडबीच सन् २०१४ को मे ३१ मा ठेक्का सम्झौता भएको थियो। नेपाल र चीनको एक्जिम बैंकबीच २०१६ मार्च २१ मा ऋण सम्झौता भएको हो। सरकारले प्राधिकरणसँग २०१६ जुन ५ मा ऋण सम्झौता गर्यो। एक्जिम बैंकले २०१७ मे ३१ देखि ऋण प्रवाह गरेको थियो। यसरी सन् २०१७ जुलाई ११ मा काम सुरु भएको थियो।२०३२ सालमा पहिलो पटक पोखरा अन्तर्राष्ट्रिय विमानस्थल निर्माणका लागि जग्गा अधिग्रहण गर्न सुरु भएको थियो। ३८ सय ९९ रोपनी विमानस्थलको रहेको आयोजनाले जनाएको छ। अन्तर्राष्ट्रिय उड्डयन संस्था (आइकाओ)को मापदण्डभित्र रहेर फोरडी मोडलमा विमानस्थल बनिरहेको छ। यस विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्। जग्गा अधिग्रहण सुरु२०३२ सालप्राधिकरण र चिनियाँ कम्पनीबीच ठेक्का सम्झौता२०७१ जेठ १७ नेपाल र चीनको एक्जिम बैंकबीच ऋण सम्झौता२०७२ चैत ८ विमानस्थल शिलान्यास २०७३ वैशाख १ नेपाल सरकार र प्राधिकरणबीच ऋण सम्झौता२०७३ जेठ २३ एक्जिम बैंकबाट ऋण प्रवाह २०७४ जेठ १७काम सुरु २०७४ असार २७ सम्झौताअनुसार काम सम्पन्न गर्नुपर्ने अवधि२०७८ असार २६ कोरोनाका कारण म्याद थप १ वर्ष सम्पन्न गर्ने लक्ष्य २०७९ असार २६ लगानी २२ अर्ब ऋणविमानस्थलले ओगटेको जमिन ३८९९ रोपनी स्रोत : नागरिक उड्डयन प्राधिकरण"
मनमस्तिष्कलाई बुझ्ने कि ?,"पुरानो भनाइ छ, स्वस्थ्य शरीरमा स्वस्थ्य मस्तिष्कको बास हुन्छ। केही हदसम्म यो कुरो सही छ। स्वस्थ्य मस्तिष्कले नै स्वस्थ्य शरीरको निर्माण हुन्छ। जब स्वस्थ्य शरीर र मस्तिष्क एक साथ हुन्छ तब कुनै पनि रोग निको भएर जान्छ। किनभने तपाईंको सकारात्मक सोचले नै सन्तुलित भोजन रोज्नु हुन्छ। अनि, तनावमुक्त रहनुहुन्छ। तनावमुक्त भए खाएको भोजन शरीरमा लाग्छ। शरीरलाई तरोताजा र पुन जीवन्त गर्न बनाउन मद्दत गर्छ अर्थात् आहार र विचार संयमित र सटिक हुनुपर्छ। स्वास्थ्य के हो ? कुनै पनि किसिमको रोग शरीरमा नहुनुलाई स्वस्थ्य भन्न सकिन्छ। यो एक व्यापारिक परिभाषा हो। किनभने यो जान्न कुनै रोग त लागेको छैन ? यसका लागि तपाईंले चिकित्सकसँग परीक्षण गराउनुपर्ने हुन्छ। यो एउटा ठुलो व्यापारिक मामला हो। बिरामी मानिसको उपचार मात्र गर्ने हो भने आम्दानी सीमित मात्रामा नै हुन्छ। तर, प्रत्येक व्यक्ति परीक्षण गरायो भने तपाईं आफैं विचार गर्नुस् ? फेरि स्वास्थ्य के हो ? मानसिक, शारीरिक तथा अध्यात्मिक रूपले फिट हुनुहुन्छ भने तपाई हिट हुनुहुन्छ। आफ्नो काम गर्न मन लागिरहेको छ। आफूलाई शक्तिले भरपुर महसुस गर्नुहुन्छ, उत्साहित रहनुहुन्छ भने तपाईं स्वस्थ्य हो। आज हरेक किसिमको रोगका लागि औषधि छन्, तर पनि हामी अस्वस्थ्य छांै ? किनकि हामी यो सोच्छौं डाक्टर ! म धुम्रपानका साथै मदिरापान पनि गर्न चाहन्छु। तर, म बिरामी हुन चाहन्न। मलाई यस्तो कुनै औषधि दिनुस्। यस्ता व्यक्ति यस्तै सोच राख्छन्। देयर इज अ पिल फोर एभरी इल। यथार्थ भने अर्कै छ। देयर इज नोट पिल फर एनी इल, बट देयर इज इल फोलोइङ एभ्री पिल। बिरामी हुनुको पछाडि कारण के छ त ? प्रकृतिको विकृति नै रोगहरूको कारण हो। प्रकृतिसँग छेडछाड गर्नु, उसको विपरीत हिँड्नु हो। प्रकृतिको आफ्नै चक्र हुन्छ। उदाहरणका लागि बिहान सूर्योदय हुनु, साँझपख अस्ताउनु, जसको प्रभाव हाम्रो शरीरमा पर्छ। शरीरको मेटाबोलिज्म सूर्यास्त हुनुको साथै मन्द हुन जान्छ। यहीकारण भनिन्छ कि सूर्यास्त भएपछि खाना खानु हुँदैन। हामी यो कुरोलाई सुन्दैनौं। हामी रातभर काम गर्छौं। के हाम्रो मेटाबोलिज्म खराब हँुदैन ? जब मेटाबोलिज्म खराब हुन्छ भने शरीरको आन्तरिक सन्तुलन पनि खराब हुन्छ। जसले गर्दा हामीलाई कयौं प्रकारको रोग लाग्छ। कुनै पनि रोगको सुरुआत हाम्रो मन (माइन्ड) बाटै हुन्छ। माइन्ड (मन) शरीरको प्रत्येक कोशिकामा विद्यमान छ। मानव शरीरमा अरबौं कोशिका (सेल) छन्, प्रत्येक कोशिकाको आफ्नै पहिचान छ। स्वयं बाँच्न सक्छ, यसको आफ्नै मेमोरी हुन्छ। कोशिकाको आफ्नै छुट्टै कार्यप्रणाली छ। खान सक्छ। उत्सर्जन गर्न सक्छ। स्वास फेर्न सक्छ। अर्थात्, उसको आफ्नै माइन्ड (मन) हुन्छ। यस आधारमा हामी भन्न सक्छौं कि मानव शरीर मानव माइन्ड नै हो। मानव शरीरलाई स्वस्थ्य राख्न सर्वप्रथम मनलाई ठिक राख्न जरुरी छ। माइन्ड के हो ? माइन्ड हो मन, विचार र बुद्धि। ब्रेन (मस्तिष्क) विचारहरूलाई उत्पन्न गर्दैन, मनले गर्छ। किनभने शरीरको प्रत्येक कौशिका (सेल)सँग माइन्ड छ। यो बिरामी भयो भने हामी बिरामी हुन्छौं। यसकारण बिरामीलाई निको पार्न शरीरलाई मात्र होइन, मन, विचार र बुद्धिसमेतलाई निको पार्नु पर्छ। कुनै पनि रोग हुने कारण हो, अनुवांशिक कारण। एउटा अनुसन्धान मल्टिपल रिस्क फ्याक्टर इन्टर्नभेन्सन ट्रेइलमा भनिएको थियो, यदि तपाईंले रिस्कको कारण हटाई दिनुभयो भने पनि त्यस रोगप्रतिको रिस्क उत्तिको उत्तिनै रहन्छ। रोग लाग्नबाट न त फुलबडी चेकअपले बचाउन सक्छ, न त रिस्क फ्याक्टर हटाउनाले रोगबाट बच्न सक्नु हुन्छ। परिवारमा कसैलाई मधुमेह छ भने यो कुनै जरुरी छैन कि तपाईंलाई पनि हुन्छ। चिनी (गुलियो) कम खानाले तपाईंलाई चिनीको रोग (मधुमेह) नहुने भन्ने होइन। सम्पूर्णतः स्वास्थ्य तपाईंको वातावरण र जिउने तौरतरिका तथा शैलीमा भरपर्ने हो। हाम्रो शरीर सय ट्रिलियन कोशिकाहरूबाट बनेको छ। हामीभित्र यति नै मात्रामा मानव अस्तित्व छ। प्रत्येक सेल आफैंमा एक अस्तित्व हो। प्रत्येक कोशिकासँग कार्यप्रणाली छ। ऊ आफैं आराम गर्छ। उत्सर्जन गर्छ। प्रजनन् पनि गर्न सक्छ। जब हामी कुनै पनि औषधि वा भिटामिन लिन्छौं तब शरीरले भन्छ, यो त नयाँ कुनै बाहिरी चिज हो। त्यसलाई नष्ट गर्न लिभरकहाँ पठाइदिन्छ। लिभरले त्यसलाई नष्ट गरी शरीरबाट बाहिर ऊत्सर्जित गरी फ्याँकिदिन्छ। तर, हामी औषधिलाई उसको प्रकृतिरूपमा ग्रहण गर्छौं। त्यसबेला शरीरले भन्छ यसलाई त चिन्छु र ग्रहण गर्छ। औषधिको प्राकृतिक गुणले रोगलाई निको पार्छ। त्यो औषधि हो जसले असर गर्छ। हाम्रो आफ्नो मस्तिष्क छ, जसले यस औषधिलाई ग्रहण गरी कुनै रोगलाई निको पार्न सक्छ। औषधिको प्रतिकूल प्रभाव भइरहेको छ भने त्यो हाम्रा कारणले भइरहेको छ। किनभने हामी सौच्छौं कि शरीरलाई निको पारे हामी बिरामीलाई निको पार्न सक्छौं। तर, यस्तो हँुदैन। स्वस्थ्य मस्तिष्कबिना रोग निको पार्न सकिँदैन। रिसर्चमा देखिएको छ कि हाम्रो शरीरको आफ्नो सिस्टमले हामीलाई स्वस्थ्य बनाउँछ। उदाहरणका लागि एउटा बिरामीलाई मोर्फिन दुखाइ कम गर्न दिइयो तर उसलाई भनियो कि तपाईंलाई भिटामिन दिइरहेका छौं। यसले तपाईंको व्यथालाई कम गर्छ तर दुखाइ कम गर्दैन। यस कुराले रोगीको मस्तिष्कको पीडा कम गर्ने प्वाइन्ट निदायो। जबकि मोरफिन आइभीबाट गइरहेको थियो। एक अर्को बिरामीलाई भिटामिनको इन्जेक्सन दिइयो र उसलाई भनियो कि तपाईंलाई दुखाइ कम गर्ने औषधि दिइएको छ। केही समयमै बिरामीको दुखाइ कम भयो। यी सबै कुराबाट के थाहा पाइन्छ भने दोस्रो बिरामीलाई चिकित्सकमाथि विश्वास भयो। जसले गर्दा मस्तिष्कले सिग्नल पायो कि औषधि शरीरभित्र गइरहेको छ। मस्तिष्कले पीडा कम गर्ने केमिकल बनाउन थाल्यो। जसले गर्दा उसको दुखाइ आफै कम हँुदै गयो। यहाँ दुखाइलाई औषधिले कम गर्नमा मद्दत त गर्यो तर जबसम्म मस्तिष्कले यो कुरालाई स्वीकृत गर्दैन तबसम्म कुनै पनि औषधिले रोगीलाई निको पार्न सक्दैन। होमियोप्याथिक यसै सिद्धान्तमा काम गर्छ। ट्रिट दि पेसेन्ट, नोट दि डिजिज यसमा रोगलाई मात्र होइन, रोगीलाई नै पूर्णतया उपचार गरिन्छ। यसको औषधि रोगीको मनमस्तिष्क स्तरमा गएर काम गर्छ। यसले रोगलाई मात्र निको पार्दैन बरु तपाईंको प्रतिरक्षा प्रणालीलाई बलियो बनाउँछ। रोगलाई शरीरबाट बाहिर निकालिदिन्छ, रोगलाई हेरचाह गर्ने क्षमता राख्छ। यदि स्वस्थ्य रहन चाहनुहुन्छ भने आफ्नो जीवनशैलीलाई ठिक गरौं। आफ्नो मस्तिष्कलाई शुद्ध विचार र सकारात्मक सोचले उर्जावान् राखौं। यदि कुनै स्वास्थ्य समस्या भएमा होमियोप्याथिक चिकित्सातर्फ जाऊँ। विश्वास राख्नुस् यसले तपाईलाई पूर्णरूपले स्वस्थ्य बनाउँछ। जब तपाईं स्वस्थ्य हुनुहुन्छ भने कुनै पनि भाइरस या ब्याक्टेरिया शरीरमा प्रवेश गर्न पाउँदैन। त्यसैले होमियोप्याथी अपनाऔं र स्वस्थ्य रहौं।"
मनमस्तिष्कलाई बुझ्ने कि ?,"पुरानो भनाइ छ, स्वस्थ्य शरीरमा स्वस्थ्य मस्तिष्कको बास हुन्छ। केही हदसम्म यो कुरो सही छ। स्वस्थ्य मस्तिष्कले नै स्वस्थ्य शरीरको निर्माण हुन्छ। जब स्वस्थ्य शरीर र मस्तिष्क एक साथ हुन्छ तब कुनै पनि रोग निको भएर जान्छ। किनभने तपाईंको सकारात्मक सोचले नै सन्तुलित भोजन रोज्नु हुन्छ। अनि, तनावमुक्त रहनुहुन्छ। तनावमुक्त भए खाएको भोजन शरीरमा लाग्छ। शरीरलाई तरोताजा र पुन जीवन्त गर्न बनाउन मद्दत गर्छ अर्थात् आहार र विचार संयमित र सटिक हुनुपर्छ। स्वास्थ्य के हो ? कुनै पनि किसिमको रोग शरीरमा नहुनुलाई स्वस्थ्य भन्न सकिन्छ। यो एक व्यापारिक परिभाषा हो। किनभने यो जान्न कुनै रोग त लागेको छैन ? यसका लागि तपाईंले चिकित्सकसँग परीक्षण गराउनुपर्ने हुन्छ। यो एउटा ठुलो व्यापारिक मामला हो। बिरामी मानिसको उपचार मात्र गर्ने हो भने आम्दानी सीमित मात्रामा नै हुन्छ। तर, प्रत्येक व्यक्ति परीक्षण गरायो भने तपाईं आफैं विचार गर्नुस् ? फेरि स्वास्थ्य के हो ? मानसिक, शारीरिक तथा अध्यात्मिक रूपले फिट हुनुहुन्छ भने तपाई हिट हुनुहुन्छ। आफ्नो काम गर्न मन लागिरहेको छ। आफूलाई शक्तिले भरपुर महसुस गर्नुहुन्छ, उत्साहित रहनुहुन्छ भने तपाईं स्वस्थ्य हो। आज हरेक किसिमको रोगका लागि औषधि छन्, तर पनि हामी अस्वस्थ्य छांै ? किनकि हामी यो सोच्छौं डाक्टर ! म धुम्रपानका साथै मदिरापान पनि गर्न चाहन्छु। तर, म बिरामी हुन चाहन्न। मलाई यस्तो कुनै औषधि दिनुस्। यस्ता व्यक्ति यस्तै सोच राख्छन्। देयर इज अ पिल फोर एभरी इल। यथार्थ भने अर्कै छ। देयर इज नोट पिल फर एनी इल, बट देयर इज इल फोलोइङ एभ्री पिल। बिरामी हुनुको पछाडि कारण के छ त ? प्रकृतिको विकृति नै रोगहरूको कारण हो। प्रकृतिसँग छेडछाड गर्नु, उसको विपरीत हिँड्नु हो। प्रकृतिको आफ्नै चक्र हुन्छ। उदाहरणका लागि बिहान सूर्योदय हुनु, साँझपख अस्ताउनु, जसको प्रभाव हाम्रो शरीरमा पर्छ। शरीरको मेटाबोलिज्म सूर्यास्त हुनुको साथै मन्द हुन जान्छ। यहीकारण भनिन्छ कि सूर्यास्त भएपछि खाना खानु हुँदैन। हामी यो कुरोलाई सुन्दैनौं। हामी रातभर काम गर्छौं। के हाम्रो मेटाबोलिज्म खराब हँुदैन ? जब मेटाबोलिज्म खराब हुन्छ भने शरीरको आन्तरिक सन्तुलन पनि खराब हुन्छ। जसले गर्दा हामीलाई कयौं प्रकारको रोग लाग्छ। कुनै पनि रोगको सुरुआत हाम्रो मन (माइन्ड) बाटै हुन्छ। माइन्ड (मन) शरीरको प्रत्येक कोशिकामा विद्यमान छ। मानव शरीरमा अरबौं कोशिका (सेल) छन्, प्रत्येक कोशिकाको आफ्नै पहिचान छ। स्वयं बाँच्न सक्छ, यसको आफ्नै मेमोरी हुन्छ। कोशिकाको आफ्नै छुट्टै कार्यप्रणाली छ। खान सक्छ। उत्सर्जन गर्न सक्छ। स्वास फेर्न सक्छ। अर्थात्, उसको आफ्नै माइन्ड (मन) हुन्छ। यस आधारमा हामी भन्न सक्छौं कि मानव शरीर मानव माइन्ड नै हो। मानव शरीरलाई स्वस्थ्य राख्न सर्वप्रथम मनलाई ठिक राख्न जरुरी छ। माइन्ड के हो ? माइन्ड हो मन, विचार र बुद्धि। ब्रेन (मस्तिष्क) विचारहरूलाई उत्पन्न गर्दैन, मनले गर्छ। किनभने शरीरको प्रत्येक कौशिका (सेल)सँग माइन्ड छ। यो बिरामी भयो भने हामी बिरामी हुन्छौं। यसकारण बिरामीलाई निको पार्न शरीरलाई मात्र होइन, मन, विचार र बुद्धिसमेतलाई निको पार्नु पर्छ। कुनै पनि रोग हुने कारण हो, अनुवांशिक कारण। एउटा अनुसन्धान मल्टिपल रिस्क फ्याक्टर इन्टर्नभेन्सन ट्रेइलमा भनिएको थियो, यदि तपाईंले रिस्कको कारण हटाई दिनुभयो भने पनि त्यस रोगप्रतिको रिस्क उत्तिको उत्तिनै रहन्छ। रोग लाग्नबाट न त फुलबडी चेकअपले बचाउन सक्छ, न त रिस्क फ्याक्टर हटाउनाले रोगबाट बच्न सक्नु हुन्छ। परिवारमा कसैलाई मधुमेह छ भने यो कुनै जरुरी छैन कि तपाईंलाई पनि हुन्छ। चिनी (गुलियो) कम खानाले तपाईंलाई चिनीको रोग (मधुमेह) नहुने भन्ने होइन। सम्पूर्णतः स्वास्थ्य तपाईंको वातावरण र जिउने तौरतरिका तथा शैलीमा भरपर्ने हो। हाम्रो शरीर सय ट्रिलियन कोशिकाहरूबाट बनेको छ। हामीभित्र यति नै मात्रामा मानव अस्तित्व छ। प्रत्येक सेल आफैंमा एक अस्तित्व हो। प्रत्येक कोशिकासँग कार्यप्रणाली छ। ऊ आफैं आराम गर्छ। उत्सर्जन गर्छ। प्रजनन् पनि गर्न सक्छ। जब हामी कुनै पनि औषधि वा भिटामिन लिन्छौं तब शरीरले भन्छ, यो त नयाँ कुनै बाहिरी चिज हो। त्यसलाई नष्ट गर्न लिभरकहाँ पठाइदिन्छ। लिभरले त्यसलाई नष्ट गरी शरीरबाट बाहिर ऊत्सर्जित गरी फ्याँकिदिन्छ। तर, हामी औषधिलाई उसको प्रकृतिरूपमा ग्रहण गर्छौं। त्यसबेला शरीरले भन्छ यसलाई त चिन्छु र ग्रहण गर्छ। औषधिको प्राकृतिक गुणले रोगलाई निको पार्छ। त्यो औषधि हो जसले असर गर्छ। हाम्रो आफ्नो मस्तिष्क छ, जसले यस औषधिलाई ग्रहण गरी कुनै रोगलाई निको पार्न सक्छ। औषधिको प्रतिकूल प्रभाव भइरहेको छ भने त्यो हाम्रा कारणले भइरहेको छ। किनभने हामी सौच्छौं कि शरीरलाई निको पारे हामी बिरामीलाई निको पार्न सक्छौं। तर, यस्तो हँुदैन। स्वस्थ्य मस्तिष्कबिना रोग निको पार्न सकिँदैन। रिसर्चमा देखिएको छ कि हाम्रो शरीरको आफ्नो सिस्टमले हामीलाई स्वस्थ्य बनाउँछ। उदाहरणका लागि एउटा बिरामीलाई मोर्फिन दुखाइ कम गर्न दिइयो तर उसलाई भनियो कि तपाईंलाई भिटामिन दिइरहेका छौं। यसले तपाईंको व्यथालाई कम गर्छ तर दुखाइ कम गर्दैन। यस कुराले रोगीको मस्तिष्कको पीडा कम गर्ने प्वाइन्ट निदायो। जबकि मोरफिन आइभीबाट गइरहेको थियो। एक अर्को बिरामीलाई भिटामिनको इन्जेक्सन दिइयो र उसलाई भनियो कि तपाईंलाई दुखाइ कम गर्ने औषधि दिइएको छ। केही समयमै बिरामीको दुखाइ कम भयो। यी सबै कुराबाट के थाहा पाइन्छ भने दोस्रो बिरामीलाई चिकित्सकमाथि विश्वास भयो। जसले गर्दा मस्तिष्कले सिग्नल पायो कि औषधि शरीरभित्र गइरहेको छ। मस्तिष्कले पीडा कम गर्ने केमिकल बनाउन थाल्यो। जसले गर्दा उसको दुखाइ आफै कम हँुदै गयो। यहाँ दुखाइलाई औषधिले कम गर्नमा मद्दत त गर्यो तर जबसम्म मस्तिष्कले यो कुरालाई स्वीकृत गर्दैन तबसम्म कुनै पनि औषधिले रोगीलाई निको पार्न सक्दैन। होमियोप्याथिक यसै सिद्धान्तमा काम गर्छ। ट्रिट दि पेसेन्ट, नोट दि डिजिज यसमा रोगलाई मात्र होइन, रोगीलाई नै पूर्णतया उपचार गरिन्छ। यसको औषधि रोगीको मनमस्तिष्क स्तरमा गएर काम गर्छ। यसले रोगलाई मात्र निको पार्दैन बरु तपाईंको प्रतिरक्षा प्रणालीलाई बलियो बनाउँछ। रोगलाई शरीरबाट बाहिर निकालिदिन्छ, रोगलाई हेरचाह गर्ने क्षमता राख्छ। यदि स्वस्थ्य रहन चाहनुहुन्छ भने आफ्नो जीवनशैलीलाई ठिक गरौं। आफ्नो मस्तिष्कलाई शुद्ध विचार र सकारात्मक सोचले उर्जावान् राखौं। यदि कुनै स्वास्थ्य समस्या भएमा होमियोप्याथिक चिकित्सातर्फ जाऊँ। विश्वास राख्नुस् यसले तपाईलाई पूर्णरूपले स्वस्थ्य बनाउँछ। जब तपाईं स्वस्थ्य हुनुहुन्छ भने कुनै पनि भाइरस या ब्याक्टेरिया शरीरमा प्रवेश गर्न पाउँदैन। त्यसैले होमियोप्याथी अपनाऔं र स्वस्थ्य रहौं।"
चुनाव : कमजोरी सच्याउने अवसर,"प्रधानमन्त्री शेरबहादुर देउवाको नेतृत्वमा बनेको पाँच दलीय गठबन्धनको सरकार नौ महिनामा हिँड्दैछ। मुलुकमा प्रजातन्त्र स्थापनापछि एक दशकको कालखण्ड र लोकतन्त्र स्थापनापछि अर्को एक दशकको कालखण्ड पूरा भएको छ। हिसाबमा हेर्ने हो भने यो अवधि एउटा गठबन्धन सरकारका लागि औसतमा पूर्ण अवधि हो। किनभने विगतमा एकमना सरकार जसोतसो तीन वर्षसम्म पुगे पनि मिलिजुली सरकारको आयु भनेको छ महिना, नौ महिना, एक वा डेढ वर्ष मात्रै हो। यो आलेखको आशय अब सरकारको आयु पूरा भयो यसको प्रतिस्थापन हुनुपर्छ भन्ने होइन। यो सरकार चुनावी हुनसक्ने भएकाले अर्को नौ महिनासम्म निरन्तर जान पनि सक्छ। यद्यपि त्यो राजनीतिक घटनाक्रममा भरपर्ने भएकाले अहिलेका लागि अनुमानको विषय होला, तथ्यपरक विश्लेषणको आधार होइन। तर, उसले व्यतीत गरेको साढे आठ महिनाको यो अवधिमा के भयो ? के भएन ? त्यो भने विश्लेषणको विषय हो। मुलुक अहिले स्थानीय तहको निर्वाचनको मुखमा छ। निर्वाचन आयोगबाट निर्वाचन कार्यतालिका प्रकाशित भइसकेको छ। निर्वाचन अधिकारीहरू तोकिइसकेको अवस्था छ। मतदाताको नामावली प्रकाशन भएसँगै उम्मेदवार छनोटका प्रक्रिया पनि अघि बढ्न थालिसकेका छन्। आयोग आचारसंहिता लागू गर्ने चरणमा छ। सुरक्षा प्रबन्ध, बजेट, मतपत्र छपाइलगायतका कार्यहरूको समाचारले निर्वाचन मुखमै आएको संकेत गरिरहेका छन्। तर, निर्वाचनको दिन जति नजिक आउँदैछ, सरकारको तर्फबाट निर्वाचनलाई प्रभावित गर्ने प्रयासस्वरूप प्रशासन र सुरक्षा निकायमा सरुवाबढुवाको काम पनि उत्तिकै तीब्रताका साथ अघि बढाइएको छ। दल विभाजनसम्बन्धी कानुनलाई ४० प्रतिशत केन्द्रीय समिति र संसदीय दलमा हुनुपर्ने प्रावधानलाई र को सट्टा वा गरिएको अर्थात् एकातिर ४० प्रतिशत पुगे विभाजन गर्न सक्ने प्रावधान आएको थियो। यो प्रावधान आलोचित भएपछि अध्यादेश खारेज गरियो। त्यो कार्यान्वयनमा आउन पाएन। तर, नयाँ गठबन्धन बन्नासाथ ४० प्रतिशत होइन, २० प्रतिशत अनि त्यो पनि र होइन वा गरियो। जुन कार्यान्वयनमा पनि आयो। अहिले यो मुद्दा अदालतमा विचाराधीन छ। राजनीतिक आग्रह र सहजताको आधारमा कर्मचारीको छनोट गरी निश्चित स्थानमा सेट गर्ने कुरा स्वच्छ निर्वाचनको दृष्टिले अनुपयुक्त हो। यसमा निर्वाचन आयोगले समयमै ध्यान नदिने हो भने भोलि निर्वाचनको वातावरण खल्बलिने अवस्था आउँछ। स्थानीय तहको निर्वाचन सम्मुखमा स्थानीय तहका पदाधिकारीबाट सम्पादन भएका कार्यहरूको समीक्षा हुनु स्वाभाविक हो। उनीहरूको भूमिका लोकतन्त्रको सम्वद्र्धनमा कत्तिको सहयोगी रह्यो ? संघीयताको मर्मअनुसार कार्य भयो कि भएन ? आर्थिक विकासमा स्थानीय तह कत्तिको सफल रहे ? यस्ता थुप्रै प्रश्न अहिले सतहमा छन्। त्यो स्वाभाविक हो। त्यसमाथि बहस हुनुपर्छ। तर, ती सबै विषयको बहस सापेक्षतामा हुनुपर्छ, निरपेक्षतामा होइन। अहिले विकास, समृद्धि र संस्थागत विकाससँगै परिवर्तनका एजेण्डालाई स्थापित गर्ने, संघीयतालाई संस्थागत गर्ने र लोकतान्त्रिक प्रणालीलाई बलियो बनाउने जिम्मा स्थानीय तहलाई लगाउन मिल्दैन। यसरी प्रदेश र संघीय सरकार पानी माथिको ओभानो बन्न मिल्दैन। मुख्य हिस्सा मुख्य स्थानले नै बोक्नुपर्छ। झन्डै दुई दसक स्थानीय निकाय जनप्रतिनिधिविहीन हुनपुग्यो। त्यस्तो अवस्थामा कहिले दलीय संरचनाको जिम्मामा त कहिले मनोनयनको माध्यमबाट सञ्चालनको प्रयास भयो। यद्यपि मूलतः स्थानीय तह सञ्चालनको मूल र वैधानिक जिम्मेवारी भने कर्मचारीको हातमा दिइयो। त्यसले सेवा प्रवाह, विकास निर्माण मात्र होइन, प्रणालीको विकासमै असर गर्न पुग्यो। लोकतान्त्रिक अभ्यास संकुचित भयो। नयाँ संविधानअनुसार संघीय प्रणाली र पुनर्संरचना भएको स्थानीय तहमा जनप्रतिनिधि आएपछि आमरूपमा स्थानीय तह चलायमान भएको छ। विकासले गति लिएको छ। लोकतन्त्रको आधार कसिएको छ। भूकम्प र कोरोना दुईवटा त्यस्ता अवस्था हुन्, जसले स्थानीय जनप्रतिनिधि हुनु र नहुनुको फरक देखिने गरी छुट्टियो। भ्रष्टाचारलगायत विकृतिका कतिपय घटनाले स्थानीय तह बदनाम भएका उदाहरण पनि छन्। तर, त्यसलाई आमदृश्यका रूपमा नभई अपवादका रूपमा लिनुपर्छ। तीनै तहका लागि यो अवधि नयाँ संविधान निर्माणपछिको पहिलो कार्यावधि हो। संघीयताको पहिलो कार्यान्वयन समय पनि हो यो। प्रदेश सरकार संघीयताको बिम्बजस्तो बन्यो। किनभने विगतभन्दा विल्कुल नयाँ संरचना यही थियो। तर, जनताको घरदैलोमा पुग्ने सरकार या जनताले दैनिकरूपमा भेट्ने संघीयता भने स्थानीय सरकार नै रह्यो। यसर्थ जनताले संघीयता र कतिपय मामिलामा लोकतन्त्रको मूल्यांकन गर्ने आधार पनि स्थानीय सरकार नै बन्यो। विभिन्न परिवेशले परिवर्तनका एजेण्डालाई ओझेलमा पारेको छ। साथै, मुलुकमा स्थापित राजनीतिक प्रणालीलाई स्थायित्व दिन गम्भीर चुनौतीसमेत खडा गरिदिएको छ। स्थानीय सरकारले गरेको विकास प्रयास र सेवा प्रवाह नयाँ प्रणालीले ल्याएको परिवर्तनको प्रतिबिम्ब जस्तो बनेको छ। आमजनताको अपेक्षा र जनादेशविपरीत प्रदेश र केन्द्र सरकार यो अवधिमा अस्थिरताको भूमरीमा परे। राजनीतिक खिचतानीको केन्द्र बने। शासकीय असक्षमताको शिकार भए। त्यसको कारण पनि लोकतन्त्र र संघीयतामाथि अनेक प्रश्न उठेका छन्। त्यसका बाबजुद संघीयता कार्यान्वयनमा आएको छ। राजनीतिक प्रणालीको रूपमा स्थापित भएको छ। त्यसको मुख्य जस स्थानीय तहलाई जान्छ। निर्वाचनपछिको पहिलो दुई वर्ष विकास र समृद्धिले तीब्रता पायो। आर्थिक सूचकहरू सकारात्मक बने। आमजनतामा आशाको सञ्चार भयो। राष्ट्रियताका सन्दर्भमा मात्र होइन, आमजीवनमै सकारात्मक सूचकहरू देखिन थाले। तर, दुर्भाग्यवश त्यसले निरन्तरता पाउन सकेन। त्यसो त विश्वकै लागि यो कालखण्ड त्यति सहज थिएन। कोरोना महामारीले विश्वव्यापीरूपमै मानवजीवनमा चुनौती खडा गरिदियो। स्वास्थ्य संकटसँगै अर्थतन्त्रसमेत चौपट हुन पुग्यो। त्यसको प्रत्यक्ष प्रभावबाट नेपाल पनि अछुतो रहेन। त्यसमाथि राजनीतिक खिचातानी र अस्थिरताले गर्दा विकासमा ब्रेक लाग्यो। जसकारण आर्थिक सूचकहरू नकारात्मक बन्न थाले। विकासको गति ओराले लाग्न थाल्यो। अहिले केन्द्र सरकारबाट एकातिर विकास खर्च गर्न नसक्ने र अर्कोतिर भएको कामको भुक्तानी गर्न पनि नसक्ने अवस्था सिर्जना भएको छ। आर्थिक वृद्धि घट्ने तर मूल्य वृद्धि भने झन् झन् बढ्ने श्रृंखला चलिरहेको छ। बैंकले ऋण प्रवाह गर्न सकेको छैन। विदेशी मुद्राको सञ्चिति घट्दो छ। यस्ता आँकडाले मुलुक कतै श्रीलंकामा प्रश्नपत्र छाप्न नसकेर परीक्षा स्थगित भएजस्तो नियतिमा त पुग्ने होइन भन्ने संकेत गरिरहेको छ। केन्द्र सरकार जब यो अवस्थामा छ भने स्थानीय सरकारको अवस्था कस्तो होला ? त्यसो त नेपालमा अक्सर आर्थिक मुद्दाभन्दा राजनीतिक विषय बढी चर्चामा आउने गर्छन्। त्यसमा पनि एकले अर्कोलाई दोष लगाउने प्रवृत्ति बढी छ। तर, अर्कोलाई दोष लगाउने स्वयंले चाहिँ के गरिरहेको छ ? भनेर विश्लेषण गर्ने हो भने स्थिति झन् विकराल देखिन्छ। तत्कालीन केपी शर्मा ओलीको सरकारमाथि जुन जुन आरोपसहित गठबन्धन निर्माण गरिएको थियो, ती विषयमा के गरियो भन्ने सन्दर्भलाई सर्सर्ती हेर्ने हो भने अवस्था आफैं छर्लङ्ग हुन्छ। तत्कालीन सरकारमाथि त्यो बेलामा लागेको एउटा प्रमुख आरोप हो शक्तिको केन्द्रीकरण। त्यसको उदाहरणको रूपमा राष्ट्रिय अनुसन्धान विभाग, राजस्व अनुसन्धान विभाग, सम्पत्ति शुद्धिकरण अनुसन्धान विभाग आदिलाई प्रधानमन्त्री तथा मन्त्रिपरिषद् कार्यालयअन्तर्गत ल्याउनुलाई मानिएको थियो।उसबखत तत्कालीन नेकपाका नेताहरू पुष्पकमल दाहाल प्रचण्ड, माधवकुमार नेपाल र उहाँको समूहले तानाशाही प्रवृत्तिको द्योतकको रूपमा व्याख्या गरेको थियो। नेपाली कांग्रेसले त्यसलाई थप बल दिएको थियो। नागरिक समाज र मिडियाले प्रमुख मुद्दा बनाएका थिए। यदि त्यो काम गलत थियो भने नयाँ सरकार बन्नासाथ त्यसलाई सच्याइनु पथ्र्यो। तर, त्यसो भएन, गरिएन। बरु त्यसलाई अरू बलियो बनाउनेतिर लागियो। ओली सरकारलाई प्रतिगमनको विम्ब बनाउन अर्को विषय उठाइएको थियो अध्यादेशबाट शासन चलाउन खोजेको भनेर। आसन्न स्थानीय तह निर्वाचन र त्यसपछि हुने प्रदेश र संघीय संसद्को निर्वाचन यसका निम्ति सही अवसर सावित हुनेछ। दल विभाजनसम्बन्धी कानुनलाई ४० प्रतिशत केन्द्रीय समिति र संसदीय दलमा हुनुपर्ने प्रावधानलाई र को सट्टा वा गरिएको अर्थात् एकातिर ४० प्रतिशत पुगे विभाजन गर्न सक्ने प्रावधान आएको थियो। यो प्रावधान आलोचित भएपछि अध्यादेश खारेज गरियो। त्यो कार्यान्वयनमा आउन पाएन। तर, नयाँ गठबन्धन बन्नासाथ ४० प्रतिशत होइन, २० प्रतिशत अनि त्यो पनि र होइन वा गरियो। जुन कार्यान्वयनमा पनि आयो। अहिले यो मुद्दा अदालतमा विचाराधीन छ। यसले पनि प्रतिगमनको हतियार देखावटी मात्र थियो भन्ने पुष्टि भयो। बोली र व्यवहारमा भिन्नता देखियो। त्यति मात्र होइन, प्रणालीमाथि प्रश्न गरेर निर्माण भएको गठबन्धन र वर्तमान सरकार कार्यपालिका र व्यवस्थापिका मात्र होइन, न्यायपालिकामा समेत निर्मम प्रहार गरेर प्रणालीलाई नै क्षतविक्षत बनाउन अग्रसर भयो। सरकार वर्तमान संविधान र पञ्चवर्षीय योजनाले लक्षित गरेको दिशामा त हिँड्न सकेन सकेन, गठबन्धनले जारी गरेको घोषणापत्रमा समेत अडिन सकेन। संसदीय अभ्यासका दृष्टिले प्रतिपक्षले निरन्तर संसद् अवरोध गरिरहने सरकार त्यसलाई फुकाउन गम्भीर नै नहुने विडम्बनापूर्ण अवस्था रह्यो। त्यति मात्र होइन, प्रतिनिधिसभा विघटन गरी ताजा जनादेशमा जाने परिघटनालाई प्रतिगमनको संज्ञा दिएर बनेको गठबन्धन अन्ततः संसद् विघटनको असफल प्रयासमा पटक पटक उद्यत रहिरह्यो। सबैभन्दा आश्चर्यको विषय न्यायालयको दूरावस्था र त्यसको कारक सरकार र सत्ता गठबन्धन नै रहनु बनेको छ। न्यायालयमा लामो समयसम्म सुनुवाइ नै नहुने, त्यसको नेतृत्व स्वयं सर्वोच्च अदालतका न्यायाधीशले गर्ने र त्यसलाई पृष्ठपोषण सरकार र सत्ता गठबन्धनले गर्ने विडम्बनापूर्ण अवस्था बन्यो। अहिले प्रधानन्यायाधीशमाथि महाअभियोग लगाइएको छ। त्यसको कारण जे भए पनि र परिणाम जस्तो भए पनि निष्कर्षमा पुग्नुपर्छ। तर, संसद्को प्रक्रियामा प्रवेश गराएर त्यत्तिकै अल्झाई संसद् अधिवेशन नै अन्त्य गर्ने काम भयो। त्यति मात्र होइन, प्रक्रियाको घनचक्करमा अल्झाएर यत्तिकै अवधि व्यतीत गर्ने सम्भावना पनि देखियो। यसले आवश्यक संख्या र गम्भीर कारण नभए पनि निलम्बनको लागि महाअभियोगको तरबार देखाएर न्यायालयलाई राजनीतिक स्वार्थको अखडा बनाउने ढोका सधैंका लागि खोलिदिएको छ। परिणामतः यो परिघटनाले राजनीतिक प्रणालीमाथि नै प्रहार गरेको छ। यी सबै परिवेशले परिवर्तनका एजेण्डालाई ओझेलमा पारेको छ। साथै, मुलुकमा स्थापित राजनीतिक प्रणालीलाई स्थायित्व दिन गम्भीर चुनौतीसमेत खडा गरिदिएको छ। यद्यपि लोकतन्त्रको विकल्प लोकतन्त्र नै हो। र, ती सबै कमजोरीलाई सच्याउने अवसर पनि निर्वाचन नै हो। आशा छ, आसन्न स्थानीय तह निर्वाचन र त्यसपछि हुने प्रदेश र संघीय संसद्को निर्वाचन यसका निम्ति सही अवसर सावित हुनेछ।"
"मन मिले सम्बन्ध, नमिले बलात्कार","यौन सृष्टिको सर्वोत्कृष्ट रचना हो। यौन छ तसर्थ सृष्टिकर्तालाई भ्याइनभ्याइ गर्नु परेको छैन। यिनै जीवन, यौन आनन्द र यौन प्रसंग प्रायः सबैलाई रमाइलो नै लाग्छ। सृष्टिको अनुपम वरदान यौनजन्य क्रियाकलाप जति सुन्दर र आकर्षक छ जति नै सुमधुर पनि छ। अनि त्यति नै विकराल, विकृत र बदनाम पनि। सामाजिक जीवनमा जसरी अनुशासनको महत्त्व र गरिमा हुन्छ, त्यस्तै यौनमा पनि अनुशासन, मर्यादा र जिम्मेवारी रहन्छ। यौन आनन्द मात्र होइन, यौन जीवन पनि हो। यौन कला पनि हो। यौन सबैभन्दा ठुलो यसको व्यवस्थापन र जिम्मेवारी पनि हो। अत्यन्तै सुन्दर चिज जब अव्यवस्थित, अमर्यादित र कानुनको खिलाफमा पुगिदिन्छ तब यसमा कुरूपता, विकराल र भयानक परिस्थिति उत्पन्न हुनजान्छ। संसारमा धेरै ठुला कहलिएका मान्छेहरू यौनको मामलामा चुकेका छन्। यौनलाई अश्लील हर्कत बनाएका छन्। सुन्दर हराभरा र आकर्षक देखिने मान, सम्मान, इज्जत, प्रतिष्ठा पलभरमै खरानी पारेका छन्। जीवनका लागि यौन अपरिहार्य छ तर व्यवस्थित मर्यादित। मर्यादाहीन यौनले जीवन र जगत्कै बदनाम गर्छ। व्यक्तिको व्यक्तित्व नरक वासयोग्य बनाइदिन्छ, अव्यवस्थित यौन र अवैधानिक यौनले यौन रहस्यमय छ। जब यसको रहस्य अप्राकृतिक रूपमा बाहिरिन्छ तब यसले नकारात्मक रौनकको नकारात्मक परिणतितिर उन्मुख गराउँछ। संसारभर बढी खोजिने, चर्चा र बदनाम दिने र लुकाइने विषय र मामला हो, यौन। जति बदनाम, जति वर्जित, जति रहस्यमय भए पनि यो सृष्टिको अभिन्न पाटो हो। विकृतिरहित वस्तु पात्र र चिजबिज संसारमै केही नहोला। त्यसैले यौन पनि विकृतिरहित छैन। यौन पृथ्वीमा व्यापार बनेको पहिलो पेशाको रूपमा पनि परिभाषित छ। यद्दपि यसको व्यापार व्यवसायलाई संसारकै नीच पेशाको रूपमा बुझिन्छ। यौन व्यापारीलाई अत्यन्तै खराब दृष्टिले हेरिन्छ। केही देशले यौनशालाको लाइसेन्स दिएर यसलाई व्यवसायको हैसियत प्रदान गरेको पनि पाइन्छ। रमाइलो त के छ भने यसमा महिला र पुरुषको समान सहभागिता रहन्छ। बिक्रेता महिलालाई मान्ने र क्रेता पुरुष हुने परिपाटीका कारण नारीको मात्रै इज्जतमा धावा बोलिन्छ। पुरुषसत्ताले निर्माण गरेको भाष्य चरित्रको व्याख्या गर्ने मामलामा नारी र पुरुषमा विभेदी छ। यौन सृष्टि धान्ने चक्र हो तर यसलाई शोषण वा बलात्कार गरेका कारण मानव सभ्यता क्रुर र घीनलाग्दो बन्दैछ। यौन सदुपयोग हुनुपर्नेमा दुरुपयोग र दुर्भाग्य हुँदैछ। समान र उस्तै एकै खाले कार्यवापत पुरुष बदनाम नहुने तर महिलाको चरित्र र योग्यता प्रश्नीय बन्ने हाम्रो सामाजिक सोचको बनावटमा खोट देखिन्छ। गलत भए दुवै बराबरी सही भए विभेद किन ? चरित्रहीन बन्न स्त्री पुरुष दुवै एकअर्काका पूरक हुन्। एकअर्काको अभावमा कोही यौनदूराचारी र चरित्रहीन हुँदैनन्। तसर्थ चरित्रमा लाग्ने दाग र कानुनले दिने सजाय दुवैलाई बराबरी हुनुपर्छ। पुरुष दुराचारी मात्रै र महिला चरित्रहीन मात्रै भन्ने र भनिने सामाजिक चेतमा परिवर्तन आउनु पर्छ। समान अपराधका लागि असमान दण्ड किन ? विगतमा ठुलाठुला तपस्वी, ज्ञानी, ध्याता, ऋषि, महर्षिहरू राजा महाराजाहरूको तपस्या ध्यान भंग गर्न परि, अप्सरा, तिलोत्तमा आदिको प्रयोग गरिन्थ्यो। सांसारिक मोहजाल र माया भ्रम भन्दै घर व्यवहार यौनजीवन सबै त्यागेकाहरूलाई उसको सत् जाँच्ने विधिको रूपमा रंगीविरंगी अप्सराहरू खटिने गर्थे। त्यागी तपस्वीको ध्यान भंग गराउन अनेकन हाउभाउ गर्थे कति विचलित हुन्थे कति सत्मा अडिग रहन्थे। जो विचलित बन्न पुग्थे तिनीहरू पुनः घरगृहस्थ गरेर सामान्य जीवनमा फर्कन्थे। जो तपस्यामा लीन हुन्थे तिनीहरू महातपस्वी ज्ञानी, ध्याता, ऋषि, महर्षि बन्थे। बेग्लै इज्जत र मान प्रतिष्ठा आर्जन गर्थे। आज पनि ज्ञान, ध्यान, धर्म, योग भनेर विभिन्न धर्म र सम्प्रदायका मानिस मठ, मन्दिर, गुम्बा र मस्जिदमा छन्। यौन जीवन त्यागेर सन्यास ग्रहण गरेका हुन्छन् तर हिजो अप्सरा र मेनकाहरू प्रयोग हुन्थे। आज भक्त भक्तिनीको रूपमा नरनारी विभिन्न आश्रममा पुग्छन्। ज्ञानी र ध्यानीको संकल्प र अठोटमा आक्रमण गरेर गुप्त कर्मको पार्टनर बन्छन्। कतिपय अवस्थामा लामो समयसम्म ज्ञानी सन्यासीको यौन भोक शान्त पार्छन्। सन्यास लिनेहरू स्त्री र स्त्रीको संसर्गबाट टाढा रहने आफ्नो धर्म च्युत गरेर स्त्रीलम्पट भएर निस्कन्छन्। अनि नाजायज तर सहमतिमा यौनजन्य क्रियाकलाप गर्छन्। विभिन्न धार्मिक, सामाजिक अखडामा अवैध यौनजन्य क्रियाकलापमा संलग्न बन्छन्। जब सम्बन्धमा दरार पैदा हुन्छ तब पूर्वसहमति, पूर्वमित्रता शत्रुतामा बदलिन्छ। तब समझदारीको सेक्स बलात्कारमा परिणत हुनपुग्छ। त्यसपछि गुरुचेला पीडक र पीडितको अवस्थामा पुग्छन्। विगतदेखि अवैध सेक्ससम्बन्ध राख्नेहरू एकाएक बलात्कार गरेको आरोपसहित सार्वजनिक बन्छन्। र, अचानक व्यक्तिको सार्वजनिक छवि ध्वस्त हुन्छ। दुई वर्षअघि कृष्णबहादुर महरा जो सभामुख पदमा विराजमान थिए। तब यस्तै बलात्कारको अभियोगमा पद र प्रतिष्ठा गुमाए। जेलको चिसो छिडीमा पुगे। यहाँ प्रश्न उठ्छ, वर्षौंको अन्तरंग सम्बन्ध एकाएक बलात्कारमा परिणत कसरी भयो ? बलात्कार आफैंमा जघन्य पशुवत व्यवहार हो। वर्षौं सम्बन्धमा रहेका मान्छे अकस्मात बलात्कारको अभियोगमा पर्छन् भने गम्भीर भएर नसोच्ने ? अवैध सम्बन्ध किन बलात्कार भएर प्रकट हुन्छ ? कुन स्वार्थको गोटी बन्न पुग्छन् महिलाहरू ? बलात्कार भनेर किन अनेकन कुराको बार्गेनिङ हुन्छ ? सहमतिको सम्बन्ध कसरी यौन शोषण र बलात्कार बन्छ ? किन हनी ट्रयाप बन्न आफ्नो चरित्र र सामाजिक प्रतिष्ठा दाउमा चढाउन राजीखुसी बन्छन् ? बलात्कार भएका छन्, यौन शोषण भएका छन्। शिक्षकले नाबालिका छात्रालाई बलात्कार गरेका यौनजन्य दुव्र्यवहार गरेको र १८ महिने बालिकासमेत बलात्कृत भएर हत्यासमेत भएको हालसालैका उदाहरण छन्। यौन सम्बन्ध रहेका छन्। तर, मनमुटाव भएपछि मात्रै बलात्कार हुने, यौन शोषण हुने घटना र अवस्थाको गम्भीर समीक्षा नगरी हुँदैन। अवैध सेक्स सहमतिमै भए पनि कानुनले बन्देज गरेको छ। दण्डनीय अपराध मानेको छ। सेक्सका लागि शारीरिक मात्र होइन, मानसिक परिपक्वता पनि आवश्यक हुन्छ। जुन कुरालाई थुप्रै दुर्घटनाले पुष्टि गरेको छ। परस्परको सहमतिमा लामो समयसम्म चलेको उमेर पुगेका मान्छेहरूको सेक्स सम्बन्ध अचानक बाहिर आउनु अनि बलात्कारकै अभियोगमा पुग्नुलाई के भन्ने ? यसमा चाहिँ यसको गाम्भीर्यता र प्रकृतिअनुसार अलि फरक ढंगले विश्लेषण गरेर कानुन बन्न सकेन। आरोपकै आधारमा पनि धेरैको सामाजिक जीवन चौपट बनेका छन्। धार्मिक आस्था खण्डित हुन्छ, पारिवारिक जीवन चकनाचुर हुन्छ। राजीखुसी साथ वयस्क जोडीले निरन्तर गर्ने यौन संसर्ग अकस्मात असमझदारी बढ्ने बित्तिकै शोषण भनेर परिभाषित गर्नु बेठिक हो। यसबारे पनि व्यापक विमर्श हुनु जरुरी छ। बार्गेनिङ नमिल्दा लाउने आरोपलाई दुरुत्साहन गर्ने कानुन कडा हुनुपर्छ। समाजमा विभिन्न आवरणको पर्दाभित्र सेक्स खरिदबिक्रीदेखि सेक्स सम्बन्ध, सेक्स शोषण अनि बलात्कार सबै घटना भएका छन् र हुन्छन्। आदिअनादि कालदेखि सेक्स सम्बन्धमा विकृति छ। सबै यौन सम्बन्ध बलात्कार हुँदैनन् तर जुनसुकै प्रकारको सेक्स सम्बन्धलाई बलात्कार र शोषण भनेर बुझाउने त्यस्तै उजुरबाजुर गर्ने संस्कार सुरु भएको छ। यो डरलाग्दो सामाजिक रोग र प्रकोप बन्दैछ। सबैजसो सेक्स सम्बन्ध दरारमा पुग्दा बलात्कार भनिने घटनाको कारण वास्तविक बलात्कारका घटना, अपराध सामान्यीकरण हँुदैछ। यसको प्रत्यक्ष मार वास्तविक पीडितलाई पर्न सक्छ। अतः बलात्कार जस्तो पशुवत र निर्मम घटनाको सामान्यीकरण रोकौं। बलात् र हठात् जे गरिन्छ, त्यो बलात्कार हो। अतिशयोक्तिपूर्ण हेराइसमेत बर्जित मानिएको छ। जबर्जस्ती करणी कानुनको नजरमा क्षम्य हुनै सक्तैन। विभिन्न डर, धाक, लोभ, प्रलोभनमा यौन शोषण भएका छन्। जसलाई बाहिर ल्याउन समय लाग्छ। मौका पर्खनु पर्छ तर बलात्कारको घटना जहिले गरे पनि पहिलो नै हुन्छ। त्यसैले यसको कानुनी उपचार तुरुन्त र समयमै गर्न प्रोत्साहित गर्नुपर्छ। सहमतिका सम्बन्धहरू बलात्कारको आवरणमा प्रकट भएका धेरै उदाहरण सुन्न र देख्न पाइएका छन्। जुन निन्दनीय र लज्जास्पद छन्। धर्मसंस्कृतिका नाममा पनि विभिन्न साधुसन्तहरू, सन्यासी र योगीहरू, पीठाधीश र मठाधीशहरू बारम्बार चर्चा र विवादमा आइरहन्छन्। बलात्कारको प्रयास अनि बलात्कारको अभियोगमा विश्वभर नै पर्ने गरेका छन्। भारतमा आशाराम बापू, रामरहीम लगायतका सन्तहरू धर्मको आडमा बलात्कार गर्ने ढोंगी र पाखण्डी भएर निस्केका ताजा उदाहरण हुन्। यसैगरी नेपालमा पनि बलात्कार र यौन शोषणको आरोपमा सन्तदेखि गुम्बामा बस्ने भिक्षु अनि लामाहरू पनि आरोपित छन्। कति प्रमाणित भएर दण्ड भोग्दैछन् भने कतिको छानबिन हँुदैछ। कति पक्राउ पर्न सकेका छैनन्। धार्मिक समूह, सम्प्रदाय र आस्थाका कारण पनि यिनीहरू ज्यादती गरेर सत्ता र शक्तिको आडमा बलिया छन्। एक महिलाको उजुरीका आधारमा एक शक्तिशाली सन्त कृष्णदास महाराज पक्राउ परे। उनको केश अदालत पुग्यो र अदालतले भक्तिनीले शरीर समर्पण गरेर सहमतिमै यौन आनन्द लिएको फैसला गरेर बलात्कार होइन भन्यो। दक्षिणकालीस्थित गुम्बाका धर्मगुरु टुल्कु लामा यौनदासी बनाएर बलात्कार गरेको आरोप प्रमाणित भएर अहिले जेलमा छन्। आफूलाई लिटिल बुद्ध भनेर चिनाउने रामबहादुर बम्जन बलात्कार र हत्याको गम्भीर आरोपमा छन्। तर, यिनी शक्तिको बलमा पक्राऊ पर्न नसक्ने आजसम्मका सबैभन्दा बलिया धर्मगुरु बनेका छन्। हिजो आज मात्रै एक फिल्मी कलाकार र अर्की गायिकाको बलात्कार प्रकरण चर्चामा छ। बलात्कार विवाहमा परिणत गरेपछि क्षम्य हुने र धन दौलतमा कुरा मिलेपछि ठिक हुने बनाउने गरिन्छ। कानुनबाट तर्कन सजिलो हुने जुन सोच देखिन्छ, त्यो बदल्नु पर्छ। प्रस्तुत उदाहरणले के देखाउँछ भने यौन सबै धर्म, सम्प्रदाय, राजनीति, कला सबैतिर व्यवस्थापन गर्न नसकेका कारण बदनाम छ। यौन व्यवस्थापन असाध्यै जटिल र बृहत भएकाले धेरै मान्छे ठुलो पद, ओहोदा र व्यक्तित्वहरू विचलनमा परेका देखिन्छन्। यौन व्यवस्थापन सबैभन्दा असल र भरपर्दो माध्यम विवाह हो। आजकल मान्छेहरू भने विवाहइतर सम्बन्ध राखेर पनि यौनको भोक प्यास मेटाउँछन्। यौन सम्बन्ध बनाउँछन्। यौन अराजकताको अन्तिम रूप समाजको दुर्घटना हो। यो बारम्बार दोहोरिनु दुर्घटना स्वाभाविकतामा परिणत हुँदै जानु हो। साधना तपस्याबाट यौन आकांक्षालाई निर्मम तवरले दबाएर पनि यौनलाई व्यवस्थापन गर्न केही मान्छे सफल छन्। अधिकांस मान्छे यौन विचलनमा पुग्छन्। फलतः साधुसन्तहरू विवाह गर्न पुग्छन् त कति यौन शोषण र बलात्कारको फन्दामा जाकिन पुग्छन्। यौनलाई बर्जित होइन, व्यवस्थित र मर्यादित बनाउनु पर्ने आवश्यकता मानव सभ्यता रहुन्जेल परिरहन्छ। लिभिङ टुगेदर पनि एक प्रकारको यौन व्यवस्थापनको माध्यम हो। यसलाई पनि कानुन बनाएर व्यवस्थित गर्ने नीतिबारे संसद्मा बहस सुरु भएको छ। आजभोलि लिभिङ टुगेदर मात्र होइन, वैवाहिक बलात्कारको समस्यासमेत देखिएकाले यसलाई पनि कानुनले कसेको छ। विवाह बलात्कारको लाइसेन्स होइन। वैवाहिक बलात्कारको आरोप र अरू बलात्कारको आरोपलाई एकै डालोमा हाल्नु न्यायसंगत हुँदैन। वैवाहिक जोडीको असहमतिमा भएको यौनजन्य क्रियाकलापलाई शारीरिक हिंसाको कोटिमा राख्नु मनासिब हुन्छ। लामो समयसम्म वयस्क जोडीको आपसी सहमतिको यौन सम्बन्ध यौन शोषण कसरी हुन्छ ? डर, धाक, धम्की, आश्वासन, यातना र करकापमा गरिने यौन शोषण हो। महिलाको संवेदनशीलता बुझ्नु त्यति नै आवश्यक छ जति आफ्नो प्रतिष्ठा ? कोही पनि नारीलाई उसै चरित्रहीन हुन मन लाग्दैन र त्यसै आरोप पनि लगाउँदैनन् होला कि ? राजीखुसी साथ वयस्क जोडीले निरन्तर गर्ने यौन संसर्ग अकस्मात असमझदारी बढ्ने बित्तिकै शोषण भनेर परिभाषित गर्नु बेठिक हो। यसबारे पनि व्यापक विमर्श हुनु जरुरी छ। यौन आनन्द हो। यौन सृष्टि धान्ने चक्र हो तर यसलाई शोषण वा बलात्कार गरेका कारण मानव सभ्यता क्रुर र घीनलाग्दो बन्दैछ। यौन सदुपयोग हुनुपर्ने दुरुपयोग र दुर्भाग्य हुँदैछ। वैध यौन, अवैध यौन, यौन शोषण र बलात्कार आदि यौनकै रूप हुन्। तर, यौनको दुरुपयोग, यौन सम्बन्धको व्यापार र कानुनी बन्दोबस्तीमा गम्भीर बहस र निचोड आवश्यक छ। अन्यथा, यौनमामला स्वाभाविक बन्न छोडेर अस्वाभाविक, उत्ताउलो, अमर्यादित, व्यापार, अभिशाप र निरन्तर अपराध हुने बाटोमा पुग्ने क्रम अझ बढ्ने छ। हाम्रा सामाजिक सम्बन्धहरू टुटफुटमा जानेछन्। व्यक्तिको निजी जीवन र सार्वजनिक जीवन नै चौपट हुनेछ। यौन अराजकता बढ्ने छ। यौन अराजकताको अन्तिम रूप समाजको दुर्घटना हो। यो बारम्बार दोहोरिनु दुर्घटना स्वाभाविकतामा परिणत हुँदै जानु हो।"
पोखरा विमानस्थल हतारमा किन हस्तान्तरण ?,"पोखरा : चिनियाँ विदेशमन्त्री वाङ यीले पोखरा क्षेत्रीय अन्तर्राष्ट्रिय विमानस्थलको साँचो आफ्ना समकक्षी डा नारायण खड्कालाई हस्तान्तरण गरे। के अब यो विमानस्थल सञ्चालनको अवस्थामा पुग्यो त ? होइन। अझै धेरै काम बाँकी छन्। डेकोरेसन, फिनिसिङका कामसहित केही भेइकल, फायर भेइकल आउन बाँकी रहेको आयोजना प्रमुख विनेश मुनंकर्मी बताउँछन्। यस्तै, दुई बोडिङ ब्रिजमध्ये एउटा जडान गरिएको छैन। यसबाहेक डाँडा कटान, ल्यान्डफिल साइट स्थानान्तरण, वर्षाको पानी नियन्त्रण गर्न नहर तथा ढलको व्यवस्थापन, नेपाल आयल निगमको डिपो निर्माण बाँकी छन्। यी काम अझै सुरु नभएकाले विमानस्थल निर्माण सम्पन्न भए पनि सञ्चालनमा ढिलाइ हुने देखिएको छ। राष्ट्रिय गौरवको यो आयोजनाको काम सुरु भएसँगै विमानस्थल सञ्चालनमा अवरोधका रूपमा रहेका विषयको पहिचान गरी संघ, प्रदेश र स्थानीय सरकार अघि बढ्नुपर्ने थियो। तीनै तहका सरकारको अदूरदर्शिताले विमानस्थल समयमै सञ्चालन हुन नसक्नु ठूलो कमजोरी रहेको नागरिक समाज पोखराका पूर्वसंयोजक विष्णुहरि अधिकारी बताउँछन्। तीनै तह समस्या समाधानमा लाग्नुपर्ने अधिकारीको भनाइ छ। विमानस्थल सञ्चालनको मुख्य अवरोधका रूपमा तीन किलोमिटरभित्रै रहेको ल्यान्डफिल साइट रहेको आयोजनाले जनाएको छ। पोखरा महानगरपालिकालाई पटकपटक सार्न अनुरोध गर्दा पनि नयाँ ल्यान्डफिल साइट बनाउन जमिन यकिन भइनसकेको आयोजना प्रमुख मुनंकर्मीको भनाइ छ। विमानस्थल सञ्चालन गर्नुभन्दा ६ महिनाअघि ल्यान्डफिल साइट सार्नुपर्ने अन्तर्राष्ट्रिय अभ्यास रहेको चरामा विद्यावारिधि गरेका डा हेमसागर बराल बताउँछन्। जसकारण फ्याँकिएका फोहोर खाने बानी परेका गिद्ध, चीललगायत पन्छीलाई नयाँ क्षेत्रमा जाने बानी पर्छ। उनका अनुसार पोखरा विश्वमै दुर्लभ मानिएका गिद्ध, महाचिलको उपयुक्त वासस्थान हो। विमानस्थलबाट तीन किलोमिटर क्षेत्रभित्रै सेतो गिद्ध, डंगर, सानो खैरो गिद्धलगायतको वासस्थान छ। त्यसकारण बेलैमा ल्यान्डफिल साइट सार्ने, माछापुच्छे गाउँपालिकाको घाचोकमा सिनोको व्यवस्थापनलगायत काम गर्न सके हवाई उडानमा अवरोध रोक्न सकिने बरालको भनाइ छ। नयाँ ल्यान्डफिल साइट बनाउन पोखरा महानगरपालिकाले वडा नम्बर १६ र २० को बीचमा पर्ने पस्मराङ छनोटसमेत गरेको थियो। स्थानीयवासीले पानीको मूल भएको क्षेत्र भन्दै विरोध गरे। नयाँ विकल्पका रूपमा ३३ नम्बर वडा उपयुक्त देखिएकाले थप अध्ययन गरेर तुरुन्त काम सुरु गरिने पोखरा महानगरपालिकाका प्रवक्ता धनबहादुर नेपाली बताउँछन्। ल्यान्डफिल साइटकै कारण विमानस्थल सञ्चालनमा अवरोध नआउने गरी तत्काल अस्थायी रूपमा भए पनि नयाँ विकल्प खोजी गरिने पनि प्रवक्ता नेपालीको भनाइ छ। विमानस्थल सञ्चालनअघि विमानस्थलनजिकै पूर्वतर्फ रहेको रिठ्ठेपानीको डाँडा कटान गर्नुपर्ने नेपाल नागरिक उड्डयन प्राधिकरणले जनाएको छ। अन्तर्राष्ट्रिय जहाज उडान र अवतरणका लागि यो डाँडा बाधकका रूपमा देखिएको हो। यस डाँडाको रूख कटानअघि वातावरणीय प्रभाव मूल्यांकन नभएकाले पूरक वातावरणीय प्रभाव मूल्यांकनको काम सकेर हालै वन मन्त्रालयमा पेस गरे पनि अझै स्वीकृत भएको छैन। निर्माणाधीन पोखरा क्षेत्रीय अन्तर्राष्ट्रिय विमानस्थल नजिकै रहेको कटान गर्नुपर्ने रिठ्ठेपानी डाँडा। तस्बिर : कृष्णमणि बराल निजीतर्फको डाँडा भने कटान भइरहेको छ। अन्तर्राष्ट्रिय उडान सञ्चालनका लागि यो डाँडा ४० मिटरसम्म कटान गर्नुपर्ने भए पनि सरकारी वनतर्फको रूख कटानको बाटो खुलेको छैन। क्यालिब्रेसन फ्लाइटका लागि १४ मिटर डाँडा तत्काल कटान गर्नुपर्ने मुनंकर्मी बताउँछन्। १४ मिटर डाँडा एक महिनाभित्र काट्न सकिने उनको भनाइ छ। वर्षायाम सुरु हुन लागेकाले जेठभित्र काम सक्नुपर्ने चुनौती रहेको उनी बताउँछन्। रूख कटानका लागि वन तथा वातावरण मन्त्रालयले प्रतिवेदन स्वीकृत गरी वन कटान आदेश दिनुपर्छ। वन विभागबाट स्वीकृतपत्र आएपछि डिभिजन वन कार्यालय कास्कीलाई कटान गर्न आदेश दिनेछ। विभागले सोझै आदेश पनि दिन सक्छ। सरकारी वन क्षेत्रका रूख काट्दा आयोजनाले विभागका नाममा जति डाँडा पर्छ त्यसको सट्टा भर्ना दिनुपर्छ। सट्टा भर्ना दिएको जमिनमा पाँच वर्षसम्म बिरुवा हुर्काएर मात्र हस्तान्तरण गर्नुपर्ने कानुनी प्रावधान छ। सरकारी वन क्षेत्रमा साल, चिलाउने, कटुस, रावपार्टलगायत साना ठूला ६ सय रूखको जंगल रहेको डिभिजन वन कार्यालय कास्कीका सूचना अधिकारी शालिकराम पराजुली बताउँछन्। विमानस्थलमा नेपाल आयल निगमले बनाउने भनिएको इन्धन भण्डारण कक्षको काम पनि सुरु भएको छैन। यद्यपि, इन्धन भण्डारण कक्ष तयार नभए पनि विमानस्थल सञ्चालनमा समस्या नआउने अधिकारी बताउँछन्। अहिले सञ्चालनमा रहेको विमानस्थलबाटै इन्धन लगेर व्यवस्थापन गरिने निगमले जनाएको पोखरा विमानस्थल प्रमुख विक्रमराज गौतमको भनाइ छ। देशमै धेरै पानी पर्ने सहर पोखरामा ढल र नहरको व्यवस्थापन अर्को चुनौती छ। वर्षायाममा पृथ्वी राजमार्ग हुँदै आउने भल विमानस्थल परिसर हुँदै बग्ने सिँचाइको नहरमा मिसिन्छ। विमानस्थलको पूर्वतर्फको किनार गत असारमा ठूलो पानी पर्दा बाढीले कटान गरेको क्षेत्र । गत वर्षायाममा ठूलो वर्षा हुँदा सिँचाइ नहरमा भल मिसिँदा नहर भत्केर बगेको पानीले विमानस्थलनजिकै पूर्वतफर्कको विजयपुर खोलाको डिल भत्कायो। यही अवस्था रहे विमानस्थललाई नै क्षति पुग्न सक्ने स्थानीयवासी हेमन्त ढकाल बताउँछन्। यसैले वर्षाको भलपानी र सेती नहरको पानीको पनि उचित व्यवस्थापन आयोजनाले गर्नुपर्ने देखिन्छ। विमानस्थल सञ्चालन गर्न हवाई रुट पनि समस्याका रूपमा देखिएको छ। पर्यटन तथा नागरिक उड्डयनमन्त्री प्रेम आलेले नेपाललाई थप हवाई रुट दिन भारतीय समकक्षी ज्योतिरादित्य सिंधियासँग प्रस्ताव गरेको बताएका छन्। विमानस्थल हस्तान्तरणका लागि आयोजित कार्यक्रममा मन्त्री आलेले विमानस्थलबाट अन्तर्राष्ट्रिय उडान भर्न रुटको समस्या भने नहुने दाबी गरे। आयोजनाका अधिकारीले प्रधानमन्त्री शेरबहादुर देउवा, अर्थमन्त्री जनार्दन शर्मा, संस्कृति, पर्यटन तथा नागरिक उड्डयनमन्त्री आलेसमक्ष डाँडा कटान, ल्यान्डफिल साइट बेलैमा अन्यत्र सार्नुपर्नेलगायत विषय द्रुतमार्गमा गर्ने बाटो खोलीदिन अनुरोध गरेका थिए। गण्डकीका मुख्यमन्त्री कृष्णचन्द्र नेपाली पोखरेल र पोखरा महानगरपालिकाका मेयर मानबहादुर जिसीलाई पनि यी विषय सल्टाउन अनुरोध गरिरहेको जनाइएको छ। यो आयोजना बनाउन जग्गा अधिग्रहण गरेको ४६ वर्ष भयो। सरकारले सन् २०२१ जुलाई १० भित्र सम्पन्न गर्ने गरी २०७३ वैशाख १ मा विमानस्थल शिलान्यास गरेको थियो। कोरोनाका कारण सामान आयात प्रभावित र कामदार अभाव भएपछि एक वर्ष म्याद थपिएको थियो। आगामी जुलाई १० भित्र बाँकी काम सकिने गरी अघि बढेको आयोजना प्रमुख मुनकर्मी बताउँछन्। चीनको झन्डै २२ अर्ब सहुलियतपूर्ण ऋण छ। नागरिक उड्डयन प्राधिकरण र चिनियाँ ठेकेदार कम्पनी चाइना सीएएमसी इन्जिनियरिङ कम्पनी लिमिटेडबीच सन् २०१४ को मे ३१ मा ठेक्का सम्झौता भएको थियो। नेपाल र चीनको एक्जिम बैंकबीच २०१६ मार्च २१ मा ऋण सम्झौता भएको हो। सरकारले प्राधिकरणसँग २०१६ जुन ५ मा ऋण सम्झौता गर्यो। एक्जिम बैंकले २०१७ मे ३१ देखि ऋण प्रवाह गरेको थियो। यसरी सन् २०१७ जुलाई ११ मा काम सुरु भएको थियो।२०३२ सालमा पहिलो पटक पोखरा अन्तर्राष्ट्रिय विमानस्थल निर्माणका लागि जग्गा अधिग्रहण गर्न सुरु भएको थियो। ३८ सय ९९ रोपनी विमानस्थलको रहेको आयोजनाले जनाएको छ। अन्तर्राष्ट्रिय उड्डयन संस्था (आइकाओ)को मापदण्डभित्र रहेर फोरडी मोडलमा विमानस्थल बनिरहेको छ। यस विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्। जग्गा अधिग्रहण सुरु२०३२ सालप्राधिकरण र चिनियाँ कम्पनीबीच ठेक्का सम्झौता२०७१ जेठ १७ नेपाल र चीनको एक्जिम बैंकबीच ऋण सम्झौता२०७२ चैत ८ विमानस्थल शिलान्यास २०७३ वैशाख १ नेपाल सरकार र प्राधिकरणबीच ऋण सम्झौता२०७३ जेठ २३ एक्जिम बैंकबाट ऋण प्रवाह २०७४ जेठ १७काम सुरु २०७४ असार २७ सम्झौताअनुसार काम सम्पन्न गर्नुपर्ने अवधि२०७८ असार २६ कोरोनाका कारण म्याद थप १ वर्ष सम्पन्न गर्ने लक्ष्य २०७९ असार २६ लगानी २२ अर्ब ऋणविमानस्थलले ओगटेको जमिन ३८९९ रोपनी स्रोत : नागरिक उड्डयन प्राधिकरण"
"काम गर्ने ठेकेदार, साँचो बुझाउने मन्त्री","काठमाडौं : पोखरा क्षेत्रीय अन्तर्राष्ट्रिय विमानस्थल चीनको सहयोगमा बनिरहेको होइन। चिनियाँ बैंकले ऋण दिएको छ। त्यसको ठेक्का चिनियाँ कम्पनीले नै पाएको छ। विमानस्थल निर्माणपछि हस्तान्तरणको दायित्व ठेकेदारकै हो। तर, चिनियाँ विदेशमन्त्री वाङ यीले नेपाल भ्रमणका क्रममा ठेकेदारका तर्फबाट आफ्ना समकक्षी डा नारायण खड्कालाई विमानस्थलको साँचो हस्तान्तरण गरे। जसको साक्षी बसे प्रधानमन्त्री शेरबहादुर देउवा। कूटनीति र राजनीतिका विज्ञले यसलाई प्रोटोकल नमिलेको भनेर टिप्पणी गरेका छन्। पूर्णऋणमा बनेको आयोजना हस्तान्तरण गर्न यत्रो तामझाम आवश्यक नहुने कूटनीतिज्ञ दीपकप्रकाश भट्ट बताउँछन्। निर्माण सम्पन्न नभएको आयोजनाको साँचो हस्तान्तरण पपुलारिटीका लागि गरिएको प्रस्ट देखिने कूटनीतिज्ञ भट्टको भनाइ छ। उक्त ऋणलाई कि अनुदानमा बदल्ने किसिमको प्रतिबद्धता भएको भए हो, भट्ट भन्छन्, तर, दातृ निकायमध्येको सबैभन्दा बढी ब्याजमा लिएको ऋणबाट आयोजना बनिरहेको हो। चिनियाँ अनुदान होइन। यो विमानस्थल ईपीसी (इन्जिनियरिङ, प्रोकुमेन्ट, कन्स्ट्रक्सन) मोडलमा अघि बढाइएको छ। सरकारले उक्त विमानस्थल बनाउन एक्सपोर्ट इम्पोर्ट बैंक अफ चाइना (एक्जिम बैंक)बाट २१५९६ मिलियन अमेरिकी डलर सहुलियतपूर्ण ऋण लिएको हो। कुल ऋणको ७५ प्रतिशतको ब्याज २ प्रतिशत हुने र २५ प्रतिशतको शून्य ब्याजदर हुने व्यवस्था छ। २० वर्ष अवधिका लागि लिएको उक्त ऋणको ग्रेस पिरियड सात वर्षको छ। सात वर्षसम्म ब्याज तिर्नुपर्दैन। सरकारले २ प्रतिशतमा लिएको ऋणलाई नेपाल नागरिक उड्डयन प्राधिकरणलाई ५ प्रतिशतमा दिएको छ। डलर उतारचढावको जोखिम वहन गर्ने गरी सरकारले ५ प्रतिशतमा प्राधिकरणलाई ऋण दिएको हो। नेपालमा हुने वैदेशिक लगानीमा सबैभन्दा महँगो ब्याजको ऋण चीनकै हो। अन्य सहायतामा ऋण र अनुदान नै हुने भए पनि यो भने पूर्ण ऋण मात्र भएको प्राधिकरणका पूर्वमहानिर्देशक राजन पोखरेल बताउँछन्। पूर्वपरराष्ट्रमन्त्री प्रदीप ज्ञवाली भने चिनियाँ पक्षले निर्माणको मुख्य काम सकेको हुँदा साँचो हस्तान्तरण गर्नु अनुपयुक्त नहुने बताउँछन्। दुई देशबीचको सम्बन्धलाई टेवा दिने अभ्यास भएकाले यसलाई नकारात्मक टिप्पणी गर्न नहुने पूर्वराजदूत भेषबहादुर थापाको भनाइ छ। चिनियाँ विदेशमन्त्रीको भ्रमणको अवसरमा साँचो हस्तान्तरणको काम गरिएको संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछाने बताउँछन्। यसमा कुनै स्वार्थ नभएको सहसचिव लामिछानेको भनाइ छ। कुरा सकारात्मक हो। नेपालको राष्ट्रिय गौरवका आयोजनाको भौतिक संरचनाको काम सकिएको भएर उहाँ आएको मौकामा साँचो हस्तान्तरण भएको हो, लामिछाने भन्छन्। उनका अनुसार विमानस्थलकोे फिनिसिङपछि क्यालिब्रेसन, टेस्ट फ्लाइट सबै काम सक्काएर रेडी टो गोमा मात्र पूर्ण काम सम्पन्न हुनेछ। यो विमानस्थल ईपीसी (इन्जिनियरिङ, प्रोकुमेन्ट, कन्स्ट्रक्सन) मोडलमा अघि बढाइएको छ। सरकारले विमानस्थल निर्माणको जिम्मा चिनियाँ निर्माण कम्पनी सीएएमसीईलाई दिएको थियो। आर्थिक वर्ष २०७१७२ मा सुरु भएको आयोजना निर्माण सम्पन्न गर्ने संशोधित लक्ष्य २०७९८० लाई लिइएको छ। अघिल्लो आर्थिक वर्ष नै निर्माण सम्पन्न गर्ने भनिए पनि कोरोनाका कारण एक वर्षपछि धकेलिएको प्राधिकरणका अधिकारीको भनाइ छ।"
स्थानीय निर्वाचनका लागि सबैभन्दा धेरै दल काठमाडौंमा दर्ता,"काठमाडौं: स्थानीय तह निर्वाचनका लागि सबैभन्दा धेरै काठमाडौं जिल्लामा दल दर्ता भएको छ। निर्वाचन आयोगका प्रवक्ता शालिग्राम शर्मा पौडेलका अनुसार काठमाडौंमा राष्ट्रिय मान्यताप्राप्त ६ र मान्यता नभएका ४० दल दर्ता भएको छ। त्यस्तै सबैभन्दा कम मनाङ, मुस्ताङ र डोल्पामा दर्ता भएको उनले बताए। प्रवक्ता पौडेलका अनुसार ती जिल्लामा ५ वटा साना दल दर्ता भएका छन्। त्यस्तै साना दलहरुले आफ्नै चुनाव चिह्न पाउने भएका छन्। प्रवक्ता पौडेलले राष्ट्रिय मान्यता प्राप्त नभएका दलहरुलाई पनि उनीहरुले राखेकै चुनाव चिह्न प्रदान गर्ने बताए। उनले स्थानीय तहमा उम्मेदवारको अन्तिम सूची प्रकाशित भइसकेपछि मात्र मतपत्र छाप्ने बताए।"
"गठबन्धनको विपक्षमा गगन, देउवालाई प्रश्न : माओवादी संसदीय चुनावसम्म रहन्छ भन्ने के ग्यारेन्टी?","काठमाडौं : नेपाली कांग्रेसका महामन्त्री गगनकुमार थापाले आफू चुनावी गठबन्धन पक्षमा नरहेको बताएका छन्। केन्द्रीय समिति बैठकमा सोमबार धारणा राख्दै थापाले कांग्रेस समर्थकलाई हँसिया हथौडा र कलममा मत हाल्न लगाउँदा भविष्यमा पार्टी अफ्ठेरोमा पर्ने चेतावनी दिए। भविष्यमा फर्केर शुभेच्छुकले रुखमा भोट हाल्छ भन्ने ग्यारेन्टी के भनेर उनले प्रश्न समेत गरेका थिए। कांग्रेसप्रति मतदाताको आकर्षण छ। हाम्रो समर्थक बनेर आउनेहरुलाई अहिलेदेखि कम्युनिस्टलाई मत हाल्न लगायौं भने आउने दिनमा त्यसलाई कांग्रेसमा कसरी ल्याउने? उनले प्रश्न गरे, अहिले कम्युनिस्टलाई भोट हाल्न सिकाएपछि भोलि कसरी ल्याउने? गठबन्धन गरेर चुनावमा जाँदा धेरै साथीले टिकट नपाएर चुनाव नै लड्न नपाउने अवस्थातर्फ पनि उनले सचेत गराए। यसले पार्टीमा वितृष्णा बढाउने र आकर्षण घटाउनेतर्फ नेतृत्वको ध्यानाकर्षण गराए। यही रेसियोको आधारमा हामीले संसदीय चुनावमा ९० सीटभन्दा बढी पाउनेवाला छैनौं, उनले भने, ९० सीटमा हामी को लड्ने र नलड्ने? त्यो अवस्था हामीले कसरी म्यानेज गर्छौं? गठबन्धन गर्दा हाम्रो भित्रको अवस्थालाई पनि म्यानेज गर्नुपर्नेछ। त्यो गर्न सकिरहेका छैनौं, उनले भने। थापाले सत्ता साझेदार नेकपा माओवादी केन्द्रको अस्थिर ढुलमुले चरित्रमाथि पनि प्रश्न उठाउँदै गठबन्धनको भविष्य के हुने भनेर प्रश्न गरे। संसदीय चुनावमा माओवादी रहन्छ भन्ने ग्यारेन्टी के छ? हिजो पनि रहेको हैन। भोलि पनि हामीले एलायन्स गर्यौं भनेर पोस्ट इलेक्सन एलायन्स हुन्छ भन्ने ग्यारेन्टी के छ ? त्यसको ग्यारेन्टी कसले लिन्छ? उनले प्रश्न गरे। हालै एमसीसीमा झण्डै झण्डै प्रचण्डले एमालेलाई गएर सत्ता सुम्पिसकेको स्मरण गराउँदै थापाले सोधे, भोलि ग्यारेन्टी कसले लिन्छ? हामी नै होइन त्यतिखेर एमालेसँग झण्डै माओवादीको गठबन्धन हुँदै गर्दा एमालेसँग मिलाउन गएको हामी नै होइन? भोलि उसले हामीलाई बोक्छ भन्ने कुनै ग्यारेन्टी छ? यसलाई कांग्रेसले नोट गर्नुपर्छ कि पर्दैन? हामी कमजोर भएर किन जाने ? थापाले गठबन्धनको कुरा आउँदा सरकारको डेलिभरीमाथि प्रश्न उठेको भन्दै त्यसको अपजस कांग्रेस उम्मेदवारलाई बोकाउन नहुनेमा जोड दिए। सरकारले डेलिभरी गर्न नसक्दाको अपजस हामीले बोकेर जानुपर्ने अवस्थामा हाम्रो उम्मेदवारले अपजसको भारी बोक्नुपर्ने? त्यो कुरा नगर्नुस्, उनले भने। पहिला पनि अपजसको भारी बोकेर हिँड्नुपरेको भन्दै उनले अहिले पनि त्यो अपजसको भारी बोकेर हिँड्ने कुराहरु उम्मेदवारलाई नदिलाउन आग्रह गरे। किनभने सरकारको डेलिभरीको प्रश्न धेरै उठेको छ, उनले भने। थापाले कम्युनिस्ट मिल्छन् भने मिल्न दिनुपर्ने र त्यसैलाई एजेण्डा बनाएर कांग्रेस एक्लै जनताको माझमा जानुपर्ने धारणा पनि राखे। यदि उनीहरु मिल्छन् भन्ने हाम्रो आशंका हो र मिल्छन् भन्ने लागेको हो भने कम्युनिस्ट मिल्छन्, लोकतन्त्र विरोधी हुन्, संविधान विरोधी हुन् भन्ने एजेण्डा लिएर हामी चुनावमा जाऔं, उनले नेतृत्वलाई अनुरोध गरे।"
"एमाले अझै बलियो छ भन्ने देउवाको अभिव्यक्तिमा शेखर, गगन र विश्वप्रकाशको आपत्ति","काठमाडौं : नेपाली कांग्रेसको केन्द्रीय कार्यसमितिमा सभापति शेरबहादुर देउवाको आलोचना भएको छ। देउवाले एमाले अझै बलियो छ भनेर दिएको अभिव्यक्तिमा नेताहरुले आपत्ति जनाएका हुन्। सोमबारको केन्द्रीय समिति बैठकमा नेता शेखर कोइराला, महामन्त्रीद्वय गगनकुमार थापा र विश्वप्रकाश शर्माले चुनावको मुखमा कार्यकर्ताको मनोबल खस्किनेगरी सभापति बोलेको भन्दै असन्तुष्टि जनाए। देउवा गत शनिबार अझै ओलीजीको पार्टी कमजोर छ भन्ने झुटा कुरा हो। अझै ओलीजीको पार्टी धेरै बलियो छ। केही पनि होइन, ओली र माओवादी एमाले फुटिहाले हामी जित्छौं भनेर आश गरेर नबसे हुन्छ भनेर अभिव्यक्ति दिएका थिए। यो अभिव्यक्तिमा नेताहरुले आपत्ति जनाएका हुन्। नेता कोइरालाले प्रश्न गरे, एमाले धेरै बलियो छ भनेर हाम्रो सभापतिजीले भनेपछि हाम्रो कार्यकर्ताले कुन मनोबलले काम गर्छन्? महामन्त्री थापाले भने, चुनावमा हामी कमजोर छौं भन्ने म्यासेज सभापतिजीले दिन थाल्नुभएको छ। त्यो पनि गलत ढंगले आइरहेको छ। यही कारणले प्रचण्डले सत्ता गठबन्धनमा बसेर रोल्पाबाट हामी एक्लै जित्छौं, हामीलाई गठबन्धन चाहिएको छैन तर केही केही दललाई चाहिएको कारणले गठबन्धन गरिदिनुपरेको छ भनेर बोलेको उनको भनाइ छ। हामी यसरी कमजोर रुपमा प्रस्तुत हुने र उनीहरुले हामीलाई नै कमजोर देखाउने हो भने हामीलाई कहाँ पुर्याउँछ? यसले राम्रो गरिराखेको छैन, उनले भने। अर्का महामन्त्री शर्माले थपे, सभापतिजीले एमाले बलियो छ भन्न हुन्थेन। त्यो गलत भयो। तर उहाँले तथ्यांकसमेत प्रस्तुत गरेर हामी त्यस्तो धेरै कमजोर होइन सामान्य कमजोरमात्रै हो भनेको भए तथ्यसंगत हुन्थ्यो। शर्माले यो तथ्य विश्लेषण गर्दा कांग्रेस ठूलो दल बन्न गठबन्धन गर्नैपर्ने देखाएको जिकिर गरे। कम्युनिस्ट एक हुन नदिने र कोही कोहीलाई साथ लिएर जाने हाम्रो विकल्प हो, उनले भने। नेता कोइरालाले केन्द्रले लाद्ने गठबन्धन सफल नहुने बताए। यो बेला स्थानीय तहबाट गरे त ठिकै थियो। तर अहिले नेकाको विचार र सिद्धान्तलाई तिलाञ्जली दिएर गरिने गठबन्धन स्वीकार्य हुन सक्दैन, उनले भने, हाम्रो गठबन्धनमात्रै गर्छौं भनेर मात्र भएन। कार्यकर्ता जिताउन लागेका छन्। हामीले आफ्ना रुष्ट कार्यकर्तालाई सम्बोधन नगरी बाहिर मिल्ने भनेरमात्रै कसरी परिणाम राम्रो आउँछ? गठबन्धन गर्नुको औचित्य सही ढंगले पुष्टि भइनसकेको भन्दै उनले किन गर्ने, के का लागि गर्ने, को सँग गर्ने भनेर नै क्लियर नभएको बताए। उनले चितवनमा आजसम्म चुनाव जितेको थाहा छैन भनेका सभापति देउवालाई जवाफ दिँदै भने, चितवनमा पनि चुनावै जितेको छैन भन्ने सभापतिजीले तर्क राख्नुभएको थियो। तर त्यसो होइन। ०४८ सालबाहेक ०५१, ०५६, ०६० मा हामीले जितेकै हो। सभापतिको जवाफ नेताहरुले आफ्नो आलोचना गरेपछि सभापति देउवाले पनि जवाफ दिए। कम्युनिस्ट फुटेका छन् जितिहाल्छौं भन्ने लागेको छ साथीहरुलाई। म त गठबन्धनको पक्षमा पनि थिइन्। साथीहरुले नै यहाँसम्म ल्याए। म प्रधानमन्त्री हुन खोजेको होइन। तपाईहरुले नै होइन मलाई प्रधानमन्त्री बन्न दबाब दिएको ? हाम्रो पार्टीमा एउटा गम्भीर रोग छ अन्तर्घातको। यो समाप्त भए गठबन्धन गर्नुपर्दैन। नत्र त जित्न पर्यो नि, उनले भने। देउवाले उपसभापति र महामन्त्रीलाई अनुशासन कायम गराउन, अन्तर्घात गर्नेलाई कारवाही गर्न र पार्टीलाई नचिढ्याउन आग्रह गरे।"
विमानस्थलमा राजेश हमालसँग ओलीको जम्काभेट हुँदा,"काठमाडौं : नेकपा एमालेका अध्यक्ष केपी शर्मा ओली सोमबार कपिलवस्तु जाँदै थिए। स्वतन्त्र समूहबाट निर्वाचित रहेका कपिलवस्तु निर्वाचन क्षेत्र नम्बर २ का संघीय सांसद वृजेशकुमार गुप्ता र प्रदेशसभा सदस्यहरु पार्टीमा प्रवेश गराउन काठमाडौंबाट जम्बो टोली लिएर भैरहवा उडान हुँदै कपिलवस्तुको सदरमुकाम तौलिहवामा जाने तयारीमा थिए। एमाले नेताहरुकाअनुसार ओलीको टिकट ११ बजेको थियो। अरु नेताहरु समयमै विमानस्थल पुग्दा जहाज डिले भएकाले ओली साढे १२ बजेपछि मात्रै विमानस्थल पुगेका थिए। विमानस्थलमा आफ्नो गन्तव्यमा जान अभिनेता राजेश हमाल पहिले नै भीआईपी रुपमा वेटिइङमा थिए। भीआईपी कक्षमा हमालसँग ओलीको जम्काभेट भइहाल्यो। ओलीले हमाललाई के छ हालखबर भनेर सोधिहाले। हमालसँग भलाकुसारी हुँदा सँगै थिइन् करिश्मा मानन्धर। हालै एमाले प्रवेश गरेर पार्टीका कार्यक्रममा ओलीसँगै हिँडिरहेकी मानन्धर ओलीहमाल सम्वादको प्रत्यक्षदर्शी थिइन्। उनीहरुबीच राजनीतिक, सामाजिक, सांस्कृतिक र कलाकारिताको विषय कुराकानी भएको मानन्धरले बताइन्। उहाँ (राजेश) मेरो कोस्टार हो। भेटेर खुसी लाग्यो। अध्यक्षज्यूले विकासको कुरा, टुरिजमको कुरा, चलचित्र क्षेत्रको विकासको कुरा गर्नुभयो। सञ्चोविसञ्चो भयो, उनले भनिन्। प्रत्यक्षदर्शी नेताकाअनुसार निस्किने बेला ओली र हमालबीच उभिएरै ३४ मिनेट जति व्यक्तिगत कुराकानी भएको थियो। दुबैबीच ठट्टासमेत भएको थियो। ११ बजेको फ्लाइट डिले भएर एक बजेपछि भैरहवा उडेका ओलीका साथमा मानन्धरसँगै उपाध्यक्ष विष्णु पौडेल, महासचिव शंकर पोखरेललगायत नेता साथमा थिए। त्यसैगरी पोखरा हिँडेका स्थायी समिति सदस्य खगराज अधिकारी पनि वेटिइङमा थिए।"
पोखरा विमानस्थल हतारमा किन हस्तान्तरण ?,"पोखरा : चिनियाँ विदेशमन्त्री वाङ यीले पोखरा क्षेत्रीय अन्तर्राष्ट्रिय विमानस्थलको साँचो आफ्ना समकक्षी डा नारायण खड्कालाई हस्तान्तरण गरे। के अब यो विमानस्थल सञ्चालनको अवस्थामा पुग्यो त ? होइन। अझै धेरै काम बाँकी छन्। डेकोरेसन, फिनिसिङका कामसहित केही भेइकल, फायर भेइकल आउन बाँकी रहेको आयोजना प्रमुख विनेश मुनंकर्मी बताउँछन्। यस्तै, दुई बोडिङ ब्रिजमध्ये एउटा जडान गरिएको छैन। यसबाहेक डाँडा कटान, ल्यान्डफिल साइट स्थानान्तरण, वर्षाको पानी नियन्त्रण गर्न नहर तथा ढलको व्यवस्थापन, नेपाल आयल निगमको डिपो निर्माण बाँकी छन्। यी काम अझै सुरु नभएकाले विमानस्थल निर्माण सम्पन्न भए पनि सञ्चालनमा ढिलाइ हुने देखिएको छ। राष्ट्रिय गौरवको यो आयोजनाको काम सुरु भएसँगै विमानस्थल सञ्चालनमा अवरोधका रूपमा रहेका विषयको पहिचान गरी संघ, प्रदेश र स्थानीय सरकार अघि बढ्नुपर्ने थियो। तीनै तहका सरकारको अदूरदर्शिताले विमानस्थल समयमै सञ्चालन हुन नसक्नु ठूलो कमजोरी रहेको नागरिक समाज पोखराका पूर्वसंयोजक विष्णुहरि अधिकारी बताउँछन्। तीनै तह समस्या समाधानमा लाग्नुपर्ने अधिकारीको भनाइ छ। विमानस्थल सञ्चालनको मुख्य अवरोधका रूपमा तीन किलोमिटरभित्रै रहेको ल्यान्डफिल साइट रहेको आयोजनाले जनाएको छ। पोखरा महानगरपालिकालाई पटकपटक सार्न अनुरोध गर्दा पनि नयाँ ल्यान्डफिल साइट बनाउन जमिन यकिन भइनसकेको आयोजना प्रमुख मुनंकर्मीको भनाइ छ। विमानस्थल सञ्चालन गर्नुभन्दा ६ महिनाअघि ल्यान्डफिल साइट सार्नुपर्ने अन्तर्राष्ट्रिय अभ्यास रहेको चरामा विद्यावारिधि गरेका डा हेमसागर बराल बताउँछन्। जसकारण फ्याँकिएका फोहोर खाने बानी परेका गिद्ध, चीललगायत पन्छीलाई नयाँ क्षेत्रमा जाने बानी पर्छ। उनका अनुसार पोखरा विश्वमै दुर्लभ मानिएका गिद्ध, महाचिलको उपयुक्त वासस्थान हो। विमानस्थलबाट तीन किलोमिटर क्षेत्रभित्रै सेतो गिद्ध, डंगर, सानो खैरो गिद्धलगायतको वासस्थान छ। त्यसकारण बेलैमा ल्यान्डफिल साइट सार्ने, माछापुच्छे गाउँपालिकाको घाचोकमा सिनोको व्यवस्थापनलगायत काम गर्न सके हवाई उडानमा अवरोध रोक्न सकिने बरालको भनाइ छ। नयाँ ल्यान्डफिल साइट बनाउन पोखरा महानगरपालिकाले वडा नम्बर १६ र २० को बीचमा पर्ने पस्मराङ छनोटसमेत गरेको थियो। स्थानीयवासीले पानीको मूल भएको क्षेत्र भन्दै विरोध गरे। नयाँ विकल्पका रूपमा ३३ नम्बर वडा उपयुक्त देखिएकाले थप अध्ययन गरेर तुरुन्त काम सुरु गरिने पोखरा महानगरपालिकाका प्रवक्ता धनबहादुर नेपाली बताउँछन्। ल्यान्डफिल साइटकै कारण विमानस्थल सञ्चालनमा अवरोध नआउने गरी तत्काल अस्थायी रूपमा भए पनि नयाँ विकल्प खोजी गरिने पनि प्रवक्ता नेपालीको भनाइ छ। विमानस्थल सञ्चालनअघि विमानस्थलनजिकै पूर्वतर्फ रहेको रिठ्ठेपानीको डाँडा कटान गर्नुपर्ने नेपाल नागरिक उड्डयन प्राधिकरणले जनाएको छ। अन्तर्राष्ट्रिय जहाज उडान र अवतरणका लागि यो डाँडा बाधकका रूपमा देखिएको हो। यस डाँडाको रूख कटानअघि वातावरणीय प्रभाव मूल्यांकन नभएकाले पूरक वातावरणीय प्रभाव मूल्यांकनको काम सकेर हालै वन मन्त्रालयमा पेस गरे पनि अझै स्वीकृत भएको छैन। निर्माणाधीन पोखरा क्षेत्रीय अन्तर्राष्ट्रिय विमानस्थल नजिकै रहेको कटान गर्नुपर्ने रिठ्ठेपानी डाँडा। तस्बिर : कृष्णमणि बराल निजीतर्फको डाँडा भने कटान भइरहेको छ। अन्तर्राष्ट्रिय उडान सञ्चालनका लागि यो डाँडा ४० मिटरसम्म कटान गर्नुपर्ने भए पनि सरकारी वनतर्फको रूख कटानको बाटो खुलेको छैन। क्यालिब्रेसन फ्लाइटका लागि १४ मिटर डाँडा तत्काल कटान गर्नुपर्ने मुनंकर्मी बताउँछन्। १४ मिटर डाँडा एक महिनाभित्र काट्न सकिने उनको भनाइ छ। वर्षायाम सुरु हुन लागेकाले जेठभित्र काम सक्नुपर्ने चुनौती रहेको उनी बताउँछन्। रूख कटानका लागि वन तथा वातावरण मन्त्रालयले प्रतिवेदन स्वीकृत गरी वन कटान आदेश दिनुपर्छ। वन विभागबाट स्वीकृतपत्र आएपछि डिभिजन वन कार्यालय कास्कीलाई कटान गर्न आदेश दिनेछ। विभागले सोझै आदेश पनि दिन सक्छ। सरकारी वन क्षेत्रका रूख काट्दा आयोजनाले विभागका नाममा जति डाँडा पर्छ त्यसको सट्टा भर्ना दिनुपर्छ। सट्टा भर्ना दिएको जमिनमा पाँच वर्षसम्म बिरुवा हुर्काएर मात्र हस्तान्तरण गर्नुपर्ने कानुनी प्रावधान छ। सरकारी वन क्षेत्रमा साल, चिलाउने, कटुस, रावपार्टलगायत साना ठूला ६ सय रूखको जंगल रहेको डिभिजन वन कार्यालय कास्कीका सूचना अधिकारी शालिकराम पराजुली बताउँछन्। विमानस्थलमा नेपाल आयल निगमले बनाउने भनिएको इन्धन भण्डारण कक्षको काम पनि सुरु भएको छैन। यद्यपि, इन्धन भण्डारण कक्ष तयार नभए पनि विमानस्थल सञ्चालनमा समस्या नआउने अधिकारी बताउँछन्। अहिले सञ्चालनमा रहेको विमानस्थलबाटै इन्धन लगेर व्यवस्थापन गरिने निगमले जनाएको पोखरा विमानस्थल प्रमुख विक्रमराज गौतमको भनाइ छ। देशमै धेरै पानी पर्ने सहर पोखरामा ढल र नहरको व्यवस्थापन अर्को चुनौती छ। वर्षायाममा पृथ्वी राजमार्ग हुँदै आउने भल विमानस्थल परिसर हुँदै बग्ने सिँचाइको नहरमा मिसिन्छ। विमानस्थलको पूर्वतर्फको किनार गत असारमा ठूलो पानी पर्दा बाढीले कटान गरेको क्षेत्र । गत वर्षायाममा ठूलो वर्षा हुँदा सिँचाइ नहरमा भल मिसिँदा नहर भत्केर बगेको पानीले विमानस्थलनजिकै पूर्वतफर्कको विजयपुर खोलाको डिल भत्कायो। यही अवस्था रहे विमानस्थललाई नै क्षति पुग्न सक्ने स्थानीयवासी हेमन्त ढकाल बताउँछन्। यसैले वर्षाको भलपानी र सेती नहरको पानीको पनि उचित व्यवस्थापन आयोजनाले गर्नुपर्ने देखिन्छ। विमानस्थल सञ्चालन गर्न हवाई रुट पनि समस्याका रूपमा देखिएको छ। पर्यटन तथा नागरिक उड्डयनमन्त्री प्रेम आलेले नेपाललाई थप हवाई रुट दिन भारतीय समकक्षी ज्योतिरादित्य सिंधियासँग प्रस्ताव गरेको बताएका छन्। विमानस्थल हस्तान्तरणका लागि आयोजित कार्यक्रममा मन्त्री आलेले विमानस्थलबाट अन्तर्राष्ट्रिय उडान भर्न रुटको समस्या भने नहुने दाबी गरे। आयोजनाका अधिकारीले प्रधानमन्त्री शेरबहादुर देउवा, अर्थमन्त्री जनार्दन शर्मा, संस्कृति, पर्यटन तथा नागरिक उड्डयनमन्त्री आलेसमक्ष डाँडा कटान, ल्यान्डफिल साइट बेलैमा अन्यत्र सार्नुपर्नेलगायत विषय द्रुतमार्गमा गर्ने बाटो खोलीदिन अनुरोध गरेका थिए। गण्डकीका मुख्यमन्त्री कृष्णचन्द्र नेपाली पोखरेल र पोखरा महानगरपालिकाका मेयर मानबहादुर जिसीलाई पनि यी विषय सल्टाउन अनुरोध गरिरहेको जनाइएको छ। यो आयोजना बनाउन जग्गा अधिग्रहण गरेको ४६ वर्ष भयो। सरकारले सन् २०२१ जुलाई १० भित्र सम्पन्न गर्ने गरी २०७३ वैशाख १ मा विमानस्थल शिलान्यास गरेको थियो। कोरोनाका कारण सामान आयात प्रभावित र कामदार अभाव भएपछि एक वर्ष म्याद थपिएको थियो। आगामी जुलाई १० भित्र बाँकी काम सकिने गरी अघि बढेको आयोजना प्रमुख मुनकर्मी बताउँछन्। चीनको झन्डै २२ अर्ब सहुलियतपूर्ण ऋण छ। नागरिक उड्डयन प्राधिकरण र चिनियाँ ठेकेदार कम्पनी चाइना सीएएमसी इन्जिनियरिङ कम्पनी लिमिटेडबीच सन् २०१४ को मे ३१ मा ठेक्का सम्झौता भएको थियो। नेपाल र चीनको एक्जिम बैंकबीच २०१६ मार्च २१ मा ऋण सम्झौता भएको हो। सरकारले प्राधिकरणसँग २०१६ जुन ५ मा ऋण सम्झौता गर्यो। एक्जिम बैंकले २०१७ मे ३१ देखि ऋण प्रवाह गरेको थियो। यसरी सन् २०१७ जुलाई ११ मा काम सुरु भएको थियो।२०३२ सालमा पहिलो पटक पोखरा अन्तर्राष्ट्रिय विमानस्थल निर्माणका लागि जग्गा अधिग्रहण गर्न सुरु भएको थियो। ३८ सय ९९ रोपनी विमानस्थलको रहेको आयोजनाले जनाएको छ। अन्तर्राष्ट्रिय उड्डयन संस्था (आइकाओ)को मापदण्डभित्र रहेर फोरडी मोडलमा विमानस्थल बनिरहेको छ। यस विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्। जग्गा अधिग्रहण सुरु२०३२ सालप्राधिकरण र चिनियाँ कम्पनीबीच ठेक्का सम्झौता२०७१ जेठ १७ नेपाल र चीनको एक्जिम बैंकबीच ऋण सम्झौता२०७२ चैत ८ विमानस्थल शिलान्यास २०७३ वैशाख १ नेपाल सरकार र प्राधिकरणबीच ऋण सम्झौता२०७३ जेठ २३ एक्जिम बैंकबाट ऋण प्रवाह २०७४ जेठ १७काम सुरु २०७४ असार २७ सम्झौताअनुसार काम सम्पन्न गर्नुपर्ने अवधि२०७८ असार २६ कोरोनाका कारण म्याद थप १ वर्ष सम्पन्न गर्ने लक्ष्य २०७९ असार २६ लगानी २२ अर्ब ऋणविमानस्थलले ओगटेको जमिन ३८९९ रोपनी स्रोत : नागरिक उड्डयन प्राधिकरण"
मुलुकका सबै दल महागठबन्धन गरेर आए पनि एमालेलाई हराउन सक्दैनन् : ओली,"कपिलवस्तु : नेकपा एमालेका अध्यक्ष केपी शर्मा ओलीले सत्ता गठबन्धन दलहरुको कथित महागठबन्धनका विरुद्ध आगामी निर्वाचनमा एमाले एक्लै प्रतिस्पर्धामा उत्रने र मुलुकमा पूर्ण बहुमतको सरकार स्थापित गर्ने बताएका छन् । एमाले कपिलवस्तुले सदरमुकाम तौलिहवामा आयोजना गरेको पार्टी प्रवेश तथा बृहद आमसभालाई सम्बोधन गर्दै अध्यक्ष ओलीले सत्ता गठबन्धन मात्रै होइन मुलुकका सबै राजनीतिक दलको महागठबन्धन निर्माण गरी निर्वाचन लडे पनि नेकपा एमालेलाई परास्त गर्न नसक्ने चुनौती दिएका छन्। सो अवसरमा नेता ओलीले नेकपा एमालेको सरकारले हुलाकी राजमार्ग निर्माण, अन्तराष्ट्रिय एयरपोर्टको निर्माणलगायत ठूला राष्ट्रिय गौरवका आयोजनाहरुको निर्माणमा भूमिका खेलेको बताए। सो अवसरमा स्वतन्त्र समूहबाट निर्वाचित रहेका कपिलवस्तु निर्वाचन क्षेत्र नं २ का संघीय सांसद बृजेश कुमार गुप्ता र प्रश सभा सदस्यहरुसहित ठूलो संख्याका नेता कार्यकर्ताहरु एमालेमा प्रवेश गरेका छन्। कार्यक्रममा एमालेका उपाध्यक्ष विष्णु पौडेल, महासचिव शंकर पोख्रेल, सचिव टोपबहादुर रायमाझी, अभिनेत्री करिश्मा मानन्धरलगायतले आमसभालाई सम्बोधन गरेका थिए।"
"गठबन्धनको बलमा होइन, आफ्नै तागतमा चुनावमा जाने हो : प्रचण्ड","रोल्पा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले आफ्नै पार्टीको तागतमा चुनावमा जाने र परिणाम आफ्नो पक्षमा पार्ने बताएका छन् । 'गठबन्धनको बलमा होइन, आफ्नै पार्टीको तागतमा स्थानीय चुनाव जाने हो । लामो समयपछि रोल्पा आइपुगेका पूर्वप्रधानमन्त्री समेत रहेका दाहालले भने, 'गठबन्धन र तालमेल गर्नेबारे पनि ध्यान दिइनेछ ।' नेकपा माओवादी केन्द्रका नेता एवं पूर्वसभामुख समेत रहेका कृष्णबहादुर महराको मेबाङस्थित घर पुगेका अध्यक्ष दाहालले पत्रकारसँग बोल्दै देश सम्पूर्णरुपमा चुनावमा गएको बताए । सबै दलले चुनावबाट आफ्नो पक्षमा परिणाम ल्याउन लागि परेका छन् , अध्यक्ष दाहालले भने, 'हामीले पनि आफ्नो पार्टीले आफ्नै खुट्टामा टेकेर, आफ्नै बलको तागतमा चुनावमा जाने हो । गठबन्धनको भर परेर होइन आफ्नै तागतमा चुनाव लड्ने हो ।' उनले गठबन्धन र तालमेल समेत गर्न सकिने बताए । महानगर, उपमहानगर र जिल्लाका सदरमुकाममा रहेका स्थानीय तहमा गठबन्धन र तालमेल गर्दा राम्रो हुनेबारे छलफल चलिरहेको बताए । कांग्रेसको केन्द्रीय समितिको बैठकका अधिकांश सदस्यले समेत तालमेल र गठबन्धन गरेर जानेबारे बोलिरहेको तर्फ संकेत गर्दै गठबन्धन हुनेतर्फ संकेत पनि गरे । विषेश राजनीतिक परिस्थितिमा बनेको गठबन्धन भएको जिकिर गर्दै प्रचण्डले गठबन्धन भत्काउन देशी विदेशी शक्ति लागिपरेको समेत आरोप लगाए । जनयुद्धले ल्याएका उपलब्धिलाई समेत उल्ट्याउन खोजिएको समेत दावी गरे । रोल्पा नगरपालिकाले रोल्पाको अग्लो डाँडा सातदोबाटोमा निर्माण गरेको जनयुद्ध स्मृति भ्यु टावर उद्घाटन गर्न आइपुगेका अध्यक्ष दाहालले प्रेस सेन्टरले आयोजना गरेको पत्रकार सम्मेलनमा संक्षिप्त बोले । अध्यक्ष दाहालले जनयुद्धको तयारी, आधार क्षेत्र रोल्पालाई बनाएको र अन्तिम समयमा दुई वर्ष रोल्पामा बसेको समेत स्मरण गरे । उनी शान्ति प्रक्रियायता भने सात वर्षपछि रोल्पा आएका हुन् । हेलिकोप्टरबाट आएका दाहाल सिधै महराको घर पुगे । महराका पत्नी सीता महराको सम्झनामा निर्माण गरिएको सीता स्मृति पार्कको समेत अवलोकन गरे । अध्यक्ष दाहालसँगै नेता महरा, लुम्बिनी प्रदेश सांसद दिपेन्द्र कुमार पुन सिजल र रोल्पा नगरपालिकाका मेयर पूर्ण केसी समेत थिए । अध्यक्ष दाहालले जनयुद्ध स्मृति भ्यु टावर उद्घाटनसहित नेकपा माओवादी जिल्लाले सदरमुकाम लिबाङमा आयोजना गर्ने खुला सभालाई सम्बोधन गर्नेछन् ।"
माओवादी र कांग्रेसबाट निर्वाचित जनप्रतिनिधि एमालेमा प्रवेश,"काठमाडौं : महोत्तरीका विभिन्न स्थानीय तहबाट निर्वाचित जनप्रतिनिधि एमालेमा प्रवेश गरेका छन् । सोमबार बिहान नेकपा एमालेका अध्यक्ष केपी शर्मा ओलीले बालकोटमा पार्टी प्रवेश गराउँदै स्वागत गरेका हुन्। महोत्तरीको सम्सी गाउँपालिकाका अध्यक्ष शेख फारूख नेकपा माओवादी केन्द्र परित्याग गरी एमाले प्रवेश गरेका छन्। यसैगरी जलेश्वर नगरपालिकाको उपमेयर मनचुन देवी लोकतान्त्रिक समाजवादी पार्टी परित्याग गरेर एमाले प्रवेश गरेका हुन्। यता नेपाली कांग्रेसबाट महोत्तरीको रामगोपालपुर नगरपालिका ३ र ४ का वडा अध्यक्ष पनि एमालेमा प्रवेश गरेका छन् । एमालेका अनुसार कांग्रेसका महोत्तरीको रामगोपालपुर नगरपालिकाको वडा नम्बर ३ का अध्यक्ष जयनारायण मण्डल, वडा नम्बर ४ का अध्यक्ष उमेश महतो, लोहरपट्टी नगरपालिका  ८ का अध्यक्ष रामबाबु यादव पनि एमाले प्रवेश गरेका हुन् । यसैगरी रामगोपालपुर नगरपालिका८ का वडा अध्यक्ष रामविलास मण्डल पनि माओवादी केन्द्र परित्याग गरी एमाले प्रवेश गरेका छन्।यता एकीकृत समाजवादीका रौतहट जिल्ला कमिटी सदस्य रामविनोद शाह र एकीकृत समाजवादीको बाराका नेता राम यादव पनि एमाले प्रवेश गरेका छन् । पार्टी प्रवेश कार्यक्रममा प्रभु शाह लगाएतका नेताहरु पनि सहभागी भएका थिए।"
प्रदेशको नामाकरण नगरी हिउँदे अधिवेशन अन्त्य,"विराटनगर : नामविहीन अवस्थामा रहेको प्रदेश १ संसदको चालू हिउँदे तथा नवौं अधिवेशन अन्त्य गरिएको छ। मुख्यमन्त्री राजेन्द्रकुमार राईको अध्यक्षतामा आइतबार बसेको प्रदेश मन्त्रिपरिषद्को बैठकले अधिवेशन अन्त्यको निर्णय लिइरहँदा प्रदेशको नाम राख्न बाँकी थियो। प्रदेशसभालाई बिजनेश दिन नसकेका कारण आलोचना खेप्दै आएको सरकारले गरेको सिफारिस अनुसार प्रदेश प्रमुख परशुराम खापुङ्गले नेपालको संविधानको धारा १८३ को उपधारा(२) बमोजिम राति १२ बजेदेखि लागू हुने गरी अधिवेशन अन्त्य गरेका हुन्। मन्त्रिपरिषद्को निर्णय अनुसार अधिवेशन अन्त्यका लागि प्रदेश प्रमुखलाई सिफारिस गरिएको प्रदेश १ का यातायात व्यवस्था तथा सञ्चारमन्त्री उपेन्द्र घिमिरेले बताए। संसदको यही अधिवेशनबाट प्रदेशले नाम पाउने अपेक्षा गरिएको थियो। अहिलेसम्म मुलुकका ६ वटा प्रदेशले नाम र राजधानी पाइसक्दा प्रदेश १ मा भने नामाकरणको मुद्दा नै ओझेलमा परिरहेको छ। मुख्यमन्त्री राईले संसदको यही अधिवेशनले प्रदेशको नाम टुंगो लगाउने दाबी गर्दै आएका थिए। तर उनकै अध्यक्षतामा बसेको मन्त्रिपरिषद् बैठकले नामको विषयलाई छाड्दै प्रदेशको जारी नवौँ तथा हिउँदे अधिवेशन अन्त्य गर्यो। संसदको हिउँदे अधिवेशनमा दलका तर्फबाट ५ जनाले विशेष समय लिएर बोलेका थिए। शून्य र विशेष समयमा उठेका सवालका बारेमा २ जना मन्त्रीले बोलेका थिए। निहीत स्वार्थ पूरा गर्नका लागि बनेको गठबन्धन सरकारबाट प्रदेशले नाम पाउने अपेक्षा गर्नु बेकार भएको एमाले प्रदेश १ का सचेतक बुद्धिकुमार राजभण्डारीले बताए। उनले सरकारले जनताको समस्या उठाउने थलो नै बन्द गरेको बताए। संसदलाई बिजनेश दिन नसकेको सरकारले आफ्नो कमजोरी ढाकछोप गर्नलाई अधिवेशन अन्त्य गरेको राजभण्डारीको भनाइ छ। वर्तमान सरकारले प्रदेशको नाम राख्नै नसक्ने जिकिर उनको छ। प्रदेशको नामका बारेमा सरकारले संसदमा छलफल गर्नै चाहेन। त्यही भएकाले संसदमा नामको विषयले प्रवेश पाएन, उनले भने, नाम टुंग्याउन सरकारसँग दुईतिहाइ छैन। आफूले मात्रै नसक्ने अवस्थामा सरकारले एमालेसँग छलफलको प्रस्ताव नै गरेन। सरकारको नियत पनि नाम राख्नबाट भाग्ने खालको रहेको राजभण्डारीले बताए। नामका लागि एमालेले छलफल चलाउने तयारी गरेलगत्तै सरकारले अधिवेशन अन्त्य गरेको आरोप उनको छ। उनले १० औँ अधिवेशनमा प्रदेशको नाम राख्नका लागि एमालेले प्रयास गर्ने बताए। समय आएकाले हिउँदे अधिवेशन अन्त्य गरिएको प्रदेश १ सरकारका आर्थिक मामिला तथा योजना मन्त्री इन्द्रबहादुर आङ्बोले बताए। स्थानीय तह निर्वाचनको मिति नजिकिएका कारण संसदमा उपस्थित हुने सांसदहरूको संख्या कम हुँदै गयो, उनले भने, निर्वाचन तयारीका लागि पनि बैठक स्थगित गर्नुपर्ने अवस्था आयो। हिउँदे अधिवेशन अन्त्यको समय पनि भइसकेको थियो। आङ्बोले अहिलेको अवस्थामा प्रदेशको नाम टुंगो लगाउन नसकिने बताए। आगामी अधिवेशनमा नामका विषयमा छलफल गरिने उनको भनाइ छ। एमाले र माओवादी मिलेर बनेको तत्कालीन नेकपा (नेपाल कम्युनिष्ट पार्टी) नेतृत्वको सरकार दुईतिहाइ बहुमतमा हुँदा पनि प्रदेश १ नामविहीन बन्यो। राजधानीको प्रस्ताव पारित गरे पनि दुईतिहाइ प्राप्त दल नेकपाले नामसम्बन्धी प्रस्ताव संसदमा पुर्याउन सकेन। प्रदेश १ ले अहिलेसम्म ३ जना मुख्यमन्त्री पाइसकेको छ। पूर्वमुख्यमन्त्रीहरू शेरधन राई र भीम आचार्यले बारम्बार नामको विषयलाई प्राथमिकतामा राखिएकाले चाँडै टुंगो लगाउने बताउँदै आएका थिए। अहिलेका मुख्यमन्त्रीले पनि नामको कुरा कतै छुटाएनन्। तर सबै मुख्यमन्त्रीको प्राथमिकतामा परेको भनिएको नामाकरणको विषय भने अहिलेसम्म संसदमा पुग्न सकेको छैन।"
कांग्रेस केन्द्रीय समितिमा एमाले र माओवादी नेताको चीन दौडधुपको चर्चा,"काठमाडौं : नेपाली कांग्रेस केन्द्रीय समिति बैठकमा कम्युनिस्ट नेताहरुको चीन यात्राको चर्चा भएको छ। सभापति शेरबहादुर देउवाले नेकपा माओवादी केन्द्र, नेकपा एकीकृत समाजवादी, जसपासँग चुनावी गठबन्धनको प्रयास गरिरहेका बेला सोमबार पार्टी कार्यालय सानेपामा बसेको केन्द्रीय समितिमा नेताहरुले कम्युनिस्ट नेताको चीन भ्रमणबारे प्रश्न उठाएका हुन्। एमाले उपाध्यक्ष विष्णु पौडेल नेतृत्वमा एक प्रतिनिधिमण्डलले हालै चीनको चारदिने भ्रमण गरेको थियो। प्रतिनिधिमण्डल कुन्मिङमा आयोजित इकोनोमिक कोअपरेशन एन्ड कल्चरल एक्सचेन्ज कार्यक्रममा सहभागी हुन गएको भनिएको थियो। चीनमा रहँदा राजनीतिक भेटघाटबारे भने खुलेको छैन। त्यस्तै एमाले प्रतिनिधिमण्डलकै पछि पछि माओवादी केन्द्रका नेता पनि चीन गए। चीननिकट मानिने वर्षमान पुन उपचार फ्लोअपका लागि गएको भनियो भने प्रमुख सचेतक देव गुरुङको नेतृत्वमा गएको टोलीको भ्रमणको प्रयोजन खुलेको छैन। अर्कोतिर नेपाल भ्रमणमा आएका चिनियाँ विदेशमन्त्री वाङ यीले एमाले र माओवादी प्रतिनिधिमण्डलसँगको छुट्टाछुट्टै भेटमा भेटेर वाम एकताबारे चासो राखेको खबरहरु आइरहेका छन्। यसरी वाम एकताको संशय पैदा भएका बेला प्रमुख सत्तारुढ कांग्रेस केन्द्रीय समितिमा पनि वाम एकताबारे प्रश्न उठेको हो। गठबन्धन हुन नहुने धारको नेतृत्व गरिरहेका नेता शेखर कोइरालाले सोमबारको बैठकमा सभापति शेरबहादुर देउवाको कम्युनिस्ट नेताको चीन दौडधुपमा ध्यानाकर्षण गराएका हुन्। कम्युनिस्टहरु अहिले उत्तर (चीन) गइरहेका छन्। किन गए उत्तरतिर भनेर बुझ्नुस्, गठबन्धनको ढिपी कसेर बसेका सभापति देउवालाई शेखरले भनेको उद्धृत गर्दै एक केन्द्रीय सदस्यले भने। सभापति देउवाले प्रचण्ड र माधव नेपालसँग गठबन्धन गर्ने र अर्कोतिर चीनले कम्युनिस्ट मिलाइदियो भने के गर्ने भनेर शेखरले देउवाको ध्यानाकर्षण गराएका हुन्। शेखरको भनाइमा सहमति जनाउँदै महामन्त्री गगनकुमार थापाले संसदीय चुनावमा माओवादी कांग्रेससँगै रहन्छ भन्ने ग्यारेन्टी के भनेर प्रश्न गरे। २०७४ चुनावमा पनि कांग्रेससँग नरहेको र हालै एमसीसीमा एमालेलाई सत्ता सुम्पिन गएको कुरा स्मरण गराउँदै यदि कम्युनिस्ट मिल्छन् भने एक्लै चुनावमा जानुपर्ने उनको भनाइ छ। कम्युनिस्ट मिल्दा के हुन्छ, देशले कसरी दुख पाउँछ, संविधान र लोकतन्त्र कसरी खतरामा पर्छ भन्ने कुरा लिएर जनतामा जानुपर्ने थापाको भनाइ थियो।"
स्थानीय तहको नेतृत्वमै ३३ प्रतिशत महिला पुर्याउन राष्ट्रपतिलाई अनुरोधपत्र,"पोखरा : आउँदो स्थानीय चुनावमा महिला सहभागिता बढाउन नारी जागरण अभियानले सोमबार राष्ट्रपतिलाई अनुरोधपत्र बुझाएको छ। पोखरामा न्यायिक समितिको प्रथम राष्ट्रिय सम्मेलनको उद्घाटन गर्न पोखरा आएकी राष्ट्रपतिलाई नारी जागरण अभियानले महिला सहभागिता बढाउन माग गरेको हो। अभियानकी संयोजक अञ्जु केसीको नेतृत्वमा पोखरा आएकी राष्ट्रपतिलाई स्थानीय चुनावमा महिला सहभागिता बढाउन माग गरेको हो। अभियानले राजनीतिक तहको नेतृत्वमा र स्थानीय चुनावबाट नेतृत्वमै ३३ प्रतिशत महिला सुनिश्चित गर्नुपर्ने माग अभियानले राखेको केसीले सुनाइन्। हाल औंलामा गन्न सकिने संख्यामा मात्र महिलाहरु नेतृत्वमा छन्, उनले भनिन्, यसलाई बढाएर जानुपर्यो। प्रतिनिधिसभा, राष्ट्रियसभा स्थानीय तहमा महिलालाई उपप्रमुखमा मात्र सीमित गरिएकाले यो परम्परा तोडेर आउँदो स्थानीय चुनावमा महिला नै नेतृत्वमा आउने व्यवस्था गर्नुपर्छ। कम्तीमा ३३ प्रतिशत सुनिश्चित गर्नुपर्छ। अभियानले राष्ट्रपतिसँग नयाँ कानुनहरुमा पनि महिला पुरुषको समविकास र लैंगिक समानताका विषयहरु समावेश गर्नुपर्ने बताएको छ। संविधान र कानुनले सुनिश्चित गरेका प्रावधान अक्षरस पालनका गर्नुपर्छ। संघीयता कार्यान्वयनका लागि पनि महिला सहभागिता हुनुपर्यो। यसलाई कानुनमा मात्र हैन। कार्यान्वयन पनि गर्नुपर्यो। संयोजक केसीकाअनुसार देश विकासको मूलधारमा पुरुष र महिलाको समान भएकाले समुन्नत समाज तथा देश निर्माण गर्न महिला सहभागिता बढाउनुपर्छ। उनले प्रसव महिलालाई आर्थिक सामाजिक र राजनीतिक रुपले सबल सक्षम बनाई समाज देश उद्धेश्य विकासको मूलधारमा समाहित गराउनुपर्ने बताइन्। यस अभियानमा हजारौं दिदीबहिनीहरु स्वत: स्फूर्तरुपमा गोलबन्द भएका छन्। अभियानले सचेतना, क्षमता अभिवृद्धि, स्वरोजगार आयआर्जन, सामाजिक विकृतिविरुद्ध खबरदारी गरेको छ, अनुरोधपत्रमा लेखिएको छ, परिवर्तनको नेतृत्व गर्ने राजनीतिक दलहरु भएकाले महिला सहभागिता बिना यो सम्भव छैन। सामाजिक संघ, संस्था, राज्यको ऐन, कानुन र सामान्य मानिसको सोचले पनि असर गर्ने भएकाले महिला सहभागिता पूर्ण रुपमा पालना गर्नुपर्छ। स्थानीय, प्रदेश र संघीय चुनावमा महिलालाई समान सहभागिता नगराए महिलाहरु आन्दोलनमा जाने उल्लेखछ । नारी जागरण अभियान गण्डकीले नेतृत्वमा महिला अभियानको थालनी गरेको संयोजक केसीले बताइन्। समाजका संघ संस्थादेखि राज्यका निकाय र राजनीतिक दलमा महिलालाई उचित स्थान दिनुपर्ने अभियानको माग भएको उनको भनाइ छ। समृद्धिको यात्रामा अघि बढी २१औं शताब्दीको चेतनशील नागरिक बन्न चाहन्छौं। लैंगिक विभेदलाई हटाएर समाज परिवर्तनको नेतृत्व गर्नुपर्छ, उनले भनिन्, स्थानीय चुनाव पछि हुने प्रदेश संघका चुनावसहित राजनीतिक दलका टोलदेखि केन्द्रीय कमिटीसम्म महिलालाई पुरुषसरह उम्मेदवार बनाउनुपर्छ। नेतृत्वमा महिलाको सम्मानजनक उपस्थिति हुनुपर्छ।"
"राप्रपाले गठन गर्यो केन्द्रीय कार्य सम्पादन समिति, कोको छन् ?","काठमाडौं : राष्ट्रिय प्रजातन्त्र पार्टीले केन्द्रीय कार्य सम्पादन समिति गठन गरेको छ। सोमबार अध्यक्ष राजेन्द्र लिङ्देनले पार्टीको विधान बमोजिम २० सदस्यीय केन्द्रीय कार्य सम्पादन समिति गठन गरेका हुन्। राप्रपाका प्रवक्ता एवं प्रचार विभाग प्रमुख मोहन श्रेष्ठका अनुसार कार्यसम्पादन समितिमा अध्यक्ष राजेन्द्र लिङ्देन, उपाध्यक्ष बुद्धिमान तामाङ, उपाध्यक्ष बिक्रम पाण्डे, महामन्त्री राजेन्द्र गुरुङ्ग, उपाध्यक्ष ध्रुबबहादुर प्रधान, उपाध्यक्ष रोशन कार्की , उपाध्यक्ष हेमजङ्ग गुरुङ्ग, उपाध्यक्ष मुकुन्द श्याम गिरी, महामन्त्री डाधवल शमशेर राणा, महामन्त्री भुवन पाठक, महामन्त्री प्रल्हाद प्रसाद साह, महामन्त्री कुन्ती कुमारी शाही, केन्द्रीय सदस्य दीपक बोहोरा, केन्द्रीय सदस्य नवराज सुवेदी, केन्द्रीय सदस्य हरि बहादुर बस्नेत , केन्द्रीय सदस्य बालाराम घर्तीमगर , केन्द्रीय सदस्य जयन्त चन्द, केन्द्रीय सदस्य टंक ढकाल , केन्द्रीय सदस्य ठाकुर प्रसाद शर्मा ,केन्द्रीय सदस्य ऋषि बाबु परियार रहेका छन्।"
प्रधानमन्त्रीको भारत भ्रमण : नेपालले उठाउनैपर्ने एजेण्डा,"काठमाडौं : दोस्रोपटकको प्रयासपछि प्रधानमन्त्री शेरबहादुर देउवाको भारत भ्रमणको साइत जुरेको छ। भारतीय समकक्षी नरेन्द्र मोदीको निमन्त्रणमा देउवा चैत १८ देखि २० गतेसम्म तीन दिने भ्रमणमा जाँदैछन्। अक्सर ज्योतिषीबाट सुझाव लिएर कार्य प्रारम्भ गर्ने प्रधानमन्त्री देउवाको भारत भ्रमणको पहिलो प्रयास भने सफल हुन सकेन। चुच्चे नक्सा प्रकरण, नेपालको परिवर्तित राजनीतिक घटनाक्रमले भारतसँगको सम्बन्धमा चिसोपना आएका बेला पुस अन्तिम साता 'भाइब्रेन्ट गुजरात ग्लोबल समिट'को अवसर पारी देउवाले भारत भ्रमणको अवसर पाएका थिए। स्कटल्यान्डको ग्लास्गोमा आयोजित जलवायु सम्मेलन (कोप२६) मा मोदीसँगको साइडलाइन वार्ताले यो भ्रमणको आधार तयार पारेको थियो। तर बढ्दो कोभिड महामारीको संक्रमणले भारतबाटै स्थगित भयो। अहिले तीन महिनापछि देउवाले पुन: भारत भ्रमणको अवसर पाएका छन्। यसपाली देउवा कुनै कार्यक्रममा सहभागी हुन होइन औपचारिक (स्टेट) भ्रमणमा जान लागेका हुन्। गत असारमा सर्वोच्च अदालतको परमादेशमा पाँचौंपटक प्रधानमन्त्री नियुक्त देउवाको कार्यकालको ८ महिनापछि तय भएको यो पहिलो औपचारिक भ्रमण हो। सीमानाको विवाद दुबै देशका लागि राम्रो होइन। सचिव स्तरबाट कालापानी र सुस्तामा केही नगर्ने भन्दा पनि भारतले अवज्ञा गरेपछि यो अवस्था आयो। नक्सा पनि निस्कियो। यो पनि समाधान त होइन। तथ्य प्रमाण हेरेर आआफ्नो के हो समाधान गर्नुपर्छ भ्रमण तय भएसँगै यसको तयारी दुबैतर्फ भइरहेको छ। परराष्ट्र मन्त्रालयले बालुवाटारसँग समन्वय गरेर भ्रमण प्रतिनिधिमण्डल र एजेण्डाहरु तय गर्दैछ। परराष्ट्र मन्त्रालयका अनुसार भ्रमणका क्रममा प्रधानमन्त्री देउवा र भारतीय समकक्षी मोदीले संयुक्तरुपमा जनकपुरजयनगर रेलको भर्चुअल उद्घाटन गर्ने, भारतले आसन्न स्थानीय तह निर्वाचनका लागि विभिन्न सहयोग घोषणा गर्नेलगायत तयारी भइरहेको छ। नयाँ दिल्लीमा भ्रमणको आवश्यक तयारी गर्न भारतका लागि नवनियुक्त नेपाली राजदूत डा शंकर शर्मा सक्रिय भएका छन्। सरकारले भ्रमणका एजेण्डा तय गरिरहेका बेला नेपालभारत सम्बन्धबारे जानकार कूटनीतिज्ञले नेपालले उठाउनैपर्ने मुद्दाबारे चर्चा गरेका छन्। उनीहरुले कालापानी, लिम्पियाधुरा, लिपुलेकदेखि सुस्तासम्मको सीमा समस्या, असमान पानी वितरण र डुबानको समस्या, भारतीय लगानी, व्यापार घाटा, नेपाली वस्तुलाई भारतीय बजारको सहज उपलब्धतालगायत विषयहरु छुटाउन नहुने सुझाव दिएका छन्। चौथोपटक प्रधानमन्त्री हुँदा देउवाको भारत भ्रमणका क्रममा २०७४ भदौ ८ मा नेपाल र भारतबीच ८ वटा सम्झौता भएको थियो। जसमा विगतका समस्या समाधानभन्दा नयाँ पुनर्निर्माणसम्बन्धी समझदारीपत्रमा हस्ताक्षर भएको थियो। यसपाली देउवाको भ्रमण लिम्पियाधुराको मुद्दा प्राथमिकताका उठाउनै पर्ने देखिएको छ। केपी शर्मा ओली नेतृत्वको अघिल्लो सरकारले लिम्पियाधुरालाई नक्साभित्रै समावेश गरिसकेकाले यो विषय चुनावी एजेण्डासमेत बन्ने भएकाले देउवाले नयाँदिल्लीमा मोदीसँग सम्वाद गर्नपर्ने देखिएको छ। यसका अलावा देउवाकै पालमा २५ वर्षअघि सम्झौता भएको सुदूरपश्चिमकै बहुचर्चित पञ्चेश्वर परियोजनालाई अघि बढाउनुपर्ने नैतिक बाध्यता सरकारलाई रहेको जानकारहरु बताउँछन्। सीमा समस्या नेपालभारतबीच लामो समयदेखि समाधान हुन नसकेको एजेण्डा हो सीमा विवाद। ९८ प्रतिशत सीमा समस्या समाधान भए पनि त्रिदेशीय सीमा लिम्पियाधुरादेखि दक्षिणतिरको सुस्तामा ठूलो विवाद छ। अन्य ठाउँमा पनि ससानो विवाद बेला बेला सतहमा आउँछ। पछिल्लो समय कालापानीको विवाद चर्किएको छ। नेपालभारत सचिवस्तरीय वार्तामा विवादास्पद क्षेत्र मानिएको लिम्पियाधुरा, लिपुलेक र कालापानीमा भारतले एकतर्फी सडक बनाएपछि नेपाल विरोध गर्यो। यतिमात्र होइन, विवादास्पद क्षेत्रलाई भारतले काश्मिर प्रकरणमा संशोधित नक्सामा यी भूभागलाई समावेश गरेपछि नेपालले पनि यी भूभागलाई समेटेर नक्सा जारी गर्यो। नक्सा प्रकरणपछि दुबै देशबीच सम्बन्ध चिसियो। यो प्रकरणमा नेपालले पटकपटक वार्ताका लागि कूटनीतिक नोट पठाउँदा पनि भारत कहिले कोभिड त कहिले अर्को बाहना देखाएर पन्छियो। यसलाई समाधान गर्ने कार्यभार अहिले देउवामा छ। उनी भारत भ्रमणमा जाँदा यो विषयमा सम्वाद पुन: सूचारु गर्नुपर्ने परराष्ट्र मामिला जानकारले जोड दिएका छन्। भारतका लागि नेपाली पूर्वराजदूत दीपकुमार उपाध्याय सीमा समस्या समाधानको सम्वादका लागि राजनीतिक नेतृत्वमा इच्छाशक्ति र सोंच हुनुपर्ने बताउँछन्। सीमानाको विवाद दुबै देशका लागि राम्रो होइन। सचिव स्तरबाट कालापानी र सुस्तामा केही नगर्ने भन्दा पनि भारतले अवज्ञा गरेपछि यो अवस्था आयो। नक्सा पनि निस्कियो। यो पनि समाधान त होइन। तथ्य प्रमाण हेरेर आआफ्नो के हो समाधान गर्नुपर्छ, उनी भन्छन्। सीमा समस्या प्राथमिकतामा निरन्तरतामा उठ्नुपर्ने उनको सुझाव छ। पूर्वपरराष्ट्रमन्त्री कमल थापा लिम्पियाधुरादेखि विभिन्न स्थानमा भइरहेको सीमा अतिक्रमणको विषयमा कूटनीतिक ढंगबाट समझदारीको आधारमा समाधान गर्ने बारेमा एउटा सहमति हुनुपर्ने बताउँछन्। यो विषयमा उच्चस्तरमा कुराकानी भएर ट्रयाकमा राखेको छैन, उनी भन्छन्, त्यसकारण औपचारिकरुपमा उठाउने र टुंगो लगाउन एउटा पहलकदमी सुरुवात गर्न यो विषयलाई एजेण्डामा राख्नुपर्छ। थापा कालापानीलगायत सीमा अतिक्रमण बन्द गर्ने र भारतीय सैनिक हट्ने विषय उठाएर छलफलमा ल्याउनुपर्ने सुझाव दिन्छन्। परराष्ट्र सुरक्षा मामिला जानकार डा दीपकप्रकाश भट्ट बोर्डरको प्रोपर म्यानेजको एजेण्डा लिएर जानुपर्ने बताउँछन्। लिम्पियाधुरामा अहिले नै समाधानमा नपुगेको यथार्थ स्मरण गराउँदै उनी भन्छन्, नेगोसिएसनका विभिन्न चरणहरु हुन्छन्। तर मुभमेन्टलाई कसरी व्यवस्थित गर्ने, सुरक्षासँग जोडिएको विषय कसरी व्यवस्थापन गर्ने कुरा 'टु दी पोइन्ट' राख्न पर्यो। सीमाविद् बुद्धिनारायण श्रेष्ठ नेपालभारत सीमा समस्या समाधानका लागि द्विदेशीय उच्चस्तरीय समिति बनाउनुपर्ने सुझाउँछन्। नेपालको तर्फबाट पूर्वप्रधानमन्त्रीको संयोजकत्वमा अरु विज्ञहरु राखेर समिति बनाउनुपर्छ। भारतबाट पनि त्यही अनुसारको 'ट्रयाक टु डिप्लोमेट'हरुको समिति बनाएर दुबैले सौहार्दपूर्ण तरिकाले कुराकानी गर्ने, दुई चार राउण्ड वार्ता गर्ने अनि समस्या समाधानको बाटो पहिल्याउनुपर्छ, उनले भने। दुबै सरकारको सहमतिमा बनेको इपीजी रिपोर्ट सार्वजनिक गर्न पहल गर्नुपर्छ, उनले भने, यसका लागि विश्वासको वातावरण चाहिन्छ। डुबानको समस्या कोसी, गण्डकी, महाकालीलगायत नदीमा भारतले एकतर्फी तटबन्धन र बाँध बनाउँदा नेपालले वर्खामा डुबानको समस्या भोग्न परेको छ। गण्डक नहर, बाँकेको लक्ष्मणपुर, कपिलवस्तुको महलीसागर बाँध, रुपन्देहीको खुर्दलोटन बाँध, रौतहटको बैरगनियां रिंग ड्यामले नेपालको तराईंमा बस्ती डुबान तथा बाढीको वितण्डा मच्चाउने गरेको छ। यसको दीर्घकालीन समाधान हुनेगरी प्रधानमन्त्रीले भारतीय समकक्षीसँग राख्नुपर्ने बताउँछन् सीमाविद् श्रेष्ठ। विगतमा दुबैको हित हुनेगरी बाँध बनाउने र बाढीडुबानको समस्यालाई समाधान गर्ने समझदारी भए पनि कार्यान्वयन भने भएको छैन। पूर्वराजदूत उपाध्याय पानीको प्राकृतिक बहावलाई भारतले अन्तर्राष्ट्रिय कानुनविपरीत कही तटबन्धन र कही सडक बनाउने भनेर अवरोध गरेको बताउँछन्। प्रत्येक वर्ष बाढी आउँछ। भारतको यूपी र विहारका लागि पनि दु:खको विषय भएको छ। अन्तर्राष्ट्रिय कानुनअनुसार गर्न सक्यौं भने भारत र नेपाल दुबैलाई फाइदा हुन्छ, उनी भन्छन्। भारतले कोसी र गण्डकीमा दिन्छु भनेको पानी र बिजुली नदिएको भन्दै उपाध्यायले यसमा नेपालले प्रष्ट कुरा राख्नुपर्ने सुझाए। खानेपानी प्रचुर मात्रामा प्रयोग गर्न सकिन्छ। त्यसलाई सिँचाइ गर्न सकिन्छ। ठूलो जलाशय बनाएर बाढीको पूर्वसूचना रोकथाम सकिन्छ। पानीको सहतलाई समन्वय र भूमिगत सतहलाई सन्तुलनमा राख्न सकिन्छ, उनी भन्छन्। परराष्ट्र मामिला जानकार भट्ट भन्छन्, महाकाली सन्धिअन्तर्गत नेपाली पाउनुपर्ने पानी नपाएको अवस्था छ। टनकपुरबाट नेपालले पानी पाउनुपर्ने, भारतले पानी छोड्ने कुरा उठ्नुपर्छ। इपीजी प्रतिवेदन नेपाल र भारतको प्रबुद्ध व्यक्ति समूह (इपीजी) प्रतिवेदन तयार भएको चार वर्ष पुग्न लाग्दा पनि सार्वजनिक भएको छैन। सन् १९५० को शान्ति तथा मैत्रीसन्धि पुनरावलोकनको मुख्य एजेण्डासहित गठित प्रबुद्ध समूहले २०७५ असार १६ मा नवौं बैठकबाट साझा प्रतिवेदन तयार पारेको थियो। प्रतिवेदन पहिले भारतका र त्यसपछि नेपालका प्रधानमन्त्रीलाई बुझाउने तय गरिएको थियो। तर मोदीले अहिलेसम्म प्रतिवदेन बुझ्न मानेका छैनन्। प्रतिवेदनमा १९५० को सन्धि पुनरावलोकन, नेपालभारत सीमामा परिचयपत्र कार्यान्वयन, आतंकवाद र तस्करी नियन्त्रणका लागि संयुक्तरुपमा अघि बढ्ने उल्लेख छ। अहिले प्रधानमन्त्रीको भ्रमणमा थाँती रहेको यो विषय उठ्नुपर्ने बताउँछन् पूर्वराजदूत उपाध्याय। दुबै सरकारको सहमतिमा बनेको इपीजी रिपोर्ट सार्वजनिक गर्न पहल गर्नुपर्छ, उनले भने, यसका लागि विश्वासको वातावरण चाहिन्छ। परराष्ट्र मामिला जानकार भट्ट पनि १९५० को सन्धि पुनरावलोकनको विषय उठाउनुपर्ने बताउँछन्। इपीजी प्रतिवेदनमा पनि यो कुरा उल्लेख छ। प्रतिवेदन बुझ्ने कुरा पनि छ। यसमै १९५० को सन्धि आइहाल्यो, उनले भने। सामान्य अवस्थामा शारदा ब्यारेजको पुल दिनभर खुल्न पर्यो। ठूलो गाडीबाहेक नर्मल मोबिलिटीमा जान १२ घण्टा खुला राख्न पर्यो व्यापार घाटा अहिले नेपालको सबैभन्दा बढी व्यापार घाटा भारतसँग छ। नेपालबाट निर्यात ठप्प छ। व्यापार घाटा न्युनीकरणका लागि प्रधानमन्त्री एजेण्डा बनाउनुपर्ने राय कूटनीतिज्ञहरुको छ। पूर्वराजदूत उपाध्याय व्यापार घाटा कम गर्न नेपालमा उत्पादित मालवस्तुलाई भारतले सहज बजार दिनुपर्ने बताउँछन्। व्यापार घाटा बढेको छ। तीनतिरबाट भारतले घेरिएका छौं। पूर्वपश्चिम दक्षिणको सीमाना एकदम सजिलो छ। हामीले सडक, हवाई सबैको कनेक्टिभिटीका लागि एकदम सरल भइरहेको छैन। बाटोघाटो बनाउने कुरा यसमा पनि भारत सरकारको ध्यानाकर्षण गराउन पर्यो, उनले भने। उपाध्यायको सुझावमा सहमति जनाउँदै पूर्वपरराष्ट्रमन्त्री थापा भन्छन्, भारतसँग अनुरोध गरेर नेपालमा उत्पादित वस्तुहरुलाई भारतीय बजारमा सहज ढंगबाट पहुँच दिने कुरामा प्रधानमन्त्रीले सशक्तरुपमा उठाउनुपर्छ। भारतसँग धेरै व्यापार घाटा छ। तर नेपाल भूपरिवेष्ठित मुलुक भएको हुनाले भारतीय बजारमा नेपाली वस्तुहरुको सुविधाजनक सहज पहुँचको निमित्त्त कुरा गर्नुपर्छ। थापा भारतले नेपाललाई आर्थिक सहयोगका निम्ति विगतमा गरेको प्रतिबद्धता कार्यान्वयन नभएको स्मरण गराउँदै कार्यान्वयनमा लैजान पहल गर्नुपर्नेमा जोड दिन्छन्। भारतको सहयोगमा नेपालमा विभिन्न आयोजनाहरु भइरहेको छ। ती आयोजनाहरुको कार्यप्रगति सन्तोषजनक छैन। यसलाई समयमै सम्पन्न गर्ने दिशामा कुरा गर्नुपर्छ, उनले सुझाए। अन्य एजेण्डा यसका अलावा नेपालमा उत्पादित ऊर्जा बंगलादेशमा पठाउन भारतले सहजीकरण गरिदिनुपर्ने कुरा उठाउनुपर्ने उपाध्यायको सुझाव छ। नेपालमा प्रसारण लाइन बनाउनेगरी आएको अमेरिकी अनुदान सहायता एमसीसी परियोजनालाई देखाएर नेतृत्वले भारतसँगको सहजीकरणमा बंगलादेशलाई बिजुली बेच्ने योजना उल्लेख गर्दै आएका छन्। त्यस्तै उपाध्याय भैरहवा विमानस्थलको उडानमा सहजीकरण गरिदिन भारतसँग कुरा राख्नुपर्ने बताउँछन्। भैरहवामा भारतीय आकाश छुन्छ। पश्चिममा उनीहरुको सुरक्षा चासो होला। दक्षिण रुटबाट दिनुपर्यो भन्नुपर्छ। यसमा पनि सहजीकरण माग्न पर्यो, उनले भने। परराष्ट्र मामिला जानकार भट्ट सीमामा आधुनिक भन्सारको कुरा उठाउनुपर्ने सुझाउँछन्। दोधारा चाँदनी, सुख्खा बन्दरगाहको काममा तीव्रता दिने कुरा उठ्न पर्छ। सुदूरपश्चिमको बोर्डरमा एउटा पनि भन्सार छैन। तुरुन्तै आइसीटी आधुनिक भन्सार बनाउने कुरामा जोड दिनुपर्यो। उहाँले आफ्नो प्रदेशको एउटा पनि ट्रेड रुट नभएको र नर्मल फ्लो नभएको ठाउँलाई सम्बोधन गर्नुपर्छ, उनले भने। गड्डचौकीदेखि शारदा व्यारेजबाट मान्छेहरुलाई सहज आवतजावतको कुरा उठाउनुपर्ने उनको अर्को सुझाव छ। सामान्य अवस्थामा शारदा ब्यारेजको पुल दिनभर खुल्न पर्यो। ठूलो गाडीबाहेक नर्मल मोबिलिटीमा जान १२ घण्टा खुला राख्न पर्यो, उनले भने। पञ्चेश्वर परियोजना पनि अगाडि बढाउनुपर्ने उनको सुझाव छ। हाइड्रो सेक्टरमा पञ्चेश्वर परियोजना उहाँले विगतमा गरेको सन्धिकै पार्ट हो। त्यसलाई पनि अगाडि बढाउने कुरा गर्नुपर्छ, उनले भने। वैदेशिक लगानीको कुरा, पूर्वपश्चिम रेलमार्ग र वीरगञ्जदेखि काठमाडौं जोड्ने रेलमार्गको कुरा उठ्नुपर्ने पनि उनको सुझाव छ। पुराना सहमति गरिएका र अगाडि बढ्न नसकेका परियोजनाहरु अगाडि बढाउन जोड दिनुपर्छ, उनले भने, आपसी विश्वास र सद्भावलाई अगाडि बढाउने सुदृढ गर्नेतिर प्राथमिकता हुनुपर्छ। आपसी हित फाइदा चासो हेर्नुपर्छ। सद्भाव भ्रमण केही कूटनीतिज्ञले भने प्रधानमन्त्रीको अहिलेको भ्रमणलाई सम्बन्ध सुदृढीकरणको प्रयासमात्रै भनेका छन्। निर्वाचनको संघारमा भ्रमण एजेण्डामाभन्दा औपचारिकतामा सीमित हुने उनीहरुको विश्लेषण छ। नयाँ प्रधानमन्त्रीले टेकओभर गरेपछि भारतसँग सम्पर्क गर्ने घनिष्ठता देखाउनका लागि आउने जाने गरेको इतिहास छ। खास मुद्दाहरुको बारेमा समस्याहरु यथावत् छन्, भारतका लागि पूर्वनेपाली राजदूत भेषबहादुर थापा भन्छन्, तर अहिले यो विषयमा प्रश्रय हुन्छ भन्दा पनि सम्बन्धलाई अलिकति प्रगाढ बनाउने कुराले प्राथमिकता पाउने हो कि जस्तो देखिन्छ। भारतमा भर्खरै एक चरणको चुनाव सम्पन्न भएको, नेपाल पनि आफ्नै राजनीतिक चहलपहलमा व्यस्त रहेको भन्दै थापा नेपालमा राज्य सञ्चालनको प्रक्रियामा फरक आएपछि सम्पर्क बढाउने परम्पराकै निरन्तरताका रुपमा भ्रमणलाई लिन्छन्। एजेण्डा के गर्ने भन्ने पनि आइरहेको छ। तर यसलाई रिन्युवल अफ ट्रेडिसनल रिलेसनसिपका रुपमा लिन सकिन्छ। रिन्युबल र रिकन्फर्मेसन अफ एक्जेस्टिङ रिलेसनको रुपमा हेर्नेबाहेक अरु कुरो म देख्दिनँ, उनी भन्छन्, मुद्दामा जानको लागि नेपालमा पनि चुनाव आउँदैछ। भारतमा राज्यको चुनाव सकियो। यो बेलामा सद्भाव भ्रमणभन्दा पर सम्पर्कले लैजान्छ जस्तो लाग्दैन। पूर्वपरराष्ट्रमन्त्री थापा भारतसँगको चिसिएको सम्बन्ध सुधार गर्ने अवसरका रुपमा प्रधानमन्त्रीको भ्रमणलाई लिनुपर्ने र सम्बन्ध सुदृढीकरण पहिलो प्राथमिकता हुनुपर्नेमा जोड दिन्छन्। पूर्वराजदूत उपाध्याय चुनावको मुखमा गठबन्धन सरकारको नेतृत्व भए पनि कूटनीतिमा शान्तपूर्वक भारतसँग सरकारले परिपक्व कूटनीति देखाउनुपर्ने बताउँछन्। एमाले विदेश विभाग प्रमुख तथा इपीजी सदस्य राजन भट्टराई नेपाल भारतबीच समाधान गर्नुपर्ने कतिपय विषय समाधान गरेर अगाडि बढ्नुपर्ने बताउँछन्। समाधान हुँदा नेपालभारत सम्बन्धले उचाई लिने भन्दै लामो समयदेखि पेण्डिङमा रहेका विषयहरु समाधानका लागि पहल गर्न सक्नुपर्ने सुझाए। देउवाका परराष्ट्र मामिला सल्लाहकार रहिसकेका कूटनीतिज्ञ दिनेश भट्टराई नेपालभारत बहुआयामिक सम्बन्धमा विश्वास र सद्भाव बढाउने अवसरका रुपमा भ्रमणलाई लिन्छन्। उहाँ प्रधानमन्त्री भइसकेपछि भारतले बोलाएन भन्ने थियो। भारतकै निमन्त्रणमा उहाँ जाँदै हुनुहुन्छ। कोभिडले विभिन्न तहमा भ्रमण बन्द भएको थियो। त्यो खुलेको छ। सकारात्मक छ, उनले भने। भारतसँगको बहुआयामिक सम्बन्धलाई दुई प्रधानमन्त्रीहरु आपसमा भेटेर अझै ठीक पार्नुपर्ने उनको सुझाव छ। पुराना सहमति गरिएका र अगाडि बढ्न नसकेका परियोजनाहरु अगाडि बढाउन जोड दिनुपर्छ, उनले भने, आपसी विश्वास र सद्भावलाई अगाडि बढाउने सुदृढ गर्नेतिर प्राथमिकता हुनुपर्छ। आपसी हित फाइदा चासो हेर्नुपर्छ। भ्रमणमा अहिले जम्मै उठाउने र केही पनि नहुने भन्दा प्राथमिकता तथा अति आवश्यकता निर्धारण गरेर स्पष्ट रुपमा जानुपर्ने भट्टराईको सुझाव छ।"
"प्रधानमन्त्री देउवा शुक्रबार भारत जाँदै, मोदीसँग द्विपक्षीय वार्ता हुने",काठमाडौं : प्रधानमन्त्री शेरबहादुर देउवा तीन दिने औपचारिक भ्रमणका लागि शुक्रबार भारत जाने भएका छन्। भारतीय विदेश मन्त्रालयले सोमबार विज्ञप्ति जारी गर्दै प्रधानमन्त्री देउवाको औपचारिक भ्रमणबारे पुष्टि गरेको छ। भारत रहँदा प्रधानमन्त्री देउवाले वाराणासी र उत्तर प्रदेशको भ्रमण गर्ने विज्ञप्तिमा उल्लेख छ। प्रधानमन्त्री भइसकेपछि प्रधानमन्त्री देउवाको यो पहिलो राजकीय भ्रमण हो। परराष्ट्र मन्त्रालयले पनि विज्ञप्ति जारी गर्दै भ्रमणको पुष्टि गरेको छ। विज्ञप्तिअनुसार प्रधानमन्त्री देउवा र समकक्षी नरेन्द्र मोदीबीच शनिबार हैदरवाद हाउसमा द्विपक्षीय वार्ता हुने छ। भारतीय प्रधानमन्त्री मोदीले सम्मानसहित नेपाली भ्रमण टोलीलाई सोही दिन दिवा भोज आयोजना गर्ने परराष्ट्र मन्त्रालयले जनाएको छ। त्यस्तै प्रधानमन्त्री देउवाले नयाँ दिल्लीमा व्यवसायीहरुलाई सम्बोधन गर्ने कार्यक्रम रहेको छ। उनी तीन दिने औपचारिक भ्रमणपछि आइतबार स्वदेश फर्किनेछन्।
राप्रपा नेपाल हिन्दू राष्ट्रको एजेण्डा लिएर जनतामाझ जान्छ : कमल थापा,"वीरगन्ज : राप्रपा नेपालका अध्यक्ष कमल थापाले हिन्दू राष्ट्रको एजेण्डा लिएर जनतामाझ जाने बताएका छन्। वीरगन्जमा आयोजित पत्रकार सम्मेलनमा अध्यक्ष थापाले अब नेपालमा राजसंस्था पुनःस्थापनको सम्भावना नरहेको बताए। त्यही भएर पार्टीले हिन्दू राष्ट्रको एजेण्डा लिएर जनतामा माझ जाने उनले प्रस्ट्याए। नेपालका ९४ प्रतिशत जनता हिन्दू रहेको र हिन्दू राष्ट्रकै एजेण्डाले राप्रपा नेपाललाई मुलुकको शक्तिशाली राजनीतिक शक्तिका रुपमा स्थापित गर्ने जिकिर उनले गरे। भारतमा भारतीय जनता पार्टीले हिन्दू धर्मकै एजेण्डा बोकेका कारण अहिले सबैभन्दा ठूलो शक्ति बनेर शासन सत्ता चलाइरहेको उदाहरण दिँदै उनले भने, नेपालमा पनि अब राप्रपा नेपालले हिन्दू राष्ट्रको एजेण्डा लिएर शक्तिशाली शक्ति बन्ने छ।' २०७० सालको निर्वाचनमा तेस्रो शक्तिका रुपमा राप्रपा नेपाल स्थापित भए पनि पार्टीलाई अझ ठूलो बनाउने महत्वकांक्षा राखेर गलत प्रवृतिसँग गलत सम्झौता गरेका कारण २०७४ को निर्वाचनमा पार्टीले ठूलो पराजय व्यवहोरेको उनले स्वीकारे। त्यसबेला हामीले गलत प्रवृतिसँग सम्झौता गर्यौं। राजनीतिक बाटो विरायौं। त्यसैले ७४ को निर्वाचनमा पराजय भोग्यौं। त्यस बेलाको गल्ती म सहर्ष स्वीकार्छु,' उनले भने। त्यही गल्तीको आत्मआलोचना गर्दै अहिले आफूहरुले नयाँ सोचका साथ राप्रपा नेपाललाइ पुनर्जागृत गर्नुपरेको उनले बताए। हिन्दू राष्ट्र, लोकतन्त्र, सुशासन र समृद्धि राप्रपा नेपालको एजेण्डा रहेको र यिनै एजेण्डा लिएर आगामी निर्वाचनमा जनतामाझ जाने उनले बताए। आगामी स्थानीय तहको निर्वाचनमा राप्रप नेपालले ७५३ वटै स्थानमा चुनाव लड्ने पनि उनले बताए।"
स्थानीय तह निर्वाचन : साना हतियारले सुरक्षा चुनौती,"राजविराज : स्थानीय तहको चुनाव नजिकिएसँगै साना हतियारहरुको बिगबिगी देखिन थालेको छ। भारतसँगको खुला सीमानाका कारण नेपाल भित्रिने साना हतियारहरुले सुरक्षा चुनौति खडा हुने आंकलन गरिएकै बेला सोमबार सप्तरीबाट पेस्तोल बरामद भएको छ। सप्तरीको राजगढ गाउँपालिका६ बरदाहीस्थित आँपको बगैचाको बाटो हुँदै भारतबाट नेपालतर्फ ल्याइएको कटुवा पेस्तोल खेतमा फालिएको अवस्थामा फेला परेको सशस्त्र प्रहरीले जनाएको छ। सशस्त्र प्रहरी बल ६ नम्बर गण हेड क्वाटर सप्तरीका सूचना अधिकारी सशस्त्र डीएसपी श्याममणि ढकालका अनुसार सशस्त्र असई गंगाराम मण्डलको कमाण्डमा रहेको ५ जनाको टोलीलाई देखेपछि उनिहरुले पेस्तोल भएको झोला फालेर भागेका हुन्। दुई दिन अघिमात्र जिल्ला प्रशासन कार्यालय सप्तरीले निर्वाचनपश्चात फिर्ता पाउने गरी चैत मसान्तभित्र अनुमति लिइएका हतियार बुझाउन सूचना जारी गरेको थियो। वैशाख ३० गते हुने स्थानीय तहको निर्वाचनलाई शान्तिपूर्ण, स्वतन्त्र, निष्पक्ष भयरहित र विश्वनीय बनाउन हतियार मागिएको सिडिओ जनार्दन गौतमले बताए। चुनावका निम्ति मुख्य सुरक्षा चुनौती साना हतियारको विगविगीका कारण उत्पन्न हुनसक्ने प्रहरी अधिकारीहरुले बताएका छन्। चुनाव अवधिका लागि मागिएका अनुमतिप्राप्त हतियार नबुझाउँदा र खुला सीमाका कारण भित्रिन सक्ने साना हतियारले सुरक्षा चुनौती उत्पन्न हुने सशस्त्र प्रहरी उपरिक्षक प्रदिप खडकाले बताए। साना हतियारलाई अवैध घोषणा गरेको सरकारले चुनावका बेला सुरक्षाको ग्यारेण्टी गर्न विशेष चेकजाँच अभियान चलाएको छ। सशस्त्र प्रहरीका अनुसार चुनावको पूर्वसन्ध्यामा पुराना हतियार एक ठाउँबाट अर्को ठाउँमा ओसारिने र नयाँ हतियार भारतबाट भित्रिने गरेको छ। सीमापारीबाट सस्तोमा हतियार किन्ने र अवैधरुपमा यता भित्र्याउने गिरोहहरु चुनामा सक्रिय हुने गरेका छन्। चुनावको सुरक्षालाई ध्यान दिदैँ लाइसेन्स प्राप्त हतियार बुझाउन दिइएको चैत मसान्तको समयसीमाभित्र सम्बन्धित व्यक्तिहरुले नजिकको प्रहरी कार्यालयमा हतियार बुझाउने सिडिओ गौतमले विश्वास लिएका छन्। उनको भनाइ छ सूचनालाई बेवास्ता गरी तोकिएको अवधिमा हतियार नबुझाउनेलाई कानुन अनुसार कारबाहीको दायरामा ल्याइने छ। चुनावका दौरान कतिपय दलहरू र दल आबद्ध व्यक्तिहरु बल प्रयोगमा उत्रने गरेका छन्। चुनावका लागि उम्मेदवारी मनोनयन दर्ता गराएकै भोलिपल्ट २०७० असोज १८ गते गोली प्रहारबाट घाइते बाराका नेकपा (एमाले)का उम्मेदवार महमुद आलमको असोज २४ गते ज्यान गएको थियो। सरकारले कडा कारबाही गर्ने प्रतिबद्धता जनाएर सूचना जारी गरेपनि चुनावका बेला साना हतियारको बिगबिगी बढन सक्ने र त्यस्ले चुनावि सुरक्षामा चुनौती थपिने जानकारहरु बताउँछन्।"
आर्थिक समृद्धिमा हातेमालो गरौं : देउवा,"काठमाडौं : प्रधानमन्त्री शेरबहादुर देउवाले पुँजी परिचालन गरेर देशको आर्थिक समृद्धिमा हातेमालो गर्न आग्रह गरेका छन्। नेपालको आर्थिक विकासमा गैरआवासीय नेपालीको भूमिका महत्वपूर्ण रहेको बताए। नेपाललाई समस्या परेका बेला सहयोग गरेको खुसी व्यक्त गरे। भाषा, संस्कृति प्रचार गर्न गैरआवासीय नेपालीहरूले सेतुका रूपमा काम गरेको बताए। विश्वमा नेपालको पहिचान र गरिमा बढाउन महत्वपूर्ण भूमिका खेलेको उनले बताए। ज्ञान, सीप र पुँजी स्वदेश भित्र्याएर देशको समृद्धिमा जोडिन उनले आग्रह गरे। गैरआवासीय नेपालीप्रति सरकार संवेदनशील छ उनले भने, सम्पत्ति सुरक्षा गर्नेदेखि उनीहरूलाई नागरिकता प्रदान गर्न सरकार क्रियाशील छ। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले पर्यटनको प्रवद्र्धन गर्न भिसामा सहजता ल्याउन जोड दिए। कतिपय परियोजनामा एनआरएनएसँग मिलेर काम गरेको भन्दै उनले लगानीको खाँचो रहेको बताए। गैरआवासीय नेपाली संघका संस्थापक अध्यक्ष उपेन्द्र महतोले राष्ट्रलाई समृद्ध बनाउन कहिल्यै पछि नपर्ने बताए। बाधा, अवरोध आए पनि सधैं एक भएर अघि बढ्ने उनको भनाइ छ। लगानी गर्दा मात्रै रोजगारीको सिर्जना हुने भएकाले त्यसतर्फ लाग्ने उनले प्रतिवद्धता जनाए। कांग्रेसका महामन्त्री गगन थापाले एनआरएनएले थालेको १० अर्बको परियोजना छिट्टै सञ्चालनमा आउने बताए। विदेशमा बस्ने नेपालीलाई ५ करोडको व्यवस्थालाई १ करोडमा झार्न खोजिएको बताए। च्यारिटीमा १२ लाख हाल्न पाउँछ भने व्यापार व्यवसायमा पनि किन हाल्न नपाउने ? उनले भने। नेकपा एमालेका उपाध्यक्ष सुरेन्द्र पाण्डेले डेटा माइनिङ गर्न लगानीको प्रशस्त सम्भावना रहेको बताए। सीप र ज्ञान आर्जन गरेर यसतर्फ लाग्न उनले आग्रह गरे। नारायणीमा समुद्र बनाउन सकिने उनले विश्वास व्यक्त गरे। संघका पूर्वअध्यक्ष जीवा लामिछानेले विसंगति बिर्सेर उद्देश्य पूरा गर्न बाँकी रहेका काम गर्न जोड दिए।"
रसुवागढी र तातोपानी नाका खुलाउन नेपालको चासो,"काठमाडौं : नेपालले कोरोना महामारीसँगै अवरुद्ध रसुवागढी र तातोपानी नाका खुलाउने विषयमा चासो दिएको छ। एमाले अध्यक्ष केपी शर्मा ओली र माओवादी केन्द्र अध्यक्ष पुष्पकमल दाहालले आइतबार चिनियाँ विदेशमन्त्री वाङ यीसँगको छुट्टाछुट्टै भेटमा नाका सञ्चालनमा ल्याउन आग्रह गरेका हुन्। चिनियाँ विदेशमन्त्री वाङले नेपालसँगका अवरुद्ध नाका सञ्चालन गर्न सकारात्मक जवाफ दिएको नेताहरूले बताएका छन्। एमाले अध्यक्ष ओलीसँगको भेटमा सहभागी एमाले नेता डा राजन भट्टराईका अनुसार ओलीले बेल्ट एन्ड रोड इनिसिएटिभ (बीआरआई) अन्तर्गतका परियोजना छिटो अघि बढाउन पनि चीनको ध्यानाकर्षण गराएका थिए। बीआरआईअन्तर्गतका योजनाहरू अघि बढाउन तथा रेल विद्युत्, सडक र नाका व्यवस्थित गर्ने आयोजनामा चीनको सहयोग होस् भनेर अध्यक्षले भन्नुभएको छ, भट्टराईले भने। कोभिड नियन्त्रणका लागि चीनले गरेको सहयोगप्रति धन्यवाद दिँदै ओलीले कोभिडका कारण चीन अध्ययनमा जान नपाएका विद्यार्थीहरूको पढाइलाई निरन्तरता दिनुपर्ने विषयमा पनि विदेशमन्त्री वाङको ध्यानाकर्षण गराएका थिए। हुम्लाको सीमा क्षेत्रमा अलपत्र परेका नेपालीहरूलाई घर फर्किने वातावरण बनाउन, कोरोला नाकाको स्तरोन्नतिमा ध्यान दिन पनि ओलीले आग्रह गरेका थिए। ओलीले मुस्ताङको कोरोला नाकामा नेपालतर्फको संरचना निर्माणमा सहयोग गरी दिन आग्रह गर्दै चीनतिरकै जस्ता संरचना नेपालमा पनि निर्माण गरी दिन आग्रह गरेको डा भट्टराईले जानकारी दिए। ओलीले राखेका विषयमा चिनियाँ विदेशमन्त्री वाङले समाधान गर्न पहल हुन्छ। समाधानको प्रक्रियामा जाँदा समय लाग्न सक्छ। चीन तपाईंले भनेका सबै विषयमा सकारात्मक छ, भन्ने जवाफ दिएका थिए। माओवादी केन्द्रका अध्यक्ष दाहालसँगको भेटमा विदेशमन्त्री वाङले कोरोनाको कारण चीनबाट आउनुपर्ने सहयोग नआउँदा नेपालले धेरै समस्या भोग्नुपरेको बताएका थिए। माओवादी नेता शक्ति बस्नेतले भेटबारे जानकारी दिँदै भने, व्यापारिक नाकाहरू बढाउने र अहिले भइराखेकालाई थप व्यवस्थित गर्न अध्यक्षले अनुरोध गर्नुभयो। विदेशमन्त्री वाङले रसुवागढी र तातोपानी नाका खोल्न चीन सकारात्मक भएको जवाफ दिनुभयो। रसुवागढी मात्र नभई अन्य नाका सञ्चालनबारे पनि चीन सकारात्मक रहेको जवाफ विदेशमन्त्री वाङले दिएको बस्नेतले बताए। भेटमा दाहालले चीनविपरीतका विषयमा नेपालको भूमि प्रयोग हुन नदिने प्रतिबद्धता जनाएका थिए। नेपालको तीनदिने औपचारिक भ्रमणका क्रममा वाङले आइतबार नै राष्ट्रपति विद्यादेवी भण्डारीसँग पनि शिष्टाचार भेट गरेका थिए। राष्ट्रपति कार्यालयका अनुसार भेटमा नेपालचीन सम्बन्धका विविध विषयमा छलफल भएको थियो। राष्ट्रपति कार्यालयका प्रेस सल्लाहकार टीका ढकालका अनुसार भेटमा दुई देशबीचको सम्बन्ध, आपसी हित र चासोका विषयमा विचारविमर्श भएको थियो। राष्ट्रपति भण्डारीले ऐतिहासिक कालदेखि नै नेपाल र चीन असल छिमेकी रहेको र यस प्रकारको उच्च तहको भ्रमणले सम्बन्धलाई अझ सुदृढ तुल्याउने विश्वास व्यक्त गरेकी थिइन्। वाङ आइतबार नै स्वदेश फर्किएका छन्।"
भागबन्डा मिलाउन एनआरएनएमा पदैपद,"काठमाडौं : गैरआवासीय नेपालीहरूको छाता संगठन एनआरएनएमा भागबन्डा मिलाउन जथाभावी पद सिर्जना गरी नेतृत्व चयन गरिएको छ। एकताको नाममा विधान कुल्चेर जथाभावी पद सिर्जना गरेर भद्दा कमिटी गठन गरिएको छ। पालैपालो कार्यकारी हुने गरी ३ जना अध्यक्ष मात्रै चयन गरिएका छन्। एनआरएनएको विधानमा १ अध्यक्ष, महिलासहित ५ उपाध्यक्ष, १ महासचिव, २ सचिव, १ कोषाध्यक्ष र १ सहकोषाध्यक्ष रहने व्यवस्था छ। तर, एकताका नाममा ३ अध्यक्ष, उपाध्यक्ष ११, महासचिव २, उपमहासचिव६, सचिव १०, कोषाध्यक्ष ३, सहकोषाध्यक्ष८, महिला सहकोषाध्यक्ष ३, प्रवक्ता २ जना राखिएका छन्। त्यस्तै, आइतबार अध्यक्षमा कुल आचार्य, रबीना थापा र डा बद्री केसी चुनिएका छन्। संघको वर्तमान परिस्थिति र अवस्थालाई मध्यनजर गर्दै संघको विधानको धारा १७२ को अध्यक्ष पददेखि क्षेत्रीय युवा उपसंयोजक सम्मको पदहरू र धारा १७१० निष्क्रिय गरी नयाँ पद सिर्जना गरिएको छ। अध्यक्ष मण्डलले पद र संख्या घोषणा गर्ने अधिकार पाएको भन्दै आकांक्षी सबैलाई नेता बनाएको हो। उता शेष घलेको समूह आधिकारिकता माग्दै परराष्ट्र मन्त्रालयमा गएको छ। मूलधारको नयाँ नेतृत्व चयन नहुँदै आइतबार दिउँसो घले समूहको नयाँ नेतृत्व मन्त्रालय पुगेको थियो। परराष्ट्र मन्त्रालयकै सेटिङमा विधान निष्क्रिय पारेर नयाँ नेतृत्व घोषणा गरिएको हो। मन्त्रालयले उक्त पद र संख्या प्रमाणित गरेसँगै कुमार पन्तले नयाँ नेतृत्व घोषणा गरेका हुन्। एकताका नाममा सामूहिक नेतृत्वमा जान बाध्य भएको गैरआवासीय अभियान्ताहरू बताउँछन्। नयाँ नेतृत्वले काम गर्नै सहज नहुने गरी आकांक्षी सबैलाई पद दिइएको छ। संशोधित व्यवस्था संघको यसपछिको (सन् २०२३ को) कार्यसमितिको निर्वाचन प्रक्रियाअघिको समयसम्म मात्र लागू हुने उल्लेख छ। त्यसपछि यो व्यवस्था स्वतः निष्क्रीय हुनेछ।त्यस्तै, नयाँ व्यवस्थाअनुसार क्षेत्रीय संयोजक र उपसंयोजक ११ जना रहने व्यवस्था छ। महिला संयोजक २, युवा संयोजक२, क्षेत्रीय संयोजक२, क्षेत्रीय उपसंयोजक (युरोप क्षेत्र ७ र अन्य क्षेत्र ५) क्षेत्रीय महिला संयोजक २, क्षेत्रीय युवा सयोजक २, क्षेत्रीय महिला उपसंयोजक २, क्षेत्रीय युवा उपसंयोजक२ रहने व्यवस्था गरिएको छ। नयाँ व्यवस्थाअनुसार १०औं महाधिवेशनले ६६ महिना कार्यकारी अधिकार रहने गरी कुल आचार्य, रबीना थापा र डा बद्री केसीको अध्यक्षतामा नयाँ कार्यसमिति चयन भएको हो। पहिलो बैठकको अध्यक्षता आचार्यले गर्नेछन्। दोस्रो थापा र तेस्रो केसीले अध्यक्षता गर्ने तय भएको छ। उपाध्यक्षमा डा हेमराज शर्मा, महेश आचार्य, भूषण घिमिरे, डिबी क्षेत्री, धर्मराज अधिकारी, दुर्गा आचार्य, गोविन्द श्रेष्ठ रविन्द्र, जयप्रकाश गुरुङ, नारायण आचार्य, नरेन्द्र भाट, आरके शर्मा चयन भएका छन्। महिला उपाध्यक्षमा विष्णुमाया परियार र यसमिन बेगम चयन भएका छन्। युवा उपाध्यक्षमा राज रेग्मी, रोशन थापा र हिमाल गुरुङ निर्वाचित भएका छन्। महासचिव गौरीराज जोशी र केशवप्रसाद पौडेल निर्वाचित भएका छन्। ६ जना उपमहासचिवमा गणेश केसी, डा देवी बस्नेत, नारायण काफ्ले, ओम गुरुङ रामशरण सिंखडा र डा विनय अधिकारी निर्वाचित भएका छन्। २ जना सचिव रहने व्यवस्था लत्याउँदै १० जना चुनिएको छ। सचिवमा चिरञ्जीवी घिमिरे, गंगाधर गौतम, खगेन्द्र न्यौपाने, प्रवीण गुरुङ, शंकर खड्का, अभिमानसिंह बस्नेत, प्रमोद सिटौला, गोविन्द गौतम, होम पाण्डे, राजन त्रिपाठी निर्वाचित भए । महिला सचिवमा डा अलिनी पोखरेल र टीका गुरुङ निर्वाचित भएका छन्। कोषाध्यक्ष ३ जना निर्वाचित भएका छन्। सुनील शाह, लोक दाहाल र फणिन्द्र पन्त निर्वाचित भएका छन्। त्यस्तै, सहकोषाध्यक्ष एक जना हुने व्यवस्था लत्याउँदै ८ जना बनाइएको छ। दीपक शर्मा, होम गौतम, कृष्ण तिमिल्सिना, लाल केसी र मिलन छन्त्याल, नारायण सुवेदी, टंक गैरे र यज्ञ सुवेदी निर्वाचित भएका छन्। महिला सहकोषाध्यक्ष अमृता थापा, यमुना भट्टराई र योगिता थापा निर्वाचित भएका छन्। युवा संयोजकमा अब्बुल बासित र रवीन्द्र खड्का, महिला संयोजकमा बिमला सापकोटा, संगिता मरहठ्ठा छानिए । प्रवक्ता सोम सापकोटा र शिव बडुवाल चुनिए । प्रवक्ता अध्यक्षले चुन्ने व्यवस्था भए पनि मिलाउनुपर्ने भएकाले अहिले नै घोषणा गरिएको पन्तले बताए। क्षेत्रीय संयोजकमा अमेरिका रामजी पोखरेल र प्रकाश सापकोटा, उपसंयोजकमा अभिमन्यु बस्नेत, पुरुषोतम बोहोरा, रामकुमार सुवेदी र तुला भट्टचन चुनिएका छन् । गैरआवासीय नेपाली संघ (एनआरएनए) को विश्वज्ञान सम्मेलन तथा १०औं अन्तर्राष्ट्रिय महाधिवेशन राष्ट्रको समृद्धिमा सघाउने प्रतिवद्धता गर्दै सकिएको छ। लगानीलाई सहजीकरण गर्न, नागरिकता विधेयक छिट्टै पारित गर्न आग्रह गरिएको छ। लगानीको वातावरण तयार गर्न तथा सन् २०३० सम्म नेपाल सरकारद्वारा निर्धारित सन् २०२२ भित्र नेपाललाई अल्पविकसित मुलुकको दर्जाबाट स्तरोन्नति गर्ने, संयुक्त राष्ट्र संघले लिएको दिगो विकासका लक्ष्य पूरा गर्ने र मध्यम आय भएको राष्ट्र बनाउन गैरआवासीले योगदान गर्ने प्रतिवद्धता जनाइएको छ। वैदेशिक रोजगारलाई सुरक्षित, न्यायपूर्ण, मर्यादित र व्यवस्थित पार्न लागत खर्चमा पारदर्शिता, नियम कानुनको पूर्णपालना, समस्यामा पर्ने कामदारलाई न्याय, उद्धार र क्षतिपूर्तिका सकारसँग सहकार्य गर्ने प्रतिवद्धता जनाइएको छ। घोषणापत्रमा कर्मचारी सञ्चय कोषसँगको सहकार्यमा अघि सारेको अनिवार्य बचतसहितको सञ्चय कोष कार्यान्वयन गर्न, पर्यटन विस्तार गर्न सहकार्य गरी कार्ययोजना तयार गर्ने, नेपाली राजदूतावास वा महावाणिज्यदूतावासको स्थापना तथा सबल बनाउन जोड दिने उल्लेख छ।"
स्थानीय तह निर्वाचन : कुन प्रदेशमा कति मतदाता ?,"काठमाडौं : वैशाख ३० मा हुन लागेको स्थानीय तह निर्वाचनमा १ करोड ७७ लाखभन्दा बढी मतदाता सहभागी हुने भएका छन्। निर्वाचन आयोगले आइतबार सार्वजनिक गरेको अन्तिम मतदाता नामावलीअनुसार १ करोड ७७ लाख ३३ हजार ७ सय २३ मतदाताले मताधिकार पाउने भएका हुन्। अघिल्लो निर्वाचनभन्दा यसपटक ३६ लाख ६१ हजार २ सय ९९ मतदाता थपिएका छन्। आयोगका अनुसार जम्मा मतदातामध्ये ८९ लाख ९२ हजार १० जना पुरुष छन्। ८७ लाख ४१ हजार ५ सय ३० जना मात्रै महिला मतदाता रहेको आयोगका सहप्रवक्ता सूर्यप्रसाद अर्याल बताउँछन्। पुरुषभन्दा महिलाको संख्या मतदातामा कम छ, उनले भने, अन्यमा मतदाता पनि १ सय ८३ जना छन्। अन्य प्रदेशको तुलनामा बागमतीमा सबैभन्दा बढी ३४ लाख १२ हजार ८ सय ६९ मतदाता छन्। सबैभन्दा कम कर्णालीमा १० लाख १ हजार २ सय ८२ जना छन् । सबैभन्दा बढी पुरुष मतदाता मधेस प्रदेशमा १७ लाख ९७ हजार ९ सय ४५ जना छन् । सबैभन्दा कम कर्णालीमा ५ लाख ६ हजार १ सय ८० जना छन्। बढी महिला मतदाता बागमतीमा १७ लाख ७ हजार ९ सय ४२ जना छन्। कम कर्णालीमा ४ लाख ९५ हजार ९९ महिला मतदाता छन्। सबैभन्दा बढी तेस्रोलिंगी मतदाता मधेसमा ६७ र कम कर्णालीमा ३ जना रहेको आयोगले जनाएको छ। मतदाता नामावली ऐनअनुसार अद्यावधिक मतदाता नामावली प्राप्त भएको मितिले ३५ दिनभित्र पुनरावलोकन गरी प्रकाशन गर्नुपर्ने प्रावधान छ। अन्तिम नामावली प्रकाशन भइसकेपछि हेरफेर, थपघट वा सच्याउन पाइँदैन। फागुन १९ गतेदेखि एक साताको म्याद राखेर मतदाता नामावली अद्यावधिक (दाबी विरोध) गर्न र त्रुटि भए सच्याउन हामीले समय दिएका थियौं, सहप्रवक्ता अर्यालले भने, नाम दोहोरिएका, मृत्यु भएको वा नागरिकता त्याग गरेका, झुटा विवरण दिई नामावलीमा नाम समावेश गरेको भए विरोधमा उजुरी दिन आह्वान गरिएको थियो। सबै प्रक्रिया पूरा गरेर हामीले नामावली प्रकाशन गरेका हौं। यसपटकको निर्वाचनमा १० हजार ७ सय ५६ मतदान स्थल र २१ हजार ९ सय ५५ मतदान केन्द्र तोकिएको छ। सबैभन्दा बढी मतदान केन्द्र मधेस प्रदेशमा २ हजार १ सय ६३ र सबैभन्दा कम कर्णाली प्रदेशमा ९ सय ७ वटा छन्। आयोगले निर्वाचन प्रयोजनका लागि छनोट भएका मुख्य निर्वाचन अधिकृत ७७ जना र निर्वाचन अधिकृत ६ सय ७६ जनाको नाम पनि सार्वजनिक गरेको छ।"
मधेश प्रदेश: मुख्यमन्त्री कार्यालय अगाडि प्रदर्शन गर्ने ३९ जना पक्राउ,"जनकपुरधाम : मधेस प्रदेशको मुख्यमन्त्री तथा मन्त्रिपरिषद्को कार्यालय अगाडि प्रदर्शन गर्ने ३९ जना पक्राउ परेका छन्। सोमबार विभिन्न मागसहित मुख्यमन्त्री कार्यालय घेराउ गर्न पुगेका ३९ जनालाई पक्राउ गरिएको धनुषाका प्रहरी प्रवक्ता प्रहरी नायव उपरीक्षक जितेन्द्र कुमार बस्नेतले जानकारी दिए। पक्राउ पर्नेमा २७ जना महिला र १२ जना पुरुष रहेका छन्। चुरे तथा वन जंगल संरक्षण अभियान्ताहरु पूर्व निर्धारित कार्यक्रमअनुसार प्रदर्शन गर्दै मुख्यमन्त्री कार्यालय घेराउ गर्न पुगेका थिए। उनीहरुले सिरहा जिल्लाको मारुती सिमेन्टले चुरे क्षेत्रको जग्गा अतिक्रमण गरेको, भूमिहीनका नाउमा व्यक्तिले कब्जा गरेको आरोप लगाएका थिए। उनीहरुले यसअघि चुरे अभियानी अनसन बस्दा मन्त्रीले मागहरु पूरा गर्ने र यसका लागि समिति बनाएर समितिको प्रतिवेदनको आधारमा कारवाही गर्ने प्रतिवद्धता जनाए पनि पूरा नगरेको आरोप छ।"
"महिला प्रहरी हत्या प्रकरण : ४९ जना पक्राउ, २० जनाविरुद्ध कर्तव्य ज्यान मुद्दा","विराटनगर : मोरङको लेटाङमा महिला प्रहरीको हत्या गरिएको घटनामा संलग्नमध्ये हालसम्म २० जनाविरुद्ध कर्तव्य ज्यान मुद्दामा अनुसन्धान सुरु गरिएको छ। हत्या आरोपिविरुद्ध मोरङ प्रहरीले कर्तव्य ज्यान मुद्दा चलाउन अदालतबाट म्याद थप गरेर अनुसन्धान थालेको हो। शिक्षकले छात्रामाथि दुर्व्यवहार गरेको घटनाले उग्ररुप लिदाँ गत चैत ६ गते भड्किएको हिसाँमा प्रहरी जवान २६ वर्षीया उर्मिला श्रेष्ठको हत्या भएको थियो। कर्तव्य ज्यान मुद्दामा अहिलेसम्म १ जना महिलासहित २० जनामाथि अनुसन्धान अघि बढाइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार हत्या आरोपमा सुरुमा ९ जना र पछि ११ जना पक्राउ परेका हुन्। लेटाङ घटनालाई लिएर हालसम्म ४९ जना पक्राउ परिसकेका छन्। पक्राउ परेकामध्ये २९ जनाविरुद्ध अभद्र व्यवहारको मुद्दामा अनुसन्धान भइरहेको डीएसपी श्रेष्ठले बताए। हत्या आरोपमा पक्राउ पर्नेमा लेटाङ नगरपालिका५ की १८ वर्षीया निशा पुलामी मगर, ४८ वर्षीय चन्द्र तामाङ भनिने भन्द्रकान्त लामा, २५ वर्षीय रविन राई, २३ वर्षीय प्रदीप राई, २० वर्षीय रविन तामाङ, सञ्जीव प्रधान, प्रनिस कट्टेल, झविन भनिने जस्वीन पाख्रिन, सुनिल लिम्बू, प्रल्हाद खड्का, अर्पण परियार, पासाङ तामाङ, १९ वर्षीय सञ्जय मगर र १८ वर्षीय सुरज अधिकारी रहेका छन्। त्यस्तै लेटाङ६ का १८ वर्षीय सन्तोष पौडेल, राम राई, बलराम भनिने पालाराम राई, २० वर्षीय हिमाल श्रेष्ठ, श्रवण यादव र मोरङकै मिक्लाजुङ गाउँपालिका२ घर भइ लेटाङ५ मा बस्दै आएका २० वर्षीय कृष्ण विकविरुद्ध पनि कर्तव्य ज्यान मुद्दामा अनुसन्धान भइरहेको प्रहरीले जनाएको छ। मोरङ प्रहरी प्रमुख एसपी जनार्दन जीसीले घटनाको अनुसन्धान अझै जारी रहेका कारण पक्राउ पर्नेको संख्या बढ्न सक्ने बताए। हत्यामा ठूलो भीड संलग्न थियो। घटनामा अरु पनि संलग्न हुन सक्छन्। अनुसन्धान जारी छ। यकिन भए जतिलाई नियन्त्रणमा लिएर मुद्दाको प्रक्रिया अघि बढाउँछौं, उनले भने। प्रहरीले अनुसन्धानको दायरा फराकिलो बनाउँदै घटनाका सम्भावित आरोपीहरुमाथि सोधपुछ गर्ने क्रम जारी राखेको छ। मोरङ प्रहरीका डीएसपी मञ्जिल मुकारुङसहितका प्रहरी अधिकारीले घटनाको अनुसन्धान गरिरहेका छन्। अनुसन्धानका लागि केन्द्रीय अनुसन्धान ब्युरो (सीआईबी), प्रदेश १ प्रहरी कार्यालय विराटनगर र जिल्ला प्रहरी कार्यालय मोरङलगायतको संयुक्त टोली परिचालित छ। घटनालाई निस्कर्षमा पुर्याउन खटाइएका ठूलो संख्याका प्रहरीले विभिन्न ठाउँमा खोज अभियान जारी राखेका छन्। हत्यामा संलग्न अरु व्यक्ति जंगलमा लुकेर बसेको हुनसक्ने प्रहरीको अनुमान छ। घटनाको छानबिन गर्न प्रदेश १ प्रहरी प्रमुख डीआईजी अरुणकुमार बीसीले एसएसपी राजेन्द्रप्रसाद चौधरीको नेतृत्वमा ५ सदस्यीय समिति बनाएका छ। जसमा १ जना डीएसपी, १ जना इन्सपेक्टर र २ जना असइ रहेको समितिले छानबिन सकेर प्रदेश प्रहरी कार्यालयलाई प्रतिवेदन बुझाउने छ। लेटाङ५ मा रहेको शिक्षा विकास मध्यमिक विद्यालयका ५६ वर्षीय शिक्षक मनोज पौडेलले चैत ४ गते कक्षा ७ मा अध्ययनरत छात्रालाई दुर्व्यवहार गरेको घटना बाहिरिएपछि चैत ६ गते लेटाङमा हिंसा भड्किएको थियो।"
स्थानीय तहको नेतृत्वमै ३३ प्रतिशत महिला पुर्याउन राष्ट्रपतिलाई अनुरोधपत्र,"पोखरा : आउँदो स्थानीय चुनावमा महिला सहभागिता बढाउन नारी जागरण अभियानले सोमबार राष्ट्रपतिलाई अनुरोधपत्र बुझाएको छ। पोखरामा न्यायिक समितिको प्रथम राष्ट्रिय सम्मेलनको उद्घाटन गर्न पोखरा आएकी राष्ट्रपतिलाई नारी जागरण अभियानले महिला सहभागिता बढाउन माग गरेको हो। अभियानकी संयोजक अञ्जु केसीको नेतृत्वमा पोखरा आएकी राष्ट्रपतिलाई स्थानीय चुनावमा महिला सहभागिता बढाउन माग गरेको हो। अभियानले राजनीतिक तहको नेतृत्वमा र स्थानीय चुनावबाट नेतृत्वमै ३३ प्रतिशत महिला सुनिश्चित गर्नुपर्ने माग अभियानले राखेको केसीले सुनाइन्। हाल औंलामा गन्न सकिने संख्यामा मात्र महिलाहरु नेतृत्वमा छन्,उनले भनिन्, यसलाई बढाएर जानुपर्यो। प्रतिनिधि सभा, राष्ट्रिय सभा स्थानीय तहहरुमा महिलालाई उपप्रमुखमा मात्र सीमित गरिएकाले यो परम्परा तोडेर आउँदो स्थानीय चुनावमा महिला नै नेतृत्वमा आउने व्यवस्था गर्नुपर्छ। कम्तीमा ३३ प्रतिशत सुनिश्चित गर्नुपर्छ। अभियानले राष्ट्रपतिसँग नयाँ कानुनहरुमा पनि महिला पुरुषको समविकास र लैंगिक समानताका विषयहरु समावेश गर्नुपर्ने बताएको छ। संविधान र संविधान र कानुनले सुचिश्चित गरेका प्रावधान अक्षरश पालनका गर्नुपर्छ। संघीयता कार्यान्वयनका लागि पनि महिला सहभागिता हुनुपर्यो। यसलाई कानुनमा मात्र हैन। कार्यान्वयन पनि गर्नुपर्यो।संयोजक केसीका अनुसार देश विकासको मूलधारमा पुरुष र महिलाको समान भएकाले समुन्नत समाज तथा देश निर्माण गर्न महिला सहभागिता बढाउनुपर्छ। उनले प्रसव महिलालाई आर्थिक सामाजिक र राजनीतिक रुपले सवल सक्षम बनाई समाज देश उद्धेश्य विकासको मूलधारमा समाहित गराउनुपर्ने बताइन्। यस अभियानमा हजारौं दिदीबहिनीहरु स्वत स्फूर्तरुपमा गोलबन्द भएका छन्। अभियानले सचेतना, क्षमता अभिवृद्धि, स्वरोजगार आयआर्जन, सामाजिक विकृतिविरुद्ध खबरदारी गरेको छ,अनुरोधपत्रमा लेखिएको छ, परिवर्तनको नेतृत्व गर्ने राजनीतिक दलहरु भएकाले महिला सहभागिता बिना यो सम्भव छैन। सामाजिक संघ, संस्था, राज्यको ऐन, कानुन र सामान्य मानिसको सोचले पनि असर गर्ने भएकाले महिला सहभागिता पूर्ण रुपमा पालना गर्नुपर्छ।स्थानीय, प्रदेश र संघीय चुनावमा महिलालाई समान सहभागिता नगराए महिलाहरु आन्दोलनमा जाने उल्लेख छ। नारी जागरण अभियान गण्डकीले नेतृत्वमा महिला अभियानको थालनी गरेको संयोजक केसीले बताइन्। समाजका संघसंस्थादेखि राज्यका निकाय र राजनीतिक दलमा महिलालाई उचित स्थान दिनुपर्ने अभियानको माग भएको उनको भनाइ छ। समृद्धिको यात्रामा अघि बढी २१ औं शताब्दीको चेतनशील नागरिक बन्न चाहन्छौं। लैंगिक विभेदलाई हटाएर समाज परिवर्तनको नेतृत्व गर्नुपर्छ, उनले भनिन्, स्थानीय चुनाव पछि हुने प्रदेश संघका चुनावसहित राजीतिक दलका टोलदेखि केन्द्रीय कमिटीसम्म महिलालाई पुरुषसरह उम्मेदवार बनाउनुपर्छ। नेतृत्वमा महिलाको सम्मानजनक उपस्थिति हुनुपर्छ।"
४१ औं स्थापना दिवसमा संस्कृतिविद र साहित्यकारलाई सम्मान,"बनेपा : काभ्रेकै पुरानो बनेपा नगरपालिकाको ४१ औं स्थापना दिवस सोमबार मनाइएको छ। पूर्वसञ्चार तथा सूचना प्रविधी मन्त्री गोकुलप्रसाद बाँसकोटाको प्रमुख आतिथ्यतामा स्थापन दिवसको अवसरमा बनेपाको पदक तथा सम्मान (स्थापना तथा वितरण) कार्यविधी २०७७ बमोजिम स्थापित बनेपा सेवा पदक, दीर्घ सेवा पदक तथा बनेपा तारा पदकद्वारा विभिन्न व्यक्तित्वहरुलाई सम्मानित गरिएको छ। बनेपाकै तेस्रो ठूलो पदककारुपमा स्थापित बनेपा तारा पदक संस्कृतिविद ज्ञानकाजी मानन्धर र वरिष्ठ साहित्यकार मोहन दुवाललाई ४१ औं स्थापना दिवसको अवसरमा सम्मान गरिएको थियो। कार्यक्रम बनेपा तीनधारा क्षेत्रको सार्वजनिक स्थानमा रहेको पसल हटाई उदाहरणी कार्य गर्ने पूर्णकाजी ठिमी श्रेष्ठलाई कदर पत्रद्वारा सम्मानित गरिएको थियो। बनेपा नगर क्षेत्र भित्र रहेका विद्यालयमा १५ वर्षभन्दा बढी स्थायी सेवा अवधी भएका शिक्षकहरु, बनेपा नगरपालिका कार्यालयमा १५ वर्षभन्दा बढी समयदेखि कार्यरत स्थायी कर्मचारीहरुलाई बनेपा सेवा पदकबाट सम्मानित गरिएको थियो। २०७४ वैशाख १ पछि निवृत्त भएका नगर क्षेत्र भित्र कार्यरत शिक्षकहरुमा दोसल्ला ओढाई कदरपत्र प्रदान गरिएको थियो। साथै २५ वर्ष स्थायी सेवा अवधी पुगेका कर्मचारीमा बनेपा दीर्घसेवा पदक प्रदान भएको थियो। नगरको ४१ औं स्थापना दिवस अवसरमा बनेपाका ४, ५, १०, ११ र १४ वडालाई बालमैत्री वडाकारुपमा सम्मानित गरिँदै बनेपालाई बालमैत्री उन्मुख नगर घोषणा भएको छ।"
धनुषामा मोटरसाइकल दुर्घटना हुँदा चार बालकको मृत्यु,"जनकपुरधाम : धनुषाको सबैलामा मोटरसाइकल दुर्घटना हुँदा चार जना बालकको मृत्यु भएको छ। सोमबार राति सबैला नगरपालिका १२ बरकुर्वामा ज६प ६७३९ नम्बरको मोटरसाइकल दुर्घटना हुँदा चार बालकको मृत्यु भएको प्रहरीले जनाएको छ। मोटरसाइकल आफैं अनियन्त्रित भई दुर्घटना हुँदा ४ जनाको मृत्यु र घटनास्थलमा पाँच जना घाइते भएको इलाका प्रहरी कार्यालय सबैलाका प्रहरी निरीक्षक राजकुमार लुइँटेलले जानकारी दिए। घाइतेलाई उद्धार गरी उपचारका लागि प्रादेशिक अस्पताल जनकपुरधाम पु र्याएपनि चार जनाको मृत्यु भएकोछ । मृत्यु हुनेमा सबैला नगरपालिका २ बस्ने १५ बर्षीय राहुल यादव, १२ बर्षका लक्ष्मी यादव, बौका भनिने विकास यादव र १४ बर्षका सुमित यादव रहेको जिल्ला प्रहरी कार्यालयका प्रहरी नायब उपरीक्षक जितेन्द्र कुमार बस्नेतले बताए। दुर्घटनामा सबैला २ का १९ बर्षीय सुरेन्द्र यादव घाइते भएका छन्। उनको प्रादेशिक अस्पतालमै उपचार भइरहेको छ। दुर्घटनाको यकिन कारण खुल्न सकेको छैन, डीएसपी बस्नेतले भने, घाइतेको भनाइलाई मान्ने हो भने पाँचै जना सवार भएको मोटरसाइकल दुर्घटना भएको छ। तर यकिन विवरण खुल्न सकेको छैन। डीएसपी बस्नेतकाअनुसार घटनाबारे बुझ्न् प्रहरी टोली पुगिसकेको र यसबारे अनुसन्धान भइरहेको छ।"
"अध्यक्ष र उपाध्यक्षबीचको विवाद छताछुल्ल, एउटै कार्यालय भवनको दुई ठाउँमा शिलान्यास","वीरगन्ज : पर्साको सखुवा प्रसौनी गाउँपालिकाका अध्यक्ष र उपाध्यक्षबीचको विवाद छताछुल्ल भएको छ। गाँउपालिकामा निर्वाचित भएदेखि नै अध्यक्ष प्रदीप जयसवाल र उपाध्यक्ष फुलमतिदेवी चौधरीबीच चल्दै आएको विवादले अहिले झन उग्ररुप लिएको छ। दुवै जना तत्कालीन संघीय समाजवादी फोरमबाट अध्यक्ष र उपाध्यक्षमा निर्वाचित भएका हुन्। अहिले उनीहरु दुवै जना हालको जसपामै छन्। एकले अर्कालाइ भ्रष्टाचारको आरोप लगाउँदै आएका अध्यक्ष र उपाध्यक्षले सोमबार दु्ई छुट्टा छुट्टै स्थानमा गाँउपालिका कार्यालयको भवनको शीलन्यास गरेका छन्। सोमबार बिहान ८ बजे उपाध्यक्ष चौधरीले केही वडाअध्यक्ष र राजनीतिक दलका स्थानीय नेताहरुलाईसँगै राखेर वडा नम्बर २ मा रहेको ९ कठ्ठा सार्वजनिक जग्गामा गाँउपालिका कार्यालयको शिलान्यास गरेकी छिन्। सोमबार नै दिउँसो अध्यक्ष जयसवालले पनि वडा नम्बर २ पचगावा बजार छेउँकै अर्को जग्गामा गाँउपालिका कार्यालय भवनको शिलन्यास गरेका छन्। गाँउपालिका भवन निर्माणका लागि अध्यक्ष जयसवालले गाँउपालिकालाइ नि:शुल्क दान दिएको ९ कठ्ठा २ धुर जग्गामा जसपा राष्ट्रिय अध्यक्ष उपेन्द्र यादवबाट भवनको शिलन्यास गराएका हुन्। एउटै पालिकाको भवन निर्माणका लागि अध्यक्ष र उपाध्यक्षले दुई छुट्टा छुट्टै भवन निर्माणका लागि भन्दै शिलान्यास गरेपछि दुवै जनाबीचको विवाद झन छताछुल्ल भएको हो। उपाध्यक्ष चौधरीले भ्रष्टचारमा लिप्त अध्यक्ष जयसवालले बाटो नभएको आफनो खेतको मुल्य बढाउने नियतले गाँउपालिका भवनका लागि जग्गा दान दिएर जनतामा भ्रम छर्न खोजेको बताइन्। सोमबार आफूले शिलान्यास गरेकै जग्गामा गाँउपालिका भवन बन्ने बताउदै चौधरीले भनिन्,अध्यक्षले दिएको जग्गामा भवन बनाउने निर्णय बोर्ड बैठकबाट भएकै छैन, अध्यक्षले आफ्नो जग्गाको मुल्य बढाउन आफूखुशी एकलौटी निर्णय गरेकाले त्यहाँ भवन बन्दैन। जनताले रोजेको ठाँउमा गाँउपालिका भवन निर्माण हुने भन्दै उनले भनिन्,भवनका लागि ५० लाख रुपैयाँ बजेट गाँउपरिषदबाट पास भइसेको छ, जनताको चाहना मैले शिलान्यास गरेको ठाँउ हो।' यता अध्यक्ष जयसवालले भने भवन निर्माणका लागि आफूले गाँउपालिकाको नाममा नि:शुल्क जग्गा पास गरिदिएको बताए। यसले आफ्नो लोकप्रियता बढेको देखेर उपाध्यक्ष चौधरीले हतारहतारमा अर्कै ठाँउमा शिलान्यास गराएपनि त्यसको कुनै तुक नभएको जयसवालले बताए। उनले भने,उपाध्यक्षको पारा सुरुदेखि नै यस्तै छ, राम्रो काम गर्न खोज्दा जहिले पनि भाँजो हाल्छिन्। सोमबार आफूले शिलान्यास गराएकै जग्गामा गाँउपालिकाको भवन निर्माण हुने जिकिर उनले गरे। साढे ४ वर्षदेखि कार्यालय भाँडाको घरमा सन्चालन हुँदै आएकाले अब आफ्नै भवनमा सन्चालन गर्नुपर्छ भनेर आफूले ९ कठ्ठा २ धुर जग्गा गाँउपालिकाको नाममा नि:शुल्क रजिष्ट्रेशन पास गरी दिएको उनले बताए। गाँउपालिकामा तालाबन्दी यसअघि आइतबार गाँउपालिकाको कार्यालयमा उपाध्यक्ष चौधरीको अगुवाइमा त्यहाँका राजनीतिक दलहरुले तालाबन्दी पनि गरेका छन्। अध्यक्ष जयसवालले पारदर्शीता नराखेको र व्यापक भ्रष्टाचार गरेको भन्दै विभिन्न आठ राजनीतिक दलले गाँउपालिका कार्यालयमा तालाबन्दी गरेका हुन्। चार आर्थिक वर्षको गाउँपालिकाको सम्पूर्ण आयव्यय, कर्मचारी नियुक्ति लगायतका विवरण सार्वजनिक गर्नुपर्ने माग गर्दै तालाबन्दी गरिएको हो। नेकपा एमाले, नेपाली काँग्रेस, नेकपा माओवादी, नेपाल सुशासन पार्टी, राप्रपा, राष्ट्रिय जनमोर्चा, जनमत पार्टी र लोकतान्त्रिक समाजवादी पार्टीले गाउँपालिका कार्यालयमा तालाबन्दी गरेको नेकपा एमालेका नेता यसवन्त यादवले बताए। गाउँपालिकाको सम्पूर्ण खर्च तथा आम्दानीको विवरण सार्वजनिक गर्नुपर्ने माग गरेपनि अध्यक्ष जयसवालले उपलब्ध गराउन आनाकानी गरेकोले तालाबन्दी गरिएको यादवको भनाई छ। गाँउपालिका अध्यक्ष जयसवालले भने गाँउपालिका कार्यालयको भवन निर्माणका लागि सोमबार आयोजित शिलान्यास कार्यक्रमलाई प्रभावित गर्ने उद्देश्यले विपक्षीहरुले तालाबन्दी गरेको आरोप लगाए। यसअघि तीन हप्ता पहिले गाँउपालिका कार्यालयमै अध्यक्ष जयसवाल र उपाध्यक्ष चौधरीबीच गाउँपरिषदको विषयलाइ लिएर हात हालाहाल नै भएको थियो। अध्यक्ष जयसवालको कार्यकक्षमै पुगेर उपाध्यक्ष चौधरीले जयसवाल माथि पानीको बोत्तलले प्रहार गरेपछि त्यो घटनाको विषय प्रहरी कार्यालयसम्म पुगेको थियो।"
द्वन्द्वकालमा विस्थापित बिच्छ्याँ प्रहरी चौकी २२ पछि पुनर्स्थापना,"बाजुरा : हिमाली गाउँपालिका १ नेटामा प्रहरी चौकी पुनर्स्थापना गरिएको छ । तत्कालिन माओवादी द्वन्दवको समयमा विस्थापित बिच्छयाँ प्रहरी चौकी २२ वर्षपछि आइतबार पुनर्स्थापना गरिएको हो । २२ वर्षअघि बिच्छयाँबाट हिमाली गाउँपालिका ५ कवाडीमा सरेपछि साविकको बिच्छयाँ गाविस प्रहरी चौकीबिहीन भएको थियो । प्रमुख जिल्ला अधिकारी उपेन्द्रराज पौड्यालले उद्घाटन गरेसँगै बिच्छ्याँ प्रहरी चौकीबाट सेवा सुचारु गरिएको जिल्ला प्रहरी कर्यालयका प्रमुख प्रहरी नयब उपरीक्षक चतर्भुज ओझाले बताए । गाउँमा प्रहरी चौकी पुर्नस्थापना भएपछि खुशी व्यक्त गर्दै स्थानीय दानसिंह रोकाय भने,' २२ वर्षपछि खोला फर्कन्छ भन्थे, हो रहेछ,चौकी पनि आयो । ' बिच्छ्याँ जनताको शान्ति र सुरक्षाका लागि राज्यको उपस्थिति देखिएको महशुस भएको बताए । गाउँमा प्रहरी चौकी आएपछि त्यस क्षेत्रमा हुने विभिन्न अपराधिक गतिविधि, चोरी शिकारीका घटनाहरु नियन्त्रण हुनेमा विश्वस्त रहेको स्थानीय चिरञ्जिबि रोकायाले बताए । साबिको बिच्छ्याँ गाविस कर्णाली प्रदेशको हुम्ला जिल्लाहुँदै चाइनासँग नजिक पर्छ । बिच्छाया सम्पदाका हिसाबले अथाह सम्भावना बोकेको क्षेत्र हो । यो क्षेत्रमा सुरक्षा नहुँदा जडीबुट्टी चौरी पैठारी हुने गरेको थियो । बिच्छाया प्रहरी चौकी स्थापनापछि सो क्षेत्रका सम्पदा र स्थानीय नागरिकको सुरक्षा हुने हिमाली गाउँपालिकाका कार्यकारी राजबहादुर भण्डारीले बताए । बिच्छ्याँ प्रहरी चौकीमा असइ प्रेम चौधरीको नेतृत्वमा ७ जना प्रहरीले सुरक्षा दिने प्रहरी प्रमुख चतुर्भुज ओझाले बताए ।"
अन्नपूर्णकर्मी सरोज बैजु पुरस्कृत,"काठमाडौं : अन्नपूर्णकर्मी सरोज बैजु पुरस्कृत भएका छन्। उनी शिलापत्र नेपाल बिम्बको पोट्रेट विधामा पुरस्कृत भएका हुन्। आइतबार काठमाडौंमा आयोजित कार्यक्रममा जनही ५० हजार रुपैँयासहित बैजु पुरस्कृत भएका हुन्। विभिन्न पाँच विधाका पाँच जना उत्कृष्ट फोटोग्राफरलाई सम्मानसहित पुरस्कार वितरण गरिएको थियो। जसमा कल्चर एण्ड फेस्टिबल विधामा प्रसन श्रेष्ठ, ल्याण्डस्केप विधामा निरोज पौडेल, पोट्रेट विधामा सरोज बैजू, स्ट्रिट विधामा सिद्धार्थ महर्जन र वाइल्ड लाइफ विधामा विनय रावलको फोटो उत्कृष्ट भएको हो।"
नीति कथा : भावनात्मक हार,"एक समुद्री जीववैज्ञानिक सार्कको प्रयोगमा संलग्न थिए। उनले अन्य साना माछाहरूसँगै सार्कलााई पनि सोही पानीट्यांकीमा राखिदिए। अब उनको अवलोकन र अनुसन्धान सुरु भयो। अपेक्षित रूपमै सार्कले प्रत्येक माछा खाँदै गयो। समुद्री जीववैज्ञानिकले त्यसपछि ट्यांकीभित्र दुई खण्ड बनाए। जसलाई छुट्याउन उनले पारदर्शी फाइबर ग्लास राखिदिए। त्यसपछि उनले एउटा खण्डमा सार्क र अर्को खण्डमा साना माछा राखे। सार्कले तुरुन्तै आक्रमण गर्यो तर त्यसपछि उसले फाइबर ग्लासलाई केही गर्न सकेन। सार्कले त्यो प्रयत्न बारम्बार दोहोर्याइरह्यो। उसले प्रयास गर्न छोडेन। अर्को खण्डमा रहेका साना माछाहरूलाई निरन्तर र लापरवाही ढंगले करिब एक घण्टासम्म प्रयास गरिरह्यो। अन्ततः सार्कले हार खायो। सार्कले आफ्नो त्यो प्रयास अर्को केही हप्तासम्म गरिरह्यो। यसबीच उसले धेरै दर्जन पटक दोहोर्याइरहेको देखियो। समुद्री जीववैज्ञानिकले सार्कका हरेक गतिविधि अनेक कोणबाट नियालिरहेका थिए। प्रत्येक पटक सार्कको आक्रामकता कम कम हुँदै गएको थियो। अन्ततः, सार्क थकित भयो। केवल पूर्ण रूपमा आक्रमण गर्न छोड्यो। समुद्री जीववैज्ञानिकले त्यसपछि फाइबर ग्लासलाई हटाइदिए। तर, सार्कले आक्रमण गरेन। यसबीच एक अवरोधको अस्तित्वमा विश्वास गर्न सार्कलाई प्रशिक्षित गरिएको थियो। नैतिक शिक्षा : सामान्यत असफलता र असफलताहरू अनुभव गरेपछि मात्र थाहा हुन्छ। तर, हामीमध्ये धेरैले भावनात्मक रूपमा हार मानिरहेका हुन्छौं। र, प्रयास गर्न छोड्छौं। सार्क जस्तै हामी विगतका असफलताहरूसँग रहनतर्फ लाग्छौं। कि हामी सधैं असफल हुनेछौं भन्ने मानसिकतामा रहन्छौं। हामी कहाँ छौं र कहाँ जान चाहन्छौं ? बीचमा कुनै वास्तविक अवरोध नभए पनि टाउकोमा अवरोध खडा गरिरहन्छौं। त्यसैले हार नमान्नुहोस्। प्रयास गरिरहनुहोस्। सफलता नजिकै हुन्छ, मात्र प्रयास टाढा हुनसक्छ।"
शिक्षकहरु परीक्षार्थी बनेपछि विद्यालय दुई दिन बन्द,"ढल्केवर(धनुषा) : शिक्षक सेवा आयोगको परीक्षामा सहभागी शिक्षकको सहजताका लागि एक स्थानीय तहले नगरको सबै विद्यालयमा बिदा दिएको छ । आयोगको परीक्षामा अधिकांश शिक्षकहरु सहभागी हुने भएपछि धनुषाको मिथिला नगरपालिकाले दुईदिन विद्यालय बन्द गर्ने निर्णय गरेको हो । नगरपालिका अन्तर्गतका विद्यालयहरुमा कार्यरत कारार, राहत तथा निजी स्रोतका अधिकांश शिक्षकहरु आयोगको परीक्षामा सामेल हुने भएपछि सबै विद्यालयहरुमा दुईदिन बिदा दिने निर्णय भएको मिथिला नगरपालिकाका नगरप्रमुख हरिनारायण महतोले जानकारी दिए । विद्यालयका प्रधानाध्यापकहरुको अनुरोधमा चैत १७ र १८ गते दुईदिन वर्षे बिदाबाट कट्टा हुने गरी शिक्षण संस्थाहरुमा विदा दिने निर्णय भएको नगरप्रमुख महतोले जनाए । यसअघि शिक्षा विकास तथा समन्वय इकाइ धनुषाले शिक्षक सेवा आयोगतर्फको माध्यमिक, निम्न माध्यमिक र प्राथमिकतहका शिक्षकहरुको खुल्ला तथा बढुवा सम्बन्धी प्रतियोगात्मक परीक्षामा स्थायी, करार तथा राहत शिक्षकहरु सहभागी हुने भएपछि चैत १३ गतेदेखि १८ गतेसम्म वर्षे बिदाबाट कट्टा हुने गरी ६ दिन विद्यालयमा स्थानीय बिदा गरिदिनका जिल्लाका १८ वटै स्थानीय तहलाई सिफारिस गरेको थियो ।"
"पृथ्वीको मुनि, ज्वालामुखी माथि अनौठा ७ मानव बस्ती, जहाँ पर्यटकको थामी नसक्नु भीड लाग्छ","एजेन्सी : २१ औं शताब्दीमा मानिसहरू आकाश छुने गगनचुम्बी भवनलाई आफ्नो सपनाको घर बनाउन चाहन्छन्। तर, संसारभर यस्ता अनौठा बस्तीहरू छन् जसको संरचना र जीवनशैलीले तपाईलाई अचम्ममा पार्नसक्छ। मानिसहरु यी अद्भूत बस्तीहरुमा बस्छन्। लोकप्रियताका कारण यहाँ पर्यटकहरूको भीड लाग्ने गर्छ। आउनुहोस् आज यिनै अनौठा बस्तीतिर सयर गरौं। कुबेरपेडी : दक्षिणी अष्ट्रेलियामा कुबेरपेडी एक विचित्रको गाउँ छ। यो गाउँ जमिनमुनि छ। 'द माइनिंग टाउन' ले परिचित यो बस्तीमा गाउँमा चर्च, म्युजियम, आर्ट ग्यालरी, बार, होटल, सुटिङ स्पट, मल र सामान्य सहरहरू जस्तै धेरै विलासी घरहरू छन्। यहाँ निकै चिसो हुनेगर्छ। हुआकाचाइना : पेरुमा हुआकाचाइना नामको एउटा सानो सहर छ जसको चारैतिर बालुवाले घेरिएको छ। स्वर्गजस्तै देखिने यो सहर मरुभूमिको बीचमा हरियाली बिरुवाहरूले घेरिएको छ। त्यहाँ नीलो पानीको सुन्दर पौडी पोखरी पनि छ। यहाँ रेष्टुरेन्ट, पसल र लाइब्रेरीको पनि सुविधा छ। यहाँका जनताले यसलाई कुनै स्वर्गभन्दा कम ठान्दैनन् । ह्यागिङ मोनास्ट्री : भारतको छिमेकी देश चीनमा पाँच अनौठा पहाड छन्। यी मध्ये एक शान्झी प्रान्तको ह्याङ्गिङ माउन्टेन पनि हो। झुलिएको गुम्बा भनेर चिनिने यी पहाडको छेउमा हावामा झुल्केका घरहरू बनेका छन्।बाढीको समयमा घरमा कुनै क्षति नहोस् भनेर यी घरहरू निकै अग्लो बनाइएका हुन् । आओगासिमा : फिलिपिन्स सागरको बीचमा रहेको टापुमा रहेको आओगासिमाले संसारकै सबैभन्दा साहसी गाउँको रुपमा चर्चित छ। यो दिपको उचाई ४२३ मिटर छ। यो गाउँ करिब ६ किलोमिटरको फैलावटमा छ। १७८० मा यहाँ ज्वालामुखी विस्फोट भएको थियो । जसले मानिसहरूलाई यो ठाउँ छोड्न बाध्य बनाएको थियो। ज्वालामुखी गएको करिब ५० वर्षपछि फेरि मानिसहरुले क्याम्प राखेका छन्। आन्ड्रिडल : नर्वेको आन्ड्रिडल विश्वको सबैभन्दा सुन्दर र रंगीन सहरमा गनिन्छ। तालको बीचमा बनेका काठका घरहरू यहाँ निकै आकर्षक देखिन्छन् । सन् १८८८ अघि ओड्रिडमा जान डुंगाको प्रयोग गर्नुपर्थ्यो। तर अहिले बाहिरी दुनियासँग जोड्ने फराकिलो सडक छ। यहाँ घुम्न आउने पर्यटकहरू डुंगा सयर गरेर भरपुर मनोरञ्जन लिनेगर्छन्। आइसरटक : ग्रीनल्याण्डको आइसरटक सपनाको सहरजस्तै देखिन्छ। संसारको भीडबाट अलग भएको यो सहरमा पहिलो मानव बस्न सजिलो थिएन। यहाँ बसोबास गर्ने मानिसहरू मासु खानको लागि मात्रै निर्भर हुनुपर्थ्यो। किनभने यहाँको अवस्था खेतीपातीका लागि अनुकूल थिएन । तर आज यहाँ सुपरमार्केटबाट सबै सुविधाहरू उपलब्ध छन्। गोरम : गोरम वास्तवमा एक खुला वायु संग्रहालय हो । यहाँ चट्टानभित्र बनेका चर्चहरु र घरहरु देख्न सकिन्छ। टर्कीको यो एेतिहासिक ठाउँ कप्पाडोसिया प्रान्तमा अवस्थित छ। यो एक प्राचीन भूमिगत सहर पनि हो।"
पाल्पा ढाका कपडाको राजधानी,"तानसेन : सरकारले पाल्पालाई ढाका कपडाको राजधानी घोषणा गरेको छ। लुम्बिनी प्रदेशकी महिलामन्त्री रमा घर्ती मगरले कपडाको राजधानी घोषणा गर्दै ढाका कपडा उद्योग थपिँदै गएर रोजगारीको संख्या बढ्ने विश्वास व्यक्त गरिन्। प्रदेश सरकारले ढाकाको प्रवद्र्धनमा सहयोग गरिरहेको छ, उनले भनिन्, आगामी दिनमा पनि हामी तपाईंहरूसँगै छौं। गत फागुन १३ गते काठमाडौंमा पाल्पाली ढाकाको अन्तर्राष्ट्रिय ब्रान्डिङ सार्वजनिक भएको थियो। तानसेनमा २०१५ सालमा स्व गणेशमान महर्जन र पूर्णमाया महर्जनले १ तानबाट सुरु भएको पाल्पाली ढाका कपडा अहिले अन्तर्राष्ट्रिय ब्रान्डिङमा चिनिएको छ। लुम्बिनी सरकार, तानसेन नगरपालिका, युके एड सीप परियोजना र पाल्पाली ढाका संघको संयुक्त अभियानबाट उद्योगलाई एकीकृत रूपमा व्यस्थित र स्तरीकरणको काम हुँदै आएको छ। उद्योग मन्त्रालयका सहसचिव नारायणप्रसाद दवाडीले उद्योगलाई चाहिने कच्चा पदार्थ, उत्पादन र बजारीकरणमा नीतिगत तथा आर्थिक सहयोगको प्याकेज बनाएर काम गर्ने बताए। लुम्बिनीका उद्योग सचिव हेमराज सुवेदीले पाल्पालाई ढाकाको राजधानी घोषणा गरेपछि उद्योगहरू अन्य जिल्लामा पनि विस्तार हुने र ठूलो संख्यामा रोजगारी सिर्जना हुने बताए।"
