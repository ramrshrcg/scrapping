शीर्षक,विवरण
मलमा सधैं छल,"जब किसानलाई बालीमा लगाउने मल चाहिन्छ सधैं अभाव नै हुन्छ। यो नेपालका किसानले भोग्दै आएको पुरानै समस्या हो। कृषि प्रधान मुलुकमा मलकै अभावले किसान रोइरहेका छन्। अहिले गहुँ छर्ने समय हो। यो समय डीएपी मल आवश्यक पर्छ। यसै समय बजारमा डीएपी मल गेडै छैन। जब धान बालीमा हाल्न युरिया मल चाहिन्छ, सो समय युरिया पाइँदैन। डीएपी चाहिने समयमा युरिया भेटिन्छ, युरिया चाहिने समयमा डीएपी। यस्तो समस्या जुनै पार्टीको नेतृत्वमा सरकार बने पनि समाधान गर्न गर्न सकेको छैन। बाली हुर्काउन र उत्पादन वृद्धि गर्न अति आवश्यक पर्ने डीएपी र युरिया मल कतै नपाइएको देशभरका किसानको गुनासो छ। मौसमले साथ दिए पनि समयमा किसानले मल पाएनन् भने न त धान उत्पादन हुन्छ, न गहुँ नै। यस्तै कारणले मुलुक खाद्यान्नमा आत्मनिर्भर बन्न नसकेको हो। कोरोना संक्रमणका कारण बेरोजगार बनेका नेपाली र वैदेशिक रोजगारबाट फर्केका कामदारले पेट पाल्न कृषि पेसा नै अँगालेका छन्। तर, यो पेसामा पनि मल र बीउकै कारण समस्या भोगेको गुनासो उनीहरू गर्छन्। खरिद प्रक्रिया, ढुवानी र आपूर्ति कम्पनीलाई दिइएको छुटका कारण बर्सेनि मल अभाव हुने गर्छ। कमजोर नीतिगत व्यवस्था तथा प्राविधिक संयन्त्रको फाइदा उठाएर सेवाप्रदायक सरकारी संस्था कृषि सामग्री कम्पनीले किसानलाई मलको चर्को अभाव व्यहोर्न बाध्य पार्दै आएका छन्। मुलुकको अर्थ व्यवस्थाको कुल गार्हस्थ उत्पादन (जीडीपी) मा धान र गहुँबालीले महत्वपूर्ण भूमिका खेल्दै आएको छ। तर, रासायनिक मल अभावमा बेलैमा धान र गहुँ रोप्न किसानले कुनै समय पाएका छैनन्। यसबाट मुलुकको अर्थव्यवस्थामै असर पर्छ। यतिबेला कुनै स्थानमा डीएपी र युरिया मल किसानले पाइहाले पनि, त्यसमा कालोबजारी गरिएको छ। तोकिएको मूल्यभन्दा झन्डै हजार रुपैयाँ अतिरिक्त बुझाएको अवस्थामा मात्रै संस्थान र सहकारी संस्थाले मागको तुलनामा एक प्रतिशत मल उपलब्ध गराउन थालेका छन्। कोभिडका कारण कम्पनीले नै कम उत्पादन गरेको र अन्तर्राष्ट्रिय बजारमै मलको भाउ बढेकाले पर्याप्त खरिद गर्न नसकिएको प्रतिक्रिया दिएर कृषि सामग्री कम्पनी लिमिटेडले लाचारीपन देखाएको छ। यस्ता विभिन्न बहाना मल अभावका बेला देखाइन्छ। यस कारण किसानले यति मात्रै सास्ती व्यहोरेका छैनन्, मल लिनकै लागि बजारमा गएर डेरा बस्नुपर्ने बाध्यता छ। एकातिर महँगो मूल्यमा मल किन्नुपर्ने अर्कोतर्फ कोठा भाडामा लिएर मल रुङ्नुपर्ने सास्ती छ। राज्यबाट सहुलियत नपाएका किसान संस्थान र सहकारीबाट पनि बर्सेनि थप पीडित बन्दै आएका छन्। मल नभई धान र गहुँ बाली सप्रिन सक्दैन। यसमा सरकारी निकायका पदाधिकारीले कहिल्यै हेक्का राख्न सकेनन्। बढ्दो सहरीकरण र औद्योगीकरणका कारण खेतीयोग्य जग्गा फाँडिएका छन्। यसले गर्दा एकातिर क्षेत्रफलको अभाव हुने क्रम बढ्दो छ। अर्कातर्फ भएकै खेतीयोग्य जग्गाबाट मुलुकभरका जनताको पेट भर्न पर्याप्त परिमाणमा यस्ता बालीको उत्पादन गर्न ठूलो चुनौती छ। अहिले तत्काल आवश्यक पर्ने गहुँ बालीलाई कम्तीमा ६० हजार मेट्रिकटन डीएपीको माग छ। सरकारसँग यो मलको एक गेडा जगेडा छैन। जेजसरी हुन्छ, ल्याएरजुटाएर किसानलाई मल उपलब्ध गराउनु सरकारको प्रमुख दायित्व हो। यो विषयमा सरकार गम्भीर बनोस्।"
नेतृत्वमा रस्साकस्सी : को कति बलियो ?,"काठमाडौं : एक सातापछि १४औं महाधिवेशनको तयारीमा जुटेको कांग्रेसमा भावी नेतृत्वका लागि रस्साकस्सी सुरु भएको छ। जिल्ला अधिवेशनदेखि नै संस्थापन शेरबहादुर देउवा र संस्थापन इतर पक्षले प्यानल बनाएर प्रतिस्पर्धा गरेका छन्। ६१ जिल्लाको अधिवेशन सम्पन्न हुँदा संस्थापन पक्ष बलियो देखिएको छ भने वरिष्ठ नेता रामचन्द्र पौडेल पक्ष पनि सशक्त रूपमा आएको छ। १६ जिल्ला अधिवेशन महाधिवेशनपछि गर्ने निर्णय कांग्रेसले गरेको छ। कांग्रेसको महाधिवेशन मंसिर २४ देखि २७ गतेसम्म काठमाडौंमा हुँदैछ। पार्टी सभापति देउवा र वरिष्ठ नेता पौडेल (देउवा र इतरसमूह) बीच जिल्ला नेतृत्वमै कडा प्रतिस्पर्धा भएको छ। केही जिल्लामा तेस्रो धारका कृष्ण सिटौला पक्षले पनि नेतृत्व हात पारेको छ। कतिपय जिल्लामा देउवा र सिटौला पक्ष मिलेर पौडेल समूहसँग प्रतिस्पर्धा गरेका छन्। देउवा पक्षले ३२ वटा जिल्लामा सभापति जितेको छ भने देउवा र इतर पक्षले २७ जिल्लामा नेतृत्व लिएको छ। दुई जिल्लाका सभापतिमा सिटौला पक्षले जित निकालेको छ। महाधिवेशन प्रतिनिधिमा पनि देउवा र इतर पक्षबीच कडा प्रतिस्पर्धा भएका छन्। कोइराला परिवारले ४९ वर्ष कांग्रेसको बागडोर सम्हालेको हो। कोइराला परिवारबाट यसपटक साझा उम्मेदवार बनाउन छलफल भइरहेका छन् ।पुरञ्जन आचार्य, राजनीतिक विश्लेषक समय अभावका कारण १६ जिल्लाको अधिवेशन महाधिवेशन पछि सारिएको हो ।विश्वप्रकाश शर्मा, प्रवक्ता कांग्रेसले १४ हिमाली जिल्लामा दसैंअघि नै अधिवेशन गरेको थियो। एक मात्र प्रतिनिधिसभा निर्वाचन क्षेत्र भएका जिल्लामा मंसिर ६ र एकभन्दा बढी प्रतिनिधिसभा निर्वाचन भएका जिल्लामा मंसिर १० मा जिल्ला अधिवेशन गरेको थियो। समय अभाव देखाउँदै कांग्रेसले १६ जिल्लामा भने केन्द्रीय महाधिवेशनपछि मात्रै जिल्ला अधिवेशन गर्ने निर्णय गरेको प्रवक्ता विश्वप्रकाश शर्माले जानकारी दिए। प्रदेश २ का रौतहट, सर्लाही, सप्तरी, सिरहा, बारा, पर्सा, धनुषा, महोत्तरी जिल्लामा जिल्लाको अधिवेशन अब महाधिवेशनपछि हुनेछ। यस्तै, कैलाली, अछाम, बाँके, नवलपुर, सिन्धुपाल्चोक, मकवानपुर, चितवन र सिन्धुलीमा पनि जिल्ला अधिवेशन पनि पर सरेको छ। ६१ जिल्लाका वडा, पालिका, प्रदेशसभा क्षेत्र, प्रतिनिधिसभा क्षेत्रका निर्वाचनबाट करिब एक लाख ५० हजार पदको निर्वाचन भएको छ। प्रवक्ता शर्माका अनुसार वडा, पालिका, प्रदेशसभा, प्रतिनिधिसभा र जिल्ला तथा क्षेत्रीय, प्रदेश र केन्द्रीय महाधिवेशन प्रतिनिधिसमेत गरी अहिलेसम्म करिब १ लाख ५० हजार पदको निर्वाचन प्रक्रिया पूरा भएको हो। ६१ जिल्लाका प्रतिनिधिसभा क्षेत्रबाट कांग्रेसले २६ जनाका दरले महाधिवेशन प्रतिनिधि पनि चयन गरिसकेको छ। सभापतिका सम्भावित उम्मेदवार महाधिवेशनको मिति नजिकिएसँगै सभापतिको उम्मेदवारका लागि गुटगत छलफल, बैठक र परामर्श तीव्र बन्दै गएका छन्। सभापति देउवाले आफूलाई सघाउन तेस्रो धारका सिटौलासँग छलफल र सहकार्य अघि बढाएका छन्। केही जिल्लाको नेतृत्वमा देउवा र सिटौला पक्षबीच सहकार्य पनि भएको छ। देउवाले सिटौलालाई आफ्नो प्यानलबाट उपसभापति पदको उम्मेदवार बन्न प्रस्ताव गरिसकेको नेताहरू बताउँछन्। १३औं महाधिवेशनमा सभापतिका लागि पहिलो चरणमा कुनै पनि उम्मेदवारको आवश्यक बहुमत पुगेन। दोस्रो चरणको निर्वाचनमा सिटौला पक्षको सहयोगमा देउवा सभापति बनेका थिए। देउवालाई यसपटक विमलेन्द्र निधिले साथ छोडेका छन्। निधिले आफ्नो बेग्लै समूह बनाएर सभापति उम्मेदवारको तयारी गरिरहेका छन्। सभापतिमा मेरो उम्मेदवारी पक्का हो, निधिले अन्नपूर्णसँग भने, म अब कसैसँग गएर मिल्ने भन्ने छैन। मेरो आफ्नै समूह निर्माण गर्दैछु। यति बुझ्नुहोस् कि मेरो समूहमा अधिकांश युवा समेटिने छन्। देउवा पक्षका गोपालमान श्रेष्ठले पनि सभापतिमा उम्मेदवारी घोषणा गरिसकेका छन्। सभापतिको म बलियो उम्मेदवार हुँ, श्रेष्ठले भने, देशभर मेरो नेतृत्व चाहने साथीहरू हुनुहुन्छ। देउवा र इतर पौडेल पक्षमा सभापतिका लागि आकांक्षीको लिष्ट लामै छ। आकांक्षी धेरै भएका कारण नै पौडेल समूहले सभापतिको साझा उम्मेदवार तय गर्न सकेको छैन। पौडेल आफैं सभापतिका आकांक्षी छन्। सभापतिको दाबेदारमा म ढुंगा भएर बसेको होइन, पौडेलले भने, म सभापति नभए अरू हुन दिन्न भन्ने मेरो अडान होइन। हाम्रो समूहका साथीहरूलाई तपार्इंहरू मिलेर आइदिनुभयो भने मलाई सहज हुन्छ भनेर मैले भनिरहेकै छु। मिलेर जान सकियो भने मात्र देउवालाई हराउन सकिने भनेर आफूले टिमका सबैलाई भनिरहेको पौडेलले बताए। पौडेल समूहबाट डा शेखर कोइराला, डा शशांक कोइराला, सुजाता कोइराला र प्रकाशमान सिंह पनि सभापतिका दाबेदार छन्। सभापतिमा कल्याण गुरुङ र युवराज न्यौपानेले पनि घोषणा गरेका छन्। सिटौला के गर्लान् ? कांग्रेसमा आफूलाई निर्णायक शक्ति मान्दै आएका सिटौलातिर सबैको ध्यान केन्द्रित छ। १३औं महाधिवेशनमा सिटौला पनि सभापतिमा प्रतिस्पर्धा गरेका थिए। सभापति निर्वाचनमा पहिलो चरणमा कसैको पनि आवश्यक बहुमत नपुगेपछि सिटौलाले दोस्रो चरणमा देउवालाई सहयोग गरेका थिए। गगन थापा भने यसपटक सिटौला प्यानल छोडेर पौडेल समूहमा गएका छन्। सिटौलाले सभापति पदका लागि औपचारिक घोषणा गरिसकेका छैनन्। सिटौलाले केही जिल्ला र प्रदेश तहका अधिवेशनहरूमा देउवा समूहसँग एलायन्स गर्दै आएका छन्। सिटौलाले काठमाडौं जिल्लाको चुनावमा देउवासँग प्यानलनै बनाएर उभिए। यद्यपि, सभापतिमा प्रकाशमान सिंह र गगन थापा निकटका सबजु बानियाँले चुनाव जिते। सिटौलाले काभे्रे जिल्लामा पनि देउवासँगै मिलेर चुनाव लडे। बाग्लुङ जिल्लामा पनि देउवासँग मिलेर चुनाव लडेका थिए। बाग्लुङमा सिटौला निकट शेरचनले जित हासिल गरेका छन्। सिटौलाले प्रदेश नम्बर १ र ३ मा देउवासँग सहकार्य गरेका छन्। कांग्रेसमा सिटौला कूटनीतिक खेलाडी मानिन्छन्। सिटौलाजी केही जिल्ला र प्रदेशमा देउवा समूहसँग सहकार्य गर्दै अघि बढेकाले केन्द्रमा पनि देउवा समूहसँगै उपसभापति अथवा महामन्त्रीमा आफ्ना मान्छे ल्याएर आफूपछि हट्नुहुन्छ, एक केन्द्रीय सदस्यले भने। प्रदेश अधिवेशनको नतिजा आएपछि सिटौलाले मुख खोल्ने नेताहरू बताउँछन्। कोइराला परिवारमै हानथाप कांग्रेसको ४९ वर्षसम्म नेतृत्व सम्हालेको कोइराला परिवार १४औं महाधिवेशनबाट पुनः नेतृत्व कोइराला परिवारमै फर्काउने दाउमा छ। कुनै बेला कांग्रेस र कोइराला परिवार परिपूरकजस्तै थियो। सुशील कोइराला सभापति रहँदासम्म कांग्रेसको नेतृत्व कोइरालाहरूको हातमै थियो। कोइराला परिवारसँग निकट रहेका पुरञ्जन आचार्यका अनुसार कोइराला परिवारमध्ये विश्वेश्वरप्रसादले २५ वर्ष, मातृकाप्रसादले ४ वर्ष, गिरिजाप्रसादले १४ वर्ष र सुशील कोइरालाले ६ वर्ष कांग्रेसको नेतृत्व सम्हालेका थिए। यो सबै जोड्दा कोइरालाहरूले ४९ वर्ष कांग्रेस नेतृत्वको बाघडोर सम्हालेका हुन्। कोइरालाहरूको विरासत ०७२ फागुन तेस्रो सातासम्पन्न १३ औं महाधिवेशनबाट शेरबहादुर देउवाले तोडेका हुन्। १४औं महाधिवेशनमा कोइराला परिवारका शशांक कोइराला, शेखर कोइराला र सुजाता कोइराला आआफ्नै तबरले पार्टीको सभापतिका लागि लबिङ गरिरहेका छन्। शेखरको चर्चा चुलिए पनि डा शशांकले पनि छाड्नका लागि अगाडि बढेको होइन भन्दै मञ्चमा बोल्दै आएका छन्। १३औंमा भने शेखरले शशांकलाई महामन्त्रीमा समर्थन गर्दै आफू पछाडि सरेका थिए। शेखर भन्छन्, शशांकलाई मैले १३औंमा सहयोग गरेको हुँ। यसपालि मलाई उनले सहयोग गर्नुपर्छ। हाल कांग्रेस राजनीतिमा रहेका शेखर केशवप्रसादका कान्छा छोरा हुन्। सुजाता गिरिजाप्रसादकी छोरी हुन्। शशांक विश्वेश्वरप्रसादका कान्छा छोरा हुन्। १३औं महाधिवेशनको आसपास सुशील कोइरालाको निधन भयो। त्यसपछि कोइराला परिवार मूल नेतृत्वमा देखिएको छैन। सुशीलको निधनपछि कोइराला परिवारले नै सभापतिमा रामचन्द्र पौडेललाई समर्थन गरेको थियो। पौडेल हारे पनि उक्त समूहबाट शशांक महामन्त्री बने। शेखर र सुजाता केन्द्रीय सदस्यमा निर्वाचित भए। पार्टीको महाधिवेशन नजिकिएका बेला कोइराला परिवारले सक्रियता बढाएका छन्। साझा उम्मेदवार बनाउन कोइराला परिवारका नेताहरूबीच पटकपटक लन्च मिटिङ पनि भइरहेका छन्। यद्यपि, कोइराला परिवारमै सभापतिमा को लड्ने भन्ने निक्र्यौल गर्न सकेका छैनन्। गत साउन २ गते कांग्रेसको महाधिवेशनमा केन्द्रित भएर महामन्त्री डा शशांक कोइरालाको घरमा परिवारका तीन सदस्यबीच लञ्च मिटिङ गरेका थिए। त्यसपछि भने आकांक्षी ३ जनाको संयुक्त भेट हुन नसकेको शेखरका स्वकीय सचिव दिनेश थपलियाले जनाए। ३ जना एकै ठाउँ भेट नहुनुको प्रमुख कारण भने सुजातालाई मन्त्री बनाउन शशांकले सिफारिस नगर्नु भएको नेताहरू बताउँछन्। सुजाता भन्छिन्, मेरो रिसिइबी शशांकसँग छैन। म आफू पछि हटे भने शेखरलाई मेरो सहयोग हुनेछ। प्रकाशमान शक्तिको रूपमा उदयगणेशमान र मंगलादेवी सिंहका छोरा प्रकाशमान सिंह १४औं महाधिवेशनमा सभापतिको प्रमुख दाबेदारका रूपमा उभिएका छन्। उनी पौडेल समूहका कोहीसँग पनि सहमति गर्न तयार छैनन्। सिंह पार्टीको महामन्त्री, उपसभापति र सरकारको उपप्रधानमन्त्री भइसकेका छन्। २०४७ देखि एक दशकसम्म काठमाडौं जिल्ला सभापति भएका प्रकाशमानको काठमाडौंलगायत देशका विभिन्न जिल्लामा राम्रो पकड छ। सिंहले १३औं महाधिवेशनमा अन्तिम समयमा रामचन्द्र पौडेललाई समर्थन गरेका थिए। १४औंमा पौडेलले आफूलाई सभापतिमा सहयोग गर्नुपर्ने सिंहले बताउँदै आएका छन्। पिता गणेशमानको राजनीतिक विरासतले पनि सिंहलाई सर्पोट गरेको छ। उनी पौडेलसँग चिढिएका छन। उहाँ (पौडेल) ले १४औं मलाई सहयोग गर्छु, भन्नुभएको थियो, सिंहले भने, अहिले आफैं अघि सर्नुभएको छ। सिंह पछिल्लो समय कोइराला परिवारसँग पनि वार्ता, भेटघाटमा बस्न तयार छैनन्। कांग्रेसको मतदान स्थल तय कांग्रेसले १४औं महाधिवेशनमा नेतृत्व चयनका लागि तीन ठाउँमा मतदानस्थल तोकेको छ। महाधिवेशनको उद्घाटनसत्र काठमाडौंको भृकुटीमण्डपमा हुने भएको छ। भृकुटीभण्डप, महेन्द्र पुलिस क्लब र राष्ट्रियसभा गृहमा चुनाव हुने प्रवक्ता शर्माले जानकारी दिए। मतदाताहरूले २९ वटा मतपत्रमा मतदान गर्नुपर्ने हुन्छ। एक मतदातालाई मतदान गर्न करिब ४५ मिनेटदेखि १ घण्टासम्म समय लाग्ने अनुमान गरिएको छ। कांग्रेसका ८ लाख ४० हजार १ सय ६ जना क्रियाशील सदस्यहरू छन्। पुरुष ६ लाख ४४ हजार ५ सय ६५ जना र महिला १ लाख ९५ हजार ३ सय ७२ जना छन्। मंसिर २४ गते उद्घाटन्, २५ गते मनोनयन दर्ता, २६ गते उम्मेदवारको अन्तिम सूची प्रकाशन र २७ गते मतदान गर्ने कार्यतालिका बनाइएको छ।"
मलमा सधैं छल,"जब किसानलाई बालीमा लगाउने मल चाहिन्छ सधैं अभाव नै हुन्छ। यो नेपालका किसानले भोग्दै आएको पुरानै समस्या हो। कृषि प्रधान मुलुकमा मलकै अभावले किसान रोइरहेका छन्। अहिले गहुँ छर्ने समय हो। यो समय डीएपी मल आवश्यक पर्छ। यसै समय बजारमा डीएपी मल गेडै छैन। जब धान बालीमा हाल्न युरिया मल चाहिन्छ, सो समय युरिया पाइँदैन। डीएपी चाहिने समयमा युरिया भेटिन्छ, युरिया चाहिने समयमा डीएपी। यस्तो समस्या जुनै पार्टीको नेतृत्वमा सरकार बने पनि समाधान गर्न गर्न सकेको छैन। बाली हुर्काउन र उत्पादन वृद्धि गर्न अति आवश्यक पर्ने डीएपी र युरिया मल कतै नपाइएको देशभरका किसानको गुनासो छ। मौसमले साथ दिए पनि समयमा किसानले मल पाएनन् भने न त धान उत्पादन हुन्छ, न गहुँ नै। यस्तै कारणले मुलुक खाद्यान्नमा आत्मनिर्भर बन्न नसकेको हो। कोरोना संक्रमणका कारण बेरोजगार बनेका नेपाली र वैदेशिक रोजगारबाट फर्केका कामदारले पेट पाल्न कृषि पेसा नै अँगालेका छन्। तर, यो पेसामा पनि मल र बीउकै कारण समस्या भोगेको गुनासो उनीहरू गर्छन्। खरिद प्रक्रिया, ढुवानी र आपूर्ति कम्पनीलाई दिइएको छुटका कारण बर्सेनि मल अभाव हुने गर्छ। कमजोर नीतिगत व्यवस्था तथा प्राविधिक संयन्त्रको फाइदा उठाएर सेवाप्रदायक सरकारी संस्था कृषि सामग्री कम्पनीले किसानलाई मलको चर्को अभाव व्यहोर्न बाध्य पार्दै आएका छन्। मुलुकको अर्थ व्यवस्थाको कुल गार्हस्थ उत्पादन (जीडीपी) मा धान र गहुँबालीले महत्वपूर्ण भूमिका खेल्दै आएको छ। तर, रासायनिक मल अभावमा बेलैमा धान र गहुँ रोप्न किसानले कुनै समय पाएका छैनन्। यसबाट मुलुकको अर्थव्यवस्थामै असर पर्छ। यतिबेला कुनै स्थानमा डीएपी र युरिया मल किसानले पाइहाले पनि, त्यसमा कालोबजारी गरिएको छ। तोकिएको मूल्यभन्दा झन्डै हजार रुपैयाँ अतिरिक्त बुझाएको अवस्थामा मात्रै संस्थान र सहकारी संस्थाले मागको तुलनामा एक प्रतिशत मल उपलब्ध गराउन थालेका छन्। कोभिडका कारण कम्पनीले नै कम उत्पादन गरेको र अन्तर्राष्ट्रिय बजारमै मलको भाउ बढेकाले पर्याप्त खरिद गर्न नसकिएको प्रतिक्रिया दिएर कृषि सामग्री कम्पनी लिमिटेडले लाचारीपन देखाएको छ। यस्ता विभिन्न बहाना मल अभावका बेला देखाइन्छ। यस कारण किसानले यति मात्रै सास्ती व्यहोरेका छैनन्, मल लिनकै लागि बजारमा गएर डेरा बस्नुपर्ने बाध्यता छ। एकातिर महँगो मूल्यमा मल किन्नुपर्ने अर्कोतर्फ कोठा भाडामा लिएर मल रुङ्नुपर्ने सास्ती छ। राज्यबाट सहुलियत नपाएका किसान संस्थान र सहकारीबाट पनि बर्सेनि थप पीडित बन्दै आएका छन्। मल नभई धान र गहुँ बाली सप्रिन सक्दैन। यसमा सरकारी निकायका पदाधिकारीले कहिल्यै हेक्का राख्न सकेनन्। बढ्दो सहरीकरण र औद्योगीकरणका कारण खेतीयोग्य जग्गा फाँडिएका छन्। यसले गर्दा एकातिर क्षेत्रफलको अभाव हुने क्रम बढ्दो छ। अर्कातर्फ भएकै खेतीयोग्य जग्गाबाट मुलुकभरका जनताको पेट भर्न पर्याप्त परिमाणमा यस्ता बालीको उत्पादन गर्न ठूलो चुनौती छ। अहिले तत्काल आवश्यक पर्ने गहुँ बालीलाई कम्तीमा ६० हजार मेट्रिकटन डीएपीको माग छ। सरकारसँग यो मलको एक गेडा जगेडा छैन। जेजसरी हुन्छ, ल्याएरजुटाएर किसानलाई मल उपलब्ध गराउनु सरकारको प्रमुख दायित्व हो। यो विषयमा सरकार गम्भीर बनोस्।"
प्रचण्डले किन उठाए न्यायपालिकालाई गुन तिर्ने कुरा ?,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेपाल बार एसोसिएसनका पदाधिकारीसँगको भेटमा बुधबार भनेको एउटा भनाइ चर्चामा छ। उनले भनेका थिए, न्यायपालिकाले लगाएको गुन कार्यपालिकाले तिर्नेछ, हामीले बिर्सियौं कि भन्ने नठानियोस्। सत्ता गठबन्धन दल नेकपा माओवादीका अध्यक्ष दाहालको यो भनाइले गत २८ असारको फैसलालाई संकेत गरेको बारका पदाधिकारी बताउँछन्। उक्त समय सर्वोच्च अदालतले शेरबहादुर देउवालाई प्रधानमन्त्री नियुक्त गर्न परमादेश दिएको थियो। सो समय सर्वोच्चले तत्कालीन प्रधानमन्त्री केपी शर्मा ओलीले गरेको प्रतिनिधिसभा विघटनको निर्णय पनि बदर गरेको थियो। उक्त समय बारका पदाधिकारीले पनि सेटिङमा भएको निर्णय भनेका थिए भने सर्वोच्चमा सेटिङ भएको भन्दै देशभर आन्दोलन र बिरोध पनि भए। अहिले दाहाल स्वयम्ले यो कुराको रहस्य फुत्काएका छन्। नेपाल बार एसोसिएसनका कोषाध्यक्ष रुद्रप्रसाद पोखरेल दाहालको यस्तो प्रतिक्रियाले उक्त फैसला सेटिङको आधारमा भएको भन्ने कुराको पुष्टि गर्ने बताउँछन्। त्यो फैसला पाँच जना न्यायाधीशको महागठबन्धनबाट भएको पुष्टि भयो, यो कुरा मैले पहिल्यै भनेको थिए, बुधबार दाहालको भनाइले थप पुष्टि भयो, उनले भने। अहिले न्यायालयमा देखिएको समस्या समाधानमा सरकारले हात हाल्ने र त्यसको छिनोफानो गरेर गुन तिर्ने दाहालको बोलीमा भेटिएको अधिवक्ता पोखरेल बताउँछन्। जेठ ८ गते तत्कालीन प्रधानमन्त्री ओलीको सिफारिसमा राष्ट्रपति विद्यादेवी भण्डारीद्वारा दोस्रो पटक प्रतिनिधिसभा विघटन भएको थियो। प्रधानन्यायाधीश चोलेन्द्रशमशेर जबरा, न्यायाधीश दीपककुमार कार्की, मीरा खड्का, ईश्वरप्रसाद खतिवडा र न्यायाधीश आनन्दमोहन भट्टराईको इजलासले प्रतिनिधिसभा पुनःस्थापना गर्दै देउवालाई प्रधानमन्त्री बनाउन परमादेश दिएको थियो। दाहालले हिजो कार्यपालिकामा समस्या भएको र बारदेखि पूर्वप्रधानन्यायाधीश, कानुन व्यवसायीसँग झन्डैझन्डै गुहार मागेको स्थिति रहेको बार पदाधिकारीसँगको भेटमा स्मण गरेका थिए। त्यहाँबाट ठूलो सहयोग प्राप्त पनि भयो दाहालले भेटमा भने । उनले भने, राजनीतिक दलले कानमा तेल हालेर बसेका हुन् कि ? नबुझेका हुन् कि ? थाहा नपाएर यसो गरेका छन् ? के अनौठो भयो डेढ महिना हुन लागिसक्यो ? जुन कुरा तपाईंहरूले भन्नुभएको छ। तपाईंहरूको मर्म पनि बुझिने खालकै छ। दाहालले आन्दोलिन भएदेखि यो विषयमा गठबन्धन दलमा पनि छलफल भएको भेटमा खुलाएका थिए। कांग्रेस वरिष्ठ नेता रामचन्द्र पौडेलको नेतृत्वमा रहेको पाँच दल सम्मिलित समितिको बैठकमा पनि छलफल भएको दाहालेको भनाइ थियो। पूर्वमहान्यायाधिवक्ता रमेश बडाल पनि उक्त फैसला सेटिङका आधारमा भएको कुरालाई दाहालको अभिव्यक्तिले प्रष्ट्याएको बताउँछन्। उनले भने, हामीले सेटिङबाट मुद्दा जित्यौं। तपाईंहरू (पूर्वप्रधानन्यायाधीश, नेपाल बार एसोसिएसन र कानुन व्यवसायी) ले सेटिङ गराइदिनुभयो। संविधानअनुसार मुद्दा जित्दैनथ्यौं भन्ने कुरा प्रष्टसँग (पुष्पकमल दाहालले) भेटमा भन्नुभएको छ। दाहालको यो भनाइले उक्त फैसला गर्ने न्यायाधीशहरू महाअभियोग लगाउनको लागि उपयुक्त पात्र रहेछन् भन्ने कुरा पुष्टि भएको बडालको तर्क छ। उच्च अदालत, बार एसोसिएसन पाटनका पूर्वअध्यक्ष भोजराज आचार्य शीर्ष नेता दाहालको भनाइले दुई तथ्य प्रष्ट हुने बताउँछन्। भन्छन्, एउटा संसद विघटनको मुद्दालाई हाम्रो पक्षमा पार्नका लागि बार एसोसिएसन, पूर्वप्रधानन्यायाधीश र कानुन व्यवसायीको भूमिका रह्यो। त्यो गुन तिर्छौ भनेको बुझिन्छ। अर्को, भोलिका दिनमा पनि न्यायपालिकालाई आफ्नो प्रभावमा ल्याउनको लागि यस खालका भूमिका हुन सक्ने एउटा त्रासदीपूर्ण अवस्थाको परिकल्पना दाहालको भनाइबाट देखिन्छ। जबरा डिस्चार्ज हुनेकोरोना संक्रमण भई अस्पताल भर्ना भएका प्रधानन्यायाधीश जबरा शुक्रबार डिस्चार्ज हुने भएका छन्। जबराले कायममुकायम जिम्मेवारी नदिँदा सर्वोच्च अदालतमा गोला प्रथाद्वारा पेसी तोकिएको दोस्रो दिन पनि सुनुवाइ प्रभावित भएको छ। नेपाल बार एसोसिएसनका पदाधिकारीले बुधबार कायममुकायम नतोकिएको उल्लेख गर्दै सुनुवाइ नगर्न आग्रह गरेका थिए। जसका कारण बिहीबार पनि सीमित मुद्दामा मात्र सुनुवाइ भएको छ। यसबारेमा औपचारिक रूपमा सर्वोच्च अदालत प्रशासन र न्यायाधीशहरूले धारणा सार्वजनिक गरेका छैनन्। सत्ता गठबन्ध पाँच दलीय बैठकले प्रधानन्यायाधीश जबरा उपचारमा रहेकोले अर्को व्यक्तिलाई कार्यभार तोकेर न्यायालयलाई सञ्चालन गर्नुपर्ने निर्णय गरेको छ।"
मःम विश्वकै स्वादिष्ट परिकार,"काठमाडौं : भनाइ नै छ, होटल तथा रेष्टुराँमा राखिएका मेनुमा माथिदेखि तलसम्म आँखा डुलाए पनि धेरैले माग्ने भनेको मःम नै हो। साथीहरू भेट हुँदा खाने खाजामा पनि चल्तीको मःम नै पर्छ। छिटो तयार हुने, तयार भएपछि केही समय राखेर खान पनि सकिने र प्रायः होटलमा पाइने भएकाले यो नेपालीका लागि प्रिय खाजा नै हो। मःम नेपालसहित उत्तर भारत र तिब्बतमा खाजाको सूचीमा प्रचलित मानिन्छ। मःम विश्वमा नै लोकप्रिय डम्प्लिङ्स (मैदामा पोको पारिएको डल्ला) परिकारको सूचीमा परेको छ। सीएनएनले गरेको सर्वेक्षणमा मैदामा पोको पारेर बनाइएका ३२ परिकारको सूचीमा नेपालमा बनाइने मःम पनि छ। सीएनएनले समय समयमा गर्ने यस्ता सर्वेक्षणमा मःम पनि उत्कृष्ट डम्प्लिङ्समा पर्नु नेपालका लागि खुसीको कुरा भएको पश्चिमाञ्चल होटल संघ पोखराका निवर्तमान अध्यक्ष विकल तुलाचन बताउँछन्। नेपालमा हिमालदेखि तराईसम्म पाइन्छ, सामान्य होटलदेखि रेष्टुराँमा पनि पाइने मःम विश्वमै चल्ती छ, उनले भने। साकाहारी र मांसाहारी दुवैका लागि बनाइने भएकाले पनि मःम चल्तीको खाजा बनेको तुलाचन बताउँछन्। बाफमा पकाइने स्वस्थ्यकर पनि मानिने उनको भनाइ छ। नेपालमा भने धेरै बफ मःम बिक्री हुने होटल व्यवसायी बताउँछन्। नेपालमा करिब तीन सय वर्ष अघिबाट मःम प्रचलनमा आएको बताइन्छ। होटल संघ नेपालका प्रथम उपाध्यक्ष विनायक शाहका अनुसार नेवारी समुदायका व्यापारीहरू भोट काम गर्न जाँदा त्यहाँ खाएका र त्यहाँ सिकेर नेपालमा पनि बनाउन सुरु गरेका हुन्। त्यो समय तीन सय वर्ष अघिको भएको नेपाली खाना प्रवद्र्धन अभियानका अभियन्तासमेत रहेका शाह बताउँछन्। तिब्बतमा नेपालको भन्दा आकारमा ठूलो पाइन्छ, नेपालमा ल्याएर विभिन्न आकारमा यसलाई बनाउन थालियो, शाहले भने, अहिले यसका धेरै आकार प्रकार छन्। अहिले विश्वका धेरै देशमा नेपाली पुगेकाले सबैतिर उनीहरूले मःमलाई विस्तार गरेको शाहको भनाइ छ। उनी भन्छन्, लन्डनमा सयभन्दा बढी नेपाली रेष्टुराँ छन्, ती सबैमा मःम बिक्री हुने गरेको छ। नेपालमा २००७ सालमा पर्यटनको विकास हुन थालेपछि व्यावसायिक रूपमा मःम व्यवसाय फस्टाएको हो। नेपाली बजारमा मःमले बजार लिएको यकिन तथ्यांक भने भेटिँदैन। यसलाई तिब्बतमा मोहमो भनिन्छ भने नेपाल भित्रिएपछि मःम भन्न थालिएको जानकारहरू बताउँछन्। नेपालमा नेवारी समुदायले राखेको नाम हो। डल्लो आकारको मःमलाई नेवारी भाषामा मःमचा भनिन्छ। चाको अर्थ लोकल हो। नेपालका हरेक सहर र सदरमुकाममा मःमको मात्रै पनि पसल खोलेर सञ्चालन गरेको भेटिन्छ। पहिला मासु मात्र राखेर मःम बनाउने चलन भए पनि अहिले बफ, चिकेन, मटन, पोर्ग, पनिर, फिस, भेज, दाल पालक साग, केरा, कोभीलगायतका २२ प्रकारका मःम नेपाली बजारमा पाइन्छ। नेपालमा घुम्न आउने वाह्य पर्यटकले नेपाली परिकार भएकाले मःम बढी रुचाउने गरेको पश्चिमाञ्चल होटल संघ पोखराका निवर्तमान अध्यक्ष विकल तुलाचनले बताए। त्यसैले विदेशी धेरै पुग्ने पोखरामा मःमका धेरै पसल छन्। काठमाडौंको ज्ञानेश्वरचोक मैतीदेवी जानेबाटोमा सञ्चालित पुरानो शानदार मःम पसलका सञ्चालक किरण श्रेष्ठ हरेक दिन यसका पारखी बढेको बताउँछन्। ४८ वर्षदेखि मःम बेच्दै आएका उनले काठमाडौंमा यसको व्यापार धेरै फस्टाएको बताए। मेनु हेर्छन् मःम नै माग्छन्, यसलाई लोकप्रिय नै खानामा लिइन्छ, चिकेन, बफ र भेज तीनथरी गरी दिनमा ४, ५ सय प्लेट बेच्छु, उनले भने। काठमाडौंका गल्ली, ठेला, सडकछेउदेखि पाँचतारे होटल र सडकको छेउमा ठेलागाडामा मःमको व्यापार हुन्छ। नेपालमा मःम एक प्लेटको ६० देखि १ हजार रुपैयाँसम्म भेराइटीअनुसार बिक्री हुन्छ। काठमाडौंमा मात्र दिनमा करिब १ करोडभन्दा बढीको मःम बिक्री हुने अनुमान छ।"
मलमा सधैं छल,"जब किसानलाई बालीमा लगाउने मल चाहिन्छ सधैं अभाव नै हुन्छ। यो नेपालका किसानले भोग्दै आएको पुरानै समस्या हो। कृषि प्रधान मुलुकमा मलकै अभावले किसान रोइरहेका छन्। अहिले गहुँ छर्ने समय हो। यो समय डीएपी मल आवश्यक पर्छ। यसै समय बजारमा डीएपी मल गेडै छैन। जब धान बालीमा हाल्न युरिया मल चाहिन्छ, सो समय युरिया पाइँदैन। डीएपी चाहिने समयमा युरिया भेटिन्छ, युरिया चाहिने समयमा डीएपी। यस्तो समस्या जुनै पार्टीको नेतृत्वमा सरकार बने पनि समाधान गर्न गर्न सकेको छैन। बाली हुर्काउन र उत्पादन वृद्धि गर्न अति आवश्यक पर्ने डीएपी र युरिया मल कतै नपाइएको देशभरका किसानको गुनासो छ। मौसमले साथ दिए पनि समयमा किसानले मल पाएनन् भने न त धान उत्पादन हुन्छ, न गहुँ नै। यस्तै कारणले मुलुक खाद्यान्नमा आत्मनिर्भर बन्न नसकेको हो। कोरोना संक्रमणका कारण बेरोजगार बनेका नेपाली र वैदेशिक रोजगारबाट फर्केका कामदारले पेट पाल्न कृषि पेसा नै अँगालेका छन्। तर, यो पेसामा पनि मल र बीउकै कारण समस्या भोगेको गुनासो उनीहरू गर्छन्। खरिद प्रक्रिया, ढुवानी र आपूर्ति कम्पनीलाई दिइएको छुटका कारण बर्सेनि मल अभाव हुने गर्छ। कमजोर नीतिगत व्यवस्था तथा प्राविधिक संयन्त्रको फाइदा उठाएर सेवाप्रदायक सरकारी संस्था कृषि सामग्री कम्पनीले किसानलाई मलको चर्को अभाव व्यहोर्न बाध्य पार्दै आएका छन्। मुलुकको अर्थ व्यवस्थाको कुल गार्हस्थ उत्पादन (जीडीपी) मा धान र गहुँबालीले महत्वपूर्ण भूमिका खेल्दै आएको छ। तर, रासायनिक मल अभावमा बेलैमा धान र गहुँ रोप्न किसानले कुनै समय पाएका छैनन्। यसबाट मुलुकको अर्थव्यवस्थामै असर पर्छ। यतिबेला कुनै स्थानमा डीएपी र युरिया मल किसानले पाइहाले पनि, त्यसमा कालोबजारी गरिएको छ। तोकिएको मूल्यभन्दा झन्डै हजार रुपैयाँ अतिरिक्त बुझाएको अवस्थामा मात्रै संस्थान र सहकारी संस्थाले मागको तुलनामा एक प्रतिशत मल उपलब्ध गराउन थालेका छन्। कोभिडका कारण कम्पनीले नै कम उत्पादन गरेको र अन्तर्राष्ट्रिय बजारमै मलको भाउ बढेकाले पर्याप्त खरिद गर्न नसकिएको प्रतिक्रिया दिएर कृषि सामग्री कम्पनी लिमिटेडले लाचारीपन देखाएको छ। यस्ता विभिन्न बहाना मल अभावका बेला देखाइन्छ। यस कारण किसानले यति मात्रै सास्ती व्यहोरेका छैनन्, मल लिनकै लागि बजारमा गएर डेरा बस्नुपर्ने बाध्यता छ। एकातिर महँगो मूल्यमा मल किन्नुपर्ने अर्कोतर्फ कोठा भाडामा लिएर मल रुङ्नुपर्ने सास्ती छ। राज्यबाट सहुलियत नपाएका किसान संस्थान र सहकारीबाट पनि बर्सेनि थप पीडित बन्दै आएका छन्। मल नभई धान र गहुँ बाली सप्रिन सक्दैन। यसमा सरकारी निकायका पदाधिकारीले कहिल्यै हेक्का राख्न सकेनन्। बढ्दो सहरीकरण र औद्योगीकरणका कारण खेतीयोग्य जग्गा फाँडिएका छन्। यसले गर्दा एकातिर क्षेत्रफलको अभाव हुने क्रम बढ्दो छ। अर्कातर्फ भएकै खेतीयोग्य जग्गाबाट मुलुकभरका जनताको पेट भर्न पर्याप्त परिमाणमा यस्ता बालीको उत्पादन गर्न ठूलो चुनौती छ। अहिले तत्काल आवश्यक पर्ने गहुँ बालीलाई कम्तीमा ६० हजार मेट्रिकटन डीएपीको माग छ। सरकारसँग यो मलको एक गेडा जगेडा छैन। जेजसरी हुन्छ, ल्याएरजुटाएर किसानलाई मल उपलब्ध गराउनु सरकारको प्रमुख दायित्व हो। यो विषयमा सरकार गम्भीर बनोस्।"
नेतृत्वमा रस्साकस्सी : को कति बलियो ?,"काठमाडौं : एक सातापछि १४औं महाधिवेशनको तयारीमा जुटेको कांग्रेसमा भावी नेतृत्वका लागि रस्साकस्सी सुरु भएको छ। जिल्ला अधिवेशनदेखि नै संस्थापन शेरबहादुर देउवा र संस्थापन इतर पक्षले प्यानल बनाएर प्रतिस्पर्धा गरेका छन्। ६१ जिल्लाको अधिवेशन सम्पन्न हुँदा संस्थापन पक्ष बलियो देखिएको छ भने वरिष्ठ नेता रामचन्द्र पौडेल पक्ष पनि सशक्त रूपमा आएको छ। १६ जिल्ला अधिवेशन महाधिवेशनपछि गर्ने निर्णय कांग्रेसले गरेको छ। कांग्रेसको महाधिवेशन मंसिर २४ देखि २७ गतेसम्म काठमाडौंमा हुँदैछ। पार्टी सभापति देउवा र वरिष्ठ नेता पौडेल (देउवा र इतरसमूह) बीच जिल्ला नेतृत्वमै कडा प्रतिस्पर्धा भएको छ। केही जिल्लामा तेस्रो धारका कृष्ण सिटौला पक्षले पनि नेतृत्व हात पारेको छ। कतिपय जिल्लामा देउवा र सिटौला पक्ष मिलेर पौडेल समूहसँग प्रतिस्पर्धा गरेका छन्। देउवा पक्षले ३२ वटा जिल्लामा सभापति जितेको छ भने देउवा र इतर पक्षले २७ जिल्लामा नेतृत्व लिएको छ। दुई जिल्लाका सभापतिमा सिटौला पक्षले जित निकालेको छ। महाधिवेशन प्रतिनिधिमा पनि देउवा र इतर पक्षबीच कडा प्रतिस्पर्धा भएका छन्। कोइराला परिवारले ४९ वर्ष कांग्रेसको बागडोर सम्हालेको हो। कोइराला परिवारबाट यसपटक साझा उम्मेदवार बनाउन छलफल भइरहेका छन् ।पुरञ्जन आचार्य, राजनीतिक विश्लेषक समय अभावका कारण १६ जिल्लाको अधिवेशन महाधिवेशन पछि सारिएको हो ।विश्वप्रकाश शर्मा, प्रवक्ता कांग्रेसले १४ हिमाली जिल्लामा दसैंअघि नै अधिवेशन गरेको थियो। एक मात्र प्रतिनिधिसभा निर्वाचन क्षेत्र भएका जिल्लामा मंसिर ६ र एकभन्दा बढी प्रतिनिधिसभा निर्वाचन भएका जिल्लामा मंसिर १० मा जिल्ला अधिवेशन गरेको थियो। समय अभाव देखाउँदै कांग्रेसले १६ जिल्लामा भने केन्द्रीय महाधिवेशनपछि मात्रै जिल्ला अधिवेशन गर्ने निर्णय गरेको प्रवक्ता विश्वप्रकाश शर्माले जानकारी दिए। प्रदेश २ का रौतहट, सर्लाही, सप्तरी, सिरहा, बारा, पर्सा, धनुषा, महोत्तरी जिल्लामा जिल्लाको अधिवेशन अब महाधिवेशनपछि हुनेछ। यस्तै, कैलाली, अछाम, बाँके, नवलपुर, सिन्धुपाल्चोक, मकवानपुर, चितवन र सिन्धुलीमा पनि जिल्ला अधिवेशन पनि पर सरेको छ। ६१ जिल्लाका वडा, पालिका, प्रदेशसभा क्षेत्र, प्रतिनिधिसभा क्षेत्रका निर्वाचनबाट करिब एक लाख ५० हजार पदको निर्वाचन भएको छ। प्रवक्ता शर्माका अनुसार वडा, पालिका, प्रदेशसभा, प्रतिनिधिसभा र जिल्ला तथा क्षेत्रीय, प्रदेश र केन्द्रीय महाधिवेशन प्रतिनिधिसमेत गरी अहिलेसम्म करिब १ लाख ५० हजार पदको निर्वाचन प्रक्रिया पूरा भएको हो। ६१ जिल्लाका प्रतिनिधिसभा क्षेत्रबाट कांग्रेसले २६ जनाका दरले महाधिवेशन प्रतिनिधि पनि चयन गरिसकेको छ। सभापतिका सम्भावित उम्मेदवार महाधिवेशनको मिति नजिकिएसँगै सभापतिको उम्मेदवारका लागि गुटगत छलफल, बैठक र परामर्श तीव्र बन्दै गएका छन्। सभापति देउवाले आफूलाई सघाउन तेस्रो धारका सिटौलासँग छलफल र सहकार्य अघि बढाएका छन्। केही जिल्लाको नेतृत्वमा देउवा र सिटौला पक्षबीच सहकार्य पनि भएको छ। देउवाले सिटौलालाई आफ्नो प्यानलबाट उपसभापति पदको उम्मेदवार बन्न प्रस्ताव गरिसकेको नेताहरू बताउँछन्। १३औं महाधिवेशनमा सभापतिका लागि पहिलो चरणमा कुनै पनि उम्मेदवारको आवश्यक बहुमत पुगेन। दोस्रो चरणको निर्वाचनमा सिटौला पक्षको सहयोगमा देउवा सभापति बनेका थिए। देउवालाई यसपटक विमलेन्द्र निधिले साथ छोडेका छन्। निधिले आफ्नो बेग्लै समूह बनाएर सभापति उम्मेदवारको तयारी गरिरहेका छन्। सभापतिमा मेरो उम्मेदवारी पक्का हो, निधिले अन्नपूर्णसँग भने, म अब कसैसँग गएर मिल्ने भन्ने छैन। मेरो आफ्नै समूह निर्माण गर्दैछु। यति बुझ्नुहोस् कि मेरो समूहमा अधिकांश युवा समेटिने छन्। देउवा पक्षका गोपालमान श्रेष्ठले पनि सभापतिमा उम्मेदवारी घोषणा गरिसकेका छन्। सभापतिको म बलियो उम्मेदवार हुँ, श्रेष्ठले भने, देशभर मेरो नेतृत्व चाहने साथीहरू हुनुहुन्छ। देउवा र इतर पौडेल पक्षमा सभापतिका लागि आकांक्षीको लिष्ट लामै छ। आकांक्षी धेरै भएका कारण नै पौडेल समूहले सभापतिको साझा उम्मेदवार तय गर्न सकेको छैन। पौडेल आफैं सभापतिका आकांक्षी छन्। सभापतिको दाबेदारमा म ढुंगा भएर बसेको होइन, पौडेलले भने, म सभापति नभए अरू हुन दिन्न भन्ने मेरो अडान होइन। हाम्रो समूहका साथीहरूलाई तपार्इंहरू मिलेर आइदिनुभयो भने मलाई सहज हुन्छ भनेर मैले भनिरहेकै छु। मिलेर जान सकियो भने मात्र देउवालाई हराउन सकिने भनेर आफूले टिमका सबैलाई भनिरहेको पौडेलले बताए। पौडेल समूहबाट डा शेखर कोइराला, डा शशांक कोइराला, सुजाता कोइराला र प्रकाशमान सिंह पनि सभापतिका दाबेदार छन्। सभापतिमा कल्याण गुरुङ र युवराज न्यौपानेले पनि घोषणा गरेका छन्। सिटौला के गर्लान् ? कांग्रेसमा आफूलाई निर्णायक शक्ति मान्दै आएका सिटौलातिर सबैको ध्यान केन्द्रित छ। १३औं महाधिवेशनमा सिटौला पनि सभापतिमा प्रतिस्पर्धा गरेका थिए। सभापति निर्वाचनमा पहिलो चरणमा कसैको पनि आवश्यक बहुमत नपुगेपछि सिटौलाले दोस्रो चरणमा देउवालाई सहयोग गरेका थिए। गगन थापा भने यसपटक सिटौला प्यानल छोडेर पौडेल समूहमा गएका छन्। सिटौलाले सभापति पदका लागि औपचारिक घोषणा गरिसकेका छैनन्। सिटौलाले केही जिल्ला र प्रदेश तहका अधिवेशनहरूमा देउवा समूहसँग एलायन्स गर्दै आएका छन्। सिटौलाले काठमाडौं जिल्लाको चुनावमा देउवासँग प्यानलनै बनाएर उभिए। यद्यपि, सभापतिमा प्रकाशमान सिंह र गगन थापा निकटका सबजु बानियाँले चुनाव जिते। सिटौलाले काभे्रे जिल्लामा पनि देउवासँगै मिलेर चुनाव लडे। बाग्लुङ जिल्लामा पनि देउवासँग मिलेर चुनाव लडेका थिए। बाग्लुङमा सिटौला निकट शेरचनले जित हासिल गरेका छन्। सिटौलाले प्रदेश नम्बर १ र ३ मा देउवासँग सहकार्य गरेका छन्। कांग्रेसमा सिटौला कूटनीतिक खेलाडी मानिन्छन्। सिटौलाजी केही जिल्ला र प्रदेशमा देउवा समूहसँग सहकार्य गर्दै अघि बढेकाले केन्द्रमा पनि देउवा समूहसँगै उपसभापति अथवा महामन्त्रीमा आफ्ना मान्छे ल्याएर आफूपछि हट्नुहुन्छ, एक केन्द्रीय सदस्यले भने। प्रदेश अधिवेशनको नतिजा आएपछि सिटौलाले मुख खोल्ने नेताहरू बताउँछन्। कोइराला परिवारमै हानथाप कांग्रेसको ४९ वर्षसम्म नेतृत्व सम्हालेको कोइराला परिवार १४औं महाधिवेशनबाट पुनः नेतृत्व कोइराला परिवारमै फर्काउने दाउमा छ। कुनै बेला कांग्रेस र कोइराला परिवार परिपूरकजस्तै थियो। सुशील कोइराला सभापति रहँदासम्म कांग्रेसको नेतृत्व कोइरालाहरूको हातमै थियो। कोइराला परिवारसँग निकट रहेका पुरञ्जन आचार्यका अनुसार कोइराला परिवारमध्ये विश्वेश्वरप्रसादले २५ वर्ष, मातृकाप्रसादले ४ वर्ष, गिरिजाप्रसादले १४ वर्ष र सुशील कोइरालाले ६ वर्ष कांग्रेसको नेतृत्व सम्हालेका थिए। यो सबै जोड्दा कोइरालाहरूले ४९ वर्ष कांग्रेस नेतृत्वको बाघडोर सम्हालेका हुन्। कोइरालाहरूको विरासत ०७२ फागुन तेस्रो सातासम्पन्न १३ औं महाधिवेशनबाट शेरबहादुर देउवाले तोडेका हुन्। १४औं महाधिवेशनमा कोइराला परिवारका शशांक कोइराला, शेखर कोइराला र सुजाता कोइराला आआफ्नै तबरले पार्टीको सभापतिका लागि लबिङ गरिरहेका छन्। शेखरको चर्चा चुलिए पनि डा शशांकले पनि छाड्नका लागि अगाडि बढेको होइन भन्दै मञ्चमा बोल्दै आएका छन्। १३औंमा भने शेखरले शशांकलाई महामन्त्रीमा समर्थन गर्दै आफू पछाडि सरेका थिए। शेखर भन्छन्, शशांकलाई मैले १३औंमा सहयोग गरेको हुँ। यसपालि मलाई उनले सहयोग गर्नुपर्छ। हाल कांग्रेस राजनीतिमा रहेका शेखर केशवप्रसादका कान्छा छोरा हुन्। सुजाता गिरिजाप्रसादकी छोरी हुन्। शशांक विश्वेश्वरप्रसादका कान्छा छोरा हुन्। १३औं महाधिवेशनको आसपास सुशील कोइरालाको निधन भयो। त्यसपछि कोइराला परिवार मूल नेतृत्वमा देखिएको छैन। सुशीलको निधनपछि कोइराला परिवारले नै सभापतिमा रामचन्द्र पौडेललाई समर्थन गरेको थियो। पौडेल हारे पनि उक्त समूहबाट शशांक महामन्त्री बने। शेखर र सुजाता केन्द्रीय सदस्यमा निर्वाचित भए। पार्टीको महाधिवेशन नजिकिएका बेला कोइराला परिवारले सक्रियता बढाएका छन्। साझा उम्मेदवार बनाउन कोइराला परिवारका नेताहरूबीच पटकपटक लन्च मिटिङ पनि भइरहेका छन्। यद्यपि, कोइराला परिवारमै सभापतिमा को लड्ने भन्ने निक्र्यौल गर्न सकेका छैनन्। गत साउन २ गते कांग्रेसको महाधिवेशनमा केन्द्रित भएर महामन्त्री डा शशांक कोइरालाको घरमा परिवारका तीन सदस्यबीच लञ्च मिटिङ गरेका थिए। त्यसपछि भने आकांक्षी ३ जनाको संयुक्त भेट हुन नसकेको शेखरका स्वकीय सचिव दिनेश थपलियाले जनाए। ३ जना एकै ठाउँ भेट नहुनुको प्रमुख कारण भने सुजातालाई मन्त्री बनाउन शशांकले सिफारिस नगर्नु भएको नेताहरू बताउँछन्। सुजाता भन्छिन्, मेरो रिसिइबी शशांकसँग छैन। म आफू पछि हटे भने शेखरलाई मेरो सहयोग हुनेछ। प्रकाशमान शक्तिको रूपमा उदयगणेशमान र मंगलादेवी सिंहका छोरा प्रकाशमान सिंह १४औं महाधिवेशनमा सभापतिको प्रमुख दाबेदारका रूपमा उभिएका छन्। उनी पौडेल समूहका कोहीसँग पनि सहमति गर्न तयार छैनन्। सिंह पार्टीको महामन्त्री, उपसभापति र सरकारको उपप्रधानमन्त्री भइसकेका छन्। २०४७ देखि एक दशकसम्म काठमाडौं जिल्ला सभापति भएका प्रकाशमानको काठमाडौंलगायत देशका विभिन्न जिल्लामा राम्रो पकड छ। सिंहले १३औं महाधिवेशनमा अन्तिम समयमा रामचन्द्र पौडेललाई समर्थन गरेका थिए। १४औंमा पौडेलले आफूलाई सभापतिमा सहयोग गर्नुपर्ने सिंहले बताउँदै आएका छन्। पिता गणेशमानको राजनीतिक विरासतले पनि सिंहलाई सर्पोट गरेको छ। उनी पौडेलसँग चिढिएका छन। उहाँ (पौडेल) ले १४औं मलाई सहयोग गर्छु, भन्नुभएको थियो, सिंहले भने, अहिले आफैं अघि सर्नुभएको छ। सिंह पछिल्लो समय कोइराला परिवारसँग पनि वार्ता, भेटघाटमा बस्न तयार छैनन्। कांग्रेसको मतदान स्थल तय कांग्रेसले १४औं महाधिवेशनमा नेतृत्व चयनका लागि तीन ठाउँमा मतदानस्थल तोकेको छ। महाधिवेशनको उद्घाटनसत्र काठमाडौंको भृकुटीमण्डपमा हुने भएको छ। भृकुटीभण्डप, महेन्द्र पुलिस क्लब र राष्ट्रियसभा गृहमा चुनाव हुने प्रवक्ता शर्माले जानकारी दिए। मतदाताहरूले २९ वटा मतपत्रमा मतदान गर्नुपर्ने हुन्छ। एक मतदातालाई मतदान गर्न करिब ४५ मिनेटदेखि १ घण्टासम्म समय लाग्ने अनुमान गरिएको छ। कांग्रेसका ८ लाख ४० हजार १ सय ६ जना क्रियाशील सदस्यहरू छन्। पुरुष ६ लाख ४४ हजार ५ सय ६५ जना र महिला १ लाख ९५ हजार ३ सय ७२ जना छन्। मंसिर २४ गते उद्घाटन्, २५ गते मनोनयन दर्ता, २६ गते उम्मेदवारको अन्तिम सूची प्रकाशन र २७ गते मतदान गर्ने कार्यतालिका बनाइएको छ।"
मःम विश्वकै स्वादिष्ट परिकार,"काठमाडौं : भनाइ नै छ, होटल तथा रेष्टुराँमा राखिएका मेनुमा माथिदेखि तलसम्म आँखा डुलाए पनि धेरैले माग्ने भनेको मःम नै हो। साथीहरू भेट हुँदा खाने खाजामा पनि चल्तीको मःम नै पर्छ। छिटो तयार हुने, तयार भएपछि केही समय राखेर खान पनि सकिने र प्रायः होटलमा पाइने भएकाले यो नेपालीका लागि प्रिय खाजा नै हो। मःम नेपालसहित उत्तर भारत र तिब्बतमा खाजाको सूचीमा प्रचलित मानिन्छ। मःम विश्वमा नै लोकप्रिय डम्प्लिङ्स (मैदामा पोको पारिएको डल्ला) परिकारको सूचीमा परेको छ। सीएनएनले गरेको सर्वेक्षणमा मैदामा पोको पारेर बनाइएका ३२ परिकारको सूचीमा नेपालमा बनाइने मःम पनि छ। सीएनएनले समय समयमा गर्ने यस्ता सर्वेक्षणमा मःम पनि उत्कृष्ट डम्प्लिङ्समा पर्नु नेपालका लागि खुसीको कुरा भएको पश्चिमाञ्चल होटल संघ पोखराका निवर्तमान अध्यक्ष विकल तुलाचन बताउँछन्। नेपालमा हिमालदेखि तराईसम्म पाइन्छ, सामान्य होटलदेखि रेष्टुराँमा पनि पाइने मःम विश्वमै चल्ती छ, उनले भने। साकाहारी र मांसाहारी दुवैका लागि बनाइने भएकाले पनि मःम चल्तीको खाजा बनेको तुलाचन बताउँछन्। बाफमा पकाइने स्वस्थ्यकर पनि मानिने उनको भनाइ छ। नेपालमा भने धेरै बफ मःम बिक्री हुने होटल व्यवसायी बताउँछन्। नेपालमा करिब तीन सय वर्ष अघिबाट मःम प्रचलनमा आएको बताइन्छ। होटल संघ नेपालका प्रथम उपाध्यक्ष विनायक शाहका अनुसार नेवारी समुदायका व्यापारीहरू भोट काम गर्न जाँदा त्यहाँ खाएका र त्यहाँ सिकेर नेपालमा पनि बनाउन सुरु गरेका हुन्। त्यो समय तीन सय वर्ष अघिको भएको नेपाली खाना प्रवद्र्धन अभियानका अभियन्तासमेत रहेका शाह बताउँछन्। तिब्बतमा नेपालको भन्दा आकारमा ठूलो पाइन्छ, नेपालमा ल्याएर विभिन्न आकारमा यसलाई बनाउन थालियो, शाहले भने, अहिले यसका धेरै आकार प्रकार छन्। अहिले विश्वका धेरै देशमा नेपाली पुगेकाले सबैतिर उनीहरूले मःमलाई विस्तार गरेको शाहको भनाइ छ। उनी भन्छन्, लन्डनमा सयभन्दा बढी नेपाली रेष्टुराँ छन्, ती सबैमा मःम बिक्री हुने गरेको छ। नेपालमा २००७ सालमा पर्यटनको विकास हुन थालेपछि व्यावसायिक रूपमा मःम व्यवसाय फस्टाएको हो। नेपाली बजारमा मःमले बजार लिएको यकिन तथ्यांक भने भेटिँदैन। यसलाई तिब्बतमा मोहमो भनिन्छ भने नेपाल भित्रिएपछि मःम भन्न थालिएको जानकारहरू बताउँछन्। नेपालमा नेवारी समुदायले राखेको नाम हो। डल्लो आकारको मःमलाई नेवारी भाषामा मःमचा भनिन्छ। चाको अर्थ लोकल हो। नेपालका हरेक सहर र सदरमुकाममा मःमको मात्रै पनि पसल खोलेर सञ्चालन गरेको भेटिन्छ। पहिला मासु मात्र राखेर मःम बनाउने चलन भए पनि अहिले बफ, चिकेन, मटन, पोर्ग, पनिर, फिस, भेज, दाल पालक साग, केरा, कोभीलगायतका २२ प्रकारका मःम नेपाली बजारमा पाइन्छ। नेपालमा घुम्न आउने वाह्य पर्यटकले नेपाली परिकार भएकाले मःम बढी रुचाउने गरेको पश्चिमाञ्चल होटल संघ पोखराका निवर्तमान अध्यक्ष विकल तुलाचनले बताए। त्यसैले विदेशी धेरै पुग्ने पोखरामा मःमका धेरै पसल छन्। काठमाडौंको ज्ञानेश्वरचोक मैतीदेवी जानेबाटोमा सञ्चालित पुरानो शानदार मःम पसलका सञ्चालक किरण श्रेष्ठ हरेक दिन यसका पारखी बढेको बताउँछन्। ४८ वर्षदेखि मःम बेच्दै आएका उनले काठमाडौंमा यसको व्यापार धेरै फस्टाएको बताए। मेनु हेर्छन् मःम नै माग्छन्, यसलाई लोकप्रिय नै खानामा लिइन्छ, चिकेन, बफ र भेज तीनथरी गरी दिनमा ४, ५ सय प्लेट बेच्छु, उनले भने। काठमाडौंका गल्ली, ठेला, सडकछेउदेखि पाँचतारे होटल र सडकको छेउमा ठेलागाडामा मःमको व्यापार हुन्छ। नेपालमा मःम एक प्लेटको ६० देखि १ हजार रुपैयाँसम्म भेराइटीअनुसार बिक्री हुन्छ। काठमाडौंमा मात्र दिनमा करिब १ करोडभन्दा बढीको मःम बिक्री हुने अनुमान छ।"
प्रचण्डले किन उठाए न्यायपालिकालाई गुन तिर्ने कुरा ?,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेपाल बार एसोसिएसनका पदाधिकारीसँगको भेटमा बुधबार भनेको एउटा भनाइ चर्चामा छ। उनले भनेका थिए, न्यायपालिकाले लगाएको गुन कार्यपालिकाले तिर्नेछ, हामीले बिर्सियौं कि भन्ने नठानियोस्। सत्ता गठबन्धन दल नेकपा माओवादीका अध्यक्ष दाहालको यो भनाइले गत २८ असारको फैसलालाई संकेत गरेको बारका पदाधिकारी बताउँछन्। उक्त समय सर्वोच्च अदालतले शेरबहादुर देउवालाई प्रधानमन्त्री नियुक्त गर्न परमादेश दिएको थियो। सो समय सर्वोच्चले तत्कालीन प्रधानमन्त्री केपी शर्मा ओलीले गरेको प्रतिनिधिसभा विघटनको निर्णय पनि बदर गरेको थियो। उक्त समय बारका पदाधिकारीले पनि सेटिङमा भएको निर्णय भनेका थिए भने सर्वोच्चमा सेटिङ भएको भन्दै देशभर आन्दोलन र बिरोध पनि भए। अहिले दाहाल स्वयम्ले यो कुराको रहस्य फुत्काएका छन्। नेपाल बार एसोसिएसनका कोषाध्यक्ष रुद्रप्रसाद पोखरेल दाहालको यस्तो प्रतिक्रियाले उक्त फैसला सेटिङको आधारमा भएको भन्ने कुराको पुष्टि गर्ने बताउँछन्। त्यो फैसला पाँच जना न्यायाधीशको महागठबन्धनबाट भएको पुष्टि भयो, यो कुरा मैले पहिल्यै भनेको थिए, बुधबार दाहालको भनाइले थप पुष्टि भयो, उनले भने। अहिले न्यायालयमा देखिएको समस्या समाधानमा सरकारले हात हाल्ने र त्यसको छिनोफानो गरेर गुन तिर्ने दाहालको बोलीमा भेटिएको अधिवक्ता पोखरेल बताउँछन्। जेठ ८ गते तत्कालीन प्रधानमन्त्री ओलीको सिफारिसमा राष्ट्रपति विद्यादेवी भण्डारीद्वारा दोस्रो पटक प्रतिनिधिसभा विघटन भएको थियो। प्रधानन्यायाधीश चोलेन्द्रशमशेर जबरा, न्यायाधीश दीपककुमार कार्की, मीरा खड्का, ईश्वरप्रसाद खतिवडा र न्यायाधीश आनन्दमोहन भट्टराईको इजलासले प्रतिनिधिसभा पुनःस्थापना गर्दै देउवालाई प्रधानमन्त्री बनाउन परमादेश दिएको थियो। दाहालले हिजो कार्यपालिकामा समस्या भएको र बारदेखि पूर्वप्रधानन्यायाधीश, कानुन व्यवसायीसँग झन्डैझन्डै गुहार मागेको स्थिति रहेको बार पदाधिकारीसँगको भेटमा स्मण गरेका थिए। त्यहाँबाट ठूलो सहयोग प्राप्त पनि भयो दाहालले भेटमा भने । उनले भने, राजनीतिक दलले कानमा तेल हालेर बसेका हुन् कि ? नबुझेका हुन् कि ? थाहा नपाएर यसो गरेका छन् ? के अनौठो भयो डेढ महिना हुन लागिसक्यो ? जुन कुरा तपाईंहरूले भन्नुभएको छ। तपाईंहरूको मर्म पनि बुझिने खालकै छ। दाहालले आन्दोलिन भएदेखि यो विषयमा गठबन्धन दलमा पनि छलफल भएको भेटमा खुलाएका थिए। कांग्रेस वरिष्ठ नेता रामचन्द्र पौडेलको नेतृत्वमा रहेको पाँच दल सम्मिलित समितिको बैठकमा पनि छलफल भएको दाहालेको भनाइ थियो। पूर्वमहान्यायाधिवक्ता रमेश बडाल पनि उक्त फैसला सेटिङका आधारमा भएको कुरालाई दाहालको अभिव्यक्तिले प्रष्ट्याएको बताउँछन्। उनले भने, हामीले सेटिङबाट मुद्दा जित्यौं। तपाईंहरू (पूर्वप्रधानन्यायाधीश, नेपाल बार एसोसिएसन र कानुन व्यवसायी) ले सेटिङ गराइदिनुभयो। संविधानअनुसार मुद्दा जित्दैनथ्यौं भन्ने कुरा प्रष्टसँग (पुष्पकमल दाहालले) भेटमा भन्नुभएको छ। दाहालको यो भनाइले उक्त फैसला गर्ने न्यायाधीशहरू महाअभियोग लगाउनको लागि उपयुक्त पात्र रहेछन् भन्ने कुरा पुष्टि भएको बडालको तर्क छ। उच्च अदालत, बार एसोसिएसन पाटनका पूर्वअध्यक्ष भोजराज आचार्य शीर्ष नेता दाहालको भनाइले दुई तथ्य प्रष्ट हुने बताउँछन्। भन्छन्, एउटा संसद विघटनको मुद्दालाई हाम्रो पक्षमा पार्नका लागि बार एसोसिएसन, पूर्वप्रधानन्यायाधीश र कानुन व्यवसायीको भूमिका रह्यो। त्यो गुन तिर्छौ भनेको बुझिन्छ। अर्को, भोलिका दिनमा पनि न्यायपालिकालाई आफ्नो प्रभावमा ल्याउनको लागि यस खालका भूमिका हुन सक्ने एउटा त्रासदीपूर्ण अवस्थाको परिकल्पना दाहालको भनाइबाट देखिन्छ। जबरा डिस्चार्ज हुनेकोरोना संक्रमण भई अस्पताल भर्ना भएका प्रधानन्यायाधीश जबरा शुक्रबार डिस्चार्ज हुने भएका छन्। जबराले कायममुकायम जिम्मेवारी नदिँदा सर्वोच्च अदालतमा गोला प्रथाद्वारा पेसी तोकिएको दोस्रो दिन पनि सुनुवाइ प्रभावित भएको छ। नेपाल बार एसोसिएसनका पदाधिकारीले बुधबार कायममुकायम नतोकिएको उल्लेख गर्दै सुनुवाइ नगर्न आग्रह गरेका थिए। जसका कारण बिहीबार पनि सीमित मुद्दामा मात्र सुनुवाइ भएको छ। यसबारेमा औपचारिक रूपमा सर्वोच्च अदालत प्रशासन र न्यायाधीशहरूले धारणा सार्वजनिक गरेका छैनन्। सत्ता गठबन्ध पाँच दलीय बैठकले प्रधानन्यायाधीश जबरा उपचारमा रहेकोले अर्को व्यक्तिलाई कार्यभार तोकेर न्यायालयलाई सञ्चालन गर्नुपर्ने निर्णय गरेको छ।"
सांसद शान्ता चौधरी कक्षा १२ मा उत्तीर्ण,काठमाडौं: नेकपा एमालेकी सचेतक एवं सांसद शान्ता चौधरीले कक्षा १२ मा उत्तीर्ण भएकी छन्। राष्ट्रिय परीक्षा बोर्डले शुक्रबार कक्षा १२ को नतिजा प्रकाशन गरेको थियो। उनका स्वकीय सचिव सन्तोष दहितले शान्ता चौधरी उत्तीर्ण भएको जानकारी दिएका छन्। गत असोज ८ गतेदेखि भएको कक्षा १२ को परीक्षामा उनले नयाँ बानेश्वरको रत्न राज्यलक्ष्मी उच्च माविको होम सेन्टरबाट परीक्षा दिएकी थिइन् ।
तस्बिरमा हेर्नुहोस् कांग्रेसको सुदूरपश्चिम अधिवेशन,"धनगढी : नेपाली कांग्रेस सुदूरपश्चिम प्रदेशको अधिवेशनमा पनि संस्थापन पक्ष र पौडेल पक्षबीच प्रतिस्पर्धा हुने देखिएको छ। दुई दिनदेखिको छलफलमा सहमति जुटन नसकेपछि संस्थापन पक्षबाट डोटीबाट नेपाली कांग्रेसका नेता बीरबहादुर बलायर र इतर पक्षबाट कैलालीका नारायणदत्त मिश्रले मनोनयन दर्ता गरेका छन्। बिहीबार प्रदेश अधिवेशनको उद्घाटन गरिएको थियो। प्रधानमन्त्री तथा पार्टी सभापति शेरबहादुर देउवाले भर्चुअल माध्यमबाट सात वटै प्रदेशको बिहीबार उद्घाटन गरेका थिए। त्यसपछि दुबै पक्षले डोटीका बीरबहादुर बलायरलाई सर्वसम्मत प्रदेश सभापति बनाउनुपर्ने भन्दै छलफल चलाएका थिए। तर त्यसमा सहमति हुन सकेन, कैलालीका नर नारायण शाह (मनु) ले सभापतिमा उमेद्वारी नदिए अरु कसैलाई पनि स्वीकार गरिंदैन भन्दै मिश्रले अडान लिएपछि सहमति हुन नसकेको हो, एकजना महाधिवेशन प्रतिनिधिले भने। निर्वाचन तालिका अनुसार शुक्रबार दिउँसो २ बजेदेखि ४ बजेसम्म मनोनयनको समया तोकिए पनि त्यो समय ५ बजेसम्मका लागि बढाइएको छ। अहिलेसम्म बलायर र मिश्रले मात्रै मनोनयन दर्ता गराएको निर्वाचन समितिले जनाएको छ। यसअघि संस्थापन पक्षबाटै कैलालीका नरनारायण शाह (मनु), बझाङका अर्जुन जंगबहादुर सिह, डडेल्धुराका गोविन्द बोहरा, अछामका गोविन्दबहादुर शाह, बझाङका अर्जुनजंगबहादुर सिंह, कैलालीकै हिमबहादुर रावल र पुष्प शाहीले सभापति पदमा दाबी गर्दै आएका थिए। बलायरले सभापति भए नरनारायण शाह (मनु) महामन्त्रीमा बस्ने सल्लाह भएको स्रोतले जनाएको छ। संस्थापन इतर पक्षले दुईजना मध्ये एउटा उपाध्यक्ष, महामन्त्री, सहमहामन्त्री माग गरेपछि सहमति हुन नसकेको स्रोतले जनाएको छ। सहमतिमै प्रदेश कार्यसमिति गठन गर्नेबारे संस्थापन र इतर समूहका नेताहरुबीच बिहीबारदेखि नै छलफल भइरहेको थियो। तर भागवण्डामा कुरा नमिलेको भन्दै संस्थापन इतर पक्षले उम्मेदवारको सूची सार्वजनिक गरेपछि देउवा पक्ष पनि चुनावमा होमिएको बताइएको छ। यस्तै संस्थापन इतर पक्षबाट उपसभापतिमा कञ्चनपुरका गोपाल गुरुङ र बाजुराका मानबहादुर रावल, महामन्त्रीमा बझाङका प्रताप गुर्दामी र अछामका रामबहादुर शाही, सहमहामन्त्रीमा दार्चुलाका पदमराज पन्त र बैतडीका नरेन्द्र भट्टले मनोनयन दर्ता गराएका छन्।"
राप्रपा अध्यक्षमा कसले मार्ला बाजी? यसो भन्छन् कार्यकर्ता,"राष्ट्रिय प्रजातन्त्र पार्टी (राप्रपा)को काठमाडौंमा एकता महाधिवेशन चलिरहेको छ। महाधिवेशनमा भेटिएका पार्टी कार्यकर्तासँग संसद् र सडकमा शक्ति प्रदर्शन गरेर राजतन्त्र फिर्ता गर्न कत्तिको सम्भव छ भनी सोधिएको छ। उनीहरूको विचार आजको अन्नपूर्ण पोस्ट्को जनमतमा। ००० सागरजंग क्षेत्री, हल्दीबारी राजतन्त्र अवश्य आउँछ। राजतन्त्र आउन एउटा सही नेतृत्व चाहिन्छ। नेतृत्वमा अहिले आवश्यक भनेको राजेन्द्र लिङ्देन नै हो। उनी आए भने राजतन्त्र आउँछ। सडकमा हजारौं जनताले राजा आऊ देश बचाऊ भनिरहेका छन्। हिन्दू राष्ट्र पनि चहिन्छ भनेको सुनेका छौं। त्यो किनभन्दा कमल थापाले गर्दा हो। पार्टी फुटाउने उनी नै हुन्। त्यसैले सही नेतृत्वका लागि राजेन्द्र आउनु जरुरी छ। हाम्रो देश गणतन्त्र होइन, छाडातन्त्र भएको छ। मदनबहादुर कार्की, स्याङ्जा राजतन्त्रको एजेन्डा कमल थापाले ल्याएका हुन्। कांग्रेस र कम्युनिष्टले पनि उनका कुरा सुनेर पछि लागेका छन्। राम्रो एजेन्डा रहेछ भनेर सायद। यो एजेन्डा नेपालका लागि अपरिहार्य रहेछ। विश्वलाई चकित पार्ने खालको एजेन्डा छ। अहिले कांग्रेस, एमाले र माओवादी पछि लागेका छन्। राजाको काम न्यायाधीशले गर्ने हो? जनताको काम न्यायाधीशले गर्ने हो? गणतन्त्र डेट एक्सपायर हुन थालिसकेको छ। प्रजातन्त्र जसरी ढल्यो अब गणतन्त्र पनि त्यसरी नै ढल्छ। यसपटक कमल थापाले जितेपछि कीर्तिमान कायम हुन्छ। कमल थापाको पक्षमा होइन, न्यायको पक्षमा हो। हिन्दू राष्ट्र ल्याउनलाई थापाबिना सम्भव छैन। विष्णुदेवी गुरुङ, कास्की राजतन्त्र आवश्यक छ। राजाबिना यो देश चल्न सक्दैन। राष्ट्रिय प्रजातान्त्रिक पार्टीले राजा ल्याउन सक्छ। यही दलले सशक्त रूपमा राजतन्त्रको मुद्दा उठायो। कतिपयले ढुंगा पनि खाए। कैयौं दिदीबहिनीको ज्यानसमेत गयो। तर अहिले सशक्त रूपमा हिन्दू राष्ट्रभन्दा हामी खुसी छौं। प्रजातन्त्रवादी एउटा राजतन्त्रको मियो हामी सबैलाई आवश्यक छ। सरस्वतीदेवी साह, सर्लाही आँट गरे सम्भव नहुने कुरा केही छैन। गर्दै नगरे केही हुनेवाला छैन। खोला तर्नु छ भने नडराइकन तर्नुपर्छ। तबमात्र सम्भव हुन्छ। अहिले देशमा जे भइरहेको छ, त्यो जनताको पक्षमा भएको छैन। अहिलेका अधिकांश कानुन हाम्रा लागि ठिक छैनन्। त्यसैले हामीलाई हरेक कुरा राम्रो बनाउनका लागि राजतन्त्र चाहिन्छ। हेमप्रसाद भट्टराई, झापा राजतन्त्र फर्कने होइन, फर्काउने हो। कुनै पनि कुरा आफैं फर्किंदैन, हामीले नै फर्काउनु पर्छ। त्यसैले राजतन्त्रलाई पनि हामीले एक दिन अवश्य फर्काउने छौं। गरेपछि असम्भव भनेको केही हुँदैन। अहिले देश खतरामा छ। त्यसैले यसका लागि सही नेतृत्वको आवश्यकता छ। त्यो सही नेतृत्व भनेको राजेन्द्र लिङ्देनबाहेक अरू कोही हुन सक्दैन। हाम्रो पार्टीका लागि लिङ्देन र देशका लागि राजा आवश्यक छ। रञ्जु प्याकुरेल, बिर्तामोड, झापा राजतन्त्र फिर्ता गर्ने भन्दैमा पहिले पञ्चायतकालको जस्तो संविधानभन्दा माथि जानु राप्रपाको माग होइन। हाम्रो माग भनेको संवैधानिक राजतन्त्रभन्दा पनि राजसंस्था हो। अहिलेसम्म पृथ्वीनारायण शाहका सन्तान राजा ज्ञानेन्द्र जीवितै छन्। अहिले कस्तो अवस्था आएको छ भने राष्ट्रिय प्रजातन्त्र पार्टीको यो एजेन्डालाई पार्टीभन्दा बाहिरका मानिसले पनि उठाइदिएका छन्। प्रस्तुतिः रीता थापा"
"मोबाइल चोरीको आरोपमा अघिल्लो दिन कुटपिट, भोलिपल्ट मृत फेला","विराटनगर: मोबाइल चोरीको आरोपमा अघिल्लो दिन कुटपिट गरिएका एकजना युवा मोरङको केराबारीमा शुक्रबार दिउँसो मृत फेला परेका छन्। सुनसरीको धरान उपमहानगरपालिका६ पानमारा घर भएका २० वर्षीय अनिष कटुवाल मोरङको केराबारी गाउँपालिका६ मुगुस्थित एउटा घरमा मृत फेला परेका हुन् । प्रदेश १ प्रहरी प्रमुख डीआइजी अरुणकुमार बीसीका अनुसार अनिष र उनका साथी पानमाराकै २० वर्षीय विशाल विश्वकर्मालाई केही युवाहरुले बिहीबार दिउँसो कुटपिट गरेको खुलेको छ । मोबाइल चोरी गरेको आरोप लगाउँदै ४५ जनाको संख्यामा रहेका युवाहरुले केराबारी६ मुगु पुलनजिक अनिष र विशाललाई दिउँसो ४ बजेतिर कुटपिट गरेको पाइएको बीसीले बताए । उनका अनुसार कुटपिटमा धरानकै युवाहरुको संलग्नता देखिएको छ । कुटपिटपछि उनीहरुले विशाललाई मोटरसाइकलमा राखेर लगेको र अनिषलाई भने घटनास्थलमै छाडेको पाइएको प्रहरीले जनाएको छ । युवाहरुले मुक्का, लात्ता र दाउराले कुटपिट गर्दै मोटरसाइकलमा लगेपछि विशालले प्रहरीलाई खबर गरेका थिए । प्रहरीले उनलाई उद्धार गरेर पानमारा पुर्यायो । त्यसपछि चोरी भएको भनिएको मोबाइलको १७ हजार रूपैयाँ तिरिदिने कवुल विशालले गरे । साथमा भएको ४ हजार रूपैयाँ दिएर उनी घर फर्किए । बाँकी १३ हजार भने १५ दिनभित्र तिर्ने सर्त राख्दै विशाललाई धरान६ कै विकास कटुवालको जिम्मा लगाएर प्रहरीले पठाएको थियो । विकास मृत फेला परेका अनिषका काका हुन् । अनिष र विशाल विकासले सञ्चालन गरेको टिपरमा काम गर्दै आएका युवाहरु रहेको प्रहरीले जनाएको छ । प्रहरीका अनुसार बाटोमा टिपर पर्खिएर बसिरहेका बेला दुवै जनामाथि युवाको एउटा समूह आएर कुटपिट गरेको खुलेको छ । कोही कसैको पनि मोबाइल चोरी नगरेको र पुनः आक्रमणमा पर्नसक्ने भयका कारण आफू मोबाइलको पैसा तिरिदिने अवस्थामा पुगेको विशालले प्रहरीलाई बताएका छन् । उनले बिहीबार आफूहरुमाथि कुटपिट गरिएको घटनाका बारेमा भने प्रहरीलाई जानकारी दिएका थिएनन् । कुटपिटपछि घटनास्थलमै छाडिएका अनिष केराबारी६ मुगुका खेम लिम्बूको घरमा मृत भेटिएपछि विशालले कुटपिटको कुरा सार्वजनिक गरेको डीआईजी बीसीले बताए । उनका अनुसार नाक र मुखबाट रगत बगिरहेको अवस्थामा अनिषलाई मृत फेला पारिएको हो। लिम्बूको घरमा पुगेर कोठाभित्र सुतेका अनिष दिउँसोसम्म पनि नउठेपछि प्रहरीलाई खबर आयो,'उनले भने,प्रहरी पुगेर ढोकाको चुक्कुल फुटाउँदा मृत्यु भएको अवस्थामा शव भेटियो। बीसीले घटनाको अनुसन्धानका लागि विशेष टोली परिचालन भइरहेको जानकारी दिए । उनका अनुसार अनिषको मृत्यु अघिल्लो दिन कुटपिट गरिएका कारण भएको हो वा मृत्यु को अरु नै कारण छ भन्ने बारेमा अनुसन्धानपछि मात्रै प्रष्ट हुन्छ । शव पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको छ । कुटपिटमा संलग्नमध्येका एकजना युवालाई नियन्त्रणमा लिएर सोधपुछ गर्ने र घटनाका बारेमा बुझ्ने काम भइरहेको प्रहरीले जनाएको छ।"
"ट्र्याक्टर दुर्घटनामा दुईको मृत्यु, १२ जना घाइते",काठमाडौं: पूर्वपश्चिम राजमार्गअन्तर्गत कञ्चनपुरको शुक्लाफाँटा राष्ट्रिय निकुञ्जको अर्जुनी नजिकै से १ त ३८४१ नम्बरको ट्र्याक्टर दुर्घटना हुँदा आज दुई जनाको मृत्यु भएको छ। जिल्ला प्रहरी कार्यालय कञ्चनपुरका प्रहरी नायव उपरीक्षक चक्रबहादुर शाहका अनुसार मृत्यु हुनेमा कृष्णपुर नगरपालिका९ पिपरैयाका वर्ष ६५ का द्रोपती राना र वर्ष ३३ का रतन कुमारी राना रहेका छन्। दुर्घटनामा अन्य १२ जना घाइते भएका छन्। कृष्णपुर नगरपालिका९ पिपरैयाबाट बेदकोट नगरपालिकाको दैजीमा जन्ती पुर्याएर फर्कने क्रममा चालकले नियन्त्रण गुमाउदा ट्र्याक्टर सडक छेउमै पल्टीएको हो। प्रहरीका अनुसार ट्र्याक्टरमा ३० जना बढी सवार रहेका थिए। घाइतेको झलारीस्थीत निजी मेडिकलमा सामान्य उपचारपछि थप उपचारका लागि कैलालीको धनगढीतर्फ पठाइएको छ।
विवाह पञ्चमीको पहिलो दिन नगरदर्शन गराइयो,"जनकपुरधाम : साप्ताहव्यापी रामजानकी विवाह पञ्चमी पहिलो दिन शुक्रबारदेखि विधिवत रुपमा सुरु भएको छ। प्राचीन मिथिला राजधानी जनकपुरधाममा विवाह पञ्चमीको पहिलो दिन आज नगरदर्शन गराइएको छ। नगर दर्शनमा रामलक्ष्मण प्रतीकको रुपमा एक जोडी बालकलाई जनकपुरधाममा घुमाइने परम्परा रहेको छ। त्रेता युगमा श्रीराम र लक्ष्मण गुरु विश्वामित्रसँग मिथिलाधाम घुम्न आउँदा नगर भ्रमण गरेको स्मरणमा नगर भ्रमण गरिने गरिन्छ। तीन बालकलाई गुरु विश्वामित्र, श्रीराम र लक्ष्मणको पहिरन र साजसज्जा गरी मिथिला भ्रमण गराइन्छ। राम र लक्ष्मणको चरित्र धारण गरेका बालकहरुलाई राम चरित्रमानस र रामायणका श्लोकलाई संगीतबद्ध गरी मन्दिरका पूजारीले मिथिलाको वर्णन गरेका थिए। त्रेता युगमा राम र लक्ष्मण मिथिला आएर र नगर दर्शन गरेको तथा मिथिलाबासीले राम लक्ष्मणलाई फूल छर्केर स्वागत गरेको मान्यता अनुसार नगरबासीले स्वागत गर्ने परम्पराअनुसार नै यो वर्ष पनि नगरदर्शनगराइएको छ। नगर दर्शनमा कृतिम नगरको परिकल्पना गरी भगवान् राम र लक्ष्मण सबैको द्वारद्वार (घरघर) मा जाने परम्परा अनुसार घरघरमा जान्छन्। दर्शनमा राम लक्ष्मणको दर्शन गर्न दर्शनार्थीको भीड लाग्छ। त्रेतायुगमा श्रीराम र सीता बीच भएको विवाहको स्मरणमा प्रत्येक वर्ष मंसिर शुक्ल पञ्चमीदेखि मिथिला नगरी जनकपुरधाममा पौराणिक विवाह पञ्चमी महोत्सवको आयोजना हुँदै आएको छ। यस वर्ष महोत्सव मंसिर १७ गतेदेखि विधिवत रुपमा सुरु भइ २३ गतेसम्म चल्ने जानकी मन्दिरका सहमहन्थ रामरोशन दास वैष्णवलेले बताए। सात दिनमा नगर दर्शनका अतिरिक्त फूलबारी लीला, धनुषयज्ञ, तिलकोत्सव, मटकोर, शुभविवाह र राम कलेवा हुनेछ। रामजानकी महोत्सव हेर्न जनकपुरधाममा विशेष गरी भारतीय तथा आन्तरिक पर्यटकको भीड बढेको छ।"
सोह्रखुट्टेको नयाँ बजारमा भीषण आगलागी,"काठमाडौं : सोह्रखुट्टेको नयाँ बजारमा रहेको एउटा कपडा पसलमा आगलागी भएको छ। महानगरीय प्रहरी वृत्त, सोह्रखुट्टेका अनुसार शुक्रबार दिउँसो कपडा पसलमा आगलागी सुरु भएको हो। आगलागी अझैं नियन्त्रणमा आउन सकेको छैन। प्रहरीका अनुसार अहिले ५६ वटा दमकलबाट आगो नियन्त्रणमा ल्याउने प्रयास भइरहेको छ।"
भूकम्प गएको ६ वर्षपछि ठडियो काष्ठमण्डप,"ऐतिहासिक सम्पदा काष्ठमण्डपको पुनःनिर्माणको काम ९९ प्रतिशत सम्पन्न भएको छ । गोरखा भूकम्पले पूर्णरूपमा क्षति भएको सम्पदा ६ वर्षपछि पुनःनिर्माण पूरा भएर यही महिनामा उद्घाटन गर्ने कार्यक्रम रहेको छ। विसं २०७५ वैशाख १६ गतेदेखि काष्ठमण्डप पुनःनिर्माण समितिमार्फत निर्माणको काम सुरु गरिएको थियो । समितिले आज सम्पदा निर्माणाको कार्यप्रगतिबारे जानकारी दिने उद्देश्यले आयोजना गरेको पत्रकार सम्मेलनमा समितिका अध्यक्ष राजेश शाक्यले सम्पूर्ण काम सकिएको र काष्ठमण्डपको बाहिरी घेरामा काठको बार लगाउने काम भइरहेकाले उक्त काम सकेपछि राष्ट्रप्रमुखबाट उद्घाटनको मिति तय गरिने जानकारी दिए । काष्ठमण्डप पुनःनिर्माणको काम लगभग सकियो, केही सानातिना काम मात्र बाँकी छ, यही महिनाको अन्तिमसम्ममा उद्घाटन गर्छौं, शाक्यले भने । उक्त सम्पदा काठमाडौँ महानगरपालिकाको रु ११ करोड ५० लाख आर्थिक सहयोगमा स्थानीय उपभोक्ता समितिबाट निर्माण भएको हो । ६ जिल्लाबाट ल्याइयो काठ काष्ठमण्डप पुनःनिर्माणमा तराईका विभिन्न ६ जिल्लाबाट ल्याइएका सालको काठ प्रयोग गरिएको बताइएको छ । शाक्यका अनुसार काष्ठमण्डप पुनःनिर्माणमा बारा, पर्सा, महोत्तरी, रौतहट, कञ्चनपुर र चितवनबाट ल्याइएको सालको काठ प्रयोग गरिएको छ । अन्य काठको तुलनामा सालको काठको आयु धेरै (टिकाउ) हुने भएकाले काष्ठमण्डप पुनःनिर्माणमा सालको काठ नै प्रयोग गरिएको शाक्यको भनाइ छ । काष्ठमण्डपको मूल थाममा प्रयोग भएको काठ महोत्तरीबाट ल्याइएको हो । काष्ठमण्डपका मूल चार वटा थाममध्ये एउटा थाम पुरानै र तीन नयाँ थाम प्रयोग गरिएको छ । पुरानो थाम हजार वर्ष पुरानो हो भने नयाँ थाम महोत्तरीबाट ल्याइएको अग्राखको हो । पुनःनिर्माणका क्रममा धेरै नयाँ काठको प्रयोग भए पनि केही पुराना काठको पनि प्रयोग भएको पत्रकार सम्मेलनमा जानकारी गराइएको छ । पुनःनिर्माणका क्रममा काष्ठमण्डपमा काठबाहेक ढुङ्गा, माटो, इँटालगायतका सामग्री प्रयोग गरिएको छ । पुनःनिर्माणका लागि धरहरा र ताहाचलको माटो प्रयोग गरिएको छ । विगतमा काष्ठमण्डपमा प्रयोग गरिएको माटो परीक्षण गर्दा मिल्ने खालको माटो ताहाचल र केही धरहरासँग मिलेको हुनाले यी दुवै ठाउँको माटो प्रयोग गरिएको हो । त्यसैगरी ढुङ्गा, तेलिया इँटा र झिँगटी इँटा भक्तपुरबाट ल्याइएको थियो । तेलिया इँटा भुइँमा र झिँगटी इँटा छानामा प्रयोग गरिएको छ ।"
विद्यालयको रकम हिनामिना,"बेनी : म्याग्दीको बेनी नगरपालिका२ खबरामा रहेको हंशबाहिनी आधारभूत विद्यालयको रकम हिनामिना भएको छ। अनुमानभन्दा दश लाख रुपैयाँ बढी खर्च देखाएका विद्यालय प्रशासन, व्यवस्थापन र निर्माण समितिले भवन निर्माणका क्रममा सापटी वापत प्रयोग गरेको विद्यालयको छ लाख पचास हजार रुपैयाँ हिनामिना गरेका हुन्। गत भदौ ३० गते विद्यालय व्यवस्थापन समिति पुनगठनका लागि भएको भेलामा तत्कालीन प्रअ हृदयकुमार श्रेष्ठले प्रस्तुत गरेको आय ब्यय विवरणमा प्रश्न उठेपछि असोज १ गते अभिभावक मदन आचार्यको संयोजकत्वमा ७ सदस्यीय छानबिन समिति गठन भएको थियो। दिपक सापकोटा, सनम जिसी, सुसन थापा, सम्राट सापकोटा, तेजेन्द्रबहादुर कार्की र तिलबहादुर घिमिरे सदस्य रहेको समितिले मंसिर ८ गते प्रतिवेदन सार्वजनिक गरी व्यवस्थापन समितिलाई बुझाएको छ। संयोजक आचार्यले अस्वभाविक खर्च देखाइएको, खर्च अनुसार बिल भरपाई नभेटिएको, विद्यालयको खाताबाट झिकिएको रकम फिर्ता नभएको, कामदार र सामान बिक्रेताले पूरा भुक्तानी नपाएका भेटिएको बताए। सोह लाख रुपैयाँको बजेटभित्र बनाउनुपर्ने भवनको खर्च २६ लाख रुपैयाँभन्दा बढी देखाइएको छ, उनले भने, खातामा भएको छ लाख पचास हजार रुपैयाँ मासिएको विषयमा प्रश्न उठेपछि छानविन गर्दा अस्वभाविक रुपमा देखाइएको खर्चलाई प्रमाणित गर्ने बिल र भरपाइ भेटिएन। आर्थिक वर्ष २०७४७५ मा दुई कोठे एक तले कक्षा कोठा भवन निर्माणका लागि तत्कालीन शिक्षा कार्यालयबाट आयोजना व्यवस्थापन खर्च कटाएर निकासा भएको १५ लाख १२ हजार रुपैयाँसहित कुल २४ लाख तीन हजार ९०० रुपैयाँ खर्च भएको र थप दुई लाख दुई हजार ४९५ रुपैयाँ तिर्न बाँकी भएको प्रअ श्रेष्ठले प्रस्तुत गरेको प्रतिवेदनमा उल्लेख छ। छानबिन समितिले २१ लाख ५६ हजार ५०३ रुपैयाँ बराबरको खर्च प्रमाणित गर्ने बिल भरपाइ भेटिएको र दुई लाख ४७ हजार ३९६ रुपैयाँ बचत हुनुपर्ने ठहर गरेको छ। सबैभन्दा धेरै कामदार ज्याला शीर्षकमा १३ लाख एक हजार ६९० रुपैयाँ खर्च देखाइएकोमा हाजिरी र भरपाइ अनुसार आठ लाख २५ हजार ३५० रुपैयाँ खर्च भएको देखिएको छ। भवन निर्माणमा आएको बजेट मध्य निजी स्रोतका शिक्षकलाई रु एक लाख ३३ हजार ५०० तलब दिएको देखाइए पनि छानबिनका क्रममा रु ४३ हजार ५०० मात्र भुक्तानी दिएको भेटिएको छ। समितिले विभिन्न शीर्षकमा भएका खर्चको रकम र बिल भरपाइको रकम फरक परेको उल्लेख गरेको छ। कामदार ज्यालामा चार लाख ७६ हजार ३४० रुपैयाँ र शिक्षक तलबमा ९० हजार रुपैयाँ वास्तविकभन्दा बढी खर्च देखाइएको छानबिन समितिले जनाएको छ। यसैगरी बेनी बचत तथा ऋण सहकारी संस्थामा रहेको मुद्दती निक्षेप खाताको पाँच लाख रुपैयाँ र नेपाल बैंक लिमिटेडबाट एक लाख पचास हजार रुपैयाँ भवन निर्माणार्थ सापटी स्वरुप प्रयोग गरे पनि हालसम्म फिर्ता नगरेको छानबिन समितिको प्रतिवेदनमा उल्लेख छ। हरिनारायण जिसीको अध्यक्षतामा रहेको तत्कालीन विद्यालय व्यवस्थापन समितिले भवन बनाउन बुद्धबिर दर्जीको संयोजकत्वमा निर्माण समिति बनाएको थियो। तत्कालीन प्रअ श्रेष्ठले शिक्षा कार्यालयबाट आएको अनुदानले भवन मात्र बनाउन मिल्ने भएकाले जग्गा व्यवस्थापन गर्दा बढी खर्च लागेको बताए। भिरालो पाखोमा भएको भवन निर्माण स्थलमा मापदण्ड अनुसार जग्गाको चौडाइ नपुगेपछि पछाडी दुई मिटर पाखो काटिएको र अगाडि भुइँदेखि नै पर्खाल बनाएर दुई मिटर चौडाइ बढाउँदा अनुमान गरेभन्दा बढी खर्च भएको हो, उनले भने, सम्झौता अनुसार कुल लागतको २५ प्रतिशत जुटाउनुपर्ने जनश्रमदान वापतको खर्च पनि विद्यालयकै आन्तरिक स्रोतबाट ब्यहोर्नुपर्यो। संघीयता कार्यान्वयनसँगै शिक्षा कार्यालयबाट भुक्तानी पाउन ढिलाइ भएपछि बेनी बचत र नेपाल बैंकको खाताको पैसा सापटी स्वरुप झिकेर मजदुरलाई ज्याला र सामान बिक्रेतालाई भुक्तानी दिएका हौं। भवन निर्माणमा काम गरेका ४२ जना मजदुरहरुले हालसम्म ८७ हजार चार सय रुपैयाँ ज्याला नपाएको छानविन समितिले जनाएको छ। सबैभन्दा बढी कृष्ण जिसी र उनकी श्रीमति बुद्धीसरा जिसीले ६० हजार रुपैयाँ ज्याला पाउन बाँकी देखिएको छ। ज्याला नपाउँदा घर ब्यवहार चलाउन समस्या भएको बुद्धीसराले गुनासो गरे। विद्यालय व्यवस्थापन समितिका अध्यक्ष शुभसागर शर्माले गत शनिबारको भेलाले तत्कालीन विद्यालय प्रशासन, व्यवस्थापन र भवन निर्माण समितिलाई यही मंसिर १८ गतेसम्म हिसाब मिलान गर्न समय दिएको बताए।"
"कक्षा १२ को नतिजा प्रकाशित, कति विद्यार्थीले ल्याए ए प्लस ?","काठमाडौं : राष्ट्रिय परीक्षा बोर्डले कक्षा १२ को नतिजा प्रकाशित गरेको छ। शुक्रबार बिहान बसेको बोर्डको बैठकले नतिजा प्रकाशित गर्ने निर्णय गरेको हो। राष्ट्रिय परीक्षा बोर्डले विद्यार्थीको भौतिक उपस्थितिमै भदौ ३० गतेदेखि होम सेन्टरमा कक्षा १२ को परीक्षा लिएको थियो। परीक्षामा सहभागी हुने अधिकांश विद्यार्थीलाई कोभिडविरुद्धको खोप लगाएर स्वास्थ्य मापदण्ड अपनाउँदै होम सेन्टरमा सञ्चालन भएको थियो। बोर्डले सात हजार ३६ परीक्षार्थीकोले ए प्लस र ४८ हजार २३९ विद्यार्थीले ए ग्रेड प्राप्त गर्न सफल भएको जनाएको छ। बोर्डका अनुसार ७० हजार एक परीक्षार्थीले बी प्लस, ९९ हजार ५३७ बी, ७५ हजार ८८ सी प्लस र २४ हजार ५१५ परीक्षार्थीले सी ग्रेड ल्याएका छन्।"
बालाचतुर्दशी पर्व : पशुपतिमा रातभर जाग्राम (फोटोफिचर),काठमाडौं : मार्गशीर्षकृष्ण चतुर्दशीका दिन मनाइने बालाचतुर्दशी पर्व मनाइँदैछ। त्रयोदशीका बिहीबार बेलुकीदेखि दिवङ्गत पितृका नाममा अखण्ड दीपदान गरी बसेका भक्तजनले आज पितृको सद्गतिको कामना गर्दै शतबीज छर्दैछन्। बालाचतुर्दशीको अघिल्लो रात बिहीबार दिवङ्गत पितृका नाममा दीपदान गर्न लाखौँ भक्तजन आएर रातभर जाग्राम बसेका छन्। रातभर दीपदान गरी बसेका भक्तजनले बिहानै पितृको सम्झनामा शतबीज छरी बालाचतुर्दशी पर्व मनाइन्छ। प्रत्येक वर्ष मार्गशीर्ष कृष्ण चतुर्दशीका दिन बालाचतुर्दशी पर्व मनाउन देशका विभिन्न स्थानबाट भक्तजन पशुपतिमा आउँछन्। यसरी आएका श्रद्धालु भक्तजनको बिहीबार बिहानैदेखि पशुपति क्षेत्रमा भीड लागेको छ। बत्ती बाल्न बस्ने ठाउँ रोक्न बिहानैदेखि देशका विभिन्न स्थानबाट आएका भक्तजनको पशुपतिमा भीड लागेको हो। पशुपतिमा अन्नपूर्णकर्मी दिपेन श्रेष्ठले कैद गरेका तस्बिर :
बाला चतुर्दशीमा किन शतबीज छरिन्छ ?,"काठमाडौं : दिवङ्गत पितृका नाममा महादीपदान गर्न आउने भक्तजनको शुक्रबार बिहानैदेखि पशुपति क्षेत्रमा भीड लागेको छ। बिहीबार रातभर जाग्राम बसेर मार्गशीर्षकृष्ण चतुर्दशीका दिन बिहान दीप वाग्मतीमा सेलाएर पशुपति क्षेत्रका विभिन्न स्थानमा शतबीज छरिन्छ। यसो गरेमा दिवङ्गत पितृहरुले शान्ति पाउने धार्मिक विश्वास छ। प्रत्येक वर्ष मार्गशीर्ष कृष्ण चतुर्दशीका दिन बालाचतुर्दशी पर्व मनाउन देशका विभिन्न स्थानबाट भक्तजन पशुपति आउने गर्छन्। यो पर्व विशेषगरी पितृहरूको उद्धारको निम्ति उनीहरूको सम्झनामा मनाइन्छ । नेपालीमा 'शतम्' को अर्थ सय र 'बीज'को अर्थ बीउ हुन्छ । यसरी शतबीज भन्नाले सयथरी बीउ भन्ने बुझिन्छ। तरपनि शतबीजमा मुख्यतः धान, जौ, गहुँ, चना, तिल, कागुनु र मकैलाई मात्र लिइने गरेको पाइन्छ । यसैगरी शतबीजको मिश्रणमा केरा, उखु, सुन्तला, अनार, भोगटे, कागती, निबुवा, बिमिरो, अमला आदि फलका साथै विभिन्न किसिमका फूलहरू पनि हुने गर्दछन् । आज श्रद्धालु भक्तजनहरुको बिहानैदेखि पशुपति क्षेत्रमा भीडभाड बढेको छ। अघिल्लो दिन अर्थात् बिहीबार रातिदेखि बत्ती बाल्न ठाउँ व्यवस्थापन गर्न देशका विभिन्न स्थानबाट आएका भक्तजनको पशुपतिमा भीड लागेको हो। शतबीज छरिसकेपछि पशुपति क्षेत्रमा श्रीपशुपतिनाथको कवच, मुकुट, नागमणि, एकमुखे रुद्राक्ष, दर्शन गर्ने व्यवस्था मिलाइएको छ । सुरक्षा निकाय एवं कोषका कर्मचारीको सहयोगमा यी सामग्री दर्शनको व्यवस्था शुक्रबार बिहान मिलाइएको छ । बत्ती बाल्न एवं शतबीज छर्न आउने भक्तजनका लागि तिलगङ्गा र भण्डारखालमा सवारी पार्किङको व्यवस्था मिलाइएको छ। पशुपतिनाथको मुख्य क्षेत्र बाहिर विभिन्न सङ्घसंस्थाले स्वास्थ्य शिविर खडा गरेका छन् ।"
विश्व अपाङ्गता दिवसको अवसरमा प्रभातफेरी (तस्बिर),"विराटनगर : अपाङ्गता भएका व्यक्तिहरूको ३०औं अन्तर्राष्ट्रिय दिवसका अवसरमा प्रदेश १ को राजधानी विराटनगरमा प्रभातफेरी निकालिएको छ। शुक्रबार बिहान निकालिएको फेरीमा प्रदेश १ का सामाजिक विकासमन्त्री जायराम यादवसमेत सहभागी भएका थिए। सो अवसरमा मन्त्री यादवले अपाङ्गता भएका व्यक्तिको संरक्षणमा प्रदेश १ सरकार कटिबद्ध रहेको बताए। प्रदेश सरकारको प्राथमिकता नै अपाङ्गता भएकाको अधिकार स्थापित गर्ने हो, उनले भने, अपाङ्गता भएका व्यक्तिको पनि राज्यका विभिन्न अङ्गमा समानुपातिक सहभागिता गराउनुपर्छ। अपाङ्गता भएकारूको अधिकार सुनिश्चितताका लागि माग गर्दै प्रभातफेरी सम्पन्न भएको हो। खासगरी विश्वभर कोरोना कालपछि नेतृत्व तथा सहभागितामा समानुपातिक प्रतिनिधित्वको कुरा उठाइएको हो।"
यसरी भेटिन्छ खुसी,"एक जना वृद्ध मानिस एउटा गाउँमा बस्थे। उनी संसारकै सबैभन्दा दुर्भाग्यपूर्ण व्यक्तिहरूमध्ये एक थिए। सबै गाउँले उनीसँग थकित थिए। ती वृद्ध सधैं उदास अवस्थामा मात्र रहन्थे। जुनसुकै कुरामा पनि उनी गुनासो मात्र गर्थे, निरन्तर गुनासो मात्र गरिरहन्थे। त्यसैले पनि ती वृद्धको अनुहार सधैं दु:खी देखिन्थ्यो। उनको अनुहारमा खुसी कस्तो हुन्छ ? त्यो गाउँलेले देख्न पाएका थिएनन्। जति बुढो भएर बाँचिरहे ती वृद्धका बोली पनि विषालु बन्दै गए। व्यवहार पनि क्रूर जस्तै लाग्थे। अति भएपछि गाउँलेले पनि उनलाई बेवास्ता गर्न थाले। गाउँले भेला बसे। उनीहरूले निष्कर्ष निकाले कि वृद्धलाई केही गरे पनि सही अवस्थामा ल्याउन सकिएन त्यसैले उहाँसँग सम्पर्कमा नआउने र कुराकानी नगर्ने। गाउँलेले उनलाई दुर्भाग्यवश संक्रामक ठाने। किनकि ती वृद्धको छेउमा गएर खुसी हुनु पनि अप्राकृतिक र अपमानजनक हुन्थ्यो। वृद्ध सधैंजसो अरूमा दु:खको भावना सिर्जना गरिदिन्थे। एक दिनको कुरो हो। जब उनी वर्षले ८० टेके तब एउटा अविश्वसनीय घटना भयो। त्यो कुरा एक कान दुई कान मैदान भयो। सबैले अचम्मको कुरा सुनिरहेका थिए कि ती वृद्ध मानिस आज खुसी छन्। सँगै अर्को कुरा पनि तरंगित भयो, वृद्ध मानिस कुनै पनि कुरामा गुनासो गर्दैनन्। उनको अनुहारमा मुस्कान भरिएको छ। र, उनको अनुहार पनि ताजा छ। एक, दुई गर्दै सारा गाउँले ती वृद्ध भएको ठाउँमा भेला भयो। उनलाई सोधियो, तपाईंलाई के भयो ? वृद्धले भने, खासै केही होइन। केही त पक्कै भएकै थियो भनेर गाउँलेले ढिपी गरेपछि वृद्ध मुस्कुराए। उनले भने, म ८० वर्षदेखि खुसीको खोजीमा छु र यो बेकार रहेछ। त्यसपछि खुसीबिना नै बाँच्ने र जीवनको आनन्द लिने निर्णय गरें। त्यसैले म अहिले खुसी छु। नैतिक शिक्षा : खुसी खोज्छु र भेटिन्छ भनेर पछि लाग्नुभयो भने खुसी हात लाग्दैन। जे छ जस्तो छ त्यसमा रमाउन सिक, खुसी तिमीसँगै छ। खुसीको पछि लाग्ने होइन, आफूले आफूलाई चिन्ने, खुसी साथमै हुन्छ।"
