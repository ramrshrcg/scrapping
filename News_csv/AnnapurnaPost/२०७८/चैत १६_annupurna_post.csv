शीर्षक,विवरण
टिपरको ठक्करबाट सुन्दरीजलको मेलम्ची चोकमा मृत्यु भएका बालिकाको शव उठेन,"काठमाडौं : बुधबार बिहान गोकर्णेश्वर नगरपालिका १ स्थित सुन्दरीजलको मेलम्ची चोकमा टिपरले ठक्कर दिँदा एकै घरका दुई दिदीबहिनीको मृत्यु भयो। स्थानीय वर्ल्ड युथ इन्टरनेसनल स्कुलमा नर्सरी र कक्षा २ मा अध्ययनरत छात्राहरु श्रृष्टि घिसिङ र श्रेया घिसिङ बुवा रोहनसँगै मोटरसाइकलमा स्कुल जाने क्रममा टिपरले ठक्कर दिँदा दुवैको मृत्यु भयो। मेलम्ची चोक अघिको साँघुरो बाटोमा रोहनको मोटरसाइकललाई बा ४ ख ६९६५ नम्बरको टिपरले ठक्कर दियो । स्थानीयका अनुसार व्याक नगर्न भनेर चिच्चाउँदा चिच्चाउँदै सुन्दै नसुनी टिपर चालकले व्याक गर्न रोकेन । टिपरको टायरले किचेर दुई बालिकाको घटनास्थलमै मृत्यु भयो। गम्भीर अवस्थामा रहेका मृतक बालिकाका बुवा रोहनको अत्तरखेलस्थित नेपाल मेडिकल कलेजमा उपचार भइरहेको छ । बालिकाको शव भने घटनास्थलबाट उठेको छैन। घटनापछि आक्रोशित स्थानीय र आफन्तले दिनभर प्रदर्शन गरेका छन् । अहिलेसम्म बालिकाको शव घटनास्थलबाट उठेको छैन। आफन्त, स्थानीयबासी, सुरक्षा निकाय र स्थानीय जनप्रतिनिधिबीच छलफल भइरहेको बताइएको छ। प्रत्यक्षदर्शी प्रताप अर्यालका अनुसार टिपर चालकको लापरबाहीले बालिकाको मृत्यु भएको हो । उनले भने,' टिपरको दुवै झ्याल बन्द गरेर ठूलो आवाजमा गीत बजाइरहेका चालकले घटनास्थलमा प्रत्यक्षीदर्शीको कुरा सुन्दै नसुनी ब्याक गरी मोटरसाइकल किचिदिएका हुन्।' वल्र्ड युथ इन्टरनेशनल स्कुलका प्रिन्सिपल निराजन सेढाइले घिसिङ परिवारमा दु:खद घटना भएको बताए। महानगरिय प्रहरी परिसर प्रमुख एसएसपी सुदिप गीरिका अनुसार टिपर चालकलाई नियन्त्रणमा लिएको र घटनाबारे अनुसन्धान भइरहेको बताए।"
"थप २६ जनामा कोरोना संक्रमण, ७७ जना डिस्चार्ज",काठमाडौं :पछिल्लो २४ घन्टामा नेपालमा थप २६ जनामा कोरोना भाइरस संक्रमण देखिएको छ। स्वास्थ्य तथा जनसंख्या मन्त्रालयका अनुसार ५ हजार १९२ नमूना परीक्षण गर्दा २६ नमूनाको रिपोर्ट पोजिटिभ आएको हो। सोही अवधिमा ७७ जना कोरोनामुक्त भएका छन्। बुधबार कोरोनाबाट कसैको पनि मृत्यु भएको छैन। मन्त्रालयका अनुसार हाल सक्रिय संक्रमितको संख्या ११४६ रहेको छ। पछिल्लो २४ घन्टामा ७१ हजार ७२ जनाले कोरोनाविरुद्धको खोप लगाएका छन्।
काठमाडौं उपत्यकाको आकाश प्रदूषणले ढाकियो (फोटो फिचर),काठमाडौं : काठमाडौं उपत्यकाको वायु प्रदूषण 'अति खतरानाक विन्दु'मा पुगेको छ। काठमाडौं उपत्याकाको आकास तुँवालोले ढाकेको छ। बुधबार दिउँसो १ बजे उपत्यकाको एयर क्वालिटी इन्डेक्स १७० देखिएको छ। विश्व स्वास्थ्य संगठनका अनुसार हावामा पीएम २५ को मात्रा प्रति क्युबिक मिटरमा ५ माइक्रोग्राम हुनुपर्छ। बढ्दो प्रदूषणले मानव शरीरमा गम्भीर असर पुर्याउने विज्ञहरुले बताएका छन्। तस्बिर : अशोक दुलाल
टुक्रे योजना पेस नगर्न अर्थमन्त्रीको निर्देशन,"काठमाडौं : अर्थमन्त्री जनार्दन शर्माले टुक्रा योजना पेस नगर्न निर्देशन दिएका छन्। प्रदेश र स्थानीय तहले निर्माण गर्नसक्ने टुक्रे योजनासमेत संघीय बजेटमा राख्ने र काम नगर्ने प्रवृत्ति देखिएको भन्दै उनले त्यसो नगर्न निर्देशन दिएका हुन्। संविधानले निर्दिष्ट गरेको व्यवस्था अनुसार संघ, प्रदेश र स्थानीय तहले कार्यक्रम र बजेट कार्यान्वयन गर्नुपर्ने उनको भनाइ छ। मुलुकले संघीय प्रणाली अपनाएपछि केही अधिकार बाँडफाँड भएको छ, यो संविधानमा लेखिएको छ, त्यसलाई पढौं, उनले भने, संविधानमा एउटा व्यवस्था छ तर हामीले अर्कै गरेका छौं। यो संविधानको उल्लंघन हो। प्रदेश र स्थानीय तहलाई उनीहरुको काम गर्न दिऊँ। साना आयोजना प्रदेश र स्थानीय तहलाई पठाउँदा संघीय निकायलाई नै सजिलो हुने भन्दै उनले भने,मठ मन्दिर संघले किन बनाउनुपर्यो? स्थानीय तहले बनाइहाल्छ नि। उसलाई नै बजेट दिऊँ। सबैको चाहनाले संघीयता आएको भन्दै यसको संरक्षणमा लाग्नुपर्ने उनले जोड दिए। संघीय मर्मअनुसार कस्ता परियोजना छनौट गर्ने, कुन कार्यक्रम राख्ने, नीति कस्तो बनाउनेलगयतका विषयमा सात दिनभित्र सबै मन्त्रालयलाई कार्ययोजना पेस गर्न उनले निर्देशन दिए। के गर्दा स्रोत साधनको थप उपयोगिता बढाउन सकिन्छ, संघीय मर्मअनुसार बजेटमा के कस्तो नीति बनाउन सकिन्छ मन्त्रालयको आआफ्नो कार्य प्रकृति अनुसारको कार्ययोजना मलाई सात दिनभित्र दिनुस्, उनले भने, त्यसपछि संक्षिप्तीकरण गरी बजेट बनाउन सजिलो हुन्छ। उनले शिक्षा विज्ञान तथा प्रविधि मन्त्रालयलाई देशभरको विद्यालय र विद्यार्थी संख्या तथा अब भर्ना हुन सक्ने विद्यार्थीको अनुमानित विबरणसहितको नक्सांकन पनि एक हप्ताभित्र उपलब्ध गराउन निर्देशन दिए। संस्था सबलीकरण गर्न बजेट बिनियोजन गरी अनुसन्धान गर्न पनि उनको सुझाव थियो। कृषि मन्त्रालयले पर्याप्त मात्रामा उन्नत जातको बीउ, बिजन किसानलाई वितरण गर्दा धान, चामल आयात नै गर्न नपर्ने स्थिति देखिएको भन्दै आयात प्रतिस्थापनको कार्ययोजना पेस गर्न निर्देशन दिए। हामीले यो वर्ष पर्याप्त मात्रामा उन्नत जातको बीउ किसानलाई दियौं भने आगामी वर्ष धान, चामल नै आयात गर्न नपर्ने गरी फल्ने रहेछ। यसका लागि अर्थले कति बजेट दिनुपर्ने हो, दिन्छौं, उनले भने, हामीले आयात प्रतिस्थापनको काम गर्न अब ढिला गर्नु हुँदैन। उत्पादन र रोजगारी वृद्धिका माध्यमबाट आर्थिक समृद्धि केन्द्रीत बजेटमा ध्यान दिनुपर्ने उनले बताए।"
"मिर्गौला प्रत्यारोपण गरेका, क्यान्सर रोगी र मेरुदण्ड पक्षघातका विरामीले प्रत्येक महिना ५ हजार पाउने","काठमाडौंः मिर्गौला प्रत्यारोपण गरेका, डायलाइसिस गराइरहेका, क्यान्सर रोगी र मेरुदण्ड पक्षघातका बिरामीले औषधि उपचारबापत मासिक ५ हजार पाउने भएका छन्। त्यसका लागि स्वास्थ्य तथा जनसंख्या मन्त्रालयले प्रकृया अघि बढाएको छ। स्वास्थ्य मन्त्रालयको चैत १३ को मन्त्रीस्तरको बैठकले सो रकम उपलब्ध गराउन कार्यविधि बनाएसँगै यस्ता बिरामीले मासिक भत्ता पाउने बाटो खुलेको हो। कार्यविधिको प्रस्तावनामा भनिएको छ, मृगौला प्रत्यारोपण गरेका, डायलाइसिस गराइरहेका, क्यान्सर रोग भएका र मेरुदण्ड पक्षाघात भएका बिरामीको औषधि उपचार लामो समयसम्म गर्नुपर्ने र खर्चिलो हुने हुँदा बिरामीलाई हुन जाने आर्थिक भार कम गर्न औषधि उपचार वापत खर्च उपलब्ध गराउने नेपाल सरकारको नीति कार्यन्वयनका लागि जनस्वास्थ्य सेवा नियमावली, २०७७ को नियममा भएको व्यवस्था बमोजिम लक्षित समूहका लागि दिइने स्वास्थ्य सेवा, सुविधा तथा प्रक्रियालाई सरल र सहज बनाउन जनस्वास्थ्य सेवा ऐन, २०७५ को दफा ६४ ले दिएको अधिकार प्रयोग गरी मन्त्रालयले यो कार्यविधि जारी गरेको छ। मृगौला प्रत्यारोपण गराएका, डायलाइसिस गराइरहेका, क्यान्सर रोग पहिचान भई उपचारपछि निको भइसकेका व्यक्तिबाहेकका क्यान्सर रोगी (क्यान्सर पहिचान भई उपचारपछि निको भइसकेका तर चिकित्सकले तीन तीन महिनाभित्र निरन्तर निगरानीमा राखेका व्यक्ति र मेरूदण्ड पक्षाघात भएका (रातो र नीलो अपाङ्ग परिचय पत्रबाहक) व्यक्ति लक्षित समूहका रुपमा रहेका छन्। नेपाल सरकारले तोकेको मासिक पाँच हजार रुपैँयाका दरले त्रैमासिकरूपमा महिनाको अन्तिम दिन स्थानीय तहले लाभग्राहीको बैंक खातामा जम्मा गर्नुपर्ने छ। नेपाल सरकार वा नेपाल सरकारको पूर्ण वा अधिकांश स्वामित्व भएको संस्था वा संगठन संस्थाबाट रोजगारी र निवित्तिभरण वा विदेशी सरकारबाट रोजगारी र पेन्सन प्राप्त गरिरहेको ब्यक्ति लिए यस निर्देशिका बमोजिम मासिक वित्ति उपलब्ध नगराइने कार्यविधिमा उल्लेख छ। त्यसैगरी नेपाल सरकारबाट उपलब्ध गराइँदै आएको ज्येष्ठ नागरिक भत्ता, एकल महिला भत्ता, दलित भत्ता, पिछडिएको भत्ता, अपांग भत्तालगायत नेपाल सरकारबाट पाई आएको सामाजिक सुरक्षा भत्ता वा यस निर्देशिका बमोजिम उपलब्ध गराइने मध्ये कुनै एक किसिमको भत्तारमासिक वृत्तिमात्र प्राप्त गर्न सक्नेछन्। कार्यविधिमा उल्लेखित एकभन्दा बढी रोग लागेका व्यक्तिलाई दोहोरो गर्ने गरी भत्ता नदिइने कार्यविधिमा उल्लेख छ। स्वास्थ्य मन्त्रालयको नीति, योजना तथा अनुगमन महाशाखा देशभरका ७५३ स्थानीय तहबाट उक्त रकम उपलब्ध गराउन कार्यविधि कार्यान्वयनका लागि पत्राचार गरेको छ।"
राष्ट्रपतिद्धारा काभ्रेमा पुननिर्मित कालिका मन्दिर उद्घाटन,"काभ्रे : राष्ट्रपति विद्यादेवी भण्डारीले भौतिक पूर्वाधारको विकास गर्ने क्रममा वातावरण संरक्षणमा विशेष ध्यान दिन आग्रह गरेका छन्। २०७२ सालको भूकम्पकामा क्षतिग्रस्त नमोबुद्ध नगरपालिका५ स्थित प्राचीन कालिका मन्दिर समुद्घाटन कार्यक्रमलाई आज सम्वोधन गर्दै भण्डारीले विकास सम्वन्धी नीति, कार्यक्रम र योजना तर्जुमा गर्दा वातावरण संरक्षणको विषयलाई उच्च प्राथमिकतामा राख्ने सुदृढ संकल्प गर्नपनि जनप्रतिनिधि तथा संवद्ध सबैलाई विशेष आह्वान गरे। स्थानीय तहमा भौतिक निर्माण एवं पूर्वाधार निर्माण गर्दा प्रकृतिको संरक्षण गरी वातावरण जोगाउने कार्यलाई विशेष महत्व दिनुपर्छ,राष्ट्रपति भण्डारीले भने, हरियाली प्रवद्र्धन गर्ने, पानीका मूल बचाउने जैविक विविधताको रक्षा गर्ने गरेमा मात्र यस सुन्दर धर्तीलाई भावी पुस्ताका लागि सुरक्षित बनाउन सक्दछौं। ऐतिहासिक सम्पदाको संरक्षण र संवर्द्धनका लागि नमोबुद्ध नगरपालिकाले देखाएको अग्रसरताको प्रशंसा गर्दै राष्ट्रपति भण्डारीले भूकम्पले भत्काएका सम्पदाहरु अझ बलियो र स्थायीरुपमा पुननिर्माण हुँदा ऐतिहासिक धरोहरको संरक्षण गर्ने राष्ट्रिय आत्मविश्वास पनि अझै बलियो भएको बताइन्। स्थानीय तहमा जनताद्धारा छानिएका जनप्रतिनिधिबाट विकासका काम सञ्चालन भई जनताका दैनिक आवश्यकताको प्रत्यक्ष सम्बोधन हुनु नै लोकतन्त्रलाई संस्थागत गर्ने सबैभन्दा ठूलो माध्यम भएको भण्डारीको भनाई छ। कार्यक्रममा नमोबुद्ध नगरपालिका प्रमुख टीपी शर्मा तिमल्सिनाले प्राचीन कालिका मन्दिर पुननिर्माणका लागि सहयोग गर्ने पुरातत्व विभागसहित सबैमा धन्यवाद व्यक्त गर्दै ऐतिहासिक धरोहरको संरक्षण र संवर्द्धनको कार्यमा हौसला बढाउन उपस्थित भएकोमा राष्ट्रपति विद्यादेवी भण्डारीप्रति आभार प्रकट गरे। कृषि व्यापार र पर्यटन हाम्रो सशक्त अभियान मूल नारासहित अघि बढिरहेको नमोबुद्ध नगरपालिकाले यस क्षेत्रका धार्मिक एवं सांस्कृतिक महत्वको क्षेत्रको संरक्षण र संवर्द्धनमा विशेष जोड दिँदै आएको बताउँदै तिमल्सिनाले नगरपालिकाले कानपुर क्षेत्रको रक्तकाली मन्दिरसहित नगरभित्रका प्राचीन मठमन्दिरको पुननिर्माण गरिसकेको तथा नमोबुद्ध गुम्बा क्षेत्रको पुननिर्माण र संरक्षणमा नगरपालिका निरन्तर लागिरहेको बताए। राष्ट्रपति भण्डारीले पुननिर्मित कालिका मन्दिरको समुद्घाटनसँगै पूजाअर्चनासमेत गरेका छन्। विक्रम संवत १८३८ मा निर्माण भएको उक्त मन्दिर २०७२ सालको भुकम्पका कारण क्षतिग्रस्त भएको थियो। मन्दिर पुननिर्माण पुरातत्व विभाग, राष्ट्रिय पुननिर्माण प्राधिकरण, शहरी विकास तथा भवन निर्माण विभाग र नमोबुद्ध नगरपालिकाको सहकार्यमा सम्पन्न गरिएको हो। पुननिर्माणका लागि पुरातत्व विभागबाट १ करोड ४० लाख, पुननिर्माण प्राधिकरण र शहरी विकास तथा भवन निर्माण विभागबाट संयुक्तरुपमा ६० लाख र नमोबुद्ध नगरपालिकाबाट ४ लाख रुपैयाँ खर्च भएको छ।"
वीरगन्ज महानगरमा कांग्रेसले चुनावी तालमेल नगर्ने,"वीरगन्ज : नेपाली कांग्रेस पर्साले वीरगन्ज महानगरपालिकामा अरु दलसँग चुनावी तालमेल नगर्ने जनाएको छ। वीरगन्ज महानगरमा कांग्रेस सबैभन्दा बलियो रहेको भन्दै कांग्रेस पर्साले आगामी स्थानीय तहको निर्वाचनमा वीरगन्जमा अरु दलसँग चुनावी तालमेल नगर्ने जनाएको हो। बिहीबार अन्नपूर्णपोष्टसँग कुरा गर्दै कांग्रेस पर्साका सभापति जनार्दन सिंह क्षेत्रीले भने, वीरगन्ज महानगरमा कांग्रेसले अरु दलसँग चुनावी तालमेल गर्दैन।' यसअघि बुधबार नेपाली कांग्रेस पर्साका प्रवक्ता रमेश पाण्डेले पनि पत्रकार सम्मेलन नै गरेर वीरगन्जमा कांग्रेसले चुनावी तालमेल नगरिने बताएका थिए। कांग्रेस पर्साका सभापति क्षेत्रीले पनि कांग्रेस आफैंमा सबैभन्दा बलियो अवस्थामा रहेकाले वीरगन्ज महानगरमा अरु दलसँग चुनावी तालमेल नगर्ने बताए। उनले कांग्रेस केन्द्रीय समितिले नै स्थानीय आवश्यकता हेरेर अरु दलसँग चुनावी तालमेल गर्ने निर्णय गरेकाले वीरगन्ज महानगरमा चुनावी तालमेलको आवश्यकता नरहेको बताए। २०७४ को निर्वाचनमा परिस्थिती फरक भएका कारण कांग्रेसले वीरगन्जमा पराजय भोगे पनि अहिले जनलहर कांग्रेसका पक्षमा रहेको जिकिर उनले गरे। उनले वीरगन्ज महानगरको नगर प्रमुखको उम्मेदवार, अहिले चर्चामा रहेका नेताहरु मध्येबाटै कोही एकजना हुने पनि बताए। अबको १० दिन भित्र वीरगन्ज महानगरको उम्मेदवारको टुङ्गो लगाएर केन्द्रीय कार्यसमितिमा सिफारिस गरिने जानकारी उनले दिए। वीरगन्ज महानगरमा मात्र नभइ पर्सा जिल्लाभरमै कांग्रेसखबलियो अवस्थामा रहेको पनि क्षेत्रीले दाबी गरे ।खउनले भने,त्यसैले पर्साका अन्य १३ पालिकामा पनि अरु दलसँग चुनावी गठबन्धन हुने सम्भावना कम छ, यद्यपि पालिकाहरुमा तालमेल गर्ने नगर्ने अधिकार पालिकाका कांग्रेस कार्य समितिलाई दिइएको छ। फरक प्रसंगमा कांग्रेस जिल्ला सभापति क्षेत्रीले कांग्रेस पर्सामा कुनै विवाद नरहेको दाबी गरे। जिल्ला नेतृत्वले एकलौटी गरिरहेको आरोपको खण्डन गर्दै क्षेत्रीले पार्टीको विधि विदान सबैले मान्नु पर्ने बताए। केही असन्तुष्ट र गुनासो भए पार्टीको बैठकमा राख्न असन्तुष्ट नेताहरुलाई सुझाव दिंदै उनले मिडिया र सोसल मिडियामा जथाभावी नबोल्न चेतावनी पनि दिए।"
उम्मेदवार समावेशी बनाउन राजनीतिक दललाई आयोगको निर्देशन,"काठमाडौं: निर्वाचन आयोगले स्थानीय तह निर्वाचनमा समावेशीतालाई मध्यनजर गर्दै उम्मेदवार बनाउन राजनीतिक दलहरुलाई निर्देशन दिएको छ। नेपालको संविधान, राजनीतिक दलसम्बन्धी ऐन, स्थानीय तह निर्वाचन ऐन र निर्वाचन व्यवस्थापननमा लैंगिक तथा समावेशी नीतिअनुसार महिला तथा समावेशी समूहका व्यक्तिहरुलाई निर्वाचन प्रक्रियामा बढी सहभागिता र प्रतिनिधित्व गराउन आयोगले निर्देशन दिएको हो। आयोगले १७ बुँदे निर्देशन जारी गर्दै भनेको छ, 'नेपालको संविधानको धारा ३८ को उपधारा ४ तथा धारा ४२ को उपधारा १ मा भएको व्यवस्था र नेपालको संविधानको धारा ४७ को मौलिक हकको कार्यान्वयनसम्बन्धी व्यवस्थासमेतलाई स्मरण गरी स्थानीय तहमा लैंगिक तथा समावेशी प्रतिनिधित्व सुनिश्चित हुने गरी उम्मेदवार मनोनयनको व्यवस्था गर्ने।' त्यस्तै राजनीतिक दलले निर्वाचनसँग सम्बन्धित क्रियाकलापहरु सञ्चालन गर्दा नेपालको संविधानप्रति निष्ठावान रही विधिन्न जातजाति, सम्प्रदाय, लिंग, धर्मको सम्मान गर्नुपर्ने आयोगद्वारा जारी विज्ञप्तिमा भनिएको छ।"
राजविराजले उचाल्यो सप्तरी प्रिमियर लिगको उपाधि,"राजविराज : राजविराजमा बुधबार सम्पन्न चौंथो संस्करणको राजविराज सप्तरी प्रिमियर लिगको उपाधि राजविराज द किंग्सले उचालेको छ। राजविराजस्थित रंगशालामा सम्पन्न फाइनल खेलमा तिलाठी कोइलाडी जायन्ट्सलाई २९ रनले पराजित गर्दै राजविराज द किंग्सले उपाधि उचालेको हो। उपाधि हात पारेको राजविराज द किंग्सले नगद ३ लाख रुपैयाँसहित ट्रफी हात पारेको छ। राजविराज द किंग्सले दिएको १३९ रनको लक्ष्य पछ्याउने क्रममा तिलाठी कोइलाडीले १७४ ओभर खेल्दै १०९ रनमा सम्पूर्ण विकेट गुमाएपछि उपाधि राजविराजले हासिल गरेको हो। टस जितेर ब्याटिङ्ग गरेको राजविराज द किंग्सले १९१ ओभरमा सम्पूर्ण विकेट गुमाएर १३८ रन जोडेको थियो। राजविराज द किंग्सको ब्याटिङ्गमा ओपनर सन्तोष कार्कीले ४४ बल खेल्दै सर्वाधिक ८२ रन बनाए। जसक्रममा उनले ५ चौका र ८ छक्का प्रहार गरे। म्यान अफ द फाइनल भएका सन्तोष कार्कीले उत्कृष्ठ व्याट्स म्यानको उपाधिसहित ट्रफी र नगद १५ हजार रुपैयाँसमेत हात पारे। तिलाठी कोइलाडीको बलिंगमा अभिषेक कार्कीले सर्वाधिक ४ विकेट लिए। जुन क्रममा उनले ३ ओभरमा १६ रन खर्चिए। अभिषेक कार्कीले उदयमान खेलाडीका रुपमा ट्रफीसहित १५ हजार बराबरको क्रिकेट खेल सामाग्री प्राप्त पारे। लक्ष्य पछ्याउने क्रममा तिलाठी कोइलाडीका भुवन कार्कीले ३२ तथा सुनिल धमलाले ३० रन बनाउनु बाहेक अन्य ब्याट्सम्यानले दोहोरो अंकमा रन बनाउन सकेनन्। राजविराज द किंग्सका बलर नन्दन यादव र अनिल यादवले ३३ विकेट, फिरदोश अन्सारीले २ तथा रुपेश कुमार सिंहले १ विकेट लिए। पहिलो पटक फाइनलमा पुगेको तिलाठी कोइलाडीले उपविजेतामा चित्त बुझाउनु पर्यो। तिलाठी कोइलाडीले १ लाख ५० हजार रुपैयाँ र ट्रफी प्राप्त गर्यो। प्रतियोगिताकै उत्कृष्ठ खेलाडी तिलाठी कोइलाडी जायन्ट्सका सुनिल धमलाले २५ हजार रुपियाँसहित ट्रफी प्राप्त गरे। उत्कृष्ठ बलर राजविराज द किंग्ससका रुपेश कुमार सिंह घोषित भए। उत्कृष्ठ बलर सिंहले समेत १५ हजार रुपियाँ प्राप्त गरे।"
बलात्कारको झुटा आरोप लगाउने १९ वर्षीया युवतीलाई तीन वर्ष ६ महिना जेल सजाय,"अछाम : बलात्कारको झुटा आरोप लगाउने एक युवतीलाई जिल्ला अदालत अछामले जेल सजाय सुनाएको छ। न्यायाधीश नविन कुमार जोशीले बलात्कारको झुटा आरोप लगाउने कमलबजार नगरपालिकाकी १९ वर्षीय युवतीलाई तीन वर्ष ६ महिना जेल सजाय सुनाएको हो। ती युवतीले रामारोशन गाउँपालिका४ बाटुलासैनका २० वर्षीय नन्दराम खनाललाई जबरजस्ती गरेको भन्दै फागुन १० गते जिल्ला अदालत अछाममा मुद्दा दायर गरेकी थिइन्। विहेको लागि कुरा गर्न खनाल आफन्तसहित माघ १५ गते ती युवतीको घरमा गएका थिए। सोही दिन युवतीकै घरमा एकै कोठामा सुतिरहेको बेला एकपटक जबरजस्ती करणी गरेको आरोप लगाएकी थिइन्। विवाह गरौंभन्दा युवकले घरमा मान्छे वितेको र उमेर पुगेपछि विहे गरौँलाभन्दा रिसले मुद्दा दायर गरेको ती युवतीले अदालतको बकपत्रमा उल्लेख गरेकी छन्। सहमतिमा करणी भएको र पछि रिसले जाहेरी दिएको व्यहोरा यवतीले बकपत्रमा उल्लेख गरेकी छन्। पीडित भनिएकी युवतीले रिसले जाहेरी दिएको युवकलाई झुटा मुद्दामा फसाउन खोजेको तथ्य फेला परेको फैसलामा उल्लेख गरिएको छ। झुटा मुद्दामा फसाइएका प्रतिवादी नन्दराम खनालले मुलुकी अपराध संहिता, २०७४ को दफा २१९ को उपदफा (१) र (२) विपरीतको कसूर गरेको तथ्य स्थापित नभएको अवस्थामा यी प्रतिवादीले अभियोग मागदाबीबाट सफाइ पाउने र झुटा जाहेरी दिएर प्रतिवादीलाई झुटा मुद्दामा फसाउने प्रयत्न गरेबापतमा ती किशोरीलाई मुलुकी फौजदारी कार्यविधि संहिता, २०७४ को दफा ४४ को उपदफा (२) को देहाय ( क१) बमोजिम ३ (तीन) वर्ष ६ महिना कैद हुने फैसला सुनाएको हो।"
विद्यार्थीलाई जबरजस्ती गर्ने शिक्षक पूर्पक्षका लागि थुनामा,अर्घाखाँची : अर्घाखाँचीको मालारानी गाउँपालिकामा आफ्नै १५ वर्षिय विद्धार्थी बालिकालाई जबरजस्ती करणी गर्ने शिक्षकलाई पूर्पक्षकालागि थुनामा राख्न जिल्ला अदालत अर्घाखाँचीले आदेश दिएको छ। मालारानी गाउँपालिकामा घर भएका २७ वर्षिय शिक्षकले आफैंले अध्यापन गराउने १५ वर्षकी बालिकालाई पटकपटक जबरजस्ती करणी गरेको उजुरी परेपछि निज शिक्षकलाई प्रहरीले पक्राउ गरी अनुसन्धान सुरु गरेको थियो। पटकपटक हुने जबरजस्ती करणीले गर्भ रहेपछि १४ हप्ताको गर्भपतनसमेत गराएको बालिकाले बताएको तथा अनुसन्धानबाट देखिएपछि अदालतले मंगलबार पूर्पक्षका लागि थुनामा राख्न आदेश दिएको जिल्ला प्रहरी कार्यालय अर्घाखाँचीका प्रहरी नायब उपरिक्षक अम्बरबहादुर थापाले बताए। यस आर्थिक वर्षमा जबरजस्ती करणीका ३ र जबरजस्ती करणी उद्योगका २ र बाल यौन दुरुपयोगको १ गरी जम्मा ६ वटा जबरजस्ती करणी सम्बन्धी मुद्धा दर्ता भएको जिल्ला प्रहरी कार्यालयका प्रहरी नायब उपरिक्षक थापाको भनाई छ।
बल्ल आफ्नो गाउँ जाने सडक कालोपत्रे गर्दै प्रधानमन्त्री देउवा,"डडेल्धुरा : प्रधानमन्त्री तथा नेपाली कांग्रेसका सभापती शेरबहादुर देउवाको गाउँ जाने सडक कालोपत्रे बन्ने भएको छ। प्रधानमन्त्री देउवाको जन्मथलो गन्यापधुरा१ अशिग्राम जाने भात्काडाँबडालरेलउच्चाकोट सडकको स्तरोन्नती गरी कालोपत्रे गरिने भएको हो। एक कार्यक्रमकाबीच गन्यापधुरा गाउपालिका अध्यक्ष नवलबहादुर मल्लले उक्त सडकको स्तरोन्नतिका लागि बुधबार कार्य शुभारम्भ गरेका छन्। करिब १४ करोडको टेण्डर कुलपाते सडक डिभिजन कार्यालयबाट खुलेको भएपनि घटाघटीमा जादा ९ करोड ६५ लाखमा ठेक्का सदर भएको निर्माणाधिन कम्पनी अनक जोशी मालिक जेभि कञ्चनपुरले जनाएको छ। प्रधानमन्त्रीको गाउँ जाने सडक भएकाले सम्झौता अवधिमा नै ईष्टमेट अनुसारको काम सम्पन्न गर्ने कम्पनीले जनाएको छ। सम्झौता अवधि करिव १८ महिना रहेको छ। प्रधानमन्त्री देउवाको जन्मघर भात्काँडा बजारबाट करिब सात किलोमिटरको दुरीमा रहेको रुवाखोला गाउँमा पर्दछ। कच्चि सडक निर्माण भएको करिव २७ वर्षपछि अहिले प्रधानमन्त्री कै पहलमा उक्त सडक कालोपत्रे बन्न लागेको गन्यापधुरा गाउँपालिका अध्यक्ष मल्लले सडक उद्घाटनका क्रममा बताए। स्थानीय सरकारको सिफारिस र पहलमा प्रधानमन्त्री देउवाले उक्त सडकका लागि पहल गरेका स्थानीय बताउछन्। २०५१ सालमा खाद्यान्नका लागि काम भन्ने संस्थाद्धारा सुरुवात गरिएको भात्काडा वडाल रेल सडक जिल्लाका अन्य मुख्य ग्र्रमिण सडक जस्तै पुरोनो सडक हो। जिल्लाका उग्रतारामेलौली सडक, बागबजारवगरकोट सडक, बुडरजोगबुडा सडक, पोखरावेलापुर सडकसँगै भात्काडावडालरेल सडक पनि करिव २७ वर्ष आगाडी सुरुवात गरिएका थिए। अन्य सडकहरुको स्तरोन्नती भई केही किलोमिटर सडक कालोपत्रे गरिएको भएपनि भात्काँडावडालरेल सडक भने बुधवारमात्रै स्तारोन्नतीका लागि सुरुवात गरिएको छ। भने जिल्लाका आनारखोलीभुल्कुडा सडक, पुईलेकमुद्राड हयिाली कृषि सडक र जिल्लाका अन्य सडकपनि चाडै स्तरोन्नती हुने प्रक्रियामा रहेको प्रधानमन्त्री कार्यालयका कर्मचारी श्यामप्रशाद ओझाले बताए।"
मृतक दिदी बहिनीको शव उठाइयो,"काठमाडौं : काठमाडौंको गोकर्णेश्वर नगरपालिका१ स्थित सुन्दरीजलको मेलम्ची चोकमा टिपरले ठक्करबाट मृत्यु भएका दुई बालिकाको शव आफन्तले उठाएका छन्। स्थानीय वर्ल्ड युथ इन्टरनेसनल स्कुलमा नर्सरी र कक्षा २ मा अध्ययनरत श्रृष्टि घिसिङ र श्रेया घिसिङको स्कुल जाने क्रममा टिपरको ठक्करबाट मृत्यु भएको थियो। ठक्करबाट उनका बुबा रोहन गम्भीर घाइते भएका छन्। उनको अत्तरखेलस्थित नेपाल मेडिकल कलेजमा उपचार भइरहेको छ। घटनापछि आक्रोशित स्थानीय र आफन्तले दिनभर प्रदर्शन गरे। स्थानीय प्रशासन, टिपर कम्पनी र मृतकका आफन्तबीच सहमति भएपछि बुधबार साँझ शव उठाइएको प्रहरीले जनाएको छ। दुवै शवलाई पोस्टमार्टमका लागि लगिएको प्रहरीले जनाएको छ।"
नेदरल्याण्ड्सबाट १७ रुसी कूटनीतिज्ञ निष्कासित,द हेग : नेदरल्याण्ड्सले आफ्नो देशमा रहेका १७ रुसी कूटनीतिज्ञहरूलाई देश छाड्न निर्देशन दिएको छ। नेदरल्याण्ड्समा बसेर उनीहरूले कूटनीतिक मर्यादा र जिम्मेवारी विपरित कार्य गरेको भन्दै उनीहरूलाई स्वदेश नै फिर्ता हुन निर्देशन दिइएको हो। नेदरल्याण्ड्सको विदेश मामिला मन्त्रालयले राष्ट्रिय सुरक्षाका कारणले उनीहरूलाई निष्कासित गर्नु परेको जानकारी दिएको छ।
स्थानीय तह निर्वाचन : ठेकेदार र पीआर लिएकाले उम्मेदवार बन्न नपाउने,"काठमाडौंः स्थानीय तह निर्वाचनमा उम्मेदवारले मनोनयन दर्ता गराउँदा स्वघोषणा गर्नुपर्ने भएको छ । निर्वाचन आयोगको बुधबार बसेको बैठकले उम्मेदवारले मनोनयन दर्ता गराउँदा मनोनयन पत्रका साथ स्वघोषणा गर्नुपर्ने प्रावधान ल्याएको हो । आयोगले स्थानीय तह निर्वाचन निर्देशिका, २०७९ जारी गर्दै १९ बुँदे योग्यता तोकेको छ। जसअन्तर्गत् नेपालको संविधानप्रति पूर्ण निष्ठावान रहेको, एक्काइस वर्ष उमेर पूरा भएको नेपाली नागरिक भएको, गाउँपालिका वा नगरपालिकाको सम्बन्धित वडाको मतदाता नामावलीमा नाम समावेश भएको, स्थानीय तह निर्वाचनसम्बन्धी कुनै कानुनले अयोग्य नभएको स्वघोषणा गर्नुपर्ने हुन्छ । नेपाल सरकार, प्रदेश सरकार वा स्थानीय तह तथा नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको वा नेपाल सरकार, प्रदेश सरकार वा स्थानीय तहबाट अनुदान प्राप्त संस्थामा पारिश्रमिक वा सुविधा पाउने गरी बहाल नरहेको, सरकारी कोषबाट पारिश्रमिक वा आर्थिक सुविधा पाउने गरी कुनै लाभको पद धारण नगरेको स्वघोषणा गर्नुपर्नेछ । स्थानीय तह निर्वाचन ऐन, २०७३, स्थानीय तह निर्वाचन नियमावली, २०७४ तथा स्थानीय तह निर्वाचन निर्देशिका, २०७८ बमोजिम मनोनयनपत्र साथ उम्मेदवारले पेश गर्नुपर्ने सबै कागजात पेश गरेको हुनुपर्नेछ । प्रतिनिधि सभा सदस्य वा प्रदेश सभा सदस्यको समानुपातिक निर्वाचन प्रणाली तर्फको उम्मेदवारको बन्दसूचीमा नाम कायम नरहेको, मनोनयनपत्रका साथ पेश गरेको सम्पत्ति विवरण ठीक साँचो रहेको हुनुपर्नेछ । स्थानीय तहलाई कुनै जिन्सी वा नगदी बुझाउन बाँकी नरहेको, कुनै स्थानीय तहको ठेक्कापट्टा वा चल अचल सम्पत्ति सम्बन्धी व्यवहारमा संलग्न नरहेको, सरकारी पेश्की, बेरुजु तिर्न बुझाउन बाँकी नरहेको, पीआर नलिएको हुनुपर्नेछ । न्यायिक वा अर्धन्यायिक निकायबाट लागेको कैद सजाय, जरिवाना तिर्न बुझाउन बाँकी नरहेको स्वघोषणा गर्नुपर्नेछ । निर्वाचन आयोगले जारी गरेको निर्वाचन आचारसंहिता पूर्णरुपमा पालना गर्ने प्रतिबद्ध रहेको, निर्वाचन आयोगले तोकिदिएको निर्वाचन खर्चको सीमाभित्र रही खर्च गर्न र खर्चसम्बन्धी आचरण पालना गर्न प्रतिबद्ध रहेको, २१ वर्ष उमेर पूरा भएकाले स्थानीय निर्वाचनमा उम्मेदवार हुन योग्य नेपाली नागरिक भएको , नेपालको संविधान, कानुन र निर्वाचन ऐन नियमभित्र रही निर्वाचनमा भाग लिन प्रतिवद्ध रहेको स्वघोषणा गर्नुपर्ने निर्वाचन आयोगले जनाएको छ ।"
कांग्रेसको निर्वाचन केन्द्रीय परिचालन समितिमा ११ पदाधिकारीसहित ५५ जना मनोनीत,काठमाडौं: नेपाली कांग्रेस सभापति शेरबहादुर देउवाले स्थानीय तह निर्वाचन केन्द्रीय परिचालन समिति गठन गरेको छ। पार्टी उपसभापति पूर्णबहादुर खड्काको संयोजकत्वमा गठन भएको समितिमा सभापति देउवाले ५५ सदस्यको नाम मनोनीत गरेका छन्। जसमा ११ जना पदाधिकारीसमेत रहेका छन्। हेर्नुस् सूची: १ सदस्य उपसभापति श्री धनराज गुरुङ २ सदस्य महामन्त्री श्री गगनकुमार थापा ३ सदस्य महामन्त्री श्री विश्वप्रकाश शर्मा ४ सदस्य सहमहामन्त्री श्री फरमूल्लाह मंसुर ५ सदस्य सहमहामन्त्री श्री उमाकान्त चौधरी ६ सदस्य सहमहामन्त्री श्री महालक्ष्मी उपाध्याय डिना ७ सदस्य सहमहामन्त्री श्री भीष्मराज आङ्दम्बे ८ सदस्य सहमहामन्त्री श्री महेन्द्र यादव ९ सदस्य सहमहामन्त्री श्री किशोरसिंह राठौर १० सदस्य सहमहामन्त्री श्री बद्री पाण्डे ११ सदस्य सहमहामन्त्री श्री जीवन परियार १२ सदस्य केन्द्रीय सदस्य डा शशांक कोइराला १३ सदस्य केन्द्रीय सदस्य श्री अर्जुननरसिंह केसी १४ सदस्य केन्द्रीय सदस्य एवं प्रवक्ता डा प्रकाशशरण महत १५ सदस्य केन्द्रीय सदस्य डा शेखर कोइराला १६ सदस्य केन्द्रीय सदस्य श्री बालकृष्ण खाँण १७ सदस्य केन्द्रीय सदस्य श्री पद्मनारायण चौधरी १८ सदस्य केन्द्रीय सदस्य श्री एनपी साउँद १९ सदस्य केन्द्रीय सदस्य श्री सुरेन्द्रराज पाण्डे २० सदस्य केन्द्रीय सदस्य श्री शंकर भण्डारी २१ सदस्य केन्द्रीय सदस्य श्री मीनबहादुर विश्वकर्मा २२ सदस्य केन्द्रीय सदस्य श्री सीता गुरुङ २३ सदस्य केन्द्रीय सदस्य श्री केशवकुमार बुढाथोकी २४ सदस्य केन्द्रीय सदस्य श्री श्यामकुमार घिमिरे २५ सदस्य केन्द्रीय सदस्य श्री प्रदीप पौडेल २६ सदस्य केन्द्रीय सदस्य श्री कल्याणकुमार गुरुङ २७ सदस्य केन्द्रीय सदस्य श्री चिनकाजी श्रेष्ठ २८ सदस्य केन्द्रीय सदस्य श्री मोहनबहादुर बस्नेत २९ सदस्य केन्द्रीय सदस्य डा डिला संग्रौला ३० सदस्य केन्द्रीय सदस्य श्री लक्ष्मी परियार ३१ सदस्य केन्द्रीय सदस्य श्री योगेन्द्र चौधरी ३२ सदस्य केन्द्रीय सदस्य श्री महेन्द्रकुमार राय ३३ सदस्य केन्द्रीय सदस्य श्री गेहेन्द्र गिरी ३४ सदस्य केन्द्रीय सदस्य श्री सञ्जयकुमार गौतम ३५ सदस्य केन्द्रीय सदस्य श्री तारामान गुरुङ ३६ सदस्य केन्द्रीय सदस्य श्री मधु आचार्य ३७ सदस्य केन्द्रीय सदस्य श्री मदनबहादुर अमात्य ३८ सदस्य केन्द्रीय सदस्य श्री उमेशजंग रायमाझी ३९ सदस्य केन्द्रीय सदस्य श्री उदयशम्शेर राणा ४० सदस्य केन्द्रीय सदस्य श्री जीतजंग बस्नेत ४१ सदस्य केन्द्रीय सदस्य श्री नैनसिंह महर ४२ सदस्य केन्द्रीय सदस्य श्री दिलमान पाख्रिन ४३ सदस्य केन्द्रीय सदस्य श्री रामहरि खतिवडा ४४ सदस्य केन्द्रीय सदस्य श्री अञ्जनी श्रेष्ठ ४५ सदस्य केन्द्रीय सदस्य श्री रंगमती शाही ४६ सदस्य केन्द्रीय सदस्य श्री मञ्जुकुमारी यादव ४७ सदस्य केन्द्रीय सदस्य श्री सरस्वती अर्याल तिवारी ४८ सदस्य केन्द्रीय सदस्य श्री मञ्जु खाँण ४९ सदस्य केन्द्रीय सदस्य श्री गुरु बराल ५० सदस्य केन्द्रीय सदस्य श्री प्रतिमा गौतम ५१ सदस्य केन्द्रीय सदस्य श्री कुन्दनराज काफ्ले ५२ सदस्य केन्द्रीय सदस्य श्री हरिशरण नेपाली ५३ सदस्य केन्द्रीय सदस्य श्री नानु वाँस्तोला ५४ सदस्य केन्द्रीय सदस्य श्री सीताकुमारी राना ५५ सदस्य केन्द्रीय सदस्य श्री जीवन राना
"भारतीय नागरिक अग्रवालविरुद्ध उच्च अदालत पाटनमा मुद्दा दायर, तीन करोड ८० लाख बढी बिगो माग",काठमाडौं: डेढ करोड रुपैँयासहित पक्राउ परेका भारतीय नागरिक अमित कुमार अग्रवालविरुद्ध पाटन उच्च अदालतमा मुद्दा दाय भएको छ। राजस्व अनुसन्धान आयोगले अग्रवालविरुद्ध तीन करोड ८० लाख ३१ हजार ८५२ रुपैँया बिगो कायम गरी राजस्व चुवाहटसम्बन्धी मुद्दा दायर गरेको हो। आयोगले अग्रवालको निवासबाट डेढ करोड बरामद गरिसकेकाले दुई करोड ३० लााख ३१ हजार ८५२ रुपैँया असुल उपर गर्न माग गरेको छ। करिब एक महिनाअघि अग्रवाल डेढ करोड रुपैयाँसहित ताहचलबाट पक्राउ परेका थिए। काठमाडौंको मख्खनमा बिमला इन्टरनेसनल प्रालि सञ्चालन गरी नक्कली गरगहनाको होलसेल कारोबार गर्ने भारतीय नागरिक अग्रवाल लगायतले राजस्व छली गैरकानुनी रुपमा हुण्डीमार्फत् वित्तीय कारोबार गर्दै आइरहेको सूचनाको आधारमा पक्राउ परेका थिए।
"जनप्रतिनिधिसँग भर्चुअल सम्वाद गर्दै ओलीले भने द्विविधामा नपर्नुस्, सबै दलहरुविरुद्ध एमाले एक्लै हो","काठमाडौं: नेकपा एमाले अध्यक्ष केपी शर्मा ओलीले स्थानीय तहका जनप्रतिनिधिहरुसँग भर्चुअल सम्वाद गरेका छन्। पूर्वनिर्धारित कार्यक्रमअनुसार एमालेको घोषणा पत्र तयारीका लागि ओलीले जनप्रतिनिधिहरुसँग भर्चुअल सम्वाद गरेका हुन्। विगतका केन्द्र, प्रदेश र स्थानीय तहमा एमाले नेतृत्वको सरकारले गरेका गौरवपूर्ण कामहरू लिएर जनतामा जान उनले निर्देशन दिएका थिए। उनले एकातिर एमाले र बाँकी सबै दल अर्कोतिर रहेको भन्दै बिना द्विविधा निर्वाचनमा होमिन निर्देशन दिए। त्यस्तै प्रतिबद्धतापत्र मस्यौदा समितिका संयोजक एवं वरिष्ठ उपाध्यक्ष ईश्वर पोखरेलले प्रतिबद्धतापत्रका सैद्धान्तिक पक्षमाथि प्रकाश पारेका थिए। कार्यक्रममा स्थायी कमिटीका सदस्यहरू, प्रदेश कमिटी र जिल्ला कमिटीका पदधिकारीहरू र पार्टीका तर्फबाट निर्वाचित पालिका प्रमुखहरू सहभागी थिए।"
गठबन्धनको बैठक भोलि बस्दै : चुनावी तालमेलबारे थप निर्णय हुने,"काठमाडौं : सत्ता गठबन्धनको बैठक भोलि डाकिएको छ । स्थानीय तह निर्वाचनबारे रणनीति बनाउन बिहीबार बिहान साढे १० बजे बैठक डाकिएको कांग्रेसका वरिष्ठ नेता रामचन्द्र पौडेलले अन्नपूर्णलाई जानकारी दिए । उनले भने,'बैठकमा स्थानीय निर्वाचनमा कसरी तालमेल गर्न सकिन्छ भनेर छलफल हुनेछ । कांग्रेसले आवश्यकता अनुसार चुनावी गठबन्धन गर्ने निर्णय गरेको छ । सोही आधारमा छलफल हुन्छ ।' गठबन्धन बैठक बालुवाटारमा बस्नेछ । यसअघि मंगलबार सकिएको कांग्रेस केन्द्रीय समिति बैठकले स्थानीय आवश्यकता अनुसार चुनावी गठबन्धन गर्ने निर्णय गरेको थियो ।"
नेपाललाई पहिलो झट्का,काठमाडौं : त्रिकोणात्मक टी२० सिरिज अन्तर्गत आज मलेसियासँग खेलिरहको नेपाललाई पहिलो झट्का लागेको छ। नेपालका ओपनर ब्याटसम्यान कुशल भुर्तेल आउट भएका हुन्। नेपालताजा अवस्थामा ११ ओभर खेल्दै १ रनमा रहेको छ। टस जितेर पहिले ब्याटिङ रोजेको मलेसियाले निर्धारीत २० ओभर खेल्दै ८ विकेटको क्षतिमा ११४ रन जोडेको छ।
"सेयर बजारमा हरियाली : २ अर्बमाथिको कारोबार, चार कम्पनीमा सकारात्मक सर्किट","काठमाडौं : तीन दिनदेखि लगातार ओरालो लागेको सेयर बजार बुधबार भने दोहोरो अंकले उकालो लागेको छ। आज नेप्से परिसूचक ४०६८ अंकले वृद्धि भएर २५६८ २५ विन्दुमा बन्द भएको छ। नेप्से बढेसँगै मंगलबारको तुलनामा बुधबार कारोबार रकम पनि बढ्यो। यसदिन २ अर्बमाथिको सेयर कारोबार भयो। सबै समूहको सूचक बढेको छ। यसअघि मंगलबार नेप्से परिसूचक दोहोरो अंकले घटेर २५२७५८ विन्दुमा अडिएको थियो। सो दिन २२५ कम्पनीको ३८ लाख ९० हजार १३१ कित्ता सेयर १ अर्ब ७५ करोड ६ लाख २८ हजार रुपैयाँ बराबरमा कारोबार भएको थियो। बुधबार २३२ कम्पनीको ४५ लाख २ हजार ५११ कित्ता सेयर २ अर्ब २५ करोड १ लाख १७ हजार २९६ रुपैयाँमा खरिदबिक्री भयो। यसदिन ४ कम्पनीको सेयर सकारात्मक सर्किट लेभलमा कारोबार भयो। इमर्जिङ नेपालको १० प्रतिशत, राष्ट्र उत्थान लघुवित्तीयको ९९९ र नेष्डो समृद्धि लघुवित्तीय वित्तको ९९९ प्रतिशत र सामलिङ पावरको ९८४ प्रतिशतले सूचक बढ्यो। यसदिन कारोबारमा आएका १३ वटै समूहको सूचक ओकालो लाग्यो। अन्य समूहको सर्वाधिक ४१२ प्रतिशतले सूचक बढ्यो। यस्तै विकास बैंकको सूचक ३३२ र वित्त समूहको ३२९ प्रतिशतले बढ्दा लगानी समूहको २७६, जलविद्युतको २५१, होटल तथा पर्यटनको २५१ प्रतिशतले बढ्यो। बैंकिङ व्यापार समूहको क्रमश ०२३ र ०३८ प्रतिशतले सूचक उकालो लाग्यो।"
चुनावामा दुई गठबन्धनबीच कडा प्रतिष्पर्धा हुन्छ : झलनाथ खनाल,"काठमाडौंः नेकपा (एकीकृत समाजवादी) का सम्मानित नेता झलनाथ खनालले निर्वाचनमा दुईवटा गठबन्धनबीच कडा प्रतिष्पर्धा हुने बताएका छन् । उनले आगामी चुनावमा दुईवटा गठबन्धनबीच मतविभाजन हुने बताए । खनालले भने, 'सत्तारुढ दलहरूको पाँच दलीय र विपक्षमा चार दलीय गठबन्धन बन्न सक्छ। दुईवटा गठबन्धन बीचमा नेपाली जनमत विभाजित हुने स्थिति छ ।' बुधबार राजधानीमा आयोजित कार्यक्रममा खनालले गठबन्धन झन् बलियो हुँदै जाने बताए। उनले संविधान, गणतन्त्र र संसदमाथि खतराको अवस्थामा आफूहरुले बचाएको दावी गरे। लोकतन्त्र रक्षाका लागि गठबन्धन बनेको भन्दै यसलाई एकताबद्ध बनाएर लैजानुपर्ने बताए।"
कवुलियती वनको कामकारबाही अघि नबढाउन सर्वोच्चको आदेश,"उदयपुर : वहुचर्चित कवुलियती वन प्रकरणमा सर्वोच्च अदालतले तत्कालका लागि कामकारबाही अघि नबढाउन सरकारको नाममा अन्तरिम आदेश दिएको छ । न्यायाधीश टंकबहादुर मोक्तानको एकल इजलासले बेलका नगरपालिका वडानं ३, ८ र ९ को कोशीटप्पु क्षेत्रलाई कवुलियती वन बनाउने निर्णय तत्काल कार्यान्वयन नगर्नूनगराउनू भन्दै विपक्षीका नाममा अन्तरिम आदेश दिएको हो । गत वैशाख २३ गते वन तथा वातावरण मन्त्रालयको प्रस्तावमा जेठ ६ गते बसेको मन्त्रिपरिषद्को बैठकले बेलका नगरपालिकास्थित कोशीटप्पु क्षेत्रको १ सय ७६ दशमलव २३ हेक्टर जनिमलाई कवुलियती वन बनाउने निर्णय गरेको थियो । सरकारको उक्त निर्णयले कोशीटप्पु क्षेत्रमा बस्दै आएका १ हजार ९ घरधुरी विस्थापित हुने भन्दै निर्णय खारेजीको माग गर्दै बेलका नगरपालिकाले चैत्र १० गते सर्वोच्च अदालतमा ८ वटा सरकारी कार्यालय तथा प्राइभेट कम्पनीलाई विपक्षी बनाई मुद्दा दायर गरेको थियो । सो मुद्दामा नगरपालिकाको तर्फबाट अधिवक्ताद्वय निर्भय थापा र पृथ्वीबहादुर बस्नेत (पर्शुराम) ले अन्तरिम आदेशको माग गर्दै बहस गरेका थिए । निवेदकको माग बमोजिम अदालतले बाटोको म्यादबाहेक १५ दिनभित्र विपक्षीहरुलाई लिखित जवाफ पेस गर्न आदेश दिएको छ । अदालतले विपक्षी प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय र वन तथा भू्संरक्षण विभाग काठमाडौंको हकमा महान्यायाधिवक्ता कार्यालयमार्फत लिखित जवाफ पेस गर्न आदेश दिएको छ। सरकारको उक्त निर्णयले जनता विस्थापित मात्र नभई सुकुम्बासी बन्ने अवश्था सृजना भएकोले त्यसविरुद्ध सरकार, सदन र अदालत सबै ठाउँमा शसक्त प्रतिवाद गरिएको मेयर दुर्गाकुमार थापा (स्वस्ति)ले बताए । सरकार जनता संरक्षण गर्नुको साटो विस्थापन गर्नेतर्फ अग्रसर देखिएकाले निर्णय फिर्ता नलिएसम्म न्यायिक निकाय र विरोधका कार्यक्रम सँगसँगै अघि बढाउने उनले बताए । त्यसैगरी विपक्षी सेफवे टेक्नोलोजी प्राली ललितपुर र वरहा हर्वल प्राली सुनसरीको हकमा आफू वा आफ्नो कानुनवमोजिमको प्रतिनिधिमार्फत र विपक्षी मुख्यमन्त्री तथा मन्त्रिपरिषद्को कार्यालय, वन निर्देशनालय र डिभिजन वन कार्यालयको हकमा प्रदेश नं १ को मुख्य न्यायाधिवक्तामार्फत लिखित जवाफ पेस गर्न आदेशमा भनेको छ। आदेशमा दुबै पक्ष राखी छलफल सुनि निर्णयमा पुग्नु उपयुक्त हुने देखिएकाले चैत्र २४ गतेका लागि पेसी तोकिएको छ । अदालतको आदेशमा 'उल्लेखित वन क्षेत्रमा १ हजार ९ सय घरधुरीका बासिन्दाहरु विपक्षी वन तथा वातावरण मन्त्रालयको निर्णयको विरुद्धमा रहेको भन्नेसमेत देखिँदा उक्त निर्णय अन्तरिम आदेशसम्बन्धी छलफलको टुङ्गो नलागेसम्म कार्यान्वयन नगर्नू नगराउनू,' भनिएको छ। सरकारको उक्त निर्णयले जनता विस्थापित मात्र नभई सुकुम्बासी बन्ने अवश्था सृजना भएकोले त्यसविरुद्ध सरकार, सदन र अदालत सबै ठाउँमा शसक्त प्रतिवाद गरिएको मेयर दुर्गाकुमार थापा (स्वस्ति)ले बताए । सरकार जनता संरक्षण गर्नुको साटो विस्थापन गर्नेतर्फ अग्रसर देखिएकाले निर्णय फिर्ता नलिएसम्म न्यायिक निकाय र विरोधका कार्यक्रम सँगसँगै अघि बढाउने उनले बताए । उनले भने, 'संविधानले प्रत्येक नागरिकको गास, बासको ग्यारेन्टी गरेको छ तर त्यहीँ संविधानको वर्खिलाप गर्दै सरकार पुस्तौदेखि बस्दै आएका नागरिकलाई उठाउन उद्धत देखिएकाले न्यायिक निर्णयका लागि अदालत पुगेका हौं। ''निणर्य खारेजी गर्न सरकारलाई पटकपटक अनुरोध गरेपनि सुनवाई नभएपछि नगर कार्यपालिकाको बैठकको निर्णय अनुसार अदालतको शरणमा पुगेका हौं,' मेयर थापाले भने, 'आशा छ जनताको जनजीविका, गास, बासको सवालमा अदालतले विवेक पुर्याउनेछ।' मेयर थापाले नगरपालिकाले अव्यवस्थित बसोबासलाई व्यवस्थित गरी भूमिहिन किसानलाई जग्गाको मालिक बनाउने अभियानलाई सार्थक बनाउन जग्गाको लगत संकलन गरी जग्गा नापी कार्य धमाधम भएको र निकट भविष्यमा जग्गा धनी पूर्जा वितरण गर्ने काम अन्तिम चरणमा पुगेको बताए। उनले जनता उठाउनेभन्दा पनि व्यवस्थापन गर्नु सरकारको दायित्व भएकाले राजनीतिक आग्रहपूर्वाह नराखी उक्त निर्णय फिर्ता लिनुपर्ने बताए । उनले भने, 'कुवुलियती वन बनाउनसाथ त्यहाँ रहेका करिब २ हजार परिवार विस्थापन मात्र हुने छैनन्, उनीहरुको रोजीरोटी सबै सकिन्छ, त्यसपछि त्यतिका जनता कहाँ, कसरी गास र बासको व्यवस्थापन गर्ने ?' मेयर थापाले नगरपालिकाले अव्यवस्थित बसोबासलाई व्यवस्थित गरी भूमिहिन किसानलाई जग्गाको मालिक बनाउने अभियानलाई सार्थक बनाउन जग्गाको लगत संकलन गरी जग्गा नापी कार्य धमाधम भएको र निकट भविष्यमा जग्गा धनी पूर्जा वितरण गर्ने काम अन्तिम चरणमा पुगेको बताए। अदालतको आदेशपछि स्थानीय खुशी सर्वोच्चको अदालत आदेशप्रति स्थानीयले खुशी व्यक्त गरेका छन् । अदालतको आदेशको सन्देश सुनाउन नेकपा एमालेका स्थानीय नेता तथा कार्यकता लिएर वडानं ३ स्थित कोशीटप्पु क्षेत्रमा पुगेका मेयर थापालाई स्थानीयले बधाई दिँदै खुशी साटासाट गरे। सो अवसरमा मेयर थापाले अदालती प्रकृया र हालसम्म भएका उपलब्धिका बारेमा स्थानीयलाई सुनाएका थिए । उनले चैत्र २४ गतेको पेसी पछि निर्णय करिब २ हजार परिवाको हितमा हुने विश्वास व्यक्त गरे । उनले भने, 'हामी अधिकतम प्रमाणहरु पेस गर्दै सरकारको उक्त निर्णय खारेजी गर्ने पक्षमा छौं, आशा छ, जनताको पिरमर्कालाई अदालतले साथ दिने छ ।' स्थानीयले पेसी तोकिएको मितिमा आफूहरुलाई लैजानसमेत अनुरोध गरेका थिए । निकै खुशी मुद्रामा देखिएका स्थानीय टेकबहादुर भट्टराईले भने, 'हामी साच्चै अन्यायमा परेका छौं, यो निर्णय कार्यान्वयन भयो भने परिवार विस्थापन मात्र हुने छैन्, परिवारको पालन पोषण र आश्रय लिने ठाउँसमेत रहन्न ।' पुस्तौदेखि बस्दै आएको बस्तीलाई वन क्षेत्रमा सार्ने निर्णयको जनता विरोधी भएकाले यस्ता निर्णय गर्नुपूर्व स्थलगत अनुगमन गर्नसमेत उनले सुझाब दिए । तीन पुस्ता विताएका खविन्द्र माझी भन्छन्, कोशीले धार परिवर्तन गरेपछि उकास जग्गामा हाम्रो तीन पुस्ता वितिसक्यो अहिले आएर खोस्ने र विस्थापन गर्ने निर्णय स्वीकार्य हुने छैन् ।' 'अहिलेसम्म जग्गा हाम्रो नाममा भएको छैन्, तर हामी तीन पुस्तादेखि यहाँको कोशीले फालेको बालुमा खेल्दै हुर्कदै जमिन उर्वर बनाइ खाएका छौ,' अर्का स्थानीय प्रकाश राईले भने, 'सेताम्य वगर बस्तीले ढाकेर कृषिका लागि उर्वर भूमि बनाएका छौं, जहाँ हजारौंको रोजीरोटी र भविश्य सुनिश्चि भएको छ ।' डिभिजन वन कार्यालय गाईघाट उदयपुरका प्रमुख अम्बिकाप्रसाद पौडेलले वन क्षेत्रको जग्गा वन ऐनमा व्यवस्था भएबमोजिम कवुलियती वन बनाउन प्रस्ताव आह्वान गरी लिजमा दिएको बताए । उनले सात दशकदेखि शिशौली क्षेत्रमा मानव बस्ती बस्दै आएको बताए । सरकारले पूर्वमा पौरखी सामुदायिक वन उपभोक्ता समूह, पश्चिममा एबीसी टप्पु जाने बाटो, उत्तरमा रामपुर जाने बाटो र दक्षिणमा गिदेरी दोभान जाने बाटोसम्म कबुलियत वन राखी संरक्षण गर्ने निर्णय गरेको थियो । नदी उकास जमिनलाई कबुलियती वन बनाउने निर्णयसँगै सरकारले बराह हर्बल एण्ड एग्रो प्रालि सुनसरी र सेफ टेक्नोलोजी प्रालि ललितपुरलाई ३० वर्षका लागि ठेक्का दिएको थियो। डिभिजन वन कार्यालय गाईघाट उदयपुरका प्रमुख अम्बिकाप्रसाद पौडेलले वन क्षेत्रको जग्गा वन ऐनमा व्यवस्था भएबमोजिम कवुलियती वन बनाउन प्रस्ताव आह्वान गरी लिजमा दिएको बताए । उनले सबै प्रकृया पुरा गरी कवुलियत वन बनाइएको बताए । भने, हामीले कसैको जग्गा पर्छ कि भनेर चारकिल्ला खुलाई हकदावीसम्बन्धी सूचनासमेत सञ्चारमाध्यममा प्रकाशित गर्दा कतैबाट दावी नआएपछि काम अघि बढाइएको हो।'"
गणपुरक संख्या नहुँदा अढाई मिनेटमै प्रदेशसभा बैठक स्थगित,"जनकपुरधाम : मधेस प्रदेशसभाको बैठक अढाई मिनेटमै स्थगित हुन पुगेको छ। गणपूरक संख्या उपस्थिति हुन नसक्दा मधेस प्रदेशसभाको बैठक स्थगित अढाई मिनेटमै स्थगित भएको हो। बुधबार बसेको प्रदेश सभाको बैठकमा जम्मा १४ जना प्रदेशसभा सदस्य मात्र उपस्थित हुँदा गणपुरक संख्या नपुगेको भन्दै सभामुख सरोजकुमार यादवले बैठक स्थगित गरेका हुन्। बैठक सुरु हुनासाथ लोकतान्त्रिक समाजवादी पार्टीका प्रमुख सचेतक परमेश्वर साहले गणपुरक संख्या उपस्थित नभएकाले बैठकलाई स्थगित गर्न सभामुखसँग माग गरेका थिए। त्यस्तै नेकपा एमालेका सांसद किशोरी साह कमलले पनि गणपुरक संख्या नपुगेको र विभिन्न विधेयक उपर मन्त्रीहरुलाई जवाफ दिनुपर्ने भएको हुनाले बैठक स्थगित गर्न आग्रह गरेका थिए। उनले भने, सभाको बैठकमा गणपुरक छैन, विधेयक उपर र विभिन्न उठ्ने विषयमा जवाफ दिने मन्त्री आफ्ना राजनीतिक पार्टी र निजी काममा व्यस्त भएको कारण जवाफ दिनेको नै अनुपस्थितिले बैठकको के औचित्य हो, स्थगित गरौं। मधेश प्रदेशसभाको गणपुरक संख्या २६ रहेकोमा १४ जना सांसदको मात्र उपस्थिति भएपछि सांसदहरुकै आग्रहमा आजको बैठक स्थगित गर्नुपरेको सभामुख यादवले बताए। आजकको बैठकमा प्रमाणीकरण भएको विधेयक पत्र पढेर सभामुख पढेर सुनाउने, प्रदेश प्रहरी गठन एवं संचालन सम्बन्धी संकल्प प्रस्तावमाथि छलफल, त्यसलाई पारित गरियोस प्रस्ताव र उद्योग पर्यटन तथा वन मन्त्री शत्रुधन महतोले प्रदेश पर्यटन प्रवद्र्धन तथा व्यवस्थापन सम्बन्धमा बनेको विधेयकमा विचार गरियोस प्रस्ताव पेश गर्नु कार्यसूची रहेको थियो।"
मलेसियाविरुद्ध नेपालको सहज जित,"काठमाडौं : त्रिकोणात्मक टी२० सिरिज अन्तर्गत आज भएको नेपाल र मलेसियाको खेलमा नेपालले सहज जित निकालेको छ। नेपालले मलेसियालाई ७४ ओभर बाँकी छँदै ६ विकेटले खेल जितेको हो। नेपालले १३४ ओभरमा ४ विकेट गुमाएर ११७ रन जोडेको हो। टस जितेर पहिले ब्याटिङ गरेको मलेसियाले निर्धारीत २० ओभर खेल्दै ८ विकेटको क्षतिमा ११४ रन जोडेको थियो। नेपालका लागि दिलिप नाथ नटआउट रहँदै १५ रन र कुशल मल्लले २ रनको योगदान गरे। त्यस्तै आशिफ शेखले ५५, दिपेन्द्रसिंह ऐरीले २१ रन जोडे। यस्तै रोहित पौडेल १२ रन तथा कुशल भुर्तेल १ रन जोडे। त्यस्तै नेपालका लागि करन केसी र सन्दिप लामिछानेले समान २२ विकेट लिए। यस्तै कुशल मल्ल, अविनाश बोहरा र दिपेन्द्रसिंह ऐरीले समान ११ विकेट लिए।"
प्रधानसेनापति शर्मा र बंगलादेशका गैरआवसीय सैनिक सहचारीबीच शिष्टाचार भेट,काठमाडौंः प्रधानसेनापति प्रभुराम शर्मा र बंगलादेशका गैरआवसीय सैनिक सहचारी जनरल अबुल कलाम आजादबीच शिष्टाचार भेट भएको छ । शिष्टाचार भेटमा दुई पक्षीय हित तथा पारस्परिक सम्बन्धका विषयमा छलफल भएको थियो । भेटले दुई देशका सेनाबीच रहँदै आएको आपसी सम्बन्ध सुमधुर एवं प्रगाढ बनाउन थप मद्दत पुग्ने विश्वास नेपाली सेनाले लिएको छ ।
वैज्ञानिक समाजवादी कम्युनिस्ट पार्टीको प्रथम राष्ट्रिय भेला भोलिदेखि,"काठमाडौं : वैज्ञानिक समाजवादी कम्युनिस्ट पार्टीको प्रथम राष्ट्रिय भेला भोलि बिहीबारदेखि हुने भएको छ । काठमाडौंको कमलादीस्थित प्रज्ञा भवनमा भेला आयोजना गरिएको छ । भेलालाई वैज्ञानिक समाजवादी कम्युनिस्ट पार्टीका संयोजक आहुति, नेकपा (क्रान्तिकारी माओवादी) का महासचिव मोहन वैद्य, नेपाल कम्युनिस्ट पार्टीका महासचिव नेत्रविक्रम चन्द र नेपाल कम्युनिस्ट पार्टीका अध्यक्ष ऋषि कट्टेलले सम्बोधन गर्ने कार्यक्रम तय भएको जात व्यवस्था उन्मूलन मोर्चाका सचिव महावीर विश्वकर्माले जानकारी दिए । भेलामा अन्तर्राष्ट्रिय गीत र सांस्कृतिक झाँकीहरु प्रस्तुत गरिनेछ । वैज्ञानिक समाजवादी संस्कृतिका केही आयामहरुको घोषणा, संकल्प र प्रयोग गरिने वैज्ञानिक समाजवादी कम्युनिस्ट पार्टीले जनाएको छ । भेलामा ५० जिल्लाका प्रतिनिधिको साथै भारत, यूरोप, कोरिया र मध्य एसियाका देशहरुबाट समेत प्रतिनिधित्व हुने जानकारी दिए । प्रथम राष्ट्रिय भेलाले आजको वैज्ञानिक समाजवादको कार्यदिशा, प्रमुख उत्पादक शक्ति विज्ञानप्रविधिमा आधारित वैज्ञानिक समाजवादको स्वरुप, संरचना र कार्य योजनालगायतका कार्यक्रमहरु तय गर्ने आयोजकले जनाएको छ ।"
यसरी हुँदैछ म्यादी प्रहरीको छनौट फोटो फिचर,काठमाडौं: आसन्न स्थानीय तह निर्वाचनका लागि म्यादी प्रहरीको भर्ना प्रक्रिया सुरु भएको छ। देशकै केन्द्रविन्दु रहेको काठमाडौंमा पनि म्यादी प्रहरीको भर्ना प्रक्रिया सुरु भएको छ। प्रहरीले कीर्तिपुरस्थित टीयु मैदानमा भर्ना छनौट प्रकिया सुरु गरेको छ। हेर्नुस् छनौट प्रक्रियाका केही तस्बिरहरु। तस्बिर: सरोज बैजु
क्यान्सरपीडित ज्येष्ठ पत्रकारलाई आर्थिक सहयोग प्रदान,महोत्तरी : नेपाल पत्रकार महासंघको स्थापना दिवसको अवसरमा महोत्तरीका प्रेस स्वतन्त्रता सेनानी कुमरकान्त झालाई आर्थिक सहयोग प्रदान गरिएको छ। बुधबार नेपाल पत्रकार महासंघ महोत्तरी शाखाले क्यान्सरपीडित पत्रकार झालाई नगद १३ हजार रुपैयाँ आर्थिकरुपमा सहयोग प्रदान गरिएको हो। ७७ वर्षिय पत्रकार झालाई केही महिना अगाडि मृगौलमा क्यान्सरको लक्षण फेला परेको थियो। उनको उपचारको लागि सो रकम प्रदान गरिएको शाखा अध्यक्ष कमलेश मण्डलले बताए। नेपाल पत्रकार महासंघमा पीडित पत्रकार अनुपस्थित भएपछि निजका छोरा विवेकानन्द झामार्फत सो रकम प्रदान गरिएको अध्यक्ष मण्डलले जानकारी दिए।
नेपाललाई तेस्रो झट्का,काठमाडौं : त्रिकोणात्मक टी२० सिरिज अन्तर्गत आज मलेसियासँग खेलिरहको नेपाललाई तेस्रो झट्का लागेको छ। नेपालका ब्याटसम्यान दिपेन्द्रसिंह ऐरी २१ रनमा आउट भएका हुन्। यसअघि नेपालका ओपनर ब्याटसम्यान कुशल भुर्तेल १ रन र रोहित पौडेल १२ रनमा आउट भएका छन्। नेपालताजा अवस्थामा ११२ ओभर खेल्दै ९५ रनमा रहेको छ। टस जितेर पहिले ब्याटिङ रोजेको मलेसियाले निर्धारीत २० ओभर खेल्दै ८ विकेटको क्षतिमा ११४ रन जोडेको छ।
"निर्वाचन नसकिएसम्म जिल्लामा कार्यरत कर्मचारीहरुको काज, विदा स्वीकृत नहुने","काठमाडौं : गृह मन्त्रालयले जिल्लामा कार्यरत कर्मचारीहरुको काज, विदा स्वीकृत नगर्ननगराउन जिल्ला प्रशासन कार्यालयलाई निर्देशन दिएको छ। गृह मन्त्रालयले स्थानीय तहको निर्वाचन तोकिसकिएको अवस्थामा अत्यावश्यकबाहेक जिल्लामा कार्यरत कर्मचारीहरुको काज, विदा स्वीकृत नगर्न सीडीओ कार्यालयहरुलाई निर्देशन दिएको हो। यो नियम जिल्लाका सबै कार्यालयमा कार्यरत कर्मचारीहरुलाई लागू हुने छ। गृह मन्त्रालययले जिल्लाका सबै कार्यलय प्रमुखहरुको बैठक डाकेर सोबारे जानकारी गराउन सीडीओहरुलाई लिखित निर्देशन दिएको गृह स्रोतले बताएको छ। सरकारले आगामी वैशाख ३० गते स्थानीय तहको निर्वाचन गराउँदै छ। चैत १० मा गृहमन्त्री बालकृष्ण खाँणको अध्यक्षतामा बसेको केन्द्रीय सुरक्षा समितिको बैठकले आसन्न स्थानीय तहको निर्वाचनलाई लक्षित गर्दै यस्तो निर्णय गरेको हो।"
२५ रनमा नेपालको दोस्रो विकेट पतन,काठमाडौं : त्रिकोणात्मक टी२० सिरिज अन्तर्गत आज मलेसियासँग खेलिरहको नेपालको दोस्रो विकेट पतन भएको हो। नेपालका ब्याटसम्यान रोहित पौडेल १२ रनमा आउट भएका हुन्। यसअघि नेपालका ओपनर ब्याटसम्यान कुशल भुर्तेल १ रनमा आउट भएका छन्। नेपालताजा अवस्थामा ३६ ओभर खेल्दै २५ रनमा रहेको छ। टस जितेर पहिले ब्याटिङ रोजेको मलेसियाले निर्धारीत २० ओभर खेल्दै ८ विकेटको क्षतिमा ११४ रन जोडेको छ।
विषादीको मारमा पर्यावरणिय कृषि,"इलाम : सूर्योदय नगरपालिकाको कृषि शाखाकी कृषि प्राविधिक चन्द्र कुमारी राईको कार्यकक्षमा आउने कृषक नि:शुल्क विषादी माग्दै आइपुग्छन्। उनी भन्छिन् विषादीको खपत कति छ भनेर हेर्न फिक्कलका एग्रोभेट अघि केहीबेर उभिदाँ थाहा हुन्छ।कुन रोगलाई के विषादी कति प्रयोग गर्ने भन्ने सामान्यज्ञान नभएका किसानले खेत बारीमा प्रयोग गरिरहेको विषादीको कारण पर्यावरणिय कृषिको अभ्यास संकटमा परेको उनको बुझाई छ। उनीमात्रै हैन अर्गानिक चिया खेतीका लागि समूदायस्तरमा अभियान चलाई रहेका सोनाम योल्मो पनि पर्यावरणमैत्री खेतीका लागि विषादी र रसायनीक पदार्थको प्रयोगले इलामको कृषि अप्ठ्यारोमा पर्दै गएको बताउँछन्। उनी भन्छन् अर्गानिक कृषिको यात्रा सहज छैन। उनको गुनासो छ तीनै तहको सरकारलेसमेत अर्गानिक खेतीलाई अपनाउनेतर्फ किसानलाई सहयोग गर्न सकेनन्। नागरिक चाँसो नामको नागरिक अभियान चलाई रहेका रमेश राई पनि कृषिलाई दिगो बनाउने भन्दा पनि पैसा साट्ने माध्यम मात्रै बनाएकाले पर्यावरणिय कृषि समस्यामा परेको बताउँछन्। इलामको सूर्योदय नगरपालिकाको फिक्कलमा पर्यावरणीय कृषि उत्पादन अभ्यास सम्बन्धी समुदायस्तरको संवाद कार्यक्रम सहभागि उनीहरु मात्र हैन २५ भन्दा बढिले दिगो कृषिका लागि नागरिकस्तरमै चाँसो वृद्धि गर्नुपर्ने बताए। एक्सन एडको सहयोगमा राष्ट्रिय कृषक समूह महासंघले आयोजना गरेको कार्यक्रमका सहभागिले कृषिमा प्रयोग भइरहेको रसायनीक पदार्थको प्रयोगले जमिन, हावा र पानी प्रदुसीत भएको भन्दै पर्यावरणीय कृषि उत्पादन अभ्यास सुरु गर्नुपर्ने बताए। महासंघको सूर्योदय नगरपालिका अध्यक्ष डम्बर प्रधानको सभापतित्वमा भएको कार्यक्रममा कृषि उद्यमी अरुण चन्द्र थापा, पर्माकल्चर प्रविधिबाट खेती गरिरहेका सन्त तामाङ, संघका सूर्योदय नगर सचिव बालकुमार भण्डारी लगायतले पर्यावरण बचाउनका लागि पनि पर्यावरणीय कृषि उत्पादन अभ्यास जरुरी रहेको बताए। संघका जिल्ला अध्यक्ष विष्णु दुलालको प्रमुख आतिथ्यमा भएको कार्यक्रममा सूर्योदय नगरपालिकाको कृषि शाखाकी प्रतिनिधि कृषि प्राविधिक चन्द्र कुमारी राईले अहिले पनि नगर क्षेत्रमा विषादीको प्रयोग उच्च रहेको बताईन्। उनले विषादी नियन्त्रण गरेर पर्यावरणिय कृषि उत्पादन बढाउन सके कृषिको दिगो विकासमा सहयोग पुग्ने बताइन्। एक्सन ऐड इन्टरनेश्नल नेपालले राष्ट्रिय तथा स्थानीय सरकारको नीति तथा पैरवी मार्फत पर्यावरणीय कृषिको प्रवद्र्धनका लागि विभिन्न कार्यक्रमहरु गर्दै आएको छ। विद्यमान खेती प्रणालीलाई थप दिगो खेती, विशेषगरी अर्गानिक र वातावरण मैत्री कृषि खेतीतर्फ रूपान्तरण गर्न साना किसानहरूसँग मिलेर काम गरिरहेको छ। राष्ट्रिय कृषक समूह महासंघ नेपाल र एक्सन एड इन्टरनेशनल नेपालको पर्यावरणीय कृषिमा भएका नीति, बजेट र कार्यान्वयनको अवस्था विश्लेषण, समूदाय तहमा परामर्श, र राष्ट्रियस्तरमा नीतिगत संवादलाई अगाडी बढाउन गइरहेको छ। सामुदाय तहमा परामर्श गरी कथा सङ्कलन गर्नका लागि सातै प्रदेशका ४८ वटा पालिकामा सञ्चालन भइरहेको कार्यक्रम अन्तरगत इलामको सूर्योदय नगरपालिकामा पनि संवाद कार्यक्रम सम्पन्न भएको अध्यक्ष दुलालले बताए।"
आईपीएल : बेंगलोर र कोलकत्ता भिड्दै,काठमाडौं : इन्डियन प्रिमियर लिग(आईपीएल) अन्तर्गत आज रोयल चेलेन्जर्स बेंगलोर र कोलकत्ता नाईट राइडर्सबीच खेल हुँदैछ। साँझ ७:४५ बजेदेखि मुम्बईस्थित डा डि वाई पठाली स्पोर्टस एकेडेमीमा यी दुई टोली बीच खेल हुँनेछ। कोलकत्ताले यस अघि चेन्नई सुपर किंग्सलाई हराउँदै विजयी सुरुवात गरेको थियो भने बेंगलोर पन्जाब किंग्ससँग पराजित भएको छ। कोलकत्ता २ अंक जोड्दै रनरेटको आधारमा चौथो स्थानमा रहेको छ भने बेंगलोर शून्य अंकका साथमा ८औं स्थानमा रहेको छ।
रक्तदान गरेर पत्रकारहरूले मनाए स्थापना दिवस,"राजविराज : सप्तरीका पत्रकारहरूले राजविराजमा बुधबार रक्तदान गरेर महासंघको स्थापना दिवस मनाएको छ। नेपाल पत्रकार महासंघ सप्तरीले प्रभात फेरी र रक्तदान गरेर महासंघको ६७औँ स्थापना दिवस मनाएको हो। पत्रकार महासंघ सप्तरीबाट व्यानरसहित निक्लिएको प्रभात फेरी राजविराजस्थित रक्तदान सञ्चार केन्द्रमा पुगेर रक्तदान कार्यक्रममा परिणत भएको थियो। कार्यक्रममा पत्रकारसहित नेपाल प्रहरी, सशस्त्र प्रहरी र समाजसेवीहरूले रक्तदान गरे। रक्तदान कार्यक्रममा सप्तरीका एसपी अविनारायण काफ्ले, सशस्त्र इन्स्पेक्टर किसमान तामाङ, महासंघ सप्तरीका अध्यक्ष श्रवण देवलगायतले रक्तदान गरे। यसैगरी पत्रकारहरू रक्षा चौधरी, ओमप्रकाश साह, हेमशंकर सिंह, रामनारायण यादव, शैलेशकुमार कर्ण, सशस्त्र प्रहरीहरू सजित श्रेष्ठ, कुबेर बोहरा, रबिन राई, कमलप्रसाद गौतम, उद्धवप्रसाद चौलागाई, सामाजिक कार्यकर्ताहरू दिपेशदेव जोशी, रामानन्द देव र रबिन्द्र साहले रक्तदान गरे। विस २०११ साल चैत १६ गते पत्रकार महासंघको स्थापना भएको दिन देश र विदेशमा रहेका नेपाली पत्रकारहरूले विभिन्न कार्यक्रम गरी स्थापना दिवस मनाइरहेका छन्।"
लाइसेन्स नभएका हतियार जफत गर्न गृहको निर्देशन,काठमाडौं : गृह मन्त्रालयले इजाजत (लाइसेन्स) नभएका हातहतियार जफत गर्न जिल्ला प्रशासन कार्यालय (सीडीयो) हरुलाई निर्देशन दिएको छ । गृह मन्त्रालयलेले सबै जिल्ला प्रशासनहरुलाई पत्र लेख्दै जिल्लाभित्र इजाजत नभएका हातहतियार जफत गर्न निर्देशन दिएको हो । जफत गरिएका त्यस्ता अवैध हातहतियारहरु फिर्ता नहुने समेत गृहले स्पष्ट पारेको छ। गृह मन्त्रालयले फागुन दोस्रो साता सीडीयो कार्यालयहरुलाई पत्र लेख्दै इजाजत भएका हतियारहरु समेत स्थानीय प्रहरीलाई बुझाउन लगाउन भनेको स्रोतले बताएको छ । स्थानीय तहको निर्वाचन नसकिएसम्म इजाजत भएपनि हतियारहरु घरमा राख्न नपाउने गृह मन्त्रालयले निर्णय गरेको हो । स्थानीय तह निर्वाचन आगामी बैशाख ३० गतेका लागि तोकिएको छ। गृहले इजाजत भएका हतियारहरु प्रहरीलाई बुझाउन लगाउने र निर्वाचन सकिएपछि सो हतियार सम्बन्धित व्यक्तिलाई फिर्ता गर्न सीडीयो कार्यालयहरुलाई भनेको छ । इजाजत भएका हतियार प्रभावकारी ढंगले भण्डारण गर्न समेत गृहले निर्देशन दिएको छ । आसन्न स्थानीय तह निर्वाचनको संभावित सुरक्षा जोखिमलाई कम गर्न गृह मन्त्रालयले इजाजत नभएका हतियार जफत गर्न मुलुकभरका सीडीओ कार्यालयहरुलाई निर्देशन दिएको हो । कतिपय सीडीयो कार्यालयहरुले सोबारे सार्वजनिक सूचना नै जारी गरेका छन् ।
मलेसियाले दियो नेपाललाई ११५ रनको लक्ष्य,"काठमाडौं : त्रिकोणात्मक टी२० सिरिज अन्तर्गत आज नेपालसँग खेलिरहको मलेसियाले ११५ रनको लक्ष्य दिएको हो। टस जितेर पहिले ब्याटिङ रोजेको मलेसियाले निर्धारीत २० ओभर खेल्दै ८ विकेटको क्षतिमा ११४ रन जोडेको हो मलेसियका लागि जुडाबी जुलकिलेफले ३२ रन जोडे। यस्तै कप्तान अहमेश फेजले २४ रन जोडे। त्यस्तै नेपालका लागि करन केसी र सन्दिप लामिछानेले समान २२ विकेट लिए। यस्तै कुशल मल्ल, अविनाश बोहरा र दिपेन्द्रसिंह ऐरीले समान ११ विकेट लिए।"
महानगर र उपमहानगरमा तालमेलबारे छलफल गर्न बिहीबार सत्ता गठबन्धन बैठक बस्ने,"काठमाडौं : सत्ता गठबन्धनमा आबद्ध दलको बैठक बिहीबार बस्ने भएको छ । सत्ता गठबन्धनभित्र दलहरुबीच स्थानीय निर्वाचनमा तालमेलको विषयमा छलफल गर्न बैठक बोलाइएको नेकपा माओवादी केन्द्रका अध्यक्ष पुष्पकमल दाहाल प्रचण्डले जानकारी दिए। बुधबार भरतपुर विमानस्थलमा पत्रकारसँग कुराकानी गर्दै उनले बिहीबार बस्ने गठबन्धनको बैठकले महानगरपालिका र उपमहानगरमा तालमेल गर्ने विषयमा छलफल हुने बताए। प्रचण्डले महानगरको विषयमा तालमेलको निर्णय हुने बताउँदै भरतपुर महानगरपालिकाको प्रमुखमा माओवादी केन्द्रको दाबी रहेको बताए। मंगलबार सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने निर्णय गरेको छ। निर्णयमा भनिएको छ, स्थानीय निर्वाचनमा बहुसंख्यक स्थानीय तहमा नेपाली कांग्रेस विजयी हुने बलियो परिस्थिति र आधार बनेको अवस्थालाई अझै सबल र व्यापक बनाउन स्थानीय अवस्था र आवश्यकता अनुरुप गठबन्धनमा रहेका अन्य दलसँग तालमेल गर्न सक्ने नीतिगत निर्णय यो बैठक गर्दछ । स्थानीय तहको उम्मेदवार चयन गर्न पार्टीको विधानमा उल्लेखित प्रावधान र प्रकृया अनुरुप कार्य अघि बढाइनेछ। चितवनलाई कांग्रेस नछाड्ने र केन्द्रको निर्देशन नमान्ने चर्चा जिल्ला तहमा भइरहेको र केन्द्रीय समिति बैठकमा केन्द्रीय सदस्यले विषय प्रवेश गराएपछि सभापति शेरबहादुर देउवाले गठबन्धनको विरुद्धमा जथाभावी नबोल्न चेतावनी दिएका थिए।भरतपुर महानगरपालिकामा प्रचण्डकी छोरी रेनु दाहाल मेयर छिन्। यसअघि नेपाली कांग्रेससँगको तालमेलमा उनी निर्वाचित भएकी हुन्। जिल्लास्तरमा कांग्रेस नेताले भने भरतपुर महानगरमा कांग्रेसको उम्मेदवार नभए केन्द्रको निर्देशन नमान्ने बताउँदै आएका छन्।"
सडक खन्न गाउँलेले किने डोजर,"बेनी : भौगोलिक रुपमा विकट र दुर्गम क्षेत्रमा पर्ने म्याग्दीको धवलागिरी गाउँपालिका१ गुर्जाका वासिन्दाले चन्दा संकलन गरेर डोजर किनेका छन्। गाउँमा सडक पुर्याउनका लागि गुर्जा विकास मञ्चको पहलमा चन्दा संकलन गरेर चुरेन कन्ट्रक्सन प्रालीको नाममा एक्साभेटर किनेका हुन्। मञ्चका सचिव प्रेम छन्त्यालले कम्पनीले खरिद गरेको एक्साभेटर परिचालन गरेर धवलागिरी गाउँपालिकाको केन्द्रदेखि वडा नम्बर २ हुँदै गुर्जा जोड्ने सडक अन्तरगत महतला भिरमा मार्ग खोलिएको बताए। स्वदेश तथा विदेशमा रहेका गुर्जावासीहरुले सडक निर्माणका लागि चन्दा संकलन गरेर डोजर किनेका हौं, उनले भने हालसम्म ७०७५ लाख रुपैयाँ जुटिसकेको छ। गुर्जा घर भइ हाल पोखरामा बस्ने भारतीय गोर्खा सैनिकका सेवा निवृत्त क्याप्टेन लालबहादुर छन्त्यालको अध्यक्षतामा रहेको मञ्चले सडक निर्माणका लागि आर्थिक स्रोत जुटाउन समन्वय गरिरहेको छ। म्याग्दीका छ वटा स्थानीय तहका ४५ मध्य गुर्जा मात्रै सडक नपुगेको वडा हो। धवलागिरी गाउँपालिका२ लुलाङदेखि गुर्जा पुग्न तीन हजार तीन सय मिटर अग्लो देउराली डाँडा पार गरेर भीर, जंगल र खोल्साको पैदलमार्गमा पुरै दिन हिंड्नुपर्छ। २६५ घरधुरी छन्त्याल र दलित समुदायको बसोवास रहेको गुर्जाका बासिन्दा गम्भीर अवस्थाको बिरामी पर्दा बिरामीलाई हेलिकप्टर चार्टर गरेर, स्ट्रेचर र डोकामा बोकेर अस्पताल लैजानुपर्छ। पछिल्लो एक वर्षको अवधिमा अस्पताल जानका लागि हेलिकप्टर चार्टर गर्नका लागि मात्र गुर्जावासीले करिब रु ४० लाख खर्चेको मञ्चका सचिव छन्त्याल बताउँछन्। खच्चर र भरियालाई पिठ्युमा बोकाएर ढुवानी गर्नुपर्छ। महतलादेखि गुर्जाको प्रतिकिलो ढुवानी शूल्क २२ रुपैयाँ तिर्नुपर्छ। विपन्न र शारीरिक अशक्तहरु गाउँपालिका र जिल्ला सदरमुकाम पुग्न नसकेर सरकारी सेवा सुविधाबाट वञ्चित भएका छन्। आलु, जडिबुटी र पशुजन्य बस्तु निकासी गर्न समस्या भएको छ। लोत्ता, पुवा, चोया लगायत वनपैदावार जंगलमा कुहिएर खेर गएका छन्। महँगो ढुवानीका कारण विकास आयोजनाको लागत बढेर कार्यान्वयनमा समस्या भएको स्थानीय गोर्खाबहादुर छन्त्यालले बताए। गुर्जा र लुलाङ तथा बागलुङको ढोरपाटन क्षेत्रलाई गाउँपालिकाको केन्द्र मुनासँग जोड्ने मुनालुलाङ सडक अन्तरगत पर्ने महतला भीरमा दुई वर्षको प्रयासमा गत पुष महिनामा करिब एक सय मिटर सडकको मार्ग खुलेको थियो। पुर्वाधार विकास कार्यालय म्याग्दीले दरवाङबिमभारबाङताकममुनालुलाङगुर्जा सडक आयोजना अन्तरगत महतला भीरमा सडक निर्माणका लागि २०७६ पुषमा बिएन कन्ट्रक्सनले ७८ लाख ९९ हजार ३१० मा ठेक्का लिएको थियो। विस २०७७ चैतदेखि सहायक ठेकेदारको रुपमा काम थालेको चुरेन कन्ट्रक्सनको एक्साभेटरले महतलाको भिरमा मार्ग खोलिएको हो। चट्टान काटेर मार्ग खोलिएको सडकको ग्रेड मिलाउने र फराकिलो बनाएर यातायातका साधन चल्न योग्य बनाउने काम भैरहेको छ। महतलादेखि लुलाङ हुँदै गुर्जातर्फ जाने सडक खोरिया, लमसुङ र लुलाङका बासिन्दाको विवादले निर्माण हुन सकेको छैन। विवादित भूगोललाई छोडेर लुलाङदेखि देउराली हुँदै गुर्जा जोड्ने १० किलोमिटर सडकको विस्तृत परियोजना प्रतिवेदन (डिपिआर) तयार पारिएको गुर्जाका वडा अध्यक्ष झकबहादुर छन्त्यालले जानकारी दिए। धवलागिरी गाउँपालिकाले चार लाख खर्चेर बनाएको डिपिआर अनुसार सो सडक निर्माणका लागि ४७ करोड ८७ लाख लगानी आवश्यक पर्छ। वडा र पालिकाको बजेटबाट सम्भव नहुने भएपछि डिपिआर बनाएर संघ र प्रदेश सरकारमा योजना प्रस्ताव गर्ने तयारीमा छौं, वडा अध्यक्ष छन्त्यालले भने, गुर्जावासीहरुले आफैँ एक्साभेटर खरिद गरेर सडक निर्माणमा अग्रसर भएपछि बजेट व्यवस्थापनमा दवाव परेको छ। सरकारले इन्धन र चालकको तलब भत्ताको व्यवस्था गरेमा डोजर परिचालन गरेर सडक खन्ने गुर्जा विकास मञ्चका पदाधीकारीहरुको भनाइ छ। विसं २०७४ मा भूगर्वविद् र प्राविधिक टोलीले लुलाङ र गुर्जा जोड्ने सुरुङमार्गको सम्भाव्यता अध्ययन गरि बिस्तृत परियोजना प्रतिवेदन (डिपिआर) तयार पारिए पनि महँगो लागत जुटाउन नसकेपछि सडक निर्माण योजनालाई अघि बढाइएको छ। गुर्जातर्फबाट मजदुर परिचालन गरेर देउराली देखि वनामसम्म दुई किलोमिटर आन्तरिक सडक निर्माण भएको छ।"
मान्द्रेमा बोलेरो जिप दुर्घटना हुदाँ एक जनाको मृत्यु,"दुलेगौँडा : तनहुँमा बोलेरो जीप दुर्घटना हुदाँ एक जनाको मृत्यु भएको छ । शुक्लागण्डकी नगरपालिका१०, मान्द्रेस्थित घाँस लिएर जाँदै गरेको युनिक मल्टि एग्रो फार्मको जीप दुर्घटना हुँदा फार्ममा कार्यरत बन्दिपुर गाउँपालिका४ निवासी २५ वर्षीय सुरेशबहादुर घर्ती रहेको इलाका प्रहरी कार्यालय बेलचौतराका प्रहरी निरीक्षक ज्ञानबहादुर खड्काले जानकारी दिए । मंगलबार फार्ममा घाँस लिएर गएको ग १ त ८२०१ नम्बरको बोलेरो जीप अचानक मलखादमा पल्टिँदा चेपिएर घर्तीको मृत्यु भएको प्रहरीले जनाएको छ । घटना कारणबारे अनुसन्धान भइरहेको प्रहरीले जनाएको छ ।"
द कस्मिर फाइल्स एक सुनामी,मुम्बई (एजेन्सी) : बलिउड अभिनेता अक्षय कुमारले विवेक अग्निहोत्रीको निर्देशनमा बनेको चलचित्र द कश्मीर फाइल्सलाई एक सुनामीको संज्ञा दिएका छन्। आफ्नो बहुप्रतिक्षित चलचित्र बच्चन पाण्डे बक्स अफिसमा द कश्मीर फाइल्सको छायाँमा परेपछि उनले त्यसलाई सुनामीको संज्ञा दिएका हुन्। भोपालमा आयोजना भएको एक कार्यक्रममा बोल्दै अक्षय कुमारले बच्चन पाण्डे द कश्मीर फाइल्सको सुनामीका कारण असफल भएको स्विकारे।
भारतमा ढलमा खसेर ४ जनाको मृत्यु,नयाँ दिल्ली : भारतको दिल्लीमा ढलको लाइनमा खसेर चार जनाको मृत्यु भएको दिल्ली फायर सर्भिसका वरिष्ठ अधिकारीले बुधबार पुष्टि गरेका छन्। ती श्रमिकहरू पश्चिम दिल्लीको रोहिणी क्षेत्रमा सरकारी स्वामित्वको दूरसञ्चार कम्पनी महानगर टेलिफोन निगम लिमिटेडको टेलिफोन र ब्रोडब्यान्ड केबल बिछ्याउँदै थिए । दुर्घटना मङ्गलबार साँझ भएको थियो भने उद्धार कार्य रातभर जारी रहेको थियो ।
मलेसियालाई पहिलो बलमै झट्का,काठमाडौं : त्रिकोणात्मक टी२० सिरिज अन्तर्गत आज नेपालसँग खेलिरहको मलेसियालाई पहिलो झट्का लागेको छ। नेपालका लागि करन केसीले विकेट लिएका हुन्। मलेसिया ताजा अवस्थामा ०१ ओभरमा शून्य रनमा रहेको छ।
४८ रनमा मलेसियाको दोस्रो विकेट पतन,काठमाडौं : त्रिकोणात्मक टी२० सिरिज अन्तर्गत आज नेपालसँग खेलिरहको मलेसियाको दोस्रो विकेट पतन भएको छ। नेपालका लागि कुशल मल्लले विकेट लिएका हुन्। मलेसिया ताजा अवस्थामा ६५ ओभरमा ४८ रनमा रहेको छ।
मलेसियाको चौथो विकेट पतन,काठमाडौं : त्रिकोणात्मक टी२० सिरिज अन्तर्गत आज नेपालसँग खेलिरहको मलेसियाको चौथो विकेट पतन भएको छ। मलेसियाका अमेद फेज आउट भएका हुन्। नेपालका लागि सन्दिप लामिछानेले विकेट लिएका हुन्। मलेसिया ताजा अवस्थामा १२२ ओभरमा ७४ रनमा रहेको छ।
राष्ट्रिय दोहोरी बुधबारदेखि,"काठमाडौं : राष्ट्रिय लोक तथा दोहोरी गीत प्रतिष्ठान नेपालको आयोजना र टुबोर्ग बियरको सहकार्यमा बुधबारदेखि काठमाडौंको भृकुटीमण्डपमा राष्ट्रिय दोहोरी प्रतियोगिता हुने भएको छ। चैत १९ गतेसम्म आयोजना हुने रनिङ शिल्ड प्रतियोगितामा देशभरबाट ७० समूहको सहभागिता रहेको छ। यस दौरान एक लाखभन्दा बढी दर्शकले प्रतियोगिताको अवलोकन गर्ने अनुमान गरिएको छ। प्रतियोगितामा देशभरका विभिन्न राष्ट्रिय कलाकारहरूले सांगीतिक प्रस्तुति दिने छन्। प्रतियोगितामा पहिलो स्थान हासिल गर्नेले दुई लाख २५ हजार नगद पुरस्कार पाउने छन्। यसैगरी दोस्रो हुनेले एक लाख ५० हजार, तेस्रोले एक लाख र सान्त्वना स्थान हासिल गर्नेले ५० हजार नगद पुरस्कार पाउने छन्। प्रतियोगितामा उत्कृष्ट दुई पुरुष र दुई महिला कलाकारका साथै उत्कृष्ट भेषभूषा र अनुशासित समूहलाई १० हजार नगद पुरस्कार प्रदान गरिनेछ। गोरखा ब्रुअरीका मार्केटिङ डाइरेक्टर आशिष विष्टले सन् १९९० मा पहिलो पटक नेपालमा प्रवेश गरेको टुबोर्गले विभिन्न साँगीतिक कार्यक्रमहरूसँग सहकार्य गर्दै आएको बताए। यही क्रममा १८ वर्ष अघि दोहोरी प्रतियोगितासँग आवद्ध भएको उनले जानकारी दिए। दोहोरी गीतसंगीत मात्र नभएर नेपालीहरूको संस्कृति र पहिचान पनि हो। टुबोर्गले प्रतियोगितासँग आवद्ध भएर संस्कृति जगेर्ना गर्न कलाकारलाई प्रोत्साहन र हौसला प्रदान गरिरहेको छ, उनले भने ।"
बिमस्टेक क्षेत्रलाई जोड्ने बलियो आधार बौद्ध दर्शन : देउवा,"काठमाडौं : प्रधानमन्त्री शेरबहादुर देउवाले बिमस्टेक क्षेत्रलाई जोड्ने बलियो आधार बौद्ध दर्शन भएको बताएका छन् । बुधबार बिहान बिमस्टेकको पाँचौ शिखर सम्मेलनलाई सम्बोधन गर्दै प्रधानमन्त्री देउवाले बिमस्टेक क्षेत्र बलियो बनाउन लुम्बिनी जोड्ने बुद्धिस्ट सर्किटलाई सञ्चालन गर्नुपर्ने धारणा राखेका हुन्। उनले भने, हामीले बुद्धदर्शन (धर्म)लाई बलियो समन्वयात्मक सुत्रको रुपमा प्रर्वद्धन गर्नु आवश्यक छ। गौतम बुद्धको देश नेपालमा गौतम बुद्ध सर्किट निर्माण गरेर अग्रगामी र एकीकृत बिस्टेकलाई बनाउन सकिने बताए। देउवाले जलवायु परिवर्तनका सम्बन्धमा कडा कदम चाल्नुपर्ने बताए। उनले जलवायु परिवर्तनका असर न्यूनीकरण गर्न लाग्नुपर्ने धारणा राखे। देउवाले प्राकृतिक विपद्लाई परास्त पार्न सबै एकजुट भएर लाग्नुपर्ने बताए। उनले दिगो विकास र शान्तिको लागि विम्स्टेकसहित निजी साझेदारको आवश्यकतामा जोड दिए । प्रधानमन्त्री देउवाले बिमस्टेकको प्रक्रिया अगाडि बढाउनको लागि नेपाल प्रतिबद्ध रहेको स्पष्ट पारे।"
द्वन्द्वपीडितलाई भत्ता बाँड्दै प्रदेश सरकार,"सुर्खेत : कर्णाली प्रदेश सरकारले द्वन्द्वपीडितलाई मासिक भत्ता वितरण गर्ने भएको छ। दश वर्षसम्म चलेको सशस्त्र द्वन्द्व, जनआन्दोलन र पछिल्लो समय कर्णाली प्रदेश प्राप्तिका लागि भएको आन्दोलनका पीडितलाई राहत स्वरुप भत्ता वितरणको प्रक्रिया अगाडि बढाइएको हो। सशस्त्र युद्ध र आन्दोलनमा सहिद बनेका, बेपत्ता पारिएका व्यक्तिका परिवार तथा घाइतेलाई जीवन निर्वाहका लागि मासिक भत्ता वितरण गर्न लागिएको हो। भत्ता वितरण गर्न प्रदेश सरकारले स्थानीय तहमार्फत विवरण माग गरेको थियो। अहिले स्थानीय तहले संकलन गरेको विवरण प्रदेश सरकारलाई पठाउन थालेका छन्। हालसम्म प्रदेशभर एक हजार एक सय ५९ जना सहिद तथा बेपत्ताका परिवारको विवरण प्रदेश सरकारसँग आइपुगेको आन्तरिक मामिला तथा कानुन मन्त्रालयले जनाएको छ। ३७ वटा स्थानीय तहले सहिद तथा बेपत्ताको विवरण मन्त्रालयमा पठाएका छन्। बाँकी ४२ वटा स्थानीय तहले विवरण पठाउन बाँकी नै छ। यस्तै एक हजार एक सय ५५ जना घाइते तथा अपांगको विवरण मन्त्रालयमा पुगेको छ। ३३ वटा स्थानीय तहले घाइते तथा आपाङ्गको विवरण पठाएको कानून मन्त्रालयको मानव तथा संसाधन विकास शाखाका प्रमुख टेकबहादुर शाहीले जानकारी दिए। सबै स्थानीय तहबाट विवरण आएपछि सरकारले दशवर्षे जनयुद्ध तथा अन्य आन्दोलनमा मृत्यु र वेपत्ता भएका व्यक्तिका परिवारलाई सहिद स्मृति भत्ता दिनेछ। सहिद र वेपत्ताका परिवारले मासिक दुई हजारका दरले उक्त भत्ता पाउनेछन्। न्यूनतम जीविकोपार्जन एवम् सम्मानका लागि सहिदका परिवारलाई आमाबुबाको पहिलो हक हुने गरी मासिक दुई हजार रुपैयाँ सहिद स्मृति भत्ता दिन लागिएको प्रदेश सरकारले जनाएको छ। जीवन निर्वाहका लागि मासिक २ हजार रुपैयाँ दिइने प्रदेश आन्दोलनका पीडितले पनि पाउनेछन् भत्ता यस्तै जनआन्दोलन, जनयुद्ध र प्रदेश प्राप्तिको आन्दोलनको क्रममा घाइते तथा अपांग भएका व्यक्तिहरूले पनि मासिक भत्ता पाउनेछन्। घाइते तथा अपाङ्गहरूलाई पनि जीवन निर्वाहका लागि मासिक दुई हजार दिइने छ। माओवादी विद्रोहबाट अन्य प्रदेशको तुलनामा कर्णाली सबैभन्दा बढी प्रभावित बनेको थियो। माओवादी विद्रोहले कर्णालीका धेरै नागरिक सहिद, अपांग र घाइते भएका छन्। तिनै नागरिकको घाउमा मलम लगाउने उद्देश्यले प्रदेश सरकारले मासिक भत्ता दिने तयारी गरेको हो। तत्कालिन मुख्यमन्त्री महेन्द्रबहादुर शाही नेतृत्वको सरकारले द्वन्द्वपीडितलाई मासिक भत्ता उपलब्ध गराउने घोषणा गरेको थियो। सोही घोषणालाई कार्यान्वयन गर्न लागिएको प्रदेश सरकारको भनाइ छ। सहिद स्मृति र जीवन निर्वाह भत्ताका लागि दुई हजारभन्दा बढीको विवरण मन्त्रालयमा पुगेको छ।"
रक्षा मामिला विज्ञलाई वाइडेनले गरे नेपालको राजदूतमा सिफारिस,काठमाडौं : अमेरिकी राष्ट्रपति जो वाइडेनले नेपालका लागि नयाँ राजदूत प्रस्ताव गरेका छन्। राष्ट्रपति वाइडेनले अमेरिकी विदेश मन्त्रालयमा दक्षिण र मध्य एसिया हेर्दै आएका डीन थम्पसनलाई नेपालको नयाँ राजदूतमा प्रस्ताव गरेको ह्वाइट हाउसले जनाएको छ। उनी एसियाली मामिलाका विज्ञ समेत हुन्। उनले कोलकोत्तामा वाणिज्य दूत भएर काम गरिसकेका छन्। थम्पसन अनुभवी अमेरिकी कुटनीतिज्ञ हुन्। उनी रक्षा मामिलाका जानकार हुन्। अमेरिकी सिनेटले अनुमोदन गरेपछि थम्पसन नेपालको राजदूतको कार्यभार सम्हाल्न आउने छन्। नेपालका लागि अमेरिकीको राजदूत र्याण्डी बेरीको गत वर्षनै कार्यकाल सकिएपनि एमसीसी अनुमोदन गर्न थप पहलकदमी गर्नुपर्ने भएकाले उनको म्याद थपिएको थियो।
त्रिकोणात्मक टी२० सिरिज : नेपाल टस हारेर बलिङमा,काठमाडौं : त्रिकोणात्मक टी२० सिरिज अन्तर्गत आज नेपाल र मलेसियाबीचको खेलमा मलेसियाले टस जितेर ब्याटिङ गर्ने भएको छ। त्रिवि क्रिकेट मैदानमा हुने खेलमा मलेसियाले हिजो पपुवा न्युगिनीलाई हराएको थियो भने नेपालले पनि पपुवा न्युगिनीलाई हराएको थियो। आज त्रिकोणात्मक सिरिज अन्तर्गत नेपाल र मलेसया पहिलो पटक भिड्दै छन्।
"एमाले क्विन्टलको ढक हो, गठबन्धन एकएक किलोका ढक हुन् : ओली","काठमाडौं : नेकपा एमालेका अध्यक्ष केपी शर्मा ओलीले अबको चुनावमा एमाले अत्यधिक मत लिएर विजयी हुने बताएका छन्। भक्तपुरमा सूर्य विनायक हरित कृषि तथा थोक बजार प्रालिको उद्घाटन गर्दै अध्यक्ष ओलीले एमालेलाई गठबन्धनले प्रभाव नपार्ने भन्दै अत्यधिक मतका साथ विजयी हुने बताएका हुन्। उनले भने, यदी एउटा तराजुमा एकएक केजीको पाँच वटा ढक एकातिर राख्नुभयो। अनि क्विन्टलको ढक एकातिर राख्नुभयो भने के हुन्छ? नेकपा एमाले क्विन्टलको ढक जस्तो हो। गठबन्धन भनेको एकएक किलोका ढक हुन्। त्यो पाँच वटा गठबन्धनले के गर्छ ? ओलीले भने,गठबन्धन सक्छन् भने गरुन्। लोभी पापीहरुको गठबन्धन कति गाह्रो होला। गठबन्धनमा झगडा हुन्छ, कुरा मिल्दैन भनेर निर्वाचन आयोगले पनि दुई दिनको समय छुट्याएको छ। उनले राजनीतिमा छक्याउने काम भएको भन्दै अन्त नअलमलिइ एमालेमा आउन अनुरोध गरे। आफ्नै पालामा देश बनाउन बताए। ओलीले भने,गठबन्धन गरे पनि एमालेसँग सकिंदैन भनेर बुझ्न बाँकी छ। गठबन्धन गरे पनि उहाँहरु एमालेसँग लड्न सक्नुहुन्न।"
गैरआवासीयको गिरेको गरिमा,"जसै १९८६ मंसिर १० अर्थात् १९२९ डिसेम्बर १४ मा भीमशमशेर जबरा श्री ३ महाराज भए। तब नयाँ रोलक्रममा चढेका राणाहरूमा भीम शमशेरका छोरा पदमशमशेर दकज (दक्षिण कम्यान्डिङ जनरल) भए। छोरालाई दकज दिन लाग्दा उनले ल यो नाथे पनि दकज भन्दै गिल्ला गरेर अपत्यारिलो हाँसो गरेका थिए रे (सायद उनलाई छोराको योग्यता राम्रैसँग थाहा थियो होला)। त्यसपछि चन्द्रशमशेरका छोरा मोहनशमशेरलाई नयाँ पद सिर्जना गरेर अतिरिक्त कम्यान्डिङ जनरल दिएर शक्ति सन्तुलन गर्दै अब पहिला जनरल को हुने ? भनेर सोधेछन्। तब पुकज रुद्रशमशेरले स्वर्गीय श्री ३ वीरशमशेरका छोरा प्रतापशमशेरको नाम लिएछन्। तर, प्रधानसेनापति जुद्धशमशेरले चाकडी बजाउँदै उनै भीमशमशेरका अर्का छोरा हिरण्यशमशेर (सुवर्णशमशेरका बुवा) को पाखुरा समाएछन्। अगाडि लगेर पहिला जनरल हुने त यी हुन् भनेर देखाएछन्। तब भीमशमशेरले ल, तँ पनि पहिला जरनल भइस् भनेर रोलमा राखेछन्। कुनै दिन एनआरएनको विश्व सम्मेलनमा यसका नायकहरूले देशका राष्ट्रपति, प्रधानमन्त्री, मन्त्री अनि व्यवसायीहरूका अगाडि देशमा सुधारको बारेमा गर्विलो भाषण दिन्थे। तर, अचेल तिनै नेताहरूबाट एनआरएनका तिनै पूर्वनायक अनि अहिलेका नवनायकहरूको शर्मिलो उपदेश सुन्छन्। अहिले एनआरएनको दसौं विश्व सम्मेलनमा पनि यस्तै त्यस्तै वातावरण छ। जसमा नयाँ नयाँ कम्यान्डिङ जनरलहरू बनेका वा बनाइएका छन्। त्यसका लागि भएका पदमा सोहो मुताविक र नभएका पद उही अतिरिक्त कम्यान्डिङ जनरल थपिए झैं गरी सबैलाई भाग पुर्याउने प्रयास गरेको देखिन्छ। फरक यत्ति कि तत्कालीन श्री ३ भीम शमशेरले आफू जस्तै श्री ३ को पद ३ वा ४ वटा चाहिँ बनाएका थिएनन्। करिब एक वर्षदेखि एनआरएनभित्रको सत्ता सन्तुलनको खेलमा आफू वा आफू अनुकूलका खेलाडीलाई नेतृत्वमा स्थापित गर्न ठूलै खेल भए संख्याको खेल अर्थात् टाउको गन्ने (टाउको भित्र के छ ? भन्ने होइन) खेलबाट नेतृत्वको चयन हुने भयो। यसमा जसरी पनि आफ्ना पक्षमा संख्या पार्ने खेलमा राम्रैसँग पौठेजोरी अनि हिलो छ्यापाछाप भए, देखिए। धेरैजना सबै कुरा छाडेर यसैका लागि लागिरहे। केही केही फिल्डमा खटिएका अनलाइनवालाहरू आफ्ना मान्छेलाई राम्रा र उताका मान्छेलाई चाम्रा देखाउने खेलमा राम्रैसँग डटेर लागिरहे। यिनलाई एनआरएनभन्दा पनि आफ्ना हे नारानहरूको चिन्ता बढी देखिन्थ्यो। यस्तो तानातानमा एनआरएन मात्र होइन, सत्ता र प्रतिपक्षका खेलाडीहरू पनि संलग्न भएको पाइयो। त्यतिमात्र होइन, अदालतलाई समेत सो खेलको एम्पायर बनाउन खोजियो। अदालतले पनि यताउता नहेरी आफ्नै सुरमा सिठी फुक्न थालिसकेको थियो। अदालतले फुकेको सिठीको कुनै मान नराखी मैदानभित्र रहेका खेलाडी र मैदानबाहिर रहेर निर्देशन दिए। तिनै कोचहरू आफूआफू भागबन्डामा उत्रिएर सहमतिमा खेल टुंग्याउनतिर लागे। अन्ततः आफैंले फुक्न लगाएको अदालतको सिठीको कुनै माने रहेन। न त सिठी फुक्ने अदालतले आफूले फुकेको सिठीको मान राख्न खोजेको देखियो। बरु सुन्नमा आयो सो खेललाई भागबन्डामा मिलाउन अहिले राजनीतिको सत्तामा रहेका र प्रतिपक्षमा रहेका नेताहरूले सहजकर्ता (?) को भूमिका निभाए। भनौं, पदहरू थपथाप गरेर सबैलाई पुग्ने गरी भाग मिलाइदिए। आखिर २६२७ वर्षअगाडि त्रिशंखु संसद् चलाएका अनुभवी नेताहरूले तिनै अनुभवबाट एनआरएनका खेलाडी र ती खेलाडीका म्यानेजरहरूलाई मार्गदर्शन दिए क्यारे ! जुन त्रिशंखु संसद्मा बिनाविभागीयसहित दर्जनौं मन्त्री, राज्यमन्त्री अनि सहायक मन्त्रीको पद सिर्जना गरेर आलोपालो सरकार चलाए झैं गरी एनआरएन पनि चलाउन सिकाए। जसरी अहिले संघीयताको नाममा कामविहीन मन्त्रीहरूको प्रदेश सरकारहरू आलोपालो चलिचलाइएको छ। सायद यस सूत्रका सर्जकले २०२४ जेठ १५ गते सूर्यबहादुर थापाको प्रधानमन्त्रीत्वमा गठित मन्त्रिमण्डलमा गेहेन्द्रबहादुर राजभण्डारी गृहमन्त्री र नेत्रविक्रम थापासहित ६ गृहसहायकमन्त्री बनाएको इतिहास पढेका थिए। सायद त्यसैको परिणतिबिना अध्ययन टाउको गन्ने खेलमा लागेर कहीँ नभएको जात्रा हाडीगाउँमा भएको छ। अर्थात्, ३ अध्यक्ष, ११ उपाध्यक्षसहित ९५ पदाधिकारी गरी दुई सयको हाराहारीमा कार्य समिति बनाएर तैं चुप, मैं चुपको अवस्था सिर्जना गर्न खोजिएको छ। गज्जब त महासचिवमा दरखास्त दिएका उपमहासचिवमा निर्वाचित भएका छन्। हिजो परदेशबाट घरदेश जाँदा एनआरएन हुँ भन्दा निकै गर्विलो महसुस हुन्थ्यो। तर, अब त्यही एनआरएन हुँ भन्दा घरदेशकाले कुन एनआरएन ? भन्दा जवाफ के दिने होला ? सचिवमा दरखास्त दिएका पनि उपमहासचिवमा निर्वाचित भएका समाचारसँगै क्षेत्रीय संयोजकमा उम्मेद्वारी दिएका एकजनाले आफूलाई सहकोषाध्यक्षमा निर्वाचित गरियो भन्दै उम्मेदवारी दस्तुर फिर्ता मागे। र, उनले इन्जिनियरका लागि आवेदन दिएको तर लेखापालमा नियुक्ति दिएजस्तो भयो भनी रहस्यमय व्यंग्य गरेका छन्। अझ यसअघि नै विश्व सम्मेलन गरेर नयाँ समिति निर्वाचित गरिसकेको समिति त छँदैछ। देखिने गरेर नै दुईवटा चिरा परिसकेको संस्था अनि तीनतीन वटा अध्यक्ष बनाएर अर्को समितिलाई नै अघोषित रूपमा थप चिराचिरा पारियो। यस्तो देखिँदा एनआरएनलाई अब उठ्न गाह्रो हुने गरी साँच्चै थला पारिएकै छ। जे होस्, गैरआवासीय नेपालीहरूको संस्थामा गैरहरूको राजनीति राम्रैसँग घुसेको देख्न पाइयो। हुन त अहिलेको एनआरएनमा देखिएको यी लडाइँ या परिदृश्यहरूमा देखिएका नायकहरू निमित्त नायकहरू मात्रै हुन्। मुख्य नायकहरू त यही संस्थाका पूर्वनायकहरू हुन् भनिन्छ। जो पर्दा पछाडि बसेर संस्था हाँक्न चाहन्थे वा चाहन्छन्। यिनीहरूकै जुँगाको लडाइँमा यी बाच्छाहरू उफ्रिएका हुन् भनिन्छ। केही वर्षसम्म आसलाग्दो गरी चलेको एनआरएन, जसबाट गैरआवासीय नेपालीले मात्र होइन। आवासीय नेपालीले पनि केही आशा राखेका थिए, जुन संस्थामा विस्तारै आफूले भनेको सुन्ने वा मान्ने मान्छेहरूको बोलवाला रहोस् भन्ने सोचमा पूर्वनायकहरू सल्बलाउन थालेपछि यस संस्थाको हविगत यस्तो हँुदै जान थालेको हो भनिन्छ। कुनै दिन एनआरएनको विश्व सम्मेलनमा यसका नायकहरूले देशका राष्ट्रपति, प्रधानमन्त्री, मन्त्री अनि व्यवसायीहरूका अगाडि देशमा सुधारको बारेमा गर्विलो भाषण दिन्थे। तर, अचेल तिनै नेताहरूबाट एनआरएनका तिनै पूर्वनायक अनि अहिलेका नवनायकहरूको शर्मिलो उपदेश सुन्छन्। कुनै दिन यस संस्थाको नेतृत्वमा रहनु मात्र होइन कि यस संस्थामा आबद्ध हुनुमा पनि एउटा गौरव महसुस हुन्थ्यो। सन् २००९ अक्टोबरमा सोल्टी होटेलमा भएको चौथो विश्व सम्मेलनको त्यस क्षण सम्झन्छु। जब एसिया प्यासिफिक क्षेत्रको तर्फबाट त्यस क्षेत्रका संयोजक गणेश इजमले मेरो नाम निर्वाचन समितिका लागि प्रस्तावित गरे। निर्वाचन समिति संयोजक वरिष्ठ अधिवक्ता विश्वकान्त मैनाली थिए। म एसिया प्यासिफिक क्षेत्रको नभई एनआरएन यूकेको सदस्य भएको नाताले मेरो प्रतिनिधित्वको बारेमा प्रश्न उठ्यो। संयोजक मैनालीले जुन क्षेत्रको भए पनि उहाँलाई निर्वाचन समितिमा राख्नु पाए हुने भन्ने भावमा कुरा राखे। तत्कालीन अध्यक्ष डा उपेन्द्र महतोले विधानको भाव देखाएर त्यस भेगकै राख्नु ठिक होला भनी अनुरोध गरे। सबैले विधानप्रति सम्मान देखाएर त्यस भेगकै प्रतिनिधित्व खोजिएको थियो। विधानको एउटा अदव भएको त्यसबखत महतोको नेतृत्वमा उपाध्यक्षहरू देवमान हिराचन, रामप्रताप थापा अनि महासचिवमा भीम उदास थिए। जसको सदस्यमा जीवा लामिछानेहरू थिए। उस बखत विधानको परिधिमा सदस्यहरू चलेका देखिन्थे। तर अचेल केही सदस्यहरूको प्रवृत्तिमा विधान च्यातिन थालेको देखिन्छ। जब संस्थाको परिधि नाघ्न खोज्ने सदस्यहरूको कान विधानले समात्न सक्छ, तबसम्म त्यो संस्था सुरक्षित रहन्छ, तर जब संस्थाका केही सदस्यहरूको स्वार्थका लागि संस्थाको विधानले आफ्नो कान आफैं समात्न थाल्छ तब त्यो संस्था आफ्नाबाट आफैं असुरक्षित महसुस गर्न थाल्छ। अहिलेको विश्व सम्मेलन र त्यसको पृष्ठभूमिले त्यही कुराको संकेत गरिरहे झैं लाग्छ। जबजब एनआरएनमा एनसीसीको प्रतिनिधित्वदेखि नै बहसहरू चलिरहेका थिए। गर्मागर्मी वातावरणमा सुनिन थालेका थिए, पदको लागि होइन, पद्धति का लागि लडाइँ। सुन्दा हो जस्तै लाग्ने, यी पद्धतिका लडाइँ भ्लादिमिर पुटिनको सनकमा युक्रेन ध्वस्त हुँदै गएजसरी पदको मिसाइलले ध्वस्त हुने गरी उडाइएझैं देखिए। पद्धति भए पद पाइन्छ भन्ने ठाउँमा अब पद पाएपछि पद्धति किन चाहियो ? भने झैं देखियो। जे होस्, सुरुका वर्षहरूमा आशा जगाएको एनआरएन अभियान अहिलेको पूर्वनायकहरूको जुँगाको लडाइँ (?) अनि नवनायक (?) हरूको पदीय स्वार्थको लडाइँको चेपुवामा परे। अब हिजो जसरी उठ्न र हिँड्न नसक्ने गरी थला परे वा पारिएझैं देखिएको छ। यसरी आफ्नैले आफ्नैसँग भिडेर अनि मिलेर विधि र विधानमाथि टेकेर थिलथिलो हुने गरी थला पारेको एनआरएन अब कसरी अगाडि बढ्न सक्ला ? यसको प्रश्न अब त कोसँग होला र ? अरू त अरू आफ्नो र आफ्नाका लागि एनआरएनलाई थला पर्ने प्रपञ्चमा सामेल अगुवा अनि पछुवाहरूसँग पनि सायद यसका जवाफ नहोलान्। एउटा दुःख लाग्ने कुरा हिजो परदेशबाट घरदेश जाँदा एनआरएन हुँ भन्दा निकै गर्विलो महसुस हुन्थ्यो। तर, अब त्यही एनआरएन हुँ भन्दा घरदेशकाले कुन एनआरएन ? भन्ने प्रश्न सोध्दा हुन्। त्यतिखेर जवाफ के दिने होला ? त्यसबखत हिजो गर्विलो हुने अनुहार अब त शर्मिलो हुँदो हो नि ?"
सन्दिपले लिए मलेसियाको पाँचौ विकेट,काठमाडौं : त्रिकोणात्मक टी२० सिरिज अन्तर्गत आज नेपालसँग खेलिरहको मलेसियाको पाँचौ विकेट पतन भएको छ। मलेसियाका शार्विन मुनिएडी आउट भएका हुन्। नेपालका लागि सन्दिप लामिछानेले विकेट लिएका हुन्। मलेसिया ताजा अवस्थामा १६१ ओभरमा ९४ रनमा रहेको छ।
मलेसियालाई तेस्रो झट्का,काठमाडौं : त्रिकोणात्मक टी२० सिरिज अन्तर्गत आज नेपालसँग खेलिरहको मलेसियाको तेस्रो झट्का लागेको छ। मलेसियाका सेद अजिज आउट भएका हुन्। नेपालका लागि दिपेन्द्रसिंह ऐरीले विकेट लिएका हुन्। मलेसिया ताजा अवस्थामा ११५ ओभरमा ७३ रनमा रहेको छ।
कतार एयरवेज प्रिभिलेज क्लबद्वारा एभिओसलाई मान्यता प्रदान,"दोहा : कतार एयरवेजद्वारा पुरस्कार मुद्राका रूपमा प्रिभिलेज क्लबले एभिओसलाई आधिकारिक मान्यता प्रदान गरेको घोषणा गरेको छ । यसले लगभग १ सय ५० गन्तव्यसहित एयरलाइनको बृहत्त सञ्जालको उपयोग गर्दै यात्रा गर्ने सदस्यहरूका लागि नयाँ अवसरहरूको संसार खोलेको छ । यस साझेदारी मार्फत अब यात्रुहरुले विश्वकै उत्कृष्ट एयरलाइनको अनुभवका साथमा विश्वकै उत्कृष्ट विमानस्थल, हमाद अन्तर्राष्ट्रिय विमानस्थल (एचआईए)को आनन्द लिनुका साथै कतार एयरवेजका उडानहरूमा थप ग्यारेन्टेड अवार्ड सिटहरू र प्रतिस्पर्धी मूल्यहरूको विस्तृत श्रृंखलासहितका लाभहरु उठाउन सक्नेछन् । प्रिभ्लेज क्लबले एभिओस अपनाएको उपलक्ष्यमा, सदस्यहरूले प्रोमो कोड क्यूआरएभिओस प्रयोग गरी ३१ मार्च २०२२ सम्ममा नगदएभिओसको प्रयोग गर्दै आफ्नो अर्को उडान बुक गर्दा बिजनेस वा फस्र्ट क्लासमा १०,००० बोनस एभियोस वा इकोनोमी क्लासमा ५,००० बोनस एभिओसको फाइदा लिन सक्नेछन् । यो योजना कतारएयरवेज डट कम र एयरवेजको मोबाइल एपमा मात्र उपलब्ध हुने जानकारी दिइएको छ । :? यो लिंक मार्फत योजनाका बारेमा थप जानकारी लिन सकिन्छ । अवार्ड सिटहरूको विस्तृत उपलब्धताका कारण सदस्यहरूका लागि कतार एयरवेजमा एभिओस उपयोग गरी प्रति दिन ४ सय उडान सहितको व्यापक विश्वव्यापी सञ्जालको फाइदा उठाउँदै अझ ठूलो छनोटको अवसर उपलब्ध भएको छ । यात्रुले आफ्नो इच्छा तथा आवश्यकता अनुसार अष्ट्रेलियाका ५, युनाइटेड स्टेट्सका १२, मिडल इस्टका २१, अफ्रिकाका २८, युरोपका ३५ र एसियाका ४२ गन्तब्य लगायत विश्वका विभिन्न स्थानहरुमा उडान सुविधा तथा सेवा प्राप्त गर्न सक्नेछन् । यसका साथै, वान वर्ल्ड साझेदारहरू बीचको गठबन्धनको फाइदा उठाउँदै कतार एयरवेज प्रिभ्लेज क्लबका सदस्यहरूका लागि थप लाभहरू पनि उपलब्ध गरिएको छ । ब्रिटिश एयरवेज एक्जेक्यूटिव क्लबको सदस्यहरूका लागि ब्यालेन्स सीमा वा स्थानान्तरण शुल्क बिना एभिओस खाताहरू संयोजन गर्ने, एभिओस ब्यालेन्सको असिमित स्थानान्तरणको सुविधा समेत उपलब्ध गरिएको छ । एभिओसको संयोजन गर्ने सुविधा मार्फत सदस्यहरूलाई कतारएयरवेज डट कम र मोबाइल एपमा उपलब्ध कतार एयरवेज र ब्रिटिश एयरवेजको अवार्ड दुवै उडानमा खर्च गर्ने र रिडिम गर्न सकिने सुविधा पनि उपलब्ध गरिएको छ ।"
"युक्रेनको क्षेत्रीय प्रशासनिक भवनमा आक्रमण : १२ को मृत्यु, ३३ घाइते",किभ : युक्रेनको क्षेत्रीय प्रशासनिक भवनमा भएको आक्रमणमा परी कम्तीमा १२ जनाको मृत्यु भएको छ। रुसको सुरक्षा फौजले गरेको सो हवाई आक्रमणमा परी अरु ३३ जना घाइतेसमेत भएका अधिकारीहरूले जनाएका छन्। युक्रेनको दक्षिणपूर्वी क्षेत्रमा पर्ने माइकोलायीभ सहरमा घटना भएको युक्रेनको आन्तरिक मामिला मन्त्रालयले मङ्गलबार जनाएको छ। स्थानीय समय अनुसार बिहान ८४५ मा हवाई आक्रमण भएको स्थानीय बासिन्दाले जानकारी दिएका छन्। आक्रमणका कारण झण्डै नौ भवनमा क्षति पुगेको पनि अधिकारीहरूले जनाएका छन्। घटनास्थलबाट १८ जनालाई उद्धार गरिएको मन्त्रालयले जनाएको छ। घटनास्थलमा खोजी तथा उद्धार कार्य पनि जारी रहेको समेत अधिकारीहरूले जनाएका छन्। रासस
कांग्रेसले भन्यो आवश्यकता अनुरूप तालमेल,"काठमाडौं : सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने भएको छ। केन्द्रीय कार्यसमितिको चार दिन चलेको बैठकले बहुसंख्यक स्थानीय तहमा कांग्रेस विजयी हुने बलियो परिस्थिति र आधार बनेको निष्कर्ष निकालेको हो। यद्यपि, यो अवस्थालाई अझै सबल र व्यापक बनाउन स्थानीय अवस्था र आवश्यकताअनुरूप गठबन्धनमा रहेका अन्य दलसँग तालमेल गर्न सक्ने नीतिगत निर्णय पार्टीले गरेको छ, बैठकले गरेको निर्णयबारे जानकारी दिँदै प्रवक्ता डा प्रकाशशरण महतले भने। संयमित र समन्वयकारी राजनीतिक व्यवहार अबको चुनावमा कांग्रेसले गर्नुपर्ने नेताले बताएका छन्। कांग्रेसले नेतृत्व गरिरहेको स्थानीय तहमा जनमुखी र प्रभावकारी कामका कारण पनि आगामी चुनावमा जित्ने बलियो आधार र परिस्थिति निर्माण भइसकेको निष्कर्ष बैठकले निकालेको प्रवक्ता डा महतको भनाइ छ। संस्थापनइतर नेता डा शेखर कोइराला पक्षले भने चुनावी गठबन्धन पार्टीको नीति र सिद्धान्तलाई तिलाञ्जली दिएर मात्र सम्भव हुने बताउँदै आएको छ। यही बेला आवश्यकताका आधारमा तालमेल गर्ने भनेर व्याख्यात्मक टिप्पणी समेटेर कांग्रेसले गठबन्धनकै लाइन तय गरेको हो। डा कोइरालाले सोमबारको बैठकमा किन र केका लागि गठबन्धन गर्ने ? रुष्ट कार्यकर्तालाई सम्बोधन नगरी कसरी अघि बढ्नुहुन्छ ? भन्दै देउवालाई प्रश्न गरेका थिए। डा कोइरालाले भनेका थिए, कांग्रेसको नीति र सिद्धान्तलाई तिलाञ्जली दिएर कसरी माओवादीलाई बोक्न सकिन्छ ? महामन्त्री गगनकुमार थापाले ३६ लाख नयाँ मतदातालाई कम्युनस्टिका हँसिया हथौंडामा भोट हाल भनेर कांग्रेस कसरी बन्छ भन्दै सभापतिलाई प्रश्न गरेका थिए। महामन्त्री थापाको प्रश्न थियो, कांग्रेसको आन्तरिक एकता मजबुत मात्र हुँदा अरूसँग लड्न हामीलाई कठिन छैन। देशभर एक्लै चुनाव लड्दा व्यवस्थापन गर्न नसकिने नेता कार्यकर्ता गठबन्धनका नाममा उम्मेदवार नै बन्न नपाए कसरी पार्टीभित्रको असन्तुष्टि व्यवस्थापन हुन्छ ? मंगलबारसम्म आइपुग्दा आवश्यकताका र अवस्थाका आधारमा तालमेल गर्न डा कोइराला समूह सहमति भएको हो। स्थानीय परिस्थिति र आवश्यकताअनुसार गठबन्धनमा रहेका दलहरूसँग तालमेल गर्ने नीतिगत निर्णय भयो। यसका लागि केन्द्रदेखि तल्ला तहसम्म संयन्त्र बन्छ, नेता अर्जुननरसिंह केसीले भने। कांग्रेसले उपसभापति पूर्णबहादुर खड्काको संयोजकत्वमा स्थानीय तह निर्वाचन केन्द्रीय परिचालन समिति बनाएको छ। यस्तै, प्रवक्ता डा महतको संयोजकत्वमा स्थानीय तह निर्वाचन केन्द्रीय प्रचारप्रसार समिति गठनको बैठकले गरेको छ। यसअघि यो पार्टीले महामन्त्री थापालाई घोषणापत्र तयारी समिति संयोजक बनाएको थियो। बैठकले संसदीय बोर्ड गठन गर्ने भनिए पनि नेताहरूबीच कुरा नमिल्दा निर्णय हुन नसकेको प्रवक्ता डा महतले बताए। बैठकले पार्टीको सदस्यता र क्रियाशील सदस्यता वितरण प्रारम्भ गर्ने निर्णय गरेको छ। संविधान निर्माण, कार्यान्वयन र संविधानको रक्षाका सन्दर्भमा कांग्रेसले प्रस्तुत गरेको सफल नेतृत्वले पनि कांग्रेस जनतामाझ दर्बिलो भएर जान सक्ने कांग्रेसको विश्वास छ। कोरोना महामारीबाट जनताको जीवन रक्षा गर्न लिएको पहलकदमी एवं कांग्रेस नेतृत्वको सरकारले निर्वाह गरेको प्रभावकारी भूमिकाले गर्दा जनताको मन र मत दुवै जित्न सकिने आधार कांग्रेसले तय गरेको बैठकमा सहभागीको निष्कर्ष छ। वैदेशिक सम्बन्धका सन्दर्भमा सन्तुलित र परिपक्व भूमिका, संयमित र स्थानीय तहमा निर्वाह गरेको प्रभावकारी भूमिकाका कारण पनि कांग्रेस आसन्न निर्वाचनमा बहुसंख्यक स्थानीय तहमा विजयी बन्ने बलियो आधार र परिस्थिति निर्माण भएको निचोड बैठकले निकालेको छ। पार्टीले सञ्चालन गरेको स्थानीय तह निर्वाचन केन्द्रित घरघर जाऔं, कांग्रेस जिताऔं अभियानले नेपाली कांग्रेस पार्टीको विजयको आधारलाई थप व्यापक र मजबुत बनाउँदै लगेको हुनाले यो अभियान चुनावसम्मै जारी राख्ने प्रवक्ता डा महतले बताए। स्थानीय तहको उम्मेदवार चयन गर्न पार्टीको विधानमा उल्लेखित प्रावधान र प्रक्रियाअनुरूप कार्य अघि बढाइने उपसभापति खड्काले बताए। चुनाव निकट आएकाले कांग्रेसको विधान २०१७ (संशोधन सहित) को धारा ६९ बमोजिम प्रदेश सभाका सदस्य एवं प्रदेश मन्त्रिपरिषद्का सदस्यले पाउने मासिक पारिश्रमिकको २० प्रतिशत रकम चैतभित्र पठाउन प्रदेशसभा सदस्य र मन्त्रीलाई पार्टीले निर्देशन दिएको छ। चौधौं महाधिवेशनमा प्रदेश कार्यसमितिको क्षेत्रभित्र कायम रहेका नयाँ क्रियाशील सदस्य र नवीकरण गरेका क्रियाशील सदस्यको संख्याबमोजिम हुने नयाँ सदस्यता शुल्क र नवीकरण शुल्कबापतको रकम सम्बन्धित प्रदेश कार्यसमितिलाई केन्द्रबाट पठाउने निर्णय पनि कांग्रेसले गरेको छ।"
दुर्गा प्रसाईँले खोले सूर्यविनायकमा तरकारी बजार,"भक्तपुर : व्यवसायी दुर्गा प्रसाईँले भक्तपुरको सूर्यविनायकमा दुई अर्ब लगानीमा कृषि तथा तरकारी बजार सञ्चालन गरेका छन्। झण्डै ५० रोपनी क्षेत्रफलमा फैलिएको उक्त बजार नेपालको अहिलेसम्मकै ठूलो तरकारी बजार हो । व्यवसायी दुर्गा प्रसाईँले सूर्यविनायक हरित तथा कृषि थोक तरकारी बजार सञ्चालन गरेका हुन्। सूर्यविनायक र जगातीबीचको अरनिको राजमार्गसँगै जोडिएको सूर्यविनायक नगरपालिका८ मा तरकारी बजार सञ्चालनमा ल्याइएको हो । बजारमा दुई हजार २०० कक्ष रहेका छन् । चार हजार ४०० जनालाई रोजगारी दिने तथा स्थानीय किसानको तरकारी उचित मूल्यमा खरिद गरी उपभोक्तालाई सुपथ मूल्यमा उपलब्ध गराउने उद्देश्यले बजार स्थापना गरिएको सञ्चालक प्रसाईँले बताए। 'किसानलाई उचित मूल्य दिन तथा विचौलियाले ५० प्रतिशतसम्म नाफा खाने अवस्थाको अन्त्य गर्न तरकारी बजार सञ्चालन गरिएको हो', उनले भने। तरकारी बजार स्थापनाबाट १० हजारभन्दा बढी किसानलाई फाइदा पुग्ने उनको दाबी छ । रासस"
"शिक्षक परीक्षामा, स्कुल बन्द","रामेछाप : रामेछाप नगरपालिकाका दुई विद्यालयका शिक्षक शिक्षक सेवा आयोगको परीक्षा दिन गएका छन्। तर, विद्यालय नै बन्द गरेर। जसकारण रामेछाप७ भालुखोपको पटनादेवी मावि र वडा नम्बर १ गोठगाउँको चण्डेश्वरी माविमा यति बेला पठनपाठन ठप्प छ। मंगलबार सुरु भएको परीक्षा दिन पटनादेवीबाट ११ र चण्डेश्वरीबाट १२ शिक्षक गएका हुन्। एसईई तयारीमा रहेका दुई विद्यालयका करिब १ सय ११ विद्यार्थीको पढाइ अन्योल भएको छ। एसईई तयारीमा रहेकी सम्झना तामाङले आफूले घरमै अध्ययन गरिरहेको सुनाइन्। विद्यालय बन्द हुँदा दुःख लागेको उनको भनाइ छ। अब कसरी आफ्नो फलामे ढोका पार गर्ने हो भन्ने चिन्ताले सताएको तामाङले बताइन्। विद्यालय एक साता बन्द हुने भएपछि अभिभावक छोराछोरीको पढाइ बिग्रने र एसईईमा राम्रो नतिजा नआउने हो कि भन्ने चिन्तामा परेका छन्। १० वर्षको कमाइ खेर जाने हो कि भन्ने चिन्तामा छिन इन्द्रकुमारी तामाङ। यस्तो बेला सबै जना शिक्षक आफ्नो भविष्य बनाउँदै गर्दा आफ्ना बाबुनानीको भविष्य भने बिग्रने चिन्ता व्यक्त गर्छिन् इन्द्रकुमारी। एसईई आइरहेका बेला पढाइ प्रभावित हुने गरी सरकारले आयोगको परीक्षा सञ्चालन गर्नु नै गलत भएको र स्थानीय बिदा बाँकी रहेको हुनाले शनिबार पनि विद्यालय सञ्चालन गर्ने निर्णय व्यवस्थापन समितिबाट गराएर शिक्षकलाई परीक्षामा पठाइएको विद्यालय प्रशासनले जनाएको छ। रामेछापका दुई स्कुलमा पठनपाठन ठप्प २३ शिक्षक सेवा आयोगको परीक्षा दिँदै कुनै पनि विकल्प नभेटेपछि शिक्षकलाई परीक्षामा पठाइएको पटनादेवीका विद्यालय व्यवस्थापन समिति अध्यक्ष टोपबहादुर लामाले बताए। शिक्षकको पनि त व्यक्तित्व बर्बाद बनाउनु भएन नि !, अध्यक्ष लामाले भने। शिक्षा नीति र पद्धति नै गलत रहेको नेपाल शिक्षक संगठन रामेछापका अध्यक्ष केशरबहादुर श्रेष्ठले बताए। निजामती सेवामा देशभरबाट तत्काल कर्मचारी व्यवस्थापन गर्ने सरकारले शिक्षकलाई किन व्यवस्थापन गर्न सक्दैन ?, अध्यक्ष श्रेष्ठको प्रश्न छ, शिक्षकको पनि त आफ्नो करियर हुन्छ। पदोन्नतिको आश कसलाई हुन्न र ? एसईईजस्तो संवेदनशील कुरामा विद्यालयले स्थानीय सरकारसँग कुनै पनि सहकार्य नगरेको स्थानीय जनप्रतिनिधिको भनाइ छ। शिक्षक नै मनोमानी ढंगले चलेको रामेछाप नगरपालिका१ का वडाध्यक्ष नरबहादुर थापाको भनाइ छ। स्थानीय तहसँग चण्डेश्वरी माविका प्राध्यापक केशव सापकोटाले कुनै परामर्श नगर्ने र आफ्नै ढंगले चल्ने गरेको आरोप वडाध्यक्ष थापाले लगाए। दुवै विद्यालयका शिक्षकले नगरपालिकालाई औपचारिक जानकारी नगराई विद्यालय नै बन्द गरेर गएको रामेछाप नगरपालिकाका शिक्षा शाखा प्रमुख नमराजप्रसाद बडुले बताए। केही शिक्षकले मात्र फोनमा जानकारी गराएको तर विद्यालय नै बन्द गराएर जानू राम्रो नभएको बडुको भनाइ छ। विद्यार्थीको पीडा भने छुट्टै छ। विद्यालय बिदा हुँदा घरको काम सघाउनुपर्ने पटनादेवीका विद्यार्थी सुदीप पाख्रिनले बताए। मकै रोप्ने बेला भएको छ। घरको काममा बाबा ममिले लगाउनु हुन्छ, पाख्रिनले भने, विद्यालय खुलेको भए आफ्नो तयारी त गर्न सकिन्थ्यो नि !"
नीति कथा : मुस्कुराउने काइदा,"एउटा सुन्दर समुद्र तटमा सानो बालक यताउति गरिरहेका थिए। गर्मी मौसम थियो। एकछिनपछि बालकले घुँडा टेके र बालुवामा बसे। उनले बालुवालाई प्लास्टिकको बेल्चाले बाल्टिनमा हाल्न थाले। उनले बाल्टिन भरे। बाल्टिनमाथि बालुवा भर्दै जाँदा टावरजस्तो आकार बन्यो। हेर्दै सुन्दर, आकर्षक र भव्य। बालक अत्यन्तै खुसी भए, आफ्नो काममा। अन्त्यमा, समुद्र तटमा घण्टौंको कडा परिश्रमले सार्थक रूप पाएको महसुस बालकले बुझें। अर्कोतिर ठूलो सहरमा एक व्यस्त सडक र गुडिरहेका सवारीसाधन। सोही सहरमा एकजना मानिस अफिसमा काम गर्छन्। उनले धेरै मानिसलाई काम दिएका छन्। जतिबेला पनि उनी व्यस्त हुन्थे। फोन आफ्नो काँधमा राख्छन् र उनी आफ्ना औंलाहरूले किबोर्डमा हिर्काइ रहन्छन्। उनले हिसाबकिताबका साथ सम्झौतामा हस्ताक्षर गर्छन्। सम्भावित नाफा तय गर्छन्। उनी धेरै खुसी हुन्छन्। यसैगरी उनी जीवनभर काम गर्नेछन्। उनी योजनाहरू बनाउँदै र भविष्यवाणी गर्दै थिए। उनको वर्षको अन्त्यमा पुँजीगत लाभहरू जोडेर धनी हुनेमा ढुक्क छन्। दुई महलका दुई निर्माणकर्ताबीच धेरै समानता छन्। दुवैले केही न केही सुन्दर बनाउँछन्। तिनीहरू दुवै धेरै मेहनती छन्, आफ्नो संसार निर्माण गर्न अनि दृढ पनि। एकदिन, दुवैका जीवनमा ज्वारभाटा आए। महल ढले। बालकले महलको अन्त्य देखेका थिए र बेवास्ता गर्दै अघि बढेका थिए। उनीसँग कुनै दुःख र डर छैन। अफसोच छैन। उनी छक्क परेनन्। कार्यालयका मानिस बच्चा जति पनि बुद्धिमानी हुँदैनन्। उनको साम्राज्यमा पतन हुँदा उनी डराए। हतोत्साही बने। चिढिए। नैतिक शिक्षा : लक्ष्य निर्धारण गरेर अगाडि बढ्नुहोस्। सपना निर्माण गर्नुहोस् तर बालकको हृदयले निर्माण गर्नुहोस्। ता कि जस्तोसुकै ज्वारभाटा आए पनि मुस्कुराइरहन सकियोस्।"
रुस युक्रेन वार्ता : युक्रेनमा आक्रमण कम गर्ने रुसको प्रतिवद्धता,"इस्तानबुल : रुस र युक्रेनबीच मंगलबार इस्तानबुलमा शान्ति वार्ता भएको थियो। सो वार्ता फेब्रुअरी २४ मा रुसी आक्रमण सुरु भएपछि गरिएका वार्तामध्ये पहिलो पटक केही सकारात्मक देखिएको छ। रुसले युक्रेनमा हुने सैन्य हमला घटाउने वाचा गरेको छ। तर रुसको यो प्रतिवद्धतामा पश्चिमा राष्ट्रहरू विश्वस्त छैनन् र यसमा शंका व्यक्त गरिरहेका छन् । टर्कीका राष्ट्रपति रेसेप तैयप एर्दोगानले इस्तानबुलस्थित आफ्नो कार्यालयमा रुसयुक्रेन वार्ताको आयोजना गरेका थिए । रसियाले शान्ति वार्तामा किभ र चेर्निहाइभमा आफ्ना आक्रमणहरूलाई कम गर्ने बताएको छ। रुसको यो भनाइप्रति बेलायत र अमेरिकाले होसियार हुन अपिल गरेका छन् । अमेरिकी राष्ट्रपति जो बाइडेनले युक्रेनलाई सतर्क रहन आग्रह गर्दै भने, 'उनीहरूमाथि कस्तो कारबाही भइरहेको छ भनी नदेख्दासम्म म यो बयानमा केही सकारात्मकता पाउँदिनँ।' पहिला रुसले आफ्नो वाचा पूरा गर्ने नगर्ने हेर्नु पर्ने बाइडेनले बताए । अर्कोतर्फ अमेरिकी विदेशमन्त्री एन्टोनी ब्लिन्केनले रुसले के भन्छ र के गर्छ भन्नेमा भिन्नता रहेको बताए। टर्कीले भने कूटनीतिक हिसाबले शान्ति वार्तालाई अर्थपूर्ण प्रगतितर्फ अघि बढिरहेको बताएको छ। मंगलबार भएको वार्ता तीन घन्टा चलेको थियो। तर सञ्चारमाध्यममा वार्ताका धेरै जानकारी आएका छैनन्। बीबीसी"
विल स्मिथकी श्रीमती जाडालाई एलोपेसिया : के हो एलोपेसिया?,"वासिङटन डिसी : यसपालिको सर्वोत्कृष्ट अभिनेताको ओस्कार अवार्ड जितेका विल स्मिथ र उनकी श्रीमती जाडा पिन्केट दुई दिनदेखि चर्चाको विषय बनेका छन्। कमेडियन क्रिस रकले ओस्कार अवार्ड समारोहमा विलकी श्रीमतीको कपालको विषयमा जोक गरेपछि विल स्मिथले क्रिसलाई ओस्करको स्टेजमै थप्पड हानेका थिए। द म्याट्रिक्स फ्रेन्चाइज र गोथम जस्ता फिल्मबाट परिचित अमेरिकी अभिनेत्री जाडा पिन्केटले विगतमा धेरै अन्तर्वार्तामा आफ्नो कपाल झर्ने समस्याको सामना गर्नुपरेको बताएकी छन्। जाडाले उनको फेसबुक वाच शृंखला, रेड टेबल टकको मे २०१८ एपिसोडमा उनलाई एलोपेसिया भन्ने रोग लागेको खुलासा गरेकी छन्। उनले उक्त भिडियोमा भनेकी छन्, यसबारे कुरा गर्न निकै गाह्रो छ । मलाई मेरो टाउकोमा कपडा किन बाँधेको भनेर सोधिन्थ्यो। मेरो कपाल झरेको कारणले हो। जब मलाई पहिलो पटक यस्तो भयो, म धेरै डराएको थिएँ। एक दिन म नुहाउँदै थिएँ र एक मुट्ठी कपाल मेरो हातमा आयो।' 'यो म डरले काँपिरहेको थिएँ। त्यसैले मैले मेरो कपाल काटें। कपाल झर्ने डरले सधैं कपाल काटिरहें। मेरो कपाल मेरो लागि धेरै महत्त्वपूर्ण थियो। तर कपाल पाल्ने वा काट्ने भन्ने विकल्प मसँग बाँकी थिएन', उनले भनिन्। डिसेम्बर २०२१ मा, उनले आफ्नो इन्स्टाग्राममा एक भिडियो सार्वजनिक गरेर आफू एलोपेसियासँग लडिरहेको बताएकी थिइन्। के हो एलोपेसिया? बेलायतको नेशनल हेल्थ सर्भिसका अनुसार एलोपेसिया कपाल झर्ने रोग हो। कहिलेकाहीँ यसले नङलाई पनि असर गर्छ। धेरैजसो अवस्थामा, धेरै कपाल एकैसाथ झर्छ र कपाल झरेको पनि देखिन्छ। यो जुनसुकै उमेरमा र जो सुकैलाई पनि सुरु हुन सक्छ। ११ वर्षदेखि दिल्लीमा छाला विशेषज्ञको रूपमा काम गरिरहेकी डा सोनाली चौधरीले एलोपेसियाको बारेमा बताउँदै भनिन्, 'एलोपेसिया भनेको तालु खुइलो हुनेहरुको लागि प्रयोग हुने चिकित्सा शब्द हो। यो रोग लागेपछि कपाल बिस्तारै झर्न थाल्छ। यो रोगमा पुरुष र महिलालाई फरकफरक लक्षण देखिन्छ। 'एलोपेसियाका विभिन्न प्रकार र चरणहरू हुन्छन्। यस्तो अवस्थामा सुरुमा कपाल पातलो हुन थाल्छ र पातलो भएपछि जराबाट बाहिर निस्कन्छ,' डाक्टर सोनाली भन्छिन्, 'हामी एलोपेसियालाई अटो इम्युन डिसअर्डर भन्न सक्दैनौं किनभने एलोपेसिया विभिन्न प्रकारका हुन्छन्।' आनुवंशिक कारण र पोषणको कमीका कारण पनि एलोपेसिया हुने गरेको उनले बताइन्। डा सोनाली चौधरीले भनिन्, 'कतिपय अवस्थामा प्रतिरक्षा प्रणालीले आफ्नै शरीरविरुद्धमा काम गर्न थाल्छ। कुनै पनि प्रकारको संक्रमणसँग लड्नुको सट्टा तपाइँको शरीरको रोग प्रतिरोधी क्षमताले कपालको फोलिकल्समा आक्रमण गर्न थाल्छ। तर हरेक अवस्थामा यस्तो हुँदैन।' डाक्टर सोनालीले एलोपेसियाका विभिन्न प्रकार र स्टेज हुने बताइन् । 'यसको एउटा प्रकार एलोपेसिया टोटलिस हो, जसमा आँखीभौं पनि झरेका हुन्छन्, र एलोपेसिया युनिभर्सलिसमा शरीरका सबै रौं झर्छन्,' उनी भन्छिन्, 'यसबाहेक, त्यहाँ एलोपेसिया एरियाटा पनि हुन्छ। यसमा सामान्य कपाल झर्छ। जसको कारण टाउको खाली हुने गर्छ ।' डाक्टर सोनालीले एलोपेसियाका अन्य प्रकार पनि बताइन् । उनले भनिन्, 'महिलामा नन स्केरिङ एलोपेसिया हुन्छ, यो वंशाणुगत कारणले हुन्छ। यो हाम्रो टाउकोको सिउधो काट्ने बिचबाट सुरु हुन्छ। त्यहाँको कपाल पातलो हुन्छ र बिस्तारै झर्छ। ' त्यस्तै एन्ड्रोजेनेटिक एलोपेसिया पुरुषहरूमा हुने उनले बताइन्। उनका अनुसार यसका पाँच चरण हुन्छन्। यसमा टाउकोको अगाडिबाट कपाल झर्छ। शरीरमा हुने हर्मोनको उतारचढावका कारण टाउकोको अगाडिको अधिकांश कपाल झर्ने उनले बताइन्। डाक्टर सोनालीका अनुसार उपचार गर्न सबैभन्दा पहिले शरीरको पोषण अवस्था कस्तो छ भनी जाँच गर्नुपर्ने बताइन्। उनले भनिन्, 'शरीरमा आइरन वा बी १२ को कमी भए कपाल धेरै झर्छ। डि३, थाइराइड , पीसीओएस जस्ता चीजले पनि कपाल झर्छ।' यी समस्य नभए टाउकोको जाँच गरेर संक्रमण छ कि छैन भनी हेर्ने उनले बताइन्। अरु समस्याको उपचार गर्न तुलनात्मक रुपमा सहज भए पनि हर्मोनसँग सम्बन्धित समस्याले कपाल झरेको भए उपचार गर्न केही मुस्किल हुने उनले बताइन्। बीबीसी"
कोभिडको राहत रकम हिनामिना,"वीरगन्जमलंगवा : पर्साको जगरनाथपुर गाउँपालिकाको कार्यालयबाट मंगलबार अख्तियार दुरुपयोग अनुसन्धान आयोगले विभिन्न कागजात नियन्त्रणमा लिएको छ। अनुदानको रकम हिनामिना गरेको विषयमा सम्बन्धित फाँटका कर्मचारीसँग सोधपुछ गरिएको अख्तियारको क्षेत्रीय कार्यालय हेटौंडाका सूचना अधिकारी विष्णुप्रसाद सापकोटाले बताए। कोभिड प्रभावित विपन्न परिवारका लागि राहत बाँड्न केन्द्र सरकारले रकम पठाएको थियो। त्यसबारे बुझ्न अख्तियारको क्षेत्रीय कार्यालयबाट मंगलबार प्रहरी नायव उपरिक्षक गणेश बरालको नेतृत्व टोली खटिएको हो। उक्त टोली अनुदान दुरुपयोगसम्बन्धी कागजात र फाइल नियन्त्रणमा लिएर साँझ फर्किएको सूचना अधिकारी सापकोटाले बताए। प्रमुख प्रशासकीय अधिकृत राज कुशवाहा बिदामा बसेको जानकारी पाएपछि शिक्षा, स्वास्थ्य र लेखा शाखाका प्रमुखहरूसँग सोधपुछ गरिएको उनको भनाइ छ। गाउँपालिकाबाट रकम वितरण गरिएको भनेर तयार पारिएको बिल भर्पाइ, भौचरका साथै अन्य कागजात र फाइल नियन्त्रणमा लिएर आएको उनले बताए। भने, अब यी सबै कागजातबारे अनुसन्धान हुन्छ। त्यसपछि आवश्यकताअनुसार प्रक्रिया अघि बढाइन्छ। गाउँपालिका अध्यक्ष जालिम मियाँले अख्तियारले छापा हानेको नभई छानबिनका लागि मात्रै आएको बताए। विपक्षी दलले गाउँपालिकालाई बदनाम गर्न खाजेको आरोप अध्यक्ष मियाँले लगाए। उनले भने, विपक्षीहरूले छापा हान्यो भनेर बदनाम गराउन खोज्दै छन्। अख्तियार त मेरो पालिकामा हरेक वर्ष १२ पटक आइरहन्छ। यसलाई त्यति ठूलो इस्यु बनाउनु आवश्यक छैन। कोरोना प्रभावित विपन्न परिवारलाई अनुदान रकम भने वितरण नगरिएको उनले बताए। जनतालाई राहत बाड्न अनुदानको रकम आएको थियो, उनले भने, अन्य शीर्षकमा खर्च भएनभएको मलाई थाहा छैन। रकम दुरुपयोग भएको रहेछ भने त्यसको जिम्मेवार सम्बन्धित कर्मचारी हुन्छन्। अख्तियारको टोलीलाई केही व्यक्तिले केहीबेर अवरोध पनि गरेको प्रत्यक्षदर्शी स्थानीयवासीले बताए। कोभिड प्रभावित परिवारलाई जनही १० हजार रुपैयाँका दरले वितरण गर्न केन्द्र सरकारले गत पुस अन्तिम साता गाउँपालिकामा ८८ लाख रुपैयाँ पठाएको थियो। तर, कर्मचारी र जनप्रतिनिधिहरूले उक्त रकम, कोभिड प्रभावित विपन्न परिवारलाई वितरण नगरी स्वास्थ्यकर्मी र शिक्षकलाई तलब खुवाउनेदेखि कर्मचारीलाई सापटी दिएर हिनामिना गरेको आरोप छ। गाउँपालिका कार्यालयले भने उक्त रकम, कोभिड प्रभावित परिवारलाई वितरण गरिसकेको काजगी रिपोर्ट केन्द्रमा पेस गरिसकेको छ। तर, त्यहाँका कोभिड प्रभावित कसैले पनि उक्त रकम पाएका छैनन्। गाउँपालिकाका प्रमुख प्रशासकीय अधिकृत राज कुशवाहले अनुदान शिक्षकको चौमासिक तलबमा खर्च गरेको स्वीकार गरेका छन्। केही रकम शिक्षकको चौमासिक तलबमा खर्च गरिएको र बाँकी २४ लाख रुपैयाँ गाउँपालिकाका तत्कालीन स्वास्थ्य शाखा संयोजक रामसिकिल साहलाई सापटी दिएको कुशवाहाले बताए । तर, २४ लाख रुपैयाँ सापटी लिएका साहको कोरोना संक्रमणका कारण मृत्यु भइसकेको छ। राहत बाँड्न आएको रकम लिन पालिकाका कसैले पनि आवेदन नै नदिएको कुशवाहाको भनाइ छ। सर्लाहीको कौडेना गाउँपालिकामा पनि अख्तियारको टोलीले मंगलबारै छापा मारेकोे छ। कोरोना संक्रमितलाई राहत बाँड्न आएको पैसा हिनामिना भएको उजुरी परेपछि अख्तियारको टोलीले गाउँपालिकामा छापा मारेको हो। ७ सय ४२ कोरोना संक्रमित विपन्न परिवारलाई राहत बाँड्न संघीय सरकारबाट ७४ लाख २० हजार रकम आएको थियो। त्यसबाट १२ लाख रुपैयाँ गाउँपालिकाले अन्य शीर्षकमा खर्च गरेको उजुरी अख्तियारमा परेको थियो। सर्लाहीको कौडेना गाउँपालिका कार्यालय। तस्बिर : सुनिल ठाकुर कोरोना संक्रमित परिवारलाई बाँड्न आएको राहतको रकम पालिकाले अन्यत्र खर्च गरेको उजुरी परेपछि छानबिन गर्न गाउँपालिकामा आएको अख्तियार दुरुपयोग अनुसन्धान आयोग बर्दिबासका सूचना अधिकारी विजयकुमार शर्माले बताए। के कति रकम अन्यत्र खर्च भएको हो ? छानबिन गरेपछि थाहा हुन्छ। कागजातहरू हामीले नियन्त्रणमा लिएका छौं, शर्माले भने। ७ सय ४२ जना कोरोना संक्रमित विपन्न परिवारलाई बाँड्न संघीय सरकारबाट पालिकामा ७४ लाख २० हजार रकम आएको लेखा अधिकृत हरिनारायण साहले बताए। त्यसबाट १२ लाख रुपैयाँ स्वास्थ्यकर्मीको तलबमा गएको साहले बताए। चाडपर्वको समयमा स्वास्थ्यकर्मीलाई तलब दिनुपर्ने थियो। तर, केही रकम अपुग भएपछि भएपछि सोध भर्ना हुने गरी पालिकाले त्यो रकमबाट पालिकामा कार्यरत स्वास्थ्यकर्मीलाई तलबबापत दिएको हो। स्वास्थ्यकर्मीलाई तलबमा दिएको रकम आउने बित्तिकै हामीले संक्रमितहरूलाई बाँड्नका लागि आएको रकममा जम्मा गर्ने साहले बताए। बाँकी पैसा अहिले खातामा जस्ताको त्यस्तै छ, साहले भने।"
चितवन केन्द्रित हुँदै प्रचण्ड : निर्वाचन नजिकिएपछि शिलान्यास र उद्घाटनमा सक्रिय,"काठमाडौं : स्थानीय तहको निर्वाचन नजिकिएसँगै नेकपा माओवादी केन्द्रका अध्यक्ष पुष्पकमल दाहाल प्रचण्डआफ्नो निर्वाचन क्षेत्रमा क्रियाशिल हुन थालेका छन्। केही दिन अगाडि चितवन पुगेर फर्किएका प्रचण्ड पुन : बुधबार शिलान्यास र उद्घाटन कार्यक्रममा सहभागी हुन गएका हुन् । उनले नारायणी तटबन्धको शिलान्यास, पुर्वी चितवनमा विद्युत सव स्टेसन र महानगरको कभर्ड हल उद्घाटन गर्ने प्रचण्डका स्वकीय सचिव रमेश मल्लले जानकारी दिए। मल्लले भने,दिनभर अध्यक्ष कमरेड प्रचण्ड चितवनका विभिन्न कार्यक्रममा सहभागी बन्नुहुनेछ। यस अगाडि प्रचण्डले माडीमा अगुवा कार्यकर्ता प्रशिक्षण, सडक उद्घाटन, आयोजना निरीक्षण, नमुना चेपाङ बस्ती उद्घाटन, पुल उद्घाटन र भरतपुरमा महानगरपालिकाको प्रशासनिक भवन सिलान्यास गरेर फर्किएका थिए। प्रचण्डले चितवनबाटै निर्वाचन जितेका हुन् भने भरतपुर महानगरपालिकामा प्रचण्डकी छोरी रेनु दाहाल मेयर छिन्। यसअघि नेपाली कांग्रेससँगको तालमेलमा उनी निर्वाचित भएकी हुन्। माओवादी केन्द्रले गठबन्धन हुँदा भरतपुर आफ्नो भागमा पर्ने र रेणुलाई दोहोर्याउने जनाउँदै आएको छ । गठबन्धनको विषय उठेपछि जिल्लास्तरमा कांग्रेसले भने भरतपुर महानगरमा आफ्नो उम्मेदवार हुनुपर्ने भन्दै कांग्रेस नेतृत्वको आलोचना भइरहेको छ। प्रचण्ड भने रेणुलाई गठबन्धनबाटै महानगर वा संघीय निर्वाचनमा चितवनबाट उठाउने तयारी गरेका छन्। मंगलबार मात्र सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने निर्णय गरेको छ। चितवनलाई कांग्रेस नछाड्ने र केन्द्रको निर्देशन नमान्ने चर्चा जिल्ला तहमा भइरहेको र केन्द्रीय समिति बैठकमा केन्द्रीय सदस्यले विषय प्रवेश गराएपछि सभापति शेरबहादुर देउवाले गठबन्धनको विरुद्धमा जथाभावी नबोल्न चेतावनी दिएका थिए।"
उजुरी नम्बर २२७१,"गाउँगाउँमा सिंहदरबार त्यसै भनिएको होइन। नेपालको संविधानले स्थानीय तहलाई अधिकारसम्पन्न बनायो। सिंहदरबारको अधिकार घरगाउँकै सरकारसम्म पुग्यो। स्थानीय सरकार जनताले हेर्दा देखिने, छुँदा छोइने सरकार बन्यो। जति धेरै अधिकार उत्तिनै शक्ति सम्पन्न भएका छन् स्थानीय सरकार। त्यही शक्ति र अधिकारको दुरुपयोग पनि उत्तिकै हुँदा सिंहदरबारसँगै गाउँगाउँमा भ्रष्टाचार पनि पुगेको छ। महालेखा परीक्षकको प्रतिवेदनले बर्सेनि देशका सबै स्थानीय सरकारमा कुनै न कुनै किसिमको बेथिति र बेरुजु रहेको औंल्याएकै हुन्छ। अख्तियार दुरुपयोग अनुसन्धान आयोगमा सबैभन्दा धेरै उजुरी स्थानीय सरकारकै बेथितिका विरुद्ध पर्ने गरेका छन्। अख्तियारको प्रत्येक वर्षको प्रतिवेदनमा भ्रष्टाचार निवारणका लागि केही न केही सुझाव दिइएकै छ। तर, भ्रष्टाचारका समाचार उत्तिकै आइरहेका छन्। स्थानीय सरकार कार्यान्वयनमा आएर जनप्रतिनिधि निर्वाचित भएको झन्डै पाँच वर्षमा विकास निर्माण र समृद्धिका जति बहस भएका छन्, त्यसभन्दा महŒवपूर्ण बहस भ्रष्टाचार निवारणका लागि चाहिएको छ। स्थानीय तहमा भ्रष्टाचारको जरो धेरैतिर जनप्रतिनिधिसम्मै पुगेको छ। आफैं व्यवसायी र ठेकेदार रहेका जनप्रतिनिधिले घुमाउरो पाराले आफैंलाई फलिपाप हुने गरी खरिदबिक्री र ठेक्कापट्टाको काम गरिरहेका छन्। आफन्तका नाममा व्यवसायको अख्तियारी दिने र तिनैलाई ठेक्कापट्टा मिलाउने, खरिदबिक्री तिनैका माध्यमबाट गरी उनीहरूले आफ्नै दुनो सोझ्याएका छन्। कति त डोजरका मालिक छन्। आफ्नै डोजरलाई काम दिने योजना कार्यान्वयन गर्दै उनीहरू अध्यक्ष, वडाध्यक्षभन्दा पनि डोजराध्यक्षका रूपमा कहलिएका छन्। स्थानीय तहमा भ्रष्टाचारको किसिम अनेक छ। त्यसमध्ये एउटा किसिम हो, खुला प्रतिस्पर्धा नगर्ने नियतले उपभोक्ता समितिलाई कामको जिम्मा दिने। त्यो काम फेरि ठेकेदारबाटै गराउने र कमिसन लिने। सिरहाको भगवानपुर गाउँपालिका२ नहरा गाउँको सडक ढलान गर्ने योजनामा भएको अनियमितता त्यस्तै स्वरूपको हो। एक करोड रुपैयाँभन्दा बढीको बजेट उपभोक्ता समितिलाई दिन मिल्दैन। सार्वजनिक खरिद नियमावलीले त्यसै भन्छ। टेन्डर खोलेरै ठेक्का लगाउनुपर्छ। बदनियत राखेरै १ करोड २५ लाख रुपैयाँको नहरा सडक ढलान योजनालाई टुक्र्याएर तीन योजना बनाइएको छ। बजेट टुक्र्याएर तीनवटा उपभोक्ता समितिलाई दिइयो। उपभोक्ता समितिबाट ठेकेदारलाई कामको जिम्मा दिइयो। काम गरेर बच्ने पैसा उपभोक्ता समिति, वडाध्यक्ष र ठेकेदारबीच भागबन्डा लगाउने सहमतिमा त्यसो भएको भनेर स्वयं ठेकेदार उमेशनारायण सिंहले स्वीकारेका छन्। जब काम सकियो र उपभोक्ता समितिले पालिकाबाट भुक्तानी लिए। अनि भागबन्डा मिलेन। उमेशले आफूले समितिबाट पैसा नपाएको भन्दै पालिका हुँदै प्रशासनसम्म गुहारेपछि यसभित्रको अनियमितता पर्दाफास भयो। ठेकेदार उमेशले यसबारे अख्तियारमा समेत उजुर गरेका छन्। दर्ता नम्बर २२७१ छ। अख्तियारमा दर्ता भएको उजुरी २२७१ त यस्ता अनियमितताको एउटा उदाहरण हो। जहाँ पैसाको भागबन्डा कुरा मिलेन। यसरी सार्वजनिक खरिद ऐनको नियमावली भन्छ उपभोक्ता समिति वा लाभग्राही समुदायले पाएको काम आफैंले सम्पन्न गर्नु पर्नेछ। कुनै निर्माण व्यवसायी वा सबकन्ट्र्याक्टरबाट गराउन सकिने छैन। तर, यसरी यो नियम मिच्ने काम सिरहाको भगवानपुर पालिकामा मात्रै होइन, थुप्रै पालिकामा भएको छ। यो एउटा प्रवृत्ति नै हो। भगवानपुर प्रकरणमा पूर्वमन्त्री रामचन्द्र यादवसम्म जोडिएका छन्। उनैले ठेकेदार खोजेका हुन्। ठेकेदार सिंहले अरू पालिकामा पनि यसरी नै काम गर्दै आएकोमा भगवानपुरमा मन्त्री र उपभोक्ता समितिका अध्यक्षहरूबाट आफूमाथि धोका भएको भन्नुले पनि यस्तो अनियमितताको विकृति अन्यत्र पनि छ भन्ने प्रष्ट भएको छ। आयोगमा त्यसै स्थानीय सरकारमा बढेको भ्रष्टाचारविरुद्धका उजुरीको चाङ लागेका होइनन्। भ्रष्टाचार मुलुक अवन्नति गराउने प्रमुख कारणमध्ये एक हो। यसको निराकरण वा न्यूनीकरण किन भएको छैन भन्ने नहरा सडक ढलानको सानो घटनाले देखाइसक्यो। यस्ता ससाना योजनामा पनि मन्त्री भइसकेकाहरूको पनि स्वार्थ जोडिएको छ। राजनीतिक नेतृत्वले भ्रष्टाचारमा शून्य सहनशीलता भन्ने तर त्यसलाई व्यवहारमा उल्ट्याउने काम गरिरहेकै छन्। त्यो नारालाई कार्यान्वयनको कुनै कार्यक्रम नल्याउनेबाटै त्यो उनीहरूको राजनीति गर्ने मेलोमात्रै भएको बुझ्न कठिन हुन्न। भ्रष्टाचारको न्यूनीकरणका लागि राजनीतिक नेतृत्वमा जवाफदेहिता, पारदर्शिता र नैतिकतासहितको दृढ इच्छाशक्ति चाहिन्छ। बेरुजु सवा ४ खर्ब, तीनवटै तहमा व्यापक अनियमितता स्थानीय तहको अनियमितता हेर्न अख्तियारको टोली कैलालीमा बेटी पढाऊ, बेटी बचाऊअभियानको साइकल खरिदमा अनियमितता संवेदनशीलता घट्दै, भ्रष्टाचार बढ्दै द्रुतमार्गमा सेनाको अनियमितता मधेसमा बेरुजु फर्स्योटप्रति बेवास्ता काम गर्ने ठेकेदार, साँचो बुझाउने मन्त्री स्थानीय तहमा अनियमितता : जनप्रतिनिधि, ठेकेदार र उपभोक्ताको मिलेमतो"
"सुन्दरीजलमा टिपरले ठक्कर दिंदा दुई छोरीको मृत्यु, बाबु गम्भीर घाइते",काठमाडौं : गोकर्णेश्वर नगरपालिका१ सुन्दरीजलस्थित मेलम्ची चोकमा टिपरको ठक्करबाट दुई स्कुले बालिकाको मृत्यु भएको छ। स्थानीय वर्ल्ड युथ इन्टरनेसनल स्कुलमा अध्ययनरत रोहन घिसिङका छोरीहरु सृष्टि र श्रेष्याको बुधबार बिहान ८:३० बजे टिपरको ठक्करबाट ज्यान गएको हो। घिसिङले दुवै छोरीलाई मोटरसाइकलमा राखेर स्कुल लैजाँदै गर्दा बा४ख ६९६५ नम्बरको टिपरले ठक्कर दिएको थियो। बालिकाहरुको उनीहरुको घटनास्थलमै मृत्यु भएको प्रहरी वृत्त बौद्धले जनाएको छ। सो घटनामा घिसिङ पनि गम्भीर घाइते भएका प्रहरीले जनाएको छ। चालकले टिपर ब्याक गरेर दुवै छोरीलाई किचेको घिसिङको आरोप छ। घाइते घिसिङको नेपाल मेडिकल कलेज अत्तरखेलमा उपचार भइरहेको छ। रासस
चार प्रदेशमा मेघ गर्जनसहित वर्षाको सम्भावना,"काठमाडौं : नेपालमा भारतको विहार आसपास रहेको न्युन चापीय प्रणालीको सामान्य प्रभाव र स्थानीय वायुको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले मौसम सामान्य अवस्थामा आउन अझै केही दिन लाग्ने जनाएको छ। महाशाखाले बुधबार बिहान जारी गरेको बुलेटिनमा प्रदेश १, मधेश प्रदेश, बागमती प्रदेश र गण्डकी प्रदेशका भूभागका केहि स्थानमा मेघ गर्जनचट्याङ्गसहित हल्का वा क्षणिक वर्षाको सम्भावना रहेको उल्लेख छ। बुधबार दिउँसो प्रदेश १, मधेश प्रदेश, बागमती प्रदेश र गण्डकी प्रदेशमा आंशिकदेखि सामान्य बदली रही अन्य भूभागमा मौसम सामान्यतया सफा रहने छ। प्रदेश १, मधेश प्रदेश , बागमती प्रदेश र गण्डकी प्रदेशका भूभागका केहि स्थानमा मेघ गर्जनचट्याङ्गसहित हल्का वा क्षणिक वर्षाको सम्भावना छ। राती पनि प्रदेश १, बागमती र गण्डकी प्रदेशका पहाडी भूभागका एक वा दुई स्थानमा मेघ गर्जनचट्याङ्ग सहित हल्का वर्षाको सम्भावना रहेको बुलेटिनमा उल्लेख छ। महाशाखाले बिहीबार प्रदेश १, मधेश प्रदेश, बागमती प्रदेश लगायत गण्डकी प्रदेशका पहाडी भूभागका थोरै स्थानमा मेघ गर्जनचट्याङ्गसहित हल्का वा क्षणिक वर्षाको सम्भावना रहेको जनाएको छ। शुक्रबार प्रदेश १ को पहाडी भूभागका एक वा दुई स्थानमा मेघ गर्जनचट्याङ्ग सहित हल्का वर्षाको सम्भावना छ। महाशाखाले तराई भूभागहरुमा हल्का तापक्रम बढ्ने क्रममा रहेकोले गर्मीका कारण हुन सक्ने असरबाट बच्न आवश्यक सतर्कता अपनाउन अनुरोध गरेको छ ।"
राजस्व न्यायाधिकरणको धरौटीमा गैरकानुनी उन्मुक्ति,"काठमाडौं : राजस्व न्यायाधिकरण ऐन, २०३१ को दफा ९ (१) मा भनिएको छ, प्रचलित कानुनमा जुनसुकै कुरा लेखिएको भए पनि यस ऐनअन्तर्गत न्यायाधिकरण वा उच्च अदालतमा पुनरावेदन गर्दा देहायबमोजिम धरौटी नराखी पुनरावेदन लाग्ने छैन। विवादित रकम यकिन गरी तोकिएको धरौटी दाखिला नगरी पुनरावेदन दर्ता लाग्दैन। तर, पुनरावलोकनका लागि पुगेका विवादास्पद करदातालाई राजस्व न्यायाधिकरणले धरौटी राख्ने बाध्यताबाट गैरकानुनी उन्मुक्ति दिँदै आएको छ। त्यसरी दर्ता भएर फिर्ता लिएका २ सय ३० मुद्दाको धरौटीसवालले न्यायाधिकरणभित्र पछिल्लो पालि किचलो उत्पन्न गराएको छ। अनि खुल्यो धरौटीखेल नेपालको कानुनअनुसार हरेकले करको स्वयं घोषणा गर्छ। अर्थात्, मैले यति तिर्नुपर्ने भयो भन्दै गएको परिमाण आन्तरिक राजस्व कार्यालयले स्वीकार गर्छ। उजुरी परेर वा शंका लागेर अति थोरैको मात्र राजस्वले क्रस चेकिङ गर्छ। अनि, तिर्नै पर्ने रकम थपिन सक्छ। थपिएको (विवादास्पद) रकममा सम्बन्धित करदातालाई चित्त नबुझे राजस्वमै प्रशासनिक पुनरावलोकनको निवेदन दिन मिल्छ। त्यसका लागि विवादास्पद रकमको २५ प्रतिशत धरौटी राख्नुपर्छ। त्यहाँ राजस्वकै निर्णय सदर भए पुनरावलोकनका लागि राजस्व न्यायाधिकरण जाने बाटो खुल्छ। तर, न्यायाधिकरणमा जाँदा थप ५० प्रतिशत (यही वर्ष कानुन संशोधन गरेर २५ प्रतिशत बनाइएको) धरौटी राख्नैपर्छ। तर, धरौटी नराखी वर्षौंवर्षदेखि पुनरावलोकन दर्ता हुँदै आएका छन्। आर्थिक वर्ष २०६३६४ देखि सरकारले निर्धारण गरेको कर तिर्न नमानेका २ सय ३० करदाताले अर्को कानुनी छुट लिन चाहे। आर्थिक ऐन, २०७८ को दफा २० ले राजस्वद्वारा निर्धारित करमा चित्त नबुझी पुनरावलोकनमा गएका करदाताले मुद्दा फिर्ता लिन चाहेमा त्यसमा लागेको शुल्क, थप दस्तुर, जरिवाना, बाँकी ब्याज र बिलम्ब शुल्क मिनाहाको व्यवस्था गर्यो। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। पुनरावलोकनमा गएका ती करदाता राजस्वको पुरानो निर्धारणमै सहमत भए। कानुनतः तिनको मुद्दा फिर्ता हुने नै भयो। तर, फिर्ताका चरणमा न्यायाधिकरणका एक न्यायाधीश (लेखा सदस्य) पुष्पप्रसाद गुरागाईंले धरौटीको सन्दर्भ उठाउँदै फरक मत दर्ता गराए। ऐनअनुसार विवादित करमा चित्त नबुझाएर पुनरावेदनमा आउँदा धरौटीबापत २ सय ३० करदाताबाट १ अर्ब ३३ करोड रुपैयाँ उठ्थ्यो। तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला भएको छ। २३० मध्ये ३० कम्पनीले धरौटी शीर्षकमा नै रकम दाखिला गरेका छन् भने ३ कम्पनी नोक्सानीमा गएको प्राप्त तथ्यांकमा छ। बाँकी १९७ कम्पनी वा करदाताले धरौटी बापतको रकम दर्ता नगरेको देखिन्छ। यी कम्पनीहरूमा केहीले अग्रिम कर दाखिला नै बढी गरेको भनिएको छ। प्रायःले धरौटीबापतको रकम धरौटी खातामा नराखी राजस्व खातामा राखेका छन्। न्यायाधिकरणमा धरौटी नराखी वर्षौंवर्षदेखि पुनरावलोकन दर्ता २३० करदाताबाट उठ्थ्यो १ अर्ब ३३ करोड रुपैयाँ तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला १९७ कम्पनी वा करदाताले धरौटीबापतको रकम दर्ता नगरेको फेला न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। अध्यक्ष टेकप्रसाद ढुंगाना र राजस्व सदस्य गोविन्दप्रसाद अधिकारीले धरौटी नतिरेका, कम तिरेका, तिर्नुपर्दैन भनिएका र घुमाउरो पाराले राजस्व खातामा राखेका विषयलाई कानुनी समस्या देखेनन्। लेखा सदस्य गुरागाईंले भने धरौटी नराखे ती मुद्दालाई विचाराधीन भन्न नमिल्ने, खारेज हुने र दण्डजरिवाना छुटको हकदार नहुने फरक आदेश दिए। त्यसअघि उक्त निर्णयमा गुरागाईंको पनि हस्ताक्षर भने थियो। उहाँहरू दुवै जनाले दर्तालाई विचाराधीन मुद्दाको आधार लिएर फिर्ताको निर्णय गर्नुभएकाले मेरो कुरा सुनुवाइ नभएको सुनिश्चित गरी मैले पनि सही गरी २३० थान मुद्दा फिर्ता गरियो, उनले टिप्पणी लेखेका छन्। विषय धरौटी, खाता राजस्व एक सय ९७ मध्ये कतिपय कम्पनीले मुद्दा दर्ता गराउँदा धरौटी राखेको भौचर पेस गरेको पाइएको छ। तर, खातामा शीर्षक भने राजस्वको छ। फरकफरक राजस्वका लागि ५ अंकका फरकफरक खाता नम्बर व्यवस्था गरिएको हुन्छ। धरौटी राख्न भने कोष तथा लेखा नियन्त्रक कार्यालयअन्तर्गत छुट्टै खाता हुन्छ। धरौटी राजस्व खातामा किन त ? पूर्वअर्थसचिव सुमन शर्मा भन्छन्, धरौटी त धरौटीमै बस्नुपर्ने हुन्छ। यो भनेको जमानत हो। राजस्वमा जाँदा यो सरकारको आम्दानीमा जान्छ र मासिन सक्छ। विज्ञहरूका अनुसार व्यावसायिक करदाताहरूले यो चलख्याइँ गर्नुका मुख्य दुई कारण हुन सक्छन् १) राजस्वमा राख्दा अर्को वर्षको करमा मिलान गराउन पाइन्छ। २) वर्षौंपछि मुद्दा टुंगिँदा तिर्नैपर्ने देखियो भने भौचर भरेको मितिका आधारमा राजस्व तिरेको जिकिर गरेर ब्याज, जरिवाना, बिलम्ब शुल्क आदि बचाउन पाइन्छ। न्यायाधिकरणले भने धरौटीलाई राजस्व खातामा राखिएका भौचरलाई पनि आँखा चिम्लिने गरेको छ। आन्तरिक राजस्वका एक अधिकारीका अनुसार धरौटी राख्दा मूल्य अभिवृद्धि करको हकमा भने राजस्व शीर्षकमा राख्न सकिन्छ। आयकरका हकमा धरौटी खातामै दाखिला गरिनुपर्छ। राजस्व शीर्षकको पनि होल्ड गरियो भने त फरक पर्दैन, उनले भने, तर, यस्ता घटनामा सम्भवतः होल्ड गरिएको हुन्न। यो पनि छलछाम गर्ने अर्को सुविधा हो। केहीले अग्रिम कर दाखिला नै बढी गरे, प्रायःले धरौटीबापतको रकम धरौटी खातामा नराखी राखे राजस्व खातामा विज्ञ भन्छन्, धरौटी त धरौटीमै बस्नुपर्ने हुन्छ। यो भनेको जमानत हो। राजस्वमा जाँदा यो सरकारको आम्दानीमा जान्छ र मासिन सक्छ। न्यायाधिकरणले गत फागुन २५, २६, २७ र २९ गते ती २ सय ३० करदाताको मुद्दा फिर्ता लिने निर्णय गरेको थियो। ती मुद्दामा धरौटीको ठूलो चलखेल भएको गुरागाईंको आकलन छ। अघिल्लो वर्ष नै न्यायाधिकरण कार्यालयको लेखा सदस्यले स्पष्ट रूपमा नै अग्रिम कर बुझाएको भए पनि धरौटी दाखिला गर्ने सम्बन्धमा स्पष्ट धारणा राखेका थिए। अर्थ मन्त्रालयले कार्यालयका सम्बन्धित पदाधिकारीहरूलाई बोलाएर कानुनको अपव्याख्या नगर्न र धरौटी नबुझाएका मुद्दाहरूलाई दर्ता नगर्न निर्देशन दिएको थियो, पूर्वराजस्व सचिव रामशरण पुडासैनी भन्छन्, आयकर ऐन, मूल्यअभिवृद्धि कर ऐन र न्यायाधिकरण ऐन बाझिएकाले समस्या देखिएको हो। हामीले त्यतिबेला नै आर्थिक ऐनबाट सो सम्बन्धमा स्पष्ट पार्न भनेका थियौं। मानौं, कुनै करदाताले अग्रिम कर १ करोड रुपैयाँ तिर्यो। राजस्वले छानबिन गर्दा १ करोड ५० लाख तिर्ने देखियो। यसको अर्थ ५० लाख विवादास्पद कर भयो। कानुनतः ५० लाखको २५ प्रतिशत प्रशासनिक पुनरावलोकनमा र न्यायाधिकरण गए थप ५० प्रतिशत (अब भने २५ प्रतिशत) धरौटी राख्नुपर्छ। तर, १ करोड ५० लाखको ५० प्रतिशत भन्ने अपव्याख्या गरेर स्वघोषणाबाट तिरेको १ करोडलाई पर्याप्त भइसकेको भन्दै न्यायाधिकरणले मुद्दा दर्ता गर्ने गरेको पाइएको छ। कोष तथा लेखा नियन्त्रक कार्यालयका सूचना अधिकारी सुमन मरासिनी पनि राजस्व र धरौटी खाताका प्रकृति फरक हुने बताउँछन्। राजस्व शीर्षकमा जम्मा गरेपछि त्यो रकम धरौटीमा जम्मा हुँदैन। करदाताहरूले भौचर भर्दा धरौटीको भर्नुपर्नेमा राजस्वको भरे। धरौटी र राजस्वको छुट्टाछुट्टै भौचर हुन्छ। सम्बन्धित कर कार्यालयहरूले भनेका पनि हुन्छन्, उनले भने, धरौटी नराखेको मुद्दा दर्ता गर्नै मिल्दैन। तर, राजस्व शीर्षकमै राखे पनि नेपाल सरकारलाई बुझाउने पैसा त हो, फरक पर्दैन भन्ने गरिन्छ। कानुनअनुसार धरौटी खातामा धरौटी दाखिला भएनभएको यकिन गर्न सम्बन्धित कार्यालयबाट प्रमाणित धरौटी भौचर तथा आम्दानी रसिद सहितको लिखित जानकारी लिएर मात्र पुनरावेदन दर्ताको कारबाही अगाडि बढाउनुपर्छ। दर्ता भइसकेका पुनरावेदनका हकमा १५ दिनभित्र धरौटी दाखिला प्रमाण पेस गर्न आदेश गर्ने र त्यो समयमा दाखिला नगरे नियमानुसार गर्नुपर्छ भनिएको छ। न्यायाधिकरणका स्रेस्तेदार महेन्द्रबहादुर कार्की सबै मुद्दा कानुनसम्मत दर्ता भएको दाबी गर्छन्। न्यायाधिकरण नियमावली २०३० को दफा १० ले कर वा जमानत बुझाएको वा धरौटी राखेको भनी व्याख्या गरेकाले धरौटी नै भन्ने नहुने उनको जिकिर छ। धरौटी सम्बन्धित कर कार्यालयमा सम्बन्धित अधिकृतले तोकेपछि राख्नुपर्ने हुन्छ। न्यायाधिकरणले त्यस सम्बन्धमा हेरिरहँदैन, उनले भने। ऐनले भने रीत पुर्याएर आएनआएको हेर्ने र मुद्दा दर्ता गर्ने वा नगर्ने सम्बन्धमा स्रेस्तेदार निचोडमा पुग्नुपर्ने व्यवस्था गरेको छ। जुनै शीर्षकमा आए पनि सरकारको खातामा रकम दाखिला हुनुनै महत्वपूर्ण हुने कतिपयको तर्क छ। धरौटीबापत रकम जम्मा हुनुपर्यो, त्यो राजस्व वा धरौटी खाता जुनैमा जम्मा भए पनि फरक पर्दैन, पूर्वअर्थसचिव राजन खनालले भने। कानुनको अर्को अपव्याख्या मानौं, कुनै करदाताले अग्रिम कर १ करोड रुपैयाँ तिर्यो। राजस्वले छानबिन गर्दा १ करोड ५० लाख तिर्ने देखियो। यसको अर्थ ५० लाख विवादास्पद कर भयो। कानुनतः ५० लाखको २५ प्रतिशत प्रशासनिक पुनरावलोकनमा र न्यायाधिकरण गए थप ५० प्रतिशत (अब भने २५ प्रतिशत) धरौटी राख्नुपर्छ। तर, १ करोड ५० लाखको ५० प्रतिशत भन्ने अपव्याख्या गरेर स्वघोषणाबाट तिरेको १ करोडलाई पर्याप्त भइसकेको भन्दै न्यायाधिकरणले मुद्दा दर्ता गर्ने गरेको पाइएको छ। राजस्व र कानुनको विज्ञहरू यसो गर्न नमिल्ने बताउँछन्। स्रेस्तेदार कार्की भन्छन्, करदाताले सरकारले बुझाउ भनेको रकमभन्दा बढीकर बुझाइसकेको छ भने त्यसमा किन धरौटी लिने ? उसले दाखिला गरेको कर नै धरौटी हुन्छ। तर, मुद्दामा जान कानुनले धरौटी व्यवस्था गरेकोले धरौटी राख्नैपर्ने पूर्वराजस्व सचिव रामशरण पुडासैनीको भनाइ छ। अग्रिम कर दाखिला निर्धारित करभन्दा बढी भए पनि मुद्दामा जाँदा धरौटी त राख्नै पर्छ। तिरेको राजस्वलाई धरौटी मान्न मिल्दैन, उनले स्पष्ट पारे। गत वर्ष नै यो सम्बन्धमा अर्थ मन्त्रालयले अग्रिम कर बढी भए पनि निर्धारित करको प्रचलित व्यवस्थाअनुसार धरौटी राख्नुपर्ने निर्णय गरेको पुडासैनीले जानकारी दिए। धरौटी खातामा राखिएको मात्र धरौटी हो, लेखा सदस्य गुरागाईं भन्छन्, अनेक बहानामा यसलाई तर्काउन मिल्दैन। कसले कहिले कति तिर्योसँग कुनै सम्बन्ध हुन्न। कानुनले विवादास्पद करको निश्चित प्रतिशत पुनरावेदन धरौटी राख्न भनेको छ, राख्नैपर्छ। रामशरण पुडासैनी, पूर्वराजस्व सचिव अघिल्लो वर्ष नै न्यायाधिकरण कार्यालयको लेखा सदस्यले स्पष्ट रूपमा नै अग्रिम कर बुझाएको भए पनि धरौटी दाखिला गर्ने सम्बन्धमा स्पष्ट धारणा राखेका थिए। अर्थ मन्त्रालयले कार्यालयका सम्बन्धित पदाधिकारीहरूलाई बोलाएर कानुनको अपव्याख्या नगर्न र धरौटी नबुझाएका मुद्दाहरूलाई दर्ता नगर्न निर्देशन दिएको थियो। आयकर ऐन, मूल्य अभिवृद्धि कर ऐन र न्यायाधिकरण ऐन बाझिएकाले समस्या देखिएको हो। हामीले त्यतिबेला नै आर्थिक ऐनबाट नै सो सम्बन्धमा स्पष्ट पार्न भनेका थियांै। कृष्णहरि बाँस्कोटा, पूर्वअर्थसचिव कुनै पनि कर अधिकृतले कर निर्धारण गर्दा सम्बन्धित करदाताले उक्त रकम तिर्दैन भनेर मुद्दामा जाने हुन्छ। यसो गर्दा सबै व्यापारी नै मुद्दामा जाने हुन्छन् र सरकारले निर्धारण गरेको कर त नउठ्ने भयो। त्यही भएर नै मुद्दामा जानेहरूलाई विवादित वा निर्धारित प्रचलित कानुनबमोजिम केही प्रतिशत धरौटीको व्यवस्था गरिदिएको छ। धरौटी नराखी मुद्दामा जान भने पाइँदैन। तर, धरौटी बापतको रकम सरकारको कुनै पनि खातामा हाल्दा भने हुन्छ। यसले ठूलो असर पार्छ जस्तो लाग्दैन।"
विदेशबाट सोझै चोभार,"काठमाडौं : विदेशबाट आयातीत सामानको भन्सार जाँचपास यसअघि सीमा नाकामै गर्नुपथ्र्यो। त्यसपछि मात्रै काठमाडौंसम्म ल्याइन्थ्यो। अब भने व्यवसायीलाई राहत मिल्ने भएको छ। उनीहरूले मालवाहक सवारीलाई सिधै काठमाडौं ल्याएर चोभार सुक्खा बन्दरगाहबाट भन्सार जाँचपास गर्न पाउने भएका छन्। भन्सार विभागले एक साताभित्र उक्त बन्दरगाह उद्घाटनको तयारी गरेको छ। नेपाल राष्ट्र बैंकले मंगलबार एकीकृत परिपत्र २०७८ संशोधन गरी चोभारसम्मका लागि एलसी खोल्न बाटो खुलाइदिएको छ। व्यवसायीले वाणिज्य बैंक र राष्ट्रिय स्तरका विकास बैंकमार्फत अन्तर्राष्ट्रिय व्यापारका लागि चोभारको सुक्खा बन्दरगाह नाका हुने गरी प्रतीतपत्र जारी गर्न सक्ने व्यवस्था राष्ट्र बैंकले गरेको छ। अन्तर्राष्ट्रिय व्यापारका लागि जारी हुने प्रतीतपत्रमा प्रचलित व्यवस्थाबमोजिम चोभारको सुक्खा बन्दरगाह भन्सार कार्यालय नाका हुने गरी समेत जारी गर्न सकिनेछ, संशोधित परिपत्रमा लेखिएको छ, साथै मेची, विराटनगर, वीरगन्ज, सुक्खा बन्दर सिर्सिया र भैरहवा भन्सा कार्यालयबाट पैठारी गर्ने गरी प्रतीत जारी भइसकेका मालवस्तुको समेत पैठारीकर्ताको माग भएमा प्रचलित व्यवस्थाबमोजिम चोभार सुक्खा बन्दरगाह भन्सार कार्यालयको नाममा भन्सार बिन्दु परिवर्तन गर्न सकिनेछ। भारतलगायत देशबाट आउने सामानको अब सिधै चोभार सुक्खा बन्दरगाहमा भन्सार तिर्न पाइने बताउँछन् राष्ट्र बैंकका विदेशी विनिमय व्यवस्थापन विभागका कार्यकारी निर्देशक रामु पौडेल। राष्ट्र बैंकले यहाँसम्मको एलसीका लागि बाटो खुलाएपछि विराटनगर, वीरगन्ज नाकाको जस्तै कारोबार गर्न पाउने भएका हुन्, पौडेल भन्छन्, जुन नाकाबाट मालवाहक ट्रक प्रवेश गर्छ, सोही नाकाले सिल लगाइदिनुपर्छ। चोभारमा भन्सार क्षेत्र घोषणा गरेका बारेमा एक महिनाअघि राजपत्रमा सूचना निकालिएको भन्सार विभागका सूचना अधिकारी पुण्यविक्रम खड्का बताउँछन्। उनका अनुसार विभागले आन्तरिक ढुवानीका साधन चोभारसम्म ल्याएर जाँचपास गर्न सूचना पनि जारी गरिसकेको छ। मेची, विराटनगर, वीरगन्ज, सुक्खा बन्दरगाह सिर्सिया र भैरहवा भन्सार कार्यालयबाट छिर्ने मालवस्तु चोभारमा ल्याएर जाँचपास गर्दा ती भन्सार पोइन्टबाट आन्तरिक परिवहनको सूचनालाई मध्यनजर राखेर त्यसमा रहेको सूचनाको आधारले ढुवानी गर्न सक्छन्, उनी अन्नपूर्ण पोस्ट्सित भन्छन्। उनका अनुसार चैत २२ गते प्रधानमन्त्री शेरबहादुर देउवाले बन्दरगाह भन्सारको उद्घाटन गर्ने तयारी छ। कसरी हुन्छ चोभारमा जाँचपास चार लेयरमा कन्टेनर राख्न सक्ने गरी आधुनिक प्रविधिसहितको बन्दरगाह निर्माण भएको छ। भन्सार जाँचपासको काम हालसम्म सीमा नाकामा रहेका भन्सार कार्यालय र बन्दरगाहले मात्रै गर्दै आएका छन्। नेपालबाट निर्यात हुने सामानको जाँचपास पनि यही बन्दरगाहबाट गर्न सकिने व्यवस्था गरिने भएको छ। अब चोभार बन्दरगाहमै अध्यागमन, भन्सार, बैंक तथा वित्तीय संस्था, क्वारेन्टाइनलगायत अत्याधुनिक कार्यालय रहने जनाइएको छ। बाहिरी मुलुकबाट काठमाडौंमा आयात हुने र नेपालबाट निर्यात हुने वस्तुलाई एकीकृत सेवा दिने गरी यो बन्दरगाह बनाइएको हो। यसले सामान आयातनिर्यातमा सहज हुने अपेक्षा गरिएको अधिकारी बताउँछन्। कोलकाता, विशाखापटनम र चीनको समुद्री बन्दरगाहबाट सामान बोकेर आएका कन्टेनर सिधै चोभारमा आएर जाँचपास गर्न सकिन्छ। यसका लागि सीमा नाकामा प्रवेश गरेपछि कन्टेनरमा सरकारले विशेष ताल्चा लगाउनेछ। सूचना अधिकारी खड्काका अनुसार आन्तरिक परिवहनका लागि भने सीमामा आएको कन्टेनरलाई जिपिए प्रणालीमा ट्रयाकिङ हुने गरी साँचो लगाएर भन्सार कार्यालयसम्म ल्याउने व्यवस्था गरिन्छ। भन्सारले साँचो खोलेर सामानको जाँच पास गर्छ। व्यवसायीले गोदाममा राख्न चाहेमा यसको व्यवस्था पनि छ। यो व्यवस्थाले काठमाडौंसम्म सामान समयमै ल्याउन सकिन्छ। सीमामा धेरै समयसम्म सामान रोकिएर बसेको अवस्था केहि हदसम्म समाधान हुन्छ। व्यावसायीले काठमाडौंमै आउने सामान सिधै यहाँसम्म ल्याएर लाभ लिन सक्छन्। यहाँबाट आफ्नो गोदाममा लैजान र वितरण गर्न पनि सहज हुन्छ। आन्तरिक ढुवानीसम्बन्धी व्यवस्थाले पनि सीमा नाकाबाट चोभारसम्म सुरक्षित रूपमा मालवाहक वस्तु आइपुग्छ। नाकामा जाँचपास ढिला हुने भयो, समयमा आपूर्ति हुन सकेन, सामान समयमा बजारमा पुयाउन सकिएन भन्ने खालका समस्या समाधान हुने विभागको भनाइ छ। काठमाडौंका उपभोक्ताको हित हुने गरी समयमा बस्तु आपूर्ति गर्ने उद्देश्यले चोभारमा ठूलो क्षेत्र ओगटेर भन्सार कार्यालय बनाइएको हो। विभागका अनुसार चोभार सुक्खा बन्दरगाहमा ३ सय ५० ट्रक र ६ सयवटा कन्टेनर अट्ने क्षमता छ। बन्दरगाहको प्रयोगले सामान आयातनिर्यात गर्न लाग्ने लागत र समय घट्ने विभागका अधिकारीको भनाइ छ। नेपाल इन्टरमोडल यातायात विकास समितिले यो बन्दरगाह निर्माण गरेको हो। यो बन्दरगाहको योजना सन् २०१० मै तयार भएको थियो। निर्माण सन् २०१८ अगस्टदेखि सुरु भएको थियो।"
अब कृषिमा लगानी,"नेपालमा धेरैले बैंकहरू उत्पादनमुखी क्षेत्रमा लगानी गर्दैनन् भनेर टिप्पणी गर्दै आएका छन्। तथ्यांकले तर्क सही सावित गर्दै आएको छ। तर, पछिल्लो समय भने बैंक तथा वित्तीय संस्थाहरूले कृषि क्षेत्रमा लगानी बढाएर आफूमाथि लाग्दै आएका आरोपहरू पखाल्न थालेका छन्। नेपाल राष्ट्र बैंकको पछिल्लो आँकडाअनुसार बैंक तथा वित्तीय संस्थाहरूले २ खर्ब ५० अर्बभन्दा बढी ब्याज अनुदानको सहुलियत कर्जा लगानी गरेका छन्। राष्ट्र बैंकले हाल १० शीर्षकमा सहुलियतपूर्ण कर्जा लगानीको व्यवस्था गराएको छ। जसमा सहुलियपूर्ण महिला उद्यमी कर्जाका लागि ६ प्रतिशत र अन्य ९ शीर्षकमा ५ प्रतिशत ब्याज अनुदान छ। सहुलियतपूर्ण कर्जाको १० शीर्षकमा सबैभन्दा बढी बंैकहरूले व्यावसायिक कृषि तथा पशुपक्षी पालनमा खर्च गरेका तथ्यांक देखिन्छ। बैंक वित्तीय संस्थाले ५२ हजार ३ सय १९ जनालाई धितोमा र ५ हजार ९ सय ९० जनालाई बिनाधितो कृषि कर्जा उपलब्ध गराएको राष्ट्र बैंकले जनाएको छ। माघ मसान्तम्ममा सहुलियतपूर्ण कर्जाअन्तर्गत धितोमा १ खर्ब ५५ अर्ब ४८ करोड र बिनाधितोमा ३ अर्ब २९ करोड कृषिमा कर्जा स्वीकृत गरेको छ। बैंकहरूले सहुलियत कर्जाअन्तर्गत धेरैजसो कृषिमै लगानी गरेका छन्। यसरी राष्ट्र बैंककै अग्रसरता र सरकारको पनि ब्याज अनुदान कार्यक्रमको कारण कृषिमा लगानी बढ्दै गएको देखिन्छ। बैंकहरूले ठूलो स्केलमा व्यावसायिक कृषिमा पनि लगानी बढाउँदै लगेका छन्। कृषि क्षेत्रमा ६ सय अर्ब रुपैयाँ लगानी भएको तथ्यांक छ। तर कृषिमा बढेको लगानीअनुसार प्रतिफल नदेखिएको पनि सरोकारवालाले बताएका छन्। वास्तवमा कृषि क्षेत्रजस्तो देशलाई आत्मनिर्भर बनाउने, आयात घटाउन र आत्मनिर्भरता बढाउन सघाउने क्षेत्रमा बैंकहरूले लगानी बढाउनु सराहनीय छ। तर कृषिमा भएको लगानीको सदुपयोग भएको छ वा छैन त्यसको अनुसन्धान जरुरी छ। महिला उद्यमशीलताका लागि भएको लगानीको सदुपयोग भएको छ वा छैन अनुसन्धान जरुरी छ। कृषिमा हुने लगानी र त्यसको सही उपयोगले नै नेपालमा समृद्धिको ढोका खोल्छ। यस क्षेत्रमा निरन्तर लगानी बढाउनुपर्ने आवश्यकता छ। नेपालमा अहिले पनि ६० प्रतिशत जनता कृषि पेसामा आश्रित छन्। कुल गार्हस्थ उत्पादनमा २५८ प्रतिशत योगदान कृषि क्षेत्रको छ। यद्यपि कृषिको अर्थतन्त्रमा योगदान निरन्तर घट्दो छ। आर्थिक समृद्धिको बलियो आधार तयार गर्ने हो भने कृषिको उत्पादनलाई बढाउनुको विकल्प छैन। सरकारले २०६८ सालपछि कृषि र ऊर्जामा १० प्रतिशत अनिवार्य लगानीको सीमागत व्यवस्था बैंक तथा वित्तीय संस्थाहरूका लागि गर्यो। खासगरी कृषिमा परनिर्भरता बढेसँगै त्यस्तो व्यवस्था गरेको राष्ट्र बैंकले २०७७७८ को मौद्रिक नीतिसम्म आइपुग्दा १५ प्रतिशत पुर्याएको छ। यसरी कृषिमा लगानी बढाउनमा राष्ट्र बैंकले अत्यन्तै सराहनीय भूमिका खेलेको देखिन्छ। नेपालले २०७७७८ मा ३ खर्ब ३२ अर्बको कृषिजन्य वस्तु विदेशबाट आयात गरेको देखिन्छ। नेपालीले छिमेकी भारतदेखि उत्तर अमेरिकाको क्यानडासम्म, अफ्रिकाका कतिपय मुलुक, अस्ट्रेलिया र एसियाका मुलुकबाट कृषिजन्य वस्तु आयात गरेर खान थालेका छन्। युक्रेन र रसियाबाट सूर्यमुखी तेल आयात गरेर खाने गरेका नेपाली ती देशमा अहिले भइरहेको युद्धको मार महँगीमार्फत खेपिरहेका छन्। भियतनाममा फलेको खुुुर्सानी र चीनमा फलेको लसुन भान्सामा पाइन्छ। तथ्यांकअनुसार नेपालले गत आथिक वर्ष ५० अर्ब ७८ करोडको चामल, ८२ अर्ब ९ करोडको खाने तेलजन्य पदार्थ, ३८ अर्ब ५० करोडको तरकारी, २१ अर्ब ३४ करोडको फलफूल आयात गरेको छ। १६ अर्ब ६७ करोडको मकै, १ अर्ब ९९ करोडको दूधजन्य पदार्थ र १२ अर्ब १६ करोडको चिनीजन्य पदार्थ आयात गरेको देखिन्छ। कृषिजन्य वस्तु आयातको यो डरलाग्दो तथ्यांकले पनि नेपालमा सम्भावनाको क्षेत्र कृषि नै भएको ठहर्छ। उत्पादन बढाउन सके आत्मनिर्भरताकै लागि पनि नेपालीलाई वार्षिक साढे ३ खर्बको कृषिजन्य वस्तुको आवश्यकता अहिले नै छ। त्यसकारण बैंकहरूले कत्ति पनि लगानी नडुब्ने कृषिजस्तो सम्भावनाको क्षेत्रमा अझै उत्साहका साथ लगानी बढाउनु बुद्धिमानी हुन्छ। कृषिमा हुने लगानीले आयातलाई घटाएर अर्थतन्त्रलाई नै बलियो बनाउँछ। बलियो अर्थतन्त्रको सबैभन्दा फाइदा बैंक वित्तीय क्षेत्रले नै पाउने हो। कृषिजन्य वस्तु आयात बढ्दै गएको पछिल्ला समय बंैकहरूले यस क्षेत्रमा बढाएको लगानीबाट धेरै आशा गर्न सकिन्छ। कृषिका लागि आधारभूमि तयार गर्न, सिँचाइ, मलबिउ, प्रविधि, मेसिनरी तथा औजारमा, तालिम आदिमा हुने ठूलो लगानीले क्रमशः प्रतिफल दिने हो। त्यसका लागि समय त लाग्छ नै, धैर्य चाहिन्छ नै। वास्तवमा कृषिमा लगानी बढाउँदै जानु नेपालका लागि ठूलो आवश्यकता हो। लगानी बढेसँगै कृषि उत्पादन भने बढ्न जरुरी छ। कृषिमा हुने लगानी र त्यसको सही उपयोगले नै नेपालमा समृद्धिको ढोका खोल्छ। यस क्षेत्रमा निरन्तर लगानी बढाउनुपर्ने आवश्यकता छ।"
नयाँ दुनियाँ मेटाभर्स,"इन्टरनेटको दुनियाँमा मेटाभर्सको अवधारणा अहिले चर्चाको केन्द्रमा छ। विश्वका ठूला सूचना प्रविधि कम्पनीहरूले मेटाभर्समा अर्बौं डलर लगानी सुरु गरेका छन्। मेटाभर्समा काम गर्न भनी खोलिएका नयाँ कम्पनीहरूमा सर्वसाधारणले पनि ठूलो लगानी गरिरहेका छन्। यो अवधारणा सफल हुँदैन र ठूलो कम्पनीदेखि सर्वसाधारण लगानीकर्तासमेत समस्या पर्नेछन् भन्ने आँकलन पनि गरिएको छ। जाइन्ट कम्पनीको लगानी फेसबुकले सन् २०२१ नोभेम्बरमा आफ्नो नाम परिवर्तन गरेर मेटा राखेको छ। लोगो परिवर्तन गरेर इन्फिनिटी (अनन्त) को संकेत राखेको छ। मेटाले मेटाभर्समा भीआर (भर्चुअल रियालिटी) को क्षमता वृद्धि गर्न सफ्टवेयर र हार्डवेयरमा १० अर्ब डलर लगानी गरेको जनाएको छ। कम्पनीले एआर (आगुमेन्टेड रियालिटी) प्रविधिमा पनि लगानी गर्ने बताएको छ। माइक्रोसफ्टले २०२२ जनवरीमा एक्टिभिजन बिलिजार्ड कम्पनीसँग ७० अर्ब डलरको सम्झौता गरेको छ। सन् २०२३ भित्र बिलिजार्ड माइक्रोसफ्टले किन्नेछ। मेटाभर्सका लागि गेम र सफ्टवेयरहरू बनाउन यो लगानी गरेको माइक्रोसफ्टले जनाएको छ। गुगलले सन् २०२२ को जनवरीमा मेटाभर्स परियोजनाहरू बनाउन ३ करोड ९५ लाख डलर इक्युटी फन्डमा लगानी गरेको छ। गुगलले एआर र भीआरमा रुचि देखाएको छ। गुगल म्याप र युट्युबलाई भर्चुअल दुनियाँमा अद्यावधिक गर्ने गुगलको सोच छ। एनभिडियाले मेटाभर्सका पूर्वाधारहरू बनाइरहेको छ। यो जीपीयू (ग्राफिक्स प्रोसेसिङ युनिट) तयार गर्ने कम्पनी हो। यसले ओम्निभर्स बनाएको छ। यो मेटाभर्समा ठाउँ विस्तार गर्ने प्रविधि हो। कम्पनीले डिजिटल अवतार पनि निर्माण गर्छ, जुन मेटाभर्समा प्रयोगकर्ताले आफ्नो पहिचानका लागि प्रयोग गर्छन्। २०२१ को जनवरीमा युनिटी सफ्टवेयरले वेटा डिजिटल कम्पनी १६ अर्ब डलरमा खरिद गरेको छ। यो कम्पनीले भिजुअल इफेक्ट निर्माण गर्दछ। यसले मेटाभर्समा प्रयोगकर्ताले अनुभव लिने आरटी थ्रीडी (रियलटाइम थ्रीडी) प्रविधि निर्माण गर्नेछ। विश्वभर अरू धेरै ठूला साना नयाँ पुराना कम्पनीले मेटाभर्समा काम गरिरहेका छन्। केही कम्पनीहरूले मेटाभर्स बनाएर सेवा सुरु गरिसकेका छन्। अहिलेसम्म मेटाभर्समा थोरै मात्र सुविधा छन्। यसमा काम गर्ने कम्पनीको प्रतिफल र सेयरको मूल्य उच्च हुनेछ भन्ने विश्वास लिइएको छ। मेटाभर्स के हो ? भौतिक ब्रह्माण्ड (युनिभर्स) मा उपलब्ध सबै चिजका साथै काल्पनिक कुरासमेत अनुभव गर्न सकिने भर्चुअल अनलाइन ब्रह्माण्ड हो, मेटाभर्स। जसरी भौतिक दुनियाँमा बैठक, किनमेल, भ्रमण, खेलकुद गरिन्छ, त्यसैगरी भर्चुअल दुनियाँमा गर्न सकिन्छ। इन्टरनेटको विकासक्रममा वेभ ३० मा पुगेका छौं। वेभ १० मा वेभसाइटमा पढ्ने, सुन्ने र हेर्ने सुविधा थियो। वेभ २० मा अडियन्सले प्रतिक्रियाहरू जनाउन मिल्ने सुविधा भयो। यस प्रविधिमा प्रतिक्रिया प्रकाशन गर्ने वा नगर्ने अधिकार वेभसाइट सञ्चालकको हुन्छ। वेभ ३० ब्लकचेनमा आधारित हुन्छ। यो विकेन्द्रित वेभ नियन्त्रण प्रणाली हो। यहाँ कुनै कम्पनीले उपलब्ध गराएको प्लेटर्फममा प्रयोगकर्ताले स्वेच्छाले जे पनि गर्न सक्छन्। ब्लकचेनमा आबद्ध विश्वका सबै कम्प्युटर प्रयोगकर्ता यसका समान मालिक हुन्छन्। ब्लकचेनमा राखेको कुनै पनि डेटा (डिजिटल सम्पत्ति) कसैले पनि मेटाउन वा तोडमोड गर्न सक्दैन। ब्लकेचनमा आबद्ध ५१ प्रतिशत कम्प्युटरले पुष्टि गरेपछि मात्र कुनै पनि कारोबारले वैधता पाउँछ। मेटाभर्सको विकासक्रममा अहिलेसम्म घरजग्गा, एनएफटी (नन् फन्जेबल टोकन), अवतार, लुगा, गेमका उपकरणहरू बनाउने र किनबेच गर्ने सुविधा प्रयोगमा आएका छन्। भर्चुअल दुनियाँमा स्मार्ट कन्ट्राक्ट (करार) बाट भर्चुअल सम्पत्तिहरूको कारोबार हुन्छ। स्मार्ट कन्ट्राक्टअन्तर्गत दुई पक्षको सर्त मिलेपछि ब्लकचेनमा कारोबार आफैं पूर्ण हुन्छ। भौतिक सम्पत्तिको किनबेच पनि यसबाट सहज हुन्छ। मन परेका घर, जग्गा, पार्कहरू खरिद गर्न सकिनेछ। ती ठाउँमा कन्सर्ट, बैठक, खेलकुद आदि आयोजना गर्न सकिनेछ। सम्पत्तिहरू उपभोग गर्न, भाडामा लगाउन र बिक्री गर्न सकिनेछ। मेटाभर्समा आफ्नो अभौतिक शरीर नै चाहिएको ठाउँमा उपस्थित हुन्छ। यसमा अभौतिक शरीर बनाउन अवतार खरिद गर्नुपर्छ। मानौं, धनगढी, पाँचथर, काठमाडौं र पोखराका साथीभाइ नगरकोटमा बैठक बस्नुपर्ने भयो। मेटाभर्समा प्रयोगकर्ता बनी आआफ्नो अवतारलाई नगरकोटमा टेलिपोट गर्न सकिन्छ। एकआपसमा कुराकानी गर्न सक्छन्। घरमा बसेर हात हल्लाउँदा नगरकोट पुगेको आफ्नो अवतारको पनि हात हल्लिन्छ। भौतिक र अभौतिकलाई जोडेर एकै ठाउँ भएजस्तो देखाउने प्रविधिलाई एआर भनिन्छ। मानिसहरूले कल्पना गरेका कुराका सिनेमा बनाएर हेर्ने सुविधा पहिलेदेखि छ। मेटाभर्समा त्यो सिनेमामा आफू पनि पात्रको रूपमा प्रवेश गरेर प्रत्यक्ष अनुभव गर्न वा भूमिका निर्वाह गर्न सकिने भएको छ। त्यसैले मेटाभर्सको दायरा असीमित छ। मेटाभर्समा वित्तीय कारोबार गर्न फिएट मुद्रा प्रयोग हुँदैनन्। फरकफरक मेटाभर्समा फरक क्रिप्टोकरेन्सीबाट भुक्तानी हुन सक्छ। फिएट मुद्रा र क्रिप्टोबीच एकआपसमा एक्सचेन्ज गरेर आवश्यकता पूरा गर्ने सुविधा अहिले पनि उपलब्ध छ। सफल होला अवधारणा ? गुगलले एआर चस्मा सन् २०१४ मै ल्याएको थियो। यो चस्मा लगाएर आँखा अगाडिको वास्तविक दुनियाँमा चाहेको वस्तुको अभौतिक दृश्य समायोजन गरेर अनुभव गर्न सकिन्छ। कम्पनीले यस्ता चस्मा बनाइसकेका छन्। क्यामेरासहितका एआर चस्माले सरकारी अवरोधको चुनौती सामना गर्नुपर्यो। यसबाट दोस्रो व्यक्तिको गोपनीयताको हक हनन् हुन सक्ने देखियो। निजी स्थानहरूमा प्रयोग गर्न पनि प्रयोगकर्ताबाट तीव्र अभिरुचि देखिएन। मेटाभर्समा जे जे गर्न सकिन्छ भने पनि मानिसका लागि खाद्यवस्तु, बस्ने घर, पहिरिने लुगा, यात्रा गर्ने साधनलगायत सबैजसो चिज भौतिक नै चाहिन्छ। वास्तविक जीवनको आधारभूत आवश्यकतामध्ये अध्ययन, अध्यापन र सूचना आदानप्रदानको कार्य भने मेटाभर्समा करिब पूर्ण रूपले सम्भव हुनेछ। मेटाभर्स विभिन्न सेवाका लागि उपयोगी त अवश्य छ। मानिस टाउको वा हातमा कुनै डिभाइस टाँसेर मेटाभर्समा रमाउन कत्तिको चाहन्छन् ? भन्ने कुरा महत्त्वपूर्ण हुनेछ।"
पेट्रोलियमको विकल्पमा निगमको १० प्रस्ताव,"काठमाडौं : अन्तर्राष्ट्रिय बजारमा पेट्रोलियम पदार्थको मूल्यवृद्धि भएसँगै नेपाल आयल निगमको घाटा बढ्दै गएको छ। घाटाको पारो उक्लिँदै गएपछि निगम पैसा तिर्न नसक्ने अवस्थामा पुगेको छ। यससँगै अब पेट्रोल किन्नसमेत हम्मेहम्मे पर्ने देखिएको छ। प्रवक्ता विनितकुमार उपाध्यायले निगम चरम आर्थिक संकटमा गुज्रन थालेपछि सरकारलाई ध्यानाकर्षण गराएको बताए। निगमले आपूर्ति मन्त्रालयलाई पेट्रोलियम खरिदमा सहजीकरण तथा खपत गर्न १० बुँदे प्रस्ताव गरेको हो। पेट्रोलियमको मूल्य बढेर आउँदा हाम्रो घाटा पनि बढेर गयो उनले भने, ठेग्न नसक्ने स्थिति भएपछि राज्यलाई विकल्प दिएका छौं। निगमले अब पेट्रोल, डिजेल, मट्टीतेल तथा एलपी ग्यासमा प्रतियुनिट जेजति घाटा भए पनि एकैपटक समायोजन हुनेगरी ननाफा, नघाटा अवस्थामा सञ्चालन गर्न दिनुपर्ने सुझाएको छ। अन्तर्राष्ट्रिय बजारमा पेट्रोलको मूल्य १ सय २० डलर पुगेको छ। यसअघि १ सय ३५ डलरसम्म पुगेको थियो। रुसयुक्रेनको लडाइँ र डलरको भाउ बढेकाले पेट्रोलियमको भाउ बढेको हो। पेट्रोलियमको भाउमा उछाल आएपछि समस्या सिर्जना भएको उपाध्यायले बताए। सरकारले विकल्प नसोचे घाटामा पेट्रोलियम पदार्थ बेच्न नसक्ने चेतावनी निगमको छ। निगमले बर्सेनि दुई खर्ब रुपैयाँको पेट्रोलियम खरिद गरिरहेको छ। यो कुल आयातको २० प्रतिशत हो। माघसम्म निगमको घाटा २४ अर्ब रुपैयाँ थियो। उक्त घाटा एक महिनाको अवधिमा बढेर २८ अर्ब रुपैयाँ पुगेको छ। चैत्रको दुई सातामै घाटा उच्च बढेको निगमले जनाएको छ। निगमले सरकारी बैंक, नागरिक लगानी कोष, सञ्चय कोषजस्ता संस्थाबाट आवश्यक पर्ने रकम सहज र सरल रूपमा उपलब्ध गराउने व्यवस्थाका लागि अर्थ मन्त्रालयले प्रत्यक्ष रूपमा सहयोगी भूमिका खेल्नु पर्नेमा जोड दिएको छ। सरकारले विकल्प नसोचे घाटामा पेट्रोलियम पदार्थ बेच्न नसक्ने चेतावनी निगमको छ। यसअघि नै निगमले पेट्रोलियम खरिदबापत आवश्यक रकम जुटाई आपूर्ति व्यवस्था सहज बनाउन सरकारलाई अनुरोध गर्दै आएको थियो। पेट्रोलियम खरिदमा सहजीकरण गर्न निगमको १० बुँदे प्रस्ताव शनिबार र आइतबार सार्वजनिक बिदा दिन सुझाव पूर्वसचिव पुरुषोत्तम ओझा सरकारले निगमलाई ऋण दिनुपर्ने, भारतीय आयल निगमलाई उधारोमा खरिद गर्ने व्यवस्था गर्नुपर्ने, मूल्य समायोजन, बिजुलीको खपत विकल्प रहेको बताउँछन्। निगमले एकैचोटी मूल्य समायोजन गर्दा उपभोक्तालाई ठेग्न गाह्रो हुने उनले बताए। सरकारले पेट्रोलबाट ५८४९ पैसा कर असुल्छ। तर, संकटका बेला पनि निगमलाई सहयोग गरेको छैन। डिजेलमा ४११५, मट्टीतेलमा १३२२, एलपी ग्यासमा २७३९४ र हवाई इन्धनमा १६४९ रुपैयाँ कर उठाउँछ। विद्युुतीय सवारीसाधन आयातलाई प्रोत्साहन गर्नेपर्ने निगमको सुझाव छ। उपभोक्ता हित संरक्षण मञ्च नेपालका सचिव हरिप्रसाद मैनाली पेट्रोलियमको मूल्य बढ्नेबित्तिकै त्यसले धेरैमा असर पुर्याउने भएकाले कर अधिक मात्रामा लिनु जायज नरहेको बताउँछन्। निगमले पेट्रोलियम पदार्थको भन्सार शुल्क, मूल्य अभिवृद्धि कर, पूर्वाधारलगायत शुल्कमा प्रतिलिटर १५ र एलपी ग्यासमा प्रतिसिलिन्डर दुई सय रुपैयाँसम्मले सरकारी शुल्क मिनाहा गर्नुपर्ने सरकारसँग प्रस्ताव गरेको छ। विद्युुतीय सवारीसाधन आयातलाई प्रोत्साहन गर्नेपर्ने निगमको सुझाव छ। पेट्रोल हाम्रो उत्पादन नभएकाले जति मूल्य महँगिए पनि किन्नु बाध्यता भएको अर्थविद् ज्ञानेन्द्र अधिकारीले बताए । विद्युत् उत्पादन नबढाई सुखै छैन उनले भने, सरकारले पीपीए गर्न छोड्नु नै विडम्बना हो। कुनै समय पेट्रोल विलासी वस्तुका रूपमा हेरिन्थ्यो। तर अहिले दूध बेच्ने किसानलाई पनि पेट्रोल नभई नहुने भएको छ। छोटो दूरीमा सवारीसाधनको सकभर प्रयोग नगरी पैदलयात्रा गर्नसमेत निगमको अनुरोध छ। त्यस्तै हप्ताको दुई दिन शनिबार र आइतबार सार्वजनिक बिदा दिन पनि सुझाइएको छ। यसले सरकारी साधनको प्रयोग कम हुने आँकलन छ। संवेदनशील क्षेत्र वा निकायबाहेकका निजी तथा सरकारी सवारीसाधन जोरबिजोर प्रणाली सञ्चालन गर्न प्रस्ताव गरिएको छ। आपूर्ति मन्त्रालयका प्रवक्ता डा नारायण रेग्मीले अन्तर्राष्ट्रिय बजारमा पेट्रोलको मूल्य बढेकाले त्यसको असर नेपालमा पनि परेको बताए। रेग्मीले भने, मूल्य नियन्त्रण गर्न अनेक उपाय हुन सक्छन्। त्यसबारे सरकारले सोच्न सक्छ।"
इमरान खानले गरे ह्विप जारी : अविश्वासको प्रस्तावमा भाग नलिन निर्देशन,"स्लामावाद : पाकिस्तानका प्रधानमन्त्री इमरान खानले आफ्नो पार्टी तेहरिक इन्साफ (पीटीआई) का सांसदहरूलाई आफूविरुद्ध ल्याइएको अविश्वासको प्रस्तावमा मतदान नगर्न आदेश दिएका छन् । पाकिस्तानमा विपक्षीले इमरान खानविरुद्ध अविश्वास प्रस्ताव पेश गरेको थियो। जसमा अप्रिलको पहिलो हप्तामा मतदान हुने बताइएको छ। विपक्षी दलले सोमबार राष्ट्रियसभामा अविश्वासको प्रस्ताव पेस गरेको हो। आफ्ना सांसदहरूलाई लेखिएको पत्रमा इमरान खानले भनेका छन्, 'पीटीआईका सांसदहरुले राष्ट्रिय सभामा मतदानको क्रममा मतदान नगर्नुहोस् वा सत्रमा उपस्थित नहुनुहोस्।' बीबीसी"
संघीयतामा वित्तीय अभ्यास,"विकासको दीर्घकालीन नीति र विकासका प्राथमिकताले लय नसमाएसम्म मुलुकले अपेक्षाकृत आर्थिक प्रगति गर्न सक्दैन। आर्थिक विकासबिना मुलुकको समृद्धि सम्भव छैन। आर्थिक वृद्धि नै आर्थिक विकासको पूर्वसर्त हो। राष्ट्रलाई समृद्धितर्फको यात्रामा लैजान सबै क्षेत्रको समग्र विकास र त्यसले समग्रतामा दिने आर्थिक वृद्धि अनिवार्य शर्त बन्छ। दिगो ढंगले उच्च र फराकिलो रूपमा आर्थिक विकास हुँदै जाँदा समृद्धि सम्भव छ। नेपालको अबको यात्रा पनि यही हो। आर्थिक विकासका लागि सबैभन्दा मुख्य कुरा राजनीतिक नेतृत्व, स्पष्ट सोच र इच्छाशक्ति पनि हो। यो भयो भने देशको तीव्र आर्थिक विकास गर्न सकिन्छ, पूर्वप्रधानमन्त्री डा बाबुराम भट्टराईले भनेका छन्, आजैदेखि आर्थिक विकासका नीतिगत र व्यावहारिक कुरामा प्रस्टता हासिल गर्दै त्यो सोच बनाएर अगाडि बढ्यौं भने नेपाललाई केही दसकभित्रै यो क्षेत्र र विश्वकै एउटा सम्पन्नतम देशमा रूपान्तरण गर्न सकिन्छ। संघीयतामा प्रवेश गरेको नेपालमा अझ समावेशी आर्थिक विकासको खाँचो महसुस गरिएको छ। आर्थिक विकासको जग बनेका छन्, ७५३ स्थानीय तह। आफूले तिरेको कर आफ्नै विकासका लागि पन्ध्रौं योजनाले यही भावना जनतामा जागृत गराउन खोजेको छ। त्यसैले उक्त योजनाले सुशासन र विकासद्धारा समृद्धि हासिल गर्नु तथा समृद्धिलाई न्याय र समानताको जगमा नागरिकको सुख सुनिश्चित गर्नु आजको आवश्यकता हो भन्ने ठहर गरेको छ। संघीयताको मोडलअनुसार नेपालमा पहिलोपटक निर्वाचित जनप्रतिनिधिले स्थानीय सरकारमा रहेर लगभग कार्यकाल पूरा गरेका छन्। त्यसैले पनि नेपालको संविधान २०७२ र पन्ध्रौं योजना समेतका आधारमा जनप्रतिनिधिले पाँच वर्षमा गरेको आर्थिक विकास सबैको चासोको विषय बनेको छ। विश्वभर सबै विकासोन्मुख देशमा लगभग एकै प्रकृतिका समस्या देखिएका छन्। जसलाई निराकरण गरी आर्थिक विकास गर्नु नै ती देशको लक्ष्य देखिन्छ। नेपाल पनि त्यही बाटोमा छ। यसका लागि प्रतिव्यक्ति आय, जीवनस्तरमा वृद्धि, मानवीय साधनको विकास, प्राकृतिक स्रोतसाधनको उपयोग, आर्थिक असमानतामा कमी र विज्ञानप्रविधिको विकासमा केन्द्रित भएर काम गरेको पाइन्छ। विकासोन्मुख राष्ट्र हुनुका नाताले नेपालमा पुँजीको अभाव, प्राकृतिक स्रोतको न्युन प्रयोग, विदेशीको सहयोगमा आश्रित, विप्रेषणमुखी अर्थतन्त्र र कृषिमा भर पर्ने अवस्था छ। नेपाल जबसम्म हरक्षेत्रमा आत्मनिर्भर बन्दैन, तबसम्म समृद्ध बन्ने कुरा नारामा सीमित हुन्छ। नेपाल संघीयताको अभ्यासमा छ। नेपालका तीन तह (संघ, प्रदेश र स्थानीय) का सरकार वित्तीय संघीयता (फिस्कल फेडरालिज्म)को अभ्यासमा छन्। सम्पूर्ण नागरिकको जीवनस्तरमा हुने आर्थिक विकाससँग वित्तीय संघीयताको अवधारणा जोडिएको छ। निर्वाचित जनप्रतिनिधि नेतृत्वको ७५३ पालिका सरकारबाट नागरिकले गरेको अपेक्षाअनुसारको विकास हुन सकिरहेको छैन। सुरुआती दुई वर्ष भूकम्पको प्रभाव, सिकाइ र ऐनकानुन निर्माण आदिले अलमल्याएको देखिन्छ। पछिल्ला दुई वर्ष पनि विश्वव्यापी महामारी कोभिड१९ ले अस्तव्यस्त बनाएको सर्वविद्धितै छ। यसका बाबजुद ७५३ बाट पाँच वर्षभित्र जेजति काम भए त्यसलाई उपलब्धीमूलक नै ठान्न सकिन्छ। उपलब्धी नै त के भनौं र ? विश्व आश्चार्यजनक आविष्कार गर्दै अगाडि बढिरहँदा हामी सडक बन्दाका खुसीमा रमाइरहेका छौं। यो यथार्थताले विकास र समृद्धिको यात्रामा कहाँ छौं ? स्पष्ट हुन्छ। स्थानीय तहमा लेखा समिति र स्थानीय सुशासन समितिले राम्रोसँग काम गरेका छैनन्। अधिकांश स्थानीय तहमा आर्थिक अनियमितता देखिने, खर्च बेरुजु देखिनेजस्ता समस्या देखापरेका छन्। नेपालको वित्तीय संघीयता खर्च जिम्मेवारीको बाँडफाँट (स्थानीय तहको एकल २२ र साझा १५ अधिकार), राजस्व अधिकार (स्थानीय तहको एकल, प्रदेश र तहको साझा, तीनै तहको साझा), अन्तरसरकारी वित्तीय हस्तान्तरण (समानीकरण अनुदान, सशर्त अनुदान, समपूरक अनुदान र विशेष अनुदान) र आन्तरिक ऋणमा आधारित छ। संविधानको धारा ६०(६) मा नेपाल सरकारले संघीय सञ्चित कोषबाट प्रदान गर्ने सशर्त अनुदान, समपूरक अनुदान वा अन्य प्रयोजनका लागि दिने विशेष अनुदान वितरणसम्वन्धी व्यवस्था संघीय कानुनबमोजिम हुने उल्लेख छ। यी सबै कामका लागि राष्ट्रिय प्राकृतिक स्रोत तथा वित्त आयोगको व्यवस्था गरिएको छ। आर्थिक वर्ष २०७७७८ मा संघबाट प्रदेशमा ११०३५ अर्ब, संघबाट स्थानीय तहमा २८४२० अर्ब, प्रदेशबाट तहमा २०१० अर्ब र अन्तरस्थानीय तह ००२ अर्ब वित्तीय हस्तान्तरण भएको देखिन्छ। यो आवमा स्थानीय तहको कुल बजेट ५३२९८ अर्ब भएकोमा ३९१४४ अर्ब अर्थात् ७३४४ प्रतिशत मात्र खर्च भएको देखिन्छ। यसले स्थानीय सरकारहरू खर्च गर्ने मामिलामा कमजोर नै देखिएका छन्। संघले ८११५ र प्रदेशले ६२८६ प्रतिशत खर्च गरेको देखिन्छ। प्रदेशलाई तहले जितेको तथ्यांकले देखाएको छ। १३ स्थानीय तहले बजेट पारित गर्न सकेनन्, ७४० ले गरे भनेर खुसी मनाउन मिल्दैन। तहले आवधिक योजना बनाउनु पर्छ तर ६९ प्रतिशतले बनाएका छैनन्। अधिकांश तहमा बजेटको पूर्वतयारी पनि देखिँदैन। बजेट बनाउँदा आम्दानी नै नहुने विषयमा आम्दानी पनि देखिन्छ। प्रायःजसो तहमा आन्तरिक आम्दानी बढाएको पाइँदैन। यी पाटोमा तह कमजोर देखिएका छन्। स्रोतसाधन प्रयोगको प्रभावकारिता पनि तहमा देखिँदैन। सम्भावना देखिएका राजस्वमा पनि अधिक अंश उठ्न सकेको छैन। दुर्गम क्षेत्रका पालिकामा त यसै पनि राजस्वको आधार कम छ। सबैजसो पालिका संघीय सरकारले दिएको बजेट खर्च गर्नमै व्यस्त देखिए, जुन वित्तीय संघीयताका दृष्टिले कमजोर अवस्था हो। केही सूचक बनाएर परीक्षण गर्ने हो भने पनि देखिन्छ, स्थानीय सरकार पूर्ण स्वतन्त्र हुन सकेको छैन। जबकि यी सरकारको दिगोपन खोज्ने हो भने स्थानीय राजस्व परिचालनमा विशेष जोड दिनैपर्छ। जनशक्ति र संस्थागत क्षमता विकासमा परिणाममुखी ढंगले काम हुन सकेन। जसको प्रभाव समग्र आर्थिक विकासमा परेको देखिन्छ। तहहरूमा योजना तर्जुमादेखि खर्चसम्ममा कमजोरी देखिएको छ। यस्तै, कृषि, उद्योग, वाणिज्य, पर्यटनजस्ता आर्थिक विकासका महत्त्वपूर्ण पक्ष समस्या र चुनौतीका रूपमा छन्। समस्याका लामै सूची भए पनि संघीयता नौलो अभ्यास हो। त्यसैले सिक्दै जाने, प्रयोग गर्दै जाने र अघि बढ्दै जान (नोइङ, सोइङ एन्ड ग्रोइङ) प्रक्रियाबाट समस्याहरू क्रमशः निराकरण हुनेछन्। अख्तियार दुरुपायोग अनुसन्धान आयोगको एक सर्भेक्षणले त ५५ प्रतिशत नागरिकले स्थानीय तहमा भ्रष्टाचार छ भनेको प्रतिवेदन तयार पारेको छ। जसमा कारबाही नहुने भएर, राजनीतिक संरक्षण पाएर र निर्वाचनमा लाग्ने खर्च जुटाउन भ्रष्टाचार भएको उल्लेख छ। एक अध्ययनले त स्थानीय तहमा कानुन बनाउँदा नै आफूअनुकूल बनाउने प्रवृत्ति देखाएको छ। कर उठाउनेदेखि ठेक्का दिनेसम्मका अवस्थमा तहमा भ्रष्टाचार देखिन्छ। छोरो ठेकेदार बुबा मेयर वा अध्यक्ष भएपछि भ्रष्टाचार हुन्छ नै। वडाध्यक्ष स्वयंका डोजर छन्। काम नगरी भुक्तानी दिनेदेखि काम सकिएको छ भनेर कर्मचारीलाई भुक्तानी गर्दिनोस् भन्नेसम्मका अवस्थाले भ्रष्टाचारलाई बढावा दिएकै छ। पेश्की लिएर जग्गामा लगानी गर्ने कर्मचारी पनि तहमै भेटिएका छन्। अख्तियार दुरुपायोग अनुसन्धान आयोगले यी सबै सन्दर्भलाई आधार मानेर प्रदेश र स्थानीय सरकारलाई ६१ बुँदे सुझाव दिएको छ। दिनुले मात्र भ्रष्टाचार कम हुने अवस्था भने छैन। पछिल्ला दुई वर्ष स्थानीय तहमा पारदर्शिताका सवालमा चुप बस्ने, स्वार्थको द्वन्द्वमा फस्ने काम भएका छन्। सार्वजनिक स्रोतको दुरुपयोग बढ्ने क्रममा छ। यसविरुद्ध नागरिकले आवाज उठाउन थालेका छन्। फस्टाइरहेको भ्रष्टाचार चुनौतीपूर्ण बन्दै गएको छ। आवाजलाई निरन्तर र दबाबमूलक बनाउन सके मात्र यी विषयमा परिणाम आउने देखिन्छ। अन्यथा काग कराउँदै गर्छ, पिना सुक्दै गर्छ। सडक विकासको आधार हो। सडकसँगै थुप्रै विकासका सम्भावना खुल्छन्। यही बुझेर र स्वार्थ जोडिएर दुवै कारण स्थानीय तहले बजेटको झन्डै ७० प्रतिशत रकम त सडक निर्माणमै खर्च गरेका छन्। यस्ता थुप्रै क्षेत्र जसमा मनपरि पनि खर्च भएको देखिएको छ। यद्यपि, स्थानीय तहमा लेखा समिति र स्थानीय सुशासन समितिले राम्रोसँग काम गरेका छैनन्। लेखा समिति गठन नगर्नु समस्या हो। सबै स्थानीय तहमा लेखा समिति गठन गर्नुपर्ने अनिवार्य भए पनि यो गरिएको छैन। यसले गर्दा अधिकांश स्थानीय तहमा आर्थिक अनियमितता देखिने, खर्च बेरुजु देखिनेजस्ता समस्या देखापरेका छन्। स्थानीय सरकारको कामलाई अनुगमन गर्ने लेखा समिति नै गठन नहँुदा स्थानीय तहको स्पष्ट, प्रभावशाली र निष्पक्ष काम भएको छैन। तह स्वायत्त हुन् तर सीमाबाहिर स्वतन्त्र हुने छुट कसैलाई हुँदैन। संघीयतामा हुने स्रोत व्यवस्थापनको विषय नेपालका लागि पनि चुनौतीपूर्ण नै छ। तहको सन्दर्भमा संविधानले तोकेका क्षेत्रमा राजस्व परिचालनमा कमजोर देखिएका छन्। एक तथ्यांकले स्थानीय तहको राजस्व स्रोतको उपयोगमा कुल प्राप्तिको १९ प्रतिशत मात्र भएको देखाएको छ। यी सबै काम र परिणामको विश्लेषण गर्दा तहले अबका दिनमा योजना र बजेट तर्जुमा गर्दा यथार्थवादी हुनुपर्ने निचोढमा पुग्न सकिन्छ। स्थानीय तहले विभाज्य कोष सिधै खर्च गर्ने गरेको पाइएकाले व्यवस्थित गर्नुपर्ने देखिन्छ। वित्त आयोगले अनुदानहरू नछरिने र दोहोरोपन नहुने आधार तय गर्नुपर्छ। स्थानीय तहका प्रतिवेदन प्रदेशले एकीकृत गर्न नसकेकाले अबका दिनमा यो कमजोरी हटाउनुपर्ने देखिन्छ। तहहरूलाई आन्तरिक स्रोत बढाउनुपर्ने चुनौती छ। तहका करका सन्दर्भमा वैज्ञानिक ढंगले व्यवस्थापन गर्नुपर्ने देखिन्छ। जनप्रतिनिधि सीमामा बसी कर्मचारीसँग समन्वय गर्दै प्रशासनलाई चुस्त, दुरुस्त र बलियो बनाउन सके मात्र वित्तीय संघीयतामा पनि स्थानीय सरकारले फड्को मार्न थप सहज हुनेछ। राजनीतिक स्थायित्वबिना विकास र समृद्धि सम्भव हुँदैन। विकासको दीर्घकालीन नीति र विकासका प्राथमिकताले लय नसमाएसम्म मुलुकले अपेक्षाकृत आर्थिक प्रगति गर्न सक्दैन। समस्याका लामै सूची भए पनि यो नौलो अभ्यास हो। त्यसैले सिक्दै जाने, प्रयोग गर्दै जाने र अघि बढ्दै जान (नोइङ, सोइङ एन्ड ग्रोइङ) प्रक्रियाबाट समस्याहरू क्रमशः निराकरण हुनेछन्। यसो गर्न सके आउँदा दिनमा संघीयता ढाँचाको शासन प्रणालीले मूर्तरूप लिने अपेक्षा गर्न सकिन्छ।"
उजुरी नम्बर २२७१,"गाउँगाउँमा सिंहदरबार त्यसै भनिएको होइन। नेपालको संविधानले स्थानीय तहलाई अधिकारसम्पन्न बनायो। सिंहदरबारको अधिकार घरगाउँकै सरकारसम्म पुग्यो। स्थानीय सरकार जनताले हेर्दा देखिने, छुँदा छोइने सरकार बन्यो। जति धेरै अधिकार उत्तिनै शक्ति सम्पन्न भएका छन् स्थानीय सरकार। त्यही शक्ति र अधिकारको दुरुपयोग पनि उत्तिकै हुँदा सिंहदरबारसँगै गाउँगाउँमा भ्रष्टाचार पनि पुगेको छ। महालेखा परीक्षकको प्रतिवेदनले बर्सेनि देशका सबै स्थानीय सरकारमा कुनै न कुनै किसिमको बेथिति र बेरुजु रहेको औंल्याएकै हुन्छ। अख्तियार दुरुपयोग अनुसन्धान आयोगमा सबैभन्दा धेरै उजुरी स्थानीय सरकारकै बेथितिका विरुद्ध पर्ने गरेका छन्। अख्तियारको प्रत्येक वर्षको प्रतिवेदनमा भ्रष्टाचार निवारणका लागि केही न केही सुझाव दिइएकै छ। तर, भ्रष्टाचारका समाचार उत्तिकै आइरहेका छन्। स्थानीय सरकार कार्यान्वयनमा आएर जनप्रतिनिधि निर्वाचित भएको झन्डै पाँच वर्षमा विकास निर्माण र समृद्धिका जति बहस भएका छन्, त्यसभन्दा महŒवपूर्ण बहस भ्रष्टाचार निवारणका लागि चाहिएको छ। स्थानीय तहमा भ्रष्टाचारको जरो धेरैतिर जनप्रतिनिधिसम्मै पुगेको छ। आफैं व्यवसायी र ठेकेदार रहेका जनप्रतिनिधिले घुमाउरो पाराले आफैंलाई फलिपाप हुने गरी खरिदबिक्री र ठेक्कापट्टाको काम गरिरहेका छन्। आफन्तका नाममा व्यवसायको अख्तियारी दिने र तिनैलाई ठेक्कापट्टा मिलाउने, खरिदबिक्री तिनैका माध्यमबाट गरी उनीहरूले आफ्नै दुनो सोझ्याएका छन्। कति त डोजरका मालिक छन्। आफ्नै डोजरलाई काम दिने योजना कार्यान्वयन गर्दै उनीहरू अध्यक्ष, वडाध्यक्षभन्दा पनि डोजराध्यक्षका रूपमा कहलिएका छन्। स्थानीय तहमा भ्रष्टाचारको किसिम अनेक छ। त्यसमध्ये एउटा किसिम हो, खुला प्रतिस्पर्धा नगर्ने नियतले उपभोक्ता समितिलाई कामको जिम्मा दिने। त्यो काम फेरि ठेकेदारबाटै गराउने र कमिसन लिने। सिरहाको भगवानपुर गाउँपालिका२ नहरा गाउँको सडक ढलान गर्ने योजनामा भएको अनियमितता त्यस्तै स्वरूपको हो। एक करोड रुपैयाँभन्दा बढीको बजेट उपभोक्ता समितिलाई दिन मिल्दैन। सार्वजनिक खरिद नियमावलीले त्यसै भन्छ। टेन्डर खोलेरै ठेक्का लगाउनुपर्छ। बदनियत राखेरै १ करोड २५ लाख रुपैयाँको नहरा सडक ढलान योजनालाई टुक्र्याएर तीन योजना बनाइएको छ। बजेट टुक्र्याएर तीनवटा उपभोक्ता समितिलाई दिइयो। उपभोक्ता समितिबाट ठेकेदारलाई कामको जिम्मा दिइयो। काम गरेर बच्ने पैसा उपभोक्ता समिति, वडाध्यक्ष र ठेकेदारबीच भागबन्डा लगाउने सहमतिमा त्यसो भएको भनेर स्वयं ठेकेदार उमेशनारायण सिंहले स्वीकारेका छन्। जब काम सकियो र उपभोक्ता समितिले पालिकाबाट भुक्तानी लिए। अनि भागबन्डा मिलेन। उमेशले आफूले समितिबाट पैसा नपाएको भन्दै पालिका हुँदै प्रशासनसम्म गुहारेपछि यसभित्रको अनियमितता पर्दाफास भयो। ठेकेदार उमेशले यसबारे अख्तियारमा समेत उजुर गरेका छन्। दर्ता नम्बर २२७१ छ। अख्तियारमा दर्ता भएको उजुरी २२७१ त यस्ता अनियमितताको एउटा उदाहरण हो। जहाँ पैसाको भागबन्डा कुरा मिलेन। यसरी सार्वजनिक खरिद ऐनको नियमावली भन्छ उपभोक्ता समिति वा लाभग्राही समुदायले पाएको काम आफैंले सम्पन्न गर्नु पर्नेछ। कुनै निर्माण व्यवसायी वा सबकन्ट्र्याक्टरबाट गराउन सकिने छैन।तर, यसरी यो नियम मिच्ने काम सिरहाको भगवानपुर पालिकामा मात्रै होइन, थुप्रै पालिकामा भएको छ। यो एउटा प्रवृत्ति नै हो। भगवानपुर प्रकरणमा पूर्वमन्त्री रामचन्द्र यादवसम्म जोडिएका छन्। उनैले ठेकेदार खोजेका हुन्। ठेकेदार सिंहले अरू पालिकामा पनि यसरी नै काम गर्दै आएकोमा भगवानपुरमा मन्त्री र उपभोक्ता समितिका अध्यक्षहरूबाट आफूमाथि धोका भएको भन्नुले पनि यस्तो अनियमितताको विकृति अन्यत्र पनि छ भन्ने प्रष्ट भएको छ। आयोगमा त्यसै स्थानीय सरकारमा बढेको भ्रष्टाचारविरुद्धका उजुरीको चाङ लागेका होइनन्। भ्रष्टाचार मुलुक अवन्नति गराउने प्रमुख कारणमध्ये एक हो। यसको निराकरण वा न्यूनीकरण किन भएको छैन भन्ने नहरा सडक ढलानको सानो घटनाले देखाइसक्यो। यस्ता ससाना योजनामा पनि मन्त्री भइसकेकाहरूको पनि स्वार्थ जोडिएको छ। राजनीतिक नेतृत्वले भ्रष्टाचारमा शून्य सहनशीलता भन्ने तर त्यसलाई व्यवहारमा उल्ट्याउने काम गरिरहेकै छन्। त्यो नारालाई कार्यान्वयनको कुनै कार्यक्रम नल्याउनेबाटै त्यो उनीहरूको राजनीति गर्ने मेलोमात्रै भएको बुझ्न कठिन हुन्न। भ्रष्टाचारको न्यूनीकरणका लागि राजनीतिक नेतृत्वमा जवाफदेहिता, पारदर्शिता र नैतिकतासहितको दृढ इच्छाशक्ति चाहिन्छ।"
विदेशबाट सोझै चोभार,"काठमाडौं : विदेशबाट आयातीत सामानको भन्सार जाँचपास यसअघि सीमा नाकामै गर्नुपथ्र्यो। त्यसपछि मात्रै काठमाडौंसम्म ल्याइन्थ्यो। अब भने व्यवसायीलाई राहत मिल्ने भएको छ। उनीहरूले मालवाहक सवारीलाई सिधै काठमाडौं ल्याएर चोभार सुक्खा बन्दरगाहबाट भन्सार जाँचपास गर्न पाउने भएका छन्। भन्सार विभागले एक साताभित्र उक्त बन्दरगाह उद्घाटनको तयारी गरेको छ। नेपाल राष्ट्र बैंकले मंगलबार एकीकृत परिपत्र २०७८ संशोधन गरी चोभारसम्मका लागि एलसी खोल्न बाटो खुलाइदिएको छ। व्यवसायीले वाणिज्य बैंक र राष्ट्रिय स्तरका विकास बैंकमार्फत अन्तर्राष्ट्रिय व्यापारका लागि चोभारको सुक्खा बन्दरगाह नाका हुने गरी प्रतीतपत्र जारी गर्न सक्ने व्यवस्था राष्ट्र बैंकले गरेको छ। अन्तर्राष्ट्रिय व्यापारका लागि जारी हुने प्रतीतपत्रमा प्रचलित व्यवस्थाबमोजिम चोभारको सुक्खा बन्दरगाह भन्सार कार्यालय नाका हुने गरी समेत जारी गर्न सकिनेछ, संशोधित परिपत्रमा लेखिएको छ, साथै मेची, विराटनगर, वीरगन्ज, सुक्खा बन्दर सिर्सिया र भैरहवा भन्सा कार्यालयबाट पैठारी गर्ने गरी प्रतीत जारी भइसकेका मालवस्तुको समेत पैठारीकर्ताको माग भएमा प्रचलित व्यवस्थाबमोजिम चोभार सुक्खा बन्दरगाह भन्सार कार्यालयको नाममा भन्सार बिन्दु परिवर्तन गर्न सकिनेछ। भारतलगायत देशबाट आउने सामानको अब सिधै चोभार सुक्खा बन्दरगाहमा भन्सार तिर्न पाइने बताउँछन् राष्ट्र बैंकका विदेशी विनिमय व्यवस्थापन विभागका कार्यकारी निर्देशक रामु पौडेल। राष्ट्र बैंकले यहाँसम्मको एलसीका लागि बाटो खुलाएपछि विराटनगर, वीरगन्ज नाकाको जस्तै कारोबार गर्न पाउने भएका हुन्, पौडेल भन्छन्, जुन नाकाबाट मालवाहक ट्रक प्रवेश गर्छ, सोही नाकाले सिल लगाइदिनुपर्छ। चोभारमा भन्सार क्षेत्र घोषणा गरेका बारेमा एक महिनाअघि राजपत्रमा सूचना निकालिएको भन्सार विभागका सूचना अधिकारी पुण्यविक्रम खड्का बताउँछन्। उनका अनुसार विभागले आन्तरिक ढुवानीका साधन चोभारसम्म ल्याएर जाँचपास गर्न सूचना पनि जारी गरिसकेको छ। मेची, विराटनगर, वीरगन्ज, सुक्खा बन्दरगाह सिर्सिया र भैरहवा भन्सार कार्यालयबाट छिर्ने मालवस्तु चोभारमा ल्याएर जाँचपास गर्दा ती भन्सार पोइन्टबाट आन्तरिक परिवहनको सूचनालाई मध्यनजर राखेर त्यसमा रहेको सूचनाको आधारले ढुवानी गर्न सक्छन्, उनी अन्नपूर्ण पोस्ट्सित भन्छन्। उनका अनुसार चैत २२ गते प्रधानमन्त्री शेरबहादुर देउवाले बन्दरगाह भन्सारको उद्घाटन गर्ने तयारी छ। चार लेयरमा कन्टेनर राख्न सक्ने गरी आधुनिक प्रविधिसहितको बन्दरगाह निर्माण भएको छ। भन्सार जाँचपासको काम हालसम्म सीमा नाकामा रहेका भन्सार कार्यालय र बन्दरगाहले मात्रै गर्दै आएका छन्। नेपालबाट निर्यात हुने सामानको जाँचपास पनि यही बन्दरगाहबाट गर्न सकिने व्यवस्था गरिने भएको छ। अब चोभार बन्दरगाहमै अध्यागमन, भन्सार, बैंक तथा वित्तीय संस्था, क्वारेन्टाइनलगायत अत्याधुनिक कार्यालय रहने जनाइएको छ। बाहिरी मुलुकबाट काठमाडौंमा आयात हुने र नेपालबाट निर्यात हुने वस्तुलाई एकीकृत सेवा दिने गरी यो बन्दरगाह बनाइएको हो। यसले सामान आयातनिर्यातमा सहज हुने अपेक्षा गरिएको अधिकारी बताउँछन्। कोलकाता, विशाखापटनम र चीनको समुद्री बन्दरगाहबाट सामान बोकेर आएका कन्टेनर सिधै चोभारमा आएर जाँचपास गर्न सकिन्छ। यसका लागि सीमा नाकामा प्रवेश गरेपछि कन्टेनरमा सरकारले विशेष ताल्चा लगाउनेछ। सूचना अधिकारी खड्काका अनुसार आन्तरिक परिवहनका लागि भने सीमामा आएको कन्टेनरलाई जिपिए प्रणालीमा ट्रयाकिङ हुने गरी साँचो लगाएर भन्सार कार्यालयसम्म ल्याउने व्यवस्था गरिन्छ। भन्सारले साँचो खोलेर सामानको जाँच पास गर्छ। व्यवसायीले गोदाममा राख्न चाहेमा यसको व्यवस्था पनि छ। यो व्यवस्थाले काठमाडौंसम्म सामान समयमै ल्याउन सकिन्छ। सीमामा धेरै समयसम्म सामान रोकिएर बसेको अवस्था केहि हदसम्म समाधान हुन्छ। व्यावसायीले काठमाडौंमै आउने सामान सिधै यहाँसम्म ल्याएर लाभ लिन सक्छन्। यहाँबाट आफ्नो गोदाममा लैजान र वितरण गर्न पनि सहज हुन्छ। आन्तरिक ढुवानीसम्बन्धी व्यवस्थाले पनि सीमा नाकाबाट चोभारसम्म सुरक्षित रूपमा मालवाहक वस्तु आइपुग्छ। नाकामा जाँचपास ढिला हुने भयो, समयमा आपूर्ति हुन सकेन, सामान समयमा बजारमा पुयाउन सकिएन भन्ने खालका समस्या समाधान हुने विभागको भनाइ छ। काठमाडौंका उपभोक्ताको हित हुने गरी समयमा बस्तु आपूर्ति गर्ने उद्देश्यले चोभारमा ठूलो क्षेत्र ओगटेर भन्सार कार्यालय बनाइएको हो। विभागका अनुसार चोभार सुक्खा बन्दरगाहमा ३ सय ५० ट्रक र ६ सयवटा कन्टेनर अट्ने क्षमता छ। बन्दरगाहको प्रयोगले सामान आयातनिर्यात गर्न लाग्ने लागत र समय घट्ने विभागका अधिकारीको भनाइ छ।नेपाल इन्टरमोडल यातायात विकास समितिले यो बन्दरगाह निर्माण गरेको हो। यो बन्दरगाहको योजना सन् २०१० मै तयार भएको थियो। निर्माण सन् २०१८ अगस्टदेखि सुरु भएको थियो।"
कांग्रेसले भन्यो आवश्यकता अनुरूप तालमेल,"काठमाडौं : सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने भएको छ। केन्द्रीय कार्यसमितिको चार दिन चलेको बैठकले बहुसंख्यक स्थानीय तहमा कांग्रेस विजयी हुने बलियो परिस्थिति र आधार बनेको निष्कर्ष निकालेको हो। यद्यपि, यो अवस्थालाई अझै सबल र व्यापक बनाउन स्थानीय अवस्था र आवश्यकताअनुरूप गठबन्धनमा रहेका अन्य दलसँग तालमेल गर्न सक्ने नीतिगत निर्णय पार्टीले गरेको छ, बैठकले गरेको निर्णयबारे जानकारी दिँदै प्रवक्ता डा प्रकाशशरण महतले भने। संयमित र समन्वयकारी राजनीतिक व्यवहार अबको चुनावमा कांग्रेसले गर्नुपर्ने नेताले बताएका छन्। कांग्रेसले नेतृत्व गरिरहेको स्थानीय तहमा जनमुखी र प्रभावकारी कामका कारण पनि आगामी चुनावमा जित्ने बलियो आधार र परिस्थिति निर्माण भइसकेको निष्कर्ष बैठकले निकालेको प्रवक्ता डा महतको भनाइ छ। संस्थापनइतर नेता डा शेखर कोइराला पक्षले भने चुनावी गठबन्धन पार्टीको नीति र सिद्धान्तलाई तिलाञ्जली दिएर मात्र सम्भव हुने बताउँदै आएको छ। यही बेला आवश्यकताका आधारमा तालमेल गर्ने भनेर व्याख्यात्मक टिप्पणी समेटेर कांग्रेसले गठबन्धनकै लाइन तय गरेको हो। डा कोइरालाले सोमबारको बैठकमा किन र केका लागि गठबन्धन गर्ने ? रुष्ट कार्यकर्तालाई सम्बोधन नगरी कसरी अघि बढ्नुहुन्छ ? भन्दै देउवालाई प्रश्न गरेका थिए। डा कोइरालाले भनेका थिए, कांग्रेसको नीति र सिद्धान्तलाई तिलाञ्जली दिएर कसरी माओवादीलाई बोक्न सकिन्छ ? महामन्त्री गगनकुमार थापाले ३६ लाख नयाँ मतदातालाई कम्युनस्टिका हँसिया हथौंडामा भोट हाल भनेर कांग्रेस कसरी बन्छ भन्दै सभापतिलाई प्रश्न गरेका थिए। महामन्त्री थापाको प्रश्न थियो, कांग्रेसको आन्तरिक एकता मजबुत मात्र हुँदा अरूसँग लड्न हामीलाई कठिन छैन। देशभर एक्लै चुनाव लड्दा व्यवस्थापन गर्न नसकिने नेता कार्यकर्ता गठबन्धनका नाममा उम्मेदवार नै बन्न नपाए कसरी पार्टीभित्रको असन्तुष्टि व्यवस्थापन हुन्छ ? मंगलबारसम्म आइपुग्दा आवश्यकताका र अवस्थाका आधारमा तालमेल गर्न डा कोइराला समूह सहमति भएको हो। स्थानीय परिस्थिति र आवश्यकताअनुसार गठबन्धनमा रहेका दलहरूसँग तालमेल गर्ने नीतिगत निर्णय भयो। यसका लागि केन्द्रदेखि तल्ला तहसम्म संयन्त्र बन्छ, नेता अर्जुननरसिंह केसीले भने। कांग्रेसले उपसभापति पूर्णबहादुर खड्काको संयोजकत्वमा स्थानीय तह निर्वाचन केन्द्रीय परिचालन समिति बनाएको छ। यस्तै, प्रवक्ता डा महतको संयोजकत्वमा स्थानीय तह निर्वाचन केन्द्रीय प्रचारप्रसार समिति गठनको बैठकले गरेको छ। यसअघि यो पार्टीले महामन्त्री थापालाई घोषणापत्र तयारी समिति संयोजक बनाएको थियो। बैठकले संसदीय बोर्ड गठन गर्ने भनिए पनि नेताहरूबीच कुरा नमिल्दा निर्णय हुन नसकेको प्रवक्ता डा महतले बताए। बैठकले पार्टीको सदस्यता र क्रियाशील सदस्यता वितरण प्रारम्भ गर्ने निर्णय गरेको छ। संविधान निर्माण, कार्यान्वयन र संविधानको रक्षाका सन्दर्भमा कांग्रेसले प्रस्तुत गरेको सफल नेतृत्वले पनि कांग्रेस जनतामाझ दर्बिलो भएर जान सक्ने कांग्रेसको विश्वास छ। कोरोना महामारीबाट जनताको जीवन रक्षा गर्न लिएको पहलकदमी एवं कांग्रेस नेतृत्वको सरकारले निर्वाह गरेको प्रभावकारी भूमिकाले गर्दा जनताको मन र मत दुवै जित्न सकिने आधार कांग्रेसले तय गरेको बैठकमा सहभागीको निष्कर्ष छ। वैदेशिक सम्बन्धका सन्दर्भमा सन्तुलित र परिपक्व भूमिका, संयमित र स्थानीय तहमा निर्वाह गरेको प्रभावकारी भूमिकाका कारण पनि कांग्रेस आसन्न निर्वाचनमा बहुसंख्यक स्थानीय तहमा विजयी बन्ने बलियो आधार र परिस्थिति निर्माण भएको निचोड बैठकले निकालेको छ। पार्टीले सञ्चालन गरेको स्थानीय तह निर्वाचन केन्द्रित घरघर जाऔं, कांग्रेस जिताऔं अभियानले नेपाली कांग्रेस पार्टीको विजयको आधारलाई थप व्यापक र मजबुत बनाउँदै लगेको हुनाले यो अभियान चुनावसम्मै जारी राख्ने प्रवक्ता डा महतले बताए। स्थानीय तहको उम्मेदवार चयन गर्न पार्टीको विधानमा उल्लेखित प्रावधान र प्रक्रियाअनुरूप कार्य अघि बढाइने उपसभापति खड्काले बताए। चुनाव निकट आएकाले कांग्रेसको विधान २०१७ (संशोधन सहित) को धारा ६९ बमोजिम प्रदेश सभाका सदस्य एवं प्रदेश मन्त्रिपरिषद्का सदस्यले पाउने मासिक पारिश्रमिकको २० प्रतिशत रकम चैतभित्र पठाउन प्रदेशसभा सदस्य र मन्त्रीलाई पार्टीले निर्देशन दिएको छ। चौधौं महाधिवेशनमा प्रदेश कार्यसमितिको क्षेत्रभित्र कायम रहेका नयाँ क्रियाशील सदस्य र नवीकरण गरेका क्रियाशील सदस्यको संख्याबमोजिम हुने नयाँ सदस्यता शुल्क र नवीकरण शुल्कबापतको रकम सम्बन्धित प्रदेश कार्यसमितिलाई केन्द्रबाट पठाउने निर्णय पनि कांग्रेसले गरेको छ।"
पेट्रोलियमको विकल्पमा निगमको १० प्रस्ताव,"काठमाडौं : अन्तर्राष्ट्रिय बजारमा पेट्रोलियम पदार्थको मूल्यवृद्धि भएसँगै नेपाल आयल निगमको घाटा बढ्दै गएको छ। घाटाको पारो उक्लिँदै गएपछि निगम पैसा तिर्न नसक्ने अवस्थामा पुगेको छ। यससँगै अब पेट्रोल किन्नसमेत हम्मेहम्मे पर्ने देखिएको छ। प्रवक्ता विनितकुमार उपाध्यायले निगम चरम आर्थिक संकटमा गुज्रन थालेपछि सरकारलाई ध्यानाकर्षण गराएको बताए। निगमले आपूर्ति मन्त्रालयलाई पेट्रोलियम खरिदमा सहजीकरण तथा खपत गर्न १० बुँदे प्रस्ताव गरेको हो। पेट्रोलियमको मूल्य बढेर आउँदा हाम्रो घाटा पनि बढेर गयो उनले भने, ठेग्न नसक्ने स्थिति भएपछि राज्यलाई विकल्प दिएका छौं। निगमले अब पेट्रोल, डिजेल, मट्टीतेल तथा एलपी ग्यासमा प्रतियुनिट जेजति घाटा भए पनि एकैपटक समायोजन हुनेगरी ननाफा, नघाटा अवस्थामा सञ्चालन गर्न दिनुपर्ने सुझाएको छ। सरकारले विकल्प नसोचे घाटामा पेट्रोलियम पदार्थ बेच्न नसक्ने चेतावनी निगमको छ। निगमले बर्सेनि दुई खर्ब रुपैयाँको पेट्रोलियम खरिद गरिरहेको छ। यो कुल आयातको २० प्रतिशत हो। माघसम्म निगमको घाटा २४ अर्ब रुपैयाँ थियो। उक्त घाटा एक महिनाको अवधिमा बढेर २८ अर्ब रुपैयाँ पुगेको छ। चैत्रको दुई सातामै घाटा उच्च बढेको निगमले जनाएको छ। निगमले सरकारी बैंक, नागरिक लगानी कोष, सञ्चय कोषजस्ता संस्थाबाट आवश्यक पर्ने रकम सहज र सरल रूपमा उपलब्ध गराउने व्यवस्थाका लागि अर्थ मन्त्रालयले प्रत्यक्ष रूपमा सहयोगी भूमिका खेल्नु पर्नेमा जोड दिएको छ। सरकारले विकल्प नसोचे घाटामा पेट्रोलियम पदार्थ बेच्न नसक्ने चेतावनी निगमको छ। यसअघि नै निगमले पेट्रोलियम खरिदबापत आवश्यक रकम जुटाई आपूर्ति व्यवस्था सहज बनाउन सरकारलाई अनुरोध गर्दै आएको थियो। पूर्वसचिव पुरुषोत्तम ओझा सरकारले निगमलाई ऋण दिनुपर्ने, भारतीय आयल निगमलाई उधारोमा खरिद गर्ने व्यवस्था गर्नुपर्ने, मूल्य समायोजन, बिजुलीको खपत विकल्प रहेको बताउँछन्। निगमले एकैचोटी मूल्य समायोजन गर्दा उपभोक्तालाई ठेग्न गाह्रो हुने उनले बताए। सरकारले पेट्रोलबाट ५८४९ पैसा कर असुल्छ। तर, संकटका बेला पनि निगमलाई सहयोग गरेको छैन। डिजेलमा ४११५, मट्टीतेलमा १३२२, एलपी ग्यासमा २७३९४ र हवाई इन्धनमा १६४९ रुपैयाँ कर उठाउँछ। विद्युुतीय सवारीसाधन आयातलाई प्रोत्साहन गर्नेपर्ने निगमको सुझाव छ। उपभोक्ता हित संरक्षण मञ्च नेपालका सचिव हरिप्रसाद मैनाली पेट्रोलियमको मूल्य बढ्नेबित्तिकै त्यसले धेरैमा असर पुर्याउने भएकाले कर अधिक मात्रामा लिनु जायज नरहेको बताउँछन्। निगमले पेट्रोलियम पदार्थको भन्सार शुल्क, मूल्य अभिवृद्धि कर, पूर्वाधारलगायत शुल्कमा प्रतिलिटर १५ र एलपी ग्यासमा प्रतिसिलिन्डर दुई सय रुपैयाँसम्मले सरकारी शुल्क मिनाहा गर्नुपर्ने सरकारसँग प्रस्ताव गरेको छ। विद्युुतीय सवारीसाधन आयातलाई प्रोत्साहन गर्नेपर्ने निगमको सुझाव छ। पेट्रोल हाम्रो उत्पादन नभएकाले जति मूल्य महँगिए पनि किन्नु बाध्यता भएको अर्थविद् ज्ञानेन्द्र अधिकारीले बताए । विद्युत् उत्पादन नबढाई सुखै छैन उनले भने, सरकारले पीपीए गर्न छोड्नु नै विडम्बना हो। कुनै समय पेट्रोल विलासी वस्तुका रूपमा हेरिन्थ्यो। तर अहिले दूध बेच्ने किसानलाई पनि पेट्रोल नभई नहुने भएको छ। छोटो दूरीमा सवारीसाधनको सकभर प्रयोग नगरी पैदलयात्रा गर्नसमेत निगमको अनुरोध छ। त्यस्तै हप्ताको दुई दिन शनिबार र आइतबार सार्वजनिक बिदा दिन पनि सुझाइएको छ। यसले सरकारी साधनको प्रयोग कम हुने आँकलन छ। संवेदनशील क्षेत्र वा निकायबाहेकका निजी तथा सरकारी सवारीसाधन जोरबिजोर प्रणाली सञ्चालन गर्न प्रस्ताव गरिएको छ। आपूर्ति मन्त्रालयका प्रवक्ता डा नारायण रेग्मीले अन्तर्राष्ट्रिय बजारमा पेट्रोलको मूल्य बढेकाले त्यसको असर नेपालमा पनि परेको बताए। रेग्मीले भने, मूल्य नियन्त्रण गर्न अनेक उपाय हुन सक्छन्। त्यसबारे सरकारले सोच्न सक्छ।"
राजस्व न्यायाधिकरणको धरौटीमा गैरकानुनी उन्मुक्ति,"काठमाडौं : राजस्व न्यायाधिकरण ऐन, २०३१ को दफा ९ (१) मा भनिएको छ, प्रचलित कानुनमा जुनसुकै कुरा लेखिएको भए पनि यस ऐनअन्तर्गत न्यायाधिकरण वा उच्च अदालतमा पुनरावेदन गर्दा देहायबमोजिम धरौटी नराखी पुनरावेदन लाग्ने छैन। विवादित रकम यकिन गरी तोकिएको धरौटी दाखिला नगरी पुनरावेदन दर्ता लाग्दैन। तर, पुनरावलोकनका लागि पुगेका विवादास्पद करदातालाई राजस्व न्यायाधिकरणले धरौटी राख्ने बाध्यताबाट गैरकानुनी उन्मुक्ति दिँदै आएको छ। त्यसरी दर्ता भएर फिर्ता लिएका २ सय ३० मुद्दाको धरौटीसवालले न्यायाधिकरणभित्र पछिल्लो पालि किचलो उत्पन्न गराएको छ। नेपालको कानुनअनुसार हरेकले करको स्वयं घोषणा गर्छ। अर्थात्, मैले यति तिर्नुपर्ने भयो भन्दै गएको परिमाण आन्तरिक राजस्व कार्यालयले स्वीकार गर्छ। उजुरी परेर वा शंका लागेर अति थोरैको मात्र राजस्वले क्रस चेकिङ गर्छ। अनि, तिर्नै पर्ने रकम थपिन सक्छ। थपिएको (विवादास्पद) रकममा सम्बन्धित करदातालाई चित्त नबुझे राजस्वमै प्रशासनिक पुनरावलोकनको निवेदन दिन मिल्छ। त्यसका लागि विवादास्पद रकमको २५ प्रतिशत धरौटी राख्नुपर्छ। त्यहाँ राजस्वकै निर्णय सदर भए पुनरावलोकनका लागि राजस्व न्यायाधिकरण जाने बाटो खुल्छ। तर, न्यायाधिकरणमा जाँदा थप ५० प्रतिशत (यही वर्ष कानुन संशोधन गरेर २५ प्रतिशत बनाइएको) धरौटी राख्नैपर्छ। तर, धरौटी नराखी वर्षौंवर्षदेखि पुनरावलोकन दर्ता हुँदै आएका छन्। आर्थिक वर्ष २०६३६४ देखि सरकारले निर्धारण गरेको कर तिर्न नमानेका २ सय ३० करदाताले अर्को कानुनी छुट लिन चाहे। आर्थिक ऐन, २०७८ को दफा २० ले राजस्वद्वारा निर्धारित करमा चित्त नबुझी पुनरावलोकनमा गएका करदाताले मुद्दा फिर्ता लिन चाहेमा त्यसमा लागेको शुल्क, थप दस्तुर, जरिवाना, बाँकी ब्याज र बिलम्ब शुल्क मिनाहाको व्यवस्था गर्यो। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। पुनरावलोकनमा गएका ती करदाता राजस्वको पुरानो निर्धारणमै सहमत भए। कानुनतः तिनको मुद्दा फिर्ता हुने नै भयो। तर, फिर्ताका चरणमा न्यायाधिकरणका एक न्यायाधीश (लेखा सदस्य) पुष्पप्रसाद गुरागाईंले धरौटीको सन्दर्भ उठाउँदै फरक मत दर्ता गराए। ऐनअनुसार विवादित करमा चित्त नबुझाएर पुनरावेदनमा आउँदा धरौटीबापत २ सय ३० करदाताबाट १ अर्ब ३३ करोड रुपैयाँ उठ्थ्यो। तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला भएको छ। २३० मध्ये ३० कम्पनीले धरौटी शीर्षकमा नै रकम दाखिला गरेका छन् भने ३ कम्पनी नोक्सानीमा गएको प्राप्त तथ्यांकमा छ। बाँकी १९७ कम्पनी वा करदाताले धरौटी बापतको रकम दर्ता नगरेको देखिन्छ। यी कम्पनीहरूमा केहीले अग्रिम कर दाखिला नै बढी गरेको भनिएको छ। प्रायःले धरौटीबापतको रकम धरौटी खातामा नराखी राजस्व खातामा राखेका छन्। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। अध्यक्ष टेकप्रसाद ढुंगाना र राजस्व सदस्य गोविन्दप्रसाद अधिकारीले धरौटी नतिरेका, कम तिरेका, तिर्नुपर्दैन भनिएका र घुमाउरो पाराले राजस्व खातामा राखेका विषयलाई कानुनी समस्या देखेनन्। लेखा सदस्य गुरागाईंले भने धरौटी नराखे ती मुद्दालाई विचाराधीन भन्न नमिल्ने, खारेज हुने र दण्डजरिवाना छुटको हकदार नहुने फरक आदेश दिए। त्यसअघि उक्त निर्णयमा गुरागाईंको पनि हस्ताक्षर भने थियो। उहाँहरू दुवै जनाले दर्तालाई विचाराधीन मुद्दाको आधार लिएर फिर्ताको निर्णय गर्नुभएकाले मेरो कुरा सुनुवाइ नभएको सुनिश्चित गरी मैले पनि सही गरी २३० थान मुद्दा फिर्ता गरियो, उनले टिप्पणी लेखेका छन्। एक सय ९७ मध्ये कतिपय कम्पनीले मुद्दा दर्ता गराउँदा धरौटी राखेको भौचर पेस गरेको पाइएको छ। तर, खातामा शीर्षक भने राजस्वको छ। फरकफरक राजस्वका लागि ५ अंकका फरकफरक खाता नम्बर व्यवस्था गरिएको हुन्छ। धरौटी राख्न भने कोष तथा लेखा नियन्त्रक कार्यालयअन्तर्गत छुट्टै खाता हुन्छ। धरौटी राजस्व खातामा किन त ? पूर्वअर्थसचिव सुमन शर्मा भन्छन्, धरौटी त धरौटीमै बस्नुपर्ने हुन्छ। यो भनेको जमानत हो। राजस्वमा जाँदा यो सरकारको आम्दानीमा जान्छ र मासिन सक्छ। विज्ञहरूका अनुसार व्यावसायिक करदाताहरूले यो चलख्याइँ गर्नुका मुख्य दुई कारण हुन सक्छन् १) राजस्वमा राख्दा अर्को वर्षको करमा मिलान गराउन पाइन्छ।२) वर्षौंपछि मुद्दा टुंगिँदा तिर्नैपर्ने देखियो भने भौचर भरेको मितिका आधारमा राजस्व तिरेको जिकिर गरेर ब्याज, जरिवाना, बिलम्ब शुल्क आदि बचाउन पाइन्छ। न्यायाधिकरणले भने धरौटीलाई राजस्व खातामा राखिएका भौचरलाई पनि आँखा चिम्लिने गरेको छ। आन्तरिक राजस्वका एक अधिकारीका अनुसार धरौटी राख्दा मूल्य अभिवृद्धि करको हकमा भने राजस्व शीर्षकमा राख्न सकिन्छ। आयकरका हकमा धरौटी खातामै दाखिला गरिनुपर्छ। राजस्व शीर्षकको पनि होल्ड गरियो भने त फरक पर्दैन, उनले भने, तर, यस्ता घटनामा सम्भवतः होल्ड गरिएको हुन्न। यो पनि छलछाम गर्ने अर्को सुविधा हो। न्यायाधिकरणले गत फागुन २५, २६, २७ र २९ गते ती २ सय ३० करदाताको मुद्दा फिर्ता लिने निर्णय गरेको थियो। ती मुद्दामा धरौटीको ठूलो चलखेल भएको गुरागाईंको आकलन छ। अघिल्लो वर्ष नै न्यायाधिकरण कार्यालयको लेखा सदस्यले स्पष्ट रूपमा नै अग्रिम कर बुझाएको भए पनि धरौटी दाखिला गर्ने सम्बन्धमा स्पष्ट धारणा राखेका थिए। अर्थ मन्त्रालयले कार्यालयका सम्बन्धित पदाधिकारीहरूलाई बोलाएर कानुनको अपव्याख्या नगर्न र धरौटी नबुझाएका मुद्दाहरूलाई दर्ता नगर्न निर्देशन दिएको थियो, पूर्वराजस्व सचिव रामशरण पुडासैनी भन्छन्, आयकर ऐन, मूल्यअभिवृद्धि कर ऐन र न्यायाधिकरण ऐन बाझिएकाले समस्या देखिएको हो। हामीले त्यतिबेला नै आर्थिक ऐनबाट सो सम्बन्धमा स्पष्ट पार्न भनेका थियौं। मानौं, कुनै करदाताले अग्रिम कर १ करोड रुपैयाँ तिर्यो। राजस्वले छानबिन गर्दा १ करोड ५० लाख तिर्ने देखियो। यसको अर्थ ५० लाख विवादास्पद कर भयो। कानुनतः ५० लाखको २५ प्रतिशत प्रशासनिक पुनरावलोकनमा र न्यायाधिकरण गए थप ५० प्रतिशत (अब भने २५ प्रतिशत) धरौटी राख्नुपर्छ। तर, १ करोड ५० लाखको ५० प्रतिशत भन्ने अपव्याख्या गरेर स्वघोषणाबाट तिरेको १ करोडलाई पर्याप्त भइसकेको भन्दै न्यायाधिकरणले मुद्दा दर्ता गर्ने गरेको पाइएको छ। कोष तथा लेखा नियन्त्रक कार्यालयका सूचना अधिकारी सुमन मरासिनी पनि राजस्व र धरौटी खाताका प्रकृति फरक हुने बताउँछन्। राजस्व शीर्षकमा जम्मा गरेपछि त्यो रकम धरौटीमा जम्मा हुँदैन। करदाताहरूले भौचर भर्दा धरौटीको भर्नुपर्नेमा राजस्वको भरे। धरौटी र राजस्वको छुट्टाछुट्टै भौचर हुन्छ। सम्बन्धित कर कार्यालयहरूले भनेका पनि हुन्छन्, उनले भने, धरौटी नराखेको मुद्दा दर्ता गर्नै मिल्दैन। तर, राजस्व शीर्षकमै राखे पनि नेपाल सरकारलाई बुझाउने पैसा त हो, फरक पर्दैन भन्ने गरिन्छ। कानुनअनुसार धरौटी खातामा धरौटी दाखिला भएनभएको यकिन गर्न सम्बन्धित कार्यालयबाट प्रमाणित धरौटी भौचर तथा आम्दानी रसिद सहितको लिखित जानकारी लिएर मात्र पुनरावेदन दर्ताको कारबाही अगाडि बढाउनुपर्छ। दर्ता भइसकेका पुनरावेदनका हकमा १५ दिनभित्र धरौटी दाखिला प्रमाण पेस गर्न आदेश गर्ने र त्यो समयमा दाखिला नगरे नियमानुसार गर्नुपर्छ भनिएको छ। न्यायाधिकरणका स्रेस्तेदार महेन्द्रबहादुर कार्की सबै मुद्दा कानुनसम्मत दर्ता भएको दाबी गर्छन्। न्यायाधिकरण नियमावली २०३० को दफा १० ले कर वा जमानत बुझाएको वा धरौटी राखेको भनी व्याख्या गरेकाले धरौटी नै भन्ने नहुने उनको जिकिर छ। धरौटी सम्बन्धित कर कार्यालयमा सम्बन्धित अधिकृतले तोकेपछि राख्नुपर्ने हुन्छ। न्यायाधिकरणले त्यस सम्बन्धमा हेरिरहँदैन, उनले भने। ऐनले भने रीत पुर्याएर आएनआएको हेर्ने र मुद्दा दर्ता गर्ने वा नगर्ने सम्बन्धमा स्रेस्तेदार निचोडमा पुग्नुपर्ने व्यवस्था गरेको छ। जुनै शीर्षकमा आए पनि सरकारको खातामा रकम दाखिला हुनुनै महत्वपूर्ण हुने कतिपयको तर्क छ। धरौटीबापत रकम जम्मा हुनुपर्यो, त्यो राजस्व वा धरौटी खाता जुनैमा जम्मा भए पनि फरक पर्दैन, पूर्वअर्थसचिव राजन खनालले भने। मानौं, कुनै करदाताले अग्रिम कर १ करोड रुपैयाँ तिर्यो। राजस्वले छानबिन गर्दा १ करोड ५० लाख तिर्ने देखियो। यसको अर्थ ५० लाख विवादास्पद कर भयो। कानुनतः ५० लाखको २५ प्रतिशत प्रशासनिक पुनरावलोकनमा र न्यायाधिकरण गए थप ५० प्रतिशत (अब भने २५ प्रतिशत) धरौटी राख्नुपर्छ। तर, १ करोड ५० लाखको ५० प्रतिशत भन्ने अपव्याख्या गरेर स्वघोषणाबाट तिरेको १ करोडलाई पर्याप्त भइसकेको भन्दै न्यायाधिकरणले मुद्दा दर्ता गर्ने गरेको पाइएको छ। राजस्व र कानुनको विज्ञहरू यसो गर्न नमिल्ने बताउँछन्। स्रेस्तेदार कार्की भन्छन्, करदाताले सरकारले बुझाउ भनेको रकमभन्दा बढीकर बुझाइसकेको छ भने त्यसमा किन धरौटी लिने ? उसले दाखिला गरेको कर नै धरौटी हुन्छ। तर, मुद्दामा जान कानुनले धरौटी व्यवस्था गरेकोले धरौटी राख्नैपर्ने पूर्वराजस्व सचिव रामशरण पुडासैनीको भनाइ छ। अग्रिम कर दाखिला निर्धारित करभन्दा बढी भए पनि मुद्दामा जाँदा धरौटी त राख्नै पर्छ। तिरेको राजस्वलाई धरौटी मान्न मिल्दैन, उनले स्पष्ट पारे। गत वर्ष नै यो सम्बन्धमा अर्थ मन्त्रालयले अग्रिम कर बढी भए पनि निर्धारित करको प्रचलित व्यवस्थाअनुसार धरौटी राख्नुपर्ने निर्णय गरेको पुडासैनीले जानकारी दिए। धरौटी खातामा राखिएको मात्र धरौटी हो, लेखा सदस्य गुरागाईं भन्छन्, अनेक बहानामा यसलाई तर्काउन मिल्दैन। कसले कहिले कति तिर्योसँग कुनै सम्बन्ध हुन्न। कानुनले विवादास्पद करको निश्चित प्रतिशत पुनरावेदन धरौटी राख्न भनेको छ, राख्नैपर्छ। रामशरण पुडासैनी, पूर्वराजस्व सचिवअघिल्लो वर्ष नै न्यायाधिकरण कार्यालयको लेखा सदस्यले स्पष्ट रूपमा नै अग्रिम कर बुझाएको भए पनि धरौटी दाखिला गर्ने सम्बन्धमा स्पष्ट धारणा राखेका थिए। अर्थ मन्त्रालयले कार्यालयका सम्बन्धित पदाधिकारीहरूलाई बोलाएर कानुनको अपव्याख्या नगर्न र धरौटी नबुझाएका मुद्दाहरूलाई दर्ता नगर्न निर्देशन दिएको थियो। आयकर ऐन, मूल्य अभिवृद्धि कर ऐन र न्यायाधिकरण ऐन बाझिएकाले समस्या देखिएको हो। हामीले त्यतिबेला नै आर्थिक ऐनबाट नै सो सम्बन्धमा स्पष्ट पार्न भनेका थियांै। कृष्णहरि बाँस्कोटा, पूर्वअर्थसचिवकुनै पनि कर अधिकृतले कर निर्धारण गर्दा सम्बन्धित करदाताले उक्त रकम तिर्दैन भनेर मुद्दामा जाने हुन्छ। यसो गर्दा सबै व्यापारी नै मुद्दामा जाने हुन्छन् र सरकारले निर्धारण गरेको कर त नउठ्ने भयो। त्यही भएर नै मुद्दामा जानेहरूलाई विवादित वा निर्धारित प्रचलित कानुनबमोजिम केही प्रतिशत धरौटीको व्यवस्था गरिदिएको छ। धरौटी नराखी मुद्दामा जान भने पाइँदैन। तर, धरौटी बापतको रकम सरकारको कुनै पनि खातामा हाल्दा भने हुन्छ। यसले ठूलो असर पार्छ जस्तो लाग्दैन।"
उजुरी नम्बर २२७१,"गाउँगाउँमा सिंहदरबार त्यसै भनिएको होइन। नेपालको संविधानले स्थानीय तहलाई अधिकारसम्पन्न बनायो। सिंहदरबारको अधिकार घरगाउँकै सरकारसम्म पुग्यो। स्थानीय सरकार जनताले हेर्दा देखिने, छुँदा छोइने सरकार बन्यो। जति धेरै अधिकार उत्तिनै शक्ति सम्पन्न भएका छन् स्थानीय सरकार। त्यही शक्ति र अधिकारको दुरुपयोग पनि उत्तिकै हुँदा सिंहदरबारसँगै गाउँगाउँमा भ्रष्टाचार पनि पुगेको छ। महालेखा परीक्षकको प्रतिवेदनले बर्सेनि देशका सबै स्थानीय सरकारमा कुनै न कुनै किसिमको बेथिति र बेरुजु रहेको औंल्याएकै हुन्छ। अख्तियार दुरुपयोग अनुसन्धान आयोगमा सबैभन्दा धेरै उजुरी स्थानीय सरकारकै बेथितिका विरुद्ध पर्ने गरेका छन्। अख्तियारको प्रत्येक वर्षको प्रतिवेदनमा भ्रष्टाचार निवारणका लागि केही न केही सुझाव दिइएकै छ। तर, भ्रष्टाचारका समाचार उत्तिकै आइरहेका छन्। स्थानीय सरकार कार्यान्वयनमा आएर जनप्रतिनिधि निर्वाचित भएको झन्डै पाँच वर्षमा विकास निर्माण र समृद्धिका जति बहस भएका छन्, त्यसभन्दा महŒवपूर्ण बहस भ्रष्टाचार निवारणका लागि चाहिएको छ। स्थानीय तहमा भ्रष्टाचारको जरो धेरैतिर जनप्रतिनिधिसम्मै पुगेको छ। आफैं व्यवसायी र ठेकेदार रहेका जनप्रतिनिधिले घुमाउरो पाराले आफैंलाई फलिपाप हुने गरी खरिदबिक्री र ठेक्कापट्टाको काम गरिरहेका छन्। आफन्तका नाममा व्यवसायको अख्तियारी दिने र तिनैलाई ठेक्कापट्टा मिलाउने, खरिदबिक्री तिनैका माध्यमबाट गरी उनीहरूले आफ्नै दुनो सोझ्याएका छन्। कति त डोजरका मालिक छन्। आफ्नै डोजरलाई काम दिने योजना कार्यान्वयन गर्दै उनीहरू अध्यक्ष, वडाध्यक्षभन्दा पनि डोजराध्यक्षका रूपमा कहलिएका छन्। स्थानीय तहमा भ्रष्टाचारको किसिम अनेक छ। त्यसमध्ये एउटा किसिम हो, खुला प्रतिस्पर्धा नगर्ने नियतले उपभोक्ता समितिलाई कामको जिम्मा दिने। त्यो काम फेरि ठेकेदारबाटै गराउने र कमिसन लिने। सिरहाको भगवानपुर गाउँपालिका२ नहरा गाउँको सडक ढलान गर्ने योजनामा भएको अनियमितता त्यस्तै स्वरूपको हो। एक करोड रुपैयाँभन्दा बढीको बजेट उपभोक्ता समितिलाई दिन मिल्दैन। सार्वजनिक खरिद नियमावलीले त्यसै भन्छ। टेन्डर खोलेरै ठेक्का लगाउनुपर्छ। बदनियत राखेरै १ करोड २५ लाख रुपैयाँको नहरा सडक ढलान योजनालाई टुक्र्याएर तीन योजना बनाइएको छ। बजेट टुक्र्याएर तीनवटा उपभोक्ता समितिलाई दिइयो। उपभोक्ता समितिबाट ठेकेदारलाई कामको जिम्मा दिइयो। काम गरेर बच्ने पैसा उपभोक्ता समिति, वडाध्यक्ष र ठेकेदारबीच भागबन्डा लगाउने सहमतिमा त्यसो भएको भनेर स्वयं ठेकेदार उमेशनारायण सिंहले स्वीकारेका छन्। जब काम सकियो र उपभोक्ता समितिले पालिकाबाट भुक्तानी लिए। अनि भागबन्डा मिलेन। उमेशले आफूले समितिबाट पैसा नपाएको भन्दै पालिका हुँदै प्रशासनसम्म गुहारेपछि यसभित्रको अनियमितता पर्दाफास भयो। ठेकेदार उमेशले यसबारे अख्तियारमा समेत उजुर गरेका छन्। दर्ता नम्बर २२७१ छ। अख्तियारमा दर्ता भएको उजुरी २२७१ त यस्ता अनियमितताको एउटा उदाहरण हो। जहाँ पैसाको भागबन्डा कुरा मिलेन। यसरी सार्वजनिक खरिद ऐनको नियमावली भन्छ उपभोक्ता समिति वा लाभग्राही समुदायले पाएको काम आफैंले सम्पन्न गर्नु पर्नेछ। कुनै निर्माण व्यवसायी वा सबकन्ट्र्याक्टरबाट गराउन सकिने छैन।तर, यसरी यो नियम मिच्ने काम सिरहाको भगवानपुर पालिकामा मात्रै होइन, थुप्रै पालिकामा भएको छ। यो एउटा प्रवृत्ति नै हो। भगवानपुर प्रकरणमा पूर्वमन्त्री रामचन्द्र यादवसम्म जोडिएका छन्। उनैले ठेकेदार खोजेका हुन्। ठेकेदार सिंहले अरू पालिकामा पनि यसरी नै काम गर्दै आएकोमा भगवानपुरमा मन्त्री र उपभोक्ता समितिका अध्यक्षहरूबाट आफूमाथि धोका भएको भन्नुले पनि यस्तो अनियमितताको विकृति अन्यत्र पनि छ भन्ने प्रष्ट भएको छ। आयोगमा त्यसै स्थानीय सरकारमा बढेको भ्रष्टाचारविरुद्धका उजुरीको चाङ लागेका होइनन्। भ्रष्टाचार मुलुक अवन्नति गराउने प्रमुख कारणमध्ये एक हो। यसको निराकरण वा न्यूनीकरण किन भएको छैन भन्ने नहरा सडक ढलानको सानो घटनाले देखाइसक्यो। यस्ता ससाना योजनामा पनि मन्त्री भइसकेकाहरूको पनि स्वार्थ जोडिएको छ। राजनीतिक नेतृत्वले भ्रष्टाचारमा शून्य सहनशीलता भन्ने तर त्यसलाई व्यवहारमा उल्ट्याउने काम गरिरहेकै छन्। त्यो नारालाई कार्यान्वयनको कुनै कार्यक्रम नल्याउनेबाटै त्यो उनीहरूको राजनीति गर्ने मेलोमात्रै भएको बुझ्न कठिन हुन्न। भ्रष्टाचारको न्यूनीकरणका लागि राजनीतिक नेतृत्वमा जवाफदेहिता, पारदर्शिता र नैतिकतासहितको दृढ इच्छाशक्ति चाहिन्छ।"
कांग्रेसले भन्यो आवश्यकता अनुरूप तालमेल,"काठमाडौं : सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने भएको छ। केन्द्रीय कार्यसमितिको चार दिन चलेको बैठकले बहुसंख्यक स्थानीय तहमा कांग्रेस विजयी हुने बलियो परिस्थिति र आधार बनेको निष्कर्ष निकालेको हो। यद्यपि, यो अवस्थालाई अझै सबल र व्यापक बनाउन स्थानीय अवस्था र आवश्यकताअनुरूप गठबन्धनमा रहेका अन्य दलसँग तालमेल गर्न सक्ने नीतिगत निर्णय पार्टीले गरेको छ, बैठकले गरेको निर्णयबारे जानकारी दिँदै प्रवक्ता डा प्रकाशशरण महतले भने। संयमित र समन्वयकारी राजनीतिक व्यवहार अबको चुनावमा कांग्रेसले गर्नुपर्ने नेताले बताएका छन्। कांग्रेसले नेतृत्व गरिरहेको स्थानीय तहमा जनमुखी र प्रभावकारी कामका कारण पनि आगामी चुनावमा जित्ने बलियो आधार र परिस्थिति निर्माण भइसकेको निष्कर्ष बैठकले निकालेको प्रवक्ता डा महतको भनाइ छ। संस्थापनइतर नेता डा शेखर कोइराला पक्षले भने चुनावी गठबन्धन पार्टीको नीति र सिद्धान्तलाई तिलाञ्जली दिएर मात्र सम्भव हुने बताउँदै आएको छ। यही बेला आवश्यकताका आधारमा तालमेल गर्ने भनेर व्याख्यात्मक टिप्पणी समेटेर कांग्रेसले गठबन्धनकै लाइन तय गरेको हो। डा कोइरालाले सोमबारको बैठकमा किन र केका लागि गठबन्धन गर्ने ? रुष्ट कार्यकर्तालाई सम्बोधन नगरी कसरी अघि बढ्नुहुन्छ ? भन्दै देउवालाई प्रश्न गरेका थिए। डा कोइरालाले भनेका थिए, कांग्रेसको नीति र सिद्धान्तलाई तिलाञ्जली दिएर कसरी माओवादीलाई बोक्न सकिन्छ ? महामन्त्री गगनकुमार थापाले ३६ लाख नयाँ मतदातालाई कम्युनस्टिका हँसिया हथौंडामा भोट हाल भनेर कांग्रेस कसरी बन्छ भन्दै सभापतिलाई प्रश्न गरेका थिए। महामन्त्री थापाको प्रश्न थियो, कांग्रेसको आन्तरिक एकता मजबुत मात्र हुँदा अरूसँग लड्न हामीलाई कठिन छैन। देशभर एक्लै चुनाव लड्दा व्यवस्थापन गर्न नसकिने नेता कार्यकर्ता गठबन्धनका नाममा उम्मेदवार नै बन्न नपाए कसरी पार्टीभित्रको असन्तुष्टि व्यवस्थापन हुन्छ ? मंगलबारसम्म आइपुग्दा आवश्यकताका र अवस्थाका आधारमा तालमेल गर्न डा कोइराला समूह सहमति भएको हो। स्थानीय परिस्थिति र आवश्यकताअनुसार गठबन्धनमा रहेका दलहरूसँग तालमेल गर्ने नीतिगत निर्णय भयो। यसका लागि केन्द्रदेखि तल्ला तहसम्म संयन्त्र बन्छ, नेता अर्जुननरसिंह केसीले भने। कांग्रेसले उपसभापति पूर्णबहादुर खड्काको संयोजकत्वमा स्थानीय तह निर्वाचन केन्द्रीय परिचालन समिति बनाएको छ। यस्तै, प्रवक्ता डा महतको संयोजकत्वमा स्थानीय तह निर्वाचन केन्द्रीय प्रचारप्रसार समिति गठनको बैठकले गरेको छ। यसअघि यो पार्टीले महामन्त्री थापालाई घोषणापत्र तयारी समिति संयोजक बनाएको थियो। बैठकले संसदीय बोर्ड गठन गर्ने भनिए पनि नेताहरूबीच कुरा नमिल्दा निर्णय हुन नसकेको प्रवक्ता डा महतले बताए। बैठकले पार्टीको सदस्यता र क्रियाशील सदस्यता वितरण प्रारम्भ गर्ने निर्णय गरेको छ। संविधान निर्माण, कार्यान्वयन र संविधानको रक्षाका सन्दर्भमा कांग्रेसले प्रस्तुत गरेको सफल नेतृत्वले पनि कांग्रेस जनतामाझ दर्बिलो भएर जान सक्ने कांग्रेसको विश्वास छ। कोरोना महामारीबाट जनताको जीवन रक्षा गर्न लिएको पहलकदमी एवं कांग्रेस नेतृत्वको सरकारले निर्वाह गरेको प्रभावकारी भूमिकाले गर्दा जनताको मन र मत दुवै जित्न सकिने आधार कांग्रेसले तय गरेको बैठकमा सहभागीको निष्कर्ष छ। वैदेशिक सम्बन्धका सन्दर्भमा सन्तुलित र परिपक्व भूमिका, संयमित र स्थानीय तहमा निर्वाह गरेको प्रभावकारी भूमिकाका कारण पनि कांग्रेस आसन्न निर्वाचनमा बहुसंख्यक स्थानीय तहमा विजयी बन्ने बलियो आधार र परिस्थिति निर्माण भएको निचोड बैठकले निकालेको छ। पार्टीले सञ्चालन गरेको स्थानीय तह निर्वाचन केन्द्रित घरघर जाऔं, कांग्रेस जिताऔं अभियानले नेपाली कांग्रेस पार्टीको विजयको आधारलाई थप व्यापक र मजबुत बनाउँदै लगेको हुनाले यो अभियान चुनावसम्मै जारी राख्ने प्रवक्ता डा महतले बताए। स्थानीय तहको उम्मेदवार चयन गर्न पार्टीको विधानमा उल्लेखित प्रावधान र प्रक्रियाअनुरूप कार्य अघि बढाइने उपसभापति खड्काले बताए। चुनाव निकट आएकाले कांग्रेसको विधान २०१७ (संशोधन सहित) को धारा ६९ बमोजिम प्रदेश सभाका सदस्य एवं प्रदेश मन्त्रिपरिषद्का सदस्यले पाउने मासिक पारिश्रमिकको २० प्रतिशत रकम चैतभित्र पठाउन प्रदेशसभा सदस्य र मन्त्रीलाई पार्टीले निर्देशन दिएको छ। चौधौं महाधिवेशनमा प्रदेश कार्यसमितिको क्षेत्रभित्र कायम रहेका नयाँ क्रियाशील सदस्य र नवीकरण गरेका क्रियाशील सदस्यको संख्याबमोजिम हुने नयाँ सदस्यता शुल्क र नवीकरण शुल्कबापतको रकम सम्बन्धित प्रदेश कार्यसमितिलाई केन्द्रबाट पठाउने निर्णय पनि कांग्रेसले गरेको छ।"
उजुरी नम्बर २२७१,"गाउँगाउँमा सिंहदरबार त्यसै भनिएको होइन। नेपालको संविधानले स्थानीय तहलाई अधिकारसम्पन्न बनायो। सिंहदरबारको अधिकार घरगाउँकै सरकारसम्म पुग्यो। स्थानीय सरकार जनताले हेर्दा देखिने, छुँदा छोइने सरकार बन्यो। जति धेरै अधिकार उत्तिनै शक्ति सम्पन्न भएका छन् स्थानीय सरकार। त्यही शक्ति र अधिकारको दुरुपयोग पनि उत्तिकै हुँदा सिंहदरबारसँगै गाउँगाउँमा भ्रष्टाचार पनि पुगेको छ। महालेखा परीक्षकको प्रतिवेदनले बर्सेनि देशका सबै स्थानीय सरकारमा कुनै न कुनै किसिमको बेथिति र बेरुजु रहेको औंल्याएकै हुन्छ। अख्तियार दुरुपयोग अनुसन्धान आयोगमा सबैभन्दा धेरै उजुरी स्थानीय सरकारकै बेथितिका विरुद्ध पर्ने गरेका छन्। अख्तियारको प्रत्येक वर्षको प्रतिवेदनमा भ्रष्टाचार निवारणका लागि केही न केही सुझाव दिइएकै छ। तर, भ्रष्टाचारका समाचार उत्तिकै आइरहेका छन्। स्थानीय सरकार कार्यान्वयनमा आएर जनप्रतिनिधि निर्वाचित भएको झन्डै पाँच वर्षमा विकास निर्माण र समृद्धिका जति बहस भएका छन्, त्यसभन्दा महŒवपूर्ण बहस भ्रष्टाचार निवारणका लागि चाहिएको छ। स्थानीय तहमा भ्रष्टाचारको जरो धेरैतिर जनप्रतिनिधिसम्मै पुगेको छ। आफैं व्यवसायी र ठेकेदार रहेका जनप्रतिनिधिले घुमाउरो पाराले आफैंलाई फलिपाप हुने गरी खरिदबिक्री र ठेक्कापट्टाको काम गरिरहेका छन्। आफन्तका नाममा व्यवसायको अख्तियारी दिने र तिनैलाई ठेक्कापट्टा मिलाउने, खरिदबिक्री तिनैका माध्यमबाट गरी उनीहरूले आफ्नै दुनो सोझ्याएका छन्। कति त डोजरका मालिक छन्। आफ्नै डोजरलाई काम दिने योजना कार्यान्वयन गर्दै उनीहरू अध्यक्ष, वडाध्यक्षभन्दा पनि डोजराध्यक्षका रूपमा कहलिएका छन्। स्थानीय तहमा भ्रष्टाचारको किसिम अनेक छ। त्यसमध्ये एउटा किसिम हो, खुला प्रतिस्पर्धा नगर्ने नियतले उपभोक्ता समितिलाई कामको जिम्मा दिने। त्यो काम फेरि ठेकेदारबाटै गराउने र कमिसन लिने। सिरहाको भगवानपुर गाउँपालिका२ नहरा गाउँको सडक ढलान गर्ने योजनामा भएको अनियमितता त्यस्तै स्वरूपको हो। एक करोड रुपैयाँभन्दा बढीको बजेट उपभोक्ता समितिलाई दिन मिल्दैन। सार्वजनिक खरिद नियमावलीले त्यसै भन्छ। टेन्डर खोलेरै ठेक्का लगाउनुपर्छ। बदनियत राखेरै १ करोड २५ लाख रुपैयाँको नहरा सडक ढलान योजनालाई टुक्र्याएर तीन योजना बनाइएको छ। बजेट टुक्र्याएर तीनवटा उपभोक्ता समितिलाई दिइयो। उपभोक्ता समितिबाट ठेकेदारलाई कामको जिम्मा दिइयो। काम गरेर बच्ने पैसा उपभोक्ता समिति, वडाध्यक्ष र ठेकेदारबीच भागबन्डा लगाउने सहमतिमा त्यसो भएको भनेर स्वयं ठेकेदार उमेशनारायण सिंहले स्वीकारेका छन्। जब काम सकियो र उपभोक्ता समितिले पालिकाबाट भुक्तानी लिए। अनि भागबन्डा मिलेन। उमेशले आफूले समितिबाट पैसा नपाएको भन्दै पालिका हुँदै प्रशासनसम्म गुहारेपछि यसभित्रको अनियमितता पर्दाफास भयो। ठेकेदार उमेशले यसबारे अख्तियारमा समेत उजुर गरेका छन्। दर्ता नम्बर २२७१ छ। अख्तियारमा दर्ता भएको उजुरी २२७१ त यस्ता अनियमितताको एउटा उदाहरण हो। जहाँ पैसाको भागबन्डा कुरा मिलेन। यसरी सार्वजनिक खरिद ऐनको नियमावली भन्छ उपभोक्ता समिति वा लाभग्राही समुदायले पाएको काम आफैंले सम्पन्न गर्नु पर्नेछ। कुनै निर्माण व्यवसायी वा सबकन्ट्र्याक्टरबाट गराउन सकिने छैन।तर, यसरी यो नियम मिच्ने काम सिरहाको भगवानपुर पालिकामा मात्रै होइन, थुप्रै पालिकामा भएको छ। यो एउटा प्रवृत्ति नै हो। भगवानपुर प्रकरणमा पूर्वमन्त्री रामचन्द्र यादवसम्म जोडिएका छन्। उनैले ठेकेदार खोजेका हुन्। ठेकेदार सिंहले अरू पालिकामा पनि यसरी नै काम गर्दै आएकोमा भगवानपुरमा मन्त्री र उपभोक्ता समितिका अध्यक्षहरूबाट आफूमाथि धोका भएको भन्नुले पनि यस्तो अनियमितताको विकृति अन्यत्र पनि छ भन्ने प्रष्ट भएको छ। आयोगमा त्यसै स्थानीय सरकारमा बढेको भ्रष्टाचारविरुद्धका उजुरीको चाङ लागेका होइनन्। भ्रष्टाचार मुलुक अवन्नति गराउने प्रमुख कारणमध्ये एक हो। यसको निराकरण वा न्यूनीकरण किन भएको छैन भन्ने नहरा सडक ढलानको सानो घटनाले देखाइसक्यो। यस्ता ससाना योजनामा पनि मन्त्री भइसकेकाहरूको पनि स्वार्थ जोडिएको छ। राजनीतिक नेतृत्वले भ्रष्टाचारमा शून्य सहनशीलता भन्ने तर त्यसलाई व्यवहारमा उल्ट्याउने काम गरिरहेकै छन्। त्यो नारालाई कार्यान्वयनको कुनै कार्यक्रम नल्याउनेबाटै त्यो उनीहरूको राजनीति गर्ने मेलोमात्रै भएको बुझ्न कठिन हुन्न। भ्रष्टाचारको न्यूनीकरणका लागि राजनीतिक नेतृत्वमा जवाफदेहिता, पारदर्शिता र नैतिकतासहितको दृढ इच्छाशक्ति चाहिन्छ।"
विदेशबाट सोझै चोभार,"काठमाडौं : विदेशबाट आयातीत सामानको भन्सार जाँचपास यसअघि सीमा नाकामै गर्नुपथ्र्यो। त्यसपछि मात्रै काठमाडौंसम्म ल्याइन्थ्यो। अब भने व्यवसायीलाई राहत मिल्ने भएको छ। उनीहरूले मालवाहक सवारीलाई सिधै काठमाडौं ल्याएर चोभार सुक्खा बन्दरगाहबाट भन्सार जाँचपास गर्न पाउने भएका छन्। भन्सार विभागले एक साताभित्र उक्त बन्दरगाह उद्घाटनको तयारी गरेको छ। नेपाल राष्ट्र बैंकले मंगलबार एकीकृत परिपत्र २०७८ संशोधन गरी चोभारसम्मका लागि एलसी खोल्न बाटो खुलाइदिएको छ। व्यवसायीले वाणिज्य बैंक र राष्ट्रिय स्तरका विकास बैंकमार्फत अन्तर्राष्ट्रिय व्यापारका लागि चोभारको सुक्खा बन्दरगाह नाका हुने गरी प्रतीतपत्र जारी गर्न सक्ने व्यवस्था राष्ट्र बैंकले गरेको छ। अन्तर्राष्ट्रिय व्यापारका लागि जारी हुने प्रतीतपत्रमा प्रचलित व्यवस्थाबमोजिम चोभारको सुक्खा बन्दरगाह भन्सार कार्यालय नाका हुने गरी समेत जारी गर्न सकिनेछ, संशोधित परिपत्रमा लेखिएको छ, साथै मेची, विराटनगर, वीरगन्ज, सुक्खा बन्दर सिर्सिया र भैरहवा भन्सा कार्यालयबाट पैठारी गर्ने गरी प्रतीत जारी भइसकेका मालवस्तुको समेत पैठारीकर्ताको माग भएमा प्रचलित व्यवस्थाबमोजिम चोभार सुक्खा बन्दरगाह भन्सार कार्यालयको नाममा भन्सार बिन्दु परिवर्तन गर्न सकिनेछ। भारतलगायत देशबाट आउने सामानको अब सिधै चोभार सुक्खा बन्दरगाहमा भन्सार तिर्न पाइने बताउँछन् राष्ट्र बैंकका विदेशी विनिमय व्यवस्थापन विभागका कार्यकारी निर्देशक रामु पौडेल। राष्ट्र बैंकले यहाँसम्मको एलसीका लागि बाटो खुलाएपछि विराटनगर, वीरगन्ज नाकाको जस्तै कारोबार गर्न पाउने भएका हुन्, पौडेल भन्छन्, जुन नाकाबाट मालवाहक ट्रक प्रवेश गर्छ, सोही नाकाले सिल लगाइदिनुपर्छ। चोभारमा भन्सार क्षेत्र घोषणा गरेका बारेमा एक महिनाअघि राजपत्रमा सूचना निकालिएको भन्सार विभागका सूचना अधिकारी पुण्यविक्रम खड्का बताउँछन्। उनका अनुसार विभागले आन्तरिक ढुवानीका साधन चोभारसम्म ल्याएर जाँचपास गर्न सूचना पनि जारी गरिसकेको छ। मेची, विराटनगर, वीरगन्ज, सुक्खा बन्दरगाह सिर्सिया र भैरहवा भन्सार कार्यालयबाट छिर्ने मालवस्तु चोभारमा ल्याएर जाँचपास गर्दा ती भन्सार पोइन्टबाट आन्तरिक परिवहनको सूचनालाई मध्यनजर राखेर त्यसमा रहेको सूचनाको आधारले ढुवानी गर्न सक्छन्, उनी अन्नपूर्ण पोस्ट्सित भन्छन्। उनका अनुसार चैत २२ गते प्रधानमन्त्री शेरबहादुर देउवाले बन्दरगाह भन्सारको उद्घाटन गर्ने तयारी छ। चार लेयरमा कन्टेनर राख्न सक्ने गरी आधुनिक प्रविधिसहितको बन्दरगाह निर्माण भएको छ। भन्सार जाँचपासको काम हालसम्म सीमा नाकामा रहेका भन्सार कार्यालय र बन्दरगाहले मात्रै गर्दै आएका छन्। नेपालबाट निर्यात हुने सामानको जाँचपास पनि यही बन्दरगाहबाट गर्न सकिने व्यवस्था गरिने भएको छ। अब चोभार बन्दरगाहमै अध्यागमन, भन्सार, बैंक तथा वित्तीय संस्था, क्वारेन्टाइनलगायत अत्याधुनिक कार्यालय रहने जनाइएको छ। बाहिरी मुलुकबाट काठमाडौंमा आयात हुने र नेपालबाट निर्यात हुने वस्तुलाई एकीकृत सेवा दिने गरी यो बन्दरगाह बनाइएको हो। यसले सामान आयातनिर्यातमा सहज हुने अपेक्षा गरिएको अधिकारी बताउँछन्। कोलकाता, विशाखापटनम र चीनको समुद्री बन्दरगाहबाट सामान बोकेर आएका कन्टेनर सिधै चोभारमा आएर जाँचपास गर्न सकिन्छ। यसका लागि सीमा नाकामा प्रवेश गरेपछि कन्टेनरमा सरकारले विशेष ताल्चा लगाउनेछ। सूचना अधिकारी खड्काका अनुसार आन्तरिक परिवहनका लागि भने सीमामा आएको कन्टेनरलाई जिपिए प्रणालीमा ट्रयाकिङ हुने गरी साँचो लगाएर भन्सार कार्यालयसम्म ल्याउने व्यवस्था गरिन्छ। भन्सारले साँचो खोलेर सामानको जाँच पास गर्छ। व्यवसायीले गोदाममा राख्न चाहेमा यसको व्यवस्था पनि छ। यो व्यवस्थाले काठमाडौंसम्म सामान समयमै ल्याउन सकिन्छ। सीमामा धेरै समयसम्म सामान रोकिएर बसेको अवस्था केहि हदसम्म समाधान हुन्छ। व्यावसायीले काठमाडौंमै आउने सामान सिधै यहाँसम्म ल्याएर लाभ लिन सक्छन्। यहाँबाट आफ्नो गोदाममा लैजान र वितरण गर्न पनि सहज हुन्छ। आन्तरिक ढुवानीसम्बन्धी व्यवस्थाले पनि सीमा नाकाबाट चोभारसम्म सुरक्षित रूपमा मालवाहक वस्तु आइपुग्छ। नाकामा जाँचपास ढिला हुने भयो, समयमा आपूर्ति हुन सकेन, सामान समयमा बजारमा पुयाउन सकिएन भन्ने खालका समस्या समाधान हुने विभागको भनाइ छ। काठमाडौंका उपभोक्ताको हित हुने गरी समयमा बस्तु आपूर्ति गर्ने उद्देश्यले चोभारमा ठूलो क्षेत्र ओगटेर भन्सार कार्यालय बनाइएको हो। विभागका अनुसार चोभार सुक्खा बन्दरगाहमा ३ सय ५० ट्रक र ६ सयवटा कन्टेनर अट्ने क्षमता छ। बन्दरगाहको प्रयोगले सामान आयातनिर्यात गर्न लाग्ने लागत र समय घट्ने विभागका अधिकारीको भनाइ छ।नेपाल इन्टरमोडल यातायात विकास समितिले यो बन्दरगाह निर्माण गरेको हो। यो बन्दरगाहको योजना सन् २०१० मै तयार भएको थियो। निर्माण सन् २०१८ अगस्टदेखि सुरु भएको थियो।"
पेट्रोलियमको विकल्पमा निगमको १० प्रस्ताव,"काठमाडौं : अन्तर्राष्ट्रिय बजारमा पेट्रोलियम पदार्थको मूल्यवृद्धि भएसँगै नेपाल आयल निगमको घाटा बढ्दै गएको छ। घाटाको पारो उक्लिँदै गएपछि निगम पैसा तिर्न नसक्ने अवस्थामा पुगेको छ। यससँगै अब पेट्रोल किन्नसमेत हम्मेहम्मे पर्ने देखिएको छ। प्रवक्ता विनितकुमार उपाध्यायले निगम चरम आर्थिक संकटमा गुज्रन थालेपछि सरकारलाई ध्यानाकर्षण गराएको बताए। निगमले आपूर्ति मन्त्रालयलाई पेट्रोलियम खरिदमा सहजीकरण तथा खपत गर्न १० बुँदे प्रस्ताव गरेको हो। पेट्रोलियमको मूल्य बढेर आउँदा हाम्रो घाटा पनि बढेर गयो उनले भने, ठेग्न नसक्ने स्थिति भएपछि राज्यलाई विकल्प दिएका छौं। निगमले अब पेट्रोल, डिजेल, मट्टीतेल तथा एलपी ग्यासमा प्रतियुनिट जेजति घाटा भए पनि एकैपटक समायोजन हुनेगरी ननाफा, नघाटा अवस्थामा सञ्चालन गर्न दिनुपर्ने सुझाएको छ। सरकारले विकल्प नसोचे घाटामा पेट्रोलियम पदार्थ बेच्न नसक्ने चेतावनी निगमको छ। निगमले बर्सेनि दुई खर्ब रुपैयाँको पेट्रोलियम खरिद गरिरहेको छ। यो कुल आयातको २० प्रतिशत हो। माघसम्म निगमको घाटा २४ अर्ब रुपैयाँ थियो। उक्त घाटा एक महिनाको अवधिमा बढेर २८ अर्ब रुपैयाँ पुगेको छ। चैत्रको दुई सातामै घाटा उच्च बढेको निगमले जनाएको छ। निगमले सरकारी बैंक, नागरिक लगानी कोष, सञ्चय कोषजस्ता संस्थाबाट आवश्यक पर्ने रकम सहज र सरल रूपमा उपलब्ध गराउने व्यवस्थाका लागि अर्थ मन्त्रालयले प्रत्यक्ष रूपमा सहयोगी भूमिका खेल्नु पर्नेमा जोड दिएको छ। सरकारले विकल्प नसोचे घाटामा पेट्रोलियम पदार्थ बेच्न नसक्ने चेतावनी निगमको छ। यसअघि नै निगमले पेट्रोलियम खरिदबापत आवश्यक रकम जुटाई आपूर्ति व्यवस्था सहज बनाउन सरकारलाई अनुरोध गर्दै आएको थियो। पूर्वसचिव पुरुषोत्तम ओझा सरकारले निगमलाई ऋण दिनुपर्ने, भारतीय आयल निगमलाई उधारोमा खरिद गर्ने व्यवस्था गर्नुपर्ने, मूल्य समायोजन, बिजुलीको खपत विकल्प रहेको बताउँछन्। निगमले एकैचोटी मूल्य समायोजन गर्दा उपभोक्तालाई ठेग्न गाह्रो हुने उनले बताए। सरकारले पेट्रोलबाट ५८४९ पैसा कर असुल्छ। तर, संकटका बेला पनि निगमलाई सहयोग गरेको छैन। डिजेलमा ४११५, मट्टीतेलमा १३२२, एलपी ग्यासमा २७३९४ र हवाई इन्धनमा १६४९ रुपैयाँ कर उठाउँछ। विद्युुतीय सवारीसाधन आयातलाई प्रोत्साहन गर्नेपर्ने निगमको सुझाव छ। उपभोक्ता हित संरक्षण मञ्च नेपालका सचिव हरिप्रसाद मैनाली पेट्रोलियमको मूल्य बढ्नेबित्तिकै त्यसले धेरैमा असर पुर्याउने भएकाले कर अधिक मात्रामा लिनु जायज नरहेको बताउँछन्। निगमले पेट्रोलियम पदार्थको भन्सार शुल्क, मूल्य अभिवृद्धि कर, पूर्वाधारलगायत शुल्कमा प्रतिलिटर १५ र एलपी ग्यासमा प्रतिसिलिन्डर दुई सय रुपैयाँसम्मले सरकारी शुल्क मिनाहा गर्नुपर्ने सरकारसँग प्रस्ताव गरेको छ। विद्युुतीय सवारीसाधन आयातलाई प्रोत्साहन गर्नेपर्ने निगमको सुझाव छ। पेट्रोल हाम्रो उत्पादन नभएकाले जति मूल्य महँगिए पनि किन्नु बाध्यता भएको अर्थविद् ज्ञानेन्द्र अधिकारीले बताए । विद्युत् उत्पादन नबढाई सुखै छैन उनले भने, सरकारले पीपीए गर्न छोड्नु नै विडम्बना हो। कुनै समय पेट्रोल विलासी वस्तुका रूपमा हेरिन्थ्यो। तर अहिले दूध बेच्ने किसानलाई पनि पेट्रोल नभई नहुने भएको छ। छोटो दूरीमा सवारीसाधनको सकभर प्रयोग नगरी पैदलयात्रा गर्नसमेत निगमको अनुरोध छ। त्यस्तै हप्ताको दुई दिन शनिबार र आइतबार सार्वजनिक बिदा दिन पनि सुझाइएको छ। यसले सरकारी साधनको प्रयोग कम हुने आँकलन छ। संवेदनशील क्षेत्र वा निकायबाहेकका निजी तथा सरकारी सवारीसाधन जोरबिजोर प्रणाली सञ्चालन गर्न प्रस्ताव गरिएको छ। आपूर्ति मन्त्रालयका प्रवक्ता डा नारायण रेग्मीले अन्तर्राष्ट्रिय बजारमा पेट्रोलको मूल्य बढेकाले त्यसको असर नेपालमा पनि परेको बताए। रेग्मीले भने, मूल्य नियन्त्रण गर्न अनेक उपाय हुन सक्छन्। त्यसबारे सरकारले सोच्न सक्छ।"
राजस्व न्यायाधिकरणको धरौटीमा गैरकानुनी उन्मुक्ति,"काठमाडौं : राजस्व न्यायाधिकरण ऐन, २०३१ को दफा ९ (१) मा भनिएको छ, प्रचलित कानुनमा जुनसुकै कुरा लेखिएको भए पनि यस ऐनअन्तर्गत न्यायाधिकरण वा उच्च अदालतमा पुनरावेदन गर्दा देहायबमोजिम धरौटी नराखी पुनरावेदन लाग्ने छैन। विवादित रकम यकिन गरी तोकिएको धरौटी दाखिला नगरी पुनरावेदन दर्ता लाग्दैन। तर, पुनरावलोकनका लागि पुगेका विवादास्पद करदातालाई राजस्व न्यायाधिकरणले धरौटी राख्ने बाध्यताबाट गैरकानुनी उन्मुक्ति दिँदै आएको छ। त्यसरी दर्ता भएर फिर्ता लिएका २ सय ३० मुद्दाको धरौटीसवालले न्यायाधिकरणभित्र पछिल्लो पालि किचलो उत्पन्न गराएको छ। नेपालको कानुनअनुसार हरेकले करको स्वयं घोषणा गर्छ। अर्थात्, मैले यति तिर्नुपर्ने भयो भन्दै गएको परिमाण आन्तरिक राजस्व कार्यालयले स्वीकार गर्छ। उजुरी परेर वा शंका लागेर अति थोरैको मात्र राजस्वले क्रस चेकिङ गर्छ। अनि, तिर्नै पर्ने रकम थपिन सक्छ। थपिएको (विवादास्पद) रकममा सम्बन्धित करदातालाई चित्त नबुझे राजस्वमै प्रशासनिक पुनरावलोकनको निवेदन दिन मिल्छ। त्यसका लागि विवादास्पद रकमको २५ प्रतिशत धरौटी राख्नुपर्छ। त्यहाँ राजस्वकै निर्णय सदर भए पुनरावलोकनका लागि राजस्व न्यायाधिकरण जाने बाटो खुल्छ। तर, न्यायाधिकरणमा जाँदा थप ५० प्रतिशत (यही वर्ष कानुन संशोधन गरेर २५ प्रतिशत बनाइएको) धरौटी राख्नैपर्छ। तर, धरौटी नराखी वर्षौंवर्षदेखि पुनरावलोकन दर्ता हुँदै आएका छन्। आर्थिक वर्ष २०६३६४ देखि सरकारले निर्धारण गरेको कर तिर्न नमानेका २ सय ३० करदाताले अर्को कानुनी छुट लिन चाहे। आर्थिक ऐन, २०७८ को दफा २० ले राजस्वद्वारा निर्धारित करमा चित्त नबुझी पुनरावलोकनमा गएका करदाताले मुद्दा फिर्ता लिन चाहेमा त्यसमा लागेको शुल्क, थप दस्तुर, जरिवाना, बाँकी ब्याज र बिलम्ब शुल्क मिनाहाको व्यवस्था गर्यो। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। पुनरावलोकनमा गएका ती करदाता राजस्वको पुरानो निर्धारणमै सहमत भए। कानुनतः तिनको मुद्दा फिर्ता हुने नै भयो। तर, फिर्ताका चरणमा न्यायाधिकरणका एक न्यायाधीश (लेखा सदस्य) पुष्पप्रसाद गुरागाईंले धरौटीको सन्दर्भ उठाउँदै फरक मत दर्ता गराए। ऐनअनुसार विवादित करमा चित्त नबुझाएर पुनरावेदनमा आउँदा धरौटीबापत २ सय ३० करदाताबाट १ अर्ब ३३ करोड रुपैयाँ उठ्थ्यो। तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला भएको छ। २३० मध्ये ३० कम्पनीले धरौटी शीर्षकमा नै रकम दाखिला गरेका छन् भने ३ कम्पनी नोक्सानीमा गएको प्राप्त तथ्यांकमा छ। बाँकी १९७ कम्पनी वा करदाताले धरौटी बापतको रकम दर्ता नगरेको देखिन्छ। यी कम्पनीहरूमा केहीले अग्रिम कर दाखिला नै बढी गरेको भनिएको छ। प्रायःले धरौटीबापतको रकम धरौटी खातामा नराखी राजस्व खातामा राखेका छन्। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। अध्यक्ष टेकप्रसाद ढुंगाना र राजस्व सदस्य गोविन्दप्रसाद अधिकारीले धरौटी नतिरेका, कम तिरेका, तिर्नुपर्दैन भनिएका र घुमाउरो पाराले राजस्व खातामा राखेका विषयलाई कानुनी समस्या देखेनन्। लेखा सदस्य गुरागाईंले भने धरौटी नराखे ती मुद्दालाई विचाराधीन भन्न नमिल्ने, खारेज हुने र दण्डजरिवाना छुटको हकदार नहुने फरक आदेश दिए। त्यसअघि उक्त निर्णयमा गुरागाईंको पनि हस्ताक्षर भने थियो। उहाँहरू दुवै जनाले दर्तालाई विचाराधीन मुद्दाको आधार लिएर फिर्ताको निर्णय गर्नुभएकाले मेरो कुरा सुनुवाइ नभएको सुनिश्चित गरी मैले पनि सही गरी २३० थान मुद्दा फिर्ता गरियो, उनले टिप्पणी लेखेका छन्। एक सय ९७ मध्ये कतिपय कम्पनीले मुद्दा दर्ता गराउँदा धरौटी राखेको भौचर पेस गरेको पाइएको छ। तर, खातामा शीर्षक भने राजस्वको छ। फरकफरक राजस्वका लागि ५ अंकका फरकफरक खाता नम्बर व्यवस्था गरिएको हुन्छ। धरौटी राख्न भने कोष तथा लेखा नियन्त्रक कार्यालयअन्तर्गत छुट्टै खाता हुन्छ। धरौटी राजस्व खातामा किन त ? पूर्वअर्थसचिव सुमन शर्मा भन्छन्, धरौटी त धरौटीमै बस्नुपर्ने हुन्छ। यो भनेको जमानत हो। राजस्वमा जाँदा यो सरकारको आम्दानीमा जान्छ र मासिन सक्छ। विज्ञहरूका अनुसार व्यावसायिक करदाताहरूले यो चलख्याइँ गर्नुका मुख्य दुई कारण हुन सक्छन् १) राजस्वमा राख्दा अर्को वर्षको करमा मिलान गराउन पाइन्छ।२) वर्षौंपछि मुद्दा टुंगिँदा तिर्नैपर्ने देखियो भने भौचर भरेको मितिका आधारमा राजस्व तिरेको जिकिर गरेर ब्याज, जरिवाना, बिलम्ब शुल्क आदि बचाउन पाइन्छ। न्यायाधिकरणले भने धरौटीलाई राजस्व खातामा राखिएका भौचरलाई पनि आँखा चिम्लिने गरेको छ। आन्तरिक राजस्वका एक अधिकारीका अनुसार धरौटी राख्दा मूल्य अभिवृद्धि करको हकमा भने राजस्व शीर्षकमा राख्न सकिन्छ। आयकरका हकमा धरौटी खातामै दाखिला गरिनुपर्छ। राजस्व शीर्षकको पनि होल्ड गरियो भने त फरक पर्दैन, उनले भने, तर, यस्ता घटनामा सम्भवतः होल्ड गरिएको हुन्न। यो पनि छलछाम गर्ने अर्को सुविधा हो। न्यायाधिकरणले गत फागुन २५, २६, २७ र २९ गते ती २ सय ३० करदाताको मुद्दा फिर्ता लिने निर्णय गरेको थियो। ती मुद्दामा धरौटीको ठूलो चलखेल भएको गुरागाईंको आकलन छ। अघिल्लो वर्ष नै न्यायाधिकरण कार्यालयको लेखा सदस्यले स्पष्ट रूपमा नै अग्रिम कर बुझाएको भए पनि धरौटी दाखिला गर्ने सम्बन्धमा स्पष्ट धारणा राखेका थिए। अर्थ मन्त्रालयले कार्यालयका सम्बन्धित पदाधिकारीहरूलाई बोलाएर कानुनको अपव्याख्या नगर्न र धरौटी नबुझाएका मुद्दाहरूलाई दर्ता नगर्न निर्देशन दिएको थियो, पूर्वराजस्व सचिव रामशरण पुडासैनी भन्छन्, आयकर ऐन, मूल्यअभिवृद्धि कर ऐन र न्यायाधिकरण ऐन बाझिएकाले समस्या देखिएको हो। हामीले त्यतिबेला नै आर्थिक ऐनबाट सो सम्बन्धमा स्पष्ट पार्न भनेका थियौं। मानौं, कुनै करदाताले अग्रिम कर १ करोड रुपैयाँ तिर्यो। राजस्वले छानबिन गर्दा १ करोड ५० लाख तिर्ने देखियो। यसको अर्थ ५० लाख विवादास्पद कर भयो। कानुनतः ५० लाखको २५ प्रतिशत प्रशासनिक पुनरावलोकनमा र न्यायाधिकरण गए थप ५० प्रतिशत (अब भने २५ प्रतिशत) धरौटी राख्नुपर्छ। तर, १ करोड ५० लाखको ५० प्रतिशत भन्ने अपव्याख्या गरेर स्वघोषणाबाट तिरेको १ करोडलाई पर्याप्त भइसकेको भन्दै न्यायाधिकरणले मुद्दा दर्ता गर्ने गरेको पाइएको छ। कोष तथा लेखा नियन्त्रक कार्यालयका सूचना अधिकारी सुमन मरासिनी पनि राजस्व र धरौटी खाताका प्रकृति फरक हुने बताउँछन्। राजस्व शीर्षकमा जम्मा गरेपछि त्यो रकम धरौटीमा जम्मा हुँदैन। करदाताहरूले भौचर भर्दा धरौटीको भर्नुपर्नेमा राजस्वको भरे। धरौटी र राजस्वको छुट्टाछुट्टै भौचर हुन्छ। सम्बन्धित कर कार्यालयहरूले भनेका पनि हुन्छन्, उनले भने, धरौटी नराखेको मुद्दा दर्ता गर्नै मिल्दैन। तर, राजस्व शीर्षकमै राखे पनि नेपाल सरकारलाई बुझाउने पैसा त हो, फरक पर्दैन भन्ने गरिन्छ। कानुनअनुसार धरौटी खातामा धरौटी दाखिला भएनभएको यकिन गर्न सम्बन्धित कार्यालयबाट प्रमाणित धरौटी भौचर तथा आम्दानी रसिद सहितको लिखित जानकारी लिएर मात्र पुनरावेदन दर्ताको कारबाही अगाडि बढाउनुपर्छ। दर्ता भइसकेका पुनरावेदनका हकमा १५ दिनभित्र धरौटी दाखिला प्रमाण पेस गर्न आदेश गर्ने र त्यो समयमा दाखिला नगरे नियमानुसार गर्नुपर्छ भनिएको छ। न्यायाधिकरणका स्रेस्तेदार महेन्द्रबहादुर कार्की सबै मुद्दा कानुनसम्मत दर्ता भएको दाबी गर्छन्। न्यायाधिकरण नियमावली २०३० को दफा १० ले कर वा जमानत बुझाएको वा धरौटी राखेको भनी व्याख्या गरेकाले धरौटी नै भन्ने नहुने उनको जिकिर छ। धरौटी सम्बन्धित कर कार्यालयमा सम्बन्धित अधिकृतले तोकेपछि राख्नुपर्ने हुन्छ। न्यायाधिकरणले त्यस सम्बन्धमा हेरिरहँदैन, उनले भने। ऐनले भने रीत पुर्याएर आएनआएको हेर्ने र मुद्दा दर्ता गर्ने वा नगर्ने सम्बन्धमा स्रेस्तेदार निचोडमा पुग्नुपर्ने व्यवस्था गरेको छ। जुनै शीर्षकमा आए पनि सरकारको खातामा रकम दाखिला हुनुनै महत्वपूर्ण हुने कतिपयको तर्क छ। धरौटीबापत रकम जम्मा हुनुपर्यो, त्यो राजस्व वा धरौटी खाता जुनैमा जम्मा भए पनि फरक पर्दैन, पूर्वअर्थसचिव राजन खनालले भने। मानौं, कुनै करदाताले अग्रिम कर १ करोड रुपैयाँ तिर्यो। राजस्वले छानबिन गर्दा १ करोड ५० लाख तिर्ने देखियो। यसको अर्थ ५० लाख विवादास्पद कर भयो। कानुनतः ५० लाखको २५ प्रतिशत प्रशासनिक पुनरावलोकनमा र न्यायाधिकरण गए थप ५० प्रतिशत (अब भने २५ प्रतिशत) धरौटी राख्नुपर्छ। तर, १ करोड ५० लाखको ५० प्रतिशत भन्ने अपव्याख्या गरेर स्वघोषणाबाट तिरेको १ करोडलाई पर्याप्त भइसकेको भन्दै न्यायाधिकरणले मुद्दा दर्ता गर्ने गरेको पाइएको छ। राजस्व र कानुनको विज्ञहरू यसो गर्न नमिल्ने बताउँछन्। स्रेस्तेदार कार्की भन्छन्, करदाताले सरकारले बुझाउ भनेको रकमभन्दा बढीकर बुझाइसकेको छ भने त्यसमा किन धरौटी लिने ? उसले दाखिला गरेको कर नै धरौटी हुन्छ। तर, मुद्दामा जान कानुनले धरौटी व्यवस्था गरेकोले धरौटी राख्नैपर्ने पूर्वराजस्व सचिव रामशरण पुडासैनीको भनाइ छ। अग्रिम कर दाखिला निर्धारित करभन्दा बढी भए पनि मुद्दामा जाँदा धरौटी त राख्नै पर्छ। तिरेको राजस्वलाई धरौटी मान्न मिल्दैन, उनले स्पष्ट पारे। गत वर्ष नै यो सम्बन्धमा अर्थ मन्त्रालयले अग्रिम कर बढी भए पनि निर्धारित करको प्रचलित व्यवस्थाअनुसार धरौटी राख्नुपर्ने निर्णय गरेको पुडासैनीले जानकारी दिए। धरौटी खातामा राखिएको मात्र धरौटी हो, लेखा सदस्य गुरागाईं भन्छन्, अनेक बहानामा यसलाई तर्काउन मिल्दैन। कसले कहिले कति तिर्योसँग कुनै सम्बन्ध हुन्न। कानुनले विवादास्पद करको निश्चित प्रतिशत पुनरावेदन धरौटी राख्न भनेको छ, राख्नैपर्छ। रामशरण पुडासैनी, पूर्वराजस्व सचिवअघिल्लो वर्ष नै न्यायाधिकरण कार्यालयको लेखा सदस्यले स्पष्ट रूपमा नै अग्रिम कर बुझाएको भए पनि धरौटी दाखिला गर्ने सम्बन्धमा स्पष्ट धारणा राखेका थिए। अर्थ मन्त्रालयले कार्यालयका सम्बन्धित पदाधिकारीहरूलाई बोलाएर कानुनको अपव्याख्या नगर्न र धरौटी नबुझाएका मुद्दाहरूलाई दर्ता नगर्न निर्देशन दिएको थियो। आयकर ऐन, मूल्य अभिवृद्धि कर ऐन र न्यायाधिकरण ऐन बाझिएकाले समस्या देखिएको हो। हामीले त्यतिबेला नै आर्थिक ऐनबाट नै सो सम्बन्धमा स्पष्ट पार्न भनेका थियांै। कृष्णहरि बाँस्कोटा, पूर्वअर्थसचिवकुनै पनि कर अधिकृतले कर निर्धारण गर्दा सम्बन्धित करदाताले उक्त रकम तिर्दैन भनेर मुद्दामा जाने हुन्छ। यसो गर्दा सबै व्यापारी नै मुद्दामा जाने हुन्छन् र सरकारले निर्धारण गरेको कर त नउठ्ने भयो। त्यही भएर नै मुद्दामा जानेहरूलाई विवादित वा निर्धारित प्रचलित कानुनबमोजिम केही प्रतिशत धरौटीको व्यवस्था गरिदिएको छ। धरौटी नराखी मुद्दामा जान भने पाइँदैन। तर, धरौटी बापतको रकम सरकारको कुनै पनि खातामा हाल्दा भने हुन्छ। यसले ठूलो असर पार्छ जस्तो लाग्दैन।"
वीरगन्ज महानगरमा कांग्रेसले चुनावी तालमेल नगर्ने,"वीरगन्ज : नेपाली कांग्रेस पर्साले वीरगन्ज महानगरपालिकामा अरु दलसँग चुनावी तालमेल नगर्ने जनाएको छ। वीरगन्ज महानगरमा कांग्रेस सबैभन्दा बलियो रहेको भन्दै कांग्रेस पर्साले आगामी स्थानीय तहको निर्वाचनमा वीरगन्जमा अरु दलसँग चुनावी तालमेल नगर्ने जनाएको हो। बिहीबार अन्नपूर्णपोष्टसँग कुरा गर्दै कांग्रेस पर्साका सभापति जनार्दन सिंह क्षेत्रीले भने, वीरगन्ज महानगरमा कांग्रेसले अरु दलसँग चुनावी तालमेल गर्दैन।' यसअघि बुधबार नेपाली कांग्रेस पर्साका प्रवक्ता रमेश पाण्डेले पनि पत्रकार सम्मेलन नै गरेर वीरगन्जमा कांग्रेसले चुनावी तालमेल नगरिने बताएका थिए। कांग्रेस पर्साका सभापति क्षेत्रीले पनि कांग्रेस आफैंमा सबैभन्दा बलियो अवस्थामा रहेकाले वीरगन्ज महानगरमा अरु दलसँग चुनावी तालमेल नगर्ने बताए। उनले कांग्रेस केन्द्रीय समितिले नै स्थानीय आवश्यकता हेरेर अरु दलसँग चुनावी तालमेल गर्ने निर्णय गरेकाले वीरगन्ज महानगरमा चुनावी तालमेलको आवश्यकता नरहेको बताए। २०७४ को निर्वाचनमा परिस्थिती फरक भएका कारण कांग्रेसले वीरगन्जमा पराजय भोगे पनि अहिले जनलहर कांग्रेसका पक्षमा रहेको जिकिर उनले गरे। उनले वीरगन्ज महानगरको नगर प्रमुखको उम्मेदवार, अहिले चर्चामा रहेका नेताहरु मध्येबाटै कोही एकजना हुने पनि बताए। अबको १० दिन भित्र वीरगन्ज महानगरको उम्मेदवारको टुङ्गो लगाएर केन्द्रीय कार्यसमितिमा सिफारिस गरिने जानकारी उनले दिए। वीरगन्ज महानगरमा मात्र नभइ पर्सा जिल्लाभरमै कांग्रेसखबलियो अवस्थामा रहेको पनि क्षेत्रीले दाबी गरे ।खउनले भने,त्यसैले पर्साका अन्य १३ पालिकामा पनि अरु दलसँग चुनावी गठबन्धन हुने सम्भावना कम छ, यद्यपि पालिकाहरुमा तालमेल गर्ने नगर्ने अधिकार पालिकाका कांग्रेस कार्य समितिलाई दिइएको छ। फरक प्रसंगमा कांग्रेस जिल्ला सभापति क्षेत्रीले कांग्रेस पर्सामा कुनै विवाद नरहेको दाबी गरे। जिल्ला नेतृत्वले एकलौटी गरिरहेको आरोपको खण्डन गर्दै क्षेत्रीले पार्टीको विधि विदान सबैले मान्नु पर्ने बताए। केही असन्तुष्ट र गुनासो भए पार्टीको बैठकमा राख्न असन्तुष्ट नेताहरुलाई सुझाव दिंदै उनले मिडिया र सोसल मिडियामा जथाभावी नबोल्न चेतावनी पनि दिए।"
"एमाले क्विन्टलको ढक हो, गठबन्धन एकएक किलोका ढक हुन् : ओली","काठमाडौं : नेकपा एमालेका अध्यक्ष केपी शर्मा ओलीले अबको चुनावमा एमाले अत्यधिक मत लिएर विजयी हुने बताएका छन्। भक्तपुरमा सूर्य विनायक हरित कृषि तथा थोक बजार प्रालिको उद्घाटन गर्दै अध्यक्ष ओलीले एमालेलाई गठबन्धनले प्रभाव नपार्ने भन्दै अत्यधिक मतका साथ विजयी हुने बताएका हुन्। उनले भने, यदी एउटा तराजुमा एकएक केजीको पाँच वटा ढक एकातिर राख्नुभयो। अनि क्विन्टलको ढक एकातिर राख्नुभयो भने के हुन्छ? नेकपा एमाले क्विन्टलको ढक जस्तो हो। गठबन्धन भनेको एकएक किलोका ढक हुन्। त्यो पाँच वटा गठबन्धनले के गर्छ ? ओलीले भने,गठबन्धन सक्छन् भने गरुन्। लोभी पापीहरुको गठबन्धन कति गाह्रो होला। गठबन्धनमा झगडा हुन्छ, कुरा मिल्दैन भनेर निर्वाचन आयोगले पनि दुई दिनको समय छुट्याएको छ। उनले राजनीतिमा छक्याउने काम भएको भन्दै अन्त नअलमलिइ एमालेमा आउन अनुरोध गरे। आफ्नै पालामा देश बनाउन बताए। ओलीले भने,गठबन्धन गरे पनि एमालेसँग सकिंदैन भनेर बुझ्न बाँकी छ। गठबन्धन गरे पनि उहाँहरु एमालेसँग लड्न सक्नुहुन्न।"
"जनप्रतिनिधिसँग भर्चुअल सम्वाद गर्दै ओलीले भने द्विविधामा नपर्नुस्, सबै दलहरुविरुद्ध एमाले एक्लै हो","काठमाडौं: नेकपा एमाले अध्यक्ष केपी शर्मा ओलीले स्थानीय तहका जनप्रतिनिधिहरुसँग भर्चुअल सम्वाद गरेका छन्। पूर्वनिर्धारित कार्यक्रमअनुसार एमालेको घोषणा पत्र तयारीका लागि ओलीले जनप्रतिनिधिहरुसँग भर्चुअल सम्वाद गरेका हुन्। विगतका केन्द्र, प्रदेश र स्थानीय तहमा एमाले नेतृत्वको सरकारले गरेका गौरवपूर्ण कामहरू लिएर जनतामा जान उनले निर्देशन दिएका थिए। उनले एकातिर एमाले र बाँकी सबै दल अर्कोतिर रहेको भन्दै बिना द्विविधा निर्वाचनमा होमिन निर्देशन दिए। त्यस्तै प्रतिबद्धतापत्र मस्यौदा समितिका संयोजक एवं वरिष्ठ उपाध्यक्ष ईश्वर पोखरेलले प्रतिबद्धतापत्रका सैद्धान्तिक पक्षमाथि प्रकाश पारेका थिए। कार्यक्रममा स्थायी कमिटीका सदस्यहरू, प्रदेश कमिटी र जिल्ला कमिटीका पदधिकारीहरू र पार्टीका तर्फबाट निर्वाचित पालिका प्रमुखहरू सहभागी थिए।"
महानगर र उपमहानगरमा तालमेलबारे छलफल गर्न बिहीबार सत्ता गठबन्धन बैठक बस्ने,"काठमाडौं : सत्ता गठबन्धनमा आबद्ध दलको बैठक बिहीबार बस्ने भएको छ । सत्ता गठबन्धनभित्र दलहरुबीच स्थानीय निर्वाचनमा तालमेलको विषयमा छलफल गर्न बैठक बोलाइएको नेकपा माओवादी केन्द्रका अध्यक्ष पुष्पकमल दाहाल प्रचण्डले जानकारी दिए। बुधबार भरतपुर विमानस्थलमा पत्रकारसँग कुराकानी गर्दै उनले बिहीबार बस्ने गठबन्धनको बैठकले महानगरपालिका र उपमहानगरमा तालमेल गर्ने विषयमा छलफल हुने बताए। प्रचण्डले महानगरको विषयमा तालमेलको निर्णय हुने बताउँदै भरतपुर महानगरपालिकाको प्रमुखमा माओवादी केन्द्रको दाबी रहेको बताए। मंगलबार सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने निर्णय गरेको छ। निर्णयमा भनिएको छ, स्थानीय निर्वाचनमा बहुसंख्यक स्थानीय तहमा नेपाली कांग्रेस विजयी हुने बलियो परिस्थिति र आधार बनेको अवस्थालाई अझै सबल र व्यापक बनाउन स्थानीय अवस्था र आवश्यकता अनुरुप गठबन्धनमा रहेका अन्य दलसँग तालमेल गर्न सक्ने नीतिगत निर्णय यो बैठक गर्दछ । स्थानीय तहको उम्मेदवार चयन गर्न पार्टीको विधानमा उल्लेखित प्रावधान र प्रकृया अनुरुप कार्य अघि बढाइनेछ। चितवनलाई कांग्रेस नछाड्ने र केन्द्रको निर्देशन नमान्ने चर्चा जिल्ला तहमा भइरहेको र केन्द्रीय समिति बैठकमा केन्द्रीय सदस्यले विषय प्रवेश गराएपछि सभापति शेरबहादुर देउवाले गठबन्धनको विरुद्धमा जथाभावी नबोल्न चेतावनी दिएका थिए।भरतपुर महानगरपालिकामा प्रचण्डकी छोरी रेनु दाहाल मेयर छिन्। यसअघि नेपाली कांग्रेससँगको तालमेलमा उनी निर्वाचित भएकी हुन्। जिल्लास्तरमा कांग्रेस नेताले भने भरतपुर महानगरमा कांग्रेसको उम्मेदवार नभए केन्द्रको निर्देशन नमान्ने बताउँदै आएका छन्।"
उम्मेदवार समावेशी बनाउन राजनीतिक दललाई आयोगको निर्देशन,"काठमाडौं: निर्वाचन आयोगले स्थानीय तह निर्वाचनमा समावेशीतालाई मध्यनजर गर्दै उम्मेदवार बनाउन राजनीतिक दलहरुलाई निर्देशन दिएको छ। नेपालको संविधान, राजनीतिक दलसम्बन्धी ऐन, स्थानीय तह निर्वाचन ऐन र निर्वाचन व्यवस्थापननमा लैंगिक तथा समावेशी नीतिअनुसार महिला तथा समावेशी समूहका व्यक्तिहरुलाई निर्वाचन प्रक्रियामा बढी सहभागिता र प्रतिनिधित्व गराउन आयोगले निर्देशन दिएको हो। आयोगले १७ बुँदे निर्देशन जारी गर्दै भनेको छ, 'नेपालको संविधानको धारा ३८ को उपधारा ४ तथा धारा ४२ को उपधारा १ मा भएको व्यवस्था र नेपालको संविधानको धारा ४७ को मौलिक हकको कार्यान्वयनसम्बन्धी व्यवस्थासमेतलाई स्मरण गरी स्थानीय तहमा लैंगिक तथा समावेशी प्रतिनिधित्व सुनिश्चित हुने गरी उम्मेदवार मनोनयनको व्यवस्था गर्ने।' त्यस्तै राजनीतिक दलले निर्वाचनसँग सम्बन्धित क्रियाकलापहरु सञ्चालन गर्दा नेपालको संविधानप्रति निष्ठावान रही विधिन्न जातजाति, सम्प्रदाय, लिंग, धर्मको सम्मान गर्नुपर्ने आयोगद्वारा जारी विज्ञप्तिमा भनिएको छ।"
चुनावामा दुई गठबन्धनबीच कडा प्रतिष्पर्धा हुन्छ : झलनाथ खनाल,"काठमाडौंः नेकपा (एकीकृत समाजवादी) का सम्मानित नेता झलनाथ खनालले निर्वाचनमा दुईवटा गठबन्धनबीच कडा प्रतिष्पर्धा हुने बताएका छन् । उनले आगामी चुनावमा दुईवटा गठबन्धनबीच मतविभाजन हुने बताए । खनालले भने, 'सत्तारुढ दलहरूको पाँच दलीय र विपक्षमा चार दलीय गठबन्धन बन्न सक्छ। दुईवटा गठबन्धन बीचमा नेपाली जनमत विभाजित हुने स्थिति छ ।' बुधबार राजधानीमा आयोजित कार्यक्रममा खनालले गठबन्धन झन् बलियो हुँदै जाने बताए। उनले संविधान, गणतन्त्र र संसदमाथि खतराको अवस्थामा आफूहरुले बचाएको दावी गरे। लोकतन्त्र रक्षाका लागि गठबन्धन बनेको भन्दै यसलाई एकताबद्ध बनाएर लैजानुपर्ने बताए।"
चितवन केन्द्रित हुँदै प्रचण्ड : निर्वाचन नजिकिएपछि शिलान्यास र उद्घाटनमा सक्रिय,"काठमाडौं : स्थानीय तहको निर्वाचन नजिकिएसँगै नेकपा माओवादी केन्द्रका अध्यक्ष पुष्पकमल दाहाल प्रचण्डआफ्नो निर्वाचन क्षेत्रमा क्रियाशिल हुन थालेका छन्। केही दिन अगाडि चितवन पुगेर फर्किएका प्रचण्ड पुन : बुधबार शिलान्यास र उद्घाटन कार्यक्रममा सहभागी हुन गएका हुन् । उनले नारायणी तटबन्धको शिलान्यास, पुर्वी चितवनमा विद्युत सव स्टेसन र महानगरको कभर्ड हल उद्घाटन गर्ने प्रचण्डका स्वकीय सचिव रमेश मल्लले जानकारी दिए। मल्लले भने,दिनभर अध्यक्ष कमरेड प्रचण्ड चितवनका विभिन्न कार्यक्रममा सहभागी बन्नुहुनेछ। यस अगाडि प्रचण्डले माडीमा अगुवा कार्यकर्ता प्रशिक्षण, सडक उद्घाटन, आयोजना निरीक्षण, नमुना चेपाङ बस्ती उद्घाटन, पुल उद्घाटन र भरतपुरमा महानगरपालिकाको प्रशासनिक भवन सिलान्यास गरेर फर्किएका थिए। प्रचण्डले चितवनबाटै निर्वाचन जितेका हुन् भने भरतपुर महानगरपालिकामा प्रचण्डकी छोरी रेनु दाहाल मेयर छिन्। यसअघि नेपाली कांग्रेससँगको तालमेलमा उनी निर्वाचित भएकी हुन्। माओवादी केन्द्रले गठबन्धन हुँदा भरतपुर आफ्नो भागमा पर्ने र रेणुलाई दोहोर्याउने जनाउँदै आएको छ । गठबन्धनको विषय उठेपछि जिल्लास्तरमा कांग्रेसले भने भरतपुर महानगरमा आफ्नो उम्मेदवार हुनुपर्ने भन्दै कांग्रेस नेतृत्वको आलोचना भइरहेको छ। प्रचण्ड भने रेणुलाई गठबन्धनबाटै महानगर वा संघीय निर्वाचनमा चितवनबाट उठाउने तयारी गरेका छन्। मंगलबार मात्र सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने निर्णय गरेको छ। चितवनलाई कांग्रेस नछाड्ने र केन्द्रको निर्देशन नमान्ने चर्चा जिल्ला तहमा भइरहेको र केन्द्रीय समिति बैठकमा केन्द्रीय सदस्यले विषय प्रवेश गराएपछि सभापति शेरबहादुर देउवाले गठबन्धनको विरुद्धमा जथाभावी नबोल्न चेतावनी दिएका थिए।"
स्थानीय तह निर्वाचन : ठेकेदार र पीआर लिएकाले उम्मेदवार बन्न नपाउने,"काठमाडौंः स्थानीय तह निर्वाचनमा उम्मेदवारले मनोनयन दर्ता गराउँदा स्वघोषणा गर्नुपर्ने भएको छ । निर्वाचन आयोगको बुधबार बसेको बैठकले उम्मेदवारले मनोनयन दर्ता गराउँदा मनोनयन पत्रका साथ स्वघोषणा गर्नुपर्ने प्रावधान ल्याएको हो । आयोगले स्थानीय तह निर्वाचन निर्देशिका, २०७९ जारी गर्दै १९ बुँदे योग्यता तोकेको छ। जसअन्तर्गत् नेपालको संविधानप्रति पूर्ण निष्ठावान रहेको, एक्काइस वर्ष उमेर पूरा भएको नेपाली नागरिक भएको, गाउँपालिका वा नगरपालिकाको सम्बन्धित वडाको मतदाता नामावलीमा नाम समावेश भएको, स्थानीय तह निर्वाचनसम्बन्धी कुनै कानुनले अयोग्य नभएको स्वघोषणा गर्नुपर्ने हुन्छ । नेपाल सरकार, प्रदेश सरकार वा स्थानीय तह तथा नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको वा नेपाल सरकार, प्रदेश सरकार वा स्थानीय तहबाट अनुदान प्राप्त संस्थामा पारिश्रमिक वा सुविधा पाउने गरी बहाल नरहेको, सरकारी कोषबाट पारिश्रमिक वा आर्थिक सुविधा पाउने गरी कुनै लाभको पद धारण नगरेको स्वघोषणा गर्नुपर्नेछ । स्थानीय तह निर्वाचन ऐन, २०७३, स्थानीय तह निर्वाचन नियमावली, २०७४ तथा स्थानीय तह निर्वाचन निर्देशिका, २०७८ बमोजिम मनोनयनपत्र साथ उम्मेदवारले पेश गर्नुपर्ने सबै कागजात पेश गरेको हुनुपर्नेछ । प्रतिनिधि सभा सदस्य वा प्रदेश सभा सदस्यको समानुपातिक निर्वाचन प्रणाली तर्फको उम्मेदवारको बन्दसूचीमा नाम कायम नरहेको, मनोनयनपत्रका साथ पेश गरेको सम्पत्ति विवरण ठीक साँचो रहेको हुनुपर्नेछ । स्थानीय तहलाई कुनै जिन्सी वा नगदी बुझाउन बाँकी नरहेको, कुनै स्थानीय तहको ठेक्कापट्टा वा चल अचल सम्पत्ति सम्बन्धी व्यवहारमा संलग्न नरहेको, सरकारी पेश्की, बेरुजु तिर्न बुझाउन बाँकी नरहेको, पीआर नलिएको हुनुपर्नेछ । न्यायिक वा अर्धन्यायिक निकायबाट लागेको कैद सजाय, जरिवाना तिर्न बुझाउन बाँकी नरहेको स्वघोषणा गर्नुपर्नेछ । निर्वाचन आयोगले जारी गरेको निर्वाचन आचारसंहिता पूर्णरुपमा पालना गर्ने प्रतिबद्ध रहेको, निर्वाचन आयोगले तोकिदिएको निर्वाचन खर्चको सीमाभित्र रही खर्च गर्न र खर्चसम्बन्धी आचरण पालना गर्न प्रतिबद्ध रहेको, २१ वर्ष उमेर पूरा भएकाले स्थानीय निर्वाचनमा उम्मेदवार हुन योग्य नेपाली नागरिक भएको , नेपालको संविधान, कानुन र निर्वाचन ऐन नियमभित्र रही निर्वाचनमा भाग लिन प्रतिवद्ध रहेको स्वघोषणा गर्नुपर्ने निर्वाचन आयोगले जनाएको छ ।"
रक्षा मामिला विज्ञलाई वाइडेनले गरे नेपालको राजदूतमा सिफारिस,काठमाडौं : अमेरिकी राष्ट्रपति जो वाइडेनले नेपालका लागि नयाँ राजदूत प्रस्ताव गरेका छन्। राष्ट्रपति वाइडेनले अमेरिकी विदेश मन्त्रालयमा दक्षिण र मध्य एसिया हेर्दै आएका डीन थम्पसनलाई नेपालको नयाँ राजदूतमा प्रस्ताव गरेको ह्वाइट हाउसले जनाएको छ। उनी एसियाली मामिलाका विज्ञ समेत हुन्। उनले कोलकोत्तामा वाणिज्य दूत भएर काम गरिसकेका छन्। थम्पसन अनुभवी अमेरिकी कुटनीतिज्ञ हुन्। उनी रक्षा मामिलाका जानकार हुन्। अमेरिकी सिनेटले अनुमोदन गरेपछि थम्पसन नेपालको राजदूतको कार्यभार सम्हाल्न आउने छन्। नेपालका लागि अमेरिकीको राजदूत र्याण्डी बेरीको गत वर्षनै कार्यकाल सकिएपनि एमसीसी अनुमोदन गर्न थप पहलकदमी गर्नुपर्ने भएकाले उनको म्याद थपिएको थियो।
गठबन्धनको बैठक भोलि बस्दै : चुनावी तालमेलबारे थप निर्णय हुने,"काठमाडौं : सत्ता गठबन्धनको बैठक भोलि डाकिएको छ । स्थानीय तह निर्वाचनबारे रणनीति बनाउन बिहीबार बिहान साढे १० बजे बैठक डाकिएको कांग्रेसका वरिष्ठ नेता रामचन्द्र पौडेलले अन्नपूर्णलाई जानकारी दिए । उनले भने,'बैठकमा स्थानीय निर्वाचनमा कसरी तालमेल गर्न सकिन्छ भनेर छलफल हुनेछ । कांग्रेसले आवश्यकता अनुसार चुनावी गठबन्धन गर्ने निर्णय गरेको छ । सोही आधारमा छलफल हुन्छ ।' गठबन्धन बैठक बालुवाटारमा बस्नेछ । यसअघि मंगलबार सकिएको कांग्रेस केन्द्रीय समिति बैठकले स्थानीय आवश्यकता अनुसार चुनावी गठबन्धन गर्ने निर्णय गरेको थियो ।"
बिमस्टेक क्षेत्रलाई जोड्ने बलियो आधार बौद्ध दर्शन : देउवा,"काठमाडौं : प्रधानमन्त्री शेरबहादुर देउवाले बिमस्टेक क्षेत्रलाई जोड्ने बलियो आधार बौद्ध दर्शन भएको बताएका छन् । बुधबार बिहान बिमस्टेकको पाँचौ शिखर सम्मेलनलाई सम्बोधन गर्दै प्रधानमन्त्री देउवाले बिमस्टेक क्षेत्र बलियो बनाउन लुम्बिनी जोड्ने बुद्धिस्ट सर्किटलाई सञ्चालन गर्नुपर्ने धारणा राखेका हुन्। उनले भने, हामीले बुद्धदर्शन (धर्म)लाई बलियो समन्वयात्मक सुत्रको रुपमा प्रर्वद्धन गर्नु आवश्यक छ। गौतम बुद्धको देश नेपालमा गौतम बुद्ध सर्किट निर्माण गरेर अग्रगामी र एकीकृत बिस्टेकलाई बनाउन सकिने बताए। देउवाले जलवायु परिवर्तनका सम्बन्धमा कडा कदम चाल्नुपर्ने बताए। उनले जलवायु परिवर्तनका असर न्यूनीकरण गर्न लाग्नुपर्ने धारणा राखे। देउवाले प्राकृतिक विपद्लाई परास्त पार्न सबै एकजुट भएर लाग्नुपर्ने बताए। उनले दिगो विकास र शान्तिको लागि विम्स्टेकसहित निजी साझेदारको आवश्यकतामा जोड दिए । प्रधानमन्त्री देउवाले बिमस्टेकको प्रक्रिया अगाडि बढाउनको लागि नेपाल प्रतिबद्ध रहेको स्पष्ट पारे।"
कांग्रेसको निर्वाचन केन्द्रीय परिचालन समितिमा ११ पदाधिकारीसहित ५५ जना मनोनीत,काठमाडौं: नेपाली कांग्रेस सभापति शेरबहादुर देउवाले स्थानीय तह निर्वाचन केन्द्रीय परिचालन समिति गठन गरेको छ। पार्टी उपसभापति पूर्णबहादुर खड्काको संयोजकत्वमा गठन भएको समितिमा सभापति देउवाले ५५ सदस्यको नाम मनोनीत गरेका छन्। जसमा ११ जना पदाधिकारीसमेत रहेका छन्। हेर्नुस् सूची: १ सदस्य उपसभापति श्री धनराज गुरुङ
कांग्रेसले भन्यो आवश्यकता अनुरूप तालमेल,"काठमाडौं : सत्तारुढ दल कांग्रेसले स्थानीय निर्वाचनमा आवश्यकताका आधारमा गठबन्धन दलसँग तालमेल गर्ने भएको छ। केन्द्रीय कार्यसमितिको चार दिन चलेको बैठकले बहुसंख्यक स्थानीय तहमा कांग्रेस विजयी हुने बलियो परिस्थिति र आधार बनेको निष्कर्ष निकालेको हो। यद्यपि, यो अवस्थालाई अझै सबल र व्यापक बनाउन स्थानीय अवस्था र आवश्यकताअनुरूप गठबन्धनमा रहेका अन्य दलसँग तालमेल गर्न सक्ने नीतिगत निर्णय पार्टीले गरेको छ, बैठकले गरेको निर्णयबारे जानकारी दिँदै प्रवक्ता डा प्रकाशशरण महतले भने। संयमित र समन्वयकारी राजनीतिक व्यवहार अबको चुनावमा कांग्रेसले गर्नुपर्ने नेताले बताएका छन्। कांग्रेसले नेतृत्व गरिरहेको स्थानीय तहमा जनमुखी र प्रभावकारी कामका कारण पनि आगामी चुनावमा जित्ने बलियो आधार र परिस्थिति निर्माण भइसकेको निष्कर्ष बैठकले निकालेको प्रवक्ता डा महतको भनाइ छ। संस्थापनइतर नेता डा शेखर कोइराला पक्षले भने चुनावी गठबन्धन पार्टीको नीति र सिद्धान्तलाई तिलाञ्जली दिएर मात्र सम्भव हुने बताउँदै आएको छ। यही बेला आवश्यकताका आधारमा तालमेल गर्ने भनेर व्याख्यात्मक टिप्पणी समेटेर कांग्रेसले गठबन्धनकै लाइन तय गरेको हो। डा कोइरालाले सोमबारको बैठकमा किन र केका लागि गठबन्धन गर्ने ? रुष्ट कार्यकर्तालाई सम्बोधन नगरी कसरी अघि बढ्नुहुन्छ ? भन्दै देउवालाई प्रश्न गरेका थिए। डा कोइरालाले भनेका थिए, कांग्रेसको नीति र सिद्धान्तलाई तिलाञ्जली दिएर कसरी माओवादीलाई बोक्न सकिन्छ ? महामन्त्री गगनकुमार थापाले ३६ लाख नयाँ मतदातालाई कम्युनस्टिका हँसिया हथौंडामा भोट हाल भनेर कांग्रेस कसरी बन्छ भन्दै सभापतिलाई प्रश्न गरेका थिए। महामन्त्री थापाको प्रश्न थियो, कांग्रेसको आन्तरिक एकता मजबुत मात्र हुँदा अरूसँग लड्न हामीलाई कठिन छैन। देशभर एक्लै चुनाव लड्दा व्यवस्थापन गर्न नसकिने नेता कार्यकर्ता गठबन्धनका नाममा उम्मेदवार नै बन्न नपाए कसरी पार्टीभित्रको असन्तुष्टि व्यवस्थापन हुन्छ ? मंगलबारसम्म आइपुग्दा आवश्यकताका र अवस्थाका आधारमा तालमेल गर्न डा कोइराला समूह सहमति भएको हो। स्थानीय परिस्थिति र आवश्यकताअनुसार गठबन्धनमा रहेका दलहरूसँग तालमेल गर्ने नीतिगत निर्णय भयो। यसका लागि केन्द्रदेखि तल्ला तहसम्म संयन्त्र बन्छ, नेता अर्जुननरसिंह केसीले भने। कांग्रेसले उपसभापति पूर्णबहादुर खड्काको संयोजकत्वमा स्थानीय तह निर्वाचन केन्द्रीय परिचालन समिति बनाएको छ। यस्तै, प्रवक्ता डा महतको संयोजकत्वमा स्थानीय तह निर्वाचन केन्द्रीय प्रचारप्रसार समिति गठनको बैठकले गरेको छ। यसअघि यो पार्टीले महामन्त्री थापालाई घोषणापत्र तयारी समिति संयोजक बनाएको थियो। बैठकले संसदीय बोर्ड गठन गर्ने भनिए पनि नेताहरूबीच कुरा नमिल्दा निर्णय हुन नसकेको प्रवक्ता डा महतले बताए। बैठकले पार्टीको सदस्यता र क्रियाशील सदस्यता वितरण प्रारम्भ गर्ने निर्णय गरेको छ। संविधान निर्माण, कार्यान्वयन र संविधानको रक्षाका सन्दर्भमा कांग्रेसले प्रस्तुत गरेको सफल नेतृत्वले पनि कांग्रेस जनतामाझ दर्बिलो भएर जान सक्ने कांग्रेसको विश्वास छ। कोरोना महामारीबाट जनताको जीवन रक्षा गर्न लिएको पहलकदमी एवं कांग्रेस नेतृत्वको सरकारले निर्वाह गरेको प्रभावकारी भूमिकाले गर्दा जनताको मन र मत दुवै जित्न सकिने आधार कांग्रेसले तय गरेको बैठकमा सहभागीको निष्कर्ष छ। वैदेशिक सम्बन्धका सन्दर्भमा सन्तुलित र परिपक्व भूमिका, संयमित र स्थानीय तहमा निर्वाह गरेको प्रभावकारी भूमिकाका कारण पनि कांग्रेस आसन्न निर्वाचनमा बहुसंख्यक स्थानीय तहमा विजयी बन्ने बलियो आधार र परिस्थिति निर्माण भएको निचोड बैठकले निकालेको छ। पार्टीले सञ्चालन गरेको स्थानीय तह निर्वाचन केन्द्रित घरघर जाऔं, कांग्रेस जिताऔं अभियानले नेपाली कांग्रेस पार्टीको विजयको आधारलाई थप व्यापक र मजबुत बनाउँदै लगेको हुनाले यो अभियान चुनावसम्मै जारी राख्ने प्रवक्ता डा महतले बताए। स्थानीय तहको उम्मेदवार चयन गर्न पार्टीको विधानमा उल्लेखित प्रावधान र प्रक्रियाअनुरूप कार्य अघि बढाइने उपसभापति खड्काले बताए। चुनाव निकट आएकाले कांग्रेसको विधान २०१७ (संशोधन सहित) को धारा ६९ बमोजिम प्रदेश सभाका सदस्य एवं प्रदेश मन्त्रिपरिषद्का सदस्यले पाउने मासिक पारिश्रमिकको २० प्रतिशत रकम चैतभित्र पठाउन प्रदेशसभा सदस्य र मन्त्रीलाई पार्टीले निर्देशन दिएको छ। चौधौं महाधिवेशनमा प्रदेश कार्यसमितिको क्षेत्रभित्र कायम रहेका नयाँ क्रियाशील सदस्य र नवीकरण गरेका क्रियाशील सदस्यको संख्याबमोजिम हुने नयाँ सदस्यता शुल्क र नवीकरण शुल्कबापतको रकम सम्बन्धित प्रदेश कार्यसमितिलाई केन्द्रबाट पठाउने निर्णय पनि कांग्रेसले गरेको छ।"
वैज्ञानिक समाजवादी कम्युनिस्ट पार्टीको प्रथम राष्ट्रिय भेला भोलिदेखि,"काठमाडौं : वैज्ञानिक समाजवादी कम्युनिस्ट पार्टीको प्रथम राष्ट्रिय भेला भोलि बिहीबारदेखि हुने भएको छ । काठमाडौंको कमलादीस्थित प्रज्ञा भवनमा भेला आयोजना गरिएको छ । भेलालाई वैज्ञानिक समाजवादी कम्युनिस्ट पार्टीका संयोजक आहुति, नेकपा (क्रान्तिकारी माओवादी) का महासचिव मोहन वैद्य, नेपाल कम्युनिस्ट पार्टीका महासचिव नेत्रविक्रम चन्द र नेपाल कम्युनिस्ट पार्टीका अध्यक्ष ऋषि कट्टेलले सम्बोधन गर्ने कार्यक्रम तय भएको जात व्यवस्था उन्मूलन मोर्चाका सचिव महावीर विश्वकर्माले जानकारी दिए । भेलामा अन्तर्राष्ट्रिय गीत र सांस्कृतिक झाँकीहरु प्रस्तुत गरिनेछ । वैज्ञानिक समाजवादी संस्कृतिका केही आयामहरुको घोषणा, संकल्प र प्रयोग गरिने वैज्ञानिक समाजवादी कम्युनिस्ट पार्टीले जनाएको छ । भेलामा ५० जिल्लाका प्रतिनिधिको साथै भारत, यूरोप, कोरिया र मध्य एसियाका देशहरुबाट समेत प्रतिनिधित्व हुने जानकारी दिए । प्रथम राष्ट्रिय भेलाले आजको वैज्ञानिक समाजवादको कार्यदिशा, प्रमुख उत्पादक शक्ति विज्ञानप्रविधिमा आधारित वैज्ञानिक समाजवादको स्वरुप, संरचना र कार्य योजनालगायतका कार्यक्रमहरु तय गर्ने आयोजकले जनाएको छ ।"
द्वन्द्वपीडितलाई भत्ता बाँड्दै प्रदेश सरकार,"सुर्खेत : कर्णाली प्रदेश सरकारले द्वन्द्वपीडितलाई मासिक भत्ता वितरण गर्ने भएको छ। दश वर्षसम्म चलेको सशस्त्र द्वन्द्व, जनआन्दोलन र पछिल्लो समय कर्णाली प्रदेश प्राप्तिका लागि भएको आन्दोलनका पीडितलाई राहत स्वरुप भत्ता वितरणको प्रक्रिया अगाडि बढाइएको हो। सशस्त्र युद्ध र आन्दोलनमा सहिद बनेका, बेपत्ता पारिएका व्यक्तिका परिवार तथा घाइतेलाई जीवन निर्वाहका लागि मासिक भत्ता वितरण गर्न लागिएको हो। भत्ता वितरण गर्न प्रदेश सरकारले स्थानीय तहमार्फत विवरण माग गरेको थियो। अहिले स्थानीय तहले संकलन गरेको विवरण प्रदेश सरकारलाई पठाउन थालेका छन्। हालसम्म प्रदेशभर एक हजार एक सय ५९ जना सहिद तथा बेपत्ताका परिवारको विवरण प्रदेश सरकारसँग आइपुगेको आन्तरिक मामिला तथा कानुन मन्त्रालयले जनाएको छ। ३७ वटा स्थानीय तहले सहिद तथा बेपत्ताको विवरण मन्त्रालयमा पठाएका छन्। बाँकी ४२ वटा स्थानीय तहले विवरण पठाउन बाँकी नै छ। यस्तै एक हजार एक सय ५५ जना घाइते तथा अपांगको विवरण मन्त्रालयमा पुगेको छ। ३३ वटा स्थानीय तहले घाइते तथा आपाङ्गको विवरण पठाएको कानून मन्त्रालयको मानव तथा संसाधन विकास शाखाका प्रमुख टेकबहादुर शाहीले जानकारी दिए। सबै स्थानीय तहबाट विवरण आएपछि सरकारले दशवर्षे जनयुद्ध तथा अन्य आन्दोलनमा मृत्यु र वेपत्ता भएका व्यक्तिका परिवारलाई सहिद स्मृति भत्ता दिनेछ। सहिद र वेपत्ताका परिवारले मासिक दुई हजारका दरले उक्त भत्ता पाउनेछन्। न्यूनतम जीविकोपार्जन एवम् सम्मानका लागि सहिदका परिवारलाई आमाबुबाको पहिलो हक हुने गरी मासिक दुई हजार रुपैयाँ सहिद स्मृति भत्ता दिन लागिएको प्रदेश सरकारले जनाएको छ। यस्तै जनआन्दोलन, जनयुद्ध र प्रदेश प्राप्तिको आन्दोलनको क्रममा घाइते तथा अपांग भएका व्यक्तिहरूले पनि मासिक भत्ता पाउनेछन्। घाइते तथा अपाङ्गहरूलाई पनि जीवन निर्वाहका लागि मासिक दुई हजार दिइने छ। माओवादी विद्रोहबाट अन्य प्रदेशको तुलनामा कर्णाली सबैभन्दा बढी प्रभावित बनेको थियो। माओवादी विद्रोहले कर्णालीका धेरै नागरिक सहिद, अपांग र घाइते भएका छन्। तिनै नागरिकको घाउमा मलम लगाउने उद्देश्यले प्रदेश सरकारले मासिक भत्ता दिने तयारी गरेको हो। तत्कालिन मुख्यमन्त्री महेन्द्रबहादुर शाही नेतृत्वको सरकारले द्वन्द्वपीडितलाई मासिक भत्ता उपलब्ध गराउने घोषणा गरेको थियो। सोही घोषणालाई कार्यान्वयन गर्न लागिएको प्रदेश सरकारको भनाइ छ। सहिद स्मृति र जीवन निर्वाह भत्ताका लागि दुई हजारभन्दा बढीको विवरण मन्त्रालयमा पुगेको छ।"
काठमाडौं उपत्यकाको आकाश प्रदूषणले ढाकियो (फोटो फिचर),काठमाडौं : काठमाडौं उपत्यकाको वायु प्रदूषण 'अति खतरानाक विन्दु'मा पुगेको छ। काठमाडौं उपत्याकाको आकास तुँवालोले ढाकेको छ। बुधबार दिउँसो १ बजे उपत्यकाको एयर क्वालिटी इन्डेक्स १७० देखिएको छ। विश्व स्वास्थ्य संगठनका अनुसार हावामा पीएम २५ को मात्रा प्रति क्युबिक मिटरमा ५ माइक्रोग्राम हुनुपर्छ। बढ्दो प्रदूषणले मानव शरीरमा गम्भीर असर पुर्याउने विज्ञहरुले बताएका छन्। तस्बिर : अशोक दुलाल
टिपरको ठक्करबाट सुन्दरीजलको मेलम्ची चोकमा मृत्यु भएका बालिकाको शव उठेन,"काठमाडौं : बुधबार बिहान गोकर्णेश्वर नगरपालिका १ स्थित सुन्दरीजलको मेलम्ची चोकमा टिपरले ठक्कर दिँदा एकै घरका दुई दिदीबहिनीको मृत्यु भयो। स्थानीय वर्ल्ड युथ इन्टरनेसनल स्कुलमा नर्सरी र कक्षा २ मा अध्ययनरत छात्राहरु श्रृष्टि घिसिङ र श्रेया घिसिङ बुवा रोहनसँगै मोटरसाइकलमा स्कुल जाने क्रममा टिपरले ठक्कर दिँदा दुवैको मृत्यु भयो। मेलम्ची चोक अघिको साँघुरो बाटोमा रोहनको मोटरसाइकललाई बा ४ ख ६९६५ नम्बरको टिपरले ठक्कर दियो । स्थानीयका अनुसार व्याक नगर्न भनेर चिच्चाउँदा चिच्चाउँदै सुन्दै नसुनी टिपर चालकले व्याक गर्न रोकेन । टिपरको टायरले किचेर दुई बालिकाको घटनास्थलमै मृत्यु भयो। गम्भीर अवस्थामा रहेका मृतक बालिकाका बुवा रोहनको अत्तरखेलस्थित नेपाल मेडिकल कलेजमा उपचार भइरहेको छ । बालिकाको शव भने घटनास्थलबाट उठेको छैन। घटनापछि आक्रोशित स्थानीय र आफन्तले दिनभर प्रदर्शन गरेका छन् । अहिलेसम्म बालिकाको शव घटनास्थलबाट उठेको छैन। आफन्त, स्थानीयबासी, सुरक्षा निकाय र स्थानीय जनप्रतिनिधिबीच छलफल भइरहेको बताइएको छ। प्रत्यक्षदर्शी प्रताप अर्यालका अनुसार टिपर चालकको लापरबाहीले बालिकाको मृत्यु भएको हो । उनले भने,' टिपरको दुवै झ्याल बन्द गरेर ठूलो आवाजमा गीत बजाइरहेका चालकले घटनास्थलमा प्रत्यक्षीदर्शीको कुरा सुन्दै नसुनी ब्याक गरी मोटरसाइकल किचिदिएका हुन्।' वल्र्ड युथ इन्टरनेशनल स्कुलका प्रिन्सिपल निराजन सेढाइले घिसिङ परिवारमा दु:खद घटना भएको बताए। महानगरिय प्रहरी परिसर प्रमुख एसएसपी सुदिप गीरिका अनुसार टिपर चालकलाई नियन्त्रणमा लिएको र घटनाबारे अनुसन्धान भइरहेको बताए।"
रक्तदान गरेर पत्रकारहरूले मनाए स्थापना दिवस,"राजविराज : सप्तरीका पत्रकारहरूले राजविराजमा बुधबार रक्तदान गरेर महासंघको स्थापना दिवस मनाएको छ। नेपाल पत्रकार महासंघ सप्तरीले प्रभात फेरी र रक्तदान गरेर महासंघको ६७औँ स्थापना दिवस मनाएको हो। पत्रकार महासंघ सप्तरीबाट व्यानरसहित निक्लिएको प्रभात फेरी राजविराजस्थित रक्तदान सञ्चार केन्द्रमा पुगेर रक्तदान कार्यक्रममा परिणत भएको थियो। कार्यक्रममा पत्रकारसहित नेपाल प्रहरी, सशस्त्र प्रहरी र समाजसेवीहरूले रक्तदान गरे। रक्तदान कार्यक्रममा सप्तरीका एसपी अविनारायण काफ्ले, सशस्त्र इन्स्पेक्टर किसमान तामाङ, महासंघ सप्तरीका अध्यक्ष श्रवण देवलगायतले रक्तदान गरे। यसैगरी पत्रकारहरू रक्षा चौधरी, ओमप्रकाश साह, हेमशंकर सिंह, रामनारायण यादव, शैलेशकुमार कर्ण, सशस्त्र प्रहरीहरू सजित श्रेष्ठ, कुबेर बोहरा, रबिन राई, कमलप्रसाद गौतम, उद्धवप्रसाद चौलागाई, सामाजिक कार्यकर्ताहरू दिपेशदेव जोशी, रामानन्द देव र रबिन्द्र साहले रक्तदान गरे। विस २०११ साल चैत १६ गते पत्रकार महासंघको स्थापना भएको दिन देश र विदेशमा रहेका नेपाली पत्रकारहरूले विभिन्न कार्यक्रम गरी स्थापना दिवस मनाइरहेका छन्।"
यसरी हुँदैछ म्यादी प्रहरीको छनौट फोटो फिचर,काठमाडौं: आसन्न स्थानीय तह निर्वाचनका लागि म्यादी प्रहरीको भर्ना प्रक्रिया सुरु भएको छ। देशकै केन्द्रविन्दु रहेको काठमाडौंमा पनि म्यादी प्रहरीको भर्ना प्रक्रिया सुरु भएको छ। प्रहरीले कीर्तिपुरस्थित टीयु मैदानमा भर्ना छनौट प्रकिया सुरु गरेको छ। हेर्नुस् छनौट प्रक्रियाका केही तस्बिरहरु। तस्बिर: सरोज बैजु
राष्ट्रपतिद्धारा काभ्रेमा पुननिर्मित कालिका मन्दिर उद्घाटन,"काभ्रे : राष्ट्रपति विद्यादेवी भण्डारीले भौतिक पूर्वाधारको विकास गर्ने क्रममा वातावरण संरक्षणमा विशेष ध्यान दिन आग्रह गरेका छन्। २०७२ सालको भूकम्पकामा क्षतिग्रस्त नमोबुद्ध नगरपालिका५ स्थित प्राचीन कालिका मन्दिर समुद्घाटन कार्यक्रमलाई आज सम्वोधन गर्दै भण्डारीले विकास सम्वन्धी नीति, कार्यक्रम र योजना तर्जुमा गर्दा वातावरण संरक्षणको विषयलाई उच्च प्राथमिकतामा राख्ने सुदृढ संकल्प गर्नपनि जनप्रतिनिधि तथा संवद्ध सबैलाई विशेष आह्वान गरे। स्थानीय तहमा भौतिक निर्माण एवं पूर्वाधार निर्माण गर्दा प्रकृतिको संरक्षण गरी वातावरण जोगाउने कार्यलाई विशेष महत्व दिनुपर्छ,राष्ट्रपति भण्डारीले भने, हरियाली प्रवद्र्धन गर्ने, पानीका मूल बचाउने जैविक विविधताको रक्षा गर्ने गरेमा मात्र यस सुन्दर धर्तीलाई भावी पुस्ताका लागि सुरक्षित बनाउन सक्दछौं। ऐतिहासिक सम्पदाको संरक्षण र संवर्द्धनका लागि नमोबुद्ध नगरपालिकाले देखाएको अग्रसरताको प्रशंसा गर्दै राष्ट्रपति भण्डारीले भूकम्पले भत्काएका सम्पदाहरु अझ बलियो र स्थायीरुपमा पुननिर्माण हुँदा ऐतिहासिक धरोहरको संरक्षण गर्ने राष्ट्रिय आत्मविश्वास पनि अझै बलियो भएको बताइन्। स्थानीय तहमा जनताद्धारा छानिएका जनप्रतिनिधिबाट विकासका काम सञ्चालन भई जनताका दैनिक आवश्यकताको प्रत्यक्ष सम्बोधन हुनु नै लोकतन्त्रलाई संस्थागत गर्ने सबैभन्दा ठूलो माध्यम भएको भण्डारीको भनाई छ। कार्यक्रममा नमोबुद्ध नगरपालिका प्रमुख टीपी शर्मा तिमल्सिनाले प्राचीन कालिका मन्दिर पुननिर्माणका लागि सहयोग गर्ने पुरातत्व विभागसहित सबैमा धन्यवाद व्यक्त गर्दै ऐतिहासिक धरोहरको संरक्षण र संवर्द्धनको कार्यमा हौसला बढाउन उपस्थित भएकोमा राष्ट्रपति विद्यादेवी भण्डारीप्रति आभार प्रकट गरे। कृषि व्यापार र पर्यटन हाम्रो सशक्त अभियान मूल नारासहित अघि बढिरहेको नमोबुद्ध नगरपालिकाले यस क्षेत्रका धार्मिक एवं सांस्कृतिक महत्वको क्षेत्रको संरक्षण र संवर्द्धनमा विशेष जोड दिँदै आएको बताउँदै तिमल्सिनाले नगरपालिकाले कानपुर क्षेत्रको रक्तकाली मन्दिरसहित नगरभित्रका प्राचीन मठमन्दिरको पुननिर्माण गरिसकेको तथा नमोबुद्ध गुम्बा क्षेत्रको पुननिर्माण र संरक्षणमा नगरपालिका निरन्तर लागिरहेको बताए। राष्ट्रपति भण्डारीले पुननिर्मित कालिका मन्दिरको समुद्घाटनसँगै पूजाअर्चनासमेत गरेका छन्। विक्रम संवत १८३८ मा निर्माण भएको उक्त मन्दिर २०७२ सालको भुकम्पका कारण क्षतिग्रस्त भएको थियो। मन्दिर पुननिर्माण पुरातत्व विभाग, राष्ट्रिय पुननिर्माण प्राधिकरण, शहरी विकास तथा भवन निर्माण विभाग र नमोबुद्ध नगरपालिकाको सहकार्यमा सम्पन्न गरिएको हो। पुननिर्माणका लागि पुरातत्व विभागबाट १ करोड ४० लाख, पुननिर्माण प्राधिकरण र शहरी विकास तथा भवन निर्माण विभागबाट संयुक्तरुपमा ६० लाख र नमोबुद्ध नगरपालिकाबाट ४ लाख रुपैयाँ खर्च भएको छ।"
बलात्कारको झुटा आरोप लगाउने १९ वर्षीया युवतीलाई तीन वर्ष ६ महिना जेल सजाय,"अछाम : बलात्कारको झुटा आरोप लगाउने एक युवतीलाई जिल्ला अदालत अछामले जेल सजाय सुनाएको छ। न्यायाधीश नविन कुमार जोशीले बलात्कारको झुटा आरोप लगाउने कमलबजार नगरपालिकाकी १९ वर्षीय युवतीलाई तीन वर्ष ६ महिना जेल सजाय सुनाएको हो। ती युवतीले रामारोशन गाउँपालिका४ बाटुलासैनका २० वर्षीय नन्दराम खनाललाई जबरजस्ती गरेको भन्दै फागुन १० गते जिल्ला अदालत अछाममा मुद्दा दायर गरेकी थिइन्। विहेको लागि कुरा गर्न खनाल आफन्तसहित माघ १५ गते ती युवतीको घरमा गएका थिए। सोही दिन युवतीकै घरमा एकै कोठामा सुतिरहेको बेला एकपटक जबरजस्ती करणी गरेको आरोप लगाएकी थिइन्। विवाह गरौंभन्दा युवकले घरमा मान्छे वितेको र उमेर पुगेपछि विहे गरौँलाभन्दा रिसले मुद्दा दायर गरेको ती युवतीले अदालतको बकपत्रमा उल्लेख गरेकी छन्। सहमतिमा करणी भएको र पछि रिसले जाहेरी दिएको व्यहोरा यवतीले बकपत्रमा उल्लेख गरेकी छन्। पीडित भनिएकी युवतीले रिसले जाहेरी दिएको युवकलाई झुटा मुद्दामा फसाउन खोजेको तथ्य फेला परेको फैसलामा उल्लेख गरिएको छ। झुटा मुद्दामा फसाइएका प्रतिवादी नन्दराम खनालले मुलुकी अपराध संहिता, २०७४ को दफा २१९ को उपदफा (१) र (२) विपरीतको कसूर गरेको तथ्य स्थापित नभएको अवस्थामा यी प्रतिवादीले अभियोग मागदाबीबाट सफाइ पाउने र झुटा जाहेरी दिएर प्रतिवादीलाई झुटा मुद्दामा फसाउने प्रयत्न गरेबापतमा ती किशोरीलाई मुलुकी फौजदारी कार्यविधि संहिता, २०७४ को दफा ४४ को उपदफा (२) को देहाय ( क१) बमोजिम ३ (तीन) वर्ष ६ महिना कैद हुने फैसला सुनाएको हो।"
मृतक दिदी बहिनीको शव उठाइयो,"काठमाडौं : काठमाडौंको गोकर्णेश्वर नगरपालिका१ स्थित सुन्दरीजलको मेलम्ची चोकमा टिपरले ठक्करबाट मृत्यु भएका दुई बालिकाको शव आफन्तले उठाएका छन्। स्थानीय वर्ल्ड युथ इन्टरनेसनल स्कुलमा नर्सरी र कक्षा २ मा अध्ययनरत श्रृष्टि घिसिङ र श्रेया घिसिङको स्कुल जाने क्रममा टिपरको ठक्करबाट मृत्यु भएको थियो। ठक्करबाट उनका बुबा रोहन गम्भीर घाइते भएका छन्। उनको अत्तरखेलस्थित नेपाल मेडिकल कलेजमा उपचार भइरहेको छ। घटनापछि आक्रोशित स्थानीय र आफन्तले दिनभर प्रदर्शन गरे। स्थानीय प्रशासन, टिपर कम्पनी र मृतकका आफन्तबीच सहमति भएपछि बुधबार साँझ शव उठाइएको प्रहरीले जनाएको छ। दुवै शवलाई पोस्टमार्टमका लागि लगिएको प्रहरीले जनाएको छ।"
लाइसेन्स नभएका हतियार जफत गर्न गृहको निर्देशन,काठमाडौं : गृह मन्त्रालयले इजाजत (लाइसेन्स) नभएका हातहतियार जफत गर्न जिल्ला प्रशासन कार्यालय (सीडीयो) हरुलाई निर्देशन दिएको छ । गृह मन्त्रालयलेले सबै जिल्ला प्रशासनहरुलाई पत्र लेख्दै जिल्लाभित्र इजाजत नभएका हातहतियार जफत गर्न निर्देशन दिएको हो । जफत गरिएका त्यस्ता अवैध हातहतियारहरु फिर्ता नहुने समेत गृहले स्पष्ट पारेको छ। गृह मन्त्रालयले फागुन दोस्रो साता सीडीयो कार्यालयहरुलाई पत्र लेख्दै इजाजत भएका हतियारहरु समेत स्थानीय प्रहरीलाई बुझाउन लगाउन भनेको स्रोतले बताएको छ । स्थानीय तहको निर्वाचन नसकिएसम्म इजाजत भएपनि हतियारहरु घरमा राख्न नपाउने गृह मन्त्रालयले निर्णय गरेको हो । स्थानीय तह निर्वाचन आगामी बैशाख ३० गतेका लागि तोकिएको छ। गृहले इजाजत भएका हतियारहरु प्रहरीलाई बुझाउन लगाउने र निर्वाचन सकिएपछि सो हतियार सम्बन्धित व्यक्तिलाई फिर्ता गर्न सीडीयो कार्यालयहरुलाई भनेको छ । इजाजत भएका हतियार प्रभावकारी ढंगले भण्डारण गर्न समेत गृहले निर्देशन दिएको छ । आसन्न स्थानीय तह निर्वाचनको संभावित सुरक्षा जोखिमलाई कम गर्न गृह मन्त्रालयले इजाजत नभएका हतियार जफत गर्न मुलुकभरका सीडीओ कार्यालयहरुलाई निर्देशन दिएको हो । कतिपय सीडीयो कार्यालयहरुले सोबारे सार्वजनिक सूचना नै जारी गरेका छन् ।
दुर्गा प्रसाईँले खोले सूर्यविनायकमा तरकारी बजार,"भक्तपुर : व्यवसायी दुर्गा प्रसाईँले भक्तपुरको सूर्यविनायकमा दुई अर्ब लगानीमा कृषि तथा तरकारी बजार सञ्चालन गरेका छन्। झण्डै ५० रोपनी क्षेत्रफलमा फैलिएको उक्त बजार नेपालको अहिलेसम्मकै ठूलो तरकारी बजार हो । व्यवसायी दुर्गा प्रसाईँले सूर्यविनायक हरित तथा कृषि थोक तरकारी बजार सञ्चालन गरेका हुन्। सूर्यविनायक र जगातीबीचको अरनिको राजमार्गसँगै जोडिएको सूर्यविनायक नगरपालिका८ मा तरकारी बजार सञ्चालनमा ल्याइएको हो । बजारमा दुई हजार २०० कक्ष रहेका छन् । चार हजार ४०० जनालाई रोजगारी दिने तथा स्थानीय किसानको तरकारी उचित मूल्यमा खरिद गरी उपभोक्तालाई सुपथ मूल्यमा उपलब्ध गराउने उद्देश्यले बजार स्थापना गरिएको सञ्चालक प्रसाईँले बताए। 'किसानलाई उचित मूल्य दिन तथा विचौलियाले ५० प्रतिशतसम्म नाफा खाने अवस्थाको अन्त्य गर्न तरकारी बजार सञ्चालन गरिएको हो', उनले भने। तरकारी बजार स्थापनाबाट १० हजारभन्दा बढी किसानलाई फाइदा पुग्ने उनको दाबी छ । रासस"
कवुलियती वनको कामकारबाही अघि नबढाउन सर्वोच्चको आदेश,"उदयपुर : वहुचर्चित कवुलियती वन प्रकरणमा सर्वोच्च अदालतले तत्कालका लागि कामकारबाही अघि नबढाउन सरकारको नाममा अन्तरिम आदेश दिएको छ । न्यायाधीश टंकबहादुर मोक्तानको एकल इजलासले बेलका नगरपालिका वडानं ३, ८ र ९ को कोशीटप्पु क्षेत्रलाई कवुलियती वन बनाउने निर्णय तत्काल कार्यान्वयन नगर्नूनगराउनू भन्दै विपक्षीका नाममा अन्तरिम आदेश दिएको हो । गत वैशाख २३ गते वन तथा वातावरण मन्त्रालयको प्रस्तावमा जेठ ६ गते बसेको मन्त्रिपरिषद्को बैठकले बेलका नगरपालिकास्थित कोशीटप्पु क्षेत्रको १ सय ७६ दशमलव २३ हेक्टर जनिमलाई कवुलियती वन बनाउने निर्णय गरेको थियो । सरकारको उक्त निर्णयले कोशीटप्पु क्षेत्रमा बस्दै आएका १ हजार ९ घरधुरी विस्थापित हुने भन्दै निर्णय खारेजीको माग गर्दै बेलका नगरपालिकाले चैत्र १० गते सर्वोच्च अदालतमा ८ वटा सरकारी कार्यालय तथा प्राइभेट कम्पनीलाई विपक्षी बनाई मुद्दा दायर गरेको थियो । सो मुद्दामा नगरपालिकाको तर्फबाट अधिवक्ताद्वय निर्भय थापा र पृथ्वीबहादुर बस्नेत (पर्शुराम) ले अन्तरिम आदेशको माग गर्दै बहस गरेका थिए । निवेदकको माग बमोजिम अदालतले बाटोको म्यादबाहेक १५ दिनभित्र विपक्षीहरुलाई लिखित जवाफ पेस गर्न आदेश दिएको छ । अदालतले विपक्षी प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय र वन तथा भू्संरक्षण विभाग काठमाडौंको हकमा महान्यायाधिवक्ता कार्यालयमार्फत लिखित जवाफ पेस गर्न आदेश दिएको छ। सरकारको उक्त निर्णयले जनता विस्थापित मात्र नभई सुकुम्बासी बन्ने अवश्था सृजना भएकोले त्यसविरुद्ध सरकार, सदन र अदालत सबै ठाउँमा शसक्त प्रतिवाद गरिएको मेयर दुर्गाकुमार थापा (स्वस्ति)ले बताए । सरकार जनता संरक्षण गर्नुको साटो विस्थापन गर्नेतर्फ अग्रसर देखिएकाले निर्णय फिर्ता नलिएसम्म न्यायिक निकाय र विरोधका कार्यक्रम सँगसँगै अघि बढाउने उनले बताए । त्यसैगरी विपक्षी सेफवे टेक्नोलोजी प्राली ललितपुर र वरहा हर्वल प्राली सुनसरीको हकमा आफू वा आफ्नो कानुनवमोजिमको प्रतिनिधिमार्फत र विपक्षी मुख्यमन्त्री तथा मन्त्रिपरिषद्को कार्यालय, वन निर्देशनालय र डिभिजन वन कार्यालयको हकमा प्रदेश नं १ को मुख्य न्यायाधिवक्तामार्फत लिखित जवाफ पेस गर्न आदेशमा भनेको छ। आदेशमा दुबै पक्ष राखी छलफल सुनि निर्णयमा पुग्नु उपयुक्त हुने देखिएकाले चैत्र २४ गतेका लागि पेसी तोकिएको छ । अदालतको आदेशमा 'उल्लेखित वन क्षेत्रमा १ हजार ९ सय घरधुरीका बासिन्दाहरु विपक्षी वन तथा वातावरण मन्त्रालयको निर्णयको विरुद्धमा रहेको भन्नेसमेत देखिँदा उक्त निर्णय अन्तरिम आदेशसम्बन्धी छलफलको टुङ्गो नलागेसम्म कार्यान्वयन नगर्नू नगराउनू,' भनिएको छ। सरकारको उक्त निर्णयले जनता विस्थापित मात्र नभई सुकुम्बासी बन्ने अवश्था सृजना भएकोले त्यसविरुद्ध सरकार, सदन र अदालत सबै ठाउँमा शसक्त प्रतिवाद गरिएको मेयर दुर्गाकुमार थापा (स्वस्ति)ले बताए । सरकार जनता संरक्षण गर्नुको साटो विस्थापन गर्नेतर्फ अग्रसर देखिएकाले निर्णय फिर्ता नलिएसम्म न्यायिक निकाय र विरोधका कार्यक्रम सँगसँगै अघि बढाउने उनले बताए । उनले भने, 'संविधानले प्रत्येक नागरिकको गास, बासको ग्यारेन्टी गरेको छ तर त्यहीँ संविधानको वर्खिलाप गर्दै सरकार पुस्तौदेखि बस्दै आएका नागरिकलाई उठाउन उद्धत देखिएकाले न्यायिक निर्णयका लागि अदालत पुगेका हौं। ''निणर्य खारेजी गर्न सरकारलाई पटकपटक अनुरोध गरेपनि सुनवाई नभएपछि नगर कार्यपालिकाको बैठकको निर्णय अनुसार अदालतको शरणमा पुगेका हौं,' मेयर थापाले भने, 'आशा छ जनताको जनजीविका, गास, बासको सवालमा अदालतले विवेक पुर्याउनेछ।' मेयर थापाले नगरपालिकाले अव्यवस्थित बसोबासलाई व्यवस्थित गरी भूमिहिन किसानलाई जग्गाको मालिक बनाउने अभियानलाई सार्थक बनाउन जग्गाको लगत संकलन गरी जग्गा नापी कार्य धमाधम भएको र निकट भविष्यमा जग्गा धनी पूर्जा वितरण गर्ने काम अन्तिम चरणमा पुगेको बताए। उनले जनता उठाउनेभन्दा पनि व्यवस्थापन गर्नु सरकारको दायित्व भएकाले राजनीतिक आग्रहपूर्वाह नराखी उक्त निर्णय फिर्ता लिनुपर्ने बताए । उनले भने, 'कुवुलियती वन बनाउनसाथ त्यहाँ रहेका करिब २ हजार परिवार विस्थापन मात्र हुने छैनन्, उनीहरुको रोजीरोटी सबै सकिन्छ, त्यसपछि त्यतिका जनता कहाँ, कसरी गास र बासको व्यवस्थापन गर्ने ?' मेयर थापाले नगरपालिकाले अव्यवस्थित बसोबासलाई व्यवस्थित गरी भूमिहिन किसानलाई जग्गाको मालिक बनाउने अभियानलाई सार्थक बनाउन जग्गाको लगत संकलन गरी जग्गा नापी कार्य धमाधम भएको र निकट भविष्यमा जग्गा धनी पूर्जा वितरण गर्ने काम अन्तिम चरणमा पुगेको बताए। अदालतको आदेशपछि स्थानीय खुशी सर्वोच्चको अदालत आदेशप्रति स्थानीयले खुशी व्यक्त गरेका छन् । अदालतको आदेशको सन्देश सुनाउन नेकपा एमालेका स्थानीय नेता तथा कार्यकता लिएर वडानं ३ स्थित कोशीटप्पु क्षेत्रमा पुगेका मेयर थापालाई स्थानीयले बधाई दिँदै खुशी साटासाट गरे। सो अवसरमा मेयर थापाले अदालती प्रकृया र हालसम्म भएका उपलब्धिका बारेमा स्थानीयलाई सुनाएका थिए । उनले चैत्र २४ गतेको पेसी पछि निर्णय करिब २ हजार परिवाको हितमा हुने विश्वास व्यक्त गरे । उनले भने, 'हामी अधिकतम प्रमाणहरु पेस गर्दै सरकारको उक्त निर्णय खारेजी गर्ने पक्षमा छौं, आशा छ, जनताको पिरमर्कालाई अदालतले साथ दिने छ ।' स्थानीयले पेसी तोकिएको मितिमा आफूहरुलाई लैजानसमेत अनुरोध गरेका थिए । निकै खुशी मुद्रामा देखिएका स्थानीय टेकबहादुर भट्टराईले भने, 'हामी साच्चै अन्यायमा परेका छौं, यो निर्णय कार्यान्वयन भयो भने परिवार विस्थापन मात्र हुने छैन्, परिवारको पालन पोषण र आश्रय लिने ठाउँसमेत रहन्न ।' पुस्तौदेखि बस्दै आएको बस्तीलाई वन क्षेत्रमा सार्ने निर्णयको जनता विरोधी भएकाले यस्ता निर्णय गर्नुपूर्व स्थलगत अनुगमन गर्नसमेत उनले सुझाब दिए । तीन पुस्ता विताएका खविन्द्र माझी भन्छन्, कोशीले धार परिवर्तन गरेपछि उकास जग्गामा हाम्रो तीन पुस्ता वितिसक्यो अहिले आएर खोस्ने र विस्थापन गर्ने निर्णय स्वीकार्य हुने छैन् ।' 'अहिलेसम्म जग्गा हाम्रो नाममा भएको छैन्, तर हामी तीन पुस्तादेखि यहाँको कोशीले फालेको बालुमा खेल्दै हुर्कदै जमिन उर्वर बनाइ खाएका छौ,' अर्का स्थानीय प्रकाश राईले भने, 'सेताम्य वगर बस्तीले ढाकेर कृषिका लागि उर्वर भूमि बनाएका छौं, जहाँ हजारौंको रोजीरोटी र भविश्य सुनिश्चि भएको छ ।' डिभिजन वन कार्यालय गाईघाट उदयपुरका प्रमुख अम्बिकाप्रसाद पौडेलले वन क्षेत्रको जग्गा वन ऐनमा व्यवस्था भएबमोजिम कवुलियती वन बनाउन प्रस्ताव आह्वान गरी लिजमा दिएको बताए । उनले सात दशकदेखि शिशौली क्षेत्रमा मानव बस्ती बस्दै आएको बताए । सरकारले पूर्वमा पौरखी सामुदायिक वन उपभोक्ता समूह, पश्चिममा एबीसी टप्पु जाने बाटो, उत्तरमा रामपुर जाने बाटो र दक्षिणमा गिदेरी दोभान जाने बाटोसम्म कबुलियत वन राखी संरक्षण गर्ने निर्णय गरेको थियो । नदी उकास जमिनलाई कबुलियती वन बनाउने निर्णयसँगै सरकारले बराह हर्बल एण्ड एग्रो प्रालि सुनसरी र सेफ टेक्नोलोजी प्रालि ललितपुरलाई ३० वर्षका लागि ठेक्का दिएको थियो। डिभिजन वन कार्यालय गाईघाट उदयपुरका प्रमुख अम्बिकाप्रसाद पौडेलले वन क्षेत्रको जग्गा वन ऐनमा व्यवस्था भएबमोजिम कवुलियती वन बनाउन प्रस्ताव आह्वान गरी लिजमा दिएको बताए । उनले सबै प्रकृया पुरा गरी कवुलियत वन बनाइएको बताए । भने, हामीले कसैको जग्गा पर्छ कि भनेर चारकिल्ला खुलाई हकदावीसम्बन्धी सूचनासमेत सञ्चारमाध्यममा प्रकाशित गर्दा कतैबाट दावी नआएपछि काम अघि बढाइएको हो।'"
नीति कथा : मुस्कुराउने काइदा,"एउटा सुन्दर समुद्र तटमा सानो बालक यताउति गरिरहेका थिए। गर्मी मौसम थियो। एकछिनपछि बालकले घुँडा टेके र बालुवामा बसे। उनले बालुवालाई प्लास्टिकको बेल्चाले बाल्टिनमा हाल्न थाले। उनले बाल्टिन भरे। बाल्टिनमाथि बालुवा भर्दै जाँदा टावरजस्तो आकार बन्यो। हेर्दै सुन्दर, आकर्षक र भव्य। बालक अत्यन्तै खुसी भए, आफ्नो काममा। अन्त्यमा, समुद्र तटमा घण्टौंको कडा परिश्रमले सार्थक रूप पाएको महसुस बालकले बुझें। अर्कोतिर ठूलो सहरमा एक व्यस्त सडक र गुडिरहेका सवारीसाधन। सोही सहरमा एकजना मानिस अफिसमा काम गर्छन्। उनले धेरै मानिसलाई काम दिएका छन्। जतिबेला पनि उनी व्यस्त हुन्थे। फोन आफ्नो काँधमा राख्छन् र उनी आफ्ना औंलाहरूले किबोर्डमा हिर्काइ रहन्छन्। उनले हिसाबकिताबका साथ सम्झौतामा हस्ताक्षर गर्छन्। सम्भावित नाफा तय गर्छन्। उनी धेरै खुसी हुन्छन्। यसैगरी उनी जीवनभर काम गर्नेछन्। उनी योजनाहरू बनाउँदै र भविष्यवाणी गर्दै थिए। उनको वर्षको अन्त्यमा पुँजीगत लाभहरू जोडेर धनी हुनेमा ढुक्क छन्। दुई महलका दुई निर्माणकर्ताबीच धेरै समानता छन्। दुवैले केही न केही सुन्दर बनाउँछन्। तिनीहरू दुवै धेरै मेहनती छन्, आफ्नो संसार निर्माण गर्न अनि दृढ पनि। एकदिन, दुवैका जीवनमा ज्वारभाटा आए। महल ढले। बालकले महलको अन्त्य देखेका थिए र बेवास्ता गर्दै अघि बढेका थिए। उनीसँग कुनै दुःख र डर छैन। अफसोच छैन। उनी छक्क परेनन्। कार्यालयका मानिस बच्चा जति पनि बुद्धिमानी हुँदैनन्। उनको साम्राज्यमा पतन हुँदा उनी डराए। हतोत्साही बने। चिढिए। नैतिक शिक्षा : लक्ष्य निर्धारण गरेर अगाडि बढ्नुहोस्। सपना निर्माण गर्नुहोस् तर बालकको हृदयले निर्माण गर्नुहोस्। ता कि जस्तोसुकै ज्वारभाटा आए पनि मुस्कुराइरहन सकियोस्।"
"निर्वाचन नसकिएसम्म जिल्लामा कार्यरत कर्मचारीहरुको काज, विदा स्वीकृत नहुने","काठमाडौं : गृह मन्त्रालयले जिल्लामा कार्यरत कर्मचारीहरुको काज, विदा स्वीकृत नगर्ननगराउन जिल्ला प्रशासन कार्यालयलाई निर्देशन दिएको छ। गृह मन्त्रालयले स्थानीय तहको निर्वाचन तोकिसकिएको अवस्थामा अत्यावश्यकबाहेक जिल्लामा कार्यरत कर्मचारीहरुको काज, विदा स्वीकृत नगर्न सीडीओ कार्यालयहरुलाई निर्देशन दिएको हो। यो नियम जिल्लाका सबै कार्यालयमा कार्यरत कर्मचारीहरुलाई लागू हुने छ। गृह मन्त्रालययले जिल्लाका सबै कार्यलय प्रमुखहरुको बैठक डाकेर सोबारे जानकारी गराउन सीडीओहरुलाई लिखित निर्देशन दिएको गृह स्रोतले बताएको छ। सरकारले आगामी वैशाख ३० गते स्थानीय तहको निर्वाचन गराउँदै छ। चैत १० मा गृहमन्त्री बालकृष्ण खाँणको अध्यक्षतामा बसेको केन्द्रीय सुरक्षा समितिको बैठकले आसन्न स्थानीय तहको निर्वाचनलाई लक्षित गर्दै यस्तो निर्णय गरेको हो।"
विषादीको मारमा पर्यावरणिय कृषि,"इलाम : सूर्योदय नगरपालिकाको कृषि शाखाकी कृषि प्राविधिक चन्द्र कुमारी राईको कार्यकक्षमा आउने कृषक नि:शुल्क विषादी माग्दै आइपुग्छन्। उनी भन्छिन् विषादीको खपत कति छ भनेर हेर्न फिक्कलका एग्रोभेट अघि केहीबेर उभिदाँ थाहा हुन्छ।कुन रोगलाई के विषादी कति प्रयोग गर्ने भन्ने सामान्यज्ञान नभएका किसानले खेत बारीमा प्रयोग गरिरहेको विषादीको कारण पर्यावरणिय कृषिको अभ्यास संकटमा परेको उनको बुझाई छ। उनीमात्रै हैन अर्गानिक चिया खेतीका लागि समूदायस्तरमा अभियान चलाई रहेका सोनाम योल्मो पनि पर्यावरणमैत्री खेतीका लागि विषादी र रसायनीक पदार्थको प्रयोगले इलामको कृषि अप्ठ्यारोमा पर्दै गएको बताउँछन्। उनी भन्छन् अर्गानिक कृषिको यात्रा सहज छैन। उनको गुनासो छ तीनै तहको सरकारलेसमेत अर्गानिक खेतीलाई अपनाउनेतर्फ किसानलाई सहयोग गर्न सकेनन्। नागरिक चाँसो नामको नागरिक अभियान चलाई रहेका रमेश राई पनि कृषिलाई दिगो बनाउने भन्दा पनि पैसा साट्ने माध्यम मात्रै बनाएकाले पर्यावरणिय कृषि समस्यामा परेको बताउँछन्। इलामको सूर्योदय नगरपालिकाको फिक्कलमा पर्यावरणीय कृषि उत्पादन अभ्यास सम्बन्धी समुदायस्तरको संवाद कार्यक्रम सहभागि उनीहरु मात्र हैन २५ भन्दा बढिले दिगो कृषिका लागि नागरिकस्तरमै चाँसो वृद्धि गर्नुपर्ने बताए। एक्सन एडको सहयोगमा राष्ट्रिय कृषक समूह महासंघले आयोजना गरेको कार्यक्रमका सहभागिले कृषिमा प्रयोग भइरहेको रसायनीक पदार्थको प्रयोगले जमिन, हावा र पानी प्रदुसीत भएको भन्दै पर्यावरणीय कृषि उत्पादन अभ्यास सुरु गर्नुपर्ने बताए। महासंघको सूर्योदय नगरपालिका अध्यक्ष डम्बर प्रधानको सभापतित्वमा भएको कार्यक्रममा कृषि उद्यमी अरुण चन्द्र थापा, पर्माकल्चर प्रविधिबाट खेती गरिरहेका सन्त तामाङ, संघका सूर्योदय नगर सचिव बालकुमार भण्डारी लगायतले पर्यावरण बचाउनका लागि पनि पर्यावरणीय कृषि उत्पादन अभ्यास जरुरी रहेको बताए। संघका जिल्ला अध्यक्ष विष्णु दुलालको प्रमुख आतिथ्यमा भएको कार्यक्रममा सूर्योदय नगरपालिकाको कृषि शाखाकी प्रतिनिधि कृषि प्राविधिक चन्द्र कुमारी राईले अहिले पनि नगर क्षेत्रमा विषादीको प्रयोग उच्च रहेको बताईन्। उनले विषादी नियन्त्रण गरेर पर्यावरणिय कृषि उत्पादन बढाउन सके कृषिको दिगो विकासमा सहयोग पुग्ने बताइन्। एक्सन ऐड इन्टरनेश्नल नेपालले राष्ट्रिय तथा स्थानीय सरकारको नीति तथा पैरवी मार्फत पर्यावरणीय कृषिको प्रवद्र्धनका लागि विभिन्न कार्यक्रमहरु गर्दै आएको छ। विद्यमान खेती प्रणालीलाई थप दिगो खेती, विशेषगरी अर्गानिक र वातावरण मैत्री कृषि खेतीतर्फ रूपान्तरण गर्न साना किसानहरूसँग मिलेर काम गरिरहेको छ। राष्ट्रिय कृषक समूह महासंघ नेपाल र एक्सन एड इन्टरनेशनल नेपालको पर्यावरणीय कृषिमा भएका नीति, बजेट र कार्यान्वयनको अवस्था विश्लेषण, समूदाय तहमा परामर्श, र राष्ट्रियस्तरमा नीतिगत संवादलाई अगाडी बढाउन गइरहेको छ। सामुदाय तहमा परामर्श गरी कथा सङ्कलन गर्नका लागि सातै प्रदेशका ४८ वटा पालिकामा सञ्चालन भइरहेको कार्यक्रम अन्तरगत इलामको सूर्योदय नगरपालिकामा पनि संवाद कार्यक्रम सम्पन्न भएको अध्यक्ष दुलालले बताए।"
चार प्रदेशमा मेघ गर्जनसहित वर्षाको सम्भावना,"काठमाडौं : नेपालमा भारतको विहार आसपास रहेको न्युन चापीय प्रणालीको सामान्य प्रभाव र स्थानीय वायुको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले मौसम सामान्य अवस्थामा आउन अझै केही दिन लाग्ने जनाएको छ। महाशाखाले बुधबार बिहान जारी गरेको बुलेटिनमा प्रदेश १, मधेश प्रदेश, बागमती प्रदेश र गण्डकी प्रदेशका भूभागका केहि स्थानमा मेघ गर्जनचट्याङ्गसहित हल्का वा क्षणिक वर्षाको सम्भावना रहेको उल्लेख छ। बुधबार दिउँसो प्रदेश १, मधेश प्रदेश, बागमती प्रदेश र गण्डकी प्रदेशमा आंशिकदेखि सामान्य बदली रही अन्य भूभागमा मौसम सामान्यतया सफा रहने छ। प्रदेश १, मधेश प्रदेश , बागमती प्रदेश र गण्डकी प्रदेशका भूभागका केहि स्थानमा मेघ गर्जनचट्याङ्गसहित हल्का वा क्षणिक वर्षाको सम्भावना छ। राती पनि प्रदेश १, बागमती र गण्डकी प्रदेशका पहाडी भूभागका एक वा दुई स्थानमा मेघ गर्जनचट्याङ्ग सहित हल्का वर्षाको सम्भावना रहेको बुलेटिनमा उल्लेख छ। महाशाखाले बिहीबार प्रदेश १, मधेश प्रदेश, बागमती प्रदेश लगायत गण्डकी प्रदेशका पहाडी भूभागका थोरै स्थानमा मेघ गर्जनचट्याङ्गसहित हल्का वा क्षणिक वर्षाको सम्भावना रहेको जनाएको छ। शुक्रबार प्रदेश १ को पहाडी भूभागका एक वा दुई स्थानमा मेघ गर्जनचट्याङ्ग सहित हल्का वर्षाको सम्भावना छ। महाशाखाले तराई भूभागहरुमा हल्का तापक्रम बढ्ने क्रममा रहेकोले गर्मीका कारण हुन सक्ने असरबाट बच्न आवश्यक सतर्कता अपनाउन अनुरोध गरेको छ ।"
"भारतीय नागरिक अग्रवालविरुद्ध उच्च अदालत पाटनमा मुद्दा दायर, तीन करोड ८० लाख बढी बिगो माग",काठमाडौं: डेढ करोड रुपैँयासहित पक्राउ परेका भारतीय नागरिक अमित कुमार अग्रवालविरुद्ध पाटन उच्च अदालतमा मुद्दा दाय भएको छ। राजस्व अनुसन्धान आयोगले अग्रवालविरुद्ध तीन करोड ८० लाख ३१ हजार ८५२ रुपैँया बिगो कायम गरी राजस्व चुवाहटसम्बन्धी मुद्दा दायर गरेको हो। आयोगले अग्रवालको निवासबाट डेढ करोड बरामद गरिसकेकाले दुई करोड ३० लााख ३१ हजार ८५२ रुपैँया असुल उपर गर्न माग गरेको छ। करिब एक महिनाअघि अग्रवाल डेढ करोड रुपैयाँसहित ताहचलबाट पक्राउ परेका थिए। काठमाडौंको मख्खनमा बिमला इन्टरनेसनल प्रालि सञ्चालन गरी नक्कली गरगहनाको होलसेल कारोबार गर्ने भारतीय नागरिक अग्रवाल लगायतले राजस्व छली गैरकानुनी रुपमा हुण्डीमार्फत् वित्तीय कारोबार गर्दै आइरहेको सूचनाको आधारमा पक्राउ परेका थिए।
"शिक्षक परीक्षामा, स्कुल बन्द","रामेछाप : रामेछाप नगरपालिकाका दुई विद्यालयका शिक्षक शिक्षक सेवा आयोगको परीक्षा दिन गएका छन्। तर, विद्यालय नै बन्द गरेर। जसकारण रामेछाप७ भालुखोपको पटनादेवी मावि र वडा नम्बर १ गोठगाउँको चण्डेश्वरी माविमा यति बेला पठनपाठन ठप्प छ। मंगलबार सुरु भएको परीक्षा दिन पटनादेवीबाट ११ र चण्डेश्वरीबाट १२ शिक्षक गएका हुन्। एसईई तयारीमा रहेका दुई विद्यालयका करिब १ सय ११ विद्यार्थीको पढाइ अन्योल भएको छ। एसईई तयारीमा रहेकी सम्झना तामाङले आफूले घरमै अध्ययन गरिरहेको सुनाइन्। विद्यालय बन्द हुँदा दुःख लागेको उनको भनाइ छ। अब कसरी आफ्नो फलामे ढोका पार गर्ने हो भन्ने चिन्ताले सताएको तामाङले बताइन्। विद्यालय एक साता बन्द हुने भएपछि अभिभावक छोराछोरीको पढाइ बिग्रने र एसईईमा राम्रो नतिजा नआउने हो कि भन्ने चिन्तामा परेका छन्। १० वर्षको कमाइ खेर जाने हो कि भन्ने चिन्तामा छिन इन्द्रकुमारी तामाङ। यस्तो बेला सबै जना शिक्षक आफ्नो भविष्य बनाउँदै गर्दा आफ्ना बाबुनानीको भविष्य भने बिग्रने चिन्ता व्यक्त गर्छिन् इन्द्रकुमारी। एसईई आइरहेका बेला पढाइ प्रभावित हुने गरी सरकारले आयोगको परीक्षा सञ्चालन गर्नु नै गलत भएको र स्थानीय बिदा बाँकी रहेको हुनाले शनिबार पनि विद्यालय सञ्चालन गर्ने निर्णय व्यवस्थापन समितिबाट गराएर शिक्षकलाई परीक्षामा पठाइएको विद्यालय प्रशासनले जनाएको छ। रामेछापका दुई स्कुलमा पठनपाठन ठप्प २३ शिक्षक सेवा आयोगको परीक्षा दिँदै कुनै पनि विकल्प नभेटेपछि शिक्षकलाई परीक्षामा पठाइएको पटनादेवीका विद्यालय व्यवस्थापन समिति अध्यक्ष टोपबहादुर लामाले बताए। शिक्षकको पनि त व्यक्तित्व बर्बाद बनाउनु भएन नि !, अध्यक्ष लामाले भने। शिक्षा नीति र पद्धति नै गलत रहेको नेपाल शिक्षक संगठन रामेछापका अध्यक्ष केशरबहादुर श्रेष्ठले बताए। निजामती सेवामा देशभरबाट तत्काल कर्मचारी व्यवस्थापन गर्ने सरकारले शिक्षकलाई किन व्यवस्थापन गर्न सक्दैन ?, अध्यक्ष श्रेष्ठको प्रश्न छ, शिक्षकको पनि त आफ्नो करियर हुन्छ। पदोन्नतिको आश कसलाई हुन्न र ? एसईईजस्तो संवेदनशील कुरामा विद्यालयले स्थानीय सरकारसँग कुनै पनि सहकार्य नगरेको स्थानीय जनप्रतिनिधिको भनाइ छ। शिक्षक नै मनोमानी ढंगले चलेको रामेछाप नगरपालिका१ का वडाध्यक्ष नरबहादुर थापाको भनाइ छ। स्थानीय तहसँग चण्डेश्वरी माविका प्राध्यापक केशव सापकोटाले कुनै परामर्श नगर्ने र आफ्नै ढंगले चल्ने गरेको आरोप वडाध्यक्ष थापाले लगाए। दुवै विद्यालयका शिक्षकले नगरपालिकालाई औपचारिक जानकारी नगराई विद्यालय नै बन्द गरेर गएको रामेछाप नगरपालिकाका शिक्षा शाखा प्रमुख नमराजप्रसाद बडुले बताए। केही शिक्षकले मात्र फोनमा जानकारी गराएको तर विद्यालय नै बन्द गराएर जानू राम्रो नभएको बडुको भनाइ छ। विद्यार्थीको पीडा भने छुट्टै छ। विद्यालय बिदा हुँदा घरको काम सघाउनुपर्ने पटनादेवीका विद्यार्थी सुदीप पाख्रिनले बताए। मकै रोप्ने बेला भएको छ। घरको काममा बाबा ममिले लगाउनु हुन्छ, पाख्रिनले भने, विद्यालय खुलेको भए आफ्नो तयारी त गर्न सकिन्थ्यो नि !"
प्रधानसेनापति शर्मा र बंगलादेशका गैरआवसीय सैनिक सहचारीबीच शिष्टाचार भेट,काठमाडौंः प्रधानसेनापति प्रभुराम शर्मा र बंगलादेशका गैरआवसीय सैनिक सहचारी जनरल अबुल कलाम आजादबीच शिष्टाचार भेट भएको छ । शिष्टाचार भेटमा दुई पक्षीय हित तथा पारस्परिक सम्बन्धका विषयमा छलफल भएको थियो । भेटले दुई देशका सेनाबीच रहँदै आएको आपसी सम्बन्ध सुमधुर एवं प्रगाढ बनाउन थप मद्दत पुग्ने विश्वास नेपाली सेनाले लिएको छ ।
सडक खन्न गाउँलेले किने डोजर,"बेनी : भौगोलिक रुपमा विकट र दुर्गम क्षेत्रमा पर्ने म्याग्दीको धवलागिरी गाउँपालिका१ गुर्जाका वासिन्दाले चन्दा संकलन गरेर डोजर किनेका छन्। गाउँमा सडक पुर्याउनका लागि गुर्जा विकास मञ्चको पहलमा चन्दा संकलन गरेर चुरेन कन्ट्रक्सन प्रालीको नाममा एक्साभेटर किनेका हुन्। मञ्चका सचिव प्रेम छन्त्यालले कम्पनीले खरिद गरेको एक्साभेटर परिचालन गरेर धवलागिरी गाउँपालिकाको केन्द्रदेखि वडा नम्बर २ हुँदै गुर्जा जोड्ने सडक अन्तरगत महतला भिरमा मार्ग खोलिएको बताए। स्वदेश तथा विदेशमा रहेका गुर्जावासीहरुले सडक निर्माणका लागि चन्दा संकलन गरेर डोजर किनेका हौं, उनले भने हालसम्म ७०७५ लाख रुपैयाँ जुटिसकेको छ। गुर्जा घर भइ हाल पोखरामा बस्ने भारतीय गोर्खा सैनिकका सेवा निवृत्त क्याप्टेन लालबहादुर छन्त्यालको अध्यक्षतामा रहेको मञ्चले सडक निर्माणका लागि आर्थिक स्रोत जुटाउन समन्वय गरिरहेको छ। म्याग्दीका छ वटा स्थानीय तहका ४५ मध्य गुर्जा मात्रै सडक नपुगेको वडा हो। धवलागिरी गाउँपालिका२ लुलाङदेखि गुर्जा पुग्न तीन हजार तीन सय मिटर अग्लो देउराली डाँडा पार गरेर भीर, जंगल र खोल्साको पैदलमार्गमा पुरै दिन हिंड्नुपर्छ। २६५ घरधुरी छन्त्याल र दलित समुदायको बसोवास रहेको गुर्जाका बासिन्दा गम्भीर अवस्थाको बिरामी पर्दा बिरामीलाई हेलिकप्टर चार्टर गरेर, स्ट्रेचर र डोकामा बोकेर अस्पताल लैजानुपर्छ। पछिल्लो एक वर्षको अवधिमा अस्पताल जानका लागि हेलिकप्टर चार्टर गर्नका लागि मात्र गुर्जावासीले करिब रु ४० लाख खर्चेको मञ्चका सचिव छन्त्याल बताउँछन्। खच्चर र भरियालाई पिठ्युमा बोकाएर ढुवानी गर्नुपर्छ। महतलादेखि गुर्जाको प्रतिकिलो ढुवानी शूल्क २२ रुपैयाँ तिर्नुपर्छ। विपन्न र शारीरिक अशक्तहरु गाउँपालिका र जिल्ला सदरमुकाम पुग्न नसकेर सरकारी सेवा सुविधाबाट वञ्चित भएका छन्। आलु, जडिबुटी र पशुजन्य बस्तु निकासी गर्न समस्या भएको छ। लोत्ता, पुवा, चोया लगायत वनपैदावार जंगलमा कुहिएर खेर गएका छन्। महँगो ढुवानीका कारण विकास आयोजनाको लागत बढेर कार्यान्वयनमा समस्या भएको स्थानीय गोर्खाबहादुर छन्त्यालले बताए। गुर्जा र लुलाङ तथा बागलुङको ढोरपाटन क्षेत्रलाई गाउँपालिकाको केन्द्र मुनासँग जोड्ने मुनालुलाङ सडक अन्तरगत पर्ने महतला भीरमा दुई वर्षको प्रयासमा गत पुष महिनामा करिब एक सय मिटर सडकको मार्ग खुलेको थियो। पुर्वाधार विकास कार्यालय म्याग्दीले दरवाङबिमभारबाङताकममुनालुलाङगुर्जा सडक आयोजना अन्तरगत महतला भीरमा सडक निर्माणका लागि २०७६ पुषमा बिएन कन्ट्रक्सनले ७८ लाख ९९ हजार ३१० मा ठेक्का लिएको थियो। विस २०७७ चैतदेखि सहायक ठेकेदारको रुपमा काम थालेको चुरेन कन्ट्रक्सनको एक्साभेटरले महतलाको भिरमा मार्ग खोलिएको हो। चट्टान काटेर मार्ग खोलिएको सडकको ग्रेड मिलाउने र फराकिलो बनाएर यातायातका साधन चल्न योग्य बनाउने काम भैरहेको छ। महतलादेखि लुलाङ हुँदै गुर्जातर्फ जाने सडक खोरिया, लमसुङ र लुलाङका बासिन्दाको विवादले निर्माण हुन सकेको छैन। विवादित भूगोललाई छोडेर लुलाङदेखि देउराली हुँदै गुर्जा जोड्ने १० किलोमिटर सडकको विस्तृत परियोजना प्रतिवेदन (डिपिआर) तयार पारिएको गुर्जाका वडा अध्यक्ष झकबहादुर छन्त्यालले जानकारी दिए। धवलागिरी गाउँपालिकाले चार लाख खर्चेर बनाएको डिपिआर अनुसार सो सडक निर्माणका लागि ४७ करोड ८७ लाख लगानी आवश्यक पर्छ। वडा र पालिकाको बजेटबाट सम्भव नहुने भएपछि डिपिआर बनाएर संघ र प्रदेश सरकारमा योजना प्रस्ताव गर्ने तयारीमा छौं, वडा अध्यक्ष छन्त्यालले भने, गुर्जावासीहरुले आफैँ एक्साभेटर खरिद गरेर सडक निर्माणमा अग्रसर भएपछि बजेट व्यवस्थापनमा दवाव परेको छ। सरकारले इन्धन र चालकको तलब भत्ताको व्यवस्था गरेमा डोजर परिचालन गरेर सडक खन्ने गुर्जा विकास मञ्चका पदाधीकारीहरुको भनाइ छ। विसं २०७४ मा भूगर्वविद् र प्राविधिक टोलीले लुलाङ र गुर्जा जोड्ने सुरुङमार्गको सम्भाव्यता अध्ययन गरि बिस्तृत परियोजना प्रतिवेदन (डिपिआर) तयार पारिए पनि महँगो लागत जुटाउन नसकेपछि सडक निर्माण योजनालाई अघि बढाइएको छ। गुर्जातर्फबाट मजदुर परिचालन गरेर देउराली देखि वनामसम्म दुई किलोमिटर आन्तरिक सडक निर्माण भएको छ।"
"सुन्दरीजलमा टिपरले ठक्कर दिंदा दुई छोरीको मृत्यु, बाबु गम्भीर घाइते",काठमाडौं : गोकर्णेश्वर नगरपालिका१ सुन्दरीजलस्थित मेलम्ची चोकमा टिपरको ठक्करबाट दुई स्कुले बालिकाको मृत्यु भएको छ। स्थानीय वर्ल्ड युथ इन्टरनेसनल स्कुलमा अध्ययनरत रोहन घिसिङका छोरीहरु सृष्टि र श्रेष्याको बुधबार बिहान ८:३० बजे टिपरको ठक्करबाट ज्यान गएको हो। घिसिङले दुवै छोरीलाई मोटरसाइकलमा राखेर स्कुल लैजाँदै गर्दा बा४ख ६९६५ नम्बरको टिपरले ठक्कर दिएको थियो। बालिकाहरुको उनीहरुको घटनास्थलमै मृत्यु भएको प्रहरी वृत्त बौद्धले जनाएको छ। सो घटनामा घिसिङ पनि गम्भीर घाइते भएका प्रहरीले जनाएको छ। चालकले टिपर ब्याक गरेर दुवै छोरीलाई किचेको घिसिङको आरोप छ। घाइते घिसिङको नेपाल मेडिकल कलेज अत्तरखेलमा उपचार भइरहेको छ। रासस
