शीर्षक,विवरण
मेलम्चीमा महाभुल,"२०४८ सालमा निर्वाचन प्रचारका क्रममा तत्कालीन प्रधानमन्त्री कृष्णप्रसाद भट्टराईले चुनावी सभाको भाषणमा भनेका थिए, मेलम्ची खोलाको पानी ल्याएर काठमाडौंका सडक पखालिनेछ। भट्टराईको भाषणपछि मेलम्चीको पानीको चर्चा सुरु भएको थियो। सो समय पनि यो विषय भाषणमा सीमित हुने आशंका धेरैमा थियो। भट्टराईको भाषण अगाडि पनि यो आयोजनाको प्रारम्भिक अध्ययन भने नभएको कहोइन। २०२० सालको अन्त्यतिर सरकारी निकाय र दाताहरूले भविष्यमा पानीको अपर्याप्ततालाई हेरी वैकिल्पक स्रोतका रूपमा मेलम्चीलाई राखेका थिए। बेलायतको अन्तर्राष्ट्रिय संस्था बिन्नी एन्ड पार्टनर्सले सन् १९७३ तिर काठमाडौंको खानेपानीबारे अध्ययन गरी गुरुयोजना बनाएको तथ्य भेटिन्छ। उक्त गुरुयोजनामा विभिन्न सम्भाव्य आयोजनामध्ये एउटा मेलम्ची भएको निक्र्योल गर्दै अध्ययन प्रतिवेदन तत्कालीन सरकारलाई बुझाएको थियो। कतिपय जानकारहरूले मेलम्चीको पानी काठमाडौंमा ल्याउने तत्कालीन राजा वीरेन्द्रकै परिकल्पना भएको समेत बताउने गरेका छन्। विभिन्न समयमा धेरै कल्पना र परिकल्पना भए पनि एक छल्को मेलम्चीको पानी केही समयअघि काठमाडौंमा झर्यो। कृष्णप्रसादले भनेजस्तो काठमाडौंका सडक पखाल्न नपाए पनि नागरिकले पानी झरेको देखे। तर, अहिले पुनः एकै रातमा आएको बाढीले आयोजनालाई अन्योलतातर्फ धकेलिदिएको छ। पाँच अर्ब रुपैयाँ लगानी र २२ वर्षको मेहनत एक रातमै चक्नाचुर भयो। मेलम्ची नदीमा असार १ गते आएको बाढीले आयोजनालाई क्षतविक्षत बनाएको छ। वर्षायाममा खोलामा बाढी आउनु स्वाभाविक हो तर यत्रो ठूलो राष्ट्रिय गौरवको आयोजना निर्माण गर्दा सम्भावित जोखिमतर्फ ध्यान नपुग्दा क्षति भोग्नु परेको छ। कुन काम कहाँबाट कसले सुरु गर्ने ? नयाँ योजनाबारे अन्योल नै छ। बाढीले परियोजनाको सुरुआत विन्दु, बाँध, अडिट सुरुङ, हेडवर्कस, प्रवेश मार्ग, पुल र सुरुको बिन्दुका संरचना क्षतिग्रस्त छ। बाढीले मेलम्ची खानेपानी आयोजनाको मुख्य संरचनासम्मको आठ किलोमिटर बाटोको नामनिसाना नहुँदा मुख्य संरचनासम्म पुग्न कठिन छ। कामदार र तत्काल डोजर पुग्ने अवस्था छैन। जसका कारण पुनर्निर्माणको काम कसरी सुरु गर्ने अन्योल छ। मेलाम्चीको पानी काठमाडौंमा वितरण सुरु गर्न थाल्दा पनि कतिपय संरचना निर्माण बाँकी नै थियो। जस्तै, हेडवर्कस् निर्माण पूर्ण रूपमा नभइसकेकाले अस्थायी बाँध बाँधेर सुरुङमा पानी हालिएको थियो। यसको काम अब बाढीले सुरुबाटै गर्ने अवस्थामा पुर्याएको छ। गौरवको यो आयोजनाको पुनर्निर्माण कहिले सुरु हुन्छ प्राविधिकहरू नै यसको जवाफ दिन सक्ने अवस्थामा छैनन्। सरकारले विशेष निर्णय गरेर नयाँ व्यवस्था नगरेसम्म आयोजनासँग पुनर्निर्माणका लागि बजेटसमेत छैन। बाढीपछिको पुनर्निर्माणमा एक अर्ब ८८ करोड रुपैयाँ लाग्ने प्रारम्भिक अनुमान गरिएको छ। आयोजना स्थलसम्म जान सक्ने अवस्था नभएकाले खर्च गर्नुपर्ने बजेट पनि अनुमानित नै हो। बाढीले क्षति पुर्याएको यतिका समयसम्म अनुमानमा गर्नबाहेक अन्य काम भएको छैन। सुरुआतमा राष्ट्रिय गौरवको आयोजना निर्माण गर्दा सम्भावित जोखिमतर्फ ध्यान नपुर्याउँदा क्षति त भयो नै अब यो आयोजना पुनः सञ्चालन गर्ने र अध्ययन गर्ने विषयमा गम्भीर भएर सोच्ने समय हो। आयोजना निर्माण गर्दा यसमा कुनै पनि समय पर्ने असरका विषयमा गम्भीर भएर अध्ययन हुन्छ। यो विषय महत्वपूर्ण भएकाले लाखौंदेखि करोडौंसम्म खर्च पनि गरिन्छ। तर, अध्ययनको विषयलाई गम्भीर भएर नसोच्दा यस्ता समस्या आयोजनाहरूमा दोहोरिने गरेका छन्। अझै ठूलो समस्या भनेको अध्ययन गरेको लामो समयपछि मात्रै आयोजना निर्माण गर्ने र पुराना अध्ययन प्रतिवेदनलाई आधार मान्दा क्षति बढी भएको छ। मेलम्ची आयोजनामा पनि भएको समस्या यो नै हो। यसको अध्ययन गरेको भनेको आजभन्दा झन्डै ३०३५ वर्षअघि हो। २०७२ सालको महाभूकम्पपछि पनि त्यति गहिराइमा सरोकारवाला निकायबाट अध्ययन भएन। यसको नतिजा अहिले आएको बाढीले देखाएको छ। अब गम्भीर भएर अध्ययन होस् र चाँडै पुनर्निर्माणको काम सुरु होस्।"
दिगो संघीयताका पक्षमा,"अहिले राजनीतिक क्षितिजमा देखिएका विरोधका आवाजहरू मूलतः संघीयता महँगो भयो, अर्थतन्त्रले धान्न सक्दैन भन्ने छ नेपालमा संघीयताको अभ्यास भएको चार वर्ष भएको छ। नेपालको संविधान २०७२ का आधारमा स्थानीय तह, प्रदेश र प्रतिनिधि सभाको चुनाव भएपछि यसको अभ्यास सुरु भएको हो। विगतमा बहुआयामिक द्वन्द्वलाई सम्बोधन गर्ने क्रममा लागू भएको संघीय व्यवस्था वास्तवमै हाम्रा लागि नौलो थियो। जनताका अपेक्षा धेरै थिए। ती अपेक्षाहरू अझै पूरा भएका छैनन्। नयाँ व्यवस्थाको स्वाद अनुभूति गर्न नपाई यसप्रति नकारात्मक टिप्पणी आउन थालेका छन्। यसले जनतामा अन्योल सिर्जना भएको छ। निर्वाचित प्रतिनिधिको एक कार्यकाल पनि पूरा भएको छैन। यति धेरै गुनासा सुनिनु राम्रो लक्षण होइन। संघीय लोकतान्त्रिक गणतन्त्रले आश्वस्त पार्नुपर्ने बेलामा यसको प्रभावकारिताबारे प्रश्न उठ्नु राम्रो होइन। यसर्थ, आशंकाका स्वरहरू आइरहेको वर्तमान सन्दर्भमा यस्ता आरोप र गुनासा सम्बोधन गर्नुपर्ने महसुस गरी यस लेखमा केही विषय उठाएको छु, जुन यस व्यवस्थाको छवि निर्माण र दीगोपनाका लागि प्रासंगिक छन्। अहिले राजनीतिक क्षितिजमा देखिएका विरोधका आवाजहरू मूलतः संघीयता महँगो भयो, अर्थतन्त्रले धान्न सक्दैन भन्ने कुरामा केन्द्रित छन्। यसले मुलुक समृद्ध होइन, असफल बनाउने आशंका गरिरहेका छन्। प्रदेश सरकार र प्रदेशस्तरीय संरचनाहरू आवश्यक नरहेको तर्क पनि गरिरहेका छन्। स्थानीय तहका नेताकार्यकर्ताको सुविधा र हैकमप्रति नाराज देखिन्छन्। नेपालमा तीन तहको संघीयता छ। यो कतैको नक्कल होइन, नेपालको मौलिकता हो। स्थानीय तहको खर्च बढी भएको आशंका यथार्थसंगत छैन। विगतमा करिब चार हजार स्थानीय निकाय थिए। तिनको सभा र भत्ताखर्च ७५३ वटा स्थानीय तहमा केन्द्रित भएको छ। त्यसैले कुल सञ्चालन खर्च बढेको छैन। तथापि स्थानीय तह ५६५ वटा भए पुग्छ भन्ने राज्य पुनर्संरचना आयोगको ठहर थियो। नेताहरूले थपेर ७५३ पुर्याएका हुन्। अझै पनि यसको संख्या घटाउन सके राम्रो हुनसक्छ भन्ने कुरामा दुईमत छैन। अहिलेको व्यवस्थामा प्रदेश तह नितान्त नौलो संरचना हो। यसतर्फ मानिसका आँखा लाग्नु स्वाभाविक छ। प्रदेश सरकारको भूमिका स्थानीय तहसँग नजोडिएकाले यसको औचित्यमाथि प्रश्न उठ्ने गरेको छ। यसपटक प्रदेश मन्त्रालय, प्रदेश सभा सचिवालय र अन्य प्रादेशिक संरचनाहरू बने। त्यही भएर लगानी ह्वात्तै बढ्यो। युद्ध र आन्दोलनले खण्डहर बनेको मुलुकको अर्थतन्त्रले धान्ने अवस्था पक्कै थिएन। ऋण खोजेर यी संरचनाहरू बनाउनु परेको थियो। त्यही क्रममा वैदेशिक ऋण दोब्बर भयो। भूकम्पले थिलथिलो भएका धेरैवटा पुराना संरचनाहरू पुनर्निर्माण गर्नुपर्यो। त्यसले गर्दा खर्च बढ्यो, ऋण बढ्यो। तर, यतिमै संघीय व्यवस्था नै महंगो भयो भन्ने निष्कर्ष निकाल्नु हुँदैन। संघीयता हामीलाई आवश्यक थियो भने त्यसलाई लागू गर्न निश्चित संरचनाहरू आवश्यक हुन्छन्। यस्ता संरचनामा एकपटक निर्माण गरिन्छ, हरेक वर्ष खर्च हुँदैन। संघीय व्यवस्था लागू गर्ने क्रममा भएका अनावश्यक खर्च शीर्षकहरू घटाउनु अहिलेको आवश्यकता हो। मुलुकका लागि अनावश्यक संरचना र अनावश्यक खर्चका शीर्षकहरू घटाएर कम खर्चिलो र चुस्त दुरुस्त संघीयताको मोडल बनाउन आवश्यक छ। यसका लागि केही उपायहरू यस लेखमा चर्चा गरिएको छ ः स्थानीय तहको संख्या र काम घटाउने स्थानीय तहको संख्या र त्यससँगै जोडिएको कर्मचारी र प्रशासनिक खर्च घटाउन सकिन्छ। स्थानीय तहबाट कानुन बनाउने काम हटाउनु पर्छ। कानुन बनाउने नाममा परामर्श शीर्षकबाट अनावश्यक खर्च भइरहेको छ। जनप्रतिनिधिलाई मोहरा बनाएर कर्मचारीहरू र सीमित कम्पनीहरू मालामाल भइरहेका छन्। यसलाई रोक्यौं भने हरेक पालिकाबाट हरेक वर्ष हुने करौडांैको व्ययभार कम हुन्छ। जस्तो कि एउटा कानुन बनाउन एउटा पालिकाले सरदर पाँच लाख रुपैयाँ दरले ७५३ पालिकाले ३७ करोड ६५ लाख रुपैयाँ खर्च गर्छन्। अनावश्यक कानुन बनाएर बजेट सिध्याउने काम भइरहेको छ। प्रदेशले बनाएको कानुनको आधारमा स्थानीय तहले कार्यविधि बनाएर कार्यान्वयन गर्ने व्यवस्था हुने हो भने परामर्श सेवाको नाममा स्थानीय तहको राजस्वको दुरुपयोग न्यूनीकरण हुन्छ। परिवेश सापेक्ष कार्यविधि बनाएर काम गर्न सजिलो हुन्छ। प्रदेशसभामा समानुपातिक सांसद नराख्ने प्रदेश सभामा समानुपातिक प्रतिनिधित्व प्रणाली आवश्यक देखिएन। एउटै हैसियतका लागि दुई विधिबाट आउने हुँदा एक त अनुत्पादक व्ययभार बढ्यो, अर्कोतिर समानुपातिक र प्रत्यक्ष सभासद्का बीचमा विभेद रहने भयो। बरु प्रत्यक्ष प्रणालीबाट समावेशी नेतृत्व आउने व्यवस्था गर्नुपर्छ। जस्तो कि महिला र पुरुषका लागि निर्वाचन क्षेत्र आलोपालो गर्ने, महिला उम्मेद्वारहरू मध्येबाट जितेर आउने सुनिश्चित गर्ने। मन्त्री बन्न जनप्रतिनिधि नै हुनुपर्ने अनिवार्य व्यवस्था हटाउने, विज्ञलाई मन्त्री बनाउने बाटो खोल्ने। यसबाट सभासदहरूको किनबेच र महँगो चुनाव हुने अवस्था नियन्त्रण हुन्छ। प्रदेशसभा सानो र प्रभावकारी बन्छ। खर्च घट्छ। जनप्रतिनिधिको मर्यादा बढ्छ। स्थानीय तहको समन्वय गर्ने अधिकार प्रदेशलाई प्रदेश सरकारलाई स्थानीय तहको कामको समन्वय र अनुगमन गर्ने अधिकार दिनुपर्छ। त्यसो भएमा स्थानीय तह प्रदेशप्रति उत्तरदायी हुने र प्रदेश सरकार थप जिम्मेवार बन्नेछ। आपसमा समन्वय हुन्छ। प्रादेशिक समन्वय परिषदको औचित्य पुष्टि हुन्छ। समानुपातिक संसद्को राष्ट्रिय सभा संघीय तहमा दुईवटा सदन छन्। अब अहिलेकै निर्वाचन क्षेत्रको आधारमा प्रत्यक्ष निर्वाचित प्रतिनिधिसभा सदस्य हुने र समानुपातिक सांसदलाई राष्ट्रिय सभा सदस्य बनाउने व्यवस्था गरौं। यसो गर्दा राष्ट्रिय सभा निर्वाचनका लागि हुने खर्च शतप्रतिशतले घट्छ। जुन सामान्यतया हरेक दुई वर्षमा हुने गर्दछ। यसो गर्दा प्रत्यक्ष र समानुपातिक सांसदको बीचको विभेद हट्नुका साथै छरितो सदन बन्छ। त्यति मात्र होइन अहिलेको प्रणालीमा कुनै पनि दलले बहुमत ल्याउन नसक्ने जुन अवस्था देखिएको छ, त्यो पनि हट्छ। अझ हरेक दलले चुनाव लड्दा आफ्नो भावी प्रधानमन्त्री तोकेर जानेर बहुमत प्राप्त दलले सरकार बनाएपछि पाँच वर्षसम्म काम गर्न पाउने सुनिश्चित गरिनुपर्छ। अविश्वासको लागि दुई तिहाइको प्रावधान राख्नुपर्छ। यसो गर्ने हो भने अहिले जस्तो सरकार बनाउनका लागि हुने घोडाको व्यापार घट्छ। राजनीति शुद्धीकरणको बाटो खुल्छ। आवश्यक परे राष्ट्रिय सभामा चुनावबाट आउने संख्या आधा गरेर राष्ट्रपतिबाट केही संख्या मनोनित गर्ने प्रावधान राख्न पनि हुन्छ। उपराष्ट्रपति पद अनावश्यक गहना रूपमा रहेको उपराष्ट्रपति पदबाट मुलुकका लागि अनावश्यक व्ययभार सिर्जना भएको छ। अझ भूतपूर्वलाई समेत प्रशस्त सेवा सुविधा दिने चलन भएको हाम्रो जस्तो मुलुकमा यस्ता पद राखेर अनावश्यक खर्चभार बढाउनु जरुरी छैन। खारेज गरौ। अब प्रश्न उठ्न सक्छ, राष्ट्रपतिले कसलाई कार्यभार दिने ? त्यसका लागि राष्ट्रिय सभाको अध्यक्ष वा उपाध्यक्षलाई तोक्न सकिन्छ। यस्तो अभ्यास विभिन्न देशहरूमा पाइन्छ। राष्ट्रपतिको जीवनशैली गणतन्त्र सापेक्ष बनाउने कुन कुन कोणबाट राष्ट्रपतिको जीवन शैलीबारे प्रश्न उठे भन्नेतर्फ जानुभन्दा जनता सर्वोपरी हुने गणतान्त्रिक व्यवस्थामा राष्ट्रपतिलाई अनावश्यक सजावट भित्र राख्न आवश्यक छैन। राष्ट्रपतिको आवागमन र व्यवहारमा राजसी शैली हुनुहुँदैन। यसबाट पदप्रति मात्र होइन, व्यवस्थाप्रति नै अनास्था बढ्छ। समीक्षा गरौं र सक्ने जति घटाउँ। कुनै पनि बहानामा खर्च बढाउने तर्क नगरौं। माथिका विचारहरू हामीले अवलम्बन गरेको संघीय व्यवस्थाको दीगोपनका लागि अगाडि सारिएका हुन्। संघीयता ल्याउने र त्यसको खाका कोर्ने काममा विगतमा राजनीतिक सोचले बढी काम गर्यो। तथ्यको आधारमा भन्दा पनि भावनात्मक आधारमा निर्णय गरियो। दलहरूले राजनीतिक फाइदा बेफाइदाको कोणबाट हेरे। स्थानीय तह र सांसदको संख्या बढाउन मधेसवादी दलहरूले विगतमा गरेको बार्गेनिङ सबैले देखेकै हौं। अझै पनि प्रदेशको संख्या बढाउनु पर्छ भनेर आवाज उठाउने काम भइरहेकै छ। म के भन्न चाहान्छु भने सबैभन्दा पहिले हालको संघीय व्यवस्थाका कमीकमजोरी केलाऔं, विकृतिरहित बनाउने कोसिस गरौं। केही न केही सुधार गर्न सकिन्छ। यसबाट संघीयताको दीगोपनमा सहयोग पुग्छ। माथि उल्लेख भएझैं व्यवस्था हुने हो भने प्रदेश सभाका २२० र राष्ट्रिय सभाका ५९ गरी कम्तिमा २७९ सांसदहरू नै घट्छन्। तिनीहरूको नाममा हुने खर्च घट्छ। राष्ट्रिय सभामा जाने समानुपातिक सांसदको संख्या आधा पार्न सके थप ५५ जना सांसद् घट्छन्। राष्ट्रिय सभाको निर्वाचनको खर्च पूरै घट्छ। उपपराष्ट्रपतिको नाममा हुने गरेको र भविष्यमा हुन सक्ने खर्च घट्छ। त्यसपछि राष्ट्रपतिको आवागमन र व्यवहारमा भइरहेका तडकभडक घटाउन सकिन्छ। पूर्वपदाधिकारीको नाममा आजीवन दिइने सेवा र सुविधा कटौति गर्न सके झन् जाति। यो लेख वास्तवमा लेखकीय चिन्तन मात्र हो। लामो लडाइँपछि नेपाली जनताले प्राप्त गरेको संघीय गणतान्त्रिक व्यवस्थाको दीगोपन र छवि, निर्माणका लागि गरिएको चिन्तनको प्रतिफल मात्र हो। तर, राजनीतिक दलहरूले गम्भीर मनन् गरे मात्रयी कुराहरू कार्यान्वयन हुन सक्छन्। किनभने धेरै कुराहरू संवैधानिक व्यवस्थासँग सम्बन्धित छन्। सम्बोधनका लागि संविधान संशोधन नै गर्नुपर्छ। कानुनी सुधार गरेर सम्बोधन गर्न पनि राजनीतिक प्रतिबद्धता आवश्यक पर्छ। राजनीतिक सम्झौताका आधारमा भएका प्रावधानमा सुधार गर्न राजनीतिक दलहरू नै सजिलै तयार हुने सम्भावना छैन। त्यसैले बौद्धिक र प्राज्ञिक क्षेत्रले आवाज उठाउनु र बारम्बार दवाब दिइरहनु आवश्यक छ। यो लेख त्यसैको थालनी स्वरूप तयार गरिएको हो। दलहरूले राजनीतिक फाइदा बेफाइदाको कोणबाट हेरे। अझै पनि प्रदेशको संख्या बढाउनुपर्छ भनेर आवाज उठाउने काम भइरहेकै छ।"
"प्रतिबद्धता ३ खर्ब, लगानी १ खर्ब","काठमाडौं : नेपालको औद्योगिक क्षेत्रमा विदेशी लगानी प्रतिबद्धताको तुलनामा आधाभन्दा कम आउने गरेको पाइएको छ। उद्योग विभागका अनुसार हालसम्म वैदेशिक लगानी ३ खर्ब ६४ अर्ब ४६ करोड प्रतिबद्धता भएको छ। तर, प्रतिबद्धताको तुलनामा ३४ प्रतिशत मात्रै लगानी भित्रिएको नेपाल राष्ट्र बैंकले जनाएको छ। बैंकको तथ्यांकअनुसार हालसम्म १ खर्ब ८३ अर्ब विदेशी लगानी भित्रिएको छ। राष्ट्र बैंकको प्रत्यक्ष वैदेशिक लगानीसम्बन्धी प्रतिवेदनअनुसार १ खर्ब ८२ अर्ब ९१ करोड ९६ लाख रूपैयाँ विदेशी लगानी भित्रिएको हो। विभागका अनुसार आर्थिक वर्ष २०७७७८ मा ३२ अर्ब २ करोड विदेशी लगानी प्रतिबद्धता आएको छ। यो गत वर्षको तुलनामा झण्डै ६ खर्बले कमी हो। आव २०७६७७ मा ३७ अर्ब ८० करोड लगानी प्रतिबद्धता आएको थियो। विभागका अनुसार आव २०७७७८ मा २०३ र आव २०७६७७ मा २ सय ७७ वटा उद्योग थपिएका थिए। उद्योग विभाग तथा लगानी बोर्डले लगानी स्वीकृति गरेको तुलनामा ३४ प्रतिशत मात्रै विदेशी लगानी भित्रिने गरेको अध्ययनले देखाउँछ। लगानीमैत्री वातावरण नहुनु, राजनीतिक अस्थिरता, पूर्वाधार अभावलगायतका कारणले विदेशी लगानी भित्रिन सकेको छैन। तर, सरकारले पछिल्लो समयमा लगानी आकर्षित गर्न नीति सहजीकरण गरिरहेको जनाएको छ। उद्योग विभागका महानिर्देशक जीवलाल भुसालले विदेशी लगानी आकर्षित गर्न प्रक्रिया तथा कानुनी रूपमा सरलीकृत गरिरहेको बताउँछन्। विभागको सबै काम अटोमेसनमा हुँदैछ उनले भने, अटोमेसनमा दर्ता हुँदा विदेशी लगानी बढी आउने वातावरण बन्छ। विभागले केही वर्षअघि विदेशी लगानी आकर्षित गर्न एकल बिन्दु सेवा ल्याएको थियो। तर, प्रभावकारी हुन सकेको छैन। महानिर्देशक भुसालले आगामी वर्षदेखि एकल बिन्दुसेवालाई प्रभावकारी बनाउन लागि पर्ने बताए। राष्ट्र बैंकका अनुसार आव २०७५७६ मा अघिल्लो आर्थिक वर्षको तुलनामा ८८ प्रतिशतले प्रत्यक्ष विदेशी लगानी घटेर १ खर्ब ८३ अर्ब रुपैयाँ कायम भएको हो। आव ०७४७५ सम्म विदेशी लगानी २ खर्ब ५४ करोड रुपैयाँ पुगेको थियो। कम्पनीहरूको विदेशी लगानीको सञ्चिति रकममा ह्रास आएसँगै विदेशी लगानी घटेको राष्ट्र बैंकले जनाएको छ। विभागका अनुसार हालसम्म उद्योग क्षेत्रमा २२ खर्ब ८३ अर्ब २८ करोड लगानी भएको छ। ८ हजार ५ सय ४३ वटा स्वदेशी तथा विदेशी उद्योग दर्ता भएका छन्। गत आव २०७७७८ मा १ अर्ब ५६ अर्ब र २०७६७७ १ खर्ब ५२ अर्ब उद्योग क्षेत्रमा लगानी प्रतिबद्धता भएको छ। गत वर्षको तुलनामा ४ अर्ब लगानी उद्योग क्षेत्रमा भएको छ। महानिर्देशक भुसालले विषम परिस्थितिमा पनि लगानी बढ्नु उद्योग क्षेत्रको भविष्य उज्जल बन्दै गएको बताउँछन्। कोभिडका बाबजुत पनि लगानी बढ्नु सकारात्मक हो उनले भने, अब क्रमशः औद्योगिक क्षेत्रमा स्वदेशी तथा विदेशी लगानी बढ्ने छ। औद्योगिक क्षेत्रमा चुक्ता पुँजी ८८ अर्ब (४८२ प्रतिशत), सञ्चितीका रूपमा ७८ अर्ब रुपैयाँ (४२८ प्रतिशत) र ऋणका रूपमा १६ अर्ब रुपैयाँ (९ प्रतिशत ) विदेशी लगानी रहेको राष्ट्र बैंकले जनाएको छ। प्रत्यक्ष वैदेशिक लगानी हुने देशमा पहिलो भारत र दोस्रोमा चीन छन्। भारतबाट मात्रै कुल वैदेशिक लगानीको ३० प्रतिशत (५६ अर्ब रुपैयाँ) र चीनबाट १५ प्रतिशत (२७ अर्ब ५६ करोड) रुपैयाँ लगानी भएको छ। पछिल्लो समयमा चीनको लगानी पनि क्रमशः बढ्न थालेको छ। विदेशी लगानी भित्रिने तेस्रो मुलुक ट्याक्स हेवन सेन्ट किट्स एन्ड नेभिसबाट (१३६ प्रतिशत) २४ अर्ब ९३ करोड रूपैयाँ भित्रिएको छ। विदेशी लगानी भित्रिने मुलुकहरूमा आयरल्यान्ड, सिंगापुर, अस्ट्रेलिया, युएई, बंगलादेश, दक्षिण कोरिया, अमेरिकालगायत ५३ मुलुक छन्। विदेशी लगानीमा मात्रै सञ्चालित उद्योगहरूले २ लाख ७४ हजार ७ सय ७४ जनालाई रोजगारी दिने प्रतिबद्धता गरेका थिए। त्यसमध्ये आव २०७७७८ मा ५ हजार ८ सय ३३ र अघिल्लो आवमा १० हजार ८ सय ३९ जनालाई रोजगारीको ग्यारेन्टी गरेका थिए। समग्रमा उद्योग क्षेत्रमा हालसम्म ६ लाख २८ हजार ७ सय १२ जनाले रोजगारी पाउने प्रतिबद्धता गरिए पनि कति जनाले पाए भन्ने विभागसँग यकिन तथ्यांक छैन। विदेशी लगानी सबैभन्दा धेरै सेवा क्षेत्रमा भित्रिएको छ। सेवा क्षेत्रमा ५१ प्रतिशत र औद्योगिक क्षेत्रमा ४९ प्रतिशत लगानी भित्रिएको छ। औद्योगिक क्षेत्रअन्र्तगत प्रशोधन तथा खानी उद्योगमा २८६ प्रतिशत, विद्युत्, पानी, ग्यासमा २० प्रतिशत विदेशी लगानी भित्रिएको छ। सेवा क्षेत्रअन्र्तगत बैंक, वित्तीय संस्था तथा बिमालगायत वित्तीय क्षेत्रमा २७७ प्रतिशत लगानी आएको छ।"
आरक्षण आवश्यकताका आधारमा,"काठमाडौं : सर्वोच्च अदालतले आरक्षणसम्बन्धी व्यवस्थालाई वर्गीयता वा जातीयतामा नभई आवश्यकताकेन्द्रित बनाउनुपर्ने ठहर गरेको छ। यसरी मात्रै संविधानको साध्य हासिल गर्न सकिने सर्वोच्चको आदेशमा उल्लेख छ। धनुषाको जनकपुरधाम१६ घर भई ललितपुर बस्ने विनयकुमार पन्जियारले दर्ता गरेको रिट निवेदनउपर सुनुवाइ गर्दै सरकारका नाममा सर्वोच्चले निर्देशनात्मक आदेश जारी गरेको हो। उक्त रिटमा गत पुस १ गते नै आदेश आएकामा आइतबार पूर्ण पाठ सार्वजनिक भएको हो। पञ्जियारले चिकित्सा शिक्षा आयोग र प्रधानमन्त्री तथा मन्त्रिपरिषद्को कार्यालयलाई विपक्षी बनाई रिट दायर गरेका थिए। सरकारले सकारात्मक विभेदअन्तर्गत आरक्षणको व्यवस्था गरेको थियो। कानुनबमोजिम तय गरिने मानव विकासको सूचकांकलाई सकारात्मक विभेदको व्यवस्थाको सन्दर्भमा आधार कायम गर्न सक्ने देखिन्छ, आदेशमा लेखिएको छ, साथै सकारात्मक विभेदको व्यवस्थालाई पटकपटक एउटै व्यक्ति वा परिवारमा नदोहोरिने गरी र समयसमयमा वस्तुनिष्ठ रूपमा अनुगमन मूल्यांकन र पुनरावलोकनसमेत गर्ने गरी वास्तविक गरिब र उपेक्षित वर्गको पहुँच र सहज उपयोगमा रहने हँुदा आरक्षण नचाहिने व्यक्ति, परिवार र समूहलाई बाहेक गर्दै जान सक्ने नीति र कानुन निर्माणमा ध्यान दिनुपर्ने देखिन्छ। जातीयताका आधारमा आरक्षण प्रदान गर्दा आरक्षण निश्चित व्यक्ति र समूहको कब्जामा पर्ने सर्वोच्चको निष्कर्ष छ। न्यायाधीशद्वय विश्वम्भरप्रसाद श्रेष्ठ र डा आनन्दमोहन भट्टराईको इजलासले यो आदेश दिएको थियो। आदेशमा संविधानले आरक्षणको व्यवस्थासँगै यसको लक्ष्य पनि स्पष्ट गरेकाले लक्ष्य भेटाउन र आरक्षण व्यवस्थाको सदुपयोग गरिनुपर्ने भनिएको छ। वास्तवमै गरिब निमुखा र आफ्नो स्रोतसाधनले शिक्षा आर्जन गर्न नसक्ने वर्गलाई नै आरक्षणको छहारीभित्र ल्याउने र संविधानको धारा १८ को ३ अन्तर्गत प्रतिबन्धात्मक वर्गलाई आरक्षण प्रदान गरिनुपर्छ, आदेशमा लेखिएको छ। १ सय २६ जातजाती र १ सय २३ भाषाभाषीको बसोबास भएको मुलुकमा जातीय रूपमा आरक्षणको व्यवस्था गर्न नहुने सर्वोच्चको ठहर छ। संविधान त आरक्षणको वर्गमा पर्ने तथा व्यक्तिगत उन्नति गरिसकेका उपल्लो वर्ग तरमारा वर्गको कब्जाबाट आरक्षणलाई मुक्त गर्नुपर्ने आदेशमा उल्लेख छ। आरक्षणलाई वर्गीयता वा जातीयता नभई आवश्यकताकेन्द्रित बनाए मात्र यसले संविधानको साध्य हासिल गर्न सक्ने जनाइएको छ। वास्तवमै गरिब, निमुखा र आफ्नो स्रोतसाधनले शिक्षा आर्जन गर्न नसक्ने वर्गलाई नै आरक्षणको छहारीभित्र ल्याउने र संविधानको धारा १८(३) को प्रतिबन्धात्मक वर्गमा पर्ने तर सक्षमलाई बाहेक गरेमा मात्र यसले संविधानको लक्ष्यलाई पछ्याउन सक्छ, आदेशमा लेखिएको छ। संविधानले विशेष व्यवस्था गरिनुपर्ने वर्गलाई व्यापक बनाएको परिप्रेक्ष्यमा समेत हामीले पनि आरक्षणको व्यवस्थालाई लक्ष्य केन्द्रित र न्यायपूर्ण बनाउनु आवश्यक हुँदा संविधानतः आरक्षणको वर्गमा पर्ने तर व्यक्तिगत उन्नति प्रगति गरिसकेको कारण आरक्षण नचाहिने उपल्लो वर्ग तरमारा मध्यम वर्गको कब्जाबाट आरक्षणसम्बन्धी व्यवस्थालाई मुक्त गर्न जरुरी देखिएको आदेशमा उल्लेख छ। आदेशमा लेखिएको छ, स्पष्ट शब्दमा भन्दा व्यक्तिगत अपांगताको कारण आरक्षण जरुरी भएकामा बाहेक पछौटेपनको मापन मानव विकास सूचकांकलाई आधार बनाएर गरिँदा वास्तबिक रूपमा पिछडिएको व्यक्ति, वर्गमा पुग्न सकिने हुन्छ।"
फ्लोर क्रस गर्ने कर्णालीका चार सांसदलाई एमालेले गरेको कारबाही वैधानिक,"काठमाडौं : सर्वोच्च अदालतले कर्णालीमा फ्लोर क्रस गरेपछि एमालेले चार सांसदमाथि गरेको कारबाही वैधानिक भएको ठहर गरेको छ। एमालेले कारबाही गरेपछि पदमुक्त भएका प्रकाश ज्वाला, अम्मरबहादुर थापा, कुर्मराज शाही र नन्दसिंह बुढालाई सर्वोच्चले यसअघि अन्तरिम आदेश दिएर सांसद पदमा पुनर्वहाली गरिदिएको थियो। तर अध्यक्ष केपी शर्मा ओलीको भ्याकेट निवेदनमाथि सोमबार सुनुवाइ गर्दै प्रधानन्यायाधीश चोलेन्द्र शमसेर जबरा र प्रकाश ढुंगानाको इजलासले न्यायाधीश प्रकाशमान सिंह राउतको अन्तरिम आदेश खारेज गरेको हो। गत वैशाख ३ गते मुख्यमन्त्री महेन्द्रबहादुर शाहीले प्रदेश सभामा विश्वासको मत लिएका थिए। त्यसक्रममा एमालेको माधव नेपाल पक्षका चारजना सांसदहरुले फ्लोर क्रस गरेर माओवादी नेतृत्वको प्रदेश सरकार जोगाइदिएका थिए। त्यसपछि पार्टीको ह्वीप उलंघन गरेको भन्दै एमालेले चारै जनालाई सांसद पद र पार्टीको साधारण सदस्यबाटसमेत हटाएको थियो। नेकपा हुँदा माओवादीको नेतृत्वमा एमाले पनि सरकारमा थियो। तर नेकपा विभाजन भएसँगै कर्णाली सरकारबाट एमाले बाहिरिएको थियो। यद्यपी माधव नेपाल पक्षले पनि सरकारलाई आफूहरुको समर्थन कायमै रहेको बताउँदै आएको थियो। त्यहीक्रममा वैशाख ३ गते चार जना सांसदले फ्लोर क्रस गरेपछि शाही नेतृत्वको प्रदेश सरकार जोगिएको थियो। ज्वाला सल्यान प्रदेशसभा (ख), बुढा डोल्पा प्रदेशसभा (क), शाही कालिकोट प्रदेशसभा (क) र थापा दैलेख क्षेत्र नं १ (ख) बाट निर्वाचित सांसद हुन्। अदालतको सोमबारको आदेशसँगै अब एमालेका चार सांसद पदमुक्त भएका छन्। चारमध्ये प्रकाश ज्वालाबाहेक अन्य तीनजना कर्णाली सरकारमा मन्त्री छन्।"
"संक्रमण बढ्दै, फेरि बेड अभाव","विराटनगर, ताप्लेजुङ, धनकुटा, भोजपुर : कोरोना संक्रमितको संख्या घट्न थालेसँगै सरकारदेखि अस्पताल सबै सुस्ताएका थिए। दोस्रो भेरियन्टले अवस्था जर्जर बनाइरहँदा असारसम्ममा संक्रमण दर घटेको थियो। तर, साउनयता संक्रमण बढेसँगै सरकारी संयन्त्र सक्रिय हुन नसक्दा अवस्था नियन्त्रणबाहिर जाने खतरा उत्पन्न भएको छ। प्रदेश १ को पहाडी जिल्लामा रहेका अस्पतालहरूमै बेडको अभाव भएर पुरानै अवस्था बल्झिन थालेको छ। ताप्लेजुङको फुङलिङ नगरपालिकाका खड्ग गुरुङले सोमबार राति जिल्ला अस्पतालमा बेड पाएनन्। बान्ता र झाडापखालाको समस्या देखिएका छिमेकीलाई लिएर गएका उनले अस्पताल बाहिरको फलैंचामै राखेर रगत, दिसा र पिसाबको परीक्षण गराए। उनले भने, न पुराना बिरामीलाई संक्रमणबाट बचाउने संयन्त्र छ। न त नयाँ बिरामीको उपचार गर्ने ठाउँ नै। सोही दिन फुङलिङकै कमल भट्टराईले पनि कोरोना संक्रमित छोरालाई राख्ने बेड पाएनन्। स्वास्थ्यकर्मीले भुइँमा एउटा ओछ्याउने हाले र त्यहीं राखेर अक्सिजन दिए। बिरामीको चाप थेगिनसक्नु भएपछि अस्पतालका प्रमुख डा सोनिङ लामाले बुधबार सर्वपक्षीय बैठक बोलाए। अस्पताल व्यवस्थापन समिति र सरोकारवाला सम्मिलित बैठकले कुनै निष्कर्ष भने निकाल्न सकेन। साउनयता अस्पतालमा कोरोना संक्रमित र अन्य बिरामीको चाप बढेको छ। सरकारले कोभिड पनि अस्पताल बनाएको छ। तर ठाउँ अभावमा कोरोना संक्रमित र अरू बिरामीलाई एकै ठाउँमा राखेर उपचार गराउनुपर्ने बाध्यता छ। डा लामाका अनुसार १० बेडको कोभिड उपचार केन्द्र भरिएको छ। १५ बेडको अस्पतालमा ३५ बढी बिरामी भर्ना भएर उपचाररत छन्। ओपीडीमा दैनिक सय बढी परीक्षण गराउन पुग्ने गरेका छन्। तर, डाक्टर भने तीन जना मात्रै छन्। अस्पतालको पश्चिमपट्टि प्लाइ र जस्ताले बारेर कोभिड उपचार केन्द्र बनाइएको छ। त्यो टहरो घाम लागे छानो तातेर बसिनक्नु हुन्छ भने पानी परे जस्ता बजेर बिरामी निदाउन सक्दैनन्। अस्पताल परिसरमै पक्की भवन खाली भए पनि व्यवस्थापन समितिले त्यसलाई प्रयोग गर्न सकेको छैन। फुङलिङ नगरपालिकाले हेलिप्याडमा क्वारेन्टाइन बनाएको भए पनि अस्पतालबाट दुई किलोमिटरभन्दा टाढा भएकाले बिरामीको ल्याब परीक्षणलगायतमा समस्या हुने स्वास्थ्यकर्मीको भनाइ छ। जिल्लामा ४ सय ५० बढी कोरोनाका सक्रिय संक्रमित छन्। संक्रमण दर दिनहुँ बढिरहेको स्वास्थ्य कार्यालयले जनाएको छ। यता धनकुटामा पनि कोरोना संक्रमितको संख्या फेरि बढ्न थालेको छ। साउनयता संक्रमितको संख्या बढेपछि अस्पतालमा बेड अभाव सुरु भएको छ। जिल्ला अस्पताल धनकुटाका निमित्त मेडिकल सुपरिटेन्डेन्ट डा पुजन विश्वकर्माका अनुसार २५ जना उपचार गराउने क्षमताको अस्पतालमा अहिले ३५ जना संक्रमित उपचाररत छन्। बिरामी राख्ने ठाउँ नहुँदा रिफर गर्नुपर्ने स्थिति आइसकेको उनले बताए। जिल्ला प्रशासन कार्यालय धनकुटाकाअनुसार जिल्लामा हालसम्म २ हजार ३ सय ५६ कोरोना संक्रमित भइसकेका छन्। ३८ जनाले ज्यान गुमाइसकेका छन्। प्रशासनका प्रशासकीय अधिकृत विक्रम लिम्बूका अनुसार संक्रमितमध्ये १३ जना अस्पतालमा उपचाररत छन्। कोरोना संक्रमितको लागि उपचार गर्न ६९ वटा आइसोलेसन बेड छन्। त्यस्तै, भोजपुरको अवस्था पनि ताप्लेजुङ र धनकुटाको भन्दा फरक छैन। बजारमा चहलपहल बढेसँगै घरघरै बिरामी बढेका छन्। प्रशासनले न्यूनतम स्वास्थ्य मापदण्डको निर्देशन दिए पनि पालना नगर्दा जोखिम बढेको छ। स्वास्थ्य कार्यालय भोजपुरका सुचना अधिकारी सुरेन्द्र बुढाथोकीका अनुसार दैनिक २५ जनाको हाराहारीमा संक्रमित थपिएका छन्। संक्रमण बढ्न थालेपछि प्रदेश १ की सामाजिक विकासमन्त्री उषाकला राईले कोरोना महामारीको सम्भावित तेस्रो लहर नियन्त्रणको पूर्व तयारीमा जुट्न सरोकारवाला निकायलाई निर्देशन दिएकी छन्। प्रदेशमा बढे संक्रमितप्रदेश १ मा साउनयता संक्रमितको संख्या ह्वात्तै बढेको छ। पछिल्लो १६ दिनमा १५ हजार १ सय ७९ संक्रमित थपिएका छन्। यो संख्या असार महिनाका दुई अर्धमासिक अवधिको भन्दा बढी हो।"
मेलम्चीको भेलमा मिसियो आँसु,"रामकला खड्कासुनिता कार्कीयुवराज पुरी मेलम्ची : मेलम्ची खोला उर्लेर आयो। हेर्दाहेर्दै घरखेतै बगायो। त्यही दिनदेखि ५० वर्षीया नाजु तामाङका आँखा ओभाएका छैनन्। सायद आँसुको पनि बाढी गइसक्यो होला। निकै मिहिनेत गरेर २० वर्षअघि बनाएको उनको घरलाई भूकम्पले पनि ढाल्न सकेको थिएन। तर, बाढीले जगदेखि पकलक्क उखेलिएर एकतर्फी ढल्किएको छ दुईतले ढलान घर। त्यही घरको मूल ढोकामै अडेस लागेर बसेको भेटिइन् नाजु। बाढीले घर मात्रै होइन, त्यही वरपर रहेको खेतबारी पनि बगायो। गाउँका दिदीबहिनी भेट हुँदा होस् वा अरू कोही, बाढीका कुरा निस्किनासाथ उनी भक्कानिन्छिन्। उनको परिवार घरभन्दा माथि रहेको अस्थायी टहरामा आश्रय लिएर बसिरहेको छ। परिवारमा श्रीमान्, दुई छोरा, बुहारी र नातिहरू छन्। हेलम्बु गाउँपालिका२ गणेश बगरकी उनले पोहोर मात्र २४ लाख ऋण लिएर खेत किनेकी थिइन्। त्यही खेत पनि बाढीले बगायो। नाति काखमा लिएर भक्कानिँदै हेलम्बु गाउँपालिका२ गणेश बगरकी ५० वर्षीया नाजु तामाङ। तस्बिर : सुनिता डंगोल हजुरबाकै पालादेखिको ५० मुरी धान फल्ने खेत पनि बगेपछि सम्पत्तिका नाममा केही बाँकी रहेन। छोराहरू खेतीपातीसँगै ट्राउट माछापालन गर्थे। तर, त्यो पनि बाढीले डुबायो। उनी त्यस दिन छोरीको रोपाइँमा गएकी थिइन्। अपराह्न ४ बजेदेखि खोलाको सतह बढ्न थालेको महसुस गरिन्। रोपाइँ सकिएर नुहाउन जाँदा खोला धमिलिइसकेको थियो। आफूले किनेको खेतछेउ पो खोला आइपुग्यो कि भन्ने भयो। छोरालाई हेर्न पठाउँदा जान मानेनन्। उनका श्रीमान् र छोराहरू माछा पालेको ठाउँमा कुलो भत्कियो भन्दै उतै लागे। खोला एक्कासि यति बढ्यो कि हेर्दाहेर्दै किनारमा रहेका रूखहरू ढले। त्यसपछि आत्तिएर उनले नाति च्यापिन्। कुलो बनाउन गएका श्रीमान् र छोराहरूको चिन्ता गर्दै उनी रुँदै घरछेउमै बसिरहेकी थिइन्। त्यतिकैमा छोरा आउँदाआउँदै मुर्छा परे। होस खुलेपछि छोराले माछाहरू सबै बगायो, हामी यहाँ नबसौं, भागौं आमा भनेको उनले सुनाइन्। उनले मध्यरातमा पनि चिन्ता लागेर घर हेरिन्। त्यति बेलासम्म केही भएको थिएन। फेरि आएर हेर्दा त घर पनि छैन, गोठ पनि छैन अनि खेती पनि छैन, दुवै हातका बाहुलाले आँसु पुछ्दै उनले भनिन्। तस्बिर : सुनिता डंगोल यतिका वर्षमा यति बितन्डा मच्चाउने बाढी आएको थिएन। उनका अनुसार यसपटकको विपत्ति बाढीले मात्र होइन। मेलम्ची खानेपानी आयोजनाको सुरुङले गर्दा भएको उनको भनाइ छ। भनिन्, पहिलेपहिलेको बाढीले पनि कत्राकत्रा रूख बगाएर ल्याउँथ्यो। तर, हाम्रो खेतलाई कतै छोएको थिएन। अहिले त घरखेत नै बाँकी राखेन। क्षतिपूर्तिका लागि स्थानीय सरकारसँग पहल भइरहे पनि सहयोग जुट्ला भन्ने आस लागेको रहेनछ। खै उहाँहरूले आफैं बुझेर दिए त के हो ?, मागेर त देलान् भन्ने लाग्दैन, उनले भनिन्। अब के गरेर खानुहुन्छ त ? परिवारलाई कसरी पाल्नुहुन्छ ? यी प्रश्न गर्दागर्दै उनी पुनः भक्कानिइन्। भनिन्, बूढालाई सोध्यो भने अब के गर्ने भाको जति लगिहाल्यो, अब आआफ्नो ज्यान पाल भन्छन्। तस्बिर : सुनिता डंगोल जेठो छोरोका दुई बच्चा छन्। उनीहरूका लागि भनेर ऋण गरेर किनेको खेतसमेत गुमेको सम्झिँदा उनका आँसु थामिन्नन्। बाँकी रहेको ३ लाख ऋण गत फागुनमा मात्र तिरेर धान रोपेकी थिइन्। एक बाली कमाइ पनि खान पाइनन्। उनले आफ्नो दुःख सुनाइरहँदा दुई वर्ष पुग्न लागेका नाति सँगै टोलाइरहेका थिए। नातिलाई सुमसुमाउँदै उनले भनिन्, माथि क्याम्पमा सुत्नै मान्दैन। हाम्रै घरमा जाऊँ न भन्छ। कहिले भने हाम्रो घर पनि सुतेको भएर हामी त्यहाँ नगएको हो भनेर नातिले सोध्छ। काठमाडौंबाट जिरोकिलो हुँदै झन्डै ७६ किलोमिटर यात्रा तय गरेर मेलम्ची बजार पुगिन्छ। त्यहाँबाट झन्डै १६ किलोमटर मेलम्ची प्रवेशमार्ग यात्राका क्रममा बाढीपीडितलाई भेट्दा डेढ महिनाअघि बाढीले दिएको पीडा रत्तिभर भुलाउन नसकेको पाइयो। सुकुम्बासी हुनुपर्दाको पीडाले मन गह्रुँगो भएको छ। तिनै पीडितमध्ये पर्छन्, ३५ वर्षीय दिलबहादुर कम्मर। कम्मरले भूकम्पपीडितलाई सरकारले दिएको ३ लाख सहयोगमा आफूले २ लाख थपेर दुईकोठे घर बनाएका थिए। बाढीले घरसँगै आठ आना जग्गा बगायो। कसैले मुहानतिरै ज्वालामुखी निस्केको भन्छन्, कसैले पहिरोबाट आएको भन्छन्। खै के भएको हो ?, तस्बिर : सुनिता डंगोल उनले भने, फेरि कतिले त मेलम्ची आयोजनाको मकिङ र केमिकल बगाएर ल्याएकाले यस्तो भएको पनि भन्छन्। हामी अनपढ हौं, किन ढाँट्नु ? धेरैले खानेपानीले नै भन्छन्। इन्द्रावती र मेलम्ची खोलाको दोभानमा रहेको मेलम्ची नगरपालिका सुन्दर बस्ती बगरमा परिणत भएको छ। त्यहाँका सडकमा बुल डोजर सलबलाएका देखिन्छन्। स्थानीयकै पहलमा आआफ्ना घरभित्र बाढीले ल्याएको लेदो निकाल्ने र बस्ती सफा गर्ने काममा डोजरहरूको प्रयोग गरिएका छन्। घरभित्रै बाढी पसेर ढुंगा, गिटी, बालुवाजस्ता नदीजन्य पदार्थ थुप्रिएका छन्। पुस्तैनी त्यही नदी किनारामा जीवन बिताएका ६६ वर्षीय गजेन्द्रबहादुर श्रेष्ठले असार १ गतेको बाढी जीवनकालमा नसुनेको र नदेखेको रहेको बताए। दुई छोरा र आफ्नो गरी ३ वटा घर मेलम्चीको बाढीले क्षति पुर्याएको उनको भनाइ छ। असार १ गते ४ बजेतिर पहिले इन्द्रावती आयो। पछि ६ बजेदेखि मेलम्चीमा पनि बाढी आयो, उनले भने, हेदाहर्दै घरभित्र नै बाढी पस्यो। अनि खेतबारी सबै बगाएर लग्यो। घर पछाडि ११ रोपनी, मेलम्ची खोलापारि २२ रोपनी र खोलावारि ८ रोपनी खेत बगाएको उनले बताए। डाँडामा करिब १५ रोपनी बारी बाँकी रहेको उनको भनाइ छ। उनको सबै सम्पत्ति बाढीले स्वाहा बनाएको छ। बाँकी छ त केवल घर बनाउँदा लिएको १ करोड ऋण। ऋण कसरी तिर्ने ? यो प्रश्न गर्दा उनका आँखा रसाए। भने, है हेरौं, अब हे हुन्छ ? उनको परिवारले पनि कपडा पसल सञ्चालन गर्दै आएको थियो। घरको तल्लो तलामा गोदाम थियो। त्यहाँ थानका थान कपडा र करिब २५० मुरी धान राखिएको थियो। तर, बाढीले सबै बगाएको उनले दुखेसो पोखे। २५ लाख बराबरका कपडा बाढीले लग्दा पनि मन थामेर बस्नु सिवाय अरू केही उपाय रहेन उनका लागि। उनले आफू र आफूजस्तै छिमेकीका दुखेसो लिएर वडाध्यक्ष र मेयरलाई नभेटेका होइनन्। तर, राहतको नाममा दुईचार किलो दाल चामल वितरणबाहेक अरू केही नभएको उनले गुनासो गरे। चलअचल सम्पत्ति गुमे पनि उनी र उनका टोलवासीको हिम्मत भने गुमेको छैन। बाढीको बितन्डामा परेको घर हेरेर टोलाउनुभन्दा यसलाई बनाउने काम सुरु गरौं भन्ने उनलाई लाग्यो। त्यसपछि श्रेष्ठले ५० हजार रुपैयाँ ठेक्कामा घरभित्र पसेको नदीजन्य पदार्थ निकाल्ने काम सुरु गरेका छन्। यो बाढी प्राकृतिक कारणले नै आएको हो त ? बाढी त आउँथ्यो तर यत्रो कहिले आएको छैन। पहिला पनि झोलुंगे पुल छुनेजस्तो गरी आउँथ्यो। हरेक वर्ष वर्षायामा बाढी आइरहने हो। तर, यो बाढी प्राकृतिकसँगै मेलम्ची खानेपानी आयोजनाको लापर्वाहीका कारण पनि थपिएको हो, उनले भने, यस्तो बिपत्तिमा परेका जनतालाई त सरकारले हेर्नुपर्ने होइन र ? नेपालकै पुरानो करिब १०० वर्ष पहिले बनेको झोलुुंगे पुलसमेत बाढीले बगाएको देखेर निकै पीडा भएको उनले बताए। अर्जुन दुलालका सात दाजुभाइका मेलम्ची बजारमा लहरै रहेका घरमा पनि बाढी पस्यो। दुलालको परिवार डेढ महिनादेखि मेलम्ची बजारबाट अलिक माथि कान्छो छोराको घरमा बस्दै आएको छ। उनीहरू २४ दिन त बजारकै स्कुलमा बसेका थिए। उनको घर करिब डेढ तला पुरिएको छ। उनले सटर भाडाबाटै मासिक करिब ५० हजार रुपैयाँ आर्जन गर्दै आएका थिए। असार १ गते मेलम्चीमा बाढी आएपछि भाइ, छोरा, भतिजा सबै भएर बजारै खाली गर्दै मान्छेलाई बोलाएर हिँडेका उनले सुनाए। त्यति खेर भतिजाहरूले सुन गरगहना पनि लगेछन् आफूलाई भने ज्यान बचाउने मात्र ध्यान भयो, उनले भने, सुन निकाल्न नपाएकोमा त चिन्ता छैन, ज्यान बच्यो त्यसैमा खुसी छौं। तर, त्यसपछि अहिलेसम्म आनन्दले सुत्न सकिएको छैन। बाढीले घर भरिदा पनि हामी हेरेको हेरै भयौँ। पूरै थलथल भएको थियो, त्यहाँ मान्छे जाने हो भने भासिएर नै मरिन्थ्यो। सबै मकिङ छ सुरुङ खनेको, विस्फोटक पदार्थको राग आएर बस्नै गाह्रो हुन्छ। हिजोअस्तिसम्म पनि यहाँ आउँदा विस्फोटक रसायनको गन्धले साह्रै टाउको दुुुख्थ्यो। मेलम्ची आयोजनाले सुरुङ खन्दाको फोहोरलाई व्यवस्थापन नगर्दा यो ठूलो घटना घटेको हो उनको बुझाइ छ। नगरपालिकासँग गुहार माग्दा भदौमा मात्र सुरु गर्ने जवाफ पाए उनले। त्यतिखेर काम सुरु गर्दा ढिला हुने र लेदोले गर्दा घर पनि मकाउने हुँदा समिति बनाएर सफा गर्ने काम सुरु गरिहाले उनले। घर केही नभएजस्तो देखिए पनि भित्र सबै भग्नावशेष अवस्थामा रहेको उनले बताए। बाढीपीडित सुरेश तामाङको व्यथा पनि कम छैन। हेलम्बु गाउँपालिका४ मा चार कोठे घरमा बस्दै आएका उनको घर र वरपरको सबै जग्गा बगाएको छ। उनले साथीभाइको सहयोगमा घरको छानो र लत्ताकपडा सुरक्षित गर्न सके। बाढीले घरको जग नै बगाएर लगिसकेको छ।  मेलम्ची बजारका सामाजिक अभियन्ताका रूपमा चिनिने सागर श्रेष्ठको परिवारको मात्रै झन्डै सय रोपनी खेत बाढीले बगाएको छ। २५ करोड लगानीमा निर्माण गरेको थ्री स्टार होटलको गार्डेनसहित डेढ तलासम्म बाढीले पुरेको छ। उनका अनुसार बस्ती सफा गरिदिन र विस्थापितलाई सहयोग गर्न दरखास्त लिएर जाँदा जनप्रतिनिधिले अझै जोखिम नसकिएको भन्दै तत्काल केही गर्न नसकिने जवाफ दिए। सिन्धुपाल्चोकको मेलम्ची बजारका घरमा बाढीले थुपारेको लेदो ४५ दिनपछि हालै सफा गरिँदै । तस्बिर : सुनिता डंगोल बाढीका कारण करिब १५ सय परिवार मेलम्ची बजारबाट विस्थापित भएका थिए। उनीहरूले अब कत्तिन्जेल महँगो भाडा तिरेर बस्ने भन्ने प्रश्नबीच स्थानीय मिलेर मेलम्ची पुनर्निर्माण तथा सरोकार समिति खडा गरे। समिति बस्ती संरक्षणको काममा लागेको छ। यस्तै, विस्थापितलाई पूर्ववत अवस्थामा फर्काउन बस्तीको सरसफाइको काम अगाडि बढाइएको छ। स्वदेशी तथा विदेशी नेपालीले सहयोग गरेको हुँदा कामलाई निरन्तरता दिन सजिलो भएको श्रेष्ठले बताए। करिब २५ लाख रुपैयाँ नगद जुटेको छ। तर, काम भने करोडको भएको छ, उनले भने। मेलम्ची बजार मा ९५ प्रतिशत सफाइको काम सकिएको छ। बस्तीबाट निकालिएको लेदोलाई मेलम्ची खोलामै फालिएको छ। बस्ती सरसफाइ गर्दा घरमा भएका लेदोलाई हटाउन समितिले बिनाखर्च काम गरिरहेको छ। मेलम्चीमा फेरि बाढीमेलम्ची खोलाको उद्गम बिन्दु भे्रमाथाङमा पहिरो खसेका कारण फेरि बाढी आएको छ। लाङटाङ हिमालको फेदीमा रहेको भ्रेमाथाङको पहिरो बगाउँदै बाढी आउँदा हेलम्बुबाट मेलम्ची बजारको क्षेत्र थप प्रभावित र जोखिममा परेको छ। तस्बिर : सुनिता डंगोल शनिबार बेलुकीदेखिको बाढीले हेलम्बु गाउँपालिका र मेलम्ची नगरको तटीय क्षेत्रमा थप क्षति पुर्याएको मेलम्ची खानेपानी आयोजनाका साइट प्रशासक धर्मराज देवकोटाले बताए। देवकोटाका अनुसार मेलम्ची बजारबाट हेलम्बु जाने बाटो पनि बाढीका कारण कटान भएको छ। बाढीले आयोजनाको प्रवेशमार्गमा रहेको पक्की तन्नौटे पुल (रातो पुल) बगाएको छ। मेलम्ची ७, ८, पाँचपोखरी १, २ र हेलम्बुका धेरै वडा जोड्ने यो पुल बगेपछि यो भेगको सडक सम्पर्क टुटेको छ। यस क्षेत्रमा थप २२ घर बगाएको आयोजनाले जनाएको छ। निरन्तरको बाढीका कारण खोला किनारमा रहेका संरचना जोखिममा परेका छन्। असार १ गतेकै प्रकृतिअनुसार शनिबार बाढी आएको जनाइएको छ। डेढ महिनापछि मेलम्चीमा आएको बाढीले पनि काठ, दाउरा, ठूला ढुंगा र लेदो बगाएर ल्याएको छ। जसका कारण खोलाको सतह पहिलाजस्तै २ किलोमिटरभन्दा माथि उठेको छ। यसपटक इन्द्रावती, याङ्ग्री र लार्केमा नभई मेलम्ची खोलामा मात्र बाढी आएको छ। पहिलाको बाढीपछि सफाइमा, घरको पुनर्निर्माणमा लागेका स्थानीयलाई समस्या थपिएको छ। शनिबार साँझ नै जिल्ला प्रशासन कार्यालय सिन्धुपाल्चोकले सूचना जारी गरी नदी तटीय क्षेत्रका बासिन्दालाई सुरक्षित स्थानमा जान आग्रह गरेको थियो। यो समाचार तयार पार्दासम्म मानवीय क्षति नभएको जनाइएको छ। तस्बिर : सुनिता डंगोल"
एमालेले गठन गर्यो नौ केन्द्रीय विभाग: ककसले पाए जिम्मेवारी ?,"काठमाडौं : नेकपा (एमाले) को सोमबारको स्थायी कमिटी बैठकले पार्टीका विभिन्न नौ केन्द्रीय विभागमा सदस्य मनोनयन गरेको छ । ललितपुरको च्यासलस्थित तुल्सीलाल स्मृति प्रतिष्ठानमा भएको बैठकले ती विभागहरूमा अधिकतम २५ सदस्यसम्म रहन सक्ने व्यवस्था भएपनि पार्टीमा असन्तुष्ट पक्ष काममा फर्कने सक्ने अपेक्षासहित हाललाई ६ देखि १५ सङ्ख्यामा मात्रै सदस्य मनोनयन गरिएको प्रवक्ता प्रदीपकुमार ज्ञवालीले जानकारी दिए । उनले पार्टीलाई अब नयाँ गतिका साथ अघि बढाउने बताए । एमालेले यसअघि केन्द्रीय विभागका प्रमुखहरूको जिम्मेवारी तोकिसकेको थियो । सोमबार सदस्य तोकिएका विभागहरूमा पार्टी स्कुल विभाग (प्रमुखः केपी शर्मा ओली), सङ्गठन विभाग (प्रमुखः विष्णुप्रसाद पौडेल), प्रचार विभाग (प्रमुख : प्रदीप ज्ञवाली), संसदीय विभाग (प्रमुख : सुवास नेम्वाङ), आर्थिक विभाग (प्रमुख : विष्णु रिमाल), पर्यटन प्रवद्र्धन विभाग (प्रमुख : भानुभक्त ढकाल), विदेश विभाग (प्रमुख : डा राजन भट्टराई), स्थानीय तह विभाग (अग्नि खरेल) र निर्वाचन विभाग (प्रमुख : देवेन्द्र दाहाल) छन् । एमालेले आगामी भदौ २७ र २८ गते काठमाडौँमा पार्टीको विधान महाधिवेशन आयोजना गर्ने तयारीबारे मस्यौदा तयारी र व्यवस्थापन कमिटीबारे आइताबार निर्णय गरेको थियो । विधान अधिवेशन अगावै प्रस्तावित विधान केन्द्रीय कमिटीबाट पारित गरी छलफलका लागि तल्ला कमिटीमा पठाउने सो पार्टीको व्यवस्था छ । ती विषयमा छलफल गर्न एमालेले यही साउन २४ गते केन्द्रीय कमिटीको बैठक आह्वान गरेको छ । एमालेको आन्तरिक समस्या समाधान कार्यदलले गत असार २७ गते तयार गरेको १० बुँदे सहमतिका आधारमा पार्टीलाई एकताबद्ध बनाउन पहल जारी रहे पनि वरिष्ठ नेता माधवकुमार नेपाल पक्ष बैठकमा अनुपस्थित हुँदै आएको छ । विधान महाधिवेशनमा पेश गरिने राजनीतिक प्रतिवेदनको मस्यौदा तयार गर्न पार्टीका अध्यक्ष केपी शर्मा ओली र सङ्ठनात्मक प्रतिवेदन तयार गर्न महासचिव ईश्वर पोखरेलको संयोजकत्वमा कार्यदल गठन भएको छ । पार्टीका स्थायी कमिटी सदस्य रामबहादुर थापाको संयोजकत्वमा विधान महाधिवेशन व्यवस्थापन कार्यदल गठन गरेको छ । एमालेले असोजको पहिलो साता देशभरका सबै वडास्तरका अधिवेशन र दोस्रो साता सबै पालिकास्तरका कमिटीमा अधिवेशन गर्ने कार्यतालिका सार्वजनिक गरेको छ । सर्वोच्च अदालतको फैसला सही छ पत्रकारको प्रश्नको जवाफमा प्रवक्ता ज्ञवालीले एमालेको निर्देशनविपरीत गत वैशाख ३ गते कर्णाली प्रदेशमा नेकपा (माओवादी केन्द्र) का मुख्यमन्त्री महेन्द्रबहादुर शाहीलाई विश्वासको मत दिने प्रकाश ज्वालासहित चार प्रदेशसभा सदस्यलाई गरिएको कारबाही सदर गर्ने सर्वोच्च अदालतको आजको फैसला सही भएको प्रतिक्रिया दिए। रासस"
बालुवाटारमा सत्ता गठबन्धनका शीर्ष नेताबीच छलफल जारी,"काठमाडौं : बालुवाटारमा सत्ता गठबन्धनका शीर्ष नेताको बैठक जारी रहेको छ। प्रधानमन्त्री शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव र कांग्रेस महामन्त्री पूर्णबहादुर खड्काबीच छलफल जारी रहेको देउवाका प्रेस सल्लाहकार गोविन्द परियारले जानकारी दिए। बैठकमा नेपाल समूहको सहभागिता छैन। शीर्ष नेताबीच मन्त्रिपरिषद् विस्तार, सत्ता सञ्चालन र सरकारका न्यूनतम साझा कार्यक्रमका विषयमा केन्द्रित भएर छलफल केन्द्रित रहेको छ। खड्का सत्ता गठबन्धनले बनाएको कार्यदलका संयोजकसमेत हुन्। सोमबार बिहान सत्ता गठबन्धनले बनाएको कार्यदलको बैठक बालुवाटारमा बसेको थियो। कार्यदलको बैठकले कुन दलले कुन मन्त्रालय र कति संख्यामा पाउने भन्ने विषयमा छलफल केन्द्रित थियो। कार्यदलको सुझावमाथि थप छलफल गरेर टुंगोमा पुर्याउन शीर्ष नेताको बैठक बसेको बालुवाटार स्रोतको भनाई छ। विश्वासको मत पाएपनि लामो समय बितिसक्दा मन्त्रिपरिषद् विस्तार गर्न सकेका छैनन्। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमालेका माधवकुमार नेपाल पक्ष सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। सत्ता गठबन्धनमा देउवालाई जसपाको विवाद टुंगिएकोले चाँडै सरकार विस्तार गर्नुपर्ने दबाव छ। तर एमालेका वरिष्ठ नेता माधवकुमार नेपाल समूहमा सरकारमा जाने नजाने अन्तिम निर्णय नभइसकेका कारण मन्त्रालय भागबन्डा मिलाउन सत्ता गठबन्धनमा सकस परिरहेको छ। गठबन्धनले मन्त्रालयगत भागबण्डासमेत बाहिर ल्याएको छैन। यता पार्टी सभापति समेत रहेका देउवाले आफ्नै पार्टीभित्रबाट पनि कसलाई मन्त्री बनाउने भन्ने टुंगो लगाउन सकेका छैनन्। देउवाले रामचन्द्र पौडेल र नेता कृष्णप्रसाद सिटौलाको सिफारिसमा केहीलाई समेटेर मन्त्री बनाउने तयारी गरेपनि भागबण्डा मिल्न सकेको छैन।"
लुम्बिनी प्रदेशमा ट्वीस्ट : सांसद विमला वली एमालेमै फर्किइन्,"काठमाडौं : लुम्बिनी प्रदेश सांसद विमला वली नेकपा एमालेमा फर्किएकी छन्। सर्वोच्च अदालतले गत फागुन २३ गते नेकपा खारेज गरेर माओवादी केन्द्र र एमाले ब्यूँताएपछि दाङ क्षेत्र नम्बर ३ ख बाट निर्वाचित सांसद वलीले नेकपा (माओवादी केन्द्र) रोजेकी थिइन्। सोमबार एक विज्ञप्ति जारी गर्दै उनले आफू सूर्य चिन्हबाट विजयी भएकाले एमालेमै रहने स्पष्ट पारेकी हुन्। उनले विपक्षी गठबन्धनले आफ्नो हस्ताक्षर दुरुपयोग गरेको आरोप लगाएकी छन्। उनले भनेकी छन्, म निर्वाचित भएर प्रदेशसभामा क्रियाशिल हुँदै गर्दा पार्टीप्रति मेरो केही गुनासा थिए। एउटा पार्टी कार्यकर्ताको नाताले पार्टीप्रति मेरा र पार्टीको म प्रति गुनासा हुनु स्वाभाविकै थियो। ती गुनासा र अविश्वासलाई विश्वासमा बदल्दै म नेकपा एमालेप्रति प्रतिबद्ध रहेको र नेकपा एमाले प्रदेशसभा संसदीय दलको सदस्य रहेको स्पष्ट पार्न चाहन्छु। नेकपाबाट निर्वाचित वलीले केही महिनाअघि आफू माओवादीमा रहने बताएकी थिइन्। सोमबार प्रदेश प्रमुख अमिक शेरचनलाई नेकपा माओवादी केन्द्र, नेपाली कांग्रेस, जनता समाजवादी पार्टी, राष्ट्रिय जनमोर्चासहितका दलले ४१ सांसदको हस्ताक्षर बुझाएका हुन्। प्रदेशसभामा तत्काल कुनै पनि दलको स्पष्ट बहुमत नरहेकोले संविधानको धारा १६८ को २ अनुसारको सरकार गठनका लागि आह्वान गर्नुपर्नेमा सो अनुसार नगरी प्रदेशसभामा तत्कालीन समयमा जम्मा ३८ जना सदस्य रहेको नेकपा एमाले दलका नेता मा शंकर पोखरेललाई धारा १६८ (१) अनुसार मुख्यमन्त्रीमा प्रदेश प्रमुख मा धर्मनाथ यादव ज्यूबाट संविधान विपरित हुने गरी नेपालको संविधान, संसदीय शासन प्रणालीका आधारभुत मूल्य, मान्यता, मर्म, भावना र संवैधानिक परम्परा विपरित संविधानको जालसाजी प्रयोग गरी नियुक्ति र सपथ गराइयो। निवेदनमा भनिएको छ। जसमा माओवादी केन्द्रबाट सांसद वलीको समेत हस्ताक्षर प्रयोग गरिएको थियो। लुम्बिनी प्रदेश सभामा ८३ जना सांसद रहेका छन्।"
पूर्वमाओवादीका चार नेताको मुद्दामा सर्वोच्चले दिएन अन्तरिम आदेश,"काठमाडौँ: माओवादी केन्द्रबाट निस्कासित चार नेताको सांसद पद पुनर्वहालीका लागि परेको रिटमाथि सर्वोच्च अदालतले अन्तरिम आदेश दिन अस्वीकार गरेको छ । हाल एमालेमा रहेका टोपबहादुर रायमाझी, लेखराज भट्ट, प्रभु साह र गौरीशंकर चौधरीको सांसद पद पुनर्वहालीका लागि सर्वोच्चले अन्तरिम आदेश दिन अस्वीकार गरेको हो । सोमबार न्यायाधीश ईश्वरीप्रसाद खतिवडाको इजलासले चार नेतालाई स्पष्टीकरणको मौका दिइ सांसद पदबाट हटाएको ठहर गरेको छ । सर्वोच्चको इजलासले माओवादी केन्द्रसँगै चार नेताको विवाद निरुपणका लागि मार्ग खुला गरिदिएको छ । सर्वोच्चको यसअघिको इजलासले उनीहरुको पुनर्वहालीको मुद्दा 'नभ्याइने'मा राखिदिएको थियो । एमालेमा रहेका पूर्वमाओवादी केन्द्रका नेताहरु टोपबहादुर रायमाझी, लेखराज भट्ट, प्रभु साह र गौरीशंकर चौधरीले सांसद पद पुनर्वहालीका लागि सर्वोच्चमा रिट दायर गरेका थिए ।"
कांग्रेसबाट निर्वाचित वडाध्यक्षको नेतृत्वमा विदुर नगरपालिकाको कार्यालय तोडफोड,"नुवाकोट : नुवाकोटको विदुर नगरपालिका कार्यालयमा तोडफोड भएको छ। विदुर२ स्थित मुल सडकमै रहेको कार्यालयमा सोमबार दिउँसो आक्रमण गरी तोडफोड भएको हो। फलफूल पकेट क्षेत्रको सशर्त अनुदानमा अनियमितता भएको दावी गर्दै विदुर१३ कल्याणपुरका वडाध्यक्षसहितको टोलीले कार्यालयमा प्रवेश गरेर आक्रमण गरेको विदुर नगरपालिकाका मेयर सन्जु पण्डितले जानकारी दिए। कार्यालयमा प्रवेश गरी एक टोलीले अपशव्द प्रयोग गर्दै कार्यालयको झ्यालढोका तोडफोड गर्नुका साथै कार्यालयको सूचनामुलक डिजिटल बोर्डमा आक्रमण गरी तोडफोड गरेको मेयर पण्डितको भनाई छ। मेयर पण्डितका अनुसार आक्रमणवाट वडाध्यक्ष दलबहादुर तामाङलगायतको नेतृत्वमा रहेको टोलीले तोडफोड गर्दा एक लाख रुपैयाँ बराबरको भौतिक संरचना नष्ट भएको छ। दोषीलाई कानून अनुसार कारवाहीका लागि सम्वन्धित निकायको ध्यानाकर्षण गराइएको मेयर पण्डितको भनाई छ। आक्रमण र तोडफोडका समयमा करिव दुई घण्टा विदुर नगरपालिकाको कार्य सम्पादनमा अवरुद्ध भएको थियो। नेपाल सरकारले गत आर्थिक वर्ष २०७७०७८ का लागि उपलव्ध गराएको २३ लाख रुपैयाँ शसर्त अनुदानमध्ये विदुर नगरपालिका१३ कल्याणपुरमा फलफूल खेतिको पकेट क्षेत्रका लागि ११ लाख रुपैया स्वीकृत गरि कार्यविधिमा तोकिएको मापदण्ड अनरुप हुने गरी सककारीमार्फत किसान छनौट, जमिनको एकिन, पानी ट्यांकी निर्माण, मिनिटिलर खरिद तथा वितरण, औषधि छर्ने अपकरण खरिद तथा वितरण, फलफुलको विरुवा खपिरद तथा कृषकहरुलाई विरुवा वितरण कार्य रहेकोमा मापदण्ड अनुदान पानी ट्यांकी मात्र निर्माण भएको र त्यसका लागि ६ लाख ९८ हजार ६ सय ६८ रुपैया मात्र भुक्तानी गरिएको र अन्य भुक्तानी नभएको विदुर नगरपालिकाका प्रमुख प्रशासकिय अधिकृत मोहनकुमार मरासिनीले बताए। आफूहरुले विवाद आएको फलफूल विरुवा वितरण सम्वन्धि विषयमा कुनै पनि भुक्तानी नगरेको सोमबार अपरान्ह कार्यालयमा आयोजित पत्रकार सम्मेलनमा मेयर सन्जु पण्डितले बताए। उनका अनुसार स्थानीय तहको निर्वाचनको मिति आउँदै गर्दा प्रतिपक्षी वडाध्यक्षहरुले राजनीतिक नारा दिनकै लागि आरोप लगाउँदै कार्यालयमा आक्रमण गरेका हुन्। नेपाली कांग्रेसमा आवद्ध कार्यकर्ता तथा वडाध्यक्षहरुले जनप्रतिनिधिले साझा भुमिका निर्वाह गर्नुपर्नेमा त्यसो नगरी राजनीतिक प्रतिशोधले कार्यालयमा आक्रमण गरि भौतिक सम्पत्तिमाथि आक्रमण गरेको मेयर पण्डितले वताए। सार्वजनिक सम्पत्ति तोडफोड गरेर जनतालाई गुमराहमा पार्न खोज्नेहरुलाई आफ्नो नेतृत्वमा रहेको नगरपालिकाको टिमले एक हजार रुपैयाँ अनियमितता गरेको प्रमाणित गरेर सार्वजनिक जीवन नै छाडिदिने चुनौती दिए। तीन वर्ष अगाडि पनि कांग्रेस पक्षधरले विदुर नगरपालिका कार्यालय तोडफोड गरेको मेयर पण्डितले वताए। तोडफोड गर्ने क्रममा दुई प्रहरीसहित चारजना घाइते भएका छन्। नेपाली कांग्रेस निकट ६ जना वडाध्यक्षहरुले नगरपालिकामा आर्थिक अनियमितता भएको दावी गर्दै तोडफोड गरेका हुन्। कांग्रेसबाट निर्वाचित ६ जना वडाध्यक्षको नेतृत्वमा आएका कांग्रेस कार्यकर्ताहरुले नगरपालिकामा ढुङगामुढा र तोडफोड गरेको प्रत्यक्षदर्शीहरुले बताए। प्रमुख प्रशासकीय अधिकृत र नगर प्रमुखको कार्यकक्षसहित नगरपालिकामा भएका भौतिक वस्तुमा क्षति पुगेको छ। विदुर नगरपालिका१३ कल्याणपुरमा फलफूल पकेट क्षेत्र निर्धारण गरी बिरुवा वितरणमा अनियमितता गरेको भन्दै भुक्तानी नदिन कांग्रेस निकट वडाध्यक्षहरुले माग गर्दै आएकोमा भुक्तानी भएको बनाउँदै विरोध भएको हो। प्रक्रिया सच्याउन र अनियमितताविरुद्ध आवाज उठाउँदा आफुहरुलाई वहुमतको आडमा अपमान गर्न थालिएको थालेको र प्रहरी परिचालन गरेर दमन गर्न खोजेको विदुर नगरपालिका ३ का वडाध्यक्ष बद्रीप्रसाद रिमालको आरोप छ।"
दार्चुला घटनाको सत्यतथ्य पत्ता लगाएपछि सरकारको धारणा सार्वजनिक हुन्छ : गृहमन्त्री,"काठमाडौं : गृहमन्त्री बालकृष्ण खाँणले दार्चुलामा तुइनबाट महाकाली नदी पार गर्ने क्रममा जयसिंह धामी नदीमा खसेका भन्ने घटनाको छानबिन गरी सत्यतथ्य पत्ता लगाई सार्वजनिक गर्ने बताएका छन्। राष्ट्रियसभाको सोमबारको बैठकमा उनले उक्त घटनाको स्थलगत अध्ययन गरी १० दिनभित्र प्रतिवेदन पेश गर्न गृह मन्त्रालयका सहसचिव जनार्दन गौतमको संयोजकत्वमा गठित छानबिन समितिका पदाधिकारी घटनास्थलतर्फ प्रस्थान गरिसकेको जानकारी दिए। दार्चुलामा भएको घटना गम्भीर, दुखद् र सम्वेदनशील रहेको बताउँदै गृहमन्त्री खाणले भने, 'जयसिंहसँगै यात्रामा रहेका अन्यसँग सोधपुछको कार्य भइरहेको, नदीमा खसेका र नभेटिएका हुनाले नेपालभारत दुवैका सुरक्षाकर्मीबाट खोजतलास भइरहेको छ।' उनले दार्चुला घटनाका सम्बन्धमा व्यक्त विचार, सूचना र धारणालाई गम्भीरतापूर्वक लिने र घटनाको सत्यतथ्य आएपछि सरकारले आफ्नो धारणा सार्वजनिक गर्ने जानकारी दिए। नेपालका केही नदीमा वारपार तर्नका लागि अहिले पनि तुइनको प्रयोग भइरहेको जानकारी दिँदै गृहमन्त्री खाणले महाकालीमा चार वटा तुइन विस्थापित गरी झोलुङ्गेले पुल निर्माण कार्य अघि बढिरहेको बताए। स्थानीय व्यास गाउँपालिकाबाट खलङ्गा जाने क्रममा यात्रालाई छोटो बनाउन धामीले तुइनको प्रयोग गरेको बताइएको छ। धामी महाकाली नदीमा खसेको सूचनापछि स्थानीय प्रशासन र सुरक्षाकर्मीबाट वास्तविक छानबिनका लागि स्थलगत अनुसन्धान गरेको थियो। महाकाली नदीमा खसेर हराइरहेका धामीको खोजीका लागि त्यस क्षेत्रका नौ र पाँच वटा प्रहरी वेशलाई परिचालन गरिएको जानकारी दिइएको छ। यसैबीच, नेकपा एमालेकी सांसद कोमल ओलीले दार्चुलामा भएको घटनाको भत्र्सना गर्दै सत्यतथ्य छानबिनका लागि माग गरिन्। सांसद् चक्रप्रसाद घिमिरेले दार्चुला घटनामा भारतसँग वार्ता गर्न ढिलाइ गर्न नहुने औँल्याए। सांसद् सुन्दर श्रेष्ठले सरकारले दार्चुला घटनाका बारेमा भारतीय पक्षसँग कुरा गर्न नचाहेको हो भनी प्रश्न गरे। सांसद् विमला राई पौडेलले केपी शर्मा ओली प्रधानमन्त्री हुँदा एक वर्षमा ३०० पुल बनेको भए पनि भारत सरकारको अनुमति नहुँदा महाकालीमा तुइन विस्थापित नभएको धारणा व्यक्त गरे। सांसद् भगवती न्यौपानले दार्चुलामा युवा बेपत्ता भएको घटनामा प्रत्यक्षदर्शीले भारतीय सीमा सुरक्षा बलले तुइन काटेको देखेको भन्ने खबर आएकाले सोही आधारमा घटनाको सत्यतथ्य पत्ता लगाउन कोसिस गर्नुपर्ने धारणा राखिन्। सांसद् तुलसाकुमारी दाहालले सिन्धुपाल्चोकका पीडितले चाँडो न्याय पाउनुपर्नेमा जोड दिइन्।"
चार सांसद पदमुक्त हुँदा कर्णालीमा गुम्यो एमालेको एकल बहुमत,"सुर्खेत : कर्णालीमा नेकपा एमालेका चार जना सांसद पदमुक्त भएका छन्। उनीहरु पदमुक्त भएसँगै अब कर्णालीमा एमालेको एकल बहुमत पनि गुमेको छ। यसले तत्कालका लागि एमालेको नेतृत्वमा सरकार गठन हुने सम्भावना पनि टरेको हो। गत बैशाखमा मुख्यमन्त्री महेन्द्रबहादुर शाहीलाई विश्वासको मत दिने क्रममा एमालेको माधव नेपाल पक्षका प्रकाश ज्वाला, अम्मरबहादुर थापा, कुर्मराज शाही र नन्दसिंह बुढाले फ्लोरक्रस गरेका थिए। त्यसपछि उनीहरुलाई एमालेले कारबाही गरेको थियो। सोमबार प्रधानन्यायाधीश चोलेन्द्र शमसेर जबरा र न्यायाधिश प्रकाश ढुंगानाको संयुक्त इजलासले फ्लोरक्रस गर्नु संसदीय दलको निर्णयविपरीत भन्दै यसअघि एमालेले गरेको कारबाहीलाई सदर गरेको हो। यसअघि पार्टीले गरेको कारवाहीका आधारमा पदमुक्त भएका चारै जनालाई जेठ २७ गते सर्वोच्चका न्यायाधीश प्रकाशमानसिंह राउतको एकल इजलासले अन्तरिम आदेशमार्फत पुनर्वहाली गरेको थियो। सो अन्तरिम आदेश खारेजीको माग गर्दै एमाले अध्यक्ष केपी शर्मा ओली अदालत गएका थिए। ओलीको भ्याकेट निवेदनमाथि सुनुवाइ गर्दै सर्वोच्च अदालतले राउतको अन्तरिम आदेश खारेज गरेको छ। अदालतको यो फैसलासँगै अब एमालेका चार सांसद पदमुक्त भएका छन्। सर्वोच्चको यो निर्णयसँगै प्रदेश सभामा एमालेको एकल बहुमत पनि गुमेको हो। कारबाही अघि ३९ सदस्यीय प्रदेशसभामा सभामुखसहित एमालेका २० सांसद थिए। त्यो एमालेको एकल सरकार गठन गर्न आवश्यक बहुमत थियो। आन्तरिक विवाद मिलाउन सकेको भए एमालेले आफ्नै नेतृत्वमा एकल बहुमतको सरकार गठन गर्न सक्थ्यो। तर अब प्रदेश सभामा सभामुखसहित एमालेका सांसदको संख्या १६ मा झरेको छ। यसअघि एकल बहुमत हुँदा पनि आन्तरिक विवादका कारण एमालेले सरकार गठन गर्न सकेको थिएन। एमालेमा आन्तरिक विवाद उत्कर्षमा पुग्दै गर्दा बैशाख ३ गते एमालेका चार जना सांसदले फ्लोरक्रस गरेर मुख्यमन्त्री महेन्द्रबहादुर शाहीलाई विश्वासको मत दिएका थिए। एमालेका तिनै चार सांसदको कारण जोगिएको कर्णाली सरकार सर्वोच्चको फैसलापछि अब स्पस्ट बहुमतमा पुगेको छ। फ्लोरक्रसपछि पदमुक्त भएका चार सांसदलाई गत जेठ २७ गते सर्वोच्चले पुनर्वहाली गरिदिएपछि मुख्यमन्त्री महेन्द्रबहादुर शाही नेतृत्वको वर्तमान सरकार संकटमा परेको थियो। बहुमतलाई अल्पमतले शासन गरेको भन्दै एमालेले आफ्नै नेतृत्वमा सरकार गठनको कसरत जारी राखेको थियो। तर अब भने सत्तारुढ दल माओवादी केन्द्र र नेपाली कांग्रेसलाई सरकार जोगाउन सहज हुने देखिएको छ। कारण माओवादी र कांग्रेससँग सरकारका लागि चाहिने बहुमत १८ सांसद छन्। तर एमालेलेसँग अब बहुमत सांसद छैनन्। प्रदेशसभामा सबैभन्दा ठूलो दल भएका कारण एमालेले सुरुवात देखिनै सरकारको नेतृत्व हत्याउने प्रयास गरेको थियो। तर पार्टी एकताका लागि भएको भाडवण्डा र पछिल्लो समय देखिएको एमालेभित्रको किचलोको कारण कर्णालीमा सरकारको नेतृत्व गर्ने अवसर एमालेले गुमाएको हो।"
माधव समूहको पोजिसन क्लियर भएपछि मात्रै मन्त्रालयको टुंगो,"काठमाडौं : नेपाली कांग्रेस नेता एवम् पूर्वमन्त्री महेन्द्र यादवले नेकपा (एमाले) का वरिष्ठ नेता माधवकुमार नेपाल समूह ढिलो चाडो सरकारमा सहभागी हुने विश्वास व्यक्त गरेका छन्। सोमबार रिपोर्टर्स क्लब नेपालले आयोजना गरेको साक्षात्कारमा बोल्दै मन्त्रिपरिषद् विस्तारबारे अहिले गृहकार्य भइरहेको जानकारी दिए। उनले भने,मन्त्रिपरिषद् विस्तार जतिबेला पनि हुनसक्छ। अब धेरै ढिलो हुँदैन्। प्रधानमन्त्रीज्यू गठबन्धनमा आवद्ध दललाई विश्वासमा लिएर अघि बढ्न चाहनुहुन्छ। यो सरकार संविधानको धारा ७६ को ५ अनुसार बनेको हो। त्यसैले उहाँ सबैलाई समेटेर अघि बढ्न चाहानुहुन्छ। राष्ट्रिय सरकार नै बनाउन चाहानुहुन्छ। उनले भने, कांग्रेस अरु दललाई बिच्काउन चाहँदैन्। उहाँहरुलाई पूरै सन्तुष्ट गरेर नै अघि बढ्छौं। बरु, कांग्रेसले एकदुई वटा मन्त्रालय नै कम लिन्छ। नेता नेपालले पार्टीभन्दा माथि उठेर राजनीतिक व्यवस्था, संविधान, लोकतन्त्रको पक्षमा आफूलाई उभ्याएको र सोहीअनुसार भूमिका खेलेको यादवको भनाई छ। यादवले यो हप्ताभित्रै विवाद समाधान हुने दाबी गरे। उनले महाधिवेशन भदौको अन्तिम साताबाट प्रारम्भ भएर मंसिरपुषसम्म सम्पन्न गरिसक्ने पनि सुनाए। उनले प्रधानमन्त्री देउवा बन्नेबित्तिकै गच्छदारलाई उन्मुक्ति दिइएको भन्ने हल्लामा कुनै सत्यता नभएको पनि स्पष्ट पारे। उनले भने, देउवाजी प्रधानमन्त्री हुनेबित्तिकै गच्छदारले उन्मुक्ति पाएको होइन। अदालतप्रति हामीले विश्वास गर्नुपर्छ। उनले पार्टी सभापति देउवाले कहिल्यैपनि आलमलाई छुटाउने भनेर नभनेको पनि जिकिर गरे। उनले भने,भोलि आलम रिहा भए पनि यसलाई सरकारसँग जोडेर हेर्नुहुँदैन। हामीले अदालतलाई विश्वास गर्नुपर्छ। प्रमुख प्रतिपक्षी दल नेकपा (एमाले) का प्रभावशाली नेता तथा पूर्वमन्त्री आनन्दप्रसाद पोखरेलले सत्तापक्षलाई केपी ओलीमुक्त नेपाल बनाउने सपना नदेख्न चेतावनी दिएका छन्। उनले भने, सत्तापक्षले केपी ओलीमुक्त नेपाल बनाउँछौं भनेको छ, यो घृणास्पद अभिव्यक्ति हो। यो खेदजनक छ। केपी ओलीमुक्त नेपाल भनेको के हो ? के तपाईँहरु केपी ओलीलाई मार्न चाहनुहुन्छ ? वा जेल हाल्न चाहानुहुन्छ ? यसको उत्तर सत्ताधारीले दिनुपर्छ। नेता पोखरेलले कांग्रेस, माओवादी केन्द्रलगायतको गठबन्धनलाई दक्षिणपन्थी गठबन्धनको संज्ञा दिएका छन्। उनले भने,अहिले नेपालको राजनीतिक अत्यन्तै तरल अवस्थामा छ। संक्रमणकालिन अवस्थामा छन्। राजनीतिक अस्थिरतातर्फ मुलुक अघि बढिरहेको छ। यसमा नेपालको आन्तरिक राजनीतिक कारणपनि छ, अर्को बाहृय शक्तिको पनि हात छ। र, न्यायलयको फैसलाले पनि यो अवस्थाको श्रीगणेश गरेको छ।उनले सत्तापक्षीय गठबन्धनले केपी ओलीमुक्त नेपाल बनाउँछौं भनेर घोषणा गरेपनि त्यो उनीहरुको पराजित मानसिकता भएको टिप्पणी गरे। आफूहरु निर्वाचनको पक्षमा रहेकोले जहिल्यैपनि निर्वाचनमा जान तयार रहेको पोखरेलको भनाई छ। उनले भने,हिजो निर्वाचनलाई प्रतिगमन देख्नेहरु आज यिनीहरुले निर्वाचन गर्छनजस्तो मलाई चाहीँ लाग्दैन। ओली सरकार ढाल्नको लागि धेरै प्रयत्न गर्दापनि नसकेपछि अन्तिममा न्यायलयलाई प्रयोग गरेर ढालेको पनि सुनाए। उनले भने,एक किसिमले यो कू नै हो। षड्यन्त्रमूलक सत्ताच्यूत हो। जनता समाजवादी पार्टी, नेपालका कार्यकारिणी सदस्य तथा २ नम्बर प्रदेशका प्रदेशसभा सदस्य मनिष सुमनले सरकारमा सहभागी हुने मन्त्रीहरुको नाम पार्टीका तीन नेताले यथाशक्य चाँडो टुँगो लगाउने स्पष्ट पारेका छन्। उनले भने,हाम्रो पार्टीको कार्यकारिणी समितिको बैठकले मन्त्री चयन गर्ने जिम्मा अध्यक्ष उपेन्द्र यादव, संघीय परिषद् अध्यक्ष डा बाबुराम भट्टराई र वरिष्ठ नेता अशोक राईलाई जिम्मा दिएको छ। उहाँहरुले निर्णय गर्नुहुन्छ। नेता सुमनले सत्तापक्षीय गठबन्धनले छोटो छरितोमा सरकारको लागि साझा कार्यक्रम ल्याउनेपनि बताए। उनले भने,हामीले लामो कार्यक्रम ल्याउँदैनौं। साझा कार्यक्रम बुलेट प्वाईन्टमा आउँछ। उनले सरकारले कोरोनामुक्त नेपाल बनाउनुपर्ने बताउँदै त्यसको लागि सबैलाई खोप उपलब्ध गराउनुपर्नेमा जोड दिए। त्यस्तै, आगामी निर्वाचन पनि यो सरकारको काँधमा भएकोले सोहीअनुसार काम गर्नुपर्ने दायित्व रहेको सुमनले सुनाए। उनले आफूहरु तत्कालिन प्रधानमन्त्री केपी शर्मा ओली नेतृत्वको सरकारको प्रतिगमनकारी कदमको विरुद्धमा कांग्रेस, माओवादी केन्द्रसँगै एउटै कित्तामा उभिएको र प्रतिगमनलाई अन्ततः परास्त गर्न सफल भएको सुनाए।"
सत्ता गठबन्धनका शीर्ष नेताको निष्कर्ष: साझा कार्यक्रमपछि मन्त्रिपरिषद विस्तार गरिने,काठमाडौँ: सरकारलाई पूर्णता दिने बारे छलफल गर्न बसेको सत्ता गठबन्धनका शीर्ष नेताहरुको बैठकले न्यूनतम साझा कार्यक्रम ल्याएपछि मन्त्रिपरिषद विस्तार गरिने सहमति गरेको छ । सोमबार साँझ प्रधानमन्त्री निवास बालुवाटारमा प्रधानमन्त्री शेरबहादुर देउवा सहित माओवादी केन्द्रका अध्यक्ष पुष्पकमल दाहाल प्रचण्ड र जसपाका अध्यक्ष उपेन्द्र यादवबीच छलफल भएको हो । बैठकमा माधव नेपालको भने उपस्थिति थिएन । यस्तै दलहरुबीच मन्त्रालय बाँडफाँट तथा मन्त्रिपरिषद विस्तारबारे पनि छलफल केन्द्रित थियो । बालुवाटार स्रोतका अनुसार माधव नेपाल समूहबाट औपचारिक निर्णय आएपछि सरकार विस्तारका लागि सहज हुने निष्कर्ष शीर्ष नेताहरुको थियो ।
सर्वोच्चले चार सांसद पदमुक्त गरेपछि एमालेको प्रतिक्रिया : देउवालाई प्रधानमन्त्री बनाउने आदेश गलत भएको पुष्टि,"काठमाडौं : नेकपा एमालेले दलियको निर्णय पालना गर्नू दलका सदस्यको दायित्व र कर्तव्य भएको बताएको छ। सर्वोच्च अदालतले सोमबार कर्णालीमा फ्लोर क्रस गरेपछि एमालेले चार सांसदमाथि गरेको कारबाही वैधानिक भएको ठहर गरेपछि एमालेले आदेश न्यायोचित भएको प्रतिक्रिया दिएको छ। अदालतको आदेशप्रति प्रतिक्रिया दिँदै नेकपा एमालेका प्रवक्ता प्रदीप ज्ञवालीले एमालेको निर्देशनविपरीत कर्णाली प्रदेशमा नेकपा (माओवादी केन्द्र) का मुख्यमन्त्री महेन्द्रबहादुर शाहीलाई विश्वासको मत दिने प्रकाश ज्वालासहित चार प्रदेशसभा सदस्यलाई गरिएको कारबाही सदर गर्ने फैसला सही भएको प्रतिक्रिया दिए। उनले फ्लोर क्रस गर्न सांसदलाई पुनर्वहाली गर्न यस अगाडि दिएको अन्तरिम आदेश गलत थियो र एमाले सहि भएको पुन:पुष्टि भएको धारणा राखे। ज्ञवालीले अदालतको आजको आदेशबाट शेरबहादुर देउवालाई प्रधानमन्त्रीका लागि दिएको आदेश गलत भएको पुष्टि भएको दाबी गरे। आज गरेको फैसलाले पनि शेरबहादुर देउवालाई प्रधानमन्त्री बनाउन गरिएको संविधानको धारा ७६(५)को व्याख्या गलत छ कुरा भन्ने पुष्टि भएको छ,उनले भने,यो दलिय व्यवस्था हो भने एक ठाउँ दलको आदेश पालना हुने अर्को ठाउँ लागू नहुने दुई कानुन हुन सक्दैन। एमालेले कारबाही गरेपछि पदमुक्त भएका प्रकाश ज्वाला, अम्मरबहादुर थापा, कुर्मराज शाही र नन्दसिंह बुढालाई सर्वोच्चले यसअघि अन्तरिम आदेश दिएर सांसद पदमा पुनर्वहाली गरिदिएको थियो। तर अध्यक्ष केपी शर्मा ओलीको भ्याकेट निवेदनमाथि सोमबार सुनुवाइ गर्दै प्रधानन्यायाधीश चोलेन्द्र शमसेर जबरा र प्रकाश ढुंगानाको इजलासले न्यायाधीश प्रकाशमान सिंह राउतको अन्तरिम आदेश खारेज गरेको हो। अदालतको यो आदेशसँगै अब एमालेका चार सांसद पदमुक्त भएका छन्। गत वैशाख ३ गते मुख्यमन्त्री महेन्द्रबहादुर शाहीले प्रदेश सभामा विश्वासको मत लिएका थिए। त्यसक्रममा एमालेको माधव नेपाल पक्षका चारजना सांसदहरुले फ्लोर क्रस गरेर माओवादी नेतृत्वको प्रदेश सरकार जोगाइदिएका थिए। त्यसपछि पार्टीको ह्वीप उलंघन गरेको भन्दै एमालेले चारै जनालाई सांसद पद र पार्टीको साधारण सदस्यबाटसमेत हटाएको थियो। आफूहरुमाथि गरिएको कारबाहीविरुद्ध सांसदहरु अदालतमा पुगेको थिए। उक्त रिटमाथि सुनुवाइ गर्दै सर्वोच्च अदालतका न्यायाधीश प्रकाशमानसिंह राउतको एकल इजलासले उनीहरुलाई कारबाही गर्ने निर्णय कार्यान्वयन नगर्न प्रदेशसभा सचिवालयको नाममा आदेश दिएको थियो।"
दार्चुला घटनाको सत्यतथ्य बुझ्न छानविन टोली घटनास्थल जाँदै,"काठमाडौँ: महाकाली नदी तर्ने क्रममा तुइन चुँडिएर दार्चुलाका जयसिंह धामी खसेर वेपत्ता भएको घटना छानविन गर्न गृह मन्त्रालयको टोली सोमबार घटनास्थलतर्फ जाने भएको छ । आइतबार गृह मन्त्रालयले गृह मन्त्रालयका सहसचिव जनार्दन गौतमको संयोजकत्वमा गठन गरेको पाँच सदस्यीय छानविन टोली सोमबार दार्चुला जान लागेको हो । समिति सदस्य ज्यत्स्ना भट्टका अनुसार उक्त टोली सोमबार दिउँसो जहाज मार्फत कैलालीको धनगढी हुँदै मंगलबार हेलिकप्टरबाट दार्चुला प्रस्थान गर्नेछ । उक्त टोली सोमबार दिउँसो २ बजेतिर कैलाली प्रस्थान गर्ने बताइएको छ । छानविन टोलीका सदस्यहरुले घटनास्थल नजिकैका प्रत्यक्षदर्शीहरुसँग भेटेर घटनाको बारेमा सोधपुछ गर्ने बताइएको छ । व्यास २ का ३३ वर्षीय जयसिंह धामी गत साता भारततर्फको बाटो हुँदै सदरमुकाम खलंगा आउने क्रममा तुइन तर्ने क्रममा महाकाली नदीमा खसेर वेपत्ता भएका थिए । यस घटनामा भारतीय सीमा सुरक्षा बलको हात रहेको भन्दै स्थानीय तथा धामीका आफन्तले आरोप लगाएका थिए । तर भारतीय प्रशासनले यस घटनामा एसएसबीको कुनै संलग्नता नरहेको जनाएको छ । यस घटनाको सत्य तथ्य छानविन गरी १० दिन भित्र प्रतिवेदन पेश गर्न गृहमन्त्री बालकृष्ण खाणले गौतमको संयोजकत्वमा आइतबार पाँच सदस्यीय समिति गठन गरेका हुन्। समितिमा नेपाल प्रहरीका प्रहरी नायव महानिरीक्षक पुरुषोत्तम कंडेल, राष्ट्रिय अनुसन्धान विभागका अनुसन्धान निर्देशक हुतराज थापा, सशस्त्र प्रहरी बल नेपालका सशस्त्र प्रहरी बरिष्ठ उपरीक्षक सुरेश कुमार श्रेष्ठ र जिल्ला प्रशासन कार्यालय, दार्चुलाका सहायक प्रमुख जिल्ला अधिकारी ज्योत्सना भट्ट छन् ।"
दार्चुला घटनाको सत्यतथ्य पत्ता लगाउन छानविन टोली घटनास्थलतर्फ प्रस्थान,"काठमाडौँ: दार्चुला घटनाको छानविन गर्न गृह मन्त्रालयले गठन गरेको पाँच सदस्यीय छानविन समितिको टोली सोमबार दिउँसो घटनास्थल तर्फ प्रस्थान गरेको छ । समितिका संयोजक जनार्दन गौतमसहित समितिको टोली दिउँसो २ बजे त्रिभुवन विमानस्थलबाट कैलालीको धनगढीतर्फ प्रस्थान गरेको हो । भोलि मंगलबार मात्रै धनगढीबाट हेलिकप्टरबाट दार्चुला जाने तालिका छ । उक्त समितिले घटनास्थलमा पुगेर सत्यतथ्य पत्ता लगाइ छानविन गर्ने बताइएको छ । छानविन समितिले १० दिनभित्र प्रतिवेदन पेश गर्नुपर्नेछ । समितिमा संयोजक गौतमसहित नेपाल प्रहरीका प्रहरी नायव महानिरीक्षक पुरुषोत्तम कंडेल, राष्ट्रिय अनुसन्धान विभागका अनुसन्धान निर्देशक हुतराज थापा, सशस्त्र प्रहरी बल नेपालका सशस्त्र प्रहरी बरिष्ठ उपरीक्षक सुरेश कुमार श्रेष्ठ र जिल्ला प्रशासन कार्यालय, दार्चुलाका सहायक प्रमुख जिल्ला अधिकारी ज्योत्सना भट्ट छन् । गत साता महाकाली नदीमा तुइन तर्ने क्रममा तुइन चुँडिएर दार्चुलाका जयसिंह धामी वेपत्ता भएका छन् ।"
एमालेले तोक्यो अधिवेशन,"काठमाडौं : एमालेले नेपाल पक्षसँग एकता टुंगो नलाग्दै महाधिवेशन प्रक्रिया थालेको छ। स्थायी कमिटीको आइतबार बसेको बैठकले भदौ २७ र २८ गते काठमाडौंमा विधान महाधिवेशन गर्ने निर्णय गरेको छ। ३ असोजमा वडा र ९ असोजमा स्थानीय तहको अधिवेशन गर्ने निर्णय भएको महासचिव ईश्वर पोखरेलले बताए। महासचिव पोखरेलका अनुसार यो निर्णय अनुमोदन गर्न २४ साउनमा केन्द्रीय कमिटी बैठक बोलाइएको छ। देशव्यापी रूपमा असोज ३ गते वडा तहको अधिवेशन गरिसक्छौं। असोज ९ गते हामी पालिकास्तरको अधिवेशन गरिसक्छौं, पोखरेलले भने, विधान अधिवेशन सम्बन्धमा अरू टुंगो गर्न केन्द्रीय कमिटी बैठक साउन २४ गते बस्दै छौं। बैठकमा उपाध्यक्ष वामदेव गौतम भने उपस्थित थिए। माधवकुमार नेपाल पक्ष भने अनुपस्थित थियो। महाधिवेशनमा प्रस्तुत गरिने राजनीतिक प्रतिवेदनको मस्यौदा तयार गर्न अध्यक्ष केपी शर्मा ओलीको संयोजकत्वमा कार्यदल बनाइएको छ। यस्तै संगठनात्मक प्रस्तावको मस्यौदा तयार गर्न महासचिव पोखरेलको संयोजकत्वमा कार्यदल गठन गरिएको छ। संगठन विभाग प्रमुख विष्णुप्रसाद पौडेलको संयोजकत्वमा विधान संशोधन मस्यौदा कार्यदल र रामबहादुर थापाको संयोजकत्वमा विधान महाधिवेशन व्यवस्थापन कार्यदल बनाइएको छ। बैठकले साउन २७ भित्र सदस्यता नवीकरण र अद्यावधिक गरिसक्ने निर्णय गरेको छ। महासचिव ईश्वर पोखरेलले पार्टीको गतिविधि र एकता प्रक्रिया सँगै अघि बढ्ने बताए। नेपाल पक्षबाट नयाँनयाँ सर्त आउन थालेपछि संस्थापन पक्षले २०७५ जेठ २ लाई बटमलाइन बनाएको छ। सुरुमा नेपाल पक्षले एमाले र माओवादी केन्द्र एकीकरण हुनुभन्दा पहिलाको अवस्थामा पार्टीलाई फर्काउन माग गर्दै आएको थियो। महासचिव पोखरेलले जेठ २ को बटमलाइनअनुसार नै एमालेलाई एकताबद्ध बनाएर लैजान सकिने बताए। हामी एमालेलाई एकताबद्ध बनाउन चाहन्छौं। उन्नत तहको एकताका लागि जे गर्न सकिन्छ त्यो गर्ने हो, उनले भने। उनले पार्टी विधि विधान र संस्थागत निर्णयको आधारमा मात्रै एकता हुने बताए। उन्नत रूपमा एकता कायम हुनुपर्छ, त्यो विधि सम्मत पनि हुनुपर्छ, उनले भने। एमाले अध्यक्ष केपी शर्मा ओलीले पाँच दलीय गठबन्धन भनेर एमाले नेताकै हैसियतमा सहभागी नेपाल समूहले बेसरमको काम गरेको बताए। विपक्षीलाई भोट हालेर आफ्नो पार्टीलाई सडकमा ल्याएको छ। अनि पाँच दलीय गठबन्धन भनेर एमालेकै नेताको रूपमा सहभागी भएको छ। योभन्दा बेसरम के हुन्छ ?, तुल्सीलाल स्मृति दिवसका अवसरमा च्यासलमा आयोजित कार्यक्रममा ओलीले भने। ओलीले शेरबहादुर देउवा नेतृत्वको सरकारलाई प्रतिगामीको आरोप लगाए। उनले यो सरकार दक्षिणपन्थीसँग मिल्न गएको बताए। हाम्रा पार्टीका केही बिग्रिएका तत्वहरूले गर्दा प्रतिगामीहरूको सरकार बन्ने यो स्थिति आएको हो, उनले भने। उनले आफू सरकारबाट हटेसँगै दमन सुरु भएको बताए।"
राष्ट्रियसभाबाट दुई विधेयक पारित,"काठमाडौं : राष्ट्रिय सभामा स्टाण्डर्ड नाप र तौल(पाचौँ सशोधन) विधेयक २०७६ सम्बन्धी समितिको प्रतिवेदन पेश गरिएको छ। विधायन व्यवस्थापन समितिका सभापति परशुराम मेघी गुरुङले समितिको उक्त प्रतिवेदन सभामा समक्ष पेश गरेका हुन्। प्रधानमन्त्री शेरबहादुर देउवाको तर्फबाट कानून, न्याय तथा संसदीय मामिलामन्त्री ज्ञानेन्द्रबहादुर कार्कीले नेपाल हवाई सेवा प्राधिकरण, २०७६ र नेपाल नागरिक उड्डयन प्राधिकरण विधेयक, २०७६ लाई पारित गरियोस् भनी राखेको प्रस्तावलाई सभाले सर्वसम्मतिले अनुमोदन गरेको हो। यसअघि बैठकमा विधायन व्यवस्थापन समितिको प्रतिवेदनसहितको नेपाल हवाई सेवा प्राधिकरण विधेयक, २०७६ र नेपाल नागरिक उडडयन प्राधिकरण विधेयक, २०७६ माथि छलफल गरियोस् भन्ने प्रस्ताव प्रस्तुत गरिएको थियो।"
सुरक्षाकर्मीबाहेक अन्य सुविधा नलिने स्वास्थ्य राज्यमन्त्रीको घोषणा,"काठमाडौं : स्वास्थ्य तथा जनसङ्ख्या राज्यमन्त्री उमेश श्रेष्ठले सुरक्षाकर्मी बाहेक अन्य सुविधा नलिने घोषणा गरेका छन्। सोमबार मन्त्रालयमा सार्वजनिक स्वास्थ्य र माहामारी नियन्त्रणबारे नीतिगत प्रतिबद्धता र कार्ययोजना सार्वजनिक गर्दै उनले सरकारले राज्यमन्त्रीलाई उपलब्ध गराउने सुविधामध्ये सुरक्षाकर्मी मात्र लिने जानकारी गराएका छन्। 'सवारीसाधन, आवास र तलब भत्तालगायत कुनै पारिश्रमिक, भत्ता र सुविधा नलिने घोषणा गर्दछु' उनले भने। उनले राज्यमन्त्रीको जिम्मेवारी सम्हालेपछि आफ्नो व्यक्तिगत सबै व्यावसायिक सङ्लग्नताबाटसमेत अलग हुने निर्णय गरेको बताए। 'पदमा रहदा स्वार्थ बाझिने कुनै पनि प्रकारको व्यापारव्यवसायमा म सङ्लग्न नहुने प्रतिबद्धता सार्वजनिक गर्दछु' उनले भने। श्रेष्ठ यही साउन १० गते राज्यमन्त्रीमा नियुक्त भएका थिए। रासस"
लुम्बिनी : ४१ हस्ताक्षर बोकेर प्रदेश प्रमुखसँग विपक्षी सांसद (पत्रसहित),"बुटवल : एमाले नेतृत्वको वर्तमान सरकारको वैधानिकता नरहेको बताइरहेका विपक्षी गठबन्धनले नयाँ प्रदेश प्रमुख आउनुसाथ संविधानको धारा १६८ को २ अनुसार सरकार गठन गर्न माग गरेका छन्। लुम्बिनीमा अहिले एमालेको सरकार उपधारा १ बमोजिम रहेको छ। प्रदेश प्रमुख अमिक शेरचनलाई नेकपा माओवादी केन्द्र, नेपाली काँग्रेस, जनता समाजवादी पार्टी, राष्ट्रिय जनमोर्चासहितका दलले ४१ सांसदको हस्ताक्षर बुझाएका हुन्। प्रदेशसभामा तत्काल कुनै पनि दलको स्पष्ट बहुमत नरहेकोले संविधानको धारा १६८ को २ अनुसारको सरकार गठनका लागि आह्वान गर्नुपर्नेमा सो अनुसार नगरी प्रदेशसभामा तत्कालीन समयमा जम्मा ३८ जना सदस्य रहेको नेकपा एमाले दलका नेता मा शंकर पोखरेललाई धारा १६८ (१) अनुसार मुख्यमन्त्रीमा प्रदेश प्रमुख मा धर्मनाथ यादव ज्यूबाट संविधान विपरित हुने गरी नेपालको संविधान, संसदीय शासन प्रणालीका आधारभुत मूल्य, मान्यता, मर्म, भावना र संवैधानिक परम्परा विपरित संविधानको जालसाजी प्रयोग गरी नियुक्ति र सपथ गराइयो। निवेदनमा भनिएको छ।"
मन्त्रिमण्डल विस्तारबारे छलफल गर्न गठबन्धन कार्यदलको बैठक बालुवाटारमा,"काठमाडौँ: सत्ता गठबन्धनले बनाएको कार्यदलको बैठक अहिले प्रधानमन्त्री निवास बालुवाटारमा बसेको छ । सरकार सञ्चालन तथा मन्त्रिमण्डल विस्तारबारे सोमबार बिहान बालुवाटारमा कार्यदलको बैठक बसेको हो । कांग्रेस महामन्त्री पूर्णबहादुर खड्काको संयोजकत्वमा बनेको कार्यदलमा कांग्रेसको तर्फबाट रमेश लेखक र मिनेन्द्र रिजाल, माओवादी केन्द्रको तर्फबाट वर्षमान पुन र देव गुरुङ छन् । यस्तै जसपाको तर्फबाट राजेन्द्र श्रेष्ठ र महेन्द्र कुमार राय सदस्य छन् । बालवाटार स्रोतका अनुसार सोमबार बिहान बसेको कार्यदलको बैठकले मन्त्रिमण्डल विस्तारका लागि गठबन्धनमा सामेल दलहरुको सिफारिस बारे छलफल गर्ने बताइएको छ । सत्ता गठबन्धनमा सामेल जसपा र माओवादी केन्द्रले अहिलेसम्म मन्त्रीको नाम सिफारिस गर्न सकेका छैनन् । यस्तै एमाले माधव नेपाल समूहले भने सरकारलाई समर्थन दिए पनि सरकारमा सहभागी नहुने निर्णय गरिसकेको छ ।"
कोसी अस्पतालमा उपचारका लागि पुगेका बिरामी आन्दोलित,"विराटनगर : विराटनगरस्थित कोसी अस्पतालमा उपचार तथा स्वास्थ्य परीक्षणका लागि पुगेका बिरामी आन्दोलित बनेका छन्। चिकित्सकले भिडियो एक्सरे लगायतको परीक्षणका लागि सिफारिस गरे पनि काम सुस्त हुँदा पालो नआएको भन्दै सोमबार बिहान अस्पताल अगाडि उनीहरुले प्रदर्शन र नाराबाजी गरेका हुन्। समयमै परीक्षण गराउन नपाउँदा आफूहरु मार्कामा परेको र बेलैमा उपचार पाउन नसकेको गुनासो उनीहरुको छ। जनशक्ति कम भएको भनेर अस्पतालले ल्याब परीक्षणमा कोटा प्रणाली लागू गरेको छ। अस्पताल प्रशासनअगाडि ठूलो संख्यामा नाराबाजी र प्रदर्शन हुन थालेपछि स्थितिलाई नियन्त्रणमा लिन सुरक्षाकर्मी परिचालन गरिएको थियो। बिल काटिसकेको लामो समयसम्म पनि भिडियो एक्सरेको पालो नआएपछि आन्दोलन गर्नु परेको विराटनगर५ का मोहम्मद हुसेनले बताए। बिल काटिसक्दा पनि कोटा पूरा भएको भन्दै अस्पतालले भिडियो एक्सरे गर्न अर्को दिन आउनू भनेर भनेको गुनासो उनको छ। हुसेनका अनुसार अस्पतालले एक दिनमा २० जनाको मात्रै एक्सरे गर्नसकिने जानकारी दिएको छ। चिकित्सक र कर्मचारी अभावको कारण देखाउँदै अस्पतालले समयमा सेवा नदिएपछि थप समस्या भएको बिरामीको गुनासो छ। बिरामी भएपछि मान्छे अस्पताल पुग्ने हो। तर स्वास्थ्यमा निक्कै समस्या भइरहँदा पनि एक्सरे गर्न अर्को दिन बोलाइन्छ, हुसेनले भने, सरकारी अस्पतालमा चरम बेथिति देखियो। उपचारमा चासै नदिएको पाइयो। उनका अनुसार बिरामी परेपछि कोरोना महामारीको समेत प्रवाह नगरिकन अस्पताल पुग्दा पनि बेलैमा उपचार पाउनबाट बञ्चित हुनुपर्ने अवस्था छ। आन्दोलनमा उत्रिएकाले बिल काटिसकेका बिरामीको तत्काल भिडियो एक्सरे लगायतका अरु परीक्षण हुनुपर्ने माग राखेका छन्। स्वास्थ्य बिमा कार्यक्रमलाई अस्पतालले व्यवस्थित गर्न नसकेको पाइयो। बिमाको एउटा मात्रै काउन्टर छ, हुसेनले भने, त्यहाँ ठेलमठेल र भीडभाड गरेर बस्दा कोरोना संक्रमण सल्किने जोखिम पनि हुन्छ। अर्कोतिर प्रारम्भिक उपचार र परीक्षणकै लागि दुईतीन दिनसम्म पालो पर्खनुपर्ने अवस्था छ। उनले काउन्टर बढाएर र तत्काल परीक्षणको व्यवस्था गरेर उपचारलाई प्रभावकारी बनाउनुपर्ने माग आफूहरुको रहेको सुनाए। अस्पताल प्रशासनले भने रेडियोलोजिस्टको अभाव रहेको जनाएको छ। निमित्त मेडिकल सुपरिटेन्डेन्ट डा लक्ष्मीनारायण यादवले रेडियोलोजिस्टको अभावका कारण सबै बिरामीको अल्ट्रासाउण्ड (भिडियो एक्सरे) समयमै गर्न नसकिएको बताए। उनका अनुसार पाँच जनाको दरबन्दीमा चार जना रेडियोलोजिस्ट कार्यरत रहेकामा दुई जनाले राजीनामा दिएका छन्। एक जना बिदामा छन्। अहिले एक जनाले मात्रै काम गरिरहेका कारण अस्पताल आएजति बिरामीलाई सेवा दिन गाह्रो भइरहेको डा यादवले बताए। कोसी अस्पतालमा दैनिक उपचार र स्वास्थ्य परीक्षणका लागि एक हजारभन्दा बढी पुग्ने गरेका छन्। तीमध्ये लगभग दुई सय जनाको भिडियो एक्सरे हुँदै आएको थियो। बिरामी धेरै र जनशक्ति कम भएपछि दैनिक २० जनाको अल्ट्रासाउण्ड गर्ने गरी कोटा प्रणाली लागू गरिएको हो, डा यादवले भने, आएजति बिरामीको एक्सरे गर्न एक जनाबाट सम्भव नै छैन। बिरामीले कोटा प्रणाली खारेज, जनशक्ति थप, बिरामीको बेलैमा उपचार लगायतका माग राखेका छन्। जनशक्ति थप गरेर सेवालाई प्रभावकारी बनाउने विषयमा पहल भइरहेको जानकारी यादवले दिए।"
बीपी प्रतिष्ठानमा एक लाख बढीको पिसिआर परीक्षण,धरान : बीपी कोइराला स्वास्थ्य विज्ञान प्रतिष्ठान धरानमा एक लाख भन्दा बढी कोभिड१९ का संक्रमितको पिसिआर परिक्षण गरिएको छ । नेपालमा कोभिड१९ को संक्रमण सुरु भएसंगै प्रतिष्ठानमा रहेको कालाजार प्रयोगशालाबाट पिसिआर परीक्षण गरी संक्रमित विरामीहरुलाई सेवा प्रदान गरिएको हो । बीपी प्रतिष्ठानमा रहेको सिमित श्रोत र साधनको अभावका बावजुत पनि हालसम्म एकलाख एक सय ६३ जना संक्रमितको स्वाब संकलन गरी पिसिआर परीक्षण सेवा प्रदान गरिएको प्रतिष्ठानको माईक्रोबायोलोजी विभागका प्रमुख डा नारायणराज भट्टराईले जानकारी दिएका छन् । उनले कालाज्वरको अध्ययन र अनुसन्धान गर्न दातृनिकाय बेल्जियम स्थित ईन्स्टिच्युट अफ ट्रफिकल मेडिसिनको क्षमता अभिबृद्धि कार्यक्रमको सहयोगमा प्रतिष्ठानमा स्थापना गरिएको प्रयोगशालामा कोभिड१९ को संकट पर्दा पिसिआर परीक्षणको नेतृत्वदायी भुमिका निर्वाह गरी सर्बसाधारणलाई सेवा प्रदान गरेको बताए । यसका साथै पिसिआर परिक्षणका लागि ३६जना दक्ष जनशक्ति परिचालन गरिएको उनले जानकारी दिएका छन् । कोरोनाको दास्रो लहर सुरु भएसंगै प्रतिष्ठानले कोभिड१९ परिक्षणको दाहेरा समेत बढाएको छ । प्रदेश १ र २ का वासिन्दालाई सेवा दिइरहेको प्रतिष्ठानमा हाल दैनिक एक हजार जनाको पिसिआर परिक्षण गर्न सकिने प्रतिष्ठानको प्रयोगशाला प्राविधिक गणेश प्रसाद साहले जानकारी दिएका छन् । उनले प्रतिष्ठानमा प्रदेश १ र २ का विभिन्न स्वास्थ्य संस्था र स्थानिय निकायले संकलन गरेको पिसिआर नमुनालाई प्रतिष्ठानको प्रयोगशालामा परिक्षण गर्ने गरिएको बताए । कोभिड१९ को महामारी सुरु भएपश्चात बीपी प्रतिष्ठानमा सय बेडको कोभिड अस्पताल संचलानमा ल्याइएको छ । कोभिड अस्पतालमा प्रदेश १ र २ का २ हजार एक सय २० जनालाई भर्ना गरि उपचार गरिएको प्रतिष्ठानका सहायक प्रवक्ता डा चुडामणि पोखरेलले बताए । उनले प्रतिष्ठानमा भर्ना भएका एक हजार ३ सय ६९ जना निको भएर डिस्चार्ज भएको बताए । प्रतिष्ठानमा कोभिड लागेका एकसय ३३ जना मृगौला रोगका विरामीहरुको डायलिसिस गरिएको पनि जानकारी दिए । प्रतिष्ठानमा हाल सम्म ३ सय २३ जना कोभिड१९ का संक्रमित विरामीहरुको उपचारका क्रममा निधन भएको सहायक प्रबक्ता पोखरेलले जानकारी दिएका छन् ।
दार्चुला घटनाको विरोधमा ओखलढुंगामा विरोध प्रर्दशन,"ओखलढुंगाः नेत्र विक्रम चन्द विप्लव नेतृत्वको नेपाल कम्युनिस्ट पार्टीले दार्चुला घटनाको विरोध गर्दै सदरमुकाम ओखलढुंगामा विरोध गर्दै प्रर्दशन गरेको छ । दार्चुलाका जयसिंह धामीको नदी तर्ने क्रममा एसएसबीले तुइन काटेर हत्या गरेको विरोधमा विरोध प्रर्दशन गरेको हो । नदी तर्ने क्रममा भारतीय सीमा सुरक्षा बल एसएसबीले तुइनको डोरी काटेपछि नदीमा खसेर दार्चुलाका जयसिंह धामीको ज्यान गएको थियो । उक्त घटनाको चौतर्फी विरोध भइरहेको छ । जयसिं धामी हत्या घटनाको छानविनको माग गर्दै विप्लव समूहले विरोध र्याली आयोजना गरेको हो । विप्लव समूहको नेपाल कम्युनिस्ट पार्टीका जिल्ला इञ्चार्ज विवेक कुमालले भारतीय विस्तारवाद नेपाली जनताको हत्यामा उत्रिएको भन्दै चर्को विरोध गरे । विरोध र्यालीपछिको कोणसभालाई सम्बोधन गर्दै कुमालले धामीको हत्याले राष्ट्रिय अस्मितामाथि नाङ्गो हस्तक्षेप भएको भन्दै प्रतिरोध गर्नुपर्नेमा जोड दिए । उनले दलाल संसदीय व्यवस्थाले नागरिकको सुरक्षा हुन नसक्ने भन्दै जनमत संग्रहमार्फत वैज्ञानिक समाजवादको स्थापना गर्न माग गरे । सरकारसँग भएका सम्झौता कार्यन्वयन, संसदीय प्रजातन्त्र र वैज्ञानिक समाजवादमाथि जनमत संग्रहलगायतका माग पूरा गर्न वर्तमान राजनीतिक नेतृत्वको ध्यानाकर्षण गराए ।"
श्रीमतीको रिसले छिमेकी महिलामाथि एसिड हान्ने पक्राउ,इटहरी : श्रीमतीको रिसले छिमेकी महिलालाई एसिड प्रहार गर्ने सुनसरीको बराहक्षेत्र ३ हर्दिया का ३० वर्षीय रोमन राजधामी पक्राउ परेका छन् । गत साउन १२ गते छिमेकी ४३ वर्षकी श्यामकुमारी धामीलाई एसिड हानेर भागेका रोमन साउन १५ गते पक्राउ परेका हुन् । रोमनले त्यो दिनआफ्नै २८ वर्षीया श्रीमती सरस्वती बस्नेतलाई एसिड प्रहार गर्न खोजेका थिए । चुरोटको विषयमा भएको वादविवाद बढ्दै गएपछि उनले एसिड प्रहार गर्न खोजेका थिए । श्रीमानले एसिड हान्न खोजेको थाहा पाउने बित्तिकै डरले भागेकी सरस्वती ज्यान जोगाउन छिमेकी श्यामकुमारी धामीको घरमा लुकेकी थिइन् । हातमा एसिडको बोतल बोकी पछिपछि लखेट्दै गएका रोमनले बाहिरबाट ढोका खोल भन्दै ढोकामा लात्तीले प्रहार गरेका थिए । त्यसो नगर्न सम्झाउने क्रममा बाहिर निस्केकी धामीको टाउको तथा अनुहारमा रोमनले एसिड हानेको प्रहरीले जानकारी दिएको छ । सो क्रममा रोमनलाई रोक्न आएका छिमेकी २१ वर्षीय सुनम राजधामी र १९ वर्षीय सुजन राजधामीसमेत एसिडको छिटाले लागेर घाइते भएका थिए । गम्भीर घाइते भएकी श्यामकुमारी धामीको वीपी कोइराला स्वास्थ्य विज्ञान प्रतिष्ठान धरानमा उपचार हुन नसकी थप उपचारका लागि विराटनगरको म्याक्स अस्पताल लगिएको छ । उनको अवस्था गम्भीर रहेको प्रहरीले जनाएको छ । त्यसपछि घटनामा संलग्न रहेका रोमन फरार रहेका थिए। काठमाडौंको गौशालाबाट पक्राउ परेका रोममाथि एसिड आक्रमण (कुटपिट वा अंगभंगसम्बन्धी कसुर) मुद्धामा म्याद थप भइ अनुसन्धान भइरहेको छ ।
सुनकोशी२ जलविद्युत आयोजनाको विरोध गर्दै मन्थलीमा प्रदर्शन,"काठमाडौं : माझी समुदायले सुनकोसी२ जलविद्युत आयोजना निर्माण हुँदा माझी समुदाय संकटमा पर्ने भन्दै चिन्ता व्यक्त गरेका छन्। रामेछाप र सिन्धुलीका सुनकोशी किनारमा रहेको जलद्युत आयोजना निर्माण हुँदा माझी समुदाय विस्थापित हुने भन्दै उनीहरु आयोजनाविरुद्ध आइतबार मन्थलीमा आन्दोलित भएका हुन्। आयोजनाले हालसम्म कुनै छलफल नगरेको तर एक्कासी पत्रपत्रिकामार्फत सार्वजनिक सुनुवाईको जानकारी पाएको भन्दै आइतबार उनीहरुले विरोध जनाएका छन्। माझी समुदाय आन्दोलनमा उत्रिएपछि मन्थलीमा आयोजना गर्न लागेको वातवरणिय प्रभाव मूल्यांकन अध्ययन प्रतिवेदन तयार गर्न प्रभावित क्षेत्रलाई लक्षित सार्वजनिक सुनुवाईसमेत स्थगित भएको छ। नेपाल सरकार, उर्जा जलश्रोत तथा सिँचाइ मन्त्रालय, विद्युत विकास विभागबाट प्रस्तावित आयोजना कार्यन्वयन भएमा प्रभावित प्रस्तावको बारेमा राय सुझाव लिनको लागि आइतबार निर्धारण गरेको कार्यक्रम माझि समुदायले विरोध गरेपछि स्थगित भएको हो। बागमती प्रदेशसभा सदस्य रिता माझीले सुनकोशी जलविद्युत आयोजनाले माझीहरुको अस्तित्व समाप्त पार्ने भएकाले आयोजनाको विरोध गर्नुपरेको बताइन्। उनले कोशीसँग माझी समुदयको जन्मेदखि मृत्युसम्मको सम्बन्ध हुने भएकाले माझीहरुको संस्कारलाई जोगाउन पनि तत्काल काम रोक्न सरकारलाई आग्रह गरिन्। आयोजनाले केहि पैसा दिँदैमा आफ्नो संस्कार र संस्कृति त्याग्न सकिँदैन। उनले भनिन्, अस्तित्व नै मेटाउने गरी संचालन हुन लागेको आयोजना खारेज नभए थप आन्दोलनमा उत्रन्छौं। आयोजना निर्माण हुँदा माझी समुदायका मानिस छरिँदा भाषा, धर्म, संस्कार, संस्कृति, परम्परा र पहिचान लोप हुने उनीहरुको चिन्ता छ। सुनकोसीतर्फ वीपी राजमार्ग, मध्यपहाडी राजमार्गलगायतका राष्ट्रिय पूर्वाधार समेत डुबानमा पर्ने छन् ।"
ब्राउन सुगरसहित पक्राउ,विराटनगर : विराटनगरबाट लागुऔषध ब्राउन सुगर (खैरो हेरोइन)सहित एकजनालाई प्रहरीले पक्राउ गरेको छ । मोरङको पथरीशनिश्चरे नगरपालिका६ का २३ वर्षीय निरज गोडी पक्राउ परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार लागुऔषध नियन्त्रण ब्युरोको टोलीले गोडीलाई विराटनगर महानगरपालिका२ दुर्गा चोकबाट आइतबारसाँझ पक्राउ गरेको हो । पक्राउ परेका युवाको साथबाट ८ ग्राम खैरो हेरोइन बरामद भएको श्रेष्ठले बताए । गोडीविरुद्ध लागुऔषध ऐनअन्तर्गतको मुद्दा चलाउने तयारी प्रहरीले गरेको छ ।
कति स्थानीय तहमा पुग्यो इन्टरनेट ?,"काठमाडौं : देशैभर उच्च गतिको ब्रोडब्याण्ड इन्टरनेट पुर्याउने लक्ष्यसहित नेपाल दूरसञ्चार प्राधिकरणले अघि बढाएको परियोजनाअन्तर्गत असार मसान्तसम्म ६६३ स्थानीय तहमा इन्टरनेट जडान गरिएको छ। प्राधिकरणले ग्रामीण दूरसञ्चार विकास कोषको आर्थिक सहयोगमा उक्त सेवा उपलब्ध गराउन सम्बन्धित परियोजनालाई १८ वटा प्याकेज बनाएर सञ्चालन गर्दै आएको हो। उक्त प्याजेक अन्तर्गत असार मसान्तसम्ममा ९४ दशमलव ४४ प्रतिशत स्थानमा उच्च गतिको इन्टरनेट जडान भइसकेको छ। अठार प्याकेजमध्ये १५ प्याकेजअन्तर्गत ६० जिल्लाका तोकिएका स्थानमा १०० प्रतिशत तथा दुई प्याकेज अन्तर्गत १० जिल्लामा ५० प्रतिशतभन्दा बढी स्थानमा इन्टरनेट जडान गरिएको छ। यस्तै चार जिल्लाका तोकिएका स्थानमा सञ्जाल विस्तारका लागि सेवा प्रदायक छनोट भई निर्माण कार्य भइरहेको प्राधिकरणका प्रवक्ता सन्तोष पौडेलले जानकारी दिए। उनका अनुसार १८ वटा प्याकेजका १५ हजार ९८२ स्थानमध्ये हालसम्म १४ हजार २१८ स्थानमा इन्टरनेट जडान भइसकेको छ भने एक हजार ७६४ स्थानमा इन्टरनेट जडान गर्न बाँकी छ। सातसय दुई स्थानीय निकायमध्ये असार मसान्तसम्म ६६३ स्थानमा इन्टरनेट जडान भइसकेको र ३९ स्थानीय तहमा जडान भइरहेको छ। यसैगरी पाँच हजार ९३३ वडा कार्यालयमध्ये हालसम्म पाँच हजार २६४ स्थान, पाँच हजार २२५ माध्यमिक विद्यालयमध्ये चार हजार ६४० विद्यालय र चार हजार १२२ स्वास्थ्य संस्थामध्ये तीन हजार ६५१ संस्थामा इन्टरनेट जडान भइसकेको छ। सम्पन्न भइसकेका परियोजनामध्ये हालसम्म छ वटा परियोजनाको अनुगमन तथा प्रमाणीकरण भइसकेको, दुई परियोजनाको प्राधिकणबाट नियुक्त परामर्शदाताबाट पहिलो चरण अन्तर्गतको अनुगमन तथा प्रमाणीकरण भइरहेको र दुई परियोजनाको दोस्रोचरण अन्तर्गतको अनुगमन तथा प्रमाणीकरण भइरहेको छ। कूल रु पाँच अर्ब २६ करोड ९७ लाख ७० हजार रकममध्ये हालसम्म रु तीन अर्ब ३८ करोड ८७ लाख ब्रोडब्याण्ड परियोजनाका लागि सेवा प्रदायकलाई भुक्तानी गरिएको प्राधिकरणका प्रवक्ता पौडेलले जानकारी दिए। उनका अनुसार उक्त परियोजना अन्तर्गत देशभरका नगरपालिका, गाउँपालिका, वडा कार्यालय, शैक्षिक संस्था तथा स्वास्थ्य संस्थामा निःशुल्क इन्टरनेट सेवा उपलब्ध गराउन लागिएको हो। उक्त परियोजनामा उपत्यकाका काठमाडौँ, ललितपुर र भक्तपुर जिल्लालाई समेटिएको छैन्।"
काभ्रेभीरमा पहिरो जाँदा बेनीजोमसोम अवरुद्ध,"जोमसोम: अविरल वर्षाका कारण आइतबार राति आएको पहिरोले राष्ट्रिय गौरवको ७६ किमी बेनीजोमसोम सडक अवरुद्ध भएको छ । पहिरोले बेनीजोमसोम सडकखण्ड अन्तर्गत म्याग्दी र मुस्ताङको सिमाना काभ्रेभीर सडक अवरुद्ध बनेको हो । पहिरोले म्याग्दी हुँदै मुस्ताङ जोड्ने काभ्रेभीर सडकको करिव ५० देखि ६० मिटर सडकमा पहिरो खसेको हो । यस्तै, सोही स्थानको तुरतुरे धारा नजिकको सडकमा समेत २० मिटर सडक भासिएको छ भने अन्नपूर्ण गापा३ काभ्रे गाउँ नजिकको सडकमा समेत सडक भासिएको बेनीजोमसोम सडकका सुपरभाईजर ईन्द्रसिंह शेरचनले जानकारी दिए । सडक अवरुद्ध भएसँगै बेनी हुँदै मुस्ताङ आउजाउ गर्ने यात्रुवाहक सवारी तथा मालवाहक सवारी साधन गन्तव्यमा पुग्न नसकी बीचमै रोकिएका छन् । राष्ट्रिय गौरवको प्याकेज नम्बर२ अन्तर्गत पर्ने म्याग्दी र मुस्ताङको सीमा काभ्रेभीर सडक सबैभन्दा अप्ठ्यारो र जोखिमयुक्त स्थान मानिन्छ । यहाँ करिडोरले १६ सय मिटर सडकमा ब्लास्टिङ गरी सडक चौडा गर्ने काम गरिरहेको छ । बर्सेनी बर्खायामको मौसममा यहाँ बाढीपहिरो र नदी कटानले पटक पटक सडक अवरुद्ध हुने गरेको छ । आयोजनाका सुपरभाईजर शेरचनका अनुसार सो स्थानमा पहिरो पन्छ्याएर सडक आवागमन सूचारु गर्न केही दिन लाग्नसक्छ । सडक पहिरोले पूरै पुरिएको छ, कतिपय ठाउँमा सडक बेस समेत छैन,"" सडक सुपरभाईजर शेरचनले भने सडक खुलाउन ब्लास्टिङ गर्नुपर्ने र आसपासको भासिएको स्थानमा सडक बेस उठाउनु पर्ने हुन्छ । यस्तै अन्नपूर्ण गापा३ कै रुप्से झरनामा समेत अविरल वर्षाले सडक हिलाम्मे हुने र पहिरो जाने गरेकाले पटक पटक सडक अवरुद्ध हुने गरेको सडक सुपरभाईजर शेरचनको भनाइ छ ।"
साउनको तेस्रो सोमबार : लाखौं भक्तजनले पशुपतिनाथको गजुर बाहिरैबाट गरे दर्शन,"काठमाडौं : साउनको सोमबार पशुपतिनाथ मन्दिर भक्तजनका लागि खुला नगरिए पनि पशुपति क्षेत्रमा गत हप्ताभन्दा पनि बढी भक्तजनको भीड लागेको छ। निषेधाज्ञाका कारण लामो समय घरमा बसेका भक्तजन शान्तिका लागि पनि पशुपति क्षेत्रमा आएको देखिन्छ। पशुपति क्षेत्र विकास कोषका कोषाध्यक्ष डा मिलनकुमार थापाले मूल मन्दिरको गजुरको दर्शन गर्नु पनि पशुपतिनाथको दर्शन गरे बराबरको फल मिल्ने मान्यताले पनि भीड बढेको बताए। नयाँ भेरियन्टसहितको कोरोना जोखिम कायमै रहेकाले मन्दिर बन्द गरिएको छ। वैशाख पहिलो हप्तादेखि बन्द गरिएको मन्दिर खोल्न निश्चित नभए पनि लाखौँ भक्तजन पशुपति क्षेत्रमा जम्मा भएका छन्। बाहिरबाटै दर्शन गर्न भए पनि पशुपति क्षेत्र आएको दोलखाबाट आउनुभएका श्याम उप्रेतीले सुनाउनुभयो। साउनको सोमबार पशुपतिनाथ नखुले पनि बाहिरी क्षेत्रबाटै दर्शन गर्ने उद्देश्यले आएको उनले बताए। शास्त्रीय मान्यताअनुसार मानसिक रुपमा पनि भगवान्को दर्शन गर्न सकिन्छ। यसै विश्वासका आधारमा पनि पशुपति क्षेत्रमा साउनको सोमबार भक्तजनको भीड बढ्ने गरेको छ। पशुपति क्षेत्रमा पाइला टेक्दैमा आनन्दानुभूति हुने अनुभवले आएको बताउने भक्तजनको भीड पनि पशुपति क्षेत्रमा भेटिन्छ। पशुपति क्षेत्रमा आएका कतिपय मानिसले भने मास्क लगाएको देखिँदैन। समूह समूहमा मानिस आएका देखिन्छ। यसले गर्दा फेरि मन्दिर क्षेत्रमा जम्मा भएका मानिसकै कारण कोरोना बढ्ने जोखिम त बढ्ने होइन भन्ने त्रास फैलिएको छ। कोषका कार्यकारी निर्देशक डा घनश्याम खतिवडाले मास्क नलगाएकालाई लगाउन भन्ने र भौतिक दूरी कायम गरेर व्यवस्थित गरिएको बताए। पशुपतिनाथ मन्दिरसँगै उत्तरपूर्वी भेगको गोकर्णेश्वर महादेव मन्दिर क्षेत्र र पेप्सीकोला टाउन प्लानिङमा रहेको नागेश्वर मन्दिर क्षेत्रमा पनि भक्तजनको भीड लागेको छ। यी मन्दिरमा पनि भक्तजनले बाहिरबाटै दर्शन गरेका छन्। यस बाहेकका शहरका भित्री भागमा रहेका मन्दिरमा भने भक्तजनले दूरी कायम गरी पूजा आराधना गरेका छन्। मन्दिरमा विशेषगरी साउने सोमबारको व्रत बसेका महिला भक्तजनको भीड लागेको थियो। साउनको सोमबार व्रत गरेमा अटल सौभाग्य एवं पारिवारिक सुख प्राप्त हुने, मनोकामना पूर्ण हुने शास्त्रीय मान्यता रहेको धर्मशास्त्रविद् प्रा डा रामचन्द्र गौतमले बताए। रासस"
"मोटरसाइकल एकापसमा ठोक्किदा दुई जनाको मृत्यु, दुई घाइते",राजविराज : पश्चिमबाट पूर्वतर्फ जाँदै गरेको बसलाई उछिन्न खोज्दा मोटरसाइकल एकापसमा ठोक्किदा मोटरसाइकलका चालकको मृत्यु भएको छ। मोटरसाइकल पछाडि सवार दुई जना गम्भीर घाइते भएका छन्। पूर्वपश्चिम राजमार्गअन्तर्गत सप्तरीको खडक नगरपालिका४ अमाहामा भएको दुर्घटनामा सप्तरीको शम्भुनाथ नगरपालिका५ का २९ वर्षीय बुधसागर चौधरी र सिरहाको लहान नगरपालिका१७ का २८ वर्षीय रामशंकर यादवको सोमबार राति मृत्यु भएको सप्तरी प्रहरीले जनाएको छ। चौधरीले गुडाएको स११ प ४०३८ नम्बरको मोटरसाइकल पछाडि सवार सप्तरीको शम्भुनाथ७ का २८ वर्षीय आनन्द चौधरी र यादवले गुडाएको प्रदेश नम्बर २०१००१ प ९५५६ नम्बरको मोटरसाइकल पछाडी सवार सिरहाको लहान२० की २३ वर्षीय सोनम चौधरी घाइते भएका छन्। उनीहरुको उपचार लहानमा भइरहेको छ। बा २ ख ५६८२ नम्बरको बसलाई ओभरटेक गर्ने क्रममा दुई वटा मोटरसाइकल ठोक्किएर दुर्घटना भएको सप्तरी प्रहरीले जनाएको छ। बस गइरहेकै दिशातर्फ जाँदै गरेको स११ प४०३८ नम्बरको मोटरसाइकलले ओभरटेक गर्ने क्रममा बायाँ तर्फको ह्याण्डिल बसमा ठोक्किएर अनियन्त्रित भएको डिएसपी माधवप्रसाद काफ्लेले बताए। अनियन्त्रित भएको सो मोटरसाइकल विपरित दिशाबाट आउँदै गरेको र प्रदेश नम्बर २०१००१ प ९५५६ नम्बरको मोटरसाइकलमा ठोक्किएको थियो। डीएसपी काफ्लेका अनुसार बुधसागर चौधरीको घटनास्थलमै र रामशंकर यादवको सप्तऋषी अस्पताल लहानमा उपचारका क्रममा मृत्यु भयो। मृतकको शव लहानस्थित रामकुमार उमाप्रसाद शारदा स्मारक अस्पतालमा राखिएको छ। उनीहरुको मङ्गलबार पोस्टमार्टम हुने अस्पतालले जनाएको छ।
"सडकमाथिबाट खसेको ढुंगाले च्यापेर सहचालकको मृत्यु, चालक घाइते",तानसेन: पाल्पाबाट बुटवलतर्फ गइरहेको लु २ च ७३८७ नम्बरको बोलेरो जिपमा माथिबाट खसेको ढुंगाले च्यापेर एक जनाको मृत्यु भएको छ भने एक जना घाइते भएका छन् । सिद्धार्थ राजमार्गको तानसेन बुटवल सडक खण्डको माथिल्लो सिद्धवावा नजिकै सडकमा माथिबाट खसेको ढुंगाले च्यापेर घाइते भएका जिपका सहचालकको उपचारको क्रममा लुम्बिनी प्रादेशिक अस्पताल बुटवलमा मृत्यु भएको हो । मृत्यु हुनेमा जिपका सहचालक स्याङ्जा वालिङ नगरपालिका वडा नं ११ का २३ वर्षीय आशिष खाँड रहेको जिल्ला प्रहरी कार्यालय पाल्पाका प्रहरी नायव उपरीक्षक रामेश्वर त्वातीले बताए । यस्तै दुर्घटनामा जिपका चालक स्याङ्जा चापाकोट नगरपालिका वडा नं ५ का २६ वर्षीय डिलु थापा घाइते भएका छन् । चालक थापाको लुम्बिनी प्रादेशिक अस्पताल वुटवलमा उपचार भइरहेको छ । तानसेन बुटवल सडकखण्डको सबैभन्दा जोखिमयुक्त मानिने सिद्धवावा सडक क्षेत्रमा यसअघि पनि माथिबाट यसै गरी ढुंगा खसेर दुर्घटना भएका थिए । यस क्षेत्रमा सुरुङ मार्ग निर्माणको लागि सरकारले अन्तरराष्ट्रिय स्तरमा वोलपत्र आह्वान गरिसकेको छ । सुरुङ मार्ग निर्माणको लागि सरकारले १० अर्ब रुपैयाँ सुनिश्चित गरिसकेको छ ।
"सुजिता प्रकरण: बुवाकै संलग्नतामा परिवारसहित मिलेर हत्या, ७ जना पक्राउ","जनकपुरधाम : सामाजिक मूल्य मान्यता विपरित सम्बन्धको कारण सुजिताको हत्या भएको रहस्य खुलेको छ। सुजिता हत्या प्रकरणमा मृतकका बुवा कामेश्वर पाण्डेको मौन समर्थनमा देवर रुपेश ठाकुरसहित परिवारजनको अन्य व्यक्तिहरुले संलग्नतामा सुजिताको हत्या भएको खुलेको हो। सुजिता दिनुहँजसो घरबाट बाहिर आउनेजाने र माग गरे बमोजिम पैसा नदिदा दिनहुँ झैझगडा हुने समस्याका कारण आजित भएर परिवारकै मिलोमत्तोमा हत्या भएको अनुसन्धानबाट खुलेको हो। घरपरिवारको प्रतिष्ठामा आँच आउने, पटकपटक गरेको सम्झाउँदा नसम्झने तथा बाहिर जान आउन पटकपटक पैसाको लागि ताकेता गर्ने, पैसा नदिदा दिनहुँ परिवारका सदस्यहरुसंग झैझगडा गर्ने समस्याले आजित भएर हत्या गरेको देखिन्छ महोत्तरीका प्रहरी उपरिक्षक दिनेश थपलियाले भने, अन्य व्यक्तिहरुसंगको सम्बन्धका कारण परिवारको ईज्जत, प्रतिष्ठा दाउँमा लागेका विवश भएर हत्या गरेको प्रहरी समक्ष कामेश्वर पाण्डेले बयान दिएको छ, बुवा कामेश्वरले नै छोरी सुजिताको हत्याको लागि देवर रुपेश ठाकुरलाई उक्साएको देखिन्छ, पछि दुवैको आपसी सहमतिमा योजना बनाएर हत्या गरिएको हो। सुजिता हत्याको घटनामा सुरुदेखि अनुसन्धानमा संलग्न महोत्तरीका प्रहरी नायव उपरीक्षक प्रकाश विष्टले घटनाले नयाँ मोड लिएको बताउँदै घटनामा मृतकका आफ्नै बुवा संलग्न देखिएको बताए। उनले भने, कामेश्वर पाण्डेले छोरी सुजितालाई मार्न उनको देवर रुपेशलाई पटकपटक फोन मार्फत मार्नुपर्छ भन्ने कुरा अनुसन्धानको क्रममा कल रेकर्डबाट प्राप्त भएको छ। देवर रुपेशसहित परिवारका अन्य सदस्यहरुसँग सुजिताको हत्या लुकाउन नातीनातीनाको नाममा पैसा र धनसम्पति गरिदिए घटनालाई ढाकछोपमा सहयोग गर्न बार्गेनिङ्ग समेत भएको छ। सुजिताको हत्या अघि र पछि कामेश्वरलाई हरेक कुरा जानकारी फोन संवादमार्फत हुने गरेको प्रहरीको भनाई छ। गत जेठ २० गते देवर रुपेशसहित परिवारका सदस्यहरुको संलग्नतामा सुजिताकै कोठामा मुक्कै मुक्काको प्रहार गरी घरको भित्तामा टाउको ठोकाई बेहोस भएपछि घाँटी थिचेर हत्या गरेको खुलेको थियो। हत्यापश्चात नन्द अजु ठाकुर (चौधरी)लाई फोन गरेर योजना अनुरुप काम सम्पन्न भएको भनी फोनमार्फत जानकारी गराएको अनुसन्धानबाट खुलेको प्रहरी नायव उपरीक्षक विष्टले बताए। हत्या अघि र हत्या पछि सबैकुरा सबैलाई थाहा थियो, तर घटना लुकाउन सबैले मुख बन्द गरे, घटना लुकाउन भुमिका निर्वाह गरेकोले पक्राउ गरिएको हो, थप अनुसन्धान हुँदैछ थप कुराहरु बाहिर आउँछ। त्यसैले सबै अनुसन्धानका कुराहरु खुलाउन मिल्दैन। सुजिताको हत्या अनुसन्धान खटिएका प्रहरी अधिकारी विष्टले भने, सुजिता हत्या पश्चात शव खेतमा गाडेर गन्हाउन थालेपछि शवलाई स्थानान्तरण गरेको देखियो। मान्छेहरु खोजतलास गर्न थालेपछि र समय बित्दै जानुले शव गन्हाउनु र प्रहरीको सक्रियतामा शव खोजविन हुनुले अतालिएर जेष्ठ २९ गते उत्खनन गरी शव स्थानान्तरण गरिएको थियो। शवलाई खनेर खेतबाट ५ सय मिटरको दुरीमा रहेको पेट्रोल पम्पको छेउमा काठको गोदामको ९ फिटको सेफ्टि टयाङकमा गाडेर प्लाष्टर ढलाई गरी घटना लुकाउन खोजेको काठको गोलिया बाहिरबाट राखेको देखिन्छ। गत जेठ १३ गते प्रहरी चौकी भ्रमरपुरा, मृतकका भाई शिवम पाण्डे र सामाजिक अभियन्ता गुञ्जा रायको सक्रियतामा उनकै खेतबाट शवका अवशेषहरु बरामद भएको थियो। सोही अवशेषको आधारमा अनुसन्धान हुँदा शव लुकाइएको स्थानसम्म प्रहरी पुग्न सफल भएको थियो। हत्यामा संलग्न ७ पक्राउ हत्यामा सुजिताको शव लुकाउन तथा सेफ्टि टयाङकमा गाड्न सहयोग गरेको आरोपमा जनकपुरधाम उपमहानगरपालिका१४ कुटी पोखरी बसहिया बस्ने ५५ वर्षीय प्रमोद मण्डल भनिने विनोद मण्डल, मृतकका बुवा महोत्तरी पिपरा गाउँपालिका ६ रतौली बस्ने ५० वर्षीय कामेश्वर पाण्डे र महोत्तरीको भंगहा नगरपालिका ९ कविलाशी बस्ने रुपेश ठाकुरको दिदी अञ्जु ठाकुर (चौधरी) पक्राउ परेकी छन्। पक्राउ परेका उनीहरु सबैले घटनाको विवरण जानकारी हुँदा समेत लुकाउन भुमिका खेलेको प्रहरी नायव उपरीक्षक विष्टले बताए। यसअघि प्रहरीले मृतक सुजिताका देवर २९ वर्षीय रुपेश ठाकुर, लोहरपट्टी ७ भ्रमरपुरा बस्ने ३७ वर्षीय बण्ठा भन्ने किशोरी मण्डल, ३३ वर्षीय मुल्ला भन्ने आदम राईन र ३२ वर्षीय नथुनी मण्डललाई पक्राउ गरी कानूनी प्रक्रिया अगाडी बढाईसकिएको प्रहरीको भनाई छ। पक्राउ गरी अनुसन्धानबाट घटनामा दोषि नदेखिएका मृतकको पति ३१ वर्षीय मुकेश ठाकुललाई यसअघि नै थुनामुक्त गरिसकिएको छ।"
भेरीका बालबालिका पोषण भत्ताबाट वञ्चित,"जाजरकोट : सम्बन्धित निकायको गम्भीर लापरवाहीले गर्दा भेरी नगरपालिकाका नौ सय २० बालबालिकाले एक वर्षको पोषण भत्ता नपाउने भएका छन् । पोषणमा सुधार ल्याउने उद्देश्यले सरकारले ५ वर्षमुनिका बालबालिकालाई दिँदै आएको आर्थिक वर्ष ०७७७८ को पोषण भत्ता भेरीका चारवटा वडाका बालबालिकाले नपाउने भएका हुन् । तर धेरै बालबालिका अझै पोषण भत्ता पाउने आशमा छन् । समयमा बैंकमा रकम जम्मा नहुँदा भेरी नगरपालिकाका ४, ८, ९ र १० का नौ सय २० बालबालिकाको पुरै एक वर्षको करिब ४७ लाख रुपैयाँ फ्रिज भएको छ । मासिक चार सयका दरले एकजना बालबालिकाले चार हजार आठ सय रुपैयाँ पाउनबाट बञ्चित भएका छन् । यसअघि सम्बन्धित वडाले बालबालिकाका अभिभावकलाई नगद बुझाउने गरेकोमा गत आवको दोस्रो चौमासिकदेखि सरकारले अनिवार्य बैक खातामा भत्ता जम्मा गर्नुपर्ने राजपत्रमा सूचना जारी गरि निर्देशन दिएको भेरी नगरपालिकाका सामाजिक सुरक्षा शाखाका पोकल व्यक्ति केदार कार्कीले बताए । उनका अनुसार सोही निर्देशन बमोजिम वडा समितिले बैंक आफै रोजेर खाता खोल्न प्रक्रिया थालेका थिए । भेरीका १३ वडा मध्य नेपाल बैक लिमिटेड, राष्ट्रिय बाणिज्य बैक, सिटिजन्स बैंक र एनआइसी एसिया बैकमा सामाजिक सुरक्षा भत्ता र पोषण भत्ताका लागि खाता संचालन गर्ने निर्णय गरिएको थियो । एनआइसी एसिया बैंकबाहेक अन्य बैंकले बैक खाता खोली रकम निकासा लिएर सम्बन्धितलाई रकम भुक्तानी दिइरहेका छन् । तर एनआइसी एसिया बैंकबाट कारोबार गर्ने निर्णय गरेको वडा नम्बर ४, ८, ९ र १० को पोषण भत्ताको रकम समयमा जम्मा नहुँदा बालबालिकाले भत्ता नपाउने निश्चित भएको हो । भेरी नगरपालिकाले गत असार २९ गते नै चेक काटेर सबै डकुमेन्टसहित रकम जम्माका लागि एनआइसी बैकमा पठाएको पोकल व्यक्ति कार्कीले बताए । आर्थिक वर्षको अन्त्यमा काटेको चेक १५ दिन भित्र नसाटिए त्यो चेक स्वतः रद्द हुने व्यवस्था छ। सोही व्यवस्थाअनुसार त्यो ४७ लाखको चेक सटाउने अन्तिम म्याद साउन १२ गते सम्म थियो । अन्तिम दिनसम्म पनि आज मात्र म्याद हो चेक सटाउनु भयो कि भएन भनेर बैंकलाई फलोअप गरेका छौं, तर बैंकले कामै गरिदिएन फोकल व्यक्ति कार्कीले भने,' बैंककै लापरवाहीले गर्दा बालबालिका भत्ता पाउनबाट बञ्चित हुनपुगे ।' स्रोतका अनुसार बैंकले सामाजिक सुरक्षाका अन्य चेक साटेपनि पोषण भत्ताको चेक राख्ने कर्मचारीले वेवास्ता गर्दा समय घर्किएको हो । बेला घर्किसकेपछि बैंकका मेनेजरलगायतका कर्मचारी नगरपालिका र कोष तथा लेखा नियन्त्रक कार्यालय गएर हारगुहार गरेपनि केही सीप नलागेको स्रोतको दावी छ । यस सम्बन्धमा एनआइसी एसिया बैंक जाजरकोट शाखाका प्रबन्धक खगेन्द्र मल्ल बैंक खाता खोल्ने स्वीकृतिलगायतका सबै काम केन्द्रबाटै हुने भएकोले ढिलाइ भएको बताए । उनले सामाजिक सुरक्षा भत्ता र पोषण भत्तामा पहिलोपटक काम गरेकाले पनि समस्या भएको स्वीकार गरे । सामाजिक सुरक्षा भत्ताको चेक साटेपनि पोषण भत्ताको चेक साट्न ढिलाइ भएको तर पछि सिस्टमले नै चेक लिन नमानेपछि यस सम्बन्धमा के गर्ने भनेर नगरपालिका, कोलेनी र बैंकको केन्द्रीय कार्यालयमा परामर्श भइरहेको मल्लले बताए । कोष तथा लेखा नियन्त्रकको कार्यालयका कोष नियन्त्रक नरेश भट्टले नगरपालिका र बैंक दुवैको लापरवाहीले गर्दा समयमा चेक नसाटिएको बताए । खाता खोल्न ढिलाइ हुँदा पनि नगरपालिका के हेरेर बसेको ? अनि बैंकले पनि चेक साटेर पछि खाता खोलिसकेपछि ट्रान्सफर गरेपनि हुने । बालबालिकाको रकममा दुवैपक्ष सम्वेदनशील हुनुपथ्र्यो भएनन् । यो कुरामा इग्नोर गरेको देखियो । अब त्यो रकम जम्मा हुने र पाउने सम्भावनै छैन । सबै रकम फ्रिज भैसक्यो,' कोष नियन्त्रक भट्टले भने । पोषण भत्ता नपाउने भन्ने सुनेपछि अभिभावक आक्रोशित भएका छन् । भत्ता आउँला र तिरौला भनेर धेरै अभिभावकले अण्डा, फलफूल, दूध लगायतका पोषणयुक्त खानेकुरा उधारोमै किनेर आफ्ना बालबालिकालाई खुवाएका थिए । तर बैंक र नगरपालिकाको लापरवाहीले भत्ता नपाउने निश्चितजस्तै भएपछि उनीहरु निराश भएको भेरी नगरपालिका ४ की लिला पौडेलले बताइन् । उनले धेरै अभिभावक भत्ताका लागि बैंक धाउने गरेपनि नपाएर रित्तै फर्कने गरेको बताइन् । २) कापीकलमको जोहोको लागि भेरी नगरपालिका १० मा गिट्टी कुट्दै बालबालिका तस्बिर : राजेन्द्र कार्की"
स्रोत नखुलेको भारुसहित ३२ लाख ९० हजार बरामद,परासी : पश्चिम नवलपरासीको बर्दघाट नगरपालिकास्थित भटौलियाबाट प्रहरीले सोमबार स्रोत नखुलेको ३२ लाख ९० हजार रुपैयाँ बरामद गरेको छ। रकमसँगै एक भारतीय नागरिक र अर्का नेपाली नागरिकसमेत पक्राउ परेका छन् । बरामद भएको रकममा ९ लाख भारतीय रुपैयाँ र १८ लाख ५० हजार नेपाली रुपैयाँ रहेको जिल्ला प्रहरी कार्यालयका सूचना अधिकारी डिएसपी राजु लामाले जानकारी दिए। पक्राउ पर्नेमा भारत महाराजगञ्ज ठूठीबारी ग्राम पञ्चायत मर्चवारका २७ वर्षीय समिर खान र पश्चिम नवलपरासी पाल्हीनन्दन गाउँपालिका२ का ३५ वर्षीय योगेन्द्र यादव रहेका छन्। नेपाली नम्बर प्लेटको मोटरसाइकलमा जाँदै गरेका उनीहरुले बोकेको झोलाबाट रकम बरामद भएको डिएसपी लामाले जानकारी दिए। बरामद भएका भारतीय रुपैयाँमा २ हजार र ५ सयका नोट छन्। भने नेपाली रुपैयाँमा १ हजार र ५ सयका नोट छन्। पक्राउ परेकाहरुले आफूहरुले उक्त रकम ठूठीबारीस्थित जयसवाल वस्त्रायका साहुले बर्दघाट छाड्न पठाएको बताएका छन्। उक्त रकम के प्रयोजनका लागि पठाइएको भन्नेबारे खुलेको छैन। यद्यपी नेपालमा भारतीय नोटको लेनदेन गर्ने कारोबारीलाई रकम दिने उद्देश्यले ल्याइएको हुन सक्ने अनुमान गरिएको छ। उनीहरुले ल्याएको नेपाली रुपैयाँ र भारतीय रुपैयाँ दिएबापत पाउने नेपाली रुपैयाँ भने भारतमा निकाल्न मिल्ने गरी नेपाली बैंकमा जम्मा गर्न पठाएको हुन सक्ने आंशका समेत गरिएको छ। सीमावर्ती बजारहरुमा अहिले भारतीय रुपैयाँको कारोबार बढेकाले नेपाली बजारमा भारतबाट अवैध रुपमा रकम पठाउने गरेको बताइएको छ। भारतीय रुपैयाँ सटही गर्दा कारोबारीहरुले उपभोक्तासँग प्रति सयकडा ५ रुपैयाँ बट्टा काटेर दिने गरेको एक कारोबारीले बताएका छन्। बरामद भएका रकम स्रोत नखुलेकोले आवश्यक कारबाहीका लागि राजश्व कार्यालय पठाइने प्रहरीले जनाएको छ।
पोखरीमा डुबेर बालकको मृत्यु,राजविराजः सप्तरीको राजविराजस्थित पोखरीमा डुबेर एक बालकको मृत्यु भएको छ । राजगढ गाउँपालिका३ नर्घोका घुरन रामका छोरा ७ वर्षीय उमेश रामको पानीमा डुबेर मृत्यु भएको सप्तरी प्रहरीले जनाएको छ । राजगढका ती बालक राजविराज१ चनौराको राम टोलस्थित मामाघरमा आएका बेला बालकको पोखरीमा डुबेर मृत्यु भएको हो । पोखरीमा नुहाउने क्रममा डुबेका बालकको मृत्यु भएको जिल्ला प्रहरी कार्यालय सप्तरीका सूचना अधिकारी डिएसपी माधवप्रसाद काफ्लेले बताए । शव पोष्टमार्टमका लागि सोमबार राति राजबिराजस्थित गजेन्द्रनारायण सिंह अस्पताल ल्याइएको छ ।
गोरु काटेको आरोपमा दुईजना पक्राउ,इटहरी : गोरु काटेको आरोपमा सुनसरीको बराहक्षेत्र नगरपालिकाबाट दुईजना पक्राउ परेका छन् । गत साउन१६ गते शनिबार राति बराहक्षेत्र ७ बुद्धचोकमा गोरु काटेको सूचनाका आधारमा इलाका प्रहरी कार्यालय महेन्द्रनगरको टोलीले ३२ वर्षीय तिलबहादुर दाहाल र ३३ वर्षीय विजयकुमार राईलाई पक्राउ गरेको हो । स्थानीय चन्द्रबहादुर तामाङको घर पछाडि मासु काटिरहेको अवस्थामा फेला परेका उनीहरुमाथि पशुपंक्षीसम्बन्धी कसुर मुद्धामा अनुसन्धान भइरहेको सुनसरी प्रहरीले जानकारी दिएको छ ।
"सौरपानी निसेपको चार घर पहिरोले लग्यो, फुञ्चोकमा एक घर विस्थापित","गोरखा : लगातारको वर्षापछिको पहिरोले बारपाक सुलीकोट गाउँपालिका ४ निसेपको चार घर पहिरोले बगाएको छ। गत शनिबार साँझ पाँचबजेतिरको पहिरोले स्थानीय अशोक खड्का, टोपबहादुर खड्का, मनबहादुर बगाले, चन्द्रमाया बगालेको घर लगेको स्थानीय बुद्धिबहादुर तामाङले जानकारी दिए। निसेपको वनबाट झरेको पहिरोले चारवटा घर बगाएको छ, उनले भने, चार घरका करिब २५ जना परिबार कोही छिमेकीको घरमा सरेर बसेका छन्, कोही सिम्जुङतिर सरेका छन्। पहिरो अहिलेसम्म पनि झरिरहेको उनले बताए। त्यस्तै बारपाक सुलीकोट ४ फुञ्चोकको एक घरमा लेदो पसेपछि परिबार विस्थापित भएका छन्। स्थानीय कुमारी गुरुङको चार जनाको परिवारलाई नजिकैको गोठमा पुनस्थापित गराएको प्रहरीचौकी सौरपानीले जानकारी दिएको छ।"
काठमाडौंमा फ्ल्याट भाडामा लिएर बेश्यावृत्ति गराउने दुई महिला पक्राउ,"काठमाडौं : मानव बेचबिखन तथा ओसारपसारमा संलग्न रहेको अभियोगमा काठमाडौंमा फ्ल्याट भाडामा लिएर बेश्यावृत्ति गराउने महिलालाई प्रहरीले पक्राउ गरेको छ । गोरखा बारपाक सुलिकोट गाउँपालिका३ स्थायी ठेगाना भई हाल चन्द्रागिरी नगरपालिका६ बस्ने २४ वर्षीया प्रिती आलेमगर र झापाको गौरादह नगरपालिका५ स्थायी ठेगाना भई हाल नागार्जुन नगरपालिका४ बाफल एरियामा डेरा गरी बस्ने ४२ वर्षीया बिना लिम्बु भन्ने ज्योतीलाई पक्राउ गरिएको प्रहरी उपरीक्षक अनुरागकुमार द्विवेदीले जानकारी दिए। उनीहरुले एक महिलालाई परपुरुषहरुसँग शारीरिक सम्पर्क राखे पैसा दिन्छु भन्दै ललाई फकाई जबरजस्ती डर त्रासमा पारी १ महिनासम्म बेश्यावृत्तिमा लगाएका थिए। पछि उनीहरुबीच झगडा हुँदा कोठामा थुनी राखेको अवस्थामा भागेर पीडित महिला उजुरी गर्न पुगेकी थिइन्। प्रवक्ता द्विवेदीका अनुसार काठमाण्डौ जिल्ला अदालतको मिति साउन १७ गतेको आदेशले पक्राउ प्रतिवादीहरु पुर्पक्षको लागि कारागार कार्यालय जगन्नाथदेवल काठमाडौं थुनामा पठाएको उनले बताए। प्रहरीका अनुसार मानव बेचबिखन तथा ओसारपसार (नियन्त्रण) ऐन, २०६४ अनुसार कारबाही प्रक्रिया अगाडि बढाइएको छ।"
जबर्जस्ती करणीको आरोपमा मुस्ताङमा २ युवक पक्राउ,जोमसोम: बालिकालाई जबर्जस्ती करणी गरेको आरोपमा मुस्ताङमा दुई युवक पक्राउ परेका छन् । घरपझोङ२ मार्फाका १९ वर्षीय सौगात गोतामे र पूर्वी रुकुम पुथा उत्तरगंगा१ घर भइ घरपझोङ५ ढुम्बा बस्ने २१ वर्षीय अमित पुनमगर करणीको आरोपमा पक्राउ परेका हुन् । मुस्ताङको थासाङ गाउँपालिकास्थित गत बिहीबार उनीहरुले १६ र १७ वर्षीया दुई बालिकालाई जबर्जस्ती करणी गरेको जिल्ला प्रहरी कार्यालय मुस्ताङले जानकारी दिएको छ । जबर्जस्ती करणीको आरोपी अमित पुनमगरलाई थासाङ४ घासा र अर्को आरोपी सौगात गोतामेलाई घरपझोङ२ मार्फाबाट पक्राउ गरेको प्रहरी निरीक्षक आशिष अधिकारीले बताए । घटनाको सूचनाका आधारमा प्रहरीले आरोपी दुई युवालाई पक्राउ गरी जिल्ला अदालत मुस्ताङमा पेस गरेको छ । प्रहरीले अदालतबाट १५ दिने म्याद राखी आवश्यक अनुसन्धान प्रक्रिया अगाडि बढाएको जनाएको छ ।
चोरी भएको छिन्नमस्ताको मुकुटसहित युवक पक्राउ,"राजविराज : नेपालकै प्रसिद्ध शक्तिपिठमध्येको छिन्नमस्ता भगवतीको चोरी भएको चाँदीको मुकुट (मस्तक)सहित सोमबार एक युवक पक्राउ परेका छन्। चोरी भएको ७ सय ५० ग्रामको चाँदीको मुकुट, सुनको टिका र नथियासहित सप्तरीको विष्णुपुर गाउँपालिका५ मझौका राजेशकुमार मण्डललाई प्रहरीले नियन्त्रणमा लिएको हो। पिठाधिश महन्थ ठाकुरका अनुसार आइतबार राति करिब ७ बजे सरसफाइका लागि मन्दिरका पुजारीहरू पोखरीमा पानी लिन गएको बेला मुकुट चोरी भएको थियो। चोरी गरेर मुकुट घर लगेका मण्डलले बिहान आफैंले भगवतीको मुकुट ल्याएको र गाउँमा मन्दिर स्थापना गर्ने भन्दै गाउँमा हल्ला गर्दै हिंडेपछि प्रहरीलाई खबर गरिएको स्थानीय जयप्रकाश यादवले बताए। चाँदीको मुकुट, सुनको टिका र नथिया बरामद गरी मण्डललाई अनुसन्धानका लागि जिल्ला प्रहरी कार्यालय ल्याइएको एसपी राजेन्द्रप्रसाद धमलाले बताए। एसपी धमलाका अनुसार चोरीको मुकुटसहित पक्राउ परेका मण्डलको मानसिक स्वास्थ्य ठिक नरहेको जस्तो व्यवहार गरिरहेका छन्। चोरीको घटना बाहिरिए पछि आइतबार राति नै प्रमुख जिल्ला अधिकारी जयनारायण आचार्य, प्रहरी उपरीक्षक धमलासहितको टोली घटनास्थल पुगेका थिए। चोरीको अनुसन्धानका लागि राति नै सीमा नाकालाई सिल गरी ठूलो सङ्ख्यामा प्रहरी परिचालित गरिएको थियो। मन्दिरमा जडान गरिएको सिसिटिभीको तार काटिएको र मन्दिरको संरक्षणमा लापरवाही भएको भन्दै मन्दिरमा राति नै भेला भएका गाउँलेहरूले चर्को विरोध गरेका छन्। सप्तरीको राजविराजदेखि १० किलोमिटर दक्षिणमा पर्ने छिन्नमस्ता गाउँपालिका३ स्थित ठूलो पोखरीको उत्तरी डिलमा रहेको छिन्नमस्ता भगवतीको मन्दिर धार्मिक तथा पर्यटकीय दृष्टिकोणले चर्चित छ। यहाँ विशेषगरी दशैंको घटस्थापनादेखि भक्तजनहरूको भीड लाग्ने गर्छ। छिन्नमस्ताको दर्शनका लागि भारतसहित देशैभरीका भक्तजनहरू पुग्ने गर्छन्। भगवतीलाई छिन्नमस्ता भगवती, सखडा भगवती, सखडेश्वरी र सखडा माता भनेर पूजाअर्चना तथा भाकल गरिन्छ। सखडेश्वरीको मस्तक अर्थात शिर नभएका कारण भक्तजनले सो भगवतीलाई छिन्नमस्ता तथा छिन्नमस्तिका भगवती भनेर सम्बोधन गर्ने गरेका हुन्। ऐतिहासिक पक्ष प्राचीन इतिहास र किम्वदन्तीका अनुसार, सन् १०९७ मा मुसलमानले आक्रमण गर्दा कर्नाटकका कर्नाटवंशी राजा नान्यदेव भागेर पाटलीपुत्र हुँदै मिथिला आई पुगेर सिम्रौनगढ (बारा)मा राजधानी कायम गरे। यिनै नान्यदेव वंशको पाँचौँ पुस्तामा शक्रसिंह देव राजा भएका थिए। उनी नाबालक छोरा हरिसिंह देवलाई राजगद्दीमा राखी निर्वासित जीवन बिताउन सप्तरी आए। आफ्ना भाइभारदारको दबाबका कारण छोरा कुमार हरिसिंह देवलाई राजकाज सुम्पेर शेष जीवन बिताउन तत्कालीन राजा शक्रसिंह सप्तरीको सखडा क्षेत्र गएको किम्वदन्ती छ। त्यतिबेला सो क्षेत्र घना जङ्गलले भरिएको थियो। राजा शक्रसिंहलाई भगवतीले सपनामा तिमी जुन स्थानमा बसिरहेका छौ, त्यस स्थानमा त्रिशूल गाडिएको भेटिनेछ र त्यहाँ अरु मूर्ति पनि छेउछाउमा पाउने छौ। ती मूर्तिहरूको पूजाआजा गरेर बस, तिम्रो भलो हुनेछ भनिन्। देवी भगवतीले सपनामा दिएको निर्देशन अनुसार राजा शक्रसिंहले त्रिशूल गाडिएको क्षेत्रमा माताको मूर्ति जलाशय अर्थात हालको शान्ति सागरको किनारमा मूर्तिहरू फेला पारेको किंवदन्ती छ। सोही स्थानमा भगवतीको मूर्ति स्थापना गरेर पूजाआजा गर्न थालेको छिन्नमस्ता सखडेश्वरीको वेवसाइटमा उल्लेख छ। त्यसबेला जङ्गलले ढाकिएको यस स्थानमा जङ्गल सफा गर्दा भेटिएको भगवती मूर्तिलाई उनले आफ्नो कुलदेवीको रूपमा स्थापना गरी आफ्नो नामबाट देवीको नाम शक्रेश्वरी राखे भन्ने भनाइ छ। देवीको शिर नभएकोले केही समयपछि छिन्नमस्ता भगवती भन्न थालिएको हो। एघारौं शताब्दीको अन्त्यतिर भारत कलकत्ताका शासक गयासुद्दीन तुगलकको मुसलमानी आक्रमणकारी दलले सप्तकोशी नदीको किनारको बाटो हुँदै सखडा पीठ ध्वस्त गरेका थिए। मन्दिर ध्वस्त गर्ने क्रममा उनीहरूले त्यहाँका मूर्तिहरू समेत तोडफोड गरी जलाशयमा फ्याक्दिएको भनाइ छ। मुसलमानी आक्रमणपछि सखडा क्षेत्र जङ्गलमा परिणत भएको अनुमान गरिन्छ। मन्दिरको पूर्वपटी घना झाडी थियो, जसलाई अहिले पंचमुखी नागवाटिका र केवला वन भनेर चिनिन्छ। यस स्थानमा समय समयमा पंचमुखी नागदेवताले दर्शन दिने गरेको स्थानीय भक्तजनहरू बताउँछन्। मन्दिर र मूर्तिको ऐतिहासिक कुरा गर्दा करीब एक सय ३० वर्ष अघि सखडाको भगवती मन्दिर भग्नाशेष अवस्थामा थियो। जसलाई स्थानीय बासिन्दा च्याखुरी नानी प्याकुरेलले सफा गरी भीक्षाटनबाट संकलित रकमबाट सानो मन्दिर निर्माण गरेकी थिइन। सो मन्दिर विसं १९९० सालको भूकम्पमा फेरि भत्किन पुग्यो। त्यस बेलाका मन्दिरका पुजारी अनिरुद्ध ठाकुरले चन्दा संकलन गरी ग्रामिण समाजको सहयोगले टिनको छाना भएको मन्दिर बनाए। विस२०२८ सालमा जीर्ण मन्दिरलाई तत्कालीन भारतीय रेल मन्त्री ललितनारायण मिश्रको सहयोगमा पक्की मन्दिर भवन साथै तीन कोठे धर्मशाला बनाइयो। त्यसपछि विसं २०४४ सालमा तत्कालीन राजा विरेन्द्र विरविक्रम शाह भगवतीको दर्शनार्थ जाँदा पाँच लाख रुपैयाँ चन्दा दिए। सो रकमबाट तत्कालीन सगरमाथा अञ्चलाधीश सूर्यबहादुर सेन ओलीले भगवतीको प्यागोडा शैलीको भव्य र सुन्दर मन्दिरको निर्माण गराएका थिए। मन्दिर मन्दिरभित्र मूल देवीको रूपमा भगवतीको कालो रङको बुट्टेदार मूर्ति छ। उक्त मूर्तिको पाउतिर राँगाको काटिएको टाउको प्रस्ट रूपमा ढुङ्गामा कुँदिएको छ। मूल मूर्तिको देब्रेपट्टि दक्षिणकाली, महषमर्दिनी र दाहिनेतिर चामुण्डा भैरवी र त्यस्तै कालो रङको अर्को प्रस्तर मूर्ति स्थापित छ। ती मूर्तिहरूलाई पञ्चभगिनी पनि भनिन्छ। छिन्नमस्ता भगवती मनोकामना पूरा गर्ने शक्तिपीठहरूमध्ये एक पीठ मानिएको हुँदा यहाँ नेपाल तथा भारतका श्रद्धालु भक्तजनहरूको बोका, भेंडा, परेवा, हाँस र माछा आदि बलिदान सामग्रीसहित दिनहुँ घुइँचो लाग्ने गरेको पिठाधिश महाकान्त ठाकुर बताउँछन्। प्रत्येक दिन बली चढ्ने मन्दिरमा बडा दसैँमा सयौं बोका, भेंडा, परेवा, हाँस र माछाको बलि चढाइन्छ। मनोकामना पूरा भएकाहरूले पञ्चबलि समेत गर्छन्। यहाँ वर्षेनी ३० हजार भन्दा बढी बलि दिने गरेको विश्वास गरिन्छ। पूजा समितिले वर्षका चारवटै नवरात्रमा ५६ प्रकारका परिकार बनाई मध्यरातमा पूजा गर्ने गर्दै आएको छ। पूजा गर्दा केही विघ्नबाधा उत्पन्न हुन थालेपछि भगवतीको सिंहासनमा एउटा जन्तर राखी महाअष्टमीको राति तान्त्रिक विधिद्वारा पूजा गर्ने गरिएको छ। यहाँ बलि प्रदान गर्दा निस्केको रगतमा झिङ्गा नबस्नु, रगत लुगामा लागे पनि दाग नलाग्नु, रगत पोखरीको पानीमा मिसिदा रातो नहुनु, बलि प्रदान गर्ने नाममा राखेका खसी बाख्रालाई केही नहुनु, बलिका लागि किनेका पशुलाई कुकुर र स्याल टोकेको छ भने मन्दिर नपुग्दै मर्नु आदि आश्चर्यजनक काम हुँदै आएको जनविश्वास र आस्था रहेको छ।"
"बागलुङमा बस दुर्घटना, ११ जना घाइते","बागलुङ : जिल्लाको पश्चिम गलकोटमा बस दुर्घटना हुँदा ११ जना घाइते भएका छन्। काठमाडौंबाट बागलुङको बुर्तिबाङतर्फ जाँदै गरेको बा ५ ख १५५३ नम्बरको बस सोमबार बिहान मध्यपहाडी लोकमार्गको गलकोट नगरपालिका १ चौराहमा दुर्घटना हुँदा बसमा सवार २२ जना मध्ये ११ जना घाइते भएका हुन्। १० जना सकुशल छन्। दुर्घटनामा परी गुल्मीको मुसिकोट गाउँपालिका ९ बार्सीकोटका २७ वर्षीय गिरीबहादुर परियार, बागलुङ ढोरपाटन नगरपालिका शेराका वर्ष ४२ की पवित्रा खत्री, गल्कोट नगरपालिका ३ गणेशचोकका वर्ष ७३ को हरीलाल खत्री, नवलपारासी सुनौल नगरपालिका ३ आसामबासीका वर्ष ४८ की तारा पुन, गुल्मी मुसिकोट नगरपालिका २ का वर्ष ३३ को राजकुमार कुवर, सोही स्थानका वर्ष ३० की तारा थापा घाइते भएका छन्। यसैगरी, बागलुङको बडिगाड गाउँपालिका वडा नम्बर २ का वर्ष १७ को विष्णु थापा, भारत घर भइ हाल गुल्मी बस्ने वर्ष १९ को अनिल कुवर, वर्ष २५ का जिलाजित शर्मा, दिलदिप साहनी, बागलुङ वडिगाड गाउँपालिका ६ सिमलचौरका वर्ष ३९ का टेक बहादुर राना छन्। घाइते सबैलाई धौलागिरी अस्पताल बागलुङ ल्याउँदै गरेको जिल्ला प्रहरी कार्यालयका प्रहरी नायव उपरीक्षक इकवाल हवारीले जानकारी दिए। बसको ब्रेक फेल भइ सडकको कुनामा ठक्कर खाएको थियो। बसका चालक चित्रबहादुर खड्कालाई प्रहरीले नियन्त्रणमा लिएको छ।"
पानी जमेको खेतमा भेटियो महिलाको शव,"विराटनगर : मोरङको धनपालथान गाउँपालिका४ की ३५ वर्षीया जानकीदेवी मुखियाको शव घरनजिक पानी जमेको खेतमा भेटिएको छ। मुखबाट फिँज र नाकाबाट रगत बगिरहेको तथा आँखाको डिलमा सामान्य चोट रहेको अवस्थामा आइतबार राति १० बजेतिर शव भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार घटनास्थल र मृतकको घर लगभग ५० मिटरको दूरीमा छ। देवर र आफ्नै छोरीले जानकीदेवीलाई मृत फेला पारेपछि राति ११:४५ बजेतिर प्रहरीलाई खबर गरेको श्रेष्ठले बताए।खेतमा मृत फेला पारेपछि उठाएर शव घरमा ल्याएछन्, उनले भने, घटना शंकास्पद मानेर परिवारका सदस्यले प्रहरीलाई खबर गरेका हुन्। उनका अनुसार धान रोपेको र घुँडासम्म डुब्ने पानी जमेको खेतमा घोप्टो परेको अवस्थामा महिलाको शव फेला परेको हो। प्रहरीले प्राप्त गरेको जानकारी अनुसार केही दिनअघि जानकीदेवीले पालेको हाँस हराएको थियो। हराएको हाँस खोज्ने क्रममा छिमेकीसँग उनको विवाद पनि भएको पाइएको प्रहरीको भनाइ छ। तर केही बेरमै हाँस भने भेटिएको थियो। इलाका प्रहरी कार्यालय रंगेलीका प्रहरी निरीक्षक अनमोल खड्का नेतृत्वको टोलीले जानकीदेवीसँग विवाद गर्ने छिमेकी ३६ वर्षीया अनरवती मुखिया, ५५ वर्षीय भुटाई मुखिया र उनकी श्रीमती सती मुखियालाई नियन्त्रणमा लिएर घटनाको अनुसन्धान थालेको छ। मृत्युको कारण यकिन हुन बाँकी रहेको डीएसपी श्रेष्ठको भनाइ छ। घटनास्थलबाट शव पोस्टमार्टमका लागि विराटनगरको कोसी अस्पतालमा ल्याएर घटनाका बारेमा अनुसन्धान थालिएको छ, उनले भने, पोस्टमार्टम रिपोर्ट प्राप्त भएपछि मृत्युको कारण प्रष्ट हुने अपेक्षा छ।"
चोरी भएको चाँदीको मुकुट खोजी गर्न सीमानाका बन्द,"सप्तरी : सप्तरीको छिन्नमस्ता गाउँपालिकास्थित प्रसिद्ध छिन्नमस्ता सखडेश्वरी शक्तिपीठमा भगवतीको चाँदीको मुकुट (मस्तक) चोरी भएपछि ब्यापक प्रहरी परिचालन गरिएको छ । आइतबार साँझ करिब ७:१५ बजेतिर मुकुट चोरी भएको हो । घटनासँगै प्रमुख जिल्ला अधिकारी जयनारायण आचार्यको नेतृत्वमा प्रहरी उपरीक्षक राजेन्द्रप्रसाद धमला, प्रहरी नायब उपरीक्षक माधवप्रसाद काफ्लेसहितको टोली त्यहाँ पुगेको छ । खोजी कार्यलाई तीव्रता दिएर चोरी भएको ठाउँसहित जिल्लाका भारतीय सीमानाका बन्द गरिएको छ ।"
भैंसेभीमफेदी सडक अवरुद्ध,मकवानपुर : भैंसेभीमफेदी सडकखण्डको धोर्सिङमा आइतबार राति गएको ठूलो पहिराले सोमबार बिहानैदेखि यातायात सेवा अवरुद्ध भएको छ। भीमफेदी गाउँपालिका६ धोर्सिङलगायत अन्य पाँच स्थानमा ठूलो सानो पहिरो गएका कारणले भीमफेदीकुलेखानी हुँदै काठमाडौँतर्फ जाने सुमो जिपलगायत अन्य हल्का सवारी पनि भैंसेदेखि पान्द्राङसम्म लाइनबद्ध भएर प्रतीक्षामा रहेका इलाका प्रहरी कार्यालय भीमफेदीका प्रहरी निरीक्षक सुरेन्द्र श्रेष्ठले जानकारी दिए। उनले धोर्सिङलगायत अन्य स्थानमा दुई स्काभेटरले पहिरो पन्छाउने कार्य गरिरहेका र पहिरो पन्छाउन अझै तीनचार घण्टा लाग्ने भएकाले काठमाडौँ जाने यात्रुलाई निकै कष्ट भोग्नुपर्ने बाध्यता भएको जनाए।
"मेलम्ची बाढी : ६० घर टहरा बगायो, बाहुनेपाटी पुल जोखिममा","सिन्धुपाल्चोक : शनिबारदेखि मेलम्ची खोलामा आएको बाढीले हालसम्म ६० घर टहरा बगाएको छ। हेलम्बुका किउल, चनौटे, ग्याल्थुमलगायत क्षेत्रमा मात्र ५५ र तालामाराङ तथा मेलम्चीमा पाँच घरटहरा बगाएको जिल्ला प्रहरी कार्यालयका प्रहरी उपरीक्षक राजन अधिकारीले जानकारी दिए। उनका अनुसार गत असार १ गते आएको भीषण बाढीले लेदो भरिएका घर गए रातिको बाढीले बगाएको हो। ती घर खाली थिए। उनका अनुसार चनौटे ग्याल्थुम र ढुङ्गे्र बजार जोखिममा छन्। हेलम्बु गाउँपालिका४ को ढुङ्गे्र बजार पनि जोखिममा रहेकाले प्रहरी र सेनाले स्थानीयवासीका घरबाट सामान सार्न सहयोग गरिरहेका अधिकारीले जानकारी दिए। उनले जोखिम कायमै रहेकाले सजग रहन सम्पूर्णमा आग्रह गरे। बाढी चनौटे बजार भएर बगिरहेको छ। यसअघिको बाढी पनि यही बजारबाट बगेको थियो। खोलालाई पुरानै धारमा फर्काएर बजार जोगाउन प्रयास भइरहेको थियो। बाढीले मेलम्ची नगरपालिका१२ मा रहेको मध्यपहाडी लोकमार्ग तथा मेलम्ची, इन्द्रावती, चौतारा र पाँचपोखरीलाई जोड्ने एकमात्र बाहुनेपाटी पुल जोखिममा परेको छ। यसअघि गत असार १ गतेको बाढीबाट जोगिएको बाहुनेपाटी बजार अहिले भने जोखिममा छ। त्यस्तै बाढीले चार गोठ, एक पक्की पुल र एक झोलुङ्गे पुल बगाएको छ। त्यस्तै एक फर्निचर उद्योग र एक रेडियोको भवन पनि बाढीले बगाएको छ। यस्तै बाढीले हेलम्बुका दुई पक्की पुल र दुई घरको अवस्था अज्ञात छ। हेलम्बु२ को कात्तिके खोलामा रहेको पक्की पुल, हेलम्बुका वडा नं १ र २ जोड्ने घट्टे खोलामाथिको पक्की पुलको अवस्था थाहा हुन नसकेको हो।"
