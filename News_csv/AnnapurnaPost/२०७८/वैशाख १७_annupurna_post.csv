शीर्षक,विवरण
दार्चुलामा चार स्वास्थ्यकर्मी सहित थप सात जना संक्रमित,"दार्चुला: दार्चुलाका चार स्वास्थ्यकर्मी सहित थप सात जनामा कोरोना भाइरस संक्रमणको पुष्टि भएको छ । शंकास्पद र स्वास्थ्य समस्या भएका व्यक्तिहरुको एन्टिजेन विधिबाट जिल्ला अस्पताल दार्चुला र गोकुलेश्वर अस्पतालमा परीक्षण गर्दा शुक्रबार सात जनामा संक्रमण पुष्टि भएको जिल्ला स्वास्थ्य कार्यालय दार्चुलाले जनाएको छ । संक्रमण पुष्टि हुनेमा चार जना गोकुलेश्वर अस्पतालका स्वास्थ्यकर्मी, एक जना बोर्डिङ स्कुलका शिक्षक रहेका छन् । यस्तै जिल्ला अस्पताल दार्चुलामा गरिएको परीक्षणमा महाकाली नगरपालिका५ का एक र मालिकार्जुन गाउँपालिका८ का एक पुरुषमा संक्रमण पुष्टि भएको स्वास्थ्य कार्यालय दार्चुलाका कोरोना फोकल पर्शन वीरेन्द्र राज भट्टले बताए । यसअघि पनि पाँच स्वास्थ्यकर्मीहरुमा संक्रमण देखिएको छ । यससँगै दार्चुलामा एन्टिजेन विधिबाट गरिएको परीक्षणमा संक्रमण पुष्टि हुनेको संख्या २४ पुगेको छ ।"
रोल्पाको गंगादेवमा ४३ जनाको पीसीआर परीक्षणमा ४२ जनामा संक्रमण पुष्टि,"वैशाख : रोल्पाको गंगादेव गाउँपालिकाका ४३ जनाको पीसीआर जाँच गर्दा ४२ जनालाई कोरोना पोजिटिभ देखिएको छ । एकैपटक गरिएको परीक्षणमा यति धेरै संख्यामा कोरोना देखिएको जिल्लामा यो पहिलो हो । स्वाब संकलन गरी भैरहवा पठाइएको पीसीआर जाँच गर्दा शुक्रबार पोजिटिभ देखिएको हो । पोजिटिभ हुनेहरुमा गाउँपालिकाका कर्मचारी, केही जनप्रतिनिधि र पालिका अवस्थित स्थानीय छन् । गंगादेव गाउँपालिकाका अध्यक्ष बीरबहादुर खत्रीका अनुसार सुरुमा लेखा अधिकृत र एक स्थानीय टेलरलाई कोरोना देखिएको थियो । सुरुमा कोरोना पोजिटिभ देखिएकाको कन्ट्याक्टमा रहेका पालिका जनप्रतिनिधि, कर्मचारी र स्थानीय गरी ४३ जनाको स्वाब संकलन गरिएको थियो । स्वाब परीक्षणबाट सबैजसोलाई पोजेटिभ देखिएपछि गाउँमा त्रास फैलिएको छ । गाउँपालिका उपाध्यक्ष, ३ नं वडाअध्यक्ष, विभिन्न विषयगत शाखाका कर्मचारी र स्थानीयको स्वाब परीक्षण गरिएको गाउँपालिकाले जनाएको छ । पालिकामा कोरोना पोजेटिभ देखिएपछि गाउँपालिकाको कार्यालय र २ नं वडा कार्यालय वैशाख १२ गतेदेखि नै सिल गरिएको थियो । अध्यक्ष खत्रीका अनुसार पछिल्लो समय गाउँपालिका, सबै वडा कार्यालय र विद्यालय बन्द गरिएका छन् । कोरोना पोजेटिभ देखिएकाहरु मध्ये कतिपयमा रुघाखोकी, हाछ्यू र ज्वोरो आउने लक्षण देखिएपनि कतिपयमा कुनै लक्षण देखिएको छैन् । गाउँपालिकाका प्रवक्ता एवं ७ नं वडा अध्यक्ष तुलबहादुर घर्तीमगरका अनुसार दुई चरणका खोप लगाएकामा पनि कोरोना पोजिटिभ देखिएको छ । कोरोना पोजिटिभ देखिएका सबै आआफ्नो घर, कोठा र क्वार्टरमा आइसोलेसनमा बसिरहेका छन् । कोरोनाको खोप लगाइदिन खटिएका स्वास्थ्यकर्मीमा पनि कोरोना पोजिटिभ देखिएको जनाएको छ । 'दोस्रो चरणको खोप लगाई दिन खटिएका स्वास्थ्यकर्मीलाई पनि पोजेटिभ देखिएको छ । एक जनप्रतिनिधिले भने, 'समुदायमै कोरोना फैलिसकेको देखिन्छ ।' कोरोना पोजेटिभ देखिएका ४३ जनासँग गाउँपालिकाका धेरै सेवाग्राही समेत कन्ट्याक्टमा रहेका छन् । उनीहरुबाट समुदायमा कोरोना व्यापक फैलिएको आंकलन गरिएको छ । ४२ जनाको कन्ट्याक्ट ट्रेसिङ गरेर स्वाब परीक्षण गर्नेतर्फ पहल गर्छौं ,' गाउँपालिका अध्यक्ष खत्रीले भने । जिल्ला कोभिड१९ संकट व्यवस्थापन केन्द्र (डिसिसिएमसि) ले संक्रमणबाट जोगाउन सूचना जारी गरेको छ । जिल्ला प्रवेश नाका खुंग्री र होलेरीमा हेल्थ डेस्क खडा गरिएको छ । प्रमुख जिल्ला अधिकारी नवराज सापकोटाले भीडभाड नगर्न र स्वास्थ्यको मापदण्ड पालना गर्ने गरी निर्णय सार्वजनिक गरेका छन् । जिल्लाका सबै विद्यालय बन्द छन् । पूर्व निर्धारित सबै परीक्षा स्थगित गरिएका छन् । दशवटा पालिकामा कम्तिमा एउटा आइसोलेसन केन्द्र संचालन गर्न भनिएपनि त्यस अनुरुप कार्य हुन सकिरहेको छैन् । वैदेशिक मुलुक, भारत र सहरी क्षेत्रबाट गाउँ फर्किएका समेत क्वारेन्टाइनमा बसेका छैनन् । कोरोना लक्षण सहितका विरामी स्वास्थ्य संस्थामा पुगेपनि स्वाब संकलन गर्ने व्यवस्था मिलाइएको छैन ।"
ओलीलाई हटाउन संख्या पुगेन : देउवा,"काठमाडौं : नेपाली कांग्रेसका सभापति तथा पूर्वप्रधानमन्त्री शेरबहादुर देउवाले नयाँ सरकार निर्माण गर्ने निर्णय भए पनि प्रधानमन्त्री केपी ओलीलाई हटाउन संसद्मा अझै पर्याप्त संख्या नपुगेको बताएका छन्। कोरोना संक्रमणको संकट र रोकथामबारे अपिल गर्न आफ्नै निवास बुढानीलकण्ठमा आयोजित पत्रकार सम्मेलनमा देउवाले यस्तो खुलासा गरेका हुन्। देउवाले ओलीलाई हटाउनका लागि अहिलेसम्म भरपर्दो विकल्प नभेटिएको बताए। उनको भनाइ छ, 'कांग्रेसको नेतृत्वमा सरकार बनाउने निर्णय भइसकेको छ। तर संसद्मा संख्या त पुग्नु पर्यो नि। संख्या नपुगी चाहेर मात्रै हुँदैन।' देउवाले संसदको अंकगणित अनुकुल नभएका कारण अविश्वास प्रस्ताव ल्याउन नसकेको बताए। उनले भने, ' संख्या नपुगेकै कारणले अविश्वास प्रस्ताव ल्याउन समस्या भएको हो। अविश्वास प्रस्ताव दर्ता गरेर फेल भयो भने दुई वर्षसम्म लगाउन मिल्दैन।विकल्प अहिले केही छैन।' उनले अहिलेसम्म माओवादीले समर्थन फिर्ता नलिएको बताउँदै भने, माओवादीले समर्थन फिर्ता लिएको छैन। जसपाले अहिलेसम्म निर्णय गरेकै छैन। उनले जसपाले माग गरेबमोजिम संविधान संशोधन गर्न दुई तिहाइ चाहिने तर अहिले त्यो संभव नरहेको बताए। कांग्रेसले चैत २० गते प्रधानमन्त्री केपी ओलीको राजीनामा माग्ने र आफ्नो नेतृत्वमा नयाँ सरकार बनाउने निर्णय गरेको थियो। तर संसदको अंकगणित अनुकुल नभएकोले अहिलेसम्म कांग्रेस अघि बढ्न सकेको छैन। माओवादी र कांग्रेस तयार भए पनि जसपाले निर्णय नगर्दा वैकल्पिक सरकार बनाउने योजना अन्योलमा परेको छ। २ सय ७५ सदस्यीय प्रतिनिधिसभामा केही निलम्वित र केही निधनले गर्दा रिक्त छन्। अहिले प्रधानमन्त्री बन्न १ सय ३६ सांसदको समर्थन चाहिन्छ।अहिले संसदमा एमालेका १२०, कांग्रेसका ६०, माओवादी केन्द्रका ४८ र जसपाका ३४ सांसद छन्। तीनजना स्वतन्त्र हैसियतमा छन्। जसपाको सहयोगले ओली पनि सुरक्षित हुनेछन् भने उसको साथ पाएमा नयाँ सरकार निर्माण पनि सहज हुनेछ। एमसीसी पास गर्न प्रचण्ड तयार देउवाले अमेरिकी सहायता परियोजना मिलेनीअम च्यालेन्ज कर्पोरेशन (एमसीसी) पास गर्न नेकपा माओवादी केन्द्रका अध्यक्ष पुष्पकमल दाहाल प्रचण्डले सहयोग गर्ने वचन दिइसकेको बताएका छन्। देउवाले भने, एमसीसी पास गर्न मसँग प्रचण्डले सहयोग गर्छु भनेकै छन्। बाहिर उहाँले के प्रचार गरिरहनु भएको छ, त्यो मलाई थाहा भएन।' देउवाले एमसीसी ब्याज तिर्नु नपर्ने अनुदान भएकोले योसँग डराउनुपर्ने वा आत्तिनुपर्ने कुनै कारण नरहेको बताए। उनले भने, 'एमसीसीबारे अनेक किसिमका भ्रम र प्रचार गरिएको छ।कसैले अमेरिकी सेना आउँछ भन्छन्, कहीँ के आउँछन् भन्या छन् । यो सबै झुटो प्रचार हो। केही दिनअघि मात्र सत्ता साझेदारीको डिलसँगै एमसीसी पारित गर्ने सम्बन्धमा कांग्रेस सभापति देउवा र माओवादी केन्द्रका अध्यक्ष पुष्पकमल दाहाल प्रचण्डबीच सहमति भएको थियो। अविश्वास प्रस्ताव पारित गरेपछि एमसीसी अनुमोदन गर्ने संकल्प पनि पारित गर्ने समझदारी भएको थियो। तर बाहिर प्रचण्डले एमसीसी पारित गर्ने सहमति नभएको अभिव्यक्ति दिएपछि देउवाले यस्तो टिप्पणी गरेका हुन्।"
बालकमा अपराध : ३७ वर्षमा पक्राउ,"भैरहवा : बालक उमेर जघन्य अपराध गरेका एक व्यक्ति बैंस उमेरमा पक्राउ परेका छन्। २३ वर्ष अघि ०५६ सालमा एक व्यक्तिको हत्या गरेर फरार रहेका युवराज भन्ने भुवन ढकाल ३७ वर्षको उमेरमा समातिएका छन्। उनलाई रुपन्देहीको इलाका प्रहरी कार्यालय सालझण्डीको प्रहरी टोलीले रुपन्देहीको कंचन गापा २ हात्तिबजारबाट पक्राउ गरेको प्रहरीले जनाएको छ। २०५६ सालमा हत्या गरेका उनलाई जिल्ला अदालत रुपन्देहीले २०६४ सालमा कर्तव्य ज्यान मुद्दामा दोषी ठहर गर्दै २० वर्ष कैद सजाएको फैसला गरेको थियो। अपराध गरे यता उनी फरार थिए। अपराध गरेर विभिन्न स्थानमा लुकुछिपी बस्दै आएका अन्ततः उनी पक्राउ परेका छन्। प्रहरीका अनुसार विगतमा बस्दै आएको रुपन्देहीको साविक गजेडी ९ लौसाबाट बसाई सराई गरी चितवनको साविक गितानगर ७ बाट ढकालले नागरिकता बनाएका छन्। गत माघ महिना देखि रुपन्देहीको कंचन गापा २ हात्तिबजारमा कुखुरा फर्म संचालन गरी बस्दै आएको सूचना पाएपछि प्रहरीले उनलाई तत्काल पक्राउ गरेको छ। फरार अपराधी सम्बन्धित स्थानमा रहेको सूचना प्राप्तपछि उनलाई पक्राउ गरी फैसला कार्यान्वयनका लागि जिल्ला अदालत रुपन्देही पठाइएको रुपन्देहीका डिएसपी एवं प्रवक्ता सत्यनारायण थापाले जानकारी दिए। अदालतबाट सजाए पाएका र अपराधिक घटना घटाएर फरार रहेका आरोपीलाई पक्राउ गर्नका लागि रुपन्देही प्रहरीले विशेष प्राथमिकतामा साथ कार्य अगाडी बढाएको छ। जसका लागि प्रहरीको क्याप टोली लाई सक्रिय बनाइनुका साथै सबै इलाका र चौकीका इन्चार्जलाई खोजीमा खटाइएको छ। फरार रहेका अपराधी समाज रहेर पुनः अपराधिक क्रियाकलाप गर्न सक्ने विषयलाई नकार्न सकिदैन रुपन्देहीका एसपी मनोज केसीले अन्नपूर्णसगँ भने, त्यसैले जिल्लामा शान्ति सुरक्षा कायम राख्न फरार अपराधीहरुलाई पक्राउ गर्न आवश्यक देखिएकोले पक्राउ गर्न थालेका हौँ।"
सीमा नाका बन्द गर्न सीसीएमसीको सिफारिस,"काठमाडौं : कोरोना रोकथाम तथा नियन्त्रण केन्द्रीय व्यवस्थापन तथा समन्वय केन्द्र (सीसीएमसी) को शक्रबारको बैठकले भारतसँग सीमा जोडिएका विभिन्न नाका बन्द गर्ने सिफारिस गरेको छ। प्रधानमन्त्री तथा मन्त्रिपरिषद्को कार्यालय, सिंहदरबारमा उपप्रधानमन्त्री एवं सिसिएमसीका संयोजक ईश्वर पोखरेलका अध्यक्षतामा सम्पन्न बैठकले दोस्रो लहरको कोभिड१९ को जोखिम क्रमशः बढ्दो भएकाले थप सचेतनाका उपायबारे सिफारिस गरेको जनाइएको छ। उक्त सिफारिशबारे अब बस्ने मन्त्रिपरिषद्को बैठकमा छलफल हुनेछ। बैठकमा कोरोना रोकथामका लागि विभिन्न जिल्लामा जारी गरिएको निषेधाज्ञा र अत्यावश्यक वस्तु र सेवाको सञ्चालनका विषयमा पनि समीक्षा गरिएको थियो।"
राष्ट्रियसभा उपनिर्वाचनका लागि मतदानस्थल र मतदान केन्द्र तोकियो,"काठमाडौं : वाग्मती प्रदेशको रिक्त राष्ट्रियसभा सदस्य उपनिर्वाचनका लागि मतदान केन्द्र तोकिएको छ । निर्वाचन आयोगले आगामी जेठ ६ गते हुने निर्वाचनका लागि राष्ट्रियसभा सदस्य निर्वाचन नियमावली, २०७६ को नियम २३ को उपनियम (३) बमोजिम मतदानकेन्द्र तोकेको हो । मकवानपुर, हेटौंडा उपमहानगरपालिका ४ स्थित भुटनदेवी माविलाई मतदानस्थल तोकिएको आयोगका प्रवक्ता राजकुमार श्रेष्ठले जानकारी दिए। मतदानस्थलमा प्रदेशसभा सदस्य ११० जनाका लागि केन्द्र (क) र गाउँपालिकाका अध्यक्ष, उपाध्यक्ष तथा नगरपालिकाका प्रमुख, उपप्रमुख २३८ जनाका लागि केन्द्र (ख) गरी छुट्टाछुट्टै मतदानकेन्द्र तोकिएको उनले जानकारी दिए। आयोगले निर्र्वाचन अधिकृत, प्रदेश निर्वाचन अधिकारी र कम्प्युटर अपरेटरका लागि राष्ट्रियसभा सदस्य निर्वाचन सञ्चालन तथा व्यवस्थापनसम्बन्धी आजै अभिमुखीकरण कार्यक्रम सम्पन्न गरिएको जनाइएको छ ।रासस"
१७ वर्षीया किशोरीमाथि बलात्कार अभियोगमा ३० वर्षीय पुरुषलाई १० वर्ष कैद सजाय,राजविराजः १७ वर्षीया किशोरीमाथि बलात्कार गरेको अभियोगमा सप्तरी अदालतले सिरहा नगरपालिका६ का ३० वर्षीय दिपेन्द्र भनिने दिपिन्द्र महरालाई १० वर्ष कैद सजाय सुनाएको छ । जिल्ला न्यायाधीश ऋषिराम आचार्यको इजलाशले आरोपित सिरहा नगरपालिका६ का ३० वर्षीय दिपिन्द्र महरालाई १० वर्ष कैद सजाय साथै २५ हजार क्षतिपूर्ति भराउन फैसला गरेको स्रेस्तेदार कुमार मास्केले बताए । सिरहाबाट ललाईफकाई १७ वर्षीया किशोरीलाई बिहेको आश्वासन दिइ राजविराज नगरपालिका३ स्थित दीपसाजन लजमा राखी ०७६ कात्तिक २६ गते आरोपितले बलात्कार गरेको पीडितले बताइन् । पीडितका बुवाले जिल्ला प्रहरी कार्यालय सिरहामा ०७६ मङ्सिर ३ गते नै उजुरी दिएका थिए । घटनास्थल सप्तरी भएककोले सिरहा प्रहरीले कारवाहीका लागि ०७६ मङ्सिर १६ गते जिल्ला प्रहरी कार्यालय सप्तरीमा पत्रसहित फायल पठायो । जिल्ला प्रहरी कार्यालय सप्तरीले ०७६ मङ्सिर १८ गते बलात्कारको उजुरी दर्ता गर्दै सिरहा प्रहरीसँग आरोपितको खोजीमा सहयोग माग्यो । सिरहा प्रहरीले नै आरोपितलाई ०७६ मङ्सिर २२ गते पक्राउ गरी ०७६ मङ्सिर २३ गते जिल्ला प्रहरी कार्यालय सप्तरीमा कारवाहीका लागि बुझाएको थियो । जिल्ला अदालतमा ०७६ पुस १६ गते अभियोगपत्र दायर भएपछि अदालतको आदेशमा आरोपित पुर्पक्षका लागि राजविराज कारागारमा थुनामा छन् ।
२४ घण्टामा ५७ सय २७ जनामा संक्रमण पुष्टि : ३३ जनाको मृत्यु,"काठमाडौं : पछिल्लो २४ घण्टामा नेपालमा थप पााँच हजार ७२७ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार बिहीबार २४ घण्टामा १५ हजार ३९१ जनाको पीसीआर परीक्षण गर्दा ५ हजार ६५७ र ५२५ जनाको एन्टिजेन परीक्षण गर्दा ७० जना गरेर पाँच हजार ७२७ जनामा संक्रमण पुष्टि भएको हो । बिहीबार थप ५७ सय २७ जनामा संक्रमण पुष्टि भएपछि नेपालमा सक्रिय संक्रमितको संख्या मात्र ३८ हजार ८१३ पुगेको छ । मन्त्रालयले संक्रमण व्यापक बन्दा अस्पतालमा शैय्याको अभाव भएकाले संवेदनशील बन्न अनुरोध गरिसकेको छ । मन्त्रालयका सहप्रवक्ता डा समिरकुमार अधिकारीले सार्वजनिक गरेको अपीलमा भनिएको छ, स्वास्थ्य प्रणालीले थेग्नै नसक्ने गरी संक्रमण बढेकोले अस्पतालमा राखेर हेरचाह गर्न अस्पताल शैया उपलब्ध गराउन नसकिने भइसकेको छ । मन्त्रालयका अनुसार बिहीबार मात्र ३३ जनाको कोरोनाले मृत्यु भएको छ ।"
संक्रमितको बेहाल ! बेड नहुँदा भुइँमा राखेर उपचार,"दाङ : दाङमा कोरोनाका बिरामीलाई उपचार गर्न अस्पतालमा बेड अभाव यथावत छ। कोरोना विशेष अस्पतालमा बिरामीको चाप बढेपछि अस्पताल बाहिर बरन्डामा उपचार भइरहेको छ। अस्पतालको बरण्डामा राखेर उपचार गर्न थालिएको अस्पताल प्रशासनले जनाएको छ। कोरोना संक्रमितलाई उपचार गर्ने गरी स्थापना भएको प्रदेश स्तरीय कोरोना विशेष अस्पताल बेलझुण्डी दाङमा क्षमता भन्दा बढी बिरामी आएपछि उपचारका लागि बेड अभाव हुँदा भुइँमा राखेर उपचार गरिरहेको अस्पताल व्यवस्थापक दोर्णबहादुर ओलीले बताए। प्रदेशस्तरीय कोरोना अस्पताल बेलझुण्डी कोरोना विशेष अस्पताल हाउस फूल भए पनि उपचारको अर्को व्यवस्था भने जिल्लामा हुन सकेको छैन। यही अस्पताल पनि पूर्णत सञ्चालन हुन सकेको छैन। पटकपटक क्षमता बढाउने निर्णय भए पनि जनशक्तिको व्यवस्थापन हुन नसक्दा नागरिकको उपचारमा लापरवाही देखिएको हो। अहिले अस्पताल ४२ शैय्यामा चलिरहेको छ। अस्पताल कोरोना संक्रमित बिरामीले भरिँदा अस्पातलमा बेड अभाव भएको अस्पतालका व्यवस्थापक ओलीले जानकारी दिए। २५ बेड बट सञ्चालन भएको अस्पतालमा आन्तरिक व्यवस्थापनबाट ४२ बेडसम्म पुर्याएर सञ्चालन गरी बिरामीको उपचार गरिरहेको भए पनि अस्पतालमा आउने बिरामीको संख्या दिन प्रतिदिन बढ्दै गएपछि भुइँमा राखेर उपचार गर्नुपर्ने बाध्यता आएको उनको भनाइ छ। अस्पतालको ढोकामा आएर बिरामी बसेपछि हामीले बेड छैन भनेर कसरी फर्काउनु, उनले भने, यो समस्या पटकपटक माथिल्लो निकायलाई जानकारी गराउदा समेत सुनुवाइ भएको छैन। अहिलेको अवस्थामा अक्सिजन बिना उपचार सम्भव नभएको र भुइँमा राखेर उपचार गर्न पनि गाह्रो भएको व्यवस्थापक ओलीले बताए।"
सरकारी निकायबाटै निषेधाज्ञाको अवज्ञा१५६ जनालाई एकै ठाँउमा राखेर तालिम,"वीरगन्ज : कोरोना संक्रमण रोकथाम तथा नियन्त्रणका लागि स्थानीय प्रशासनले पर्सा जिल्लामा वैशाख १६ देखि वैशाख २२ गतेसम्म निषेधाज्ञा लगाएको छ। निषेधाज्ञाकै अवज्ञा गरेर वीरगन्जस्थित जिल्ला जनगणना कार्यालय पर्साले १ सय ५६ गणक सहभागी गराएर तालिम सन्चालन गरेको घटना बाहिर आएको छ। निषेधाज्ञा लागेकै बेला १ सय ५६ जनालाइ सहभागी गराएर तालिम सन्चालन गरेको खबर प्रमुख जिल्ला अधिकारी समक्ष पुगेपछि शुक्रबार उक्त तालिम स्थगन गरिएको छ। वीरगन्जको श्रीपुरस्थित सिद्धार्थ इनटरनेशनल कलेजमा जिल्ला जनगणना कार्यालयले बिहीबार निषेधाज्ञा लगाइएको दिनदेखि वैशाख २२ गते सम्मका लागि १ सय ५६ जना गणक सहभागी गराएर तालिम सन्चालन गरेको थियो। स्थानीय प्रशासनले लगाएको निषेधाज्ञाकै बेलामा सरकारकै निकाय जनगणना कार्यालय पर्साले त्यसको अवज्ञा गरेर १५६ जनालाई एकै ठाउँमा भेला गराएर तालिम सन्चालन गरेको हो। यो थाहा पाएपछि शुक्रबार तालिम स्थलमा पुगेका सन्चारकर्मीको टोलीले प्रमुख जिल्ला अधिकारी पिताम्बर घिमिरेलाइ खबर गरेपछि प्रमुख जिल्ला अधिकारी घिमिरेको निर्देशनमा प्रहरीले हस्तक्षेप गरेर उक्त तालिम स्थगित गराएको हो। तालिममा सहभागी हुन पर्साको सुदूरपश्चिम ठोरी देखि १४ वटै पालिकाका महिला र पुरुष, निषेधाज्ञाका बेला पनि जोखिम मोलेर आएका थिए। गणकमा छनोट भएकालाई तालिममा सहभागी हुन नआएमा करार नियुक्ति नै बदर गरी दिने लिखित चेतावनी जिल्ला जनणना कार्यालय पर्साका सहायक जिल्ला जनगणना अधिकारी बलराम खड्काले दिएका थिए। त्यही चेतावनीका कारण आफूहरु बाध्य भएर तालिममा सहभागी हुन आएको सहभागिको भनाइ छ। जिल्ला जनगणना कार्यालय पर्साका प्रमुख केशव ज्ञवालीले भने गृह मन्त्रालयको आदेशमा आफूले तालिम संचालन गरेको जिकिर गर्दै आफूले तालिम नरोक्ने अडान लिएका थिए। त्यसपछि संचारकर्मीले प्रमुख जिल्ला अधिकारीलाई फोन गरेपछि प्रजिअको निर्देशनमा आएको प्रहरीले तालिम स्थगित गराएको सन्चारकर्मी ध्रुब साहले जानकारी दिए।"
मुस्ताङ भित्रिने पर्यटकले क्वारेन्टाइन प्रमाणपत्र अनिवार्य बुझाउनुपर्ने,"जोमसोम: मुस्ताङ भ्रमण गर्ने आन्तरिक तथा बाह्य पर्यटकलाई शुक्रबारदेखि अनिवार्य होटल क्वारेन्टाइन बसेको प्रमाणपत्र पेश गरेपछि मात्रै जिल्ला प्रवेशको अनुमति दिइने भएको छ । कोरोनाको नयाँ लहरसँगै मुस्ताङमा पनि संक्रमितको मृत्यु हुन थालेपछि जिल्ला कोभिड१९ संकट व्यवस्थापन समिति सीसीएमसीले यस्तो निर्णय गरेको हो । बिहीबार राति एक महिलाको कोरोनाकै कारण मृत्यु भएपछि जिल्ला प्रशासनले पनि स्वास्थ्य मापदण्ड पालना गराउन थप कडाइ गर्न थालेको छ । हिमाली जिल्ला मुस्ताङ र म्याग्दीको सिमानामा पर्ने थासाङ गापा४ घासाको प्रहरी चेकपोष्टमा अबदेखि मुस्ताङ भित्रिने पर्यटकलाई होटल क्वारेन्टाइन बसेको सर्टिफिकेट अनिवार्य गराइएको प्रमुख जिल्ला अधिकारी हिरादेवी पौडेलले जानकारी दिइन् । तर ,पर्यटकका अलवा मुस्ताङबासीको हकमा जिल्ला फर्किँदा अनिवार्य होम क्वारेन्टाइन बस्ने शर्त र सुनिश्चिता भएपछि मात्र जिल्ला प्रवेशको अनुमति दिने जिल्ला सीसीएमसीले जनाएको छ । कोरोना रोकथाम तथा नियन्त्रणका साथै जिल्लाको उच्च स्वास्थ्य सुरक्षा सावधानी अपनाउन मुस्ताङ जिल्ला सीएसमसीले यससँगै अन्य ६ बुँदे थप निर्णय गरेको छ । यसअघि बैशाख ६ गते नेपाल सरकार मन्त्रिपरिषदले गरेको निर्णय अनुसार जिल्लाका मठ, मन्दिर, मस्जिद, चर्च र गुम्बा जस्ता धार्मिकस्थलमा नित्य पूजा, प्रार्थना, ध्यान बाहेक अन्य गतिविधि संञ्चालन गर्न रोक लगाउने निर्णय गरेको छ । यसैगरी उपल्लो मुस्ताङमा निकट भविष्यमा हुने गइरहेको धार्मिक पर्व तिजी लगायत चाडपर्वमा ध्यान प्रार्थना बाहेक अन्य कार्य आयोजना गर्न रोक लगाइएको छ भने विवाह ब्रतबन्ध मृत्यु संस्कारमा १५ जना भन्दा बढी भेला हुन नपाइने भएको छ । जिल्ला सीसीएमसीले मुस्ताङ जिल्लामा आउने हरेक व्यक्ति अनिवार्य १० दिन क्वारेन्टाईन बस्नुपर्ने र सोको अनुमगन तथा निगरानी स्थानीय सीसीएमसी तथा वडा स्तरले गर्ने भनिएको छ ।"
बाँकेमा निःशुल्क परीक्षण र उपचारको व्यवस्था मिलाउन उच्च अदालतको आदेश,"नेपालगन्ज : उच्च अदालत तुलसीपुर नेपालगन्ज इजलासले बाँकेमा निःशुल्क कोरोना परीक्षण र स्वास्थ्य उपचारको व्यवस्था मिलाउन आदेश दिएको छ। अदालतका वरिष्ठतम् न्यायाधीश डारत्नबहादुर बागचन्द र न्यायाधीश गोकर्ण डाँगीको इजालसले शुक्रबार दिएको आदेशमा स्वास्थ्य तथा जनसंख्या मन्त्रालयले तोकेको प्रयोगशाला र अस्पतालले कोभिड १९ सम्बन्धी परीक्षण निर्देशिका र उपचार प्रोटोकल बमोजिम कोभिड१९ को परीक्षण तथा उपचार निःशुल्क रुपमा गर्न गराउनका लागि आवश्यक व्यवस्था मिलाउन आदेश दिएका हुन्। त्यसैगरी आदेशमा नेपालगन्जको जमुनाहामाकम्तीमा एक हजार क्षमताको होल्डिङ सेन्टर निर्माण गर्न, भारतबाट आउने प्रत्येक व्यक्तिलाई निःशुल्क मास्क उपलब्ध गराउन, कोरोनाको चिह्न वा लक्षण भएका व्यक्तिको अनिवार्य एन्टिजेन परीक्षण गर्न, पोजेटिभलाई अस्पताल वा आइसोलेशन केन्द्रमा पठाउने व्यवस्था मिलाउन भनिएको छ। भारतबाट आउने व्यक्तिलाई सम्बन्धित जिल्लाको स्थानीय तहसँग समन्वय गरी गन्तव्यमा पठाइ कम्तीमा १० दिन क्वारेन्टाइनमा राख्ने व्यवस्था गर्र्नुपर्ने पनि आदेशमा उल्लेख छ। कोभिड१९ को उपचारको सन्दर्भमा अस्पताल व्यवस्थापन (प्रयोगशाला, अक्सिजन तथा भेन्टिलेटर समेत), रेफरल, एयरलिफ्ट र एम्बुलेन्स समेतका लागि आवश्यथक व्यवस्था मिलाउन पनि विपक्षीलाई भनिएको छ। होमक्वारेन्टाइन र होमआइसोलेशनमा रहेका व्यक्तिको स्वास्थ्य निगरानी तथा अनुगमन गरी थप जाँच वा उपचार आवश्यटक पर्ने देखिएमा प्रयोगशाला र अस्पतालसँग समन्वय गरी उक्त स्थानसम्म लैजान सहजिकरण गर्नु गराउन पनि आदेश दिइएको छ। स्थानीय तह र कारागार तथा बाल सुधारगृह समेतबाट स्वाब संकलन गर्नका लागि व्यवस्था मिलाउन पनि भनिएको छ। त्यस्तै संक्रमितको सम्पर्कमा रहेका व्यक्तिको कन्ट्याक्ट ट्रेसिङ गर्न, क्वारेन्टाइन, आइसोलेशन, केस इन्भेस्टिगेसन, कन्ट्याक्ट ट्रेसिङ, उपचार व्यवस्थापन, परीक्षण लगायत अत्यावश्यक सामाग्री खरिद तथा जनशक्ति परिचालनको लागि आवश्यक व्यवस्था मिलाउन समन्वय गर्न गराउन पनि आदेश दिएको छ। त्यसैगरी कोभिड १९ विरुद्धको खोप अभियान अन्तर्गत पहिलो र दोश्रो खोप नलगाएका सर्वसाधारण नागरिकहरुलाई यथाशक्य छिटो खोप लगाउने प्रयोजनका लागि नेपाल सरकार र प्रदेश सरकारसँग आवश्यथक समन्वय गरी सर्वसाधारणले खोप लगाउन पाउने तर्फ प्रयास र पहलकदमी गर्न भनिएको छ। कोभिड १९ बाट संक्रमित नभएका अन्य रोगीहरु, नियमित औषधी सेवन गर्दै आइरहेका दीर्घरोगी, गर्भवती महिला, ज्येष्ठ नागरिक, बालबालिकासमेतको आकस्मिक तथा नियमित औषधी उपचारको लागि व्यवस्थापन गर्ने र निजहरु नयाँ भेरिएन्टसहितको कोभिड १९ संक्रमणको दोश्रो लहरबाट संक्रमित भएको अवस्थामा निजहरुलाई प्राथमिकता दिई अस्पतालमा औषधी उपचार गर्दा आइसोलेशन र क्वारेन्टाइनमा राख्नरका लागि व्यवस्थापन र समन्वय गर्न पनि आदेश दिइएको छ। मुलुकको अन्य स्थानभन्दा बढी बाँकेमा नयाँ भेरिएन्टसहितको कोभिड१९ दोश्रो लहर तीब्र रुपमा फैलिरहेकोले विद्यमान अवस्थाप्रति संवेदनशील भइ आवश्यकता अनुसार थप होल्डिङ सेन्टर, संस्थागत आइसोलेशन र संस्थागत क्वारेन्टाइनको व्यवस्थापन गर्न पनि भनिएको छ। एडभोकेसी फोरमबाट अधिवक्ता वसन्त गौतम, महिला कानून र विकाश मञ्चबाट अधिवक्ता सुनिलकुमार श्रेष्ठ, अधिवक्ता लोकबहादुर शाह, सूचना र मानव अधिकार अनुसन्धान केन्द्रका अध्यक्ष विश्वजित तिवारी, मानव अधिकार तथा शान्ति समाज बाँकेका अध्यक्ष प्रभाकर भट्टराई र इन्सेकका लुम्बिनी प्रदेश प्रमुख भोला महतले संयुक्त रुपमा जिल्ला प्रशासन कार्यालय बाँके, जिल्ला कोभिड१९ संकट व्यवस्थापन केन्द्र बाँकेलगायतलाई विपक्षी बनाएर सार्वजनिक महत्वको रिट दायर गरेका थिए। रिट निवेदकका साथै अधिवक्ता प्रह्लादबहादुर कार्की, ईश्वरीप्रसाद ज्ञवालीले बहस गरेका थिए भने विपक्षी जिल्ला प्रशासन कार्यालयका तर्फबाट सहन्यायाधीवक्ता देशवराज भारतीले बहस गरेका थिए।"
धौलागिरी हिमालमा दुर्घटनाग्रस्त हेलिकप्टर र दुई मानव अवशेष भेटियो,"काठमाडौं : नेपाली सेनाले धौलागिरी हिमालमा दुर्घटनाग्रस्त हेलिकप्टर र दुई मानव अवशेष भेटेको छ। सेनाका प्रवक्ता सन्तोष बल्लभ पौडेलका अनुसार हिमाल सफाइको अभियानका क्रममा दुर्घटनाग्रस्त हेलिकप्टर र मानव अवशेष भेटिएको हो। पौडेलका अनुसार हिमाल सफाइ अभियान २०२१ को टोलीले बुधबार धौलागिरी आधार शिविरमा दुइृ मानव अवशेष र हेलिकप्टरको भग्नावशेष फेला पारेको हो। प्रवक्ता पौडेलका अनुसार हेलिकप्टर सन् २००६ मा दुर्घटना भएको एयर डाइनेस्टि हुनसक्ने अनुमान गरिएको छ। मृतकको पहिचान हुन नसकेकाले अनुसन्धान भइरहेको सेनाले जनाएको छ। नेपाली सेनाको जनसम्पर्क तथा सूचना निर्देशनालयका अनुसार सफाइ अभियानका दौरान ९एनएसीआर हेलिकप्टरको अवशेष भेटिएको हो। सफा हिलमा अभियान २०२१ अन्तर्गत फोहोर संकलन गर्ने क्रममा वैशाख १५ गते धौलागिरी बेसक्याम्पदेखि २०० मिटर दक्षिणतर्फ माउन्टेन इक्युमेन्ट सहितका दुई वटा मानव अवशेष र सोही बेस क्याम्पबाट अन्दाजी १ किमी इटाली बेस क्यम्पतर्फ ९ एनएसीआर लेखेको हेलिकप्टरको अवशेषसमेत फेला परेको छ, जनसम्पर्क निर्देशनालयले सार्वजनिक गरेको विज्ञप्तिमा भनिएको छ। सेनाले सार्वजनिक गरेको सूचना"
पर्वतको कुश्माबजारमा एक साता निषेधाज्ञा,"कुश्मा : कोभिड१९ को नयाँ भेरियन्ट सहितको संक्रमणबाट पर्वतको कुश्मा नगरपालिका स्थित कुश्मा बजार जोखिमयुक्त क्षेत्र भएको घोषणा गर्दै एक साताका लागि निषेधाज्ञा जारी गरिएको छ। जिल्ला कोभिड१९ संक्रमण व्यवस्थापनका समितिको शुक्रबार बसेको बैठकले वैशाख १८ गते राति १२ बजेदेखि लागु हुने गरी वैशाख २५ गते सम्मका लागि निषेधाज्ञा गर्ने निणर्य गरेको हो। कुश्मा नगरपालिकाको अनुरोध अनुसार समितिले उक्त निर्णय गरेको जिल्ला प्रशासन कार्यालयका प्रशासकीय अधिकृत विमल गौतमले जानकारी दिए। नगरपालिकाले कुश्माको १, ४, ५, ६, ७, ८ र ९ नं वडा कार्यालय जोखिमयुक्त रहेको भन्दै लकडाउनका लागि अनुरोध गरेको थियो। समितिको बैठकले भने कुश्मा नगरपालिकाको बजार क्षेत्रमा रहेका वडा नं ४, ५, ६ र ७ उच्च जोखिम भएको भन्दै १८ गतेदेखि लागु हुने गरी बन्द गर्ने निर्णय गरेको उनले बताए। बन्दका क्रममा अत्यावश्यक काममाबाहेक घरबाट बाहिर निस्कन निषेध गर्ने, एम्बुलेन्स, दमकल, शवबहान, खाद्यसामग्री तथा पशुंपक्षीका दाना, तरकारी, फलफुल, दुध डेरी जन्य उत्पादन, माछा, मासु, पानी, ग्यास तथा पेट्रोलियम पदार्थ बोकेका सवारी साधन, सञ्चारकर्मी लगायतका अत्यावश्यक सवारीसाधनलाई परिचयपत्रका आधारमा स्वास्थ्य मापदण्ड अप्नाएर सञ्चालन गर्न दिने समेत निणर्य गरेको छ। बैठकले खाद्य सामग्री तथा अत्यावश्यक सेवाका पसललाई वैशाख १९ गते बिहानदेखि लागु हुने गरी बिहान ७ बजेदेखि १० बजेसम्म र साँझ ४ देखि ७ बजेसम्म मात्रै सामाजिक दुरी कायम गरेर मात्रै सञ्चालनमा ल्याउने गरी निणर्य गरेको छ। औषधि जन्य पसलहरु भने पूर्ण रुपमा सञ्चालनमा आउने भएका छन्। त्यस्तै मानिसको भीडभाड नहोस् र ग्रामीण क्षेत्रमा समेत संक्रमण नफैलियोस् भन्ने उद्देश्यले कुश्माबजारबाट बाहिरिने र भित्रिने सवारी साधनहरु २५ गतेसम्म सञ्चालनमा लागि रोक लगाइएको छ। यस अघिका बैठकमा १५ जना भन्दा बढी कुनै पनि स्थानमा भेला हुन नपाउने र पार्टी प्यालेस्, कवर्डहल लगायतका बढी जमघट हुने स्थानहरु बन्द गर्ने निणर्य भएको थियो। पर्वतमा शुक्रबार दिउँसो सम्म ३४ जना कोभिड १९ का बिरामीहरु सक्रिय रहेका छन्। बिहीबार मात्रै ६ जनाको एन्टिजेन परीक्षण गरिएकोमा ४ जना संक्रमित रहेको पाइएपछि यस्तो निणर्य भएको हो।"
प्यूठानमा पनि एक साता लकडाउन,"प्यूठान: कोरोना संक्रमणको नयाँ लहरको जोखिमबाट बच्न प्यूठानमा पनि एक साता लकडाउन गरिने भएको छ । जिल्ला कोभिड १९ संकट व्यवस्थापन केन्द्र (डिसीसीएमसी) को शुक्रवार बसेको बैठकले शनिबारदेखि बैशाख २४ गतेसम्म लकडाउन गर्ने निर्णय गरेको हो । लकडाउन अवधीभर अत्यावश्यक बाहेकका सबै सेवा ठप्प गर्नुपर्ने प्रमुख जिल्ला अधिकारी खिमराज भुसालले जानकारी दिए । विवाह, व्रतबन्ध एवं अन्य संस्कारका कार्यक्रमहरु पार्टी प्यालेसमा गर्नुपर्ने भएमा प्रमुख जिल्ला अधिकारीको पूर्व स्वीकृत गरेर मात्र गर्नुपर्ने भुसालले बताए । विवाह लगायत संस्कारका अन्य कामकाजमा पनि १५ जना मात्र सहभागी हुन पाउने छन् ।"
मोटरसाइकल दुर्घटनामा युवकको मृत्यु,फिदिम : पाँचथरको फाल्गुनन्द गाँउपालिका तीन गुम्बाडाँडास्थित मेची राजमार्गमा मोटरसाइकल दुर्घटना हुँदा एक युवकको घटनास्थलमै मृत्यु भएको छ। मेची राजमार्गको पौवाभञ्ज्याङदेखि राँकेतर्फ गएको बा ८५ प २२८० नम्बरको मोटरसाईकल दुर्घटना हुँदा इलाम आमचोक घर भएका किरण राईको मृत्यु भएको पाँचथर प्रहरीले जनाएको छ। सोही मोटरसाइकलमा सवार फाल्गुनन्द तीन निवासी अनिता तामाङ सामान्य घाइते भएकी छन्। सडकबाट मोटरसाइकल अनियन्त्रित भएर भिरमा खस्दा राईको घटनास्थलमै मृत्यु भएको हो।
विराटनगरमा शनिबार रातिबाट निषेधाज्ञा,"विराटनगर : कोरोना संक्रमण बढेसँगै मोरङमा पनि एक साताको लागि निषेधाज्ञा घोषणा गरिएको छ। जिल्ला प्रशासन कार्यालय मोरङले शनिबार राति १२ बजेदेखि लागु हुनेगरी एक साताका लागि निषेधाज्ञा घोषणा गरेको हो। जिल्ला प्रशासन कार्यालयले शुक्रबार जारी गरेको आदेशअनुसार कोरोनाका कारण बढी प्रभावित विराटनगर महानगरपालिका, बुढिगंगा गाउँपालिका, जहदा गाउँपालिका, कटहरी गाउँपालिकाका वडा नं १, २, ३, र ४ तथा भारत र सुनसरी जिल्लासंग जोडिएको सीमा क्षेत्रहरुमा निषेधाज्ञा गरिएको छ। प्रमुख जिल्ला अधिकारी कोषहरि निरौलाका अनुसार निषेधाज्ञाको अवधिमा औषधि, खाद्यवस्तु, इन्धनलगायत अत्यावश्यक वस्तु तथा सेवाहरु खरिद गर्नबाहेक घरबाट बाहिर ननिस्कन भनिएको छ। खाद्यवस्तु, खाना पकाउने इन्धन, तरकारी, डेरी सम्बन्धी पसल र निर्माण सामग्रीका पसल बिहान १० बजेसम्म मात्र सञ्चालन गर्न पाइने आदेशमा उल्लेख छ। दैनिकरुपमा गरिने नित्य पूजा प्रार्थनाबाहेक सबै धार्मिक सांस्कृतिक कार्य, मेला, चाडपर्व, हाटबजार, लगायत सामूहिक गतिविधि नगर्न पनि जिल्ला प्रशासन कार्यालय मोरङले आदेश दिएको छ। निषेधाज्ञाको समयमा अत्यावश्यक सेवामा प्रयोग हुने विद्युत, खानेपानी, सञ्चार, बैंक, फोहोरमैला व्यवस्थापन, खाद्यान्न, पशुआहार ढुवानीका साधन, एम्बुलेन्स, शव वहान, सरकारी नम्बरका साधनबाहेक अन्य सञ्चालन नगर्न भनिएको छ। छिमेकी मुलुक भारतसँग हुने आवागमन पूर्णरुपमा बन्द गर्ने, रातिको समयमा ८ बजेदेखि बिहान ५ बजेसम्म हिँडडुल गर्न नपाइने, उपभोग्य वस्तुको कृतिम अभाव सिर्जना गरे कानुन बमोजिम कारवाही हुने, होटल रेष्टुरेन्ट होम प्याक तथा होम डेलिभरी प्रयोजनका लागि मात्र खुला रहने छन्। संघीय सरकारले ५०० सक्रिय संक्रमित भएको जिल्लामा निषेधाज्ञा लगाउन आदेश दिएकोमा सुनसरीमा २ सय ५० संक्रमित हुँदा निषेधाज्ञा लगाउने निर्णय भएकोमा मोरङमा ११ सय बढी संक्रमित पुगिसक्दा मात्रै निषेधाज्ञाको घोषणा आएको हो।"
प्रदेश १ मा दुई सय ९१ संक्रमित थपिए,"विराटनगर : प्रदेश १ मा शुक्रबार दुई सय ९१ जना कोरोना भाइरसका नयाँ संक्रमित थपिएका छन्। आठ सय ७४ जनाको पीसीआर परीक्षण हुँदा एक सय छ जना महिला र एक सय ८५ जना पुरुषको रिपोर्ट पोजिटिभ आएको हो। सामाजिक विकास मन्त्रालयका अनुसार परीक्षण गरिएकामध्ये पाँच सय ८३ जनाको रिपोर्ट नेगेटिभ आएको छ। नयाँ थपिएका संक्रमितमा मोरङका एक सय ५३, झापाका ५८, सुनसरीका ५५, ताप्लेजुङका चार, इलामका तीन, उदयपुरका दुई, भोजपुर, तेह्रथुम र पाँचथरका एकएक र प्रदेश १ बाहिरका १३ जना छन्। मन्त्रालयका अनुसार मोरङको विराटनगर महानगरपालिकाभित्र ३२ महिला र ८८ पुरुष गरेर एक सय २० जनामा संक्रमण पुष्टि भएको छ। विराटनरबाहेक मोरङको लेटाङमा नौ, सुन्दरहरैँचामा छ, कटहरी, उर्लाबारी ग्रामथानमा तीनतीन, रंगेली र बुढीगंगामा दुईदुई, मिक्लाजुङ, बेलबारी, सुनवर्षी, केराबारी र स्थानीय तह नखुलेका एकएक जनामा कोरोना देखिएको छ। त्यस्तै सुनसरीको धरानमा २०, इटहरीमा १८, इनरुवामा सात, बर्जु र देवानगञ्जमा तीनतीन, कोसी गाउँपालिका, गढी, भोक्राहानरसिंह र रामधुनीमा एकएक, झापाको बिर्तामोडमा १०, दमकमा नौ, कनकाईमा सात, अर्जुनधारामा छ, भद्रपुरमा पाँच, शिवसताक्षी र मेचीनगरमा चारचार गौरीगञ्ज र हल्दिबारीमा तीनतीन, कमल गाउँपालिका र झापा गाउँपालिकामा दुईदुई, बुद्धशान्ति, बार्हदशी र स्थानीय तह नखुलेका एकएक जनामा कोरोना पुष्टि भएको छ। ताप्लेजुङको फुङलिङमा तीन र स्थानीय तह नखुलेका एक, इलामको चुलाचुली, माई र सूर्योदयमा एकएक, उदयपुरको उदयपुरगढीमा दुई, तेर्हथुममा एक, भोजपुरमा एक, पाँचथरमा एक र प्रदेश १ बाहिरका १३ जनामा संक्रमण देखिएको सामाजिक विकास मन्त्रालयले जनाएको छ। प्रदेश १ मा हालसम्म कोरोना संक्रमितको संख्या ३२ हजार छ सय ५१ पुगेको छ। संक्रमितमध्ये ३० हजार १८ जना उपचारपछि कोरोनामुक्त हुँदै सामान्य जीवनमा फर्किएका छन्। अहिले प्रदेशमा सक्रिय संक्रमितको संख्या दुई हजार एक सय ४१ रहेको छ।"
उपत्यकामा एकै दिन २९ सय ५६ जनामा संक्रमण पुष्टि,"काठमाडौं : २४ घण्टामा काठमाडौं उपत्यकामा मात्रै करिब तीन हजारमा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार उपत्यकाका तीन जिल्लामा मात्र २४ घण्टामा करिब तीन हजारमा संक्रमण पुष्टि भएको हो । मन्त्रालयका अनुसार काठमाडौंमा दुई हजार चार सय ४, भक्तपुरमा १३३ र ललितपुरमा ४१९ गरेर २९ सय ५६ जनामा संक्रमण पुष्टि भएको हो । देशभर ५७ य २७ जनामा संक्रमण पुष्टि हुँदा उपत्यकामा मात्र आधा बढीमा संक्रमण देखिएको हो । २४ घण्टामा ३३ जनाको भने मृत्यु भएको छ । बिहीबार २४ घण्टामा ३५ जनाको मृत्यु भएको थियो । मन्त्रालयका अनुसार बागमती प्रदेशमा मात्र होम आइसोलेसनमा १८ हजार २३३ जना रहेका छन् । संस्थागत आइसोलेसनमा १० हजार ६३ जना रहेका छन् । आईसीयूमा १४४ जनाको उपचार भइराखेको छ भने भेन्टिलेटरमा ७२ जना छन् । पछिल्ला दिनमा नेपालमा संक्रमण व्यापक बन्दै गएको छ । सरकारले उपत्यकासहित विभिन्न २२ जिल्लामा रोकथाम तथा नियन्त्रणका लागि निषेधाज्ञा गरेको छ ।"
कोरोना संक्रमणबाट गर्भवतीको मृत्यु,"दैलेख : दैलेखमा कोरोना भाइरस (कोभिड१९) को संक्रमणबाट गर्भवतीको मृत्यु भएको छ । नारायण नगरपालिका६ की २७ वर्षीया गर्भवतीको मृत्यु भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले जानकारी दिए । शुक्रबार बिहान साढे ११ बजे अस्पताल पुर्याइएकी ती महिलाको एक घण्टापछि मृत्यु भएको निमित्त स्वास्थ्य सेवा व्यवस्थापक रेग्मीले जानकारी दिए । ती महिलाको बच्चा जन्मने मिति नाघिसकेको थियो । सुत्केरी हुने मिति २०७७ चैत्र २८ गते रहेको दैलेख अस्पतालले जनाएको छ । बच्चा जन्मने मिति नाघिसकेकाले दैलेख अस्पतालले वैशाख १२ गते नै सुर्खेत रिफर गरिसकेको थियो । यद्धपी परिवारले सुर्खेत नलिइ घरमै राखेको थियो । बच्चा जन्मने मिति नाघिसकेकाले शल्यक्रियामार्फत प्रसूति गराउनुपर्ने हुनसक्छ भनेर हामीले वैशाख १२ गते नै सुर्खेत रिफर गरिसकेका थियौं, आमा र बच्चाको अवस्था राम्रो थियो,' दैलेख अस्पतालका डा जगत थापाले भने । घरपरिवारले हेलचक्राई गरेका कारण गर्भवती महिलाको मृत्यु भएको डा थापाको भनाइ छ । अस्पतालले सुर्खेत रिफर गरेपनि घरमै बसेकी ती महिला शुक्रबार बिहान मात्रै पुःन अस्पताल पुगेकी थिइन् । गम्भीर अवस्थामा अस्पताल ल्याइएकी ती महिलाको मृत्यु भएको हो । मृत्युपछि कोरोना भाइरस (कोभिड१९) संक्रमणको लक्षणहरु देखिएकाले परीक्षण गर्दा कोरोना संक्रमण पुष्टि भएको हो । एन्टिजेन परीक्षणमा ती महिलालाई कोरोना संक्रमण पुष्टि भएको डा थापाले बताए ।"
आइसीयू र भेन्टिलेटर तत्काल व्यवस्था गर्न सरकारसँग देउवाको विशेष अपिल,"काठमाडौं : कांग्रेसका सभापति शेरबहादुर देउवाले कोरोना संक्रमण व्यापक बढेको भन्दै आईसीयू र भेन्टिलेटरको व्यवस्था मिलाउन सरकारसँग आग्रह गरेका छन्। शुक्रबार निजी निवास बूढानीलकण्ठमा आयोजित पत्रकार सम्मेलनमा बोल्दै देउवाले सरकारसँग यस्तो आग्रह गरेका हुन्। संक्रमण व्यापक भएको अवस्थामा आईसीयू र भेन्टिलेटर बेडको अभावका समाचार आइरहेको भन्दै देउवाले यसतर्फ विशेष ध्यान दिन सरकारलाई आग्रह गरेका हुन्। देउवाले सरकारलाई अक्सिजन आपूर्ति तत्काल अगाडि बढाउनसमेत भनेका छन्। अत्यावश्यक अक्सिजन भेन्टिलेटरको आपूर्ति तत्काल सुनिश्चित गरियोस्, देउवाले भने, आईसीयू बेड, आवश्यक औषधिको तत्काल व्यवस्था गरियोस्। सभापति देउवाले भारत र अन्य देशबाट आएकाको कन्ट्याक ट्रेसिङलाईसमेत विशेष ध्यान दिनुपर्नेमा जोड दिएका छन्। उनले सीमा नाकामा चेकजाँच र परीक्षणमा कडाई गर्नुपर्ने, होल्डिङ सेन्टरहरुको व्यवस्थापन गर्नुपर्नेमा जोड दिएका छन्। उनले उपत्यकामा लकडाउन भए पनि दुई दिनको अवधिमा उपत्यकाबाट गाउँगाउँमा मासिन पुगेकाले सबैलाई सुरक्षित हुन अनुरोध गरेका छन्। उनले संक्रमण रोकथाम तथा नियन्त्रणका लागि खोपको आपूर्तिलाई सहज बनाउनसमेत आग्रह गरेका छन्।"
"सुन र चाँदी दुबैको मूल्य घट्यो,कति पुग्यो तोलाको ?","काठमाडौं : नेपाली बजारमा शुक्रबार सुन र चाँदी दुबैको मूल्य घटेको छ। बिहीबार प्रतितोला ३ सय रुपैयाँले बढेर ९० हजार ८०० रुपैयाँमा कारोबार भएको छापावाल सुनको मूल्य आज प्रतितोला ९०० रुपैयाँ घटेर ८९ हजार ९०० रुपैयाँमा कारोबार भइरहेको छ। त्यसैगरी, तेजाबी सुनको मूल्य प्रतितोला ८५० रुपैयाँ घटेर ८९ हजार ४५० रुपैयाँमा कारोबार भइरहेको छ। सुनको मूल्यसँगै चाँदीको मूल्य पनि घटेको छ। बिहीबार प्रतितोला १ हजार ३१५ रुपोयँमा कारोबार भएको चाँदी आज २० रुपैयाँले घटेर १ हजार २९५ रुपैयाँमा कारोबार भइरहेको छ।"
जनताले साथ नदिए कोरोना नियन्त्रण कठिन छ : उपप्रधानमन्त्री पोखरेल,"काठमाडौं : उपप्रधानमन्त्री ईश्वर पोखरेलले कोरोना विरुद्धको लडाइँमा जनताले साथ नदिए समस्या समाधान गर्न कठिन हुने बताएका छन्। कोभिड१९ संकट व्यवस्थापन केन्द्रका संयोजकसमेत रहेका पोखरेलले शुक्रबार सिंहदरबारमा संचारकर्मीसँग संवाद गर्दै सरकारको एकल प्रयासले मात्र कोरोनाविरुद्धको लडाइँ सफल नहुने भन्दै यस्तो बताएका हुन्। कोभिडको जुन लहर छ यसलाई फैलन नदिने मुख्य कुरा हो। यसलाई राज्यको मात्र काम हो भन्नु हुन्न, उपप्रधानमन्त्री पोखरेलले भने, आम नागरिकको स्वास्थ्य र जीवन रक्षाका लागि आवश्यक सम्पूर्ण प्रबन्ध गरेका छौं। जनता पनि हाम्रो आफ्नै जीवनका लागि हो भनेर सचेत हुन जरुरी छ। जनताको साथ र सहयोग भएन भने यो गम्भीर समस्या समाधान गर्न कठिन छ। सरकारले वैशाख १३ गतेको मन्त्रिपरिषद्को निर्णयबाट नयाँ भेरियन्टसहितको कोभिड १९ महामारीको दोस्रो लहर रोकथाम तथा नियन्त्रण सम्बन्धी आदेश २०७८ जारी गरेको भन्दै उनले राज्यका तर्फबाट अभिभावकीय भूमिका र जिम्मेवारी सोचेर यो निर्णय गरिएको बताए। पोखरेलले संकटमा परेकालाई सरकारले अस्पताल र उपचारका लागि चाहिने सामग्री लगायत सम्पूर्ण प्रबन्ध गरेको जानकारीसमेत दिएका छन्। यसअघि स्थापित कोरोना विशेष अस्पताललाई थप व्यवस्थित बनाउने काम भइरहेको उनको भनाइ छ। १८ लाख भन्दा बढीलाई कोरोनाको खोप लगाइसकेको जानकारी दिँदै उनले खोप खरिदका लागि स्वास्थ्य मन्त्रालयले प्रक्रिया अगाडि बढाइसकेको बताए। सरकार र जनताबीच हातेमालो गरेर कोरोनाविरुद्धको लडाइँ सफल पार्नुपर्ने उनको भनाइ छ। म नागरिकहाई अपील गर्न चाहन्छु, सिंगो मानव समुदाय अहिले कोरोनाविरुद्ध लडिरेको छ। त्यसैले यो हामी सबैको साझा समस्या हो, यसलाई समाधान गर्न सरकार र नागरिक हातेमालो गरेर अगाडि बढ्नुपर्छ , उनले भने, हामी आफै जवााफदेही भएर अगाडि बढ्न जरुरी छ।"
चट्याङ लागेर युवकको मृत्यु,जाजरकोट : चट्याङ्ग लागेर जाजरकोटमा एक युवकको मृत्यु भएको छ । छेडागाड नगरपालिका १२ का २७ वर्षीय गणेश बुढाको चट्याङ्ग लागेर मृत्यु भएको हो । शिवालय गाँउपालिका १ को कार्यालय भवनका लागि जंगलमा काठ चिरानी गरेर फर्कने क्रममा बिहीबार बेलुका परेको चट्याङ्ग लागेर उनको घटनास्थलमै मृत्यु भएको प्रहरीले जनाएको छ ।
कोरोनाको दोस्रो लहर : पर्सामा २२६ जनाले कोरोना जिते,"वीरगन्ज : कोरोना संक्रमणको दोश्रो लहर सुरु भएयता पर्सामा शुक्रबारसम्म २ सय २६ जनाले कोरोनालाइ जितेर निको भएका छन् । दोश्रो लहर सुरु भएयता शुक्रबारसम्म पर्साको अस्पतालमा उपचार गराएका र होम आइसोलेसनमा बसेका गरी २ सय २६ जना कोरोना संक्रमण मुक्त भएका हुन् । वीरगन्जस्थित नारायणी अस्पतालमा भर्ना भइ उपचार गराएकामध्ये शुक्रबार सम्म ६६ जना निको भएर अस्पतालबाट डिस्चार्ज भइ घर फर्किएका छन् । नारायणी अस्पतालमा भर्ना भइ उपचार गराएका मध्ये शुक्रबारसम्म ६६ जना डिस्चार्ज भएको अस्पतालका कोभिड कोर्डिनटेर डाक्टर सरोज रोशन दासले जानकारी दिए । पछिल्लो २४ घण्टामा मात्र कोरोना संक्रमणबाट मुक्त भएर नारायाणी अस्पतालबाट ८ जना डिस्चार्ज भएका छन् । शुक्रबार ५ र बिहीबार ३ जना डिस्चार्ज भएका हुन् । दोश्रो लहर सुरु भएदेखि शुक्रबारसम्म नारायणी अस्पतालमा १ सय ४१ जना संक्रमित उपचारका लागि भर्ना भएको र ती मध्ये शुक्रबारसम्म निको भइ ६६ जना डिस्चार्ज भएर घर फर्किएको डाक्टर दासले जानकारी दिए । नारायणी अस्पतालमा शुक्रबारसम्म २४ जना संक्रमितको मृत्यु भएको छ । डाक्टर दासका अनुसार , नरायणी अस्पतालको आइसोलेसनमा अहिले ४७ जना संक्रमित उपचाररत रहेका छन् । अवस्था गम्भीर रहेकाले ती सबैलाई अक्सिजन लगाएर राखिएको डाक्टर दासले जानकारी दिए । तीमध्ये ३ जनालाई बिनाट्युबको भेन्टिलेटरमा राखेर उपचार भइरहेको उनले बताए । नारायणी अस्पतालले जटिल अवस्थाका कोरोना संक्रमितलाइ मात्र भर्ना लिने गरेको छ । संक्रमण पुष्टि भएका तर लक्षण सामान्य भएका संक्रमितलाई भने होम आइशोलेसनमा बस्ने गरी घर पठाइ दिने गरेको डाक्टर दासले बताए । होम आइशोलेसनमा बसेका १६० संक्रमण मुक्त यस्तै पर्सा जिल्लाभरमा संक्रमण पुष्टि भएर होम आइसोलेसनमा बसेका मध्ये शुक्रबारसम्म १ सय ६० जना संक्रमण मुक्त भएका छन् ।जिल्ला प्रशासन कार्यालय पर्साका कोभिड १९ सम्पर्क व्याक्ति विनय श्रीवास्तवका अनुसार , संक्रमणको दोश्रो लहर सुरु भए यता (गत चैत देखि यता) होम आइशोलेसनमा १ हजार २ सय ६२ जना रहेकोमा शुक्रबार सम्म ती मध्ये १ सय ६० जना संक्रमण मुक्त भएका छन् । हाल पर्सामा होम आइशोलेसनमा १ हजार १ सय २ जना रहेको जानकारी पनि उनले दिए । उनका अनुसार , वीरगन्जका विभिन्न अस्पतालमा हाल ८१ जना संक्रमित उपचाररत छन् । नारायणी अस्पतालमा ४७ जना , नेशनल मेडिकल कलेजले बाबा होटलमा सन्चालन गरेको कोभिड अस्थायी अस्पतालमा १८ जना , बयोधा अस्पतालमा १४ जना र गण्डक हस्पिटलमा ८ जना संक्रमित उपचाररत छन् ।"
पूर्वी नेपालबाट अवैध रुपमा प्रवेश गर्दै रोहिंग्या शरणार्थी,"विराटनगर: म्यानमारबाट विस्थापित भएपछि बंगलादेशमा शरण लिएर बसिरहेका रोहिंग्या शरणार्थी भारतको बाटो हुँदै सीमावर्ती नाकाबाट पूर्वी नेपालमा छिर्न थालेको पाइएको छ । जीवन जिउन सहजताको खोजी गर्दै रोहिंग्य मुस्लिमहरु झापाको काँकडभिट्टा र मोरङको सीमावर्ती नाका हुँदै नेपाल प्रवेश गरेको विषयले यतिबेला स्थानीय प्रशासनलाई झस्काएको छ । कोरोना भाइरसको संक्रमण तीव्र रूपमा फैलिएर मुलुकको अवस्था जटिल बन्दै गइरहेका बेला रोहिंग्या आप्रवासीको तनाव पनि थपिएको हो । कोरोना नियन्त्रणमा राज्यका सबै शक्ति परिचालन गरिएको अवस्थामा त्यसको फाइदा उठाउँदै रोहिंग्यालाई लुकाईछिपाई चोर बाटोको प्रयोग गरी नेपाल छिराउन गिरोह नै सक्रिय रहेको पाइएको हो । गृह मन्त्रालयअन्तर्गतको शान्ति सुरक्षा तथा अपराध नियन्त्रण शाखाले पत्र पठाउँदै यस विषयमा सत्यतथ्य बुझेर कारबाही अघि बढाउन सम्बन्धित जिल्ला प्रशासन कार्यालयलाई निर्देशन दिएको छ । मन्त्रालयले वैशाख ६ गते पठाएको पत्रमा सम्बन्धित निकायसँग समन्वय गरेर कारबाही थाल्न प्रशासनलाई आवश्यक निर्देशन दिइएको छ । गृह स्रोतका अनुसार केही दिनअघि मात्रै झापाको काँकडभिट्टा नाका हुँदै १०१२ जना रोहिंग्या आप्रवासी भारतबाट नेपाल प्रवेश गरेको जानकारी छ । लुकिछिपी नेपाल प्रवेश गरेका उनीहरु झापाको कमल गाउँपालिकास्थित मुस्लिम बस्ती रहेको टागनडुब्बामा आश्रय लिएर बसिरहेको विशेष सूचना प्राप्त भएको गृहका एक अधिकारीले बताए । उनका अनुसार मोरङको सीमावर्ती नाका हुँदै भारतबाट तीनतीन जनाको दुई रोहिंग्या परिवारलाई विराटनगर ल्याउँदै आश्रय दिएर राखिएको सूचना पनि छ । उनीहरुलाई विराटनगरको कुन ठाउँमा राखिएको छ भन्ने यकिन भइसकेको छैन । खोजी र पहिचानका लागि सबै सुरक्षा संयन्त्र परिचालन गरिएको भए पनि फेला पार्न भने नसकिएको जानकारी ती अधिकारीले दिए । पत्ता लगाउन नसक्दा झन् चिन्ता बढेको छ । रोहिंग्या मुस्लिमलाई नेपाल प्रवेश गराउने गिरोहलाई आवश्यक कारबाहीको प्रक्रिया अघि बढाउन तदारुकता देखाइएको गृह स्रोतले बतायो । गृह स्रोतले भन्यो, आगामी दिनमा उनीहरुलाई नेपाल आउन नदिन र आइसकेकालाई खोजी एवं पहिचान गरेर कारबाही गर्न प्रक्रिया अघि बढाइएको छ । गृहका एक उच्च अधिकारीका अनुसार अहिले पूर्वी नेपालमा छिरेका रोहिंग्याको खोजी र पहिचान एवं यकिन गर्नका लागि विशेष ढंगले सुक्ष्म अनुसन्धान भइरहेको छ । केही वर्षअघि म्यानमारबाट विस्थापित भएका लाखौँ रोहिंग्या मुस्लिम बंगलादेशमा शरण लिएर बसिरहेका छन् । ती मध्ये करिब पाँच सय जना भारतको बाटो हुँदै नेपाल आएर काठमाडौंको बुढानीलकण्ठ नगरपालिकाको राममन्दिर क्षेत्रमा क्याम्प बनाएर बस्दै आएको गृह स्रोतले बतायो । उक्त राममन्दिर क्षेत्रस्थित रोहिंग्या आप्रवासी क्याम्पका मौलाना जुबेर र लसुनटारस्थित आप्रवासी क्याम्पका रफिक आलम पछिल्लो समय रोहिंग्यालाई बंगलादेश र भारतबाट नेपालतिर प्रवेश गराउने धन्दामा सक्रिय रहेको पुष्टि गृह मन्त्रालयले गरेको छ । यस विषयमा जतिसक्दो चाँडो यथार्थ बुझ्न गृहले जिल्ला प्रशासन कार्यालय काठमाडौंसहित झापा र मोरङलाई संयुक्त पत्र पठाएको हो । पत्रमा भारत तथा बंगलादेशमा रहेका रोहिंग्या मुस्लिमलाई विभिन्न नाका हुँदै नेपाल प्रवेश गराउने कार्यमा विगतदेखि नै उनीहरु सक्रिय रहँदै आएको उल्लेख छ । स्रोतका अनुसार पछिल्लो समय पूर्वी नेपालमा रोहिंग्या छिराउने धन्दामा भने जुबेरको संलग्नता पाइएको छ । स्थानीय प्रशासनले खोजी तीव्र पारे पनि उनी फेला परेका छैनन् । कानुन विपरीतका कार्य गरेका कारण जुबेरमाथि कारबाही हुने गृह मन्त्रालयले जनाएको छ । उनले प्रतिव्यक्ति ४० हजार रुपैयाँसम्म लिएर रोहिंग्या मुस्लिमलाई नेपाल प्रवेश गराउने गरेको मन्त्रालयले जनाएको छ । मन्त्रालयका अनुसार जुबेरले बंगलादेश र भारतभन्दा तुलनात्मक रुपमा नेपालमा जीवन सहज रहेको र शरणार्थीको संरक्षणका सवालमा काम गरिरहेको संयुक्त शरणार्थी उच्च आयुक्त कार्यालय (यूएनएचसीआर)ले आर्थिक सहयोग उपलब्ध गराउनेजस्ता प्रलोभन देखाएर पैसा असुल्दै रोहिंग्यालाई नेपाल ल्याउने गरेका हुन् । गृह स्रोतका अनुसार भारत र बंगलादेशमा शरणार्थीको जीवन असहज छ । विगतमा भुटानी शरणार्थीको अवस्थालाई हेरेरै अरु मुलुकभन्दा शरणार्थी जीवन सहज रहेको यकिन भएकाले रोहिंग्याको रोजाइमा पनि नेपाल पर्ने गरेको स्रोतको भनाइ छ । नेपालभारत खुला सीमाका कारण भारतबाट हुने निर्वाध आवतजावतलाई रोक्न निक्कै कठिन एवं चुनौतिपूर्ण छ, झापा प्रशासनका एक अधिकारीले भन्यो, विभिन्न नाका हुँदै प्रवेश गर्ने सबैलाई नियन्त्रणमा लिने र यकिन गर्ने सम्भावनै छैन । केही समयअघिदेखि नेपाल छिर्न थालेका रोहिंग्या शरणार्थीको संख्या बढ्दै गएर पछि स्थिति समस्याग्रस्त हुने भएकाले बेलैमा उनीहरुलाई रोक्न विशेष ढंगको कारबाही आवश्यक रहेको निस्कर्ष गृह मन्त्रालयले निकालेको छ । झापाका प्रमुख जिल्ला अधिकारी श्रवणकुमार तिमल्सिनाले रोहिंग्यालाई लक्षित गरेर उनीहरुको प्रवेश रोक्नका लागि सीमा नाकामा कडाई गरिएको बताए । भारतसँग खुला सीमा भएकाले उनीहरु जतिबेलै पनि नेपाल छिर्नसक्ने अवस्था छ, उनले भने, त्यही भएकाले केन्द्रबाट आएको निर्देशनअनुसार रोक्न र नियन्त्रण गर्न स्थानीय प्रशासन संवेदनशिल भएर लागेको छ । नेपाल छिरेर अवैध रूपमा कोही बसेको पाइएमा नियन्त्रणमा लिएर अध्यागमन ऐन अनुसार कारबाही अघि बढाउन अध्यागमन विभागमा पठाइने जानकारी उनले दिए । रोहिंग्यालाई नेपाल छिर्नै नदिने हिसाबमा काम भइरहेको छ, प्रजिअ तिमल्सिनाले भने, झुक्याएर र लुकिछिपी छिरेको आशंकामा कानुन अनुसार कारबाही अघि बढाउन आवश्यक छानबिन र खोजी गरिरहेका छौँ । मोरङका प्रमुख जिल्ला अधिकारी कोषहरि निरौलाले रोहिंग्यालाई नेपालमा छिरेर बस्नका लागि कानुनले पनि नमिल्ने बताए । शरणार्थीका रुपमा आउन दिँदा धेरै समस्या आउन सक्छ, उनले भने, उनीहरु त्यत्तिकै पासपोर्ट (राहदानी) बिना आउनै पाउँदैनन् । पासपार्ट लिएर आउनेहरु पनि म्याद सकिएपछि फर्कनुपर्ने उनले बताए । कोरोना महामारी नियन्त्रणमा सबै केन्द्रित भएको मौका छोप्दै त्यसको फाइदा उठाएर रोहिंग्यालाई नेपाल प्रवेश गराउनसक्नेतर्फ सचेत रहेर काम भइरहेको प्रजिअ निरौलाको भनाइ छ । कोही रोहिंग्य नेपाल आएर सहरी शरणार्थीका रुपमा बसोबास गर्छ सक्छन्, उनले भने, त्यही भएकाले भारतबाट नेपाल छिर्ने सबै नाकालाई उच्च सुरक्षा निगरानीमा राखिएको छ । नेपाल छिरेको भनिएकाहरुको खोजीका लागि अहिले विशेष टोली परिचालित रहे पनि पत्ता लगाउन मुस्किल परिरहेको प्रजिअ निरौलाको भनाइ छ । म्यानमारबाट विस्थापित भएर बंगलादेशमा बसोबास गरिरहेका रोहिंग्यालाई आफ्नै मुलुक फर्काउने विषयमा पटकपटक म्यानमार र बंगलादेशबीच छलफल एवं वार्ता भए पनि विषयवस्तुले भने सार्थकता पाउन सकिरहेको छैन । म्यानमारमा भएका हिंसात्मक गतिविधिपछि बस्न नसकेर आफ्नो मुलुक छाड्न बाध्य भएको म्यानमारको अल्पसंख्यक रोहिंग्या समुदाय अर्काको मुलुकमा शरणार्थी जीवन बिताइरहेको हो । विश्व समुदायले फर्काउन आग्रह गरे पनि म्यानमारको सरकारले चासो दिएको छैन । उसले उल्टै रोहिंग्यालाई म्यानमारमा आएर बसेका बंगलादेशी नागरिक भनेर दाबी गरिरहेको छ ।"
भारतसँग सम्बन्ध विस्तार भयो: अमेरिका,"वासिङटन: भारत र अमेरिकाबीचको सम्बन्ध पछिल्लो समय तिब्र बनेको बताइएको छ । अमेरिकी राष्ट्रपति जो बाइडेनको १ सय दिनको अवधि सम्पन्न हुँदै गर्दा वासिङटनस्थित बाइडेन प्रशासनले भारतसँगको सम्बन्धबारे प्रतिक्रिया दिएको हो । यस अवधिमा दुई देशबीचको सम्बन्धले विश्वव्यापी बृहत्तर साझेदारीलाई दर्शाएको अमेरिकी विदेश मन्त्रालयका प्रवक्ता नेड प्राइसले बताए । साथै पछिल्लो १ सय दिनको अवधिमा आफूहरु भारतसँगको सम्बन्धमा केन्द्रित रहेको पनि प्राइसले बताए । ""पछिल्लो १ सय दिनको अवधिमा भारतमाथि चासो केन्द्रित गरिएको छ । राष्ट्रपति बाइडेनले पनि हिजो रातिको आफ्नो सम्वोधनको क्रममा भारतको चर्चा गर्नुभयो । र मलाई लाग्छ कि तपाइँ गहिरो साझेदारी र साझेदारीका लागि प्रतिवद्धता हेर्न सक्नुहुन्छ,"" प्राइसले पत्रकार सम्मेलनको क्रममा भनेका छन् । बाइडेनले यसबीचमा भारतीय प्रधानमन्त्री नरेन्द्र मोदीसँग समेत संवाद गरिसकेका छन् । साथै अमेरिकी अन्य उच्च अधिकारी र भारतीय अधिकारीहरुबीच पनि बारम्बार संवाद भएको छ । धेरै पटक भारतीय प्रतिनिधिमण्डलसँग आफूहरुले कुराकानी गरिसकेको र अमेरिकी प्रतिनिधि मण्डल वार्ताका लागि भारत पुगेको प्रसंग कोट्याउँदै प्राइसले दुई देशबीचको सम्बन्ध प्रष्ट्याउन खोजेका थिए । साथै अमेरिकाले भारतसँग बहुपक्षीय सन्दर्भमा र क्वाड मार्फत मन्त्री तहमा र पहिलो पटक नेतृत्व स्तरमा संवाद भएको प्राइसले बताए । साथै उनले भारतलाई जलवायुसँगै स्वास्थ्य सहयोग गर्नेबारे पनि उल्लेख गरेका छन् ।"
दुर्घटना बढेपछि १० दिनलाई सडक बन्द,"दमौली : मंगलबार दमौलीबाट भिरकोट जाँदै गरेको ग १ ज ७६०० नम्बरको जीप ऋषिङ १ धारापानी उकालोमा ब्रेक फेल भएर पल्टियो। एक जनाको ज्यान गएको दुर्घटनामा १६ जना घाइते भए। त्यसको ठिक भोलिपल्ट भिरकोटबाट दमौली आउँदै गरेको ग १८ प ३७७ नम्बरको स्कुटर ओरालोमा ब्रेक फेल हुँदा दुई शिक्षकको उपचारका क्रममा ज्यान गयो। सडकको एकै ठाउँमा दिनहुँ मानिसको ज्यान लिने गरी दुर्घटना भएपछि ऋषिङ गाउँपालिकाले झापुटार भिर्कोट सडकखण्ड १० दिन बन्द गर्ने भएको छ। ठाडो बाटोमा ब्रेक फेल भएर मंगलबार जीप दुर्घटनामा एक तथा बुधबार स्कुटर दुर्घटनामा अर्का दुईको ज्यान गएपछि गाउँपालिकाले सडक मर्मत नसकिँदासम्म सार्वजनिक यातायातका साधन चल्न नदिने निर्णय गरेको गाउँपालिका अध्यक्ष राजेन्द्रकृष्ण श्रेष्ठले जानकारी दिए। श्रेष्ठले भौतिक पूर्वाधार कार्यालय तथा सडक डिभिजनका अधिकारीसँग छलफल गरेर काम तत्काल सक्नका लागि समेत अनुरोध गरेका थिए। दुर्घटना भइरहेको ऋषिङ १ धारापानीको उकालोमा सडक ढलानको काम भइरहेको छ। एक खण्डमा एक सय २५ मिटर ढलान मध्ये आधा भागको काम सकिएको छ। अर्को भागको ढलान बाँकी हुँदै गर्दा दिनहुँ दुर्घटना भएपछि अब काम १० दिनभित्र सक्ने शर्तमा आजबाट काम रोक्न लगाइएको अध्यक्ष श्रेष्ठले बताए। ऋषिङ ४ का वडाध्यक्ष भोजराज रानाभाटले सडकको ढलान हुँदा उचाई बढेको र ठाडो उकालोमा नियन्त्रण गुमाउँदा दुर्घटना भएको निष्कर्षपछि यातायात रोक्न लागिएको बताए। उनले मोटरसाईकल चालकलाई सावधानीपूर्वक मात्र यात्रा गर्न भनिएको भन्दै काम सकेपछि मात्र जीप चल्न दिइने बताए। पहिल्यै यातायात रोक्न भनेका थियौं : ठेकेदार निर्वाचन क्षेत्र पूर्वाधार विकास कार्यक्रमअन्र्तगत २८ लाखमा सडकको एक सय २५ मिटर खण्डको ढलानको काम चलिरहेको छ। निर्माण कार्य गरिरहेको बेलु निर्माण सेवाका सुवर्ण श्रेष्ठले पहिल्यै सार्वजनिक यातायात रोक्न सुझाव दिएको भए पनि स्थानीयले नमान्दा दुःखद् घटना घटेको बताए। हामीले काम थाल्ने बेलामै सडकको उचाई एकातर्फ मात्र बढी हुँदा जोखिम हुन्छ भनेका थियौं, उनले भने,त्यतिखेरै यातायात रोकेको भए घटना हुने नै थिएन। उनले अब पनि नरोक्दा झनै जोखिम हुने भन्दै यातायात रोकिनुले क्षति रोक्ने बताए। आफूहरुले १० दिनभित्र नै काम सक्ने भन्दै यातायात आगमन नभएमा काम सक्न समेत सहज हुने बताए। ऋषिङ १ धारापानीस्थित सडक। सडकमा एक दिनको अन्तरालमा तीन जनाको ज्यान जाने दुर्घटना भए पछि १० दिनका लागि यातायात रोकिएको छ।"
कर्मचारीलाई कोरोना देखिएसँगै सेवा प्रवाहमा आलोपालो,"उदयपुर : जिल्ला प्रशासन कार्यालयका एक अधिकृतलाई कोरोना पोजिटिभ देखिएको छ । जिल्ला स्वास्थ्य कार्यालयले शुक्रबार ऐन्टिजेन टेष्ट गर्दा उनलाई पोजिटिभ देखिएको हो । संक्रमण पुष्टि भएसँगै उनी होम आइसोलेसनमा छन् । प्रमुख जिल्ला अधिकारी तुलसीराम सेढाइले खासै त्यस्तो लक्षण नदेखिएकाले कार्यालयकै क्वाटरमा एक्लै सुरक्षितसाथ बसेको बताए । दुईतीन दिन अघिदेखि कोरोनाको जस्तो लक्षण देखिएपछि अधिकृत कोठामा नै बस्दै आएका थिए,' प्रजिअ सेढाइले भने, स्वास्थ्यमा सामान्य समस्या भएपछि आफै जोगिएर बसेकाले अन्य कर्मचारीलाई खासै समस्या होला जस्तो छैन् ।' भाइरस परिपक्व हुन केही दिन लाग्ने भएकाले बाँकी कर्मचारीको सोमबारसम्म सबैको परीक्षण गर्ने उनले बताए । यो सँगै जिल्लामा संक्रमितको संख्या २१ पुगेको छ । कोरोनाबाट एक महिलाको मृत्यु भइसकेको छ । यसबीचमा दुईजनाले कोरोना जितेर घर फर्किएका छन् । हालसम्म सक्रिय संक्रमितको संख्या १८ रहेको छ । स्थानीय तहसँगको समन्वयमा ९ जना होम आइसोलेसन र ८ जना क्वारेन्टिनमा बसेका छन्। यता कार्यालयले नियमित कामलाई आलोपालो गरेर मिलाएको छ । सम्भावित भीडलाई मध्यनजर गरी कार्यालयबाट प्रदान गरिँदै आएका नयाँ नागरिकता, प्रतिलिपी नागरिकता र राष्ट्रिय परिचयपत्रको सेवालाई आइतबारदेखि लागू हुनेगरी सबै पालिकालाई फरक फरक ढंगले सेवा प्रवाह गर्ने गरी व्यवस्था मिलाएको प्रजिअ सेढाइले बताए प्रशासनले बेलका नगरपालिकालाई आइतबार र सोमबार, चौदण्डिगढी नगरपालिकालाई मंगलबार र बुधबार, त्रियुगा नगरपालिकालाई बिहीबार र शुक्रबार, लिम्चुङ्गबुङ्ग, रौतामाई, उदयपुरगढी र ताप्लि गाउँपालिकालाई कार्यालय खुल्ला भएको सबै दिन सेवा उपलब्ध गराउने गरी आलोपालोको व्यवस्था मिलाएको छ । नयाँ नागरिकता, प्रतिलिपी नागरिकता र राष्ट्रिय परिचयपत्र वाहेकका अन्य सबै सेवालाई कार्यालय खुल्ला भएको दिन सूचारु हुने जनाएको छ । कार्यालयले संक्रमणलाई न्युनिकरण गर्न जिल्लाका ठुला होटल, पार्टीप्यालेस, होटल व्यवासायी सघं र अन्य सरोकारवाला निकायलाई पत्राचार नै गरी मेला, महोत्सव, जात्रा, पर्व, विवाह, न्वारन, पास्नी, व्रतवन्ध, धार्मिक अनुष्ठान, मलामी लगायत अत्यावश्यक परम्परागत धार्मिक तथा सांस्कृतिक क्रियाकलाप संचालन गर्दा २५ जनाभन्दा बढि नुहने र जनस्वास्थ्यको मापदण्ड पालना हुने गरी मात्र सञ्चालन गर्ने व्यवस्था मिलाउन अनुरोध गरेको छ । प्रशासनले यातायात व्यवसायी कम्पनीलाई पत्राचार गरी लामो दुरीको यातायातबाट जिल्ला प्रवेश गर्ने यात्रु तथा सवारीसाधनको विवरण दैनिकरुपमा डिसीसीएमसीमा पठाउनसमेत अनुरोध गरेको छ ।"
एमालेले तोक्यो स्थानीय र प्रदेश तहको अधिवेशनको मिति (अपानिसहित),"काठमाडौं : सत्तारूढ नेपाल कम्युनिष्ट पार्टी (एमाले) ले स्थानीय तह र प्रदेशको अधिवेशनहरूको मिति तय गरेको छ। वैशाख ६, १० र १२ गते भएको केन्द्रीय कमिटी बैठकको निर्णय सर्कुलर गर्दै एमालेले अधिवेशनको मिति तोकेको हो। पार्टीका महासचिव ईश्वर पोखरेलले प्रस्तुत गरेको कार्यतालिकालाई कमिटीले परिमार्जनसहित पारित गरेर अन्तरपार्टी निर्देशनमार्फत् जिल्ला तहमा सर्कुलर गरेको हो। पार्टी अध्यक्ष एवम् प्रधानमन्त्री केपी शर्मा ओलीले जारी गरेको निर्देशनमा असार मसान्तसम्म पार्टी सदस्यता नवीकरण सम्पन्न गरिसक्नुपर्ने छ। नेपाल कम्युनिष्ट पार्टी (नेकपा) कार्यकालका पार्टी सदस्यहरु र पार्टीको नवौं राष्ट्रिय महाधिवेशनको समयमा कायम रहेका पार्टी सदस्यहरुलाई नवीकरणको अवसर दिने, पार्टीमा एकतावद्ध हुने सदस्यहरुको सदस्यता पनि यही अवधिमा नवीकरण गर्ने निर्णय भएको छ। बैठकले विधान संशोधनमा केन्द्रित भएर छलफल एवम् निर्णय गर्न राष्ट्रिय प्रतिनिधि परिषदको बैठक २०७८ साउन २५ गतेदेखि २७ गतेसम्म आयोजना गर्ने अपानिमा उल्लेख छ। नेपाल कम्युनिष्ट पार्टी (नेकपा) को २०७७ पुस ७ गते विस्तारित केन्द्रीय कमिटीका सदस्यहरु राष्ट्रिय प्रतिनिधि परिषद सदस्य हुने भएका छन्। बैठकले केन्द्रीय निकायका पदाधिकारी तथा सदस्यहरु, प्रदेश कमिटीका पदाधिकारीहरु, जिल्ला कमिटीका अध्यक्षहरू, विभागका सचिवहरु, जनसंगठनका अध्यक्षहरू, प्रवास क्षेत्रबाट मनोनित कमरेडहरु राष्ट्रिय प्रतिनिधि परिषदका सदस्य हुने निर्णय गरेको छ। बैठकले भदौ ५ गते वडा अधिवेशन, भदौ १५ गते पालिका तहका कमिटीहरूको अधिवेशन, ३० गते जिल्ला अधिवेशन र असोज ३० गते प्रदेश तहका कमिटीहरूको अधिवेशन सम्पन्न गर्ने संगठानात्मक योजना तय गरेको छ। मंसिर २ गते देखि ६ गतेसम्म दशौं राष्ट्रिय महाधिवेशन गर्ने निर्णय यसअगाडिको बैठकमा नै एमालेले गरिसकेको छ। पार्टीभित्रको अन्तरविरोध कटुतापूर्ण बन्दै जाने क्रममा गठन गरिएका संगठनात्मक संरचना र तिनको नेतृत्वलाई आमरुपमा यथावत राख्ने । माधव नेपाल समूहलाई लक्षित गर्दै अपानिमा भनिएको छ, ती कमिटीमा अन्तरविरोधको पल्लो किनारामा उभिएका कमरेडहरुलाई पार्टीको मूल प्रवाहमा फर्काउन अधिकतम पहल गर्ने र त्यसरी फर्किने कमरेडहरुलाई आवश्यकता र योग्यता अनुरुप उपयुक्त जिम्मेवारी दिने । हेर्नुहोस् अन्तरपार्टी निर्देशन"
सर्वोच्च अदालतले तोक्यो रिट निवेदन र सुनुवाइ समय,"काठमाडौं : सर्वोच्च अदातलले कोभिड१९ को महामारीका कारण बन्दाबन्दी भएको अवस्थामा रिट निवेदन दर्ता गर्ने र सुनुवाइको समय निर्धारण गरेको छ । अदालतले तोकेको समयानुसार बन्दी प्रत्यक्षीकरणसम्बन्धी रिट तथा कोभिड महामारी, जीवन र जनस्वास्थसँग सम्बन्धित रिट निवेदनहरु दर्ताको समय बिहान ११ बजेदेखि दिउँसो ३ बजेसम्म रहेको छ । ती रिट निवेदनमध्ये बन्दी प्रत्यक्षीकरणको निवेदन दिउँसो १:०० बजेसम्म दर्ता गर्न आएमा सोही दिन सुनुवाइ हुने र सो उपरान्त दर्ता हुन आए भोलिपल्ट सुनुवाइ गर्ने तय गरिएको छ । सर्वोच्च अदालतका उपरजिष्ट्रार राजु ढुङ्गानाका अनुसार सुनुवाइका क्रममा सम्बन्धित मुद्दामा एकएक पक्ष र एकएकजना कानून व्यवसायी मात्र इजलासमा उपस्थित भएर बहस पैरवी गर्ने निर्णय भएको छ । प्रधानन्यायाधीश चोलेन्द्रशमशेर जबरासहित सम्पूर्ण न्यायाधीशहरुको यही वैशाख १४ गते बसेको पूर्ण बैठकले उपत्यकामा निषेधाज्ञा जारी भएको अवस्थामा अदालतबाट दिने सेवा कटौती गर्ने गरेको थियो । पूर्ण बैठकले बन्दी प्रत्यक्षीकरणसम्बन्धी रिट निवेदन तथा कोभिड महामारी, जीवन र जनस्वास्थसँग सम्बन्धित रिट निवेदनको मात्र सुनुवाइ गर्ने निर्णय गरेको थियो । अदालतले सोही निर्णयानुसार रिट दर्ता गर्ने र सुनुवाइ गर्ने समय निर्धारण गरेको हो । रासस"
सरकारले भन्यो 'अब अस्पतालमा बेड दिन नसकिने भयो',"काठमाडौं : सरकारले विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण व्यापक हुँदा अस्पतालमा शैय्या उपलब्ध गराउन नसकिने अवस्था आएको बताएको छ । शुक्रबार सर्वसाधारणका नाममा अपील सार्वजनिक गर्दै स्वास्थ्य तथा जनसंख्या मन्त्रालयले यस्तो बताएको हो । मन्त्रालयका सहप्रवक्ता डा समिरकुमार अधिकारीले सार्वजनिक गरेको अपीलमा भनिएको छ, स्वास्थ्य प्रणालीले थेग्नै नसक्ने गरी संक्रमण बढेकोले अस्पतालमा राखेर हेरचाह गर्न अस्पताल शैया उपलब्ध गराउन नसकिने भइसकेको छ । स्वास्थ्य तथा जनसंख्या मन्त्रालयले शुक्रबार अपील जारी गर्दै काठमाडौं उपत्यकासहित २२ जिल्लामा कोरोना संक्रमण डरलाग्दो गरी फैलिरहेको बताएको छ । मन्त्रालयका अनुसार मोरङ, सुनसरी, झापा, पर्सा, बारा, धनुषा, काठमाडौं, भक्तपुर, ललितपुर, चितवन, मकवानपुर, काभ्रे, कास्की, दाङ, बाँके, रुपन्देही, पाल्पा, बर्दिया, कपिलवस्तु, सुर्खेत, कैलाली र कञ्चनपुरमा कोरोना संक्रमणका हिसाबले अति प्रभावित जिल्ला हुन् । मन्त्रालयले अपिलमा भनेको छ, स्वास्थ्य प्रणालीले थेग्नै नसक्ने गरी संक्रमण बढेकाले अस्पतालमा राखेर हेरचाह गर्न अस्पताल शय्या उपलब्ध गराउन नसकिने भइसकेको छ,त्यसैले सबैजना संवेदनशील हुन हार्दिक अनुरोध छ। साथै मन्त्रालयले संक्रमणको रोकथाममा जनस्वास्थ्यका मापदण्ड अपनाउन र संवेदनशील हुन समेत अपिल गरेको छ।"
कर्मचारीमा कोरोना देखिएपछि इटहरी उपमहानगरपालिका र यातायात कार्यालय बन्द,इटहरी : कर्मचारीमा नयाँ भेरियन्टसहितको कोरोना संक्रमण पुष्टि भएपछि इटहरी उपमहानगरपालिका कार्यालय र वडा कार्यालयहरु सात दिनका लागि बन्द गरिएको छ । कार्यपालिकाको आपतकालिन बैठकले २४ गतेसम्मका लागि अति आवश्यकीय कामबाहेक सबै सेवा बन्द गर्ने निर्णय गरेको हो । उपमहानगरको राजस्व शाखामा कार्यरत कर्मचारीमा कोरोना देखिएको थियो । त्यसपछि अन्य केही कर्मचारीलाईसमेत कोरोना देखिएको बताइएको छ । कन्ट्रयाक्ट ट्रेसिङका आधारमा अन्यको पनि परीक्षण भइरहेको छ । यता इटहरीस्थित यातायात व्यवस्था कार्यालय पनि २४ गतेसम्मका लागि बन्द गरिएको छ । संक्रमणको जोखिम बढेको र सुनसरी जिल्लाभर निषेधाज्ञासमेत जारी भएको भन्दै भोलिदेखि सबै काम बन्द गर्ने जानकारी दिएको छ ।
आफ्ना चार सांसद पदमुक्त गर्ने निर्णयविरुद्ध महन्थ ठाकुर निर्वाचन आयोगमा,"काठमाडौं : लुम्बिनी प्रदेशमा आफ्ना ४ जना सांसदलाई पदमुक्त गर्ने निर्णयविरुद्ध जनता समाजवादी पार्टीका अध्यक्ष महन्थ ठाकुर शुक्रबार निर्वाचन आयोग पुगे। जसपा सांसदहरू सन्तोष कुमार पाण्डेय, विजय बहादुर यादव, सुमन शर्मा रायमाझी र कल्पना पाण्डेयलाई प्रदेशसभा सदस्य र पार्टीबाट निष्काशन गरेको सूचना बिहीबार प्रदेश सभा सचिवालयले जारी गरेपछि ठाकुर शुक्रबार आयोग पुगेका हुन्। ठाकुरले जसपा नेपालको कार्यकारिणी समितिको बैठक २०७७ पुस ७ गतेपछि हालसम्म नबसेको बताएका छन्। अध्यक्ष ठाकुरले गैरकानुनी पत्र एवं सोसँग सम्बन्धी अन्य पत्र तथा निर्णयसमेत बदरका लागि यथाशीघ्र कानुनी प्रक्रिया अघि बढाउन आयोगलाई बुझाएको पत्रमा माग गरिएको छ। 'जनता समाजवादी पार्टीको नेपालको कार्यकारिणी समितिको बैठक मिति २०७७०९०७ गतेपश्चात हालसम्म नबसेको अवस्थामा प्रदेशसभा लुम्बिनी प्रदेशको सचिवालयको सूचना पत्र ४ मा उल्लेखित माननीय सदस्यहरुको प्रदेशसभा सदस्य र पार्टी सदस्य पदबाट निष्काशन गरेको व्यहोरा प्रथम पृष्टीमै अवैध एवं गैर कानुनी रहेकाले सो अवैध एवं गैर काननुपत्रलाई आधारमानी त्यस निर्वाचन आयोगबाट कुनै पनि काम कारवाही अगाडी नबढाउन अनुरोध छ,'पत्रमा भनिएको छ,'साथै उक्त गैर कानुनी सूचना पत्र एवं सो सँग सम्बन्धित अन्य पत्र एवं निर्णय समेत वदरका लागि यथाशिघ्र आवश्यक कानुनी प्रक्रिया अगाडि बढाइने व्यहोरा समेत जानकारी लागि अनुरोध छ।'"
विप्लवका दाजु विरजंग धरौटीमा छुटे,परासी : नेत्र विक्रम चन्द (विप्लव) नेतृत्वको नेकपाका केन्द्रीय सदस्य चन्द्रबहादुर चन्द (विरजंग) शुक्रबार पश्चिम नवलपरासी जिल्ला अदालतबाट धरौटीमा छुटेका छन् । नवलपरासीको बर्दघाटस्थित धनेवामा रहेको एनसेल टावरमा बम विष्फोट गरेको आरोपमा उनलाई रुपन्देहीबाट २०७७ असोज २१ गते नवलपरासी ल्याइएको थियो । त्यतिबेला अदालतले उनलाई २५ हजार धरौटीमा रिहा गर्ने आदेश दिएको थियो । धरौटी नबुझाएपछि उनी कारागार चलान भएका थिए । पछि स्वास्थ्यमा समस्या आएपछि चन्द्रबहादुरलाई असोज २८ गते चितवन अस्पताल पठाइएको थियो । उनी त्यहीको कारागार थिए । चितवनबाट शुक्रबार नवलपरासी ल्याइएका उनले २५ हजार धरौटी बुझाएपछि अदालतले छाडेको हो । पहिलो पटक उनी २०७६ असोज ३० मा विप्लवका २१ जना नेता तथा कार्यकर्तासहित दाङबाट पक्राउ परेका थिए । त्यसबेला उनी विप्लव समुहको मध्यपश्चिम कमाण्डका इन्चार्ज थिए । कपिलवस्तु शिवराज नगरपालिका९ शिवपुरगढी घर भएका चन्द्रबहादुर विप्लवका सहोदर जेठा दाजु हुन् । अहिलेसम्म विभिन्न ८ जिल्लामा अड्डा सारगर्दै कारागार पठाइएको चन्द्रबहादुरले बताए । यसैबीच रिहा भएपछि पत्रकारहरुसँग प्रतिकृया दिदैं चन्द्रबहादुरले पार्टीसँग भएको ३ बुँदे सहमति सरकारले कार्यान्वन नगरेको गुनासो गरे । राजनीति निकासका लागि सहमति आवश्यक थियो तर अहिलेसम्म पनि मुद्दा फिर्ता र कार्यकर्ताहरुलाई नछाडेकाले सरकारले अपेक्षाकृत काम नगरेको अनुभुति भएको छ । चन्द्रबहादुरले भने । सहमति कार्यान्वयन नभए देश फेरि अनेपेक्षित ढंगले अघि बढ्न सक्ने उनको भनाई थियो ।
७७ वटै जिल्लामा एकीकृतरूपमा एम्बुलेन्स सञ्चालन गर्न स्वास्थ्य मन्त्रालयको अनुरोध,"काठमाडौं : स्वास्थ्य तथा जनसङ्ख्या मन्त्रालयले एम्बुलेन्सलाई एकीकृतरूपमा परिचालन गर्न ७७ वटै जिल्ला प्रशासन कार्यालयलाई अनुरोध गरेको छ । मन्त्रालयका सहप्रवक्ता डा समीरकुमार अधिकारीले ७७ वटै जिल्ला प्रशासनलाई शुक्रबार पत्र लेख्दै जिल्लामा सञ्चालित एम्बुलेन्सलाई एकीकृतरूपमा सञ्चालन गरी सेवाग्राहीलाई सहज गराउन अनुरोध गरेका हुन्। कोभिड१९ को सङ्क्रमण बढ्दै गएर व्यवस्थापनमा चुनौतीहरु थपिँदै जाँदा नियमित स्वास्थ्य सेवा लिन तथा सङ्क्रमितलाई अस्पताल पुर्याउन समस्या भइरहेको अवस्था छ, पत्रमा भनिएको छ, 'त्यसैले जुनसुकै निकायबाट सञ्चालित एम्बुलेन्सहरु जिल्लाभित्र एकीकृतरूपमा परिचालन गरी सेवाग्राहीलाई सहज हुने गरी १०२ नम्बर वा प्रादेशिक स्वास्थ्य आपतलकालिन कार्यसंचालन केन्द्रमार्फत सेवा प्रदान गर्ने व्यवस्था गरिदिनुहुन अनुरोध छ ।'"
लुम्बिनीमा शंकर पोखरेललाई सघाउने जसपाका चार सांसद पार्टीविरुद्ध अदालतमा,"काठमाडौँ: जनता समाजवादी पार्टीबाट बर्खास्त भएका लुम्बिनी प्रदेशका चार सांसदहरु पार्टीविरुद्ध रिट दायर गर्न सर्वोच्च अदालत पुगेका छन् । जसपाका सांसद विजयबहादुर यादव, कल्पना पाण्डे, सन्तोषकुमार पाण्डे र सुमन शर्मा रायमाझीले आफ्नै पार्टीविरुद्ध रिट दायर गर्न लागेका हुन् । पार्टीको निर्णयविपरीत लुम्बिनीका मुख्यमन्त्री शंकर पोखरेल नेतृत्वको सरकारमा मन्त्री बनेपछी उनीहरुलाई जसपाले कारवाही गरेको थियो । पदमुक्त भएपछि उनीहरु पार्टी र प्रदेशसभाले अन्याय गरेको भन्दै सर्वोच्च अदालत पुगेका हुन् । मुख्यमन्त्री शंकर पोखरेलले जसपाका तिनै चार सांसदको मतको सहयोगमा आफ्नो सरकार टिकाएका थिए । यद्यपि यस विषयलाई लिएर जसपाका शीर्ष नेताहरुबीच नै भने एक मत हुन सकेको छैन ।"
कोरोना महामारी : सरकारलाई ध्यानाकर्षण गर्न देउवाले ३ बजे पत्रकार सम्मेलन गर्ने,काठमाडौं : प्रमुख प्रतिपक्षी नेपाली कांग्रेसका सभापति शेरबहादुर देउवाले शुक्रबार दिउँसो ३ बजे पत्रकार सम्मेलन गर्न लागेका छन्। कोरोना महामारीबारे सरकारको ध्यानाकर्षण गर्न देउवाले बुढानिलकण्ठमा पत्रकार सम्मेलन गर्ने कार्यक्रम तय भएको मुख्य सचिव कृष्णप्रसाद पौडेलले जानकारी दिए। नेपाली कांग्रेस केन्द्रीय कार्यसमितिको बैठक केन्द्रीय कार्यसमिति सदस्य र कर्मचारीमा कोरोना भाइरस संक्रमण देखिएपछि स्थगित भएको थियो। कांग्रेसले यस अगाडि नै प्रकाशशरण महतको नेतृत्वमा कोरोना अनुगमन समिति पनि गठन गरेको छ। देउवाले कोभिड१९ विरुद्धको खोपको परिपूर्तिका लागि कूटनीतिक सक्रियता बढाउन सरकारसँग आग्रह गर्दै आएका छन्। उनले नेपालमा ठूलो संख्यामा खोपको आवश्यकता भएपनि सरकार समयमा गम्भीर नहुनाले खोपको समुचित व्यवस्था हुन नसकेको आरोप लगाएका थिए। उनले चाडोभन्दा चाडो आवश्यक खोपको व्यवस्था मिलाउनेतर्फ ठोस योजनासहित कुटनैतिक सक्रियता बढाउनुपर्नेमा जोड दिएका छन्। विकसित राष्ट्रहरुले खोप उत्पादक संस्थाहरुसँग आआफ्नो देशहरुको आवश्यकताभन्दा पनि बढी संख्यामा अग्रिम बुकिङ सुरक्षित गरेको बताउँदै देउवाले अग्रीम बुकिङ गर्न नसकेका नेपालजस्ता देशहरुलाई वुकिङ भएको संख्यामध्येबाट खोप सुविधा उपलब्ध गराउनसमेत आग्रह गरेका छन्। यसैगरी उनले मुलुकको समसामयिक राजनीति र पार्टीको १४ औँ महाधिवेशनलगायत विषयमा पनि धारणा सार्वजनिक गर्ने बताइएको छ। आसन्न महाधिवेशनका लागि निर्धारित समयसम्म साढे सात लाख बढी क्रियाशील सदस्यता पार्टीको वेबसाइटमा अपलोड गरिएको छ। वेबसाइटमा सात लाख ५३ हजार ३४४ क्रियाशील सदस्यता इन्ट्री भएको र त्यसमध्ये नयाँ तीन लाख ८९ हजार ४५१ तथा नवीकरण तीन लाख ६३ हजार ८९३ रहेको केन्द्रीय कार्यालयका सचिव केशव रिजालले जानकारी दिए। पार्टीको निर्णयअनुसार नै वैशाख १५ गते राति १२ बजे कम्प्युटर सफ्टवेयरमा क्रियाशील सदस्यताको इन्ट्री हुने सिस्टम स्वतः बन्द भएको छ।
वन जोगाउन उपभोक्तालाई ग्यास र चुलो वितरण,"उदयपुर : बढ्दो वन विनासलाई रोक्न उदयपुरको त्रियुगा नगरपालिका ७ स्थित कौवाई सामुदायिक वन समुहले एक सय नौ उपभोक्तालाई एलपी ग्यास वितरण गरेको छ ।दाउराको खपत गर्दा वन विनाश बढ्ने र वातवरण पनि प्रदुषण हुने भन्दै समूहले वार्षिक कार्यक्रम नै स्वीकृत गरी एलपी ग्यास वितरण गरेको हो । समूहका अध्यक्ष मीनबहादुर कार्कीका अनुसार गरिबी निवारण शीर्षकबाट ७ लाख २० हजार रुपैयाँमा एक सय नौ घरलाई ग्याँस चुलो र सिलिण्डर वितरण गरिएको हो । दाउराको प्रयोग घटाउँदै वन जोगाउने उदेश्यले ग्यासको सिलिण्डर र चुलो वितरण गरेका हौँ । अध्यक्ष कार्कीले भने, सुकेका, ढलेकालाई दाउरा बनाउन वहानामा काँचै वोटविरुवा र लाथ्राहरु ढाल्न थालेपछि जंगल प्रवेशमा रोक लगाउन समूहले वार्षिक कार्यक्रम स्वीकृत गरी दाउराको विकल्प खोजेको हो ।' समुहका सचिव हिरा मगरकाअनुसार समूहमा आवद्ध एकसय ३७ घरधुरीमध्ये १ सय ९ घरधुरिलाई वितरण गरेको हो । एकसय नौ घर परिवार यही बसोबार गर्ने हुन, उनले भनिन्, अन्य उपभोक्ता बाहिर रहेकाले नदिएका हौ, भोलिका दिनमा यहीँ बसोबास गरे भने पुन वितरण गर्छौ । उपभोक्तालाई ग्यास वितरण गर्दै गाइघाट डिभिजन वन कार्यलयका सहायक वन अधिकृत जागेश्वर साहले ग्याँस चुलो वितरणले उपभोक्तलाई वन संरक्षण गर्न उत्साहित बनाएको बताए । वर्षभरी उपभोक्ताले दाउरा प्रयोगगर्दा वनलाई धेर थोर क्षति पुग्दै आएको थियो, उनले भने, त्यहीँ सामुदायिक वनको आम्दानीमा ग्यास चुलो वितरणगर्दा उपभोक्तालाई प्रयोग गर्न पनि सजिलो अनि दाउरा प्रयोगमा कमी आउँदा वन संरक्षणमा टेवा पुग्छ । यसले उपभोक्तालाई राहत मात्र मिलेको छैन्, जंगल संरक्षणसमेत भएको छ,' अधिकृत साहले भने, एकभारी दाउरा काटने समय अन्य काममा समय पुगेको छ, त्यति मात्र नभई धुँवाबाट हुने स्वास्थ्य समस्याकोसमेत निराकरण भएको छ ।' ग्यास पाएपछि स्थानीय खुशी भएका छन् । स्थानीयले दाउरा खपत कमी, समयको बचत, र वन फडानीमा कमी आउनुकासाथै अन्य काम गर्न सहज हुने बताएका छन् । विद्यालयमा खाजा पकाउन सजिलो होस भन्ने हेतुले समुहले माध्यमिक विद्यालय कौवाईलाईसमेत ग्यास उपलब्ध गराएको छ । घरायसी प्रयोजनका लागि दाउरा बाल्न रुख काट्दा वन फँडानी हुन थालेपछि समूहले कार्ययोजना बनाएर वन विनास रोक्न यस्तो कार्यक्रम सञ्चालन गरेको अध्यक्ष कार्कीले बताए । सामुदायिक वन उपभोक्ता महासंघ त्रियुगा नगर कमिटीका अध्यक्ष नरबहादुर खड्काले बैकल्पिक उर्जा कार्यक्रमअन्तर्गत एलपी ग्यास उपभोक्तालाई वितरण वन संरक्षणको आधार भएको बताए । वन संरक्षण र वातवरणिय हिसावले पनि ग्यास उपयुक्त भएको र उपभोक्ता पनि धुँवाबाट मुक्त भएको उनको भनाइ छ । सरकारले अघि सारेको धुँवामुक्त त्रियुगा नगर अभियान लाई सहयोग गर्न पनि ग्यास सिलिण्डर वितरण गरिएको उनले बताए ।"
मुस्ताङमा कोरोना भाइरस संक्रमित बृद्धाको मृत्यु,"जोमसोम : मुस्ताङमा कोरोना भाइरस संक्रमित ७२ वर्षीया बृद्धाको मृत्यु भएको छ। मुस्ताङको घरपझोङ४ जोमसोमकी बृद्धाको उपचारका क्रममा बिहीबार राती ९:४५ बजेको समयमा मृत्यु भएको जोमसोम अस्पतालले जनाएको छ। अस्पतालका मेडिकल सुपरिटेन्डन मनोज घिमिरेका अनुसार शुक्रबार साँझ अस्पताल भर्ना गरिएकी ७२ वर्षिया बृद्धाको एन्टिजेन परीक्षण गर्दा रिपोर्ट पोजेटिभ आएको हो। योसँगै मुस्ताङमा पहिलो पल्ट कोरोना संक्रमणबाट मृत्यु भएको पहिलो घटना हो। प्रमुख जिल्ला अधिकारी हिरादेवी पौडेलले मुस्ताङमा कोरोना पोजेटिभका कारण एक बृद्धा महिलाको उपचारका क्रममा मृत्यु भएको जानकारी दिइन्। उनले जिल्लामा कोरोनाको जोखिम बढेकाले आवश्यक सावधानीका लागि शुक्रबार जिल्ला सीसीएमसीको बैठक बसेर आवश्यक निर्णय लिने बताईन्। यता जिल्ला स्वास्थ्य कार्यालय मुस्ताङले जिल्लामा ४ जना व्यक्तिमा कोरोना पोजेटिभ भएको र उनीहरु आईसोलेसनमा रहेको जनाएको छ। प्रादेशिक जनस्वास्थ्य निर्देशानालय पोखराले कोरोना लक्षण भएका व्यक्तिलाई एन्टिजेन परीक्षण मार्फत संक्रमित भएको नभएको पत्ता लगाउने अधिकार सुनिश्चित गरेको जोमसोम अस्पतालले जनाएको छ। तर, धेरै हदसम्म कोरोनाको जस्तै लक्षण देखिने तर एन्टिजेन परीक्षण गर्दा रिपोर्ट नेगेटिभ आएमा त्यस्ता बिरामीको स्वाब संकलन गरी पीसीआर परीक्षण गर्न पोखरा पठाउने निर्देशन भएको जनाएको छ। कोरोनाको दोस्रो लहर अघि मुस्ताङमा ३ सय ८५ जनाको पीसीआर परीक्षण भएकोमा ३२ जना व्यक्तिमा कोरोना पोजेटिभ भएको जिल्ला स्वास्थ्य कार्यालय मुस्ताङको रेकर्डमा उल्लेख छ। यसअघि कोरोना पोजेटिभ देखिएका सबै निको भइसकेका छन्।"
मोरङमा कोरोना संक्रमित महिलाको मृत्यु,"विराटनगर : मोरङको बूढीगंगा गाउँपालिकास्थित विराट शिक्षण अस्पतालको आइसोलेसनमा उपचाररत कोरोना भाइरस संक्रमित एक महिलाको शुक्रबार बिहान मृत्यु भएको छ । विराटनगर महानगरपालिका७ की ५४ वर्षीया महिलाको उपचारका क्रममा बिहान ३:३० बजेतिर मृत्यु भएको विराटका कोभिड अस्पताल इन्चार्ज सुनिल देवले जानकारी दिए । उनकाअनुसार कोरोना पुष्टि भएपछि महिलालाई यहि वैशाख १४ गते उपचारका लागि अस्पताल भर्ना गरिएको थियो । अस्पताल भर्ना गर्दा नै अवस्था निक्कै चिन्ताजनक थियो, उनले भने, आइसोलेसनमा भर्ना गरेर उपचार थाल्दै बचाउने प्रयास जारी राखिएको भए पनि सम्भव हुन सकेन । देवकाअनुसार कोरोना संक्रमण पुष्टि भएपछि महिलामा श्वासप्रश्वासको समस्या पनि थपिएको थियो । मृतकमा मधुमेहको पुरानै समस्या रहेको जानकारी उनले दिए । देवले मृतक महिलाको शव व्यवस्थापनका लागि पहल भइरहेको बताए । मोरङको बूढीगंगा गाउँपालिकास्थित विराट शिक्षण अस्पतालले कोरोना संक्रमितको उपचारका लागि सञ्चालन गरेको कोभिड अस्पताल ।"
पूर्वरानी कोमलको प्लाज्मा थेरापीबाट उपचार,काठमाडौं : पूर्वरानी कोमल शाहको प्लाज्मा थेरापीबाट उपचार शुरु गरिएको छ। कोरोना सङ्क्रमण भई नर्भिक इन्टरनेशनल हस्पिटलमा उपचाररत शाहको बिहीबार साँझदेखि उक्त विधिबाट उपचार थालिएको हो। नर्भिक अस्पतालका सूचना अधिकारी सोमनाथ बाँस्तोलाका अनुसार पूर्वरानीमा श्वासप्रश्वासको समस्या र अक्सिजनसमेत कमी भएपछि बुधबार साँझदेखि सघन उपचार कक्षमा सारिएको थियो। अस्पतालमै उपचाररत पूर्वराजा ज्ञानेन्द्र शाहको अवस्था भने सामान्य र स्थिर छ। उनलाई हाल अक्सिजनको सामान्य प्रयोग गरिएको छ । पूर्वअधिराजकुमारी प्रेरणाको अवस्था भने निकै सामान्य छ। उनलाई अक्सिजन दिनुपरेको छैन। तीनै जना गत शनिबारदेखि नर्भिक अस्पतालमा भर्ना भएका थिए। त्यसको केही दिनअघि उनीहरुको स्वाब परीक्षण गर्दा कोरोना सङ्क्रमण पुष्टि भएको थियो। पूर्वराजा ज्ञानेन्द्र शाह दम्पतीलाई कोरोना पुष्टि पूर्व राजारानी अस्पताल भर्ना पूर्वमहारानी कोमल शाह आइसीयूमा
नेकपा विप्लव समूहका नेता माइला लामा रिहा,"किमाथाङ्का : सङ्खुवासभा जिल्ला कारागारमा रहेका नेत्रविक्रम चन्द विप्लव नेतृत्वको नेपाल कम्युनिष्ट पार्टीका केन्द्रीय सदस्य तथा उपत्यका इन्चार्ज माइला लामा रिहा भएका छन् । सरकार र विप्लव नेतृत्वको नेकपाका समूहबीच तीन बुँदे सहमति भएको दुई महिनापछि लामा बिहीबार रिहा भएका हुन् । सरकार र विप्लव समूहबीच फागुन २१ गते भएको सहमतिअनुसार गृह मन्त्रालयले सो समूहका नेतालाई रिहा गर्न सर्कुलर गरेको थियो । विप्लव नेतृत्वको नेकपा केन्द्रीय सदस्य तथा उपत्यका इन्चार्ज लामा २५ हजार धरौटी बुझाएर हिरासत मुक्त भएको जिल्ला अदालत चैनपुरका सूचना अधिकारी डिल्ली प्रसाईँले जानकारी दिए । नेता लामा विसं २०७६ साउन ५ गते काठमाडौँबाट पक्राउ परेका हुन् । लामालाई विभिन्न जिल्ला हुँदै सङ्खुवासभा ल्याइएको थियो । जिल्ला अदालत चैनपुरले सङ्गठित रूपमा हातहतियार ओसारपसार, सञ्चय तथा प्रयोग मुद्दामा २५ हजार धरौटी माग गरेको थियो । धरौटी बुझाउन नसकेपछि जिल्ला अदालत चैनपुरले २०७६ फागुन ७ गते कारागार चलान गरेको थियो । विप्लव समूहले आफ्ना नेताकार्यकर्ता रिहा गर्ने सहमति पालना नभएको भन्दै असन्तुष्टि जनाउँदै आएको थियो ।"
मोरङमा दुर्घटना : दुई जनाको मृत्यु,विराटनगर : मोरङमा सवारी दुर्घटना हुँदा दुई जनाको मृत्यु भएको छ । दुर्घटनामा मिक्लाजुङ गाउँपालिका५ का एक पुरुष र बेलबारी९ कि बृद्धाको मृत्यु भएको हो। मोरङको लेटाङ नगरपालिका८ जाँतेमा बिहीबार साँझ बसले किच्दा सोही बसमा यात्रा गरिरहेका मिक्लाजुङ गाउँपालिका५ का ५१ को सहवीर मगरको मृत्यु भएको हो । पथरीशनिश्चरेबाट जाँतेतर्फ गएको को १ ख १९२४ नम्बरको बसले किच्दा उनको मृत्यु भएको मोरङ प्रहरीका प्रवक्ता डीएसपी मानबहादुर राईले बताए । उनकाअनुसार मृतक मगर सोही यात्रुबाहक बसमा चढेर जाँते पुगेका थिए । नरोकिएकै अवस्थामा बसबाट ओर्लने क्रममा ढोकाबाट लडेका उनलाई पछाडिको चक्काले किचेको राईले बताए । मगरको घटनास्थलमै ज्यान गएको हो । इलाका प्रहरी कार्यालय लेटाङका प्रहरी निरीक्षक रोमन अर्याल नेतृत्वको टोलीले बस र चालक पथरीशनिश्चरे नगरपालिका४ का ३३ वर्षीय गंगाप्रसाद लुइँटेललाई नियन्त्रणमा लिएर घटनाको अनुसन्धान थालेको छ । प्रारम्भिक अनुसन्धानबाट यात्रुले बसबाट ओर्लनलाई हतार गर्दा घटना भएको देखिएको डीएसपी राईको भनाइ छ । मोटरसाइकलको ठक्करबाट वृद्धाको मृत्यु पूर्वपश्चिम लोकमार्गअन्तर्गत मोरङको बेलबारी नगरपालिका८ चिसाङ पुलमा मोटरसाइकलको ठक्करबाट बिहीबार राति एक जना वृद्धाको मृत्यु भएको छ । तीव्र गतिमा पूर्वतर्फ जाँदै गरेको नम्बर नखुलेको पहेँलो रंगको एफजेड मोटरसाइकलले ठक्कर दिँदा बेलबारी९ की ८३ वर्षीया मनमाया तामाङको मृत्यु भएको डीएसपी राईले बताए । उनका अनुसार दुर्घटनामा परेर गम्भीर घाइते भएकी तामाङको उपचारका क्रममा विराटनगरस्थित कोसी अस्पतालमा राति ८:५० बजेतिर मृत्यु भएको हो । प्रहरीले दुर्घटना गराउने मोटरसाइकलको नम्बर नखुलेको र घटनापछि मोटरसाइकल तथा पहिचान खुल्न नसकेका चालक फरार रहेका कारण खोजी तीव्र पारिएको जनाएको छ ।
कोभिडलाई छैन आईसीयू र भेन्टिलेटर,"गोरखा : गत वर्ष कोरोना महामारी फैलन थालेपछि गण्डकी प्रदेश स्वास्थ्य निर्देशनालयको सहयोगमा गोरखा अस्पतालमा भेन्टिलेटरसहितको आईसीयू कक्ष निर्माण गरिएको थियो। तर अहिले कोभिडका बिरामीका लागि आईसीयू तथा भेन्टिलेटर काम नलाग्ने अस्पतालले जानकारी दिएको छ। आईसीयू र भेन्टिलेटर पोस्ट अपरेसनका बिरामीका लागि मात्र प्रयोग हुने अस्पतालकी मेडिकल सुपरिटेन्डेन्ट शान्ति भुर्तेलले जानकारी दिइन्। हामीसँग भएको आईसीयू र भेन्टिलेटर कोभिडका बिरामीका लागि होइन, उनले भनिन्, कोभिडको बिरामीका लागि आवश्यक पर्ने उपकरणहरू यहाँ छैनन्। छोटो समयका गम्भीर बिरामी राख्न सकिन्छ। लामो समय राख्नुपर्ने बिरामीलाई राख्न सकिँदैन। कोभिडका बिरामीका लागि आवश्यक पर्ने उपकरण र जनशक्ति आईसीयू कक्षमा नभएको उनले स्पष्ट पारिन्। एउटा मेसिनले मात्र काम गर्ने होइन, सिस्टमले काम गर्ने हो। त्यसमाथि पनि भेन्टिलेटरमा राखिएका बिरामीलाई निरन्तर नर्सिङ सेवा दिनुपर्छ। त्यो जनशक्ति हामीसँग छैन, उनले भनिन्। आईसीयू कक्षका लागि उपयुक्त भौतिक पूर्वाधार पनि नरहेको सूचना अधिकारी कृष्ण ढकालले बताए। टिनको छानो भएको बिल्डिङमा आईसीयू कक्ष कसरी सम्भव हुन्छ ?, उनले भने, आईसीयूका लागि आधारभूत आवश्यकता भवन हो। उपयुक्त भवन पनि छैन, जनशक्ति पनि छैन। गत साउनमा स्वास्थ्य मन्त्रालयबाट प्राप्त ९० लाख रुपैयाँमा अस्पतालमा दुईवटा बेड रहेको आईसीयू तयार गरिएको थियो। अस्पतालमा अक्सिजन प्लान्ट निर्माण भएको उनले बताए। अस्पतालमा अक्सिजन प्लान्ट पनि भर्खरै निर्माण भएको छ । अब छिट्टै इन्स्टल गर्ने तयारीमा छौं, ढकालले भने, भरेर राखेको अवस्थामा ५० वटा अक्सिजन सिलिन्डर सुरक्षित छ। गोरखा अस्पताल सदरमुकामको एक मात्र सरकारी र ठूलो क्षमताको अस्पताल हो। जिल्लाका अरू कुनै अस्पतालमा पनि आईसीयू कक्ष छैन। सदरमुकाममा सञ्चालित गोरखा अस्पतालले ओपीडी सेवा बन्द गरेको छ। अस्पताल प्रशासनले सूचना जारी गरी अस्पतालको ओपीडी सेवा बन्द गरेको जानकारी दिएको हो।"
"वीरगन्जमा थप १७५ जनामा कोरोना पुष्टि, तीन संक्रमितको मृत्यु","वीरगन्ज : वीरगन्जमा कोरोना भाइरस संक्रमणका कारण थप तीन जनाको मृत्यु भएको छ। वीरगन्जस्थित नारायणी अस्पतालको आइशोलेसनमा उपचाररत पर्साका २ र बाराका १ गरी ३ जना संक्रमितको मृत्यु भएको अस्पतालका कोभिड कोर्डिनेटर डाक्टर सरोज रोशन दासले जानकारी दिए। पर्साको वीरगन्ज महानगरपालिका १६ नगवाकी ४८ वर्षिया महिलाको शुक्रबार बिहान पौने २ बजे मृत्यु भएको हो। निमोनियाले सिकिस्त भएकी उनको उपचारका लागि अस्पतालमा बैशाख १२ गते भर्ना भएको र त्यहि दिन पीसीआर परीक्षण गर्दा उनीमा कोरोना संक्रमण पुष्टि भएको थियो। यस्तै नारायणी अस्पतालकै आइशोलेसनमा उपचाररत बाराको जीतपुरसीमरा उपमहानगरपालिका २४ का ७७ वर्षिय पुरुषको भने बिहीबार राति पौने १२ बजे मृत्यु भएको हो। बैशाख १० गते नारायणी अस्पतालमा भर्ना भएका ती पुरुषको त्यहि दिन पीसीआर परीक्षण गर्दा कोरोना रिपोर्ट पोजेटिभ आएको थियो। बिहीबार राति नै पर्साको वीरगन्ज महानगरपालिका ३ की ४७ वर्षिया महिलाको पनि नारायणी अस्पतालमै मृत्यु भएको छ। बैशाख १४ गते कोरोना संक्रमण पुष्टि भएपछि त्यहि दिन अस्पतालमा भर्ना भएकी उनको बिहीबार राति साढे ९ बजे मृत्यु भएको डाक्टर दासले जानकारी दिए। यसअघि बिहीबार पनि नारायणी अस्तपतालमै वीरगन्ज महानगरपालिका१२ का ४० वर्षीय संक्रमित पुरुषको पनि उपचारकै क्रममा मृत्यु भएको थियो। गत बुधबार भने वीरगन्जमा एकैदिन कोरोनाले ५ जनाको मृत्यु भएको थियो। कोरोनाको दोस्रो लहर शुरु भए यता चैत ३० गतेदेखि बैशाख १६ सम्म कोरोनाले २७ जनाको मृत्यु भएको छ। वीरगन्जमा थप १७५ जनामा संक्रमण पुष्टि वीरगन्जमा फेरि थप १ सय ७५ जनामा कोरोना भारस संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा बिहीबार राति २ सय ८८ जनाको स्वाब नमुना परीक्षण गर्दा आधाभन्दा बढी अर्थात १ सय ७५ जनामा संक्रमण भेटिएको हो। कोरोनाको दोस्रो लहर शुरु भएपछि वीरगन्जमा एकै दिन नयाँ संक्रमित फेला परेको यो नै सबैभन्दा बढी हो। बिहीबार राति थपिएका १७५ संक्रमितमध्ये पर्सा जिल्लाका मात्र १ सय ३१ ज्ना छन्। ती मध्ये वीरगन्ज महानगरपालिकाका मात्र १ सय १२ जना छन्। यस्तै बाराका ३४ जना, सर्लाहीका ५ जना, रौतहटका ३ जना तथा महोत्तरी र दाङ जिल्लाका ११ जनामा पनि संक्रमण पुष्टि भएको नारायणी अस्पतालका कोभिड कोर्डिनेटर डाक्टर सरोज रोशन दासले जानकारी दिए। यसअघि बुधबार राति पनि नारायणी अस्पतालको प्रयोगशालामा २ सय ४० जनाको परिक्षण गर्दा तीमध्ये १ सय ६९ जनामा संक्रंमण भेटिएको थियो। मंगलबार राति पनि नारायणी अस्पतालको प्रयोगशालामा २ सय १० जनाको स्वाब नमुना परिक्षण गर्दा ६० प्रतिशतमा अर्थात १ सय २४ जनामा कोरोना संक्रमण पुष्टि भएको थियो। वीरगन्जमा चैत २७ गतेदेखि यता १ हजार ४ सय ६६ जना नयाँ संक्रमित थपिएका छन्। जिल्ला प्रशासन कार्यालय पर्साका कोभिड फोकल पर्सन विनय श्रीवास्तवकाअनुसार पर्सा जिल्लामा हाल सकृय संक्रमितको संख्या १ हजार ६८ पुगेको छ। तीमध्ये वीरगन्जका विभिन्न अस्पतालमा जटिल अवस्थाका ७६ जना संक्रमित उपचाररत छन्। नारायणी अस्पतालमा ४२, नेशनल मेडिकल कलेजले बाबा होटलमा सन्चालन गरेको अस्थायी कोभिड अस्पतालमा १५, बयोधा अस्पतालमा १४ र गण्डक हस्पिटलमा ५ जना संक्रमित उपचाररत रहेको श्रीवास्तवले जानकारी दिए। श्रीवास्तवकाअनुसार पर्सा जिल्लामा हाल ९ सय ७० जना संक्रमित होमआइशोलेसनमा छन्।"
आगलागीमा १३ लाख बढीको क्षति,"विराटनगर : मोरङको जहदा गाउँपालिका१ बुधनगरको एउटा घरमा शुक्रबार बिहान भएको आगलागीमा १३ लाख रुपैयाँभन्दा बढीको क्षति भएको छ । लोकेश्वर सरवरियाको टिनको छानो र टाटीको बेरा भएको चार कोठे घरमा बिहान ३ बजेतिर आगलागी भएको हो । आगलागीमा घर पूर्णरुपमा जलेर ध्वस्त भएको छ । साथै गाई गोठ, फर्निचरका सामान, अन्नपात, लत्ताकपडा, भाँडावर्तन, सुनचाँदीलगायत महत्वपूर्ण कागजपत्र जल्दा अन्दाजी १३ लाख ६४ हजार रुपैयाँ बराबरको क्षति भएको प्रहरीले जनाएको छ । विद्युत सर्ट भएर आगो लागेको हुनसक्ने अनुमान गरिएको मोरङ प्रहरीका प्रवक्ता डीएसपी मानबहादुर राईले बताए । उनले घटनाका बारेमा अनुसन्धान थालिएको जनाए । स्थानीय बासिन्दा, नेपाल तथा सशस्त्र प्रहरी र दमकलको सहयोगमा एक घण्टापछि आगो नियन्त्रणमा लिएपनि घर र घरभित्र रहेका सामान जोगाउन नसकिएको राईको भनाइ छ । उनका अनुसार घटनामा मानवीय र चौपाय क्षति भने भएन ।"
कालीकामाई गाउँपालिका अध्यक्ष कुशवाहाको निधन,वीरगन्ज : पर्साको कालीकामाइ गाउँपालिकाका अध्यक्ष नथुनीप्रसाद कुशवाहाको निधन भएको छ। कालीकामाइ गाउँपालिका२ भेडिहारी निवासी ७९ वर्षिय कुशवाहाको शुक्रबार बिहान २ बजे तिर निधन भएको हो। एक सातादेखि ज्वरो र रुघाखोकीले ग्रसीत कुशवाहाको शुक्रबार बिहान स्वास्थ्य अवस्था बिग्रिएपछि अस्पताल लैजाने क्रममा बाटोमै मृत्यु भएको कालीकामाई गाउँपालिका५ का वडा अध्यक्ष पवन तिवारीले जानकारी दिए। एक साता पहिले कुशवाहाको स्वास्थ्यमा समस्या आएपछि कुशवाहलाइ छोरा डाक्टर दिलीप कुशवाहाले वीरगन्जस्थित डेरामै राखेर उपचार गर्दै आएका थिए। तर शुक्रबार बिहान अचानक कुशवाहाको स्वास्थ्य जटिल भएपछि डेराबाट अस्पताल लैजाने क्रममा बाटोमै मृत्यु भएको वडा अध्यक्ष तिवारीले बताए। कुशवाहा २०७४ मा भएको स्थानीय तहको निर्वाचनमा तत्कालीन जनता दलबाट कालीकामाई गाउँपालिकाको अध्यक्षमा निर्वाचित भएका थिए।
कोरोना नियन्त्रण गर्न ग्रामीण क्षेत्रमा कडाइ,"विराटनगर : मोरङको मिक्लाजुङ गाउँपालिकास्थित मधुमल्ला बजारमा एकाबिहानै ट्राफिक प्रहरी जवान राजकुमार गौतम तपाईको मास्क खोइ ? भन्ने लेखिएको प्लेकार्ड बोकेर निस्किए । सडकमा शुक्रबार बिहान निस्किएका उनले गुडिरहेका सवारी साधनलाई रोक्दै मास्क लगाउन चालकलाई आग्रह गरिरहेका थिए । मास्क नलगाइकन खुलेआम सवारी साधन हाँकेर हिँडेका चालक गौतमको निसानामा परेका हुन् । कोरोना के हो र संक्रमण हुँदा यसले कस्तो असर गर्छ भन्ने कुरा सम्झाइबुझाइ गरेपछि मास्कसमेत दिएर उनले चालकलाई ससम्मान विदाइ गरिरहेको दृष्य हेर्नलायक थियो । बिनामास्क हिँडेका चालकहरु ट्राफिक प्रहरीले निःशुल्क मास्क उपलब्ध गराउँदा लज्जावोध गरिरहेका देखिन्थे । आफ्नै सुरक्षाका लागि मास्क पनि नलगाइ हिँड्ने गरेकोमा चालक आत्माआलोचन गर्थे । आगामी दिनमा मास्क लगाउने र स्वास्थ्य सावधानी अपनाउने प्रतिबद्धता जनाएर चालक आफ्नो गन्तव्यतिर लाग्थे । गौतमलाई इलाका प्रहरी कार्यालय मधुमल्लाका अरु प्रहरीले पनि साथ दिइरहेका थिए । नेपाल र ट्राफिक प्रहरीले कोरोनाविरुद्ध संयुक्त अभियान नै चलाएका छन् । प्रहरीले सडक प्रयोगकर्ता, सर्वसाधारण मजदुर, सवारी चालक, सार्वजनिक यातायातका यात्रुसमेतलाई सम्झाईबुझाई गरेर मास्क तथा सेनिटाइजरको प्रयोग गर्न गम्भीर ढंगले अभिप्रेरित गरिरहेको दृष्यले कोरोना भाइरस निक्कै डरलाग्दो र भयानक छ भन्ने कुरा बुझ्न त्यति गाह्रो थिएन । तीव्र रुपमा फैलिइरहेको कोरोना भाइरसको संक्रमण नियन्त्रणका लागि सुरक्षा निकायले मोरङको ग्रामीण क्षेत्रमा पनि कडाई गर्न थालेका छन् । शहरमा तीव्र रुपमा फैलिइरहेको कोरोनाको संक्रमणले ग्रामीण क्षेत्र पनि प्रभावित बन्न थालेपछि त्यसविरुद्ध सुरक्षा सतर्कता बढाउन थालिएको हो । मास्क नलगाइकन खुलेआम हिँडडुल गर्ने, लापरबाहीपूर्ण तरिकाले गतिविधी गर्नेलाई कारबाहीको दायरामा ल्याउने तयारी भइरहेको र त्यसलाई एकदुई दिनमै कार्यान्वयनमा ल्याइने मोरङ प्रहरी प्रमुख एसपी सन्तोष खड्काले बताए । त्यसका लागि सडक र सार्वजनिकस्थललाई विशेष निगरानीमा राखेर कडाई गर्न थालिएको उनको भनाइ छ । कोरोना रोकथाम र नियन्त्रणका लागि विभिन्न सचेतना एवं जनचेतनामूलक कार्यक्रमहरु सञ्चालन गरेर प्रहरीले मास्क र सेनिटाइजर वितरण पनि गरिहेको जानकारी खड्काले दिए । एपसी खड्काले कोरोनाविरुद्धको अभियानमा सहयोग गर्न नागरिक समाज, पेसाकर्मी, स्काउटकर्मी, सामाजिक अभियन्ता, अधिकारकर्मी, उद्योगी व्यवसायी, सर्वसाधारणसमेतलाई आह्वान गरेका छन् । सबै पक्षको साथ लिएर मात्रै कोरोना नियन्त्रण सम्भव हुने उनको बुझाइ छ । बेलैमा सबैले सावधानी अपनाउन सकिएन भने अवस्था निक्कै जटिल बन्नेतर्फ सबैको ध्यान जान जरुरी रहेको एसपी खड्काले बताए । त्यही भएकाले सार्वजनिक स्थलमा बढ्दो भिडभाड, भेलाजम्मा भएर गरिने कार्यक्रम, विभिन्न समारोह र गोष्ठी तथा भिडभाडयुक्त सबै खालका कार्यक्रमहरुमा रोक लगाउँदै ग्रामीण क्षेत्रमासमेत विशेष ढंगले निगरानी बढाउन थालिएको उनको भनाइ छ । मास्क तथा सेनिटाइजरको प्रयोग, साबुनपानीले नियमित सरसफाई, सामाजिक दूरी कायम, एकअर्काबीचको सम्पर्क तथा हेलमेल र जमघटमा ध्यान दिँदा कोरोनाको संक्रमणबाट बच्न सकिने एसपी खड्काले बताए । सबैले सावधानी अपनाउँदै स्वास्थ्य मापदण्ड तथा सरकारले बनाएका नियमको पालना गर्नुपर्नेमा उनको जोड छ । नियम नमान्नेलाई अब भने नियन्त्रणमा लिएर संक्रामक रोग नियन्त्रण ऐनअन्तर्गत कारबाही गरिने एसपी खड्काले बताए । कोरोनाबाट जोगिनलाई मास्क र सेनिटाइजनको प्रयोग गरौँलगायतका प्लेकार्ड बोकेर सचेतनामूलक कार्यक्रम सञ्चालनको अभियान नै चलाइएको प्रदेश १ ट्राफिक प्रहरी प्रमुख एसपी सञ्जीव शर्माले बताए । उनले सबैको सहयोग लिँदै कोरोना नियन्त्रणका लागि संयुक्त रुपमा सुरक्षाकर्मी खटिन थालेको जानकारी दिए । विशेष गरेर सडक प्रयोगकर्ता, सवारी चालक र यात्रुले मास्क नलगाउने गरेको पाइएको उनको भनाइ छ । शर्माले मास्क नलगाउनेलाई कोरोनाबाट बच्नका लागि तत्काल लगाउन सुझाव दिँदै उपलब्ध पनि गराउन थालिएको बताए । स्वास्थ्य मन्त्रालयले तोकेको मापदण्ड पूरा नगरि हिँड्नेहरुको जमात ठूलो हुँदा कोरोना जोखिम बढेको सबैको बुझाइ छ । पछिल्लो समय विशेष प्राथमिकतामा राखेर कोरोनाविरुद्ध जाग्न सबैलाई अनुरोध गर्ने काम भइरहेको एसपी शर्माको भनाइ छ । उनले कोरोनाबाट बच्ने र अरुलाई पनि बचाउने अभियानमा लाग्दै ट्राफिक प्रहरी अहोरात्र खटिन थालेको उल्लेख गरे । शर्माले परिस्थिति जटिल बन्दै गएकाले सबैलाई मास्क अनिवार्य छ भन्ने सन्देश दिन थालिएको जानकारी दिँदै अभियानलाई प्रदेश १ का १४ वटै जिल्लामा विस्तार गरिएको बताए । कोरोनाविरुद्ध लड्न र सबैलाई लड्ने वातावरण बनाउन तथा जोखिम न्यूनीकरणका लागि प्रदेशका १४ जिल्लामा रहेका ट्राफिक प्रहरीका ९४ वटै युनिटलाई परिचालन गरिएको जानकारी उनले दिए । कोरोना लाग्यो भने जीवन रहन्छ रहँदैन भन्ने यकिन छैन । कोरोनाले कहालीलाग्दो अवस्था बनाइसक्दा संक्रमण भयो भने बाँचिन्छ कि बाँचिदैन भन्ने चिन्ता सबैमा हुनुपर्ने हो, एसपी शर्माले भने, कोरोना संक्रमितले छटपटाउँदा छटपटाउँदै मृत्युवरण गर्नुपर्ने अवस्था निक्कै दर्दनाक छ । त्यही भएकाले तपाई आफै जान्नुपर्ने, नभए भनेको मान्नुपर्ने भनेर सबैलाई सचेत गराउने काम भइरहेको छ । प्रदेश १ मा हालसम्म ३२ हजार चार सयभन्दा बढीमा कोरोना संक्रमण पुष्टि भइसकेको सामाजिक विकास मन्त्रालयले जनाएको छ । मन्त्रालयका अनुसार कोरोना संक्रमित चार सय ९० जनाभन्दा बढीको मृत्यु भइसकेको छ । कोरोनाका कारण प्रदेशमा सबैभन्दा धेरै प्रभावित बनेको जिल्ला मोरङ हो । मोरङमा १३ हजार सात सयभन्दा बढीलाई संक्रमण पुष्टि भइसकेको छ । कोरोनाका कारण मोरङमा एक सय ४० जनाभन्दा बढीको मृत्यु भइसकेको मन्त्रालयले जनाएको छ ।"
"पूर्णरुपमा सञ्चालनमा आयो कोरोना अस्पताल, एकैपटक २ सयजनाको उपचार गर्न सकिने","विराटनगर : लक्षणसहितका कोरोना संक्रमित थपिदै गएपछि प्रदेश १ सरकारले विराटनगरमा स्थापना गरेको कोभिड अस्पताल (कोशी कोभिड १९ उपचार केन्द्र)लाई पूर्ण क्षमतामा सञ्चालनमा ल्याएको छ । यो अस्पताल पूर्ण क्षमतामा सञ्चालन आएसँगै अब भेण्टिलेटरसहित १ सय ८० जनाले एकैपटक सेवा पाउनेछन् । शुक्रबारबाट अस्पताल पूर्णरुपमा सञ्चालनमा आएसँगै प्रदेश १ का मुख्यमन्त्री शेरधन राई र सामाजिक विकासमन्त्री उषाकला राईले अनुगमन गर्दै अब करिब २ सय बिरामीको उपचार एकैपटक गर्न सकिने बताए । यसअघि ३२ शैया आइसीयूसहित ८० शैया मात्रै सञ्चालनमा थियो, 'मुख्यमन्त्री राईले भने अब १ सय ८० शैया भेण्टिलेटरसहित सञ्चालनमा ल्याएका छौँ । संक्रमितको संख्या बढिरहेकाले लक्षण भएकालाई राख्न पूर्र्ण क्षमतामा अस्पताल सञ्चालन भएको सामाजिक विकास मन्त्री उषाकला राईले बताइन् । कोभिड अस्पतालमा गत वर्षको कोरोना संक्रमण बढेको समयमा शैया विस्तार भएपनि संक्रमणको विस्तार कम भएसँगै त्यसमा अन्य पूर्वाधार जडानको काम हुन सकेको थिएन । अहिले सो कामलाई प्राथमिकता दिदै अन्य उपकरण जडानको काम पनि भएको छ । मुख्य कुरा अक्सिजनसहितको कक्ष स्थापनालाई जोड दिएका छौँ, लक्षण देखिएकालाई आवश्यक पर्ने सबै संरचना निर्माण भएको छ, मुख्यमन्त्री राईले भने । पहिलेको अस्पताल प्रदेश सरकारले मात्रै स्थापना गरे पनि अहिले सँगै रहेको ब्लकमा नागरिक केयर सेन्टरको सहयोगमा थप शैया राखेर क्षमता बढाइएको हो । नयाँ सबै शैयामा अक्सिजनको पाइप जडान गरि सकिएको छ । अस्पतालका संयोजक बैजनाथ साहका अनुसार अहिलेनै २१ थान भेन्टिलेटरयुक्त शैया पनि सञ्चालनमा आइसकेको छ । नयाँ स्थापना गरिएको ब्लकमा थप ५ थान भेन्टिलेटर जडान गरिएको छ । कोभिड अस्पताल पूर्ण क्षमतामा सञ्चालनमा आएपछि मनिटरसहित ५० शैयाको आइसियु र त्यतिकै संख्यामा एचडियु शैयाहरु तयारी भएको सामाजिक विकास मन्त्रालयले जनाएको छ । नयाँ ब्लकमा विस्तार भएको अस्पतालमा हाई फ्लो नोजल क्यानुला १५ थान रहेको र त्यसबाट बिरामीलाई ५० लिटरसम्म अक्सिजन प्रवाह गर्नसक्ने सामाजिक विकास मन्त्री राईले जानकारी दिइन् । मन्त्री राईका अनुसार अस्पताललाई आवस्यक पर्ने अक्सिजन उत्पादन गर्न अस्पताल परिसरमानै अक्सिजन प्लान्ट राख्ने प्रकृया पनि मन्त्रालयले सुरु गरेको छ । अहिले बाहिरबाट ल्याएर अस्पतालमा भएका विरामीलाई अक्सिजन प्रवाह गरिरहेका छौँ, अब अस्पताल परिसरमानै अक्सिजन प्लान्ट राखेर अक्सिजनको आवस्यकतालाई पुर्ति गर्ने तयारी छ, उनले भनिन् । अस्पतालमा आवस्यक पर्ने विद्युतको लागि अस्पताल परिसरमानै नयाँ ट्रान्सफर्मर जडान गरिएको र २ सय ५० केभिएको जेनेरेटर जडानसँगै त्यसको अर्थिङको काम पनि सकिएकाले उपकरण सञ्चालनमा कुनै बाधा नहुने अस्पताल व्यवस्थापन समितिले जनाएको छ । अस्पताल पूर्र्ण रुपमा सञ्चालन भएसँगै ठुलो सख्यामा कर्मचारी आवस्यक पर्ने भएकाले त्यसको व्यवस्थापनमा पनि प्रदेश सरकार लागेको मुख्यमन्त्री शेरधन राईले बताए । आाइसीयु, एचडियु र भेन्टिलेटरसहितको सेवा विस्तार गर्दा अस्पताललाई स्वास्थ्यकर्मी र कर्मचारीहरुको धेरै आवश्यकता पर्ने मुख्यमन्त्री मन्त्री राई बताउँछन् । अस्पताल भित्रको व्यवस्थित बिरामीलाई राख्ने शैया । तस्बिर : रविन भट्टराई अहिले ३३ जना जनशक्ति कार्यरत रहेका छन्, ४ जना मेडिकल अधिकृत र सेकेण्ड अनकल ड्युटीका लागि थप २ जना गरी ६ जना चिकित्सक कार्यरत भएकाले सबै जनशक्ति थप गर्दै अस्पताल पूर्णरुपमा सञ्चालन गछौँ, सबै प्रक्रिया अघि बढिसकेको छ, उनले भने । स्वास्थ्यकर्मी बाहेक अन्य कर्मचारी १२ जना र सरसफाईतर्फ ८ जना अहिले पनि कार्यरत छन् । एउटा भेन्टिलेटर सुचारु राख्न न्यूनतम ६ देखि ८ जना जनशक्ति आवश्यक हुने र सोही अनुपातमा जनशक्ति व्यवस्थापन गर्न अस्पतालले पनि सुझाव दिएकाले मुख्यमन्त्री सँगको समन्वयमा यसको व्यवस्थापन गर्न मन्त्रालय लागेको सामाजिक विकास मन्त्रालयका सचिव गोविन्द बहादुर कार्की बताउँछन् ।"
प्रतिबन्ध फुकुवा गर्दा कोरोनाको आँधी आउने डब्लूएचओको चेतावनी,जेनेभा: विश्व स्वास्थ्य संगठन (डब्ल्यूएचओ) ले कोरोनाभाइरसको संक्रमण रोक्न लगाइएको प्रतिबन्ध फुकुवा गरेमा आँधीको रुप लिने भन्दै फुकुवा नगर्न चेतावनी दिएको छ। यदी अहिले नै प्रतिबन्ध हटाउने हो भने संक्रमणले आँधीको रुप लिने भन्दै यूरोपेली राष्ट्रहरुलाई डब्लूएचओले चेतावनी दिएको हो । यूरोपका लागि डब्लूएचओका प्रमुख हेन्स क्लुगले यस्तो बताएका हुन् । क्लुगले प्रतिबन्ध हटाएमा यूरोपमा पनि भारतको जस्तै अवस्था आउनसक्ने भन्दै प्रतिबन्ध कायम राख्न सुझाव दिए । प्रतिबन्ध फुकुवा गर्दा भीडभाड बढ्ने र त्यस्तो अवस्थामा कुनै पनि देशमा कोरोनाको आँधी आउन सक्ने क्लुगले बताए । पछिल्लो समय भारतमा कोरोनाको नयाँ लहर तीव्र रुपमा फैलिँदा ठूलो जनधनको क्षति भइसकेको छ । भारतको अवस्थाप्रति अन्य देशहरुले समेत चिन्ता व्यक्त गरेका छन् ।
उदयपुरमा थप ६ जनामा कोरोना संक्रमण,"उदयपुर : उदयपुरमा ६ जना कोरोना संक्रमित थपिएका छन् । जिल्ला स्वास्थ्य कार्यालयका प्रमुख मोहन सुवेदीका अनुसार बिहीबार चारजना एन्टिजेन टेष्टबाट र दुई जना पीसीआर परीक्षणबाट जाँच गर्दा संक्रमण पुष्टि भएको हो । बिहीबार दिउँसो कार्यालय परिसरमा एन्टिजेन विधिबाट ११ जनाको परीक्षण गर्दा रौतामाई गाउँपालिका ५ का ६८ वर्षीय पुरुष, त्रियुगा नगरपालिका ८ का ३३वर्षीय पुरुष र त्रिनपा ६ का २६ र २८ वर्षीया महिलामा कोरोना संक्रमण देखिएको उनले बताए । त्यसैगरी पाँचजनाको पीसीआर प्रविधिबाट परीक्षण गर्दा दुईजनालाई संक्रमण पुष्टि भएको हो । योसँगै जिल्लामा दोस्रोचरणको कोराना भाइरसको लहरबाट संक्रमित हुनेको संख्या २० पुगेको छ । त्यसैगरी कोरोनाबाट एक महिलाको मृत्यु भइसकेको छ । यसैबीचमा दुईजनाले कोरोना जितेर घर फर्किएका छन् । प्रमुख जिल्ला अधिकारी तुलसीराम सेढाइका अनुसार हालसम्म सक्रिय संक्रमितको संख्या १७ रहेको छ । स्थानीय तहसँगको समन्वयमा ९ जना होम आइसोलेसन र ८ जना क्वारेन्टिनमा बसेका छन् ।"
प्रहरीलाई कोभिडबारे प्रशिक्षण,"गुलरिया : जिल्ला प्रहरी कार्यालय बर्दियामा कार्यरत प्रहरीलगायत प्रहरी अधिकारीलाई कोभिड उपचार तथा नियन्त्रण सम्बन्धी प्रशिक्षण दिइएको छ । कोभिडको अग्रपंक्तिमा काम गर्दै आएका सुरक्षाकर्मीलाई बढ्दै गइरहेको कोभिडका बारेमा सचेत पार्न प्रशिक्षित गरिएको हो । गुलरिया अस्पताल बर्दियाका डाक्टर नरेश बहादुर श्रेष्ठले उचित समयमा प्रहरीहरुलाई कोभिडबारे सचेतना तालिम प्रदान गरेको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए । बढ्दै गइरहेको नयाँ भेरियन्टसहितको कोभिड१९ महामारीका बारेमा श्रब्यदृश्यमार्फत प्रहरीलाई प्रशिक्षण दिइएको शाहीले प्रष्ट्याए । आफू सुरक्षित रहेर नागरिकलाई कसरी सुरक्षा प्रदान गर्ने सन्र्दभमा तालिम केन्द्रित थियो । स्वास्थ्य मापदण्डको पूर्ण पालना गर्दै प्रत्येक प्रहरी कर्मचारीले मास्क, सेनिटाइजर, साबुन पानीले हातधुनेलगायत सामाजिक दूरी कायम राख्ने बारेमा सचेत पारिएको छ । जिल्लाका अन्य स्थानीय तहका स्वास्थ्यकर्मीले इलाका अन्र्तगतका कार्यालयमा समेत तालिम दिएका छन् ।"
दोस्रो लहरले निम्त्याएको खतरा,"कोरोना भाइरसको संक्रमण देशव्यापी रूपमा पुनः बढ्न थालेसँगै अस्पतालहरूमा बेड र अक्सिजनको अभावका कारण समयमा उपचार नपाई संक्रमित मृत्युवरण गर्न थालेका छन्। यस्तो बाध्यात्मक स्थिति पैदा भएको अवस्थामा समेत सम्बन्धित निकाय विज्ञप्ति जारी गरेर आड मारी बसेका छन्। यसबाहेक कुनै ठोस कदम चाल्न सकिरहेको देखिँदैन। संक्रमण रोक्न सरकारले हवाई र स्थल सिमानासमेत कडाई गर्न सकेको छैन। कोरोनाको दोस्रो लहर सुरु भएपश्चात लगभग एक हप्तामै संक्रमितको संख्या चार गुणाले बढ्न थालेको देखिन्छ। छिमेकी मुलुक भारतमा त झन् १५ दिनअघि ३०४० हजार संक्रमित देखिँदै आएकोमा हाल दैनिक ३ लाख ५० हजार नाघ्न थालेको छ। यसपालिको भाइरसमा युके तथा भारतीय भेरियन्टसमेत भएकाले यो अघिल्लो भाइरसभन्दा ज्यादै खतरनाक देखिएको छ। नयाँ भेरियन्टको भाइरसले बालबालिका समेत प्रभावित भइरहेको बेला हाम्रो देशमा औषधि, अक्सिजन र बेडको अभावका कारण यसपटकको दोस्रो लहरले क्षति झन् विगतको भन्दा बढी हुने विज्ञहरूको भनाइ छ। खुला सिमाना भएकै कारण नाकामा कडाई गरिएको छैन। हवाई मार्गबाट समेत निर्बाध रूपमा विदेशबाट यात्रुहरू आएको हुँदा जोखिम झनै बढेको छ। बेलैमा हवाई र स्थल सीमानाकामा कडाई गर्न नसकिएको अवस्था छ। खुला सिमाना भएकै कारण नाकामा कडाई गरिएको छैन। हवाई मार्गबाट समेत निर्बाध रूपमा विदेशबाट यात्रुहरू आएको हुँदा जोखिम झनै बढेको छ। बेलैमा हवाई र स्थल सीमानाकामा कडाई गर्न नसकिएको अवस्था छ। यसको रोकथामका लागि हाम्रो देशमा कुनै पनि पूर्वतयारी नदेखिएको हुँदा स्थिति यसपटक स्थिति अत्यन्तै भयावह हुने लगभग पक्का छ। भारतमा अक्सिजन लगायत रेम्डेसिभिर औषधि, भेन्टिलेटरको अभावले उपचार नपाएर अस्पतालबाहिरै छट्पटाएर ज्यान गुमाउनेको संख्या दिनानुदिन बढ्दो छ। मृत्युवरण गरेका शवहरूको व्यवस्थापनमा समेत अत्यन्तै चुनौती थपिएको छ। गत वर्ष इटलीको अवस्थाभन्दा यसपटक भारतमा विकराल अवस्था देखिएको छ। सरकारले सभा समारोह, विवाह, मलामी लगायतमा २५ जनाभन्दा बढी भेला नहुन भनेर उर्दी जारी गरे पनि स्वयं विभिन्न उद्घाटन समारोहमा हजारौंको भिडका बीच सरकार प्रमुखकै उपस्थितिले प्रश्न जन्माएको छ। भारतमा अक्सिजन अभावका कारण नेपालका सीमावर्ती क्षेत्रबाट समेत अक्सिजनका सिलिन्डर चोरी निकासी भई नेपालमा समेत अभाव देखिन थालेको छ। भारतका प्रधानमन्त्री नरेन्द्र मोदीले अक्सिजन अभाव हुनासाथ हवाई मार्ग तथा रेलमार्गबाट देशभरि अक्सिजनको आपूर्तिका लागि पहल गरे। यसका साथै एक साताभित्रै विदेशबाट अक्सिजनका नयाँ प्लान्टहरू भित्र्याउन पहल गरे। हाम्रो देशमा भने यस्तो कुनै योजना अघि सारेको देखिदैन। रेम्डिसिभिर औषधि समेत नेपालबाट भारततर्फ गइरहेको हुँदा यहाँ औषधिको समेत चरम अभाव झेल्नुपर्ने देखिन्छ। युके भेरियन्ट नेपालसहित एक सय २९ देशमा फैलिएको छ। पहिलो प्रजातिभन्दा युके भेरियन्ट ४३ देखि ९० प्रतिशतले छिटो फैलने काठमाडौं विश्वविद्यालयका सहप्राध्यापक अर्चना श्रेष्ठले बताउनु भएको छ। भारतझैं नेपालमा पनि एकदमै द्रुत गतिमा संक्रमण बढ्दै गइरहेको अवस्थामा नेपालमा यसको रोकथामका लागि पूर्वतयारी अपर्यात रहेको देखिन्छ। अस्पतालहरूमा भेन्टिलेटर र शैया बढाउनतर्फ ध्यान दिनुको साटो सरकारको ध्यान अन्य विषयमा बढी गएको देखिन्छ। सरकारले एकै दिन सयौं अस्पतालको शिलान्यास गरेर वाहवाही पाएको थियो। ती शिलान्यास गरिएका अस्पताल यथाशीघ्र उद्घाटन गर्न सकेको भए सर्वसाधारणले उपचार पाउँदा यसले केही राहत पुग्ने थियो। अहिले पनि सरकारले निजी क्षेत्र, सामाजिक संघसंस्थासँग मिलेर मेडिकल इमर्जेन्सी घोषणा गरी नाकाहरूमा कडाई गरी एकजुट भएर महामारीको सामना गर्न ढिला भइसकेको छ। अन्यथा नेपालमा समेत शवहरूको दाहसंस्कार र शव व्यवस्थापनका लागि चिहानको स्थान अभाव हुने लगभग निश्चित छ। हामी नै नरहे भौतिक पूर्वाधार कसका लागि ? लकडाउनले आजित भएको देशको अर्थतन्त्र केही सल्बलाउन थालेको बेला पुनः लकडाउन थेग्ने स्थितिमा देशवासी छैनन्। तर, बेलैमा रोकथामका उपायहरू नअपनाएमा लकडाउन गर्नुको विकल्प पनि देखिदैन। सर्वसाधारणले पनि लकडाउन खुलेपश्चात अत्यन्तै लापरबाहीका साथ सभा र सम्मेलनमा भिडभाड गर्ने, मास्क नलगाउने, सामाजिक दूरी कायम नराख्ने गरेका कारण अनाहकमै ज्यान गुमाउने अवस्था चाँडै नआउला भन्न सकिँदैन। चेतना भया।"
पर्व मनाउन भेला भएकाबीच भागदौड मच्चिँदा कम्तिमा ३८ को मृत्यु,जेरुसेलम : इजरायलमा भागदौड मच्चिँदा कम्तिमा ३८ जनाको मृत्यु भएको छ। अन्तर्राष्ट्रिय सञ्चारमाध्यमहरूका अनुसार यहुदी पर्व मनाउन भेला भएकाहरूबीच भागदौड मच्चिँदा ३८ जनाको मृत्यु भएको हो। स्थानीय समयअनुसार शुक्रबार राति भएको सो भागदौडमा दर्जनौँ मानिस घाइते भएका छन्। अलजजीराका अनुसार यहुदीले हरेक वर्ष मनाउने पर्व लाग बाओमर मनाउन मानिसरू हजारौँको संख्यामा जम्मा भएका थिए। पर्वमा तीर्थ कार्यपछि ठुलो भोज खाने चलन छ। सो क्रममा एकैपटक हजारौँ मानिस साँघुरो बाटोबाट हिँड्ने क्रममा भागदौड मच्चिएको थियो। सो घटनापछि प्रधानमन्त्री बेन्जामिन नेतान्याहूले ठुलो संकट आइलागेको बताएका छन्। उनले सामाजिक सञ्जाल मार्फत् घाइतेहरूको शीघ्र स्वास्थ्यलाभको कामनासमेत गरेका छन्। कोरोना महामारीका कारण गत वर्ष रोकिएको पर्व यस वर्ष कोरोनाकैबिच मनाउन देशभरबाट करिब ३० हजार मानिस भेला भएको जनाइएको छ।
रुखको हाँगाले लागेर मृत्यु,दैलेख : दैलेखमा एक महिलाको मृत्यु भएको छ । जिल्लाको चामुण्डाविन्द्रासैनी नगरपालिका५ तलिगाउँ निबासी ६८ वर्षीया जौमती जैसीको मृत्यु भएको हो । उनी स्याउला लिन आफ्नै बारीमा गएकी थिइन् । बिहीबार साँझ चलेको हावाहुरीका कारण शिरिसको रुखको हाँगा भाँचिएर लाग्दा उनको मृत्यु भएको चामुण्डाविन्द्रासैनी नगरपालिका५ का वडाध्यक्ष नारायण रेग्मीले बताए । उनको घटनास्थलमै मृत्यु भएको वडाध्यक्ष रेग्मीले बताए । स्याउला संकलन गरेर भारी बोक्नै लाग्दा अचानक हाँगो भाँचिएर लाग्दा उनको मृत्यु भएको वडाध्यक्ष रेग्मीले बताए ।
आइसोलेसन बनाउन बेवास्ता,"इटहरी : सुनसरीका स्थानीय तहहरू आइसोलेसन सेन्टर निर्माण गर्न उदासीन देखिएका छन्। उनीहरूले कोभिड१९ क्राइसिस मेनेजमेन्ट सेन्टर सुनसरीको आग्रहलाई समेत बेवास्ता गरेका छन्। कोरोना भाइरसको संक्रमण बढेसँगै गत वैशाख १३ गते बसेको सेन्टरको बैठकले स्थानीय तहहरूलाई तीन दिनभित्र आइसोलेसन बनाउन आग्रह गरेको थियो। त्यसअघि १० गते पनि स्थानीय तहका प्रतिनिधिहरू बसेर आइसोलेसन बनाउने निर्णय गरेका थिए। यसरी निर्णय गरेको साता बिते पनि आइसोलेसन तयार गर्नको लागि स्थानीय तहहरूले कुनै तयारी गरेका छैनन्। धरानमा वैशाखयता १ सय ५० जना संक्रमित भएका छन्। एक जनाको मृत्यु भएको धरान उपमहानगरपालिकाले जानकारी दिएको छ। त्यहाँको बीपी स्वास्थ्य विज्ञान प्रतिष्ठानका आईसीयू भरिएको छ। तर धरान उपहानगरपालिकाले आइसोलेसन बनाउन इच्छा देखाएको छैन। होम आइसोलेसन क्वारेन्टाइन र होटल आइसोलेसन क्वारेन्टाइनलाई प्राथमिकता दिएका छौं, धरानका ११ होटलमा आइसोलेसन चलाउने तयारी भएको बताउँदै धरानका स्वास्थ्य शाखा प्रमुख उमेश मेहताले भने, पोहोर पनि आइसोलेसन बनायौं तर प्रयोगमा आएन। उनका अनुसार हरियाली सामुदायिक वनमा २३ बेडको आइसोलेसन तयार गरिएको थियो। तर आइसोलेसन तयार गरेर सञ्चालनमा नआउँदै कोरोनाको प्रकोप साम्य भयो। त्योभन्दा होम आइसोलेसन प्रभावकारी देखिएको उनको भनाइ छ। पुरानै आइसोलेसन पुनस्र्थापना गर्ने निर्णयअनुसार हामी त्यही आइसोलेसन फेरि चलाउने सोचिरहेका छौं, तर निर्णय भएको छैन, उनले भने। अघिल्लो पटकको कोरोना लहरमा धरानमा ३ हजार ५ सय जना संक्रमित भएका थिए। तीमध्ये ७६ जनाको मृत्यु भएको थियो। यता सुनसरी सदरमुकाम इनरुवामा पनि यो वर्ष तीन जनाको ज्यान गइसकेको छ। तर आइसोलेसन बनाउने आवश्यकता नपरिसकेको सूचना अधिकारी निरज पोख्रेल बताउँछन्। अघिल्लो वर्ष तीन वटा स्कुल र बसपार्कमा क्वारेन्टाइन र आइसोलेसन बनाएका थियौं, उनले भने, यो वर्ष पनि हामी आवश्यकता पर्यो भने तिनै आइसोलेसनलाई फेरि सञ्चालनमा ल्याउन तयार छौं। इटहरी रंगशालामा अघिल्लो वर्ष सय बेडको आइसोलेसन सञ्चालनमा ल्याएको इटहरीले यो पटक भने ५० बेडको आइसोलेसन सञ्चालन गर्ने निर्णय गरेको छ। अहिले ५० बेडको पूर्वाधार तयार गर्ने र आवश्यकताअनुसार बढाउने योजना रहेको आइसोलेसन व्यवस्थापन समितिका पूर्वअध्यक्ष भूपेन्द्र बरालले जानकारी दिए। इटहरीमा वैशाखयता ७८ जना संक्रमितहरू देखिएका छन्, तीमध्ये तीन जना संक्रमितको ज्यान गइसकेको इटहरी उपमहानगरपालिकाका स्वास्थ्य शाखा प्रमुख घनश्याम सिग्देलले बताए। अघिल्लो वर्ष ४६ जना संक्रमितको मृत्यु भएको थियो भने संक्रमितको संख्या २५ सय थियो। यता सुनसरीका प्रमुख जिल्ला अधिकारी उमेशकुमार ढकालले भने स्थानीय तहहरूले आइसोलेसन बनाउने तयारी गरिरहेको बताए। उनले भने, म निरन्तर सम्पर्कमा छु, हामी तयारी गर्दैछौं भन्नुभएको छ, चाँडै बन्ला। एक साता निषेधाज्ञा सुनसरीमा एक साता निषेधाज्ञा जारी गरिएको छ। जिल्ला प्रशासन कार्यालय सुनसरीले वैशाख १७ गते रातिदेखि २४ गते राति १२ बजेसम्मका लागि निषेधाज्ञा जारी गरेको हो। सर्वसाधारणका लागि अत्यावश्यक काम नपरी घरबाट बाहिर ननिस्कन र त्यसमा पनि वृद्ध र बालबालिकाहरूलाई बाहिर ननिस्कन सूचनामा भनिएको छ। विवाह तथा व्रतबन्धमा २५ जनाभन्दा बढी सहभागी हुन नपाउने सूचनामा उल्लेख छ। सार्वजनिक एवं निजी सवारीसाधन जोर बिजोर प्रणालीमा सञ्चालन गर्ने, ढुवानीका साधनहरू विषय उल्लेख गरेर सञ्चालन गर्न पाउने भनिएको छ। यस्तै जिल्लामा रहेको भन्टाबारी नाकाबाट विदेशीहरूको प्रवेश निषेध गर्ने समेत आदेश सूचनामा उल्लेख छ। यस्तै पसलहरूलाई बिहान ११ बजेसम्म मात्र खुला गर्न दिइने भएको छ। होटलहरू बिहान ८ देखि बेलुका ८ बजेसम्म खोल्न पाउने र सोअघि पछि टेक अवे सेवा दिन सक्ने बताइएको छ। सरकारी कार्यालय, बैंक तथा वित्तीय संस्था, बीमा कम्पनीहरूले कार्यालय र कर्मचारीको अवस्था हेरी अत्यावश्यक सेवाबाहेक अन्य सेवा स्थगित गर्न वा माथिल्लो निकायको स्वीकृति लिएर आलोपालो सञ्चालन गर्न भनिएको छ।"
महाधिवेशनको तयारीमा कांग्रेस : साढे सात लाख क्रियाशील सदस्यता इन्ट्री,"काठमाडौं : नेपाली कांग्रेसमा आसन्न १४ औँ महाधिवेशनका लागि निर्धारित समयसम्म साढे सात लाख बढी क्रियाशील सदस्यता पार्टीको वेबसाइटमा अपलोड गरिएको छ। कांग्रेस केन्द्रीय कार्यसमितिको यही वैशाख ६ गते बसेको बैठकले अन्तिम पटकका लागि जिल्ला कार्यसमितिहरुले नयाँ क्रियाशील सदस्यता र नवीकरण सूचीको विवरण केन्द्रमा पठाउने अवधि यही वैशाख १५ गतेसम्म निर्धारण गरेको थियो। निर्धारित समयको राति १२ बजेसम्म वेबसाइटमा सात लाख ५३ हजार ३४४ क्रियाशील सदस्यता इन्ट्री भएको र त्यसमध्ये नयाँ तीन लाख ८९ हजार ४५१ तथा नवीकरण तीन लाख ६३ हजार ८९३ रहेको केन्द्रीय कार्यालयका सचिव केशव रिजालले जानकारी दिए। पार्टीको निर्णयअनुसार नै वैशाख १५ गते राति १२ बजे कम्प्युटर सफ्टवेयरमा क्रियाशील सदस्यताको इन्ट्री हुने सिस्टम स्वतः बन्द भएको छ। कतिपय जिल्ला कार्यसमितिले राति १२ बजेसम्म पनि क्रियाशील सदस्यता विवरण इन्ट्री गरिरहेको र समयावधि थपका लागि आग्रह गरे पनि सिस्टम स्वतः बन्द भएको उनले बताए। क्रियाशील सदस्यता इन्ट्री गर्दागर्दै बाँकी रहेका जिल्ला कार्यसमितिका हकमा केन्द्रबाटै केही गर्न सकिने सचिव रिजालले बताए। यसबाहेक पार्टीका बारा, सिन्धुपाल्चोक र सप्तरी जिल्ला कार्यसमितिका क्रियाशील सदस्यताको विवरण भने इन्ट्री हुन बाँकी छ। बारा र सिन्धुपाल्चोकमा नेपालको संविधानअनुसार पार्टीको संरचना समायोजन प्रक्रिया नै विवाद रहेको तथा सप्तरीमा भने क्रियाशील सदस्यताको प्रक्रिया ढिला शुरु भएको थियो। यी सबै जिल्लाका हकमा वैशाख मसान्तभित्र जिल्लाबाट केन्द्रको सफ्टवेयरमा इन्ट्री गरिसक्नुपर्ने केन्द्रीय समितिको निर्णय छ। कांग्रेसले क्रियाशील सदस्यता नवीकरण र वितरणसम्बन्धी जिल्लाको प्रतिवेदन वैशाख १७ गते साँझ बजेभित्र पार्टी केन्द्रीय कार्यालयमा बुझाइ सक्नुपर्ने तालिका निर्धारण गरेको छ। सफ्ट्वेयरमा इन्ट्री भएका क्रियाशील सदस्यता नामावली सरोकारवालाको जानकारीका लागि केन्द्रीय क्रियाशील सदस्यता छानबिन समितिले पार्टीको वेबसाइटमा सार्वजनिक गरिने छ। सो बैठकले अन्य राजनीतिक दलबाट कांग्रेसमा प्रवेश गरेका सदस्यको क्रियाशील सदस्यता फारम वैशाख १५ गतेभित्र केन्द्रीय कार्यालयले जिल्लालाई उपलब्ध गराउने, त्यस्ता फाराम सबै प्रक्रिया पूरा गरी जिल्ला कार्यसमितिले वैशाख मसान्तभित्र केन्द्रमा पुर्याइसक्नुपर्ने र त्यसको कम्प्युटर इन्ट्री क्रियाशील सदस्यता छानबिन समितिले नै केन्द्रमा गर्ने निर्णय गरेको थियो। कांग्रेसले विदेशस्थित पार्टीका जनसम्पर्क समितिका क्रियाशील सदस्यता विवरण भने यसमा समावेश गरेको छैन। जनसम्पर्क समितिका क्रियाशील सदस्यताको विवरण पार्टीको वेबसाइटमा इन्ट्री नगरी छुट्टै तरिकाले केन्द्रीय कार्यालयमा प्राप्त हुने सचिव रिजालले जानकारी दिए। पार्टीको १३ औँ महाधिवेशनमा १८ जनसम्पर्क समितिले भाग लिएको र ती जनसम्पर्क समितिमा करिब २५ हजार क्रियाशील सदस्यता रहेको थियो। हाल कांग्रेसका जनसम्पर्क समितिको सङ्ख्या विस्तार भई ३६ पुगेको छ। कांग्रेसले १३औँ महाधिवेशनमा चार लाख ९० हजार क्रियाशील सदस्यता रहेकामा आसन्न १४औँ महाधिवेशनसम्म सो सङ्ख्याको शतप्रतिशत थप्न पाउने व्यवस्था गरेको थियो। क्रियाशील सदस्यताको विवरणलाई व्यवस्थित बनाउन सबै जिल्ला कार्य समितिलाई पार्टीको वेबसाइटमा अपलोड गर्ने व्यवस्था गरिएको छ। पार्टीको नियमावलीबमोजिम क्रियाशील सदस्यता नवीकरण शुल्क रु २०० छ भने नयाँ क्रियाशील सदस्यता आवेदन शुल्क रु ३०० रहेको छ। कांग्रेसको विधान, नवौं संशोधन (विसं २०७५ फागुन १२ गते)मा साधारण सदस्य र क्रियाशील सदस्य गरी दुई किसिमका सदस्यताको व्यवस्था गरिएको छ। कांग्रेसको सदस्यता प्राप्त गरेको सदस्यले एक वर्ष पुगेपछि क्रियाशील सदस्यता प्राप्तिका लागि तोकिएबमोजिमको आवेदन फाराम भरी आफ्नो सदस्यता भएको पार्टी वडा कार्यसमितिको कार्यालयमार्फत तोकिएबमोजिमको शुल्कसहित आवेदन गर्नसक्ने व्यवस्था छ। कांग्रेसले १४औँ महाधिवेशनका लागि पार्टीको गाउँनगर वडा अधिवेशन आगामी असार २० गते, गाउँनगरपालिका अधिवेशन असार २२ गते, प्रदेशसभा क्षेत्रीय अधिवेशन असार २५ गते, प्रतिनिधिसभा क्षेत्रीय अधिवेशनएक मात्र प्रतिनिधिसभा निर्वाचन क्षेत्र भएको जिल्ला अधिवेशन असार २७ गते तोकेको छ। यसैगरी एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन असार ३० गते, प्रदेश अधिवेशन आगामी साउन ६ गते र केन्द्रीय महाधिवेशन आगामी भदौ ७ देखि १० गतेसम्म काठमाडौँ गर्ने तालिका निर्धारण गरेको छ।"
आजदेखि दाङमा लकडाउन,दाङ : दाङमा कोरोना संक्रमितको संख्या र यसबाट हुने मृत्युदर बढ्दै जान थालेपछि आजदेखि ९ दिनका लागि पहिलो चरणको लकडाउन गरिएको छ । जिल्ला कोरोना संकट व्यवस्थापन केन्द्रको गत मंगलबार बसेको बैठकले वैशाख १७ देखि २५ गतेसम्म जिल्लाभर लकडाउन गर्ने निर्णय गरेको हो । त्यसको पहिलो दिन बन्दाबन्दीको पूर्णत: प्रभाव देखिएको छ । बिहान ६ बजेदेखि २५ गते बेलुका ६ बजेसम्मका लागि पहिलो चरणमा लकडाउन भएको छ । त्यसपछि अवस्था हेरेर थप निर्णय लिइने छ । लकडाउन प्रभावकारी बनाउन सुरक्षा कडा पारिएको इलाका प्रहरी कार्यालय तुल्सीपुरका प्रमुख डिएसपी शिवबहादुर शिहले बताए । उनले सशस्त्रसहितको संयुक्त गस्ती गरिरहेको जानकारी दिए । उनकाअनुसार सडकमा बिरामीको चाप अत्यधिक छ । यस्तै अत्यावश्यक सवारी साधन बाहेक अन्य यातायात सञ्चालनमा रोक लगाईएको छ । तुल्सीपुर उद्योग बाणिज्य सघका अध्यक्ष रामप्रसाद चालिसेले विगतको भन्दा अहिले व्यवसायीहरु समेत सजक भएको बताए । उनले स्वतस्फूर्त रुपमा व्यवसाय बन्द गरेको बताए । चालिसेले बजारको कालोबजारी रोक्ने प्रयास समेत सघले गरेको बताए । दाङमा खाद्यान्नका पसल भने दैनिक बिहान ७ बजेदेखि ८ बजेसम्म खुल्नेछ । अति आवश्यक बाहेकका सवारी साधनहरूलाई मात्रै सञ्चालन अनुमति रहेको छ । अन्य सवारी साधन सडकमा चलेका छैनन् ।
निषेधाज्ञामा बानी पार्न गाह्रो,"काठमाडौं : कोरोना भाइरस संक्रमण रोकथामका लागि बिहीबारदेखि उपत्यकाका काठमाडौं, ललितपुर र भक्तपुर तीनै जिल्लामा निषेधाज्ञा जारी भएको छ। तर, निषेधाज्ञाकै दिन १० हजार ४ सय २० जनाले नागढुंगा नाका हुँदै काठमाडांै छाडेका छन्। यही नाका हुँदै वैशाख १ देखि १५ गतेसम्म ७ लाख जना बाहिरिएको महानगरीय ट्राफिक महाशाखाले जनाएको छ। सर्वसाधारण नागरिक घर फर्किन बिहीबार बसपार्क, कलंकी क्षेत्रमा उपस्थित थिए। सुरक्षाकर्मी उनीहरूलाई रोकिरहेका थिए। सार्वजनिक र निजी दुवै प्रकारका सवारी साधन नचलेकाले घर फर्किन असहज अवस्था थियो। उनीहरू सामान बोक्ने गाडीमै चढिरहेका थिए। सडकमा उभिएर कोही तरकारी बोक्ने गाडी रोक्दै थिए त कोही खाद्यान्न आपूर्तिका गाडी पछ्याउँदै थिए। हवाई सेवा बन्द नभएकाले विमानस्थलमा पनि यात्रुको त्यतिकै चाप छ। बिहीबार उपत्यकाका तीनै जिल्लामा सवारी साधन धेरै गुडेका देखिन्थे। मोटरसाइकलदेखि साना र ठूला सवारी साधनमा आवतजावत चलिरहेकै थियो। नागढुंगा नाकामा पनि अत्यावश्यक सवारी साधनदेखि जिल्लाबाट आएका सार्वजनिक साधन काठमाडौं प्रवेश गरेका थिए। विभिन्न जिल्लाबाट छुटेका रात्रि बस पनि बिहीबार राजधानी प्रवेश गरे। राजधानीका सडकमा कोही कार्यालयको परिचयपत्र, कोही अस्पताल जान लागेको भन्दै हिँडडुल गरिरहेका भेटिए। सुरक्षाकर्मीले सवारी साधन जाँच र सोधपुछ गर्ने काम गरे। अत्यावश्यक कामबाहेक घरबाहिर निस्किएका २ हजारभन्दा सानाठूला सवारी साधन दिनभर होल्ड गरियो। ती गाडी साँझ छुटेका थिए। काठमाडौंका प्रमुख जिल्ला अधिकारी कालीप्रसाद पराजुलीसहित सुरक्षा निकायका प्रमुखले निषेधाज्ञा कार्यान्वयनको अवस्था निरीक्षण गरेका थिए। गृह मन्त्रालयका प्रवक्ता जनकराज दाहालले शुक्रबारदेखि निषेधाज्ञामा थप कडाइ गरिने जानकारी दिए। अत्यावश्यकबाहेक काठमाडौं प्रवेशमा रोक प्रायः लगाइएको छ, मन्त्रालयका प्रवक्ता दाहालले भने, आवश्यक खाद्यान्न, स्वास्थ्योपचार, तरकारीलगायत आपूर्तिको साधन नरोकिएकाले बजारमा खाद्यान्न अभाव हुने सम्भावना छैन। यसैले पनि घरमै ढुक्कले बसौं र कोरोनाबाट बचौं। दाहालका अनुसार बिहीबार पहिलो दिन भएकाले पनि सहकमा सवारी साधन बढी देखिए। सुरुवातमा नागरिकलाई बानि पार्न गाह्रो हुने गरेको दाहालको भनाइ छ। उनले निषेधाज्ञा जनतालाई दुःख दिन नभई स्वास्थ्य सुरक्षाका लागि लगाइएको प्रस्ट पारे। कोरोनाको दोस्रो लहर तीव्र गतिमा फैलिएकाले लापरबाही नगर्न उनले सबैमा अनुरोध गरे। उपत्यका प्रवेशका लागि शुक्रबारदेखि कोरोना परीक्षण रिपोर्ट अनिवार्य गरिने भएको छ। पास वितरणमा पनि कडाइ गर्ने तयारी छ। स्थानीय प्रशासनहरूले सरकारी सवारी साधनमा जोरबिजोर लगाउने तयारी गरेका छन्। यसका साथै काठमाडौं प्रवेश गर्ने सार्वजनिक सवारी साधनले पनि अनुमती पाउने छैनन्। रात्रि बस नपठाउन सम्बन्धित जिल्लालाई पत्राचार गरिएको छ। निषेधाज्ञा उल्लंघन गरेको भन्दै महानगरीय ट्राफिक प्रहरी महाशाखाले २ हजार ३९ सवारी साधन नियन्त्रणमा लिएको थियो। महाशाखाका अनुसार १ हजार ४ सय ८८ मोटरसाइकल, ३ सय ७७ सानो र १ सय ७४ ठूला सवारी साधन दिनभर नियन्त्रणमा लिएर होल्ड गरिएको हो। प्रवक्ता दाहालका अनुसार बिरामी तथा अति आवश्यक परेर घरबाहिर निस्कन पर्ने भए सुरक्षा निकायले समन्वय गर्नेछन्। पास लिने दिने व्यवस्था गर्दा अत्यधिक भीडभाड बढ्ने र कोरोना सक्रमणको जोखिम हुने हुँदा यसपटक पासको व्यवस्था नगरिएको दाहालले बताए। आवस्यक कार्ड तथा डकुमेन्ट साथमा राखेर घरबाहिर निस्कँदा अप्ठ्यारो नपर्ने उनको भनाइ छ। उनका अनुसार कर्मचारीले परिचयपत्र बोक्नुपर्यो, अस्पताल जानेले बिरामी पुर्जा। तरकारी तथा खाद्यान्न बोक्ने सवारीले व्यानर प्रयोग गर्नुपर्यो। यसका साथै सकभर घरबाहिर ननिस्कन र मर्निङ वाकमा पनि नजान उनले अनुरोध गरे।"
कोरोना त्रास : निषेधाज्ञामा आजदेखि थप कडाइ,"काठमाडौं : निषेधाज्ञा जारी भएका विभिन्न जिल्लामा आजदेखि थप कडाइका साथ आदेशको कार्यान्वयन गरिने भएको छ। अन्य जिल्लाबाट आदेश जारी भएका जिल्लामा यातायातका साधन तथा अन्य मानवीय आवागमन रोक्न भनिएको गृह मन्त्रालयले जनाएको छ। बिहीबार पहिलो दिन भएकाले यातायातका साधनहरू बाटोमै अड्किएका, यात्रु अलमल भएकाले केही सहजीकरण गरिएको भएपनि आजदेखि भने कडाइका साथ आदेशको पालना गरिने गृह प्रवक्ता जनकराज दाहालले जानकारी दिए। केही जिल्लामा यसअघि नै निशेषको आदेश जारी भएपछि अधिकांश जिल्लामा बिहीबारदेखि आदेश कार्यान्वयनमा आएको छ। प्राप्त विवरणअनुसार मुलुकका १५ जिल्लामा पूर्ण र तीन जिल्लामा आंशिक निषेधाज्ञा छ। यसरी आदेश जारी गर्ने जिल्लामा बाँके, काठमाडौँ, ललितपुर, भक्तपुर, कास्की, कैलाली, पर्सा, कञ्चनपुर, दाङ, पाल्पा, चितवन, रुपन्देही, सल्यान , सुर्खेत र सुनसरी छन्। यस्तै कालिकोट, बाग्लुङ र बर्दियामा आंशिक निषेधाज्ञा छ। यसरी आदेश भएको जिल्लाहरूमा अत्यावश्यक बाहेक अन्य गतिविधि गर्न पाइने छैन। निषेधाज्ञामा धनगढी (फोटोफिचर) अत्यावश्यक काममा निस्कनेलाई निषेधाज्ञाको समयमा पनि पास नचाहिने (सूचनासहित) १५ जिल्लामा पूर्ण निषेधाज्ञ : तीन जिल्लामा आंशिक रुपन्देहीमा निषेधाज्ञाको अवज्ञा गर्दा ३ जना गए जेल निषेधाज्ञामा बानी पार्न गाह्रो महानगरीय ट्राफिक प्रहरी महाशाखाले उपत्यकामा बिहीबारको आदेश उल्लङ्घन गर्ने दुई हजारी बढीलाई होल्ड गरेर चेतावनीका साथ अब ननिस्कने शर्तमा छाडिएको जानकारी दिएको छ। जिल्लाजिल्लामा यो क्रम जारी रहेको थियो। नेपाल प्रहरीले अन्य जघन्य आपराधिक गतिविधि बाहेकका गतिविधि नियन्त्रण कार्यक्रमलाई थाती राखेर सबै कोभिड१९ सङ्क्रमण नियन्त्रण अभियानमा परिचालन गरेको जनाएको छ। ठाउँठाउँमा टोली परिचालन गरी सवारी साधान जाँच थर्न थालिएको र यो क्रम आज थप कडाइका साथ हुने नेपाल प्रहरीका प्रवक्ता बसन्तबहादुर कुँवरले जानकारी दिए। गृह मन्त्रालयले आदेशको पूर्ण पालना गरी कोभिड नियन्त्रण अभियानमा सहयोग गर्न आम नागरिकमा अनुरोध गरेको छ। रासस"
नबोली नबोलीको वर्चस्व,"काठमाडौं : नेपाल म्युजिक एन्ड फेसन अवार्ड २०७७ मा नबोली नबोली बोलको गीतको भिडियोले बाजी मारेको छ। यो भिडियोले पाँच विधामा पुरस्कार जितेको हो। यस गीतका लागि गायक प्रवीण वेडवाल, गायिका समीक्षा अधिकारी, संगीतकार अर्जुन पोखरेल, निर्देशक विधान कार्की र मोडल सुधीर श्रेष्ठले पुरस्कार थापे। काठमाडौंको जमलस्थित नाचघरमा सम्पन्न भएको अवार्ड समारोहमा वर्षको सर्वाधिक लोकप्रिय गीतको अवार्ड राजनराज शिवाकोटीको गीत फुलबुट्टे सारीले जितेको छ। नेपालका प्रथम उपराष्ट्रपति परमानन्द झाको प्रमुख आतिथ्यतामा सम्पन्न अवार्ड समारोह स्टार वन इन्टरटेनमेन्टको आयोजना र विलक्षण क्रिएसनको व्यवस्थापनमा भएको थियो। अवार्ड समारोहमा आजीवन योगदान गीत साधक सम्मानबाट गीतकार उन्नति बोहरा शिलालाई सम्मानित गरियो। यस्तै १५ हजार रुपैयाँ राशिसहितको राष्ट्रिय रंग पत्रकारिता पुरस्कारबाट विदुर गिरीलाई पुरस्कृत गरियो। समारोहमा गीतसंगीततर्फ विभिन्न ४७ विधामा अवार्ड प्रदान गरिएको थियो। लोक, आधुनिक, पप, लोकपप, राष्ट्रिय, चाडपर्व, भाषाभाषी, भेष विशेष, बालगीतमा अवार्ड प्रदान गरियो। यस्तै फेसनतर्फ विभिन्न २२ विधामा अवार्ड प्रदान गरिएको थियो। यस्तै त्यही सच्चा नेपाली बोलको गीतबाट रोशनी केसीले सर्वोत्कृष्ट राष्ट्रिय गीतको भिडियो निर्देशक अवार्ड जितिन् भने टोपी टोपी बोलको गीतबाट सम्राट दाहालले सर्वोत्कृष्ट बाल मोडलको उपाधि पाए। कार्यक्रममा बेस्ट पेजेन्ट डिरेक्टर अफ दि इयर निशुकान्त झा भए।"
अक्सिजनमा आत्मनिर्भर बनौं,"स्वासप्रश्वासमा समस्या देखिएका बिरामीको पहिलो आवश्यकता भनेकै अक्सिजन हो। अक्सिजन मास्क लगाएपछि मात्रै बिरामीलाई सहज बनाएर अन्य उपचार सुरु गरिने भएकाले अहिले यसको महत्व अझै बढी छ। कोरोना भाइरसका संक्रमित दैनिक बढ्दै जाँदा बिरामीका लागि आवश्यक अक्सिजन नपाएर ज्यान पो जाने हो कि भन्ने भय र आशंका धेरैमा छ। छिमेकी मुलुक भारतमा अक्सिजनको अभावमै हजारौंले ज्यान गुमाएका छन्। संक्रमण दर बढ्दो नेपालमा अबको अवस्था झन् कस्तो होला ? प्रश्नले पिरोल्नु स्वाभाविक हो। अक्सिजन अभावको विषयमा जति सुन्छौं, देख्छौं र पढ्छौं त्यति आत्तिहाल्नु पर्ने अवस्था भने नेपालमा आएको छैन। सरकारले पनि संक्रमितका लागि आवश्यक पर्ने अक्सिजन अभाव हुन नदिने प्रतिवद्धता जनाएको छ। अक्सिजन उत्पादन गर्ने उद्योगले पनि अक्सिजन सिलिन्डर पर्याप्त भए नेपालमै उत्पादन हुने अक्सिजनले दैनिक ३० हजार बिरामीलाई दिन सकिने बताइसकेको छ। सरकारको प्रतिवद्धता र नेपालमा अक्सिजन अभाव नहुने मन्त्रिपरिषद्को निष्कर्ष पनि अर्थपूर्ण नै छ। अक्सिजन नेपालमै उत्पादन भइरहेको छ र यहाँ उत्पादन भएकै अक्सिजनलाई वितरण सहज बनाउन सके आवश्यक अक्सिजन खोज्न बाहिर जानु पर्दैन। यसको गतिलो उदाहरण प्रदेश १ का अस्पताल पनि हुन्। १ का १२ वटा सरकारी अस्पतालमा अक्सिजन प्लान्ट निर्माण भइरहेको छ। केहीमा निर्माण सम्पन्न भएर उत्पादनको तयारी पनि गरेका छन्। केही निजी अस्पतालले त उत्पादन गरेर आफ्नो अस्पतालमा आवश्यक अक्सिजन बाहिरबाट खरिद गर्नसमेत छाडेका छन्। झापा बिर्तामोडको निजी अस्पताल मनमोहनले यसको प्रतिनिधित्व गर्छ। यहाँ दैनिक ७५ सिलिन्डर अक्सिजन उत्पादन भइरहेको छ। यसले अस्पतालमा पर्याप्त हुन्छ। यो अस्पतालले आफ्नै अक्सिजन प्लान्टबाट चार महिना अघिबाटै अक्सिजन उत्पादन गर्दै आएको हो। झापाकै भद्रपुरमा रहेको सरकारी अस्पताल मेची प्रादेशिकमा प्रदेश सरकारकै ७५ लाख लगानीमा दैनिक ३५ सिलिन्डर अक्सिजन उत्पादन गर्ने प्लान्ट निर्माणको अन्तिम चरणमा छ। यसले अक्सिजन अभावको समयमा अझै ठुलो आशा जोगाएको छ। यो अबको एक सातामै सञ्चालनमा आउने भएकाले कोभिडका बिरामीलाई पक्कै राहत मिल्छ नै। यी सँगै प्रदेश १ का सबै अस्पतालले अब अन्य उपकरणसँगै अक्सिजन प्लान्ट पनि मुख्य हो। यो बुझेर निजी अस्पतालले पनि आफैं र प्रत्येक जिल्लाका सरकारी अस्पतालले पनि प्लान्ट निर्माणलाई तिब्रता दिनु सबैका लागि उदाहरणीय कार्य हो। अस्पतालका आफ्नै प्लान्टमा अक्सिजन उत्पादन भएपछि अस्पतालका प्रत्येक बेडसम्म पाइप पुर्याएर बिरामीलाई सहजै प्रदान गर्न सकिन्छ। त्यसैले प्रत्येक अस्पतालले सिलिन्डर खरिदभन्दा प्लान्ट निर्माणमा लाग्नुपर्ने देखिन्छ। नेपालमा उत्पादन भएको अक्सिजनको ५५ प्रतिशतसम्म अक्सिजन औद्योगिक प्रयोजनमा जाने गरे पनि पछिल्लो समय कोरोना संक्रमणको तीब्र वृद्धिले यो तथ्यांक परिवर्तन भएको छ। अहिले उत्पादनको ३० देखि ४० प्रतिशतसम्म अक्सिजन मात्रै औद्योगिक प्रयोजनका लागि गइरहेको र अझै घट्न सक्ने अनुमान गरिएको छ। सरकारले समेत अक्सिजनको प्रयोग हुने उद्योग तत्कालका लागि बन्द गर्न निर्देशन दिएकाले नेपालमै उत्पादन भएको अक्सिजन अब बिरामीमा केन्द्रित हुने देखिन्छ। नेपालमा अक्सिजनभन्दा पनि अक्सिजन भर्ने सिलिन्डर अहिले प्रमुख आवश्यकता बनेको छ। आत्मबल दह्रो भए सोचे र सुरु गरेका काम मात्र होइन, रोगलाई पनि जित्न सकिन्छ भन्ने उदाहरण र अर्ती बुढापाकाले पनि दिँदै आएका थिए। जुन महामारी नियन्त्रणमा प्रमुख भूमिका निभाउनु पर्ने तीनै तहका सरकारलाई छ। त्यसैले अब परनिर्भर होइन, अक्सिजनमा पनि आत्मनिर्भर बन्न सुरु भएका अक्सिजन प्लान्टका योजना समयमै सम्पन्न गरौं। प्रत्येक अस्पतालमा अक्सिजन प्लान्ट निर्माण समयमै गर्न सके नेपालीले कसैसँग रोइकराई गर्न पर्दैन।"
नेपाल सुपर लिग : धनगढी बराबरीमा रोकियो,"काठमाडौं : नेपाल सुपर लिग (एनएसएल) फुटबलमा धनगढी एफसीले ललितपुर सिटी एफसीसँग अंक बाँडेको छ। त्रिपुरेश्वरस्थित दशरथ रंगशालामा बिहीबार भएको खेलमा ललितपुरसँग ११ गोलको बराबरीमा रोकिएपछि धनगढीले अंक बाँडेको हो। बिहीबारको नतिजाले धनगढीले शीर्ष स्थानमा उक्लिने अवसरसमेत खेर फाल्यो। विदेशी खेलाडी ओलावाले आफिजले गरेको गोलको अग्रता ललितपुरका रञ्जन विष्टले बराबरीमा ल्याएपछि निकै रोमाञ्चक बनेको बिहीबारको खेल बराबरीमै सकिएको हो। खेल अवधिमा २५ सट प्रहार गर्दा १० सट अनटार्गेट हानेको ललितपुर पनि १३ सटमा ८ अनटार्गेट प्रहार गरेको धनगढीविरुद्ध बराबरी गोल मात्र फर्काउन सक्षम बन्यो। खेलमा प्रायः समय ललितपुरले पकड जमाउँदा १ अफसाइड गोल र प्राप्त पेनाल्टीको एउटा अवसरसमेत खेर फाल्यो। खेलको पाँचौ मिनेटमा विमल रानाले पेनाल्टी क्षेत्रबाट गरेको प्रहार धनगढीका गोलकिपर तथा कप्तान किरण चेम्जोङले रोकेपछि आएको रिबाउन्डको अवसरलाई कप्तान अञ्जन विष्टले उत्कृष्ट ढंगले गोल गरेका थिए। तर, रेफ्रीले अफसाइड संकेत गरेपछि ललितपुरले अग्रता बनाउन सकेन। २७औं मिनेटमा ललितपुरले अर्को अवसर खेर फाल्यो। राष्ट्रिय टोलीका सदस्यसमेत रहेका इरिक विष्टले गरेको लामो प्रहार पोस्टको नजिकबाट बाहिरियो। ४२ औं मिनेटमा कप्तान अञ्जन विष्ट गोल गर्न चुक्दा ४४ औं मिनेटमा ललितपुर गोलको नजिक पुगेर पनि बञ्चित भयो। धनगढीका कप्तान किरण चेम्जोङले ललितपुरे कप्तान अञ्जन विष्टलाई कुहिनाले धकेलेपछि ललितपुरले पेनाल्टीको अवसर पायो, तर विदेशी खेलाडी नुर्लान जाहिदको पेनाल्टी प्रहार किरणले बिफल बनाइदिए। ६० औं मिनेटमा धनगढीका मार्की खेलाडी विशाल राइले फ्रिकिक प्रहार गरे पनि गोल गर्न सकेनन्। ६६ औं मिनेटमा बुद्धबल तामाङको सशक्त प्रहार पोस्टको बारभन्दा केही माथिबाट बाहिरिएपछि धनगढी गोलको दोस्रो राम्रो अवसरबाट बञ्चित भयो। खेलको ७२ औं मिनेटमा ओलावाले आफिजले गोल गर्दै धनगढीलाई १० को अग्रता दिलाए। तर, खेलको ७९ औं मिनेटमा अञ्जन विष्टले गोल गर्दै ललितपुरलाई ११ गोलको बराबरीमा ल्याए।"
पश्चिमी र स्थानीय वायुको प्रभाव : पहाडी क्षेत्रमा बर्षा हुने,"काठमाडौं : नेपालमा पश्चिमी वायु र स्थानीय वायुको प्रभाव रहेको छ। मौसम पूर्वानुमान महाशाखाका अनुसार देशभर आंशिकदेखि सामान्य बदली रही लुम्बिनी बागमती र गण्डकी प्रदेशका एकदुई स्थानहरुमा हल्का बर्षा भइरहेको छ। शुक्रबार दिउँसो देशभर आंशिकदेखि सामान्य बदली रही देशका पहाडी भूभागका केही स्थानमा र तराईका एकदुई स्थानहरुमा अपरान्हपछि मेघगर्जन,चट्याङ्ग हावाहुरीसहित क्षणिक बर्षाको सम्भावना रहेको छ। राती देशका तराईका भूभागमा आंशिक बदली र पहाडी भूभागमा सामान्य बदली रहनेछ। देशका पहाडी भूभागका एक दुई स्थानमा मेघगर्जनचट्याङ्गसहित क्षणिक बर्षाको सम्भावना रहेको छ। शनिबार दिउँसो प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा आंशिक बदली रहनेछ। प्रदेश नं १ लगायत अन्य प्रदेशका पहाडी भूभागहरूका केहि स्थानमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना छ। राती प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा मौसम सामान्यतया सफा रहनेछ। प्रदेश नं १ का एक दुई स्थानमा मेघगर्जनचट्याङ्ग सहित क्षणिक बर्षाको सम्भावना छ। महाशाखाका अनुसार आइतबार दिउँसो प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा आंशिक बदली रहने महाशाखाले जनाएको छ। प्रदेश नं १ लगायत अन्य प्रदेशका पहाडी भूभागका केहि स्थानमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना छ। राती प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा मौसम सामान्यतया सफा रहनेछ। प्रदेश नं १ का एक दुई स्थानमा मेघगर्जनचट्याङ्ग सहित क्षणिक बर्षाको सम्भावना छ।"
मधेस विद्रोह सपूतको अवसान,"राजनीतिको अकासिँदो भाउ र मोलजोल रहेको बेला पनि गुरुशरण सदायले कुनै पनि नेताको ढोका ढकढकाएनन् महापण्डित राहुल सांकृत्यायनले एक ठाउँमा लेखेका छन्, गाउँघरको खेत खलिहानमा गाईभैंसी चराउँदै निराक्षर गोठालेहरूले यस्ता यस्ता गीतसंगीत र कविताहरूको रचना गर्ने गर्छन् जसलाई सुनेर ठुल्ठुला कविको दाँत अमिलो हुन्छ। अर्थात् प्रतिभाको जन्म कुनै सम्पन्न परिवार वाराजदरबारको पर्खालभित्र मात्र हुँदैन। त्यो जहाँपनि जन्मिने एक संयोग हो। एक परिघटनाहो। मूलकुरा त्यसलाई निखार्ने हो। गुरुशरण सदाय ननिखार्दै सदाका लागि निदाए भने कृष्णबहादुर यादवले भने त्यो अवसरबाट फाइदा उठाउन सकेनन्। यिनै दुई प्रतिभाशाली व्यक्तित्वको जन्म सिरहा जिल्लामा भएको थियो जो अनाहकमा यसै साता अस्ताए। एक थिए सुरवीर त अर्को थिए कलमवीर। व्यक्ति विशेषको रूपमा दुवैको छेउटुप्पोमा कहीं कतै पनि समानता भेटिँदैन। तर दुवैले आआफ्ना ठाउँबाट जे गरेर गए त्यो सिरहावासीको मनमस्तिष्कमा सदासर्वदा अविष्मरणीय रहने छ। नेपाली शोषित पीडित उत्पीडितको मुक्ति आन्दोलनको इतिहासमा दुवैले पुर्याएको योगदानको गाथाबाट आउने पुस्ता गौरवान्वित महसुस गर्नेछन्। सिरहाली मुक्ति आन्दोलनका त दुवै स्तम्भ नै थिए। भुइँमान्छेले पनिके गर्न सक्दैन र (?) भन्ने दुवैको स्पष्ट तस्वीर झल्किन्छ। त्यसैले सिरहाको गौरवगाथामा यी दुई व्यक्तिको नाम स्वर्ण अक्षरमा लेखिने छ। राष्ट्रियरूपमा उनको योगदानको उठान गर्दा यी दुई पुञ्जको जीवनगाथा संघर्षबाहेक केही देखिँदैन। कृष्णबहादुर मधेसजनविद्रोहका सपूत थिए भने गुरुशरण सदाय दलित चेतनाका प्रतीक। प्रतिभावान गुरुशरण सदाय मिथिलाञ्चलमा समतामूलक समाजको निर्माणका लागि एउटा भरखरको ठिटोले आफ्नो गीतसंगीत तथा कलमबाट उठाएको आवाजलाई निस्तेज पार्न सम्भ्रान्त वर्गले जति प्रयास गरे पनि उनको अथक यात्राले भने कहिल्यै विराम लिएन। कहिल्यै एफएमरेडियो त कहिल्यै पत्रिकाको माध्यमबाट जो सम्प्रेषण गरे त्यो आज दलित वर्गका लागि मुक्तिवाहक बनेको छ। नेपालको सबैभन्दा गरिब र निमुखा जातमा जन्मिँदा उनको कष्टप्रद जीवन यात्रा आफैंमा प्रेरणाको श्रोत हो। अहिले पनि थोरै मात्र प्रतिशत साक्षर रहेको जातको ती ठिटोले कसरी स्नातकोत्तरसम्म अध्ययन पूरा गरे होलान् भन्ने जिज्ञासा हुनु स्वाभाविक हो। मानिसमा लगन, उत्साह र संगत भएपछि त्यसले एकपछि अर्को उकालो उक्लिँदै जान्छ भन्ने कुराको ज्वलन्त प्रमाण गुरुशरण सदाय आफैं हुन्। जुन गाउँमा गुरुशरण सदायको जन्म भयो त्यो वर्गीय मुक्ति आन्दोलनको लागि सचेत क्षेत्र हो। सिरहाको पात पनि रातो हुन्छ भन्ने भनाइ एकताका खुबै प्रचलित थियो। गुरुशरण सदाय तिनै क्षेत्रको बासिन्दा भएकाले बचपनदेखि नै वर्गीय चेतनाबाट उनी अभिप्रेरित थिए। बुबाआमा नजिकैको इँटाभठ्ठामा काम गर्दा सँगसँगै गुरुशरणले कति रात, महिना र वर्ष बिताएका होलान् भन्ने कुराले उनलाई उर्जावान् बनाएका थियो। तर त्यो शक्ति र चेतनालाई निस्तेज पार्न विश्व साम्राज्यवादका नायक अमेरिकाले संसारभर नै अभियान चलाएको कुराबाट सोझासाझा सिरहावासी अनभिज्ञ थिए। सिरहाको पात पनि रातो हुन्छ भन्ने कुरा थाहा पाएपछि अमेरिकी नियोगले आफ्नो संस्था सेभ द चिल्डेनलाई त्यहाँ पठाए जसको एउटा उत्पादन गुरुशरण सदा पनि हुन्। जुन वर्गीय चेतनालाई भुत्ते पार्न गोलबजारमा सेभ द चिल्ड्रेनको आगमन भयो। त्यही संस्थाको छात्रवृत्तिबाट गुरुशरणले आफ्नो शैक्षिक आधार स्तम्भ बनाए। एउटा गरिब, निमुखा तथा दीनहीन समुदायमा अमेरिका कसरी काम गर्दा रहेछन् भन्ने कुरा त्यस भेकका पढेलेखेका कम्युनिष्ट नेताहरूलाई समेत थाहा थिएन।आफ्नो योजनानुसार सेभ द चिल्ड्रेनले वर्षौंवर्षसम्म काम गरेर फर्किसकेपछि मात्र उनको भित्रीकुरा सिरहाली कम्युनिष्टहरूले थाहा पाए। त्यतिबेलासम्म सेभ द चिल्ड्रेनले गोलबजारको उत्तरी भेकमा रहेको क्रान्तिकारी वामआन्दोलनलाई कमजोर पारिसकेको थियो। दर्जनौं युवाहरूका लागि सेभको भत्ता आकर्षण मात्र होइन, जीवनयापनको साधन बनेको थियो। यसलेगर्दा थुप्रै युवा वामआन्दोलनबाट टाढिए।तर दलित चेतनालाई शैक्षिक रंगमा रंगिएपछि गुरुशरण सदायले सामाजिक बाटोलाई मुक्तिको आधार बनाए। परिचयविहीन रहेका ऋषिकुलका तमाम मुसहरहरूलाई माटो दिवस मनाएर गुरुशरणले जुन प्रतिष्ठा दिए त्यो आजसम्म नेपालको इतिहासमा कसैले त्यो जातलाई दिएको थिएन। यो सेभ द चिल्ड्रेनको देन हो। विद्रोही स्वभावको भएकाले कृष्णबहादुर क्रान्ति, विद्रोह, संघर्ष र आन्दोलनलाई औधि मन पराउँथे। त्यसैले यति ठुल्ठुला आन्दोलनको नेतृत्व गरे पनि सधैं आन्दोलनकारी नै भइरह्यो। कहिल्यै कुनै लाभको पदमा गएनन्।स्वभावले नै विद्रोही भएकाले धेरैले उनलाई पागल पनि भन्थे। दलित चेतनालाई सर्वहाराकरणबाट रोक्न गरिएको यो कार्यले धेरैलाई प्रभावित पारिसकेको थियो। स्वयं यो पंक्तिकार पनि प्रभाविलो बनेको थियो किनकि जनयुद्ध सुरुहुनुभन्दा पहिले नेपाल कम्युनिष्ट पार्टीसँग मजदुरी आन्दोलनबाहेक त्यस्तो कुनै हतियार थिएन जसले मजदुर वर्गलाई लामो कालसम्म गोलबन्द गरेर आफ्नो झन्डामुनि राख्न सकियोस्। शैक्षिक कार्यक्रम, मद्यपानविरुद्धको अभियान, जातीय मुक्तिको सवाल तथा सांगीतिकलगायत अन्य कतिपय सुधारवादी आन्दोलनात्मक कार्यक्रमले गुरुशरण सदायलाई जिल्लामा एउटा यस्तो युवाको रूपमा स्थापित गर्योजसले उनलाई राष्ट्रिय रूपमा पनि पहिचान बनाउन मद्दत गर्यो। संयुक्त राष्ट्रसंघले एकपटक नारा दिएका थिए,थिन्क ग्लोबल्ली बट एक्ट लेकल्ली भन्ने कथनले गुरुशरणको व्यक्तित्व विकासमा अहं भूमिका निर्वाह गर्यो। सिनो बहिष्कार आन्दोलनदेखि नै राष्ट्रियरूपमा दलित मुक्ति सवालमापहिचान बनाइसकेका सिरहाले गुरुशरण सदाय पाउनु एकातिर एनजीओका लागि खुसीको खबर थियो भने अर्कोतर्फ मुसहरजस्तो सबैभन्दा पिछडिएको महादलितका लागि एकप्रकारको वरदान नै थियो किनकि विद्याधनम् सर्वधनम् प्रधानम् भन्ने उक्तिबाट गुरुशरण सबैभन्दा बढी प्रभावित र प्रशिक्षित थिए। त्यसैले कुनै पनि राजनीतिक दल उनका लागि कहिल्यै पनि सरोकारको विषय बनेनन्। राजनीतिको अकासिँदो भाउ र मोलजोल रहेको बेला पनि उनले कुनै पनि नेताको ढोका ढकढकाएनन्। उनीसँग शिक्षा मात्र होइन, बाँच्ने आधार सेभ द चिल्ड्रेन पनि थियो। जीवनको पूर्वाद्र्धदेखि उत्तराद्र्धसम्म उनले यसै संस्थासँग संलग्न रहे। तर उनले जीवनको एउटा धोको भने पूरा गर्न सकेनन्। मुसहर जातमा अहिलेसम्म विद्यावारिधि (पीएचडी) कसैले नगरेकाले त्यो रेकर्ड उनी बनाउन चाहन्थे।उनले जन्माएको छोरा शक्ति १२ वर्षको भएका छन् भने छोरी सगुन ९ की छन्। मुसहर समुदायमा विरलै भेटिने पढेलेखेकी चेली श्रीमती शान्ति सदायलाई उनले मेट्रिक पास गराएर गीतसंगीतको दुनियाँमा पोख्त बनाउँदै थिए। अचानक र अप्रत्याशितको यो दुर्घटनाले शान्तिमाथि बज्र प्रहार भएको छ। सुखद् पक्ष के हो भने त्यसलाई सामना गर्न सक्ने हैसियतगुरुशरणलेशान्तिलाई प्रदान गरेर गएका छन्। शान्ति मात्र एक्लो महिला छैनन्, जसलाई आज यो दुःख भोग्नु परेको छ। शान्तिजस्ता हजारौंमा छन्। त्यसैले दुःखको घडीमा श्रीमान् गुरुशरणसँग बिताएको दिन याद गर्नुभन्दा शक्ति र सगुनलाई कसरी अर्को गुरुशरणमा रूपान्तरित गर्ने भन्ने कुरातर्फ ध्यान केन्द्रित गर्न सके यो नै शान्तिका लागि श्रीमान्प्रति सच्चा श्रद्धाञ्जली हुनेछ। सुरवीर कृष्णबहादुर यादव त्यो दिन कृष्णबहादुर लहानमा नभएको भए मधेस जनविद्रोहले गति समाउन सक्ने थिए कि थिएनन् भन्ने प्रश्नको खोतल्ने बेला हो यो। कृष्णबहादुर अब यस दुनियाँमा छैनन्। वैशाख७ गते ६० वर्षको उमेरमा उनको असामयिक निधन भयो। त्यतिबेला उनी ४६ वर्षका लक्का जवान युवा थिए। त्यसैले चारित्रिक विशेषताअनुसार उनले लहानमा जे गरे त्यो नेपालको इतिहास बन्यो। मधेसको प्राणप्रतिष्ठामा चारचाँद लाग्यो। यो उनको दायित्व पनि थियो। त्यतिबेला उनी मधेसी जनअधिकार फोरमका केन्द्रीय सदस्य थिए र सो फोरमको अध्यक्ष उपेन्द्र यादवलाई संघीयता विरोधी सरकारले अनाहक गिरफ्तार गरेको थियो। त्यतिमात्र होइन, भर्खरै शान्ति सम्झौतामा आएका माओवादीले फोरमका कार्यकर्ता रमेश महतोलाई मारेर लास बेपत्ता पारेका थिए। यस्तो संगीन परिस्थितिमा एउटा नेताको हैसियतले कृष्णबहादुरले जो भूमिका निर्वाह गरे त्यो काविलेतारिफ थियो। लहान मात्र होइन, सम्पूर्ण मधेसले कृष्णबहादुरको बहादुरीलाई प्रशंसा गरे। उनी एउटा विद्रोही नेताको रूपमा स्थापित भए। तिनै कृष्णबहादुर अस्ति दुनियाँबाट विदावारी लिँदा सम्पूर्ण सिरहा शोकमा डुब्यो। ६ लाख ३७ हजार जनसंख्या रहेको यो जिल्लाको नयाँ पुस्ताले कृष्णबहादुरलाई राम्ररी चिन्छन्। युवाको केही स्वार्थ हुँदैन। उनलाई मनपराउनुको मूल कारण नै उनी निस्वार्थी थिए। स्वार्थका लागि कसैको अगाडि हात जोडेनन्। यो उनको यस्तो गुण थियो जसको बलमा उनी जनतामा पहिचान बनाएका थिए। सिरहाली जनताले पनि उनलाई माया गर्नुको सबैभन्दा ठूलो कारण एउटा सच्चा आन्दोलनकारी भएर नै हो। वास्तवमा भन्ने हो भने कृष्णबहादुर तराईमधेसका असल सपूत थिए। विद्रोही स्वभावको भएकाले उनी क्रान्ति, विद्रोह, संघर्ष र आन्दोलनलाई औधि मन पराउँथे। त्यसैले यति ठुल्ठुला आन्दोलनको नेतृत्व गरे पनि सधैं आन्दोलनकारी नै भइरह्यो। कहिल्यै कुनै लाभको पदमा गएनन्। पद, पैसा र प्रतिष्ठाका लागि जे पनि गर्न तयार रहेको अहिलेको परिस्थतिमा उनी त्यसलाई कहिल्यै गनेनन्। जुन लहानको विद्रोहले सिंगो उपेन्द्र यादवको जीवनलाई रूपान्तरित गर्यो। त्यो विद्रोहको एउटा सशक्त नेता पदविहीन भएर दुनियाँबाट विदाबारी लिनु आफैंमा उदेकलाग्दो कुरा हो। चाहेको भए उनी धेरै थोक हुन सक्थे तर कहिल्यै केही भएनन्। सबैभन्दा ठुलो कमजोरी उनी कसैको मतहतमा बस्न चाहदैनथे। स्वभावले नै विद्रोही भएकाले धेरैले उनलाई पागल पनि भन्थे। तर सही कुराका लागिप्रहरीविरुद्ध होस् वा पार्टीविरुद्ध आन्दोलन गर्नुपर्यो भने फेरि पनि कृष्णबहादुरबेगर सम्भव थिएन। त्यसैले लहानमा कृष्णबहादुर अनिवार्य आवश्यकताका मानिस थिए।उनी जीवनकालमा थुप्रै पार्टीसँग सम्बद्ध भए तर कसैसँग निरन्तरतामा रहेनन्। त्यसैले कुनै पनि पार्टीले उनको पार्थिव शरीरमा झन्डा ओढाउन सकेनन्। उनी जसपाको कार्ड होल्डर नभए पनि उसको कुनै पनि आन्दोलनको अभिन्न अंग भने अवश्य हुन्थ्यो। अर्थात् उनी मधेसवादी थिए भन्ने कुरामा कुनै शंका छैन। कृष्णबहादुरमा यो गुण वंशानुगत थियो। उनको बुबा फुलेश्वर यादव पनि यस्तै स्वभावका थिए। कहिल्यै कुनै पदमा गएनन् तर नेपालपास कहलाउँथे। घरको आँगनमा इजलास लगाउँथे र मुलुकी ऐन पढेर फैसला सुनाउँथे। त्यसैले धेरैले उनलाई न्यायाधीश पनि भन्थे तर नेपालपासले व्यापकता पाएको थियो। जतिबेला गाउँमा रेडियो र साइकल थिएन, त्यतिबेला उनको बुवा साइकलमा चढेर रेडियो बजाउँदै हिँड्थे। यसले पनि के पुष्टि गर्दछ भने कृष्णबहादुरको चारित्रिक विशेषता वंशाणुगत थियो। राजनीतिक रंगमा रहेको यो परिवारमा कृष्णबहादुरले छोराको नाम पनि लोकचन्द (लोकसभा) र विधानचन्द(विधानसभा) राखेका छन्। दुई छोरामध्ये कान्छो विधानचन्दको चरित्र पनि ठ्याक्कै बुबाजस्तो छ। दुइटी छोरी पनि छन्। यसरी चार छोराछोरीको बुबा कृष्णबहादुरको असामयिक अवसानले पारिवारिक रूपमा मात्र होइन, सिरहाले पनि सच्चासपूत गुमाएको छ। अन्त्यमा, कृष्णबहादुर यादव र गुरुशरण सदाय दुवैमा कुनै समानता भेटिएन। तर पनि एक दिनअघि र पछि असामयिक मृत्युवरणमा भने समानता देखिन्छ।"
जसपामा जब अध्यक्षलाई छलियो,"बुटवल : जनता समाजवादी पार्टी (जसपा)बाट लुम्बिनी प्रदेशमा मन्त्री बनेका चार सांसदको पद खोसिएको छ। जसपाको केन्द्रीय कार्यकारिणी समितिले सन्तोषकुमार पाण्डेय, विजयबहादुर यादव, सुमन शर्मा रायमाझी र कल्पना पाण्डेलाई प्रदेशसभा सदस्य र पार्टी सदस्य पदबाट निष्कासन गरेको संसदीय दलको पत्र प्राप्त भएको प्रदेशसभा सचिवालयले जनाएको छ। प्रदेशसभा बैठक चालू नरहेको भन्दै प्रदेशसभाका सचिव दुर्लभकुमार पुन मगरको हस्ताक्षरमा बिहीबार कारबाहीसम्बन्धी सूचना टाँस गरिएको छ। जसपाका अध्यक्ष महन्थ ठाकुरले भने बिहीबारै लुम्बिनी प्रदेशसभाका कुनै पनि सदस्यलाई केन्द्रस्तरबाट कारबाही नगरिएको पत्र सभामुखलाई पठाएका छन्। ठाकुरले पूर्वसमाजवादी पार्टी र पूर्वराजपा नेपालका प्रदेश समिति समायोजन हुन नसकी कुनै समिति नबनेको तर प्रदेशसभामा समायोजन भई जसपाको ६ सदस्यीय संसदीय दल रहेको जनाएका छन्। प्रदेशसभाले फर्जी पत्रका आधारमा निष्कासन गरेको भन्दै चार सांसदले सर्वोच्च अदालत जाने तयारी गरेका छन्। मुख्यमन्त्री शंकर पोखरेल नेतृत्वको प्रदेश सरकारमा वैशाख ६ गते जसपाबाट पाण्डेय भौतिक पूर्वाधार विकासमन्त्री, यादव भूमि व्यवस्था, कृषि तथा सहकारीमन्त्री, पाण्डे शिक्षा तथा सामाजिक विकासमन्त्री र शर्मा भौतिक पूर्वाधार विकास राज्यमन्त्री नियुक्त भएका थिए। उनीहरूलाई जसपा प्रदेश संसदीय दलको पत्रका आधारमा राजनीतिक दलसम्बन्धी ऐनको दफा ३२ (५) र ३४ (१) बमोजिम निष्कासन गरिएको सूचना बिहीबार प्रदेशसभाले टाँस गरेको हो। लुम्बिनी प्रदेश सरकारलाई जसपाले जोगायो : अविश्वास प्रस्तावमा हस्ताक्षर गर्ने सांसद केहीबेरमै मन्त्री बने लुम्बिनी प्रदेशमा जसपाका मन्त्रीलाई राजीनामा दिन अल्टिमेटम लुम्बिनीमा सांसदको लुकामारी अविश्वास प्रस्तावमाथि छलफल गर्न लुम्बिनीमा १९ गते विशेष अधिवेशन लुम्बिनी प्रदेशमा मन्त्री बनेका जसपाका चार सांसद पदमुक्त सांसदलाई कारवाही नगरिएको भन्दै महन्थले पठाए लुम्बिनीका सभामुखलाई पत्र प्रदेशसभा सचिवालय स्रोतले भने जसपाका अध्यक्ष उपेन्द्र यादवको हस्ताक्षरमा पत्र आएअनुरुप सूचना प्रकाशन गरिएको जनाएको छ। प्रदेशसभाका सूचना अधिकारी दिनेश अधिकारीले सभामुखको आदेशअनुरूप सूचना आएको बताए। पार्टी सदस्यबाट कारबाही गरिएको पत्र आएको थियो। सभामुखले त्यसलाई उपयुक्त ठान्नुभयो। अनि सूचना प्रकाशित भयो, अधिकारीले भने। जसपा नेता सर्वेन्द्रनाथ शुक्लले बैठक नै नबसी कार्यकारिणी समितिले कारबाही गर्ने कुरा नै नहुने बताए। कार्यकारिणी समितिको बैठक नै बसेको छैन। घरघरमा पुगेर गराइएको हस्ताक्षरलाई बैठक मान्न सकिँदैन, नेता शुक्लले भने, त्यो बैठक पनि होइन, निर्णय पनि मान्य हुँदैन। मन्त्री भएका पाण्डेय, यादव, पाण्डे र शर्मालाई जसपाको एक खेमा (पूर्व समाजवादी पार्टी) ले स्पष्टीकरण सोध्दै कारबाहीको चेतावनी दिएको थियो। पूर्वराजपा नेपाल खेमाले भने सहमतिमै सरकारमा सहभागी भएको प्रेस विज्ञप्ति जारी गरेको थियो। संसदीय दलका नेता सहसराम यादवले पनि चार सांसदलाई कारबाही गरिएको भन्दै निष्कासनका लागि प्रदेशसभालाई पत्र पठाएका छन्। यादवलाई वैशाख ६ गते नै दलका नेताबाट हटाइएको थियो। जसपा संसदीय दलले वैशाख ६ गते दलका नेतामा सन्तोष पाण्डेलाई चयन गरेको थियो। यादवविरुद्ध अविश्वासको प्रस्ताव पारित गर्दै चार जनाको बहुमतमा पाण्डे दलका नेता भएका हुन्। सो पत्र प्रदेशसभामा आएको सूचना अधिकारीले बताए। यहाँ पत्रै पत्रको गञ्जागोल छ। सभामुखले उपयुक्त लागेको निर्णय गर्नुभयो। चित्त नबुझ्नेहरू अदालत जान सक्ने बाटो छ, उनले भने। मुख्यमन्त्री पोखरेल विरुद्धको अविश्वास प्रस्तावबारे छलफल गर्न वैशाख १९ गते विशेष अधिवेशन बोलाइएको छ। त्यसको पूर्वार्धमा माओवादी केन्द्रबाट सभामुख बनेका पूर्णबहादुर घर्तीले राजनीति गरेको आरोप जसपाका नेताले लगाएका छन्। यसअघि माओवादी केन्द्रका दुई सांसद पदमुक्त भएका छन्। ६ जनाको पद रिक्त हुँदा प्रदेशसभामा ८१ सांसद बाँकी रहनेछन्। सभामुखले मतदान नगर्ने भएकाले बहुमतका लागि ४१ सांसद भए पुग्छ। एमालेका ४१ जना छन्। यद्यपि एमालेमा दुई जना माधवकुमार नेपाल पक्षधर हुन्।"
भन्सारमा एजेन्टको सेटिङ,"विराटनगर : विराटनगर महानगरपालिका१२ रोडशेष चोकबाट प्रहरीले वैशाख ११ गते साँझ ६:३० बजेतिर एउटा भारतीय नम्बर प्लेटको ट्याक्टर नियन्त्रणमा लियो। बीआर ३८ सी २८९१ नम्बरको ट्याक्टर फुड सप्लिमेन्टका सामग्री लोड गरेर गन्तव्यतिर लाग्दै थियो। राजस्व छलीको सामग्री लिएर गन्तव्यतिर हिँडेको सूचनाका आधारमा चालक भारतीय नागरिक विनोद यादवसहित ट्याक्टरलाई प्रहरीले नियन्त्रणमा लिएको हो। त्यसको केहीबेरमै अर्थात् साँझ ७ बजेतिर विराटनगर१६ रानीबाट प्रहरीले अर्को बीआर ३८ जे ८४५४ नम्बरको ट्याक्टर नियन्त्रणमा लियो। हवनमा प्रयोग हुने भनेर उल्लेख गरिएका सातवटा व्यावसायिक फार्मको सामग्रीले भरिएको ट्याक्टरसहित चालक भारतीय नागरिक पप्पु यादव पक्राउ परे। हवनमा प्रयोग हुने सामग्रीका नाममा अरू नै वस्तु र प्रज्ञापनपत्रमा उल्लेख भएभन्दा बढी सामान आयात गरिएको सूचना प्रहरीमा थियो। विराटनगर भन्सार कार्यालयबाट जाँचपासको प्रक्रिया पूरा गरेर सामानको परिणाम उल्लेख गरिएको प्रज्ञापनपत्रसहित गन्तव्यतिर बढेका दुवै ट्याक्टर प्रहरीको निसानामा परेको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार प्रज्ञापनपत्रमा उल्लेख भएअनुसार सामानको परिणाम ठीक रहेको प्रमाणित गर्दै दुवै ट्याक्टरलाई भन्सारले गेट पाससहित गन्तव्यमा पुग्ने अनुमति दिएको थियो। एकै दिन फरकफरक स्थान र समयमा नियन्त्रणमा लिइएका ट्याक्टरलाई प्रहरीले कारबाहीका लागि राजस्व अनुसन्धान कार्यालय इटहरीमा बुझायो। राजस्वले अनुसन्धान थाल्दा प्रज्ञापनपत्रमा उल्लेख भएको भन्दा बढी परिणामको सामान र अरू नै सामग्री राखेर ल्याइएको पुष्टि भएको छ। प्रज्ञापनपत्रमा उल्लेख नै नभएका र तोकिएको परिणामभन्दा बढी सामान ट्याक्टरमा भेटिएपछि राजस्व छली एवं तस्करीमा विराटनगर भन्सार कार्यालयका कर्मचारी, एजेन्ट र एजेन्टका प्रतिनिधिबीचको खतरनाक सेटिङ बाहिरिएको छ। एउटै बिलबिजकमा दोहोरो मालवस्तु भिœयाउने र सामानको न्यून मूल्यांकन गर्ने गरिएको पनि फेला परेको छ। प्रक्रिया पूरा गरेजस्तै देखाएर सहमति र मिलेमतोमा सामानको तस्करी गर्दै राजस्व छलेर राज्यलाई नोक्सानी पुर्याउने धन्दा चलिरहेको पाइएको राजस्व कार्यालय इटहरीका प्रमुख दीपक खड्काले बताए। उनका अनुसार हवनको सामान रहेको भनिएको ट्याक्टरमा सिलाइ मेसिन, बिजुलीको स्विच, ट्याक्टरका पार्ट्स, गमलगायत पनि भेटिएको छ। उक्त ट्याक्टरको भन्सार जाँचपास एजेन्ट चेतनाथ पौडेलले गराएका हुन्। शारीरिक क्षमता बढाउन प्रयोग गरिने फुड सप्लिमेन्टका सामग्री रहेको ट्याक्टरमा एडिसिभ सोलुसन, हेड बोर्न, सिपिभिस वेललर्ड, एडिसी सोलुसन, हिड बोन्डलगायतका १० वटा आइटम मात्रै प्रज्ञापनपत्रमा उल्लेख रहेको राजस्व प्रमुख खड्काले बताए। तर ट्याक्टरमा भने सामानका १४ आइटम भेटिएको उनको भनाइ छ। प्रज्ञापनपत्रमा उल्लेख नै नभएका योग प्रो प्रोटिन पावर, करोटेन प्लस प्रोटिन पावर, केबीक्यू ट्याब्लेट फुड सप्लिमेन्ट र कडिवोन ट्याब्लेट फुड सम्लिमेन्टसमेतका सामान पनि ट्याक्टरमा फेला परेको जानकारी खड्काले दिए। उनका अनुसार मारुती ट्रेड कन्सर्न विराटनगरको सामान रहेको उक्त ट्याक्टरको जाँचपास एजेन्टका प्रतिनिधि अरविन्द ठाकुरले गराएका हुन्। गणना गर्दा प्रज्ञापनपत्रमा घोषणा गरिएको सामानको परिणाम मिल्दैन, उनले भने, सबै विवरण भन्सारबाट मगाएर खरिदबिक्री र अन्य अवस्थाको पनि विश्लेषण गर्दै अनुसन्धान अघि बढाइएको छ। भन्सार छलीको उद्देश्यले ल्याइएका सामग्री जफत गरेर मुद्दामा त्यो बराबरको बिगो माग दाबी गरिने खड्काको भनाइ छ। मूल्यांकनदेखि भन्सारमा लाग्ने सबै कर जोडेर यकिन गर्दै त्यही मूल्य बराबरको बिगो कायम गरिने उनले बताए। भारत तथा तेस्रो मुलुकबाट सामान आयात गर्दा जाँचपासको आवश्यक कागजी प्रक्रिया पूरा गरेको देखाएर सहमतिमा निर्वाध रूपले तस्करी धन्दा चलाउने गरिएको राजस्व स्रोतले बतायो। स्रोतका अनुसार बढी सामान फेला परेपछि आफ्ना कमजोरी ढाकछोप गर्न भन्सारका कर्मचारी तथा एजेन्ट सक्रिय भएर लागेका छन्। आयात भएका मालवस्तुको विवरण यकिन गरेर एजेन्ट वा उसका प्रतिनिधिले पेस गरेपछि जाँचपास गराएर भन्सारले तोकेको जाँचकी र अधिकृतस्तरका कर्मचारीले सामान ठीक भएमा कागजी प्रक्रिया पूरा गरेर गन्तव्यसम्म लैजानलाई अनुमति दिन्छन्। तर राजस्वले अवैध धन्दामा संलग्न भन्सारका कर्मचारी र एजेन्टमाथि कारबाही र अनुसन्धानको कुनै प्रक्रिया अघि बढाइएको छैन। यति गम्भीर तथा अवैध धन्दालाई लुकाएर मिलिभगत गरी गुपचुप पार्दै उन्मुक्ति दिने चलखेलमा राजस्व प्रमुख खड्का आफैं लागेको स्रोतले बतायो। खड्काले दुवै चालकलाई छाडिदिइसकेका छन्। हामीले दुई पटक लग्दा पनि अदालतले म्याद दिन मिलेन भनेर फर्काइदिएपछि चालकलाई हिरासतमा राख्न सकेनौँ, उनले भने, कानुनअनुसार नै चालकलाई तारेखमा छाडेर आधार तथा प्रमाणका आधारमा कारबाही गर्न प्रक्रिया अघि बढाइएको छ। अनुसन्धानका सबै प्रक्रिया सकिएपछि भन्सारका कर्मचारी तथा एजेन्टविरुद्ध विभागीय कारबाही र बिगोअनुसार मुद्दा दायर हुने खड्काले बताए।"
पर्व मनाउन भेला भएकाबीच भागदौड मच्चिँदा कम्तिमा ३८ को मृत्यु,जेरुसेलम : इजरायलमा भागदौड मच्चिँदा कम्तिमा ३८ जनाको मृत्यु भएको छ। अन्तर्राष्ट्रिय सञ्चारमाध्यमहरूका अनुसार यहुदी पर्व मनाउन भेला भएकाहरूबीच भागदौड मच्चिँदा ३८ जनाको मृत्यु भएको हो। स्थानीय समयअनुसार शुक्रबार राति भएको सो भागदौडमा दर्जनौँ मानिस घाइते भएका छन्। अलजजीराका अनुसार यहुदीले हरेक वर्ष मनाउने पर्व लाग बाओमर मनाउन मानिसरू हजारौँको संख्यामा जम्मा भएका थिए। पर्वमा तीर्थ कार्यपछि ठुलो भोज खाने चलन छ। सो क्रममा एकैपटक हजारौँ मानिस साँघुरो बाटोबाट हिँड्ने क्रममा भागदौड मच्चिएको थियो। सो घटनापछि प्रधानमन्त्री बेन्जामिन नेतान्याहूले ठुलो संकट आइलागेको बताएका छन्। उनले सामाजिक सञ्जाल मार्फत् घाइतेहरूको शीघ्र स्वास्थ्यलाभको कामनासमेत गरेका छन्। कोरोना महामारीका कारण गत वर्ष रोकिएको पर्व यस वर्ष कोरोनाकैबिच मनाउन देशभरबाट करिब ३० हजार मानिस भेला भएको जनाइएको छ।
माथिल्लो दोर्दी ए को परीक्षण सुरु,"बेंसीसहर : लमजुङमा निर्माणाधीन २५ मेगावाट क्षमताको माथिल्लो दोर्दी ए जलविद्युत् आयोजनाको परीक्षण सुरु गरिएको छ। सुरुङ र पेनस्टक पाइपमा पानी पठाएर परीक्षण भइरहेको आयोजनाले जनाएको छ। संरचना निर्माणको काम सम्पन्न गरिसकेको उक्त आयोजनाले आगामी जेठ महिनाभित्र व्यावसायिक विद्युत् उत्पादन गर्ने लक्ष्य लिएको छ। भूकम्प, नाकाबन्दी, बाढीपहिरो र कोरोना कहरका कारण निर्माण अवधि लम्बाइरहेको सो आयोजनाको सबै संरचनाको परीक्षण (फुललोड टेस्ट) हुन सकेको छैन। निर्धारित समयभन्दा एक वर्ष बढी समय लगाएर आयोजना निर्माण सम्पन्न हुन लागे पनि पुनः कोरोनाका कारण प्रभावित हुन सक्ने आयोजनाका प्रवद्र्धक राजेन्द्र वस्तीले जानकारी दिए। उनका अनुसार विद्युत् उत्पादन परीक्षणका लागि आयोजनाको सुरुङमा पानी हाल्न सुरु भएको छ, तर टर्वाइन परीक्षणका लागि भारतबाट प्राविधिकहरू ल्याउन समस्या भएको छ। गत चैतमा व्यावसायिक रूपमा विद्युत् उत्पादन गर्ने भनिए पनि उत्पादित विद्युत् राष्ट्रिय ग्रिडमा जोड्न प्रसारण लाइन नबन्दा आयोजनाको काम पनि ढिलाइ भएको थियो। हाल १३२ केभी राष्ट्रिय प्रसारणलाइन पनि निर्माणको अन्तिम चरणमा पुगेकोले विद्युत् उत्पादनमा समस्या नहुने आयोजनाको दाबी छ। आयोजनाले जेठ महिनाभित्रै व्यावसायिक विद्युत् उत्पादन गर्ने गरी नेपाल विद्युत् प्राधिकरणसँग समन्वय भएको प्रवर्द्धक वस्तीको भनाइ छ। लिबर्टी इनर्जी हाइड्रोपावरद्वारा प्रवद्र्धित लमजुङको दोर्दी गाउँपालिका६ ढोडेनीमा निर्माणाधीन आयोजना निर्माण सुरु हुँदा चार अर्ब रुपैयाँ लागत अनुमान गरिएकोमा बाढी पहिरोले आयोजनाको संरचना पुर्दा लागत रकम बढेको आयोजनाले जनाएको छ। बाढीले आयोजना पुर्दा मात्र ६७ करोड ६० लाख लागत बढेको सञ्चालक वस्तीले बताए। आयोजनामा ७० प्रतिशत कर्जा र ३० प्रतिशत प्रवद्र्धकहरूको इक्विटी लगानी रहेको छ। आयोजनामा नेपाल इन्भेस्टमेन्ट बैंकको अगुवाइमा चार बैंकले २ अर्ब ७७ करोड ४० लाख रुपैयाँँ लगानी गरेका छन्।"
विद्युत् उत्पादनतर्फ तामाकोसी,"दोलखा : राष्ट्रिय गौरवको माथिल्लो तामाकोसी जलविद्युत् आयोजनाको बाँधबाट बिहीबार डिस्यान्डर बेसिनमा पानी पठाइएको छ। सञ्चार तथा सूचना प्रविधिमन्त्री पार्वत गुरुङ र भौतिक पूर्वाधार तथा यातायातमन्त्री बसन्तकुमार नेम्बाङले लामाबगरस्थित बाँधस्थलबाट स्विच दबाएर डिस्यान्डर बेसिनमा पानी पठाउने कार्यको सुरुवात गरेका हुन्। आयोजनाका प्रवक्ता गणेश न्यौपानेले मन्त्रीद्वयले पालैपालो स्विच थिचेर डिस्यान्डरमा पानी पठाउने कार्यको थालनी गरेको बताए। २ सय मिटर लम्बाइको डिस्यान्डर बेसिनमा पानी भरिन दुई दिन लाग्छ। हामी विद्युत् उत्पादनको चरणमा प्रवेश गरेका छौं। यो आफैंमा खुसीको विषय हो। नेपालीले लामो समयदेखि देखेको एउटा सपना पूरा हुने चरणमा पुगेको छ, प्रवक्ता न्यौपानेले भने। आयोजना स्रोतका अनुसार डिस्यान्डर बेसिनबाट पठाएको पानी मुख्य सुरुङमा प्रवेश गर्नुअघि दुईवटा च्याम्बर पार गरेर जानुपर्ने हुन्छ। मुख्य सुरुङको विभिन्न स्थानमा अझै सरसफाइको काम चलिरहेको स्रोतको दाबी छ। ४५६ मेगावाटको यो आयोजनाका ६ ओटा युनिटमध्ये पहिलोबाट वैशाख मसान्तसम्म ७६ मेगावाट विद्युत् उत्पादनको तयारी भइरहेको छ। आयोजनाले विद्युत् उत्पादनको मिति भने सार्वजनिक गरिसकेको छैन। प्रधानमन्त्री केपी शर्मा ओलीले केही समयअघि माथिल्लो तामाकोसीको काममा अनावश्यक ढिलाइ भईरहेको भन्दै असन्तुष्टि जनाएका थिए। सरकारका प्रवक्ता गुरुङले आयोजनाको सुरुङमा पानी खसाल्ने कामको शुभारम्भ गरिएको जनाएका छन्। नेपालको जलविद्युत् क्षेत्रको इतिहासमा यो सबैभन्दा खुसीको क्षण हो। केही दिनभित्रै सम्माननीय प्रधानमन्त्री केपी शर्मा ओलीज्यूले सो आयोजनाबाट उत्पादन हुने विद्युत्को औंपचारिक रुपमा उद्घाटन गर्नु हुनेछ, मन्त्री गुरुङले फेसबुकमा लेखेका छन्, योसँगै नेपाल राष्ट्र र नेपाली जनताले विद्युत् निर्यातको माध्यमबाट मुलुकलाई समृद्ध बनाउने गौरवको अनुभूति पनि गर्न पाउनेछ।"
अक्सिजनमा आत्मनिर्भर बनौं,"स्वासप्रश्वासमा समस्या देखिएका बिरामीको पहिलो आवश्यकता भनेकै अक्सिजन हो। अक्सिजन मास्क लगाएपछि मात्रै बिरामीलाई सहज बनाएर अन्य उपचार सुरु गरिने भएकाले अहिले यसको महत्व अझै बढी छ। कोरोना भाइरसका संक्रमित दैनिक बढ्दै जाँदा बिरामीका लागि आवश्यक अक्सिजन नपाएर ज्यान पो जाने हो कि भन्ने भय र आशंका धेरैमा छ। छिमेकी मुलुक भारतमा अक्सिजनको अभावमै हजारौंले ज्यान गुमाएका छन्। संक्रमण दर बढ्दो नेपालमा अबको अवस्था झन् कस्तो होला ? प्रश्नले पिरोल्नु स्वाभाविक हो। अक्सिजन अभावको विषयमा जति सुन्छौं, देख्छौं र पढ्छौं त्यति आत्तिहाल्नु पर्ने अवस्था भने नेपालमा आएको छैन। सरकारले पनि संक्रमितका लागि आवश्यक पर्ने अक्सिजन अभाव हुन नदिने प्रतिवद्धता जनाएको छ। अक्सिजन उत्पादन गर्ने उद्योगले पनि अक्सिजन सिलिन्डर पर्याप्त भए नेपालमै उत्पादन हुने अक्सिजनले दैनिक ३० हजार बिरामीलाई दिन सकिने बताइसकेको छ। सरकारको प्रतिवद्धता र नेपालमा अक्सिजन अभाव नहुने मन्त्रिपरिषद्को निष्कर्ष पनि अर्थपूर्ण नै छ। अक्सिजन नेपालमै उत्पादन भइरहेको छ र यहाँ उत्पादन भएकै अक्सिजनलाई वितरण सहज बनाउन सके आवश्यक अक्सिजन खोज्न बाहिर जानु पर्दैन। यसको गतिलो उदाहरण प्रदेश १ का अस्पताल पनि हुन्। १ का १२ वटा सरकारी अस्पतालमा अक्सिजन प्लान्ट निर्माण भइरहेको छ। केहीमा निर्माण सम्पन्न भएर उत्पादनको तयारी पनि गरेका छन्। केही निजी अस्पतालले त उत्पादन गरेर आफ्नो अस्पतालमा आवश्यक अक्सिजन बाहिरबाट खरिद गर्नसमेत छाडेका छन्। झापा बिर्तामोडको निजी अस्पताल मनमोहनले यसको प्रतिनिधित्व गर्छ। यहाँ दैनिक ७५ सिलिन्डर अक्सिजन उत्पादन भइरहेको छ। यसले अस्पतालमा पर्याप्त हुन्छ। यो अस्पतालले आफ्नै अक्सिजन प्लान्टबाट चार महिना अघिबाटै अक्सिजन उत्पादन गर्दै आएको हो। झापाकै भद्रपुरमा रहेको सरकारी अस्पताल मेची प्रादेशिकमा प्रदेश सरकारकै ७५ लाख लगानीमा दैनिक ३५ सिलिन्डर अक्सिजन उत्पादन गर्ने प्लान्ट निर्माणको अन्तिम चरणमा छ। यसले अक्सिजन अभावको समयमा अझै ठुलो आशा जोगाएको छ। यो अबको एक सातामै सञ्चालनमा आउने भएकाले कोभिडका बिरामीलाई पक्कै राहत मिल्छ नै। यी सँगै प्रदेश १ का सबै अस्पतालले अब अन्य उपकरणसँगै अक्सिजन प्लान्ट पनि मुख्य हो। यो बुझेर निजी अस्पतालले पनि आफैं र प्रत्येक जिल्लाका सरकारी अस्पतालले पनि प्लान्ट निर्माणलाई तिब्रता दिनु सबैका लागि उदाहरणीय कार्य हो। अस्पतालका आफ्नै प्लान्टमा अक्सिजन उत्पादन भएपछि अस्पतालका प्रत्येक बेडसम्म पाइप पुर्याएर बिरामीलाई सहजै प्रदान गर्न सकिन्छ। त्यसैले प्रत्येक अस्पतालले सिलिन्डर खरिदभन्दा प्लान्ट निर्माणमा लाग्नुपर्ने देखिन्छ।नेपालमा उत्पादन भएको अक्सिजनको ५५ प्रतिशतसम्म अक्सिजन औद्योगिक प्रयोजनमा जाने गरे पनि पछिल्लो समय कोरोना संक्रमणको तीब्र वृद्धिले यो तथ्यांक परिवर्तन भएको छ। अहिले उत्पादनको ३० देखि ४० प्रतिशतसम्म अक्सिजन मात्रै औद्योगिक प्रयोजनका लागि गइरहेको र अझै घट्न सक्ने अनुमान गरिएको छ। सरकारले समेत अक्सिजनको प्रयोग हुने उद्योग तत्कालका लागि बन्द गर्न निर्देशन दिएकाले नेपालमै उत्पादन भएको अक्सिजन अब बिरामीमा केन्द्रित हुने देखिन्छ। नेपालमा अक्सिजनभन्दा पनि अक्सिजन भर्ने सिलिन्डर अहिले प्रमुख आवश्यकता बनेको छ। आत्मबल दह्रो भए सोचे र सुरु गरेका काम मात्र होइन, रोगलाई पनि जित्न सकिन्छ भन्ने उदाहरण र अर्ती बुढापाकाले पनि दिँदै आएका थिए। जुन महामारी नियन्त्रणमा प्रमुख भूमिका निभाउनु पर्ने तीनै तहका सरकारलाई छ। त्यसैले अब परनिर्भर होइन, अक्सिजनमा पनि आत्मनिर्भर बन्न सुरु भएका अक्सिजन प्लान्टका योजना समयमै सम्पन्न गरौं। प्रत्येक अस्पतालमा अक्सिजन प्लान्ट निर्माण समयमै गर्न सके नेपालीले कसैसँग रोइकराई गर्न पर्दैन।"
२४ घण्टामा ५७ सय २७ जनामा संक्रमण पुष्टि : ३३ जनाको मृत्यु,"काठमाडौं : पछिल्लो २४ घण्टामा नेपालमा थप पााँच हजार ७२७ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार बिहीबार २४ घण्टामा १५ हजार ३९१ जनाको पीसीआर परीक्षण गर्दा ५ हजार ६५७ र ५२५ जनाको एन्टिजेन परीक्षण गर्दा ७० जना गरेर पाँच हजार ७२७ जनामा संक्रमण पुष्टि भएको हो । बिहीबार थप ५७ सय २७ जनामा संक्रमण पुष्टि भएपछि नेपालमा सक्रिय संक्रमितको संख्या मात्र ३८ हजार ८१३ पुगेको छ । मन्त्रालयले संक्रमण व्यापक बन्दा अस्पतालमा शैय्याको अभाव भएकाले संवेदनशील बन्न अनुरोध गरिसकेको छ । मन्त्रालयका सहप्रवक्ता डा समिरकुमार अधिकारीले सार्वजनिक गरेको अपीलमा भनिएको छ, स्वास्थ्य प्रणालीले थेग्नै नसक्ने गरी संक्रमण बढेकोले अस्पतालमा राखेर हेरचाह गर्न अस्पताल शैया उपलब्ध गराउन नसकिने भइसकेको छ । मन्त्रालयका अनुसार बिहीबार मात्र ३३ जनाको कोरोनाले मृत्यु भएको छ ।"
सरकारले भन्यो 'अब अस्पतालमा बेड दिन नसकिने भयो',"काठमाडौं : सरकारले विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण व्यापक हुँदा अस्पतालमा शैय्या उपलब्ध गराउन नसकिने अवस्था आएको बताएको छ । शुक्रबार सर्वसाधारणका नाममा अपील सार्वजनिक गर्दै स्वास्थ्य तथा जनसंख्या मन्त्रालयले यस्तो बताएको हो । मन्त्रालयका सहप्रवक्ता डा समिरकुमार अधिकारीले सार्वजनिक गरेको अपीलमा भनिएको छ, स्वास्थ्य प्रणालीले थेग्नै नसक्ने गरी संक्रमण बढेकोले अस्पतालमा राखेर हेरचाह गर्न अस्पताल शैया उपलब्ध गराउन नसकिने भइसकेको छ । स्वास्थ्य तथा जनसंख्या मन्त्रालयले शुक्रबार अपील जारी गर्दै काठमाडौं उपत्यकासहित २२ जिल्लामा कोरोना संक्रमण डरलाग्दो गरी फैलिरहेको बताएको छ । मन्त्रालयका अनुसार मोरङ, सुनसरी, झापा, पर्सा, बारा, धनुषा, काठमाडौं, भक्तपुर, ललितपुर, चितवन, मकवानपुर, काभ्रे, कास्की, दाङ, बाँके, रुपन्देही, पाल्पा, बर्दिया, कपिलवस्तु, सुर्खेत, कैलाली र कञ्चनपुरमा कोरोना संक्रमणका हिसाबले अति प्रभावित जिल्ला हुन् । मन्त्रालयले अपिलमा भनेको छ, स्वास्थ्य प्रणालीले थेग्नै नसक्ने गरी संक्रमण बढेकाले अस्पतालमा राखेर हेरचाह गर्न अस्पताल शय्या उपलब्ध गराउन नसकिने भइसकेको छ,त्यसैले सबैजना संवेदनशील हुन हार्दिक अनुरोध छ। साथै मन्त्रालयले संक्रमणको रोकथाममा जनस्वास्थ्यका मापदण्ड अपनाउन र संवेदनशील हुन समेत अपिल गरेको छ।"
जसपामा जब अध्यक्षलाई छलियो,"बुटवल : जनता समाजवादी पार्टी (जसपा)बाट लुम्बिनी प्रदेशमा मन्त्री बनेका चार सांसदको पद खोसिएको छ। जसपाको केन्द्रीय कार्यकारिणी समितिले सन्तोषकुमार पाण्डेय, विजयबहादुर यादव, सुमन शर्मा रायमाझी र कल्पना पाण्डेलाई प्रदेशसभा सदस्य र पार्टी सदस्य पदबाट निष्कासन गरेको संसदीय दलको पत्र प्राप्त भएको प्रदेशसभा सचिवालयले जनाएको छ। प्रदेशसभा बैठक चालू नरहेको भन्दै प्रदेशसभाका सचिव दुर्लभकुमार पुन मगरको हस्ताक्षरमा बिहीबार कारबाहीसम्बन्धी सूचना टाँस गरिएको छ। जसपाका अध्यक्ष महन्थ ठाकुरले भने बिहीबारै लुम्बिनी प्रदेशसभाका कुनै पनि सदस्यलाई केन्द्रस्तरबाट कारबाही नगरिएको पत्र सभामुखलाई पठाएका छन्। ठाकुरले पूर्वसमाजवादी पार्टी र पूर्वराजपा नेपालका प्रदेश समिति समायोजन हुन नसकी कुनै समिति नबनेको तर प्रदेशसभामा समायोजन भई जसपाको ६ सदस्यीय संसदीय दल रहेको जनाएका छन्। मुख्यमन्त्री शंकर पोखरेल नेतृत्वको प्रदेश सरकारमा वैशाख ६ गते जसपाबाट पाण्डेय भौतिक पूर्वाधार विकासमन्त्री, यादव भूमि व्यवस्था, कृषि तथा सहकारीमन्त्री, पाण्डे शिक्षा तथा सामाजिक विकासमन्त्री र शर्मा भौतिक पूर्वाधार विकास राज्यमन्त्री नियुक्त भएका थिए। उनीहरूलाई जसपा प्रदेश संसदीय दलको पत्रका आधारमा राजनीतिक दलसम्बन्धी ऐनको दफा ३२ (५) र ३४ (१) बमोजिम निष्कासन गरिएको सूचना बिहीबार प्रदेशसभाले टाँस गरेको हो। प्रदेशसभा सचिवालय स्रोतले भने जसपाका अध्यक्ष उपेन्द्र यादवको हस्ताक्षरमा पत्र आएअनुरुप सूचना प्रकाशन गरिएको जनाएको छ। प्रदेशसभाका सूचना अधिकारी दिनेश अधिकारीले सभामुखको आदेशअनुरूप सूचना आएको बताए। पार्टी सदस्यबाट कारबाही गरिएको पत्र आएको थियो। सभामुखले त्यसलाई उपयुक्त ठान्नुभयो। अनि सूचना प्रकाशित भयो, अधिकारीले भने। जसपा नेता सर्वेन्द्रनाथ शुक्लले बैठक नै नबसी कार्यकारिणी समितिले कारबाही गर्ने कुरा नै नहुने बताए। कार्यकारिणी समितिको बैठक नै बसेको छैन। घरघरमा पुगेर गराइएको हस्ताक्षरलाई बैठक मान्न सकिँदैन, नेता शुक्लले भने, त्यो बैठक पनि होइन, निर्णय पनि मान्य हुँदैन। मन्त्री भएका पाण्डेय, यादव, पाण्डे र शर्मालाई जसपाको एक खेमा (पूर्व समाजवादी पार्टी) ले स्पष्टीकरण सोध्दै कारबाहीको चेतावनी दिएको थियो। पूर्वराजपा नेपाल खेमाले भने सहमतिमै सरकारमा सहभागी भएको प्रेस विज्ञप्ति जारी गरेको थियो। संसदीय दलका नेता सहसराम यादवले पनि चार सांसदलाई कारबाही गरिएको भन्दै निष्कासनका लागि प्रदेशसभालाई पत्र पठाएका छन्। यादवलाई वैशाख ६ गते नै दलका नेताबाट हटाइएको थियो। जसपा संसदीय दलले वैशाख ६ गते दलका नेतामा सन्तोष पाण्डेलाई चयन गरेको थियो। यादवविरुद्ध अविश्वासको प्रस्ताव पारित गर्दै चार जनाको बहुमतमा पाण्डे दलका नेता भएका हुन्। सो पत्र प्रदेशसभामा आएको सूचना अधिकारीले बताए। यहाँ पत्रै पत्रको गञ्जागोल छ। सभामुखले उपयुक्त लागेको निर्णय गर्नुभयो। चित्त नबुझ्नेहरू अदालत जान सक्ने बाटो छ, उनले भने। मुख्यमन्त्री पोखरेल विरुद्धको अविश्वास प्रस्तावबारे छलफल गर्न वैशाख १९ गते विशेष अधिवेशन बोलाइएको छ। त्यसको पूर्वार्धमा माओवादी केन्द्रबाट सभामुख बनेका पूर्णबहादुर घर्तीले राजनीति गरेको आरोप जसपाका नेताले लगाएका छन्। यसअघि माओवादी केन्द्रका दुई सांसद पदमुक्त भएका छन्। ६ जनाको पद रिक्त हुँदा प्रदेशसभामा ८१ सांसद बाँकी रहनेछन्। सभामुखले मतदान नगर्ने भएकाले बहुमतका लागि ४१ सांसद भए पुग्छ। एमालेका ४१ जना छन्। यद्यपि एमालेमा दुई जना माधवकुमार नेपाल पक्षधर हुन्।"
सीमा नाका बन्द गर्न सीसीएमसीको सिफारिस,"काठमाडौं : कोरोना रोकथाम तथा नियन्त्रण केन्द्रीय व्यवस्थापन तथा समन्वय केन्द्र (सीसीएमसी) को शक्रबारको बैठकले भारतसँग सीमा जोडिएका विभिन्न नाका बन्द गर्ने सिफारिस गरेको छ। प्रधानमन्त्री तथा मन्त्रिपरिषद्को कार्यालय, सिंहदरबारमा उपप्रधानमन्त्री एवं सिसिएमसीका संयोजक ईश्वर पोखरेलका अध्यक्षतामा सम्पन्न बैठकले दोस्रो लहरको कोभिड१९ को जोखिम क्रमशः बढ्दो भएकाले थप सचेतनाका उपायबारे सिफारिस गरेको जनाइएको छ। उक्त सिफारिशबारे अब बस्ने मन्त्रिपरिषद्को बैठकमा छलफल हुनेछ। बैठकमा कोरोना रोकथामका लागि विभिन्न जिल्लामा जारी गरिएको निषेधाज्ञा र अत्यावश्यक वस्तु र सेवाको सञ्चालनका विषयमा पनि समीक्षा गरिएको थियो।"
महाधिवेशनको तयारीमा कांग्रेस : साढे सात लाख क्रियाशील सदस्यता इन्ट्री,"काठमाडौं : नेपाली कांग्रेसमा आसन्न १४ औँ महाधिवेशनका लागि निर्धारित समयसम्म साढे सात लाख बढी क्रियाशील सदस्यता पार्टीको वेबसाइटमा अपलोड गरिएको छ। कांग्रेस केन्द्रीय कार्यसमितिको यही वैशाख ६ गते बसेको बैठकले अन्तिम पटकका लागि जिल्ला कार्यसमितिहरुले नयाँ क्रियाशील सदस्यता र नवीकरण सूचीको विवरण केन्द्रमा पठाउने अवधि यही वैशाख १५ गतेसम्म निर्धारण गरेको थियो। निर्धारित समयको राति १२ बजेसम्म वेबसाइटमा सात लाख ५३ हजार ३४४ क्रियाशील सदस्यता इन्ट्री भएको र त्यसमध्ये नयाँ तीन लाख ८९ हजार ४५१ तथा नवीकरण तीन लाख ६३ हजार ८९३ रहेको केन्द्रीय कार्यालयका सचिव केशव रिजालले जानकारी दिए। पार्टीको निर्णयअनुसार नै वैशाख १५ गते राति १२ बजे कम्प्युटर सफ्टवेयरमा क्रियाशील सदस्यताको इन्ट्री हुने सिस्टम स्वतः बन्द भएको छ। कतिपय जिल्ला कार्यसमितिले राति १२ बजेसम्म पनि क्रियाशील सदस्यता विवरण इन्ट्री गरिरहेको र समयावधि थपका लागि आग्रह गरे पनि सिस्टम स्वतः बन्द भएको उनले बताए। क्रियाशील सदस्यता इन्ट्री गर्दागर्दै बाँकी रहेका जिल्ला कार्यसमितिका हकमा केन्द्रबाटै केही गर्न सकिने सचिव रिजालले बताए। यसबाहेक पार्टीका बारा, सिन्धुपाल्चोक र सप्तरी जिल्ला कार्यसमितिका क्रियाशील सदस्यताको विवरण भने इन्ट्री हुन बाँकी छ। बारा र सिन्धुपाल्चोकमा नेपालको संविधानअनुसार पार्टीको संरचना समायोजन प्रक्रिया नै विवाद रहेको तथा सप्तरीमा भने क्रियाशील सदस्यताको प्रक्रिया ढिला शुरु भएको थियो। यी सबै जिल्लाका हकमा वैशाख मसान्तभित्र जिल्लाबाट केन्द्रको सफ्टवेयरमा इन्ट्री गरिसक्नुपर्ने केन्द्रीय समितिको निर्णय छ। कांग्रेसले क्रियाशील सदस्यता नवीकरण र वितरणसम्बन्धी जिल्लाको प्रतिवेदन वैशाख १७ गते साँझ बजेभित्र पार्टी केन्द्रीय कार्यालयमा बुझाइ सक्नुपर्ने तालिका निर्धारण गरेको छ। सफ्ट्वेयरमा इन्ट्री भएका क्रियाशील सदस्यता नामावली सरोकारवालाको जानकारीका लागि केन्द्रीय क्रियाशील सदस्यता छानबिन समितिले पार्टीको वेबसाइटमा सार्वजनिक गरिने छ। सो बैठकले अन्य राजनीतिक दलबाट कांग्रेसमा प्रवेश गरेका सदस्यको क्रियाशील सदस्यता फारम वैशाख १५ गतेभित्र केन्द्रीय कार्यालयले जिल्लालाई उपलब्ध गराउने, त्यस्ता फाराम सबै प्रक्रिया पूरा गरी जिल्ला कार्यसमितिले वैशाख मसान्तभित्र केन्द्रमा पुर्याइसक्नुपर्ने र त्यसको कम्प्युटर इन्ट्री क्रियाशील सदस्यता छानबिन समितिले नै केन्द्रमा गर्ने निर्णय गरेको थियो। कांग्रेसले विदेशस्थित पार्टीका जनसम्पर्क समितिका क्रियाशील सदस्यता विवरण भने यसमा समावेश गरेको छैन। जनसम्पर्क समितिका क्रियाशील सदस्यताको विवरण पार्टीको वेबसाइटमा इन्ट्री नगरी छुट्टै तरिकाले केन्द्रीय कार्यालयमा प्राप्त हुने सचिव रिजालले जानकारी दिए। पार्टीको १३ औँ महाधिवेशनमा १८ जनसम्पर्क समितिले भाग लिएको र ती जनसम्पर्क समितिमा करिब २५ हजार क्रियाशील सदस्यता रहेको थियो। हाल कांग्रेसका जनसम्पर्क समितिको सङ्ख्या विस्तार भई ३६ पुगेको छ। कांग्रेसले १३औँ महाधिवेशनमा चार लाख ९० हजार क्रियाशील सदस्यता रहेकामा आसन्न १४औँ महाधिवेशनसम्म सो सङ्ख्याको शतप्रतिशत थप्न पाउने व्यवस्था गरेको थियो। क्रियाशील सदस्यताको विवरणलाई व्यवस्थित बनाउन सबै जिल्ला कार्य समितिलाई पार्टीको वेबसाइटमा अपलोड गर्ने व्यवस्था गरिएको छ। पार्टीको नियमावलीबमोजिम क्रियाशील सदस्यता नवीकरण शुल्क रु २०० छ भने नयाँ क्रियाशील सदस्यता आवेदन शुल्क रु ३०० रहेको छ। कांग्रेसको विधान, नवौं संशोधन (विसं २०७५ फागुन १२ गते)मा साधारण सदस्य र क्रियाशील सदस्य गरी दुई किसिमका सदस्यताको व्यवस्था गरिएको छ। कांग्रेसको सदस्यता प्राप्त गरेको सदस्यले एक वर्ष पुगेपछि क्रियाशील सदस्यता प्राप्तिका लागि तोकिएबमोजिमको आवेदन फाराम भरी आफ्नो सदस्यता भएको पार्टी वडा कार्यसमितिको कार्यालयमार्फत तोकिएबमोजिमको शुल्कसहित आवेदन गर्नसक्ने व्यवस्था छ। कांग्रेसले १४औँ महाधिवेशनका लागि पार्टीको गाउँनगर वडा अधिवेशन आगामी असार २० गते, गाउँनगरपालिका अधिवेशन असार २२ गते, प्रदेशसभा क्षेत्रीय अधिवेशन असार २५ गते, प्रतिनिधिसभा क्षेत्रीय अधिवेशनएक मात्र प्रतिनिधिसभा निर्वाचन क्षेत्र भएको जिल्ला अधिवेशन असार २७ गते तोकेको छ। यसैगरी एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन असार ३० गते, प्रदेश अधिवेशन आगामी साउन ६ गते र केन्द्रीय महाधिवेशन आगामी भदौ ७ देखि १० गतेसम्म काठमाडौँ गर्ने तालिका निर्धारण गरेको छ।"
आइसीयू र भेन्टिलेटर तत्काल व्यवस्था गर्न सरकारसँग देउवाको विशेष अपिल,"काठमाडौं : कांग्रेसका सभापति शेरबहादुर देउवाले कोरोना संक्रमण व्यापक बढेको भन्दै आईसीयू र भेन्टिलेटरको व्यवस्था मिलाउन सरकारसँग आग्रह गरेका छन्। शुक्रबार निजी निवास बूढानीलकण्ठमा आयोजित पत्रकार सम्मेलनमा बोल्दै देउवाले सरकारसँग यस्तो आग्रह गरेका हुन्। संक्रमण व्यापक भएको अवस्थामा आईसीयू र भेन्टिलेटर बेडको अभावका समाचार आइरहेको भन्दै देउवाले यसतर्फ विशेष ध्यान दिन सरकारलाई आग्रह गरेका हुन्। देउवाले सरकारलाई अक्सिजन आपूर्ति तत्काल अगाडि बढाउनसमेत भनेका छन्। अत्यावश्यक अक्सिजन भेन्टिलेटरको आपूर्ति तत्काल सुनिश्चित गरियोस्, देउवाले भने, आईसीयू बेड, आवश्यक औषधिको तत्काल व्यवस्था गरियोस्। सभापति देउवाले भारत र अन्य देशबाट आएकाको कन्ट्याक ट्रेसिङलाईसमेत विशेष ध्यान दिनुपर्नेमा जोड दिएका छन्। उनले सीमा नाकामा चेकजाँच र परीक्षणमा कडाई गर्नुपर्ने, होल्डिङ सेन्टरहरुको व्यवस्थापन गर्नुपर्नेमा जोड दिएका छन्। उनले उपत्यकामा लकडाउन भए पनि दुई दिनको अवधिमा उपत्यकाबाट गाउँगाउँमा मासिन पुगेकाले सबैलाई सुरक्षित हुन अनुरोध गरेका छन्। उनले संक्रमण रोकथाम तथा नियन्त्रणका लागि खोपको आपूर्तिलाई सहज बनाउनसमेत आग्रह गरेका छन्।"
आफ्ना चार सांसद पदमुक्त गर्ने निर्णयविरुद्ध महन्थ ठाकुर निर्वाचन आयोगमा,"काठमाडौं : लुम्बिनी प्रदेशमा आफ्ना ४ जना सांसदलाई पदमुक्त गर्ने निर्णयविरुद्ध जनता समाजवादी पार्टीका अध्यक्ष महन्थ ठाकुर शुक्रबार निर्वाचन आयोग पुगे। जसपा सांसदहरू सन्तोष कुमार पाण्डेय, विजय बहादुर यादव, सुमन शर्मा रायमाझी र कल्पना पाण्डेयलाई प्रदेशसभा सदस्य र पार्टीबाट निष्काशन गरेको सूचना बिहीबार प्रदेश सभा सचिवालयले जारी गरेपछि ठाकुर शुक्रबार आयोग पुगेका हुन्। ठाकुरले जसपा नेपालको कार्यकारिणी समितिको बैठक २०७७ पुस ७ गतेपछि हालसम्म नबसेको बताएका छन्। अध्यक्ष ठाकुरले गैरकानुनी पत्र एवं सोसँग सम्बन्धी अन्य पत्र तथा निर्णयसमेत बदरका लागि यथाशीघ्र कानुनी प्रक्रिया अघि बढाउन आयोगलाई बुझाएको पत्रमा माग गरिएको छ। 'जनता समाजवादी पार्टीको नेपालको कार्यकारिणी समितिको बैठक मिति २०७७०९०७ गतेपश्चात हालसम्म नबसेको अवस्थामा प्रदेशसभा लुम्बिनी प्रदेशको सचिवालयको सूचना पत्र ४ मा उल्लेखित माननीय सदस्यहरुको प्रदेशसभा सदस्य र पार्टी सदस्य पदबाट निष्काशन गरेको व्यहोरा प्रथम पृष्टीमै अवैध एवं गैर कानुनी रहेकाले सो अवैध एवं गैर काननुपत्रलाई आधारमानी त्यस निर्वाचन आयोगबाट कुनै पनि काम कारवाही अगाडी नबढाउन अनुरोध छ,'पत्रमा भनिएको छ,'साथै उक्त गैर कानुनी सूचना पत्र एवं सो सँग सम्बन्धित अन्य पत्र एवं निर्णय समेत वदरका लागि यथाशिघ्र आवश्यक कानुनी प्रक्रिया अगाडि बढाइने व्यहोरा समेत जानकारी लागि अनुरोध छ।'"
नेकपा विप्लव समूहका नेता माइला लामा रिहा,किमाथाङ्का : सङ्खुवासभा जिल्ला कारागारमा रहेका नेत्रविक्रम चन्द विप्लव नेतृत्वको नेपाल कम्युनिष्ट पार्टीका केन्द्रीय सदस्य तथा उपत्यका इन्चार्ज माइला लामा रिहा भएका छन् । सरकार र विप्लव नेतृत्वको नेकपाका समूहबीच तीन बुँदे सहमति भएको दुई महिनापछि लामा बिहीबार रिहा भएका हुन् । सरकार र विप्लव समूहबीच फागुन २१ गते भएको सहमतिअनुसार गृह मन्त्रालयले सो समूहका नेतालाई रिहा गर्न सर्कुलर गरेको थियो । विप्लव समूहले आफ्ना नेताकार्यकर्ता रिहा गर्ने सहमति पालना नभएको भन्दै असन्तुष्टि जनाउँदै आएको थियो ।
जसपामा जब अध्यक्षलाई छलियो,"बुटवल : जनता समाजवादी पार्टी (जसपा)बाट लुम्बिनी प्रदेशमा मन्त्री बनेका चार सांसदको पद खोसिएको छ। जसपाको केन्द्रीय कार्यकारिणी समितिले सन्तोषकुमार पाण्डेय, विजयबहादुर यादव, सुमन शर्मा रायमाझी र कल्पना पाण्डेलाई प्रदेशसभा सदस्य र पार्टी सदस्य पदबाट निष्कासन गरेको संसदीय दलको पत्र प्राप्त भएको प्रदेशसभा सचिवालयले जनाएको छ। प्रदेशसभा बैठक चालू नरहेको भन्दै प्रदेशसभाका सचिव दुर्लभकुमार पुन मगरको हस्ताक्षरमा बिहीबार कारबाहीसम्बन्धी सूचना टाँस गरिएको छ। जसपाका अध्यक्ष महन्थ ठाकुरले भने बिहीबारै लुम्बिनी प्रदेशसभाका कुनै पनि सदस्यलाई केन्द्रस्तरबाट कारबाही नगरिएको पत्र सभामुखलाई पठाएका छन्। ठाकुरले पूर्वसमाजवादी पार्टी र पूर्वराजपा नेपालका प्रदेश समिति समायोजन हुन नसकी कुनै समिति नबनेको तर प्रदेशसभामा समायोजन भई जसपाको ६ सदस्यीय संसदीय दल रहेको जनाएका छन्। मुख्यमन्त्री शंकर पोखरेल नेतृत्वको प्रदेश सरकारमा वैशाख ६ गते जसपाबाट पाण्डेय भौतिक पूर्वाधार विकासमन्त्री, यादव भूमि व्यवस्था, कृषि तथा सहकारीमन्त्री, पाण्डे शिक्षा तथा सामाजिक विकासमन्त्री र शर्मा भौतिक पूर्वाधार विकास राज्यमन्त्री नियुक्त भएका थिए। उनीहरूलाई जसपा प्रदेश संसदीय दलको पत्रका आधारमा राजनीतिक दलसम्बन्धी ऐनको दफा ३२ (५) र ३४ (१) बमोजिम निष्कासन गरिएको सूचना बिहीबार प्रदेशसभाले टाँस गरेको हो। प्रदेशसभा सचिवालय स्रोतले भने जसपाका अध्यक्ष उपेन्द्र यादवको हस्ताक्षरमा पत्र आएअनुरुप सूचना प्रकाशन गरिएको जनाएको छ। प्रदेशसभाका सूचना अधिकारी दिनेश अधिकारीले सभामुखको आदेशअनुरूप सूचना आएको बताए। पार्टी सदस्यबाट कारबाही गरिएको पत्र आएको थियो। सभामुखले त्यसलाई उपयुक्त ठान्नुभयो। अनि सूचना प्रकाशित भयो, अधिकारीले भने। जसपा नेता सर्वेन्द्रनाथ शुक्लले बैठक नै नबसी कार्यकारिणी समितिले कारबाही गर्ने कुरा नै नहुने बताए। कार्यकारिणी समितिको बैठक नै बसेको छैन। घरघरमा पुगेर गराइएको हस्ताक्षरलाई बैठक मान्न सकिँदैन, नेता शुक्लले भने, त्यो बैठक पनि होइन, निर्णय पनि मान्य हुँदैन। मन्त्री भएका पाण्डेय, यादव, पाण्डे र शर्मालाई जसपाको एक खेमा (पूर्व समाजवादी पार्टी) ले स्पष्टीकरण सोध्दै कारबाहीको चेतावनी दिएको थियो। पूर्वराजपा नेपाल खेमाले भने सहमतिमै सरकारमा सहभागी भएको प्रेस विज्ञप्ति जारी गरेको थियो। संसदीय दलका नेता सहसराम यादवले पनि चार सांसदलाई कारबाही गरिएको भन्दै निष्कासनका लागि प्रदेशसभालाई पत्र पठाएका छन्। यादवलाई वैशाख ६ गते नै दलका नेताबाट हटाइएको थियो। जसपा संसदीय दलले वैशाख ६ गते दलका नेतामा सन्तोष पाण्डेलाई चयन गरेको थियो। यादवविरुद्ध अविश्वासको प्रस्ताव पारित गर्दै चार जनाको बहुमतमा पाण्डे दलका नेता भएका हुन्। सो पत्र प्रदेशसभामा आएको सूचना अधिकारीले बताए। यहाँ पत्रै पत्रको गञ्जागोल छ। सभामुखले उपयुक्त लागेको निर्णय गर्नुभयो। चित्त नबुझ्नेहरू अदालत जान सक्ने बाटो छ, उनले भने। मुख्यमन्त्री पोखरेल विरुद्धको अविश्वास प्रस्तावबारे छलफल गर्न वैशाख १९ गते विशेष अधिवेशन बोलाइएको छ। त्यसको पूर्वार्धमा माओवादी केन्द्रबाट सभामुख बनेका पूर्णबहादुर घर्तीले राजनीति गरेको आरोप जसपाका नेताले लगाएका छन्। यसअघि माओवादी केन्द्रका दुई सांसद पदमुक्त भएका छन्। ६ जनाको पद रिक्त हुँदा प्रदेशसभामा ८१ सांसद बाँकी रहनेछन्। सभामुखले मतदान नगर्ने भएकाले बहुमतका लागि ४१ सांसद भए पुग्छ। एमालेका ४१ जना छन्। यद्यपि एमालेमा दुई जना माधवकुमार नेपाल पक्षधर हुन्।"
लुम्बिनीमा शंकर पोखरेललाई सघाउने जसपाका चार सांसद पार्टीविरुद्ध अदालतमा,"काठमाडौँ: जनता समाजवादी पार्टीबाट बर्खास्त भएका लुम्बिनी प्रदेशका चार सांसदहरु पार्टीविरुद्ध रिट दायर गर्न सर्वोच्च अदालत पुगेका छन् । जसपाका सांसद विजयबहादुर यादव, कल्पना पाण्डे, सन्तोषकुमार पाण्डे र सुमन शर्मा रायमाझीले आफ्नै पार्टीविरुद्ध रिट दायर गर्न लागेका हुन् । पार्टीको निर्णयविपरीत लुम्बिनीका मुख्यमन्त्री शंकर पोखरेल नेतृत्वको सरकारमा मन्त्री बनेपछी उनीहरुलाई जसपाले कारवाही गरेको थियो । पदमुक्त भएपछि उनीहरु पार्टी र प्रदेशसभाले अन्याय गरेको भन्दै सर्वोच्च अदालत पुगेका हुन् । मुख्यमन्त्री शंकर पोखरेलले जसपाका तिनै चार सांसदको मतको सहयोगमा आफ्नो सरकार टिकाएका थिए । यद्यपि यस विषयलाई लिएर जसपाका शीर्ष नेताहरुबीच नै भने एक मत हुन सकेको छैन ।"
जनताले साथ नदिए कोरोना नियन्त्रण कठिन छ : उपप्रधानमन्त्री पोखरेल,"काठमाडौं : उपप्रधानमन्त्री ईश्वर पोखरेलले कोरोना विरुद्धको लडाइँमा जनताले साथ नदिए समस्या समाधान गर्न कठिन हुने बताएका छन्। कोभिड१९ संकट व्यवस्थापन केन्द्रका संयोजकसमेत रहेका पोखरेलले शुक्रबार सिंहदरबारमा संचारकर्मीसँग संवाद गर्दै सरकारको एकल प्रयासले मात्र कोरोनाविरुद्धको लडाइँ सफल नहुने भन्दै यस्तो बताएका हुन्। कोभिडको जुन लहर छ यसलाई फैलन नदिने मुख्य कुरा हो। यसलाई राज्यको मात्र काम हो भन्नु हुन्न, उपप्रधानमन्त्री पोखरेलले भने, आम नागरिकको स्वास्थ्य र जीवन रक्षाका लागि आवश्यक सम्पूर्ण प्रबन्ध गरेका छौं। जनता पनि हाम्रो आफ्नै जीवनका लागि हो भनेर सचेत हुन जरुरी छ। जनताको साथ र सहयोग भएन भने यो गम्भीर समस्या समाधान गर्न कठिन छ। सरकारले वैशाख १३ गतेको मन्त्रिपरिषद्को निर्णयबाट नयाँ भेरियन्टसहितको कोभिड १९ महामारीको दोस्रो लहर रोकथाम तथा नियन्त्रण सम्बन्धी आदेश २०७८ जारी गरेको भन्दै उनले राज्यका तर्फबाट अभिभावकीय भूमिका र जिम्मेवारी सोचेर यो निर्णय गरिएको बताए। पोखरेलले संकटमा परेकालाई सरकारले अस्पताल र उपचारका लागि चाहिने सामग्री लगायत सम्पूर्ण प्रबन्ध गरेको जानकारीसमेत दिएका छन्। यसअघि स्थापित कोरोना विशेष अस्पताललाई थप व्यवस्थित बनाउने काम भइरहेको उनको भनाइ छ। १८ लाख भन्दा बढीलाई कोरोनाको खोप लगाइसकेको जानकारी दिँदै उनले खोप खरिदका लागि स्वास्थ्य मन्त्रालयले प्रक्रिया अगाडि बढाइसकेको बताए। सरकार र जनताबीच हातेमालो गरेर कोरोनाविरुद्धको लडाइँ सफल पार्नुपर्ने उनको भनाइ छ। म नागरिकहाई अपील गर्न चाहन्छु, सिंगो मानव समुदाय अहिले कोरोनाविरुद्ध लडिरेको छ। त्यसैले यो हामी सबैको साझा समस्या हो, यसलाई समाधान गर्न सरकार र नागरिक हातेमालो गरेर अगाडि बढ्नुपर्छ , उनले भने, हामी आफै जवााफदेही भएर अगाडि बढ्न जरुरी छ।"
कोरोना महामारी : सरकारलाई ध्यानाकर्षण गर्न देउवाले ३ बजे पत्रकार सम्मेलन गर्ने,काठमाडौं : प्रमुख प्रतिपक्षी नेपाली कांग्रेसका सभापति शेरबहादुर देउवाले शुक्रबार दिउँसो ३ बजे पत्रकार सम्मेलन गर्न लागेका छन्। कोरोना महामारीबारे सरकारको ध्यानाकर्षण गर्न देउवाले बुढानिलकण्ठमा पत्रकार सम्मेलन गर्ने कार्यक्रम तय भएको मुख्य सचिव कृष्णप्रसाद पौडेलले जानकारी दिए। नेपाली कांग्रेस केन्द्रीय कार्यसमितिको बैठक केन्द्रीय कार्यसमिति सदस्य र कर्मचारीमा कोरोना भाइरस संक्रमण देखिएपछि स्थगित भएको थियो। कांग्रेसले यस अगाडि नै प्रकाशशरण महतको नेतृत्वमा कोरोना अनुगमन समिति पनि गठन गरेको छ। देउवाले कोभिड१९ विरुद्धको खोपको परिपूर्तिका लागि कूटनीतिक सक्रियता बढाउन सरकारसँग आग्रह गर्दै आएका छन्। उनले नेपालमा ठूलो संख्यामा खोपको आवश्यकता भएपनि सरकार समयमा गम्भीर नहुनाले खोपको समुचित व्यवस्था हुन नसकेको आरोप लगाएका थिए। उनले चाडोभन्दा चाडो आवश्यक खोपको व्यवस्था मिलाउनेतर्फ ठोस योजनासहित कुटनैतिक सक्रियता बढाउनुपर्नेमा जोड दिएका छन्। विकसित राष्ट्रहरुले खोप उत्पादक संस्थाहरुसँग आआफ्नो देशहरुको आवश्यकताभन्दा पनि बढी संख्यामा अग्रिम बुकिङ सुरक्षित गरेको बताउँदै देउवाले अग्रीम बुकिङ गर्न नसकेका नेपालजस्ता देशहरुलाई वुकिङ भएको संख्यामध्येबाट खोप सुविधा उपलब्ध गराउनसमेत आग्रह गरेका छन्। यसैगरी उनले मुलुकको समसामयिक राजनीति र पार्टीको १४ औँ महाधिवेशनलगायत विषयमा पनि धारणा सार्वजनिक गर्ने बताइएको छ। आसन्न महाधिवेशनका लागि निर्धारित समयसम्म साढे सात लाख बढी क्रियाशील सदस्यता पार्टीको वेबसाइटमा अपलोड गरिएको छ। वेबसाइटमा सात लाख ५३ हजार ३४४ क्रियाशील सदस्यता इन्ट्री भएको र त्यसमध्ये नयाँ तीन लाख ८९ हजार ४५१ तथा नवीकरण तीन लाख ६३ हजार ८९३ रहेको केन्द्रीय कार्यालयका सचिव केशव रिजालले जानकारी दिए। पार्टीको निर्णयअनुसार नै वैशाख १५ गते राति १२ बजे कम्प्युटर सफ्टवेयरमा क्रियाशील सदस्यताको इन्ट्री हुने सिस्टम स्वतः बन्द भएको छ।
ओलीलाई हटाउन संख्या पुगेन : देउवा,"काठमाडौं : नेपाली कांग्रेसका सभापति तथा पूर्वप्रधानमन्त्री शेरबहादुर देउवाले नयाँ सरकार निर्माण गर्ने निर्णय भए पनि प्रधानमन्त्री केपी ओलीलाई हटाउन संसद्मा अझै पर्याप्त संख्या नपुगेको बताएका छन्। देउवाले संसदको अंकगणित अनुकुल नभएका कारण अविश्वास प्रस्ताव ल्याउन नसकेको बताए। उनले भने, ' संख्या नपुगेकै कारणले अविश्वास प्रस्ताव ल्याउन समस्या भएको हो। अविश्वास प्रस्ताव दर्ता गरेर फेल भयो भने दुई वर्षसम्म लगाउन मिल्दैन।विकल्प अहिले केही छैन।' उनले अहिलेसम्म माओवादीले समर्थन फिर्ता नलिएको बताउँदै भने, माओवादीले समर्थन फिर्ता लिएको छैन। जसपाले अहिलेसम्म निर्णय गरेकै छैन। उनले जसपाले माग गरेबमोजिम संविधान संशोधन गर्न दुई तिहाइ चाहिने तर अहिले त्यो संभव नरहेको बताए। कांग्रेसले चैत २० गते प्रधानमन्त्री केपी ओलीको राजीनामा माग्ने र आफ्नो नेतृत्वमा नयाँ सरकार बनाउने निर्णय गरेको थियो। तर संसदको अंकगणित अनुकुल नभएकोले अहिलेसम्म कांग्रेस अघि बढ्न सकेको छैन। माओवादी र कांग्रेस तयार भए पनि जसपाले निर्णय नगर्दा वैकल्पिक सरकार बनाउने योजना अन्योलमा परेको छ। २ सय ७५ सदस्यीय प्रतिनिधिसभामा केही निलम्वित र केही निधनले गर्दा रिक्त छन्। अहिले प्रधानमन्त्री बन्न १ सय ३६ सांसदको समर्थन चाहिन्छ।अहिले संसदमा एमालेका १२०, कांग्रेसका ६०, माओवादी केन्द्रका ४८ र जसपाका ३४ सांसद छन्। तीनजना स्वतन्त्र हैसियतमा छन्। जसपाको सहयोगले ओली पनि सुरक्षित हुनेछन् भने उसको साथ पाएमा नयाँ सरकार निर्माण पनि सहज हुनेछ। एमसीसी पास गर्न प्रचण्ड तयार देउवाले अमेरिकी सहायता परियोजना मिलेनीअम च्यालेन्ज कर्पोरेशन (एमसीसी) पास गर्न नेकपा माओवादी केन्द्रका अध्यक्ष पुष्पकमल दाहाल प्रचण्डले सहयोग गर्ने वचन दिइसकेको बताएका छन्। देउवाले भने, एमसीसी पास गर्न मसँग प्रचण्डले सहयोग गर्छु भनेकै छन्। बाहिर उहाँले के प्रचार गरिरहनु भएको छ, त्यो मलाई थाहा भएन।' देउवाले एमसीसी ब्याज तिर्नु नपर्ने अनुदान भएकोले योसँग डराउनुपर्ने वा आत्तिनुपर्ने कुनै कारण नरहेको बताए। उनले भने, 'एमसीसीबारे अनेक किसिमका भ्रम र प्रचार गरिएको छ।कसैले अमेरिकी सेना आउँछ भन्छन्, कहीँ के आउँछन् भन्या छन् । यो सबै झुटो प्रचार हो। केही दिनअघि मात्र सत्ता साझेदारीको डिलसँगै एमसीसी पारित गर्ने सम्बन्धमा कांग्रेस सभापति देउवा र माओवादी केन्द्रका अध्यक्ष पुष्पकमल दाहाल प्रचण्डबीच सहमति भएको थियो। अविश्वास प्रस्ताव पारित गरेपछि एमसीसी अनुमोदन गर्ने संकल्प पनि पारित गर्ने समझदारी भएको थियो। तर बाहिर प्रचण्डले एमसीसी पारित गर्ने सहमति नभएको अभिव्यक्ति दिएपछि देउवाले यस्तो टिप्पणी गरेका हुन्।"
राष्ट्रियसभा उपनिर्वाचनका लागि मतदानस्थल र मतदान केन्द्र तोकियो,"काठमाडौं : वाग्मती प्रदेशको रिक्त राष्ट्रियसभा सदस्य उपनिर्वाचनका लागि मतदान केन्द्र तोकिएको छ । निर्वाचन आयोगले आगामी जेठ ६ गते हुने निर्वाचनका लागि राष्ट्रियसभा सदस्य निर्वाचन नियमावली, २०७६ को नियम २३ को उपनियम (३) बमोजिम मतदानकेन्द्र तोकेको हो । मकवानपुर, हेटौंडा उपमहानगरपालिका ४ स्थित भुटनदेवी माविलाई मतदानस्थल तोकिएको आयोगका प्रवक्ता राजकुमार श्रेष्ठले जानकारी दिए। मतदानस्थलमा प्रदेशसभा सदस्य ११० जनाका लागि केन्द्र (क) र गाउँपालिकाका अध्यक्ष, उपाध्यक्ष तथा नगरपालिकाका प्रमुख, उपप्रमुख २३८ जनाका लागि केन्द्र (ख) गरी छुट्टाछुट्टै मतदानकेन्द्र तोकिएको उनले जानकारी दिए। आयोगले निर्र्वाचन अधिकृत, प्रदेश निर्वाचन अधिकारी र कम्प्युटर अपरेटरका लागि राष्ट्रियसभा सदस्य निर्वाचन सञ्चालन तथा व्यवस्थापनसम्बन्धी आजै अभिमुखीकरण कार्यक्रम सम्पन्न गरिएको जनाइएको छ ।रासस"
एमालेले तोक्यो स्थानीय र प्रदेश तहको अधिवेशनको मिति (अपानिसहित),"काठमाडौं : सत्तारूढ नेपाल कम्युनिष्ट पार्टी (एमाले) ले स्थानीय तह र प्रदेशको अधिवेशनहरूको मिति तय गरेको छ। वैशाख ६, १० र १२ गते भएको केन्द्रीय कमिटी बैठकको निर्णय सर्कुलर गर्दै एमालेले अधिवेशनको मिति तोकेको हो। पार्टीका महासचिव ईश्वर पोखरेलले प्रस्तुत गरेको कार्यतालिकालाई कमिटीले परिमार्जनसहित पारित गरेर अन्तरपार्टी निर्देशनमार्फत् जिल्ला तहमा सर्कुलर गरेको हो। पार्टी अध्यक्ष एवम् प्रधानमन्त्री केपी शर्मा ओलीले जारी गरेको निर्देशनमा असार मसान्तसम्म पार्टी सदस्यता नवीकरण सम्पन्न गरिसक्नुपर्ने छ। नेपाल कम्युनिष्ट पार्टी (नेकपा) कार्यकालका पार्टी सदस्यहरु र पार्टीको नवौं राष्ट्रिय महाधिवेशनको समयमा कायम रहेका पार्टी सदस्यहरुलाई नवीकरणको अवसर दिने, पार्टीमा एकतावद्ध हुने सदस्यहरुको सदस्यता पनि यही अवधिमा नवीकरण गर्ने निर्णय भएको छ। बैठकले विधान संशोधनमा केन्द्रित भएर छलफल एवम् निर्णय गर्न राष्ट्रिय प्रतिनिधि परिषदको बैठक २०७८ साउन २५ गतेदेखि २७ गतेसम्म आयोजना गर्ने अपानिमा उल्लेख छ। नेपाल कम्युनिष्ट पार्टी (नेकपा) को २०७७ पुस ७ गते विस्तारित केन्द्रीय कमिटीका सदस्यहरु राष्ट्रिय प्रतिनिधि परिषद सदस्य हुने भएका छन्। बैठकले केन्द्रीय निकायका पदाधिकारी तथा सदस्यहरु, प्रदेश कमिटीका पदाधिकारीहरु, जिल्ला कमिटीका अध्यक्षहरू, विभागका सचिवहरु, जनसंगठनका अध्यक्षहरू, प्रवास क्षेत्रबाट मनोनित कमरेडहरु राष्ट्रिय प्रतिनिधि परिषदका सदस्य हुने निर्णय गरेको छ। बैठकले भदौ ५ गते वडा अधिवेशन, भदौ १५ गते पालिका तहका कमिटीहरूको अधिवेशन, ३० गते जिल्ला अधिवेशन र असोज ३० गते प्रदेश तहका कमिटीहरूको अधिवेशन सम्पन्न गर्ने संगठानात्मक योजना तय गरेको छ। मंसिर २ गते देखि ६ गतेसम्म दशौं राष्ट्रिय महाधिवेशन गर्ने निर्णय यसअगाडिको बैठकमा नै एमालेले गरिसकेको छ। पार्टीभित्रको अन्तरविरोध कटुतापूर्ण बन्दै जाने क्रममा गठन गरिएका संगठनात्मक संरचना र तिनको नेतृत्वलाई आमरुपमा यथावत राख्ने । माधव नेपाल समूहलाई लक्षित गर्दै अपानिमा भनिएको छ, ती कमिटीमा अन्तरविरोधको पल्लो किनारामा उभिएका कमरेडहरुलाई पार्टीको मूल प्रवाहमा फर्काउन अधिकतम पहल गर्ने र त्यसरी फर्किने कमरेडहरुलाई आवश्यकता र योग्यता अनुरुप उपयुक्त जिम्मेवारी दिने । हेर्नुहोस् अन्तरपार्टी निर्देशन"
विराटनगरमा शनिबार रातिबाट निषेधाज्ञा,"विराटनगर : कोरोना संक्रमण बढेसँगै मोरङमा पनि एक साताको लागि निषेधाज्ञा घोषणा गरिएको छ। जिल्ला प्रशासन कार्यालय मोरङले शनिबार राति १२ बजेदेखि लागु हुनेगरी एक साताका लागि निषेधाज्ञा घोषणा गरेको हो। जिल्ला प्रशासन कार्यालयले शुक्रबार जारी गरेको आदेशअनुसार कोरोनाका कारण बढी प्रभावित विराटनगर महानगरपालिका, बुढिगंगा गाउँपालिका, जहदा गाउँपालिका, कटहरी गाउँपालिकाका वडा नं १, २, ३, र ४ तथा भारत र सुनसरी जिल्लासंग जोडिएको सीमा क्षेत्रहरुमा निषेधाज्ञा गरिएको छ। प्रमुख जिल्ला अधिकारी कोषहरि निरौलाका अनुसार निषेधाज्ञाको अवधिमा औषधि, खाद्यवस्तु, इन्धनलगायत अत्यावश्यक वस्तु तथा सेवाहरु खरिद गर्नबाहेक घरबाट बाहिर ननिस्कन भनिएको छ। खाद्यवस्तु, खाना पकाउने इन्धन, तरकारी, डेरी सम्बन्धी पसल र निर्माण सामग्रीका पसल बिहान १० बजेसम्म मात्र सञ्चालन गर्न पाइने आदेशमा उल्लेख छ। दैनिकरुपमा गरिने नित्य पूजा प्रार्थनाबाहेक सबै धार्मिक सांस्कृतिक कार्य, मेला, चाडपर्व, हाटबजार, लगायत सामूहिक गतिविधि नगर्न पनि जिल्ला प्रशासन कार्यालय मोरङले आदेश दिएको छ। निषेधाज्ञाको समयमा अत्यावश्यक सेवामा प्रयोग हुने विद्युत, खानेपानी, सञ्चार, बैंक, फोहोरमैला व्यवस्थापन, खाद्यान्न, पशुआहार ढुवानीका साधन, एम्बुलेन्स, शव वहान, सरकारी नम्बरका साधनबाहेक अन्य सञ्चालन नगर्न भनिएको छ। छिमेकी मुलुक भारतसँग हुने आवागमन पूर्णरुपमा बन्द गर्ने, रातिको समयमा ८ बजेदेखि बिहान ५ बजेसम्म हिँडडुल गर्न नपाइने, उपभोग्य वस्तुको कृतिम अभाव सिर्जना गरे कानुन बमोजिम कारवाही हुने, होटल रेष्टुरेन्ट होम प्याक तथा होम डेलिभरी प्रयोजनका लागि मात्र खुला रहने छन्। संघीय सरकारले ५०० सक्रिय संक्रमित भएको जिल्लामा निषेधाज्ञा लगाउन आदेश दिएकोमा सुनसरीमा २ सय ५० संक्रमित हुँदा निषेधाज्ञा लगाउने निर्णय भएकोमा मोरङमा ११ सय बढी संक्रमित पुगिसक्दा मात्रै निषेधाज्ञाको घोषणा आएको हो।"
सरकारी निकायबाटै निषेधाज्ञाको अवज्ञा१५६ जनालाई एकै ठाँउमा राखेर तालिम,"वीरगन्ज : कोरोना संक्रमण रोकथाम तथा नियन्त्रणका लागि स्थानीय प्रशासनले पर्सा जिल्लामा वैशाख १६ देखि वैशाख २२ गतेसम्म निषेधाज्ञा लगाएको छ। निषेधाज्ञाकै अवज्ञा गरेर वीरगन्जस्थित जिल्ला जनगणना कार्यालय पर्साले १ सय ५६ गणक सहभागी गराएर तालिम सन्चालन गरेको घटना बाहिर आएको छ। निषेधाज्ञा लागेकै बेला १ सय ५६ जनालाइ सहभागी गराएर तालिम सन्चालन गरेको खबर प्रमुख जिल्ला अधिकारी समक्ष पुगेपछि शुक्रबार उक्त तालिम स्थगन गरिएको छ। वीरगन्जको श्रीपुरस्थित सिद्धार्थ इनटरनेशनल कलेजमा जिल्ला जनगणना कार्यालयले बिहीबार निषेधाज्ञा लगाइएको दिनदेखि वैशाख २२ गते सम्मका लागि १ सय ५६ जना गणक सहभागी गराएर तालिम सन्चालन गरेको थियो। स्थानीय प्रशासनले लगाएको निषेधाज्ञाकै बेलामा सरकारकै निकाय जनगणना कार्यालय पर्साले त्यसको अवज्ञा गरेर १५६ जनालाई एकै ठाउँमा भेला गराएर तालिम सन्चालन गरेको हो। यो थाहा पाएपछि शुक्रबार तालिम स्थलमा पुगेका सन्चारकर्मीको टोलीले प्रमुख जिल्ला अधिकारी पिताम्बर घिमिरेलाइ खबर गरेपछि प्रमुख जिल्ला अधिकारी घिमिरेको निर्देशनमा प्रहरीले हस्तक्षेप गरेर उक्त तालिम स्थगित गराएको हो। तालिममा सहभागी हुन पर्साको सुदूरपश्चिम ठोरी देखि १४ वटै पालिकाका महिला र पुरुष, निषेधाज्ञाका बेला पनि जोखिम मोलेर आएका थिए। गणकमा छनोट भएकालाई तालिममा सहभागी हुन नआएमा करार नियुक्ति नै बदर गरी दिने लिखित चेतावनी जिल्ला जनणना कार्यालय पर्साका सहायक जिल्ला जनगणना अधिकारी बलराम खड्काले दिएका थिए। त्यही चेतावनीका कारण आफूहरु बाध्य भएर तालिममा सहभागी हुन आएको सहभागिको भनाइ छ। जिल्ला जनगणना कार्यालय पर्साका प्रमुख केशव ज्ञवालीले भने गृह मन्त्रालयको आदेशमा आफूले तालिम संचालन गरेको जिकिर गर्दै आफूले तालिम नरोक्ने अडान लिएका थिए। त्यसपछि संचारकर्मीले प्रमुख जिल्ला अधिकारीलाई फोन गरेपछि प्रजिअको निर्देशनमा आएको प्रहरीले तालिम स्थगित गराएको सन्चारकर्मी ध्रुब साहले जानकारी दिए।"
विप्लवका दाजु विरजंग धरौटीमा छुटे,परासी : नेत्र विक्रम चन्द (विप्लव) नेतृत्वको नेकपाका केन्द्रीय सदस्य चन्द्रबहादुर चन्द (विरजंग) शुक्रबार पश्चिम नवलपरासी जिल्ला अदालतबाट धरौटीमा छुटेका छन् । नवलपरासीको बर्दघाटस्थित धनेवामा रहेको एनसेल टावरमा बम विष्फोट गरेको आरोपमा उनलाई रुपन्देहीबाट २०७७ असोज २१ गते नवलपरासी ल्याइएको थियो । त्यतिबेला अदालतले उनलाई २५ हजार धरौटीमा रिहा गर्ने आदेश दिएको थियो । धरौटी नबुझाएपछि उनी कारागार चलान भएका थिए । पछि स्वास्थ्यमा समस्या आएपछि चन्द्रबहादुरलाई असोज २८ गते चितवन अस्पताल पठाइएको थियो । उनी त्यहीको कारागार थिए । चितवनबाट शुक्रबार नवलपरासी ल्याइएका उनले २५ हजार धरौटी बुझाएपछि अदालतले छाडेको हो । पहिलो पटक उनी २०७६ असोज ३० मा विप्लवका २१ जना नेता तथा कार्यकर्तासहित दाङबाट पक्राउ परेका थिए । त्यसबेला उनी विप्लव समुहको मध्यपश्चिम कमाण्डका इन्चार्ज थिए । कपिलवस्तु शिवराज नगरपालिका९ शिवपुरगढी घर भएका चन्द्रबहादुर विप्लवका सहोदर जेठा दाजु हुन् । अहिलेसम्म विभिन्न ८ जिल्लामा अड्डा सारगर्दै कारागार पठाइएको चन्द्रबहादुरले बताए । यसैबीच रिहा भएपछि पत्रकारहरुसँग प्रतिकृया दिदैं चन्द्रबहादुरले पार्टीसँग भएको ३ बुँदे सहमति सरकारले कार्यान्वन नगरेको गुनासो गरे । राजनीति निकासका लागि सहमति आवश्यक थियो तर अहिलेसम्म पनि मुद्दा फिर्ता र कार्यकर्ताहरुलाई नछाडेकाले सरकारले अपेक्षाकृत काम नगरेको अनुभुति भएको छ । चन्द्रबहादुरले भने । सहमति कार्यान्वयन नभए देश फेरि अनेपेक्षित ढंगले अघि बढ्न सक्ने उनको भनाई थियो ।
सर्वोच्च अदालतले तोक्यो रिट निवेदन र सुनुवाइ समय,"काठमाडौं : सर्वोच्च अदातलले कोभिड१९ को महामारीका कारण बन्दाबन्दी भएको अवस्थामा रिट निवेदन दर्ता गर्ने र सुनुवाइको समय निर्धारण गरेको छ । अदालतले तोकेको समयानुसार बन्दी प्रत्यक्षीकरणसम्बन्धी रिट तथा कोभिड महामारी, जीवन र जनस्वास्थसँग सम्बन्धित रिट निवेदनहरु दर्ताको समय बिहान ११ बजेदेखि दिउँसो ३ बजेसम्म रहेको छ । ती रिट निवेदनमध्ये बन्दी प्रत्यक्षीकरणको निवेदन दिउँसो १:०० बजेसम्म दर्ता गर्न आएमा सोही दिन सुनुवाइ हुने र सो उपरान्त दर्ता हुन आए भोलिपल्ट सुनुवाइ गर्ने तय गरिएको छ । सर्वोच्च अदालतका उपरजिष्ट्रार राजु ढुङ्गानाका अनुसार सुनुवाइका क्रममा सम्बन्धित मुद्दामा एकएक पक्ष र एकएकजना कानून व्यवसायी मात्र इजलासमा उपस्थित भएर बहस पैरवी गर्ने निर्णय भएको छ । प्रधानन्यायाधीश चोलेन्द्रशमशेर जबरासहित सम्पूर्ण न्यायाधीशहरुको यही वैशाख १४ गते बसेको पूर्ण बैठकले उपत्यकामा निषेधाज्ञा जारी भएको अवस्थामा अदालतबाट दिने सेवा कटौती गर्ने गरेको थियो । पूर्ण बैठकले बन्दी प्रत्यक्षीकरणसम्बन्धी रिट निवेदन तथा कोभिड महामारी, जीवन र जनस्वास्थसँग सम्बन्धित रिट निवेदनको मात्र सुनुवाइ गर्ने निर्णय गरेको थियो । अदालतले सोही निर्णयानुसार रिट दर्ता गर्ने र सुनुवाइ गर्ने समय निर्धारण गरेको हो । रासस"
१७ वर्षीया किशोरीमाथि बलात्कार अभियोगमा ३० वर्षीय पुरुषलाई १० वर्ष कैद सजाय,राजविराजः १७ वर्षीया किशोरीमाथि बलात्कार गरेको अभियोगमा सप्तरी अदालतले सिरहा नगरपालिका६ का ३० वर्षीय दिपेन्द्र भनिने दिपिन्द्र महरालाई १० वर्ष कैद सजाय सुनाएको छ । जिल्ला न्यायाधीश ऋषिराम आचार्यको इजलाशले आरोपित सिरहा नगरपालिका६ का ३० वर्षीय दिपिन्द्र महरालाई १० वर्ष कैद सजाय साथै २५ हजार क्षतिपूर्ति भराउन फैसला गरेको स्रेस्तेदार कुमार मास्केले बताए । सिरहाबाट ललाईफकाई १७ वर्षीया किशोरीलाई बिहेको आश्वासन दिइ राजविराज नगरपालिका३ स्थित दीपसाजन लजमा राखी ०७६ कात्तिक २६ गते आरोपितले बलात्कार गरेको पीडितले बताइन् । पीडितका बुवाले जिल्ला प्रहरी कार्यालय सिरहामा ०७६ मङ्सिर ३ गते नै उजुरी दिएका थिए । घटनास्थल सप्तरी भएककोले सिरहा प्रहरीले कारवाहीका लागि ०७६ मङ्सिर १६ गते जिल्ला प्रहरी कार्यालय सप्तरीमा पत्रसहित फायल पठायो । जिल्ला प्रहरी कार्यालय सप्तरीले ०७६ मङ्सिर १८ गते बलात्कारको उजुरी दर्ता गर्दै सिरहा प्रहरीसँग आरोपितको खोजीमा सहयोग माग्यो । सिरहा प्रहरीले नै आरोपितलाई ०७६ मङ्सिर २२ गते पक्राउ गरी ०७६ मङ्सिर २३ गते जिल्ला प्रहरी कार्यालय सप्तरीमा कारवाहीका लागि बुझाएको थियो । जिल्ला अदालतमा ०७६ पुस १६ गते अभियोगपत्र दायर भएपछि अदालतको आदेशमा आरोपित पुर्पक्षका लागि राजविराज कारागारमा थुनामा छन् ।
धौलागिरी हिमालमा दुर्घटनाग्रस्त हेलिकप्टर र दुई मानव अवशेष भेटियो,"काठमाडौं : नेपाली सेनाले धौलागिरी हिमालमा दुर्घटनाग्रस्त हेलिकप्टर र दुई मानव अवशेष भेटेको छ। सेनाका प्रवक्ता सन्तोष बल्लभ पौडेलका अनुसार हिमाल सफाइको अभियानका क्रममा दुर्घटनाग्रस्त हेलिकप्टर र मानव अवशेष भेटिएको हो। पौडेलका अनुसार हिमाल सफाइ अभियान २०२१ को टोलीले बुधबार धौलागिरी आधार शिविरमा दुइृ मानव अवशेष र हेलिकप्टरको भग्नावशेष फेला पारेको हो। प्रवक्ता पौडेलका अनुसार हेलिकप्टर सन् २००६ मा दुर्घटना भएको एयर डाइनेस्टि हुनसक्ने अनुमान गरिएको छ। मृतकको पहिचान हुन नसकेकाले अनुसन्धान भइरहेको सेनाले जनाएको छ। नेपाली सेनाको जनसम्पर्क तथा सूचना निर्देशनालयका अनुसार सफाइ अभियानका दौरान ९एनएसीआर हेलिकप्टरको अवशेष भेटिएको हो। सफा हिलमा अभियान २०२१ अन्तर्गत फोहोर संकलन गर्ने क्रममा वैशाख १५ गते धौलागिरी बेसक्याम्पदेखि २०० मिटर दक्षिणतर्फ माउन्टेन इक्युमेन्ट सहितका दुई वटा मानव अवशेष र सोही बेस क्याम्पबाट अन्दाजी १ किमी इटाली बेस क्यम्पतर्फ ९ एनएसीआर लेखेको हेलिकप्टरको अवशेषसमेत फेला परेको छ, जनसम्पर्क निर्देशनालयले सार्वजनिक गरेको विज्ञप्तिमा भनिएको छ। सेनाले सार्वजनिक गरेको सूचना"
पूर्वी नेपालबाट अवैध रुपमा प्रवेश गर्दै रोहिंग्या शरणार्थी,"विराटनगर: म्यानमारबाट विस्थापित भएपछि बंगलादेशमा शरण लिएर बसिरहेका रोहिंग्या शरणार्थी भारतको बाटो हुँदै सीमावर्ती नाकाबाट पूर्वी नेपालमा छिर्न थालेको पाइएको छ । जीवन जिउन सहजताको खोजी गर्दै रोहिंग्य मुस्लिमहरु झापाको काँकडभिट्टा र मोरङको सीमावर्ती नाका हुँदै नेपाल प्रवेश गरेको विषयले यतिबेला स्थानीय प्रशासनलाई झस्काएको छ । कोरोना भाइरसको संक्रमण तीव्र रूपमा फैलिएर मुलुकको अवस्था जटिल बन्दै गइरहेका बेला रोहिंग्या आप्रवासीको तनाव पनि थपिएको हो । कोरोना नियन्त्रणमा राज्यका सबै शक्ति परिचालन गरिएको अवस्थामा त्यसको फाइदा उठाउँदै रोहिंग्यालाई लुकाईछिपाई चोर बाटोको प्रयोग गरी नेपाल छिराउन गिरोह नै सक्रिय रहेको पाइएको हो । गृह मन्त्रालयअन्तर्गतको शान्ति सुरक्षा तथा अपराध नियन्त्रण शाखाले पत्र पठाउँदै यस विषयमा सत्यतथ्य बुझेर कारबाही अघि बढाउन सम्बन्धित जिल्ला प्रशासन कार्यालयलाई निर्देशन दिएको छ । मन्त्रालयले वैशाख ६ गते पठाएको पत्रमा सम्बन्धित निकायसँग समन्वय गरेर कारबाही थाल्न प्रशासनलाई आवश्यक निर्देशन दिइएको छ । गृह स्रोतका अनुसार केही दिनअघि मात्रै झापाको काँकडभिट्टा नाका हुँदै १०१२ जना रोहिंग्या आप्रवासी भारतबाट नेपाल प्रवेश गरेको जानकारी छ । लुकिछिपी नेपाल प्रवेश गरेका उनीहरु झापाको कमल गाउँपालिकास्थित मुस्लिम बस्ती रहेको टागनडुब्बामा आश्रय लिएर बसिरहेको विशेष सूचना प्राप्त भएको गृहका एक अधिकारीले बताए । उनका अनुसार मोरङको सीमावर्ती नाका हुँदै भारतबाट तीनतीन जनाको दुई रोहिंग्या परिवारलाई विराटनगर ल्याउँदै आश्रय दिएर राखिएको सूचना पनि छ । उनीहरुलाई विराटनगरको कुन ठाउँमा राखिएको छ भन्ने यकिन भइसकेको छैन । खोजी र पहिचानका लागि सबै सुरक्षा संयन्त्र परिचालन गरिएको भए पनि फेला पार्न भने नसकिएको जानकारी ती अधिकारीले दिए । पत्ता लगाउन नसक्दा झन् चिन्ता बढेको छ । रोहिंग्या मुस्लिमलाई नेपाल प्रवेश गराउने गिरोहलाई आवश्यक कारबाहीको प्रक्रिया अघि बढाउन तदारुकता देखाइएको गृह स्रोतले बतायो । गृह स्रोतले भन्यो, आगामी दिनमा उनीहरुलाई नेपाल आउन नदिन र आइसकेकालाई खोजी एवं पहिचान गरेर कारबाही गर्न प्रक्रिया अघि बढाइएको छ । गृहका एक उच्च अधिकारीका अनुसार अहिले पूर्वी नेपालमा छिरेका रोहिंग्याको खोजी र पहिचान एवं यकिन गर्नका लागि विशेष ढंगले सुक्ष्म अनुसन्धान भइरहेको छ । केही वर्षअघि म्यानमारबाट विस्थापित भएका लाखौँ रोहिंग्या मुस्लिम बंगलादेशमा शरण लिएर बसिरहेका छन् । ती मध्ये करिब पाँच सय जना भारतको बाटो हुँदै नेपाल आएर काठमाडौंको बुढानीलकण्ठ नगरपालिकाको राममन्दिर क्षेत्रमा क्याम्प बनाएर बस्दै आएको गृह स्रोतले बतायो । उक्त राममन्दिर क्षेत्रस्थित रोहिंग्या आप्रवासी क्याम्पका मौलाना जुबेर र लसुनटारस्थित आप्रवासी क्याम्पका रफिक आलम पछिल्लो समय रोहिंग्यालाई बंगलादेश र भारतबाट नेपालतिर प्रवेश गराउने धन्दामा सक्रिय रहेको पुष्टि गृह मन्त्रालयले गरेको छ । यस विषयमा जतिसक्दो चाँडो यथार्थ बुझ्न गृहले जिल्ला प्रशासन कार्यालय काठमाडौंसहित झापा र मोरङलाई संयुक्त पत्र पठाएको हो । पत्रमा भारत तथा बंगलादेशमा रहेका रोहिंग्या मुस्लिमलाई विभिन्न नाका हुँदै नेपाल प्रवेश गराउने कार्यमा विगतदेखि नै उनीहरु सक्रिय रहँदै आएको उल्लेख छ । स्रोतका अनुसार पछिल्लो समय पूर्वी नेपालमा रोहिंग्या छिराउने धन्दामा भने जुबेरको संलग्नता पाइएको छ । स्थानीय प्रशासनले खोजी तीव्र पारे पनि उनी फेला परेका छैनन् । कानुन विपरीतका कार्य गरेका कारण जुबेरमाथि कारबाही हुने गृह मन्त्रालयले जनाएको छ । उनले प्रतिव्यक्ति ४० हजार रुपैयाँसम्म लिएर रोहिंग्या मुस्लिमलाई नेपाल प्रवेश गराउने गरेको मन्त्रालयले जनाएको छ । मन्त्रालयका अनुसार जुबेरले बंगलादेश र भारतभन्दा तुलनात्मक रुपमा नेपालमा जीवन सहज रहेको र शरणार्थीको संरक्षणका सवालमा काम गरिरहेको संयुक्त शरणार्थी उच्च आयुक्त कार्यालय (यूएनएचसीआर)ले आर्थिक सहयोग उपलब्ध गराउनेजस्ता प्रलोभन देखाएर पैसा असुल्दै रोहिंग्यालाई नेपाल ल्याउने गरेका हुन् । गृह स्रोतका अनुसार भारत र बंगलादेशमा शरणार्थीको जीवन असहज छ । विगतमा भुटानी शरणार्थीको अवस्थालाई हेरेरै अरु मुलुकभन्दा शरणार्थी जीवन सहज रहेको यकिन भएकाले रोहिंग्याको रोजाइमा पनि नेपाल पर्ने गरेको स्रोतको भनाइ छ । नेपालभारत खुला सीमाका कारण भारतबाट हुने निर्वाध आवतजावतलाई रोक्न निक्कै कठिन एवं चुनौतिपूर्ण छ, झापा प्रशासनका एक अधिकारीले भन्यो, विभिन्न नाका हुँदै प्रवेश गर्ने सबैलाई नियन्त्रणमा लिने र यकिन गर्ने सम्भावनै छैन । केही समयअघिदेखि नेपाल छिर्न थालेका रोहिंग्या शरणार्थीको संख्या बढ्दै गएर पछि स्थिति समस्याग्रस्त हुने भएकाले बेलैमा उनीहरुलाई रोक्न विशेष ढंगको कारबाही आवश्यक रहेको निस्कर्ष गृह मन्त्रालयले निकालेको छ । झापाका प्रमुख जिल्ला अधिकारी श्रवणकुमार तिमल्सिनाले रोहिंग्यालाई लक्षित गरेर उनीहरुको प्रवेश रोक्नका लागि सीमा नाकामा कडाई गरिएको बताए । भारतसँग खुला सीमा भएकाले उनीहरु जतिबेलै पनि नेपाल छिर्नसक्ने अवस्था छ, उनले भने, त्यही भएकाले केन्द्रबाट आएको निर्देशनअनुसार रोक्न र नियन्त्रण गर्न स्थानीय प्रशासन संवेदनशिल भएर लागेको छ । नेपाल छिरेर अवैध रूपमा कोही बसेको पाइएमा नियन्त्रणमा लिएर अध्यागमन ऐन अनुसार कारबाही अघि बढाउन अध्यागमन विभागमा पठाइने जानकारी उनले दिए । रोहिंग्यालाई नेपाल छिर्नै नदिने हिसाबमा काम भइरहेको छ, प्रजिअ तिमल्सिनाले भने, झुक्याएर र लुकिछिपी छिरेको आशंकामा कानुन अनुसार कारबाही अघि बढाउन आवश्यक छानबिन र खोजी गरिरहेका छौँ । मोरङका प्रमुख जिल्ला अधिकारी कोषहरि निरौलाले रोहिंग्यालाई नेपालमा छिरेर बस्नका लागि कानुनले पनि नमिल्ने बताए । शरणार्थीका रुपमा आउन दिँदा धेरै समस्या आउन सक्छ, उनले भने, उनीहरु त्यत्तिकै पासपोर्ट (राहदानी) बिना आउनै पाउँदैनन् । पासपार्ट लिएर आउनेहरु पनि म्याद सकिएपछि फर्कनुपर्ने उनले बताए । कोरोना महामारी नियन्त्रणमा सबै केन्द्रित भएको मौका छोप्दै त्यसको फाइदा उठाएर रोहिंग्यालाई नेपाल प्रवेश गराउनसक्नेतर्फ सचेत रहेर काम भइरहेको प्रजिअ निरौलाको भनाइ छ । कोही रोहिंग्य नेपाल आएर सहरी शरणार्थीका रुपमा बसोबास गर्छ सक्छन्, उनले भने, त्यही भएकाले भारतबाट नेपाल छिर्ने सबै नाकालाई उच्च सुरक्षा निगरानीमा राखिएको छ । नेपाल छिरेको भनिएकाहरुको खोजीका लागि अहिले विशेष टोली परिचालित रहे पनि पत्ता लगाउन मुस्किल परिरहेको प्रजिअ निरौलाको भनाइ छ । म्यानमारबाट विस्थापित भएर बंगलादेशमा बसोबास गरिरहेका रोहिंग्यालाई आफ्नै मुलुक फर्काउने विषयमा पटकपटक म्यानमार र बंगलादेशबीच छलफल एवं वार्ता भए पनि विषयवस्तुले भने सार्थकता पाउन सकिरहेको छैन । म्यानमारमा भएका हिंसात्मक गतिविधिपछि बस्न नसकेर आफ्नो मुलुक छाड्न बाध्य भएको म्यानमारको अल्पसंख्यक रोहिंग्या समुदाय अर्काको मुलुकमा शरणार्थी जीवन बिताइरहेको हो । विश्व समुदायले फर्काउन आग्रह गरे पनि म्यानमारको सरकारले चासो दिएको छैन । उसले उल्टै रोहिंग्यालाई म्यानमारमा आएर बसेका बंगलादेशी नागरिक भनेर दाबी गरिरहेको छ ।"
चट्याङ लागेर युवकको मृत्यु,जाजरकोट : चट्याङ्ग लागेर जाजरकोटमा एक युवकको मृत्यु भएको छ । छेडागाड नगरपालिका १२ का २७ वर्षीय गणेश बुढाको चट्याङ्ग लागेर मृत्यु भएको हो । शिवालय गाँउपालिका १ को कार्यालय भवनका लागि जंगलमा काठ चिरानी गरेर फर्कने क्रममा बिहीबार बेलुका परेको चट्याङ्ग लागेर उनको घटनास्थलमै मृत्यु भएको प्रहरीले जनाएको छ ।
बालकमा अपराध : ३७ वर्षमा पक्राउ,"भैरहवा : बालक उमेर जघन्य अपराध गरेका एक व्यक्ति बैंस उमेरमा पक्राउ परेका छन्। २३ वर्ष अघि ०५६ सालमा एक व्यक्तिको हत्या गरेर फरार रहेका युवराज भन्ने भुवन ढकाल ३७ वर्षको उमेरमा समातिएका छन्। उनलाई रुपन्देहीको इलाका प्रहरी कार्यालय सालझण्डीको प्रहरी टोलीले रुपन्देहीको कंचन गापा २ हात्तिबजारबाट पक्राउ गरेको प्रहरीले जनाएको छ। २०५६ सालमा हत्या गरेका उनलाई जिल्ला अदालत रुपन्देहीले २०६४ सालमा कर्तव्य ज्यान मुद्दामा दोषी ठहर गर्दै २० वर्ष कैद सजाएको फैसला गरेको थियो। अपराध गरे यता उनी फरार थिए। अपराध गरेर विभिन्न स्थानमा लुकुछिपी बस्दै आएका अन्ततः उनी पक्राउ परेका छन्। प्रहरीका अनुसार विगतमा बस्दै आएको रुपन्देहीको साविक गजेडी ९ लौसाबाट बसाई सराई गरी चितवनको साविक गितानगर ७ बाट ढकालले नागरिकता बनाएका छन्। गत माघ महिना देखि रुपन्देहीको कंचन गापा २ हात्तिबजारमा कुखुरा फर्म संचालन गरी बस्दै आएको सूचना पाएपछि प्रहरीले उनलाई तत्काल पक्राउ गरेको छ। फरार अपराधी सम्बन्धित स्थानमा रहेको सूचना प्राप्तपछि उनलाई पक्राउ गरी फैसला कार्यान्वयनका लागि जिल्ला अदालत रुपन्देही पठाइएको रुपन्देहीका डिएसपी एवं प्रवक्ता सत्यनारायण थापाले जानकारी दिए। अदालतबाट सजाए पाएका र अपराधिक घटना घटाएर फरार रहेका आरोपीलाई पक्राउ गर्नका लागि रुपन्देही प्रहरीले विशेष प्राथमिकतामा साथ कार्य अगाडी बढाएको छ। जसका लागि प्रहरीको क्याप टोली लाई सक्रिय बनाइनुका साथै सबै इलाका र चौकीका इन्चार्जलाई खोजीमा खटाइएको छ। फरार रहेका अपराधी समाज रहेर पुनः अपराधिक क्रियाकलाप गर्न सक्ने विषयलाई नकार्न सकिदैन रुपन्देहीका एसपी मनोज केसीले अन्नपूर्णसगँ भने, त्यसैले जिल्लामा शान्ति सुरक्षा कायम राख्न फरार अपराधीहरुलाई पक्राउ गर्न आवश्यक देखिएकोले पक्राउ गर्न थालेका हौँ।"
कर्मचारीमा कोरोना देखिएपछि इटहरी उपमहानगरपालिका र यातायात कार्यालय बन्द,इटहरी : कर्मचारीमा नयाँ भेरियन्टसहितको कोरोना संक्रमण पुष्टि भएपछि इटहरी उपमहानगरपालिका कार्यालय र वडा कार्यालयहरु सात दिनका लागि बन्द गरिएको छ । कार्यपालिकाको आपतकालिन बैठकले २४ गतेसम्मका लागि अति आवश्यकीय कामबाहेक सबै सेवा बन्द गर्ने निर्णय गरेको हो । उपमहानगरको राजस्व शाखामा कार्यरत कर्मचारीमा कोरोना देखिएको थियो । त्यसपछि अन्य केही कर्मचारीलाईसमेत कोरोना देखिएको बताइएको छ । कन्ट्रयाक्ट ट्रेसिङका आधारमा अन्यको पनि परीक्षण भइरहेको छ । यता इटहरीस्थित यातायात व्यवस्था कार्यालय पनि २४ गतेसम्मका लागि बन्द गरिएको छ । संक्रमणको जोखिम बढेको र सुनसरी जिल्लाभर निषेधाज्ञासमेत जारी भएको भन्दै भोलिदेखि सबै काम बन्द गर्ने जानकारी दिएको छ ।
मोटरसाइकल दुर्घटनामा युवकको मृत्यु,फिदिम : पाँचथरको फाल्गुनन्द गाँउपालिका तीन गुम्बाडाँडास्थित मेची राजमार्गमा मोटरसाइकल दुर्घटना हुँदा एक युवकको घटनास्थलमै मृत्यु भएको छ। मेची राजमार्गको पौवाभञ्ज्याङदेखि राँकेतर्फ गएको बा ८५ प २२८० नम्बरको मोटरसाईकल दुर्घटना हुँदा इलाम आमचोक घर भएका किरण राईको मृत्यु भएको पाँचथर प्रहरीले जनाएको छ। सोही मोटरसाइकलमा सवार फाल्गुनन्द तीन निवासी अनिता तामाङ सामान्य घाइते भएकी छन्। सडकबाट मोटरसाइकल अनियन्त्रित भएर भिरमा खस्दा राईको घटनास्थलमै मृत्यु भएको हो।
वन जोगाउन उपभोक्तालाई ग्यास र चुलो वितरण,"उदयपुर : बढ्दो वन विनासलाई रोक्न उदयपुरको त्रियुगा नगरपालिका ७ स्थित कौवाई सामुदायिक वन समुहले एक सय नौ उपभोक्तालाई एलपी ग्यास वितरण गरेको छ ।दाउराको खपत गर्दा वन विनाश बढ्ने र वातवरण पनि प्रदुषण हुने भन्दै समूहले वार्षिक कार्यक्रम नै स्वीकृत गरी एलपी ग्यास वितरण गरेको हो । समूहका अध्यक्ष मीनबहादुर कार्कीका अनुसार गरिबी निवारण शीर्षकबाट ७ लाख २० हजार रुपैयाँमा एक सय नौ घरलाई ग्याँस चुलो र सिलिण्डर वितरण गरिएको हो । दाउराको प्रयोग घटाउँदै वन जोगाउने उदेश्यले ग्यासको सिलिण्डर र चुलो वितरण गरेका हौँ । अध्यक्ष कार्कीले भने, सुकेका, ढलेकालाई दाउरा बनाउन वहानामा काँचै वोटविरुवा र लाथ्राहरु ढाल्न थालेपछि जंगल प्रवेशमा रोक लगाउन समूहले वार्षिक कार्यक्रम स्वीकृत गरी दाउराको विकल्प खोजेको हो ।' समुहका सचिव हिरा मगरकाअनुसार समूहमा आवद्ध एकसय ३७ घरधुरीमध्ये १ सय ९ घरधुरिलाई वितरण गरेको हो । एकसय नौ घर परिवार यही बसोबार गर्ने हुन, उनले भनिन्, अन्य उपभोक्ता बाहिर रहेकाले नदिएका हौ, भोलिका दिनमा यहीँ बसोबास गरे भने पुन वितरण गर्छौ । उपभोक्तालाई ग्यास वितरण गर्दै गाइघाट डिभिजन वन कार्यलयका सहायक वन अधिकृत जागेश्वर साहले ग्याँस चुलो वितरणले उपभोक्तलाई वन संरक्षण गर्न उत्साहित बनाएको बताए । वर्षभरी उपभोक्ताले दाउरा प्रयोगगर्दा वनलाई धेर थोर क्षति पुग्दै आएको थियो, उनले भने, त्यहीँ सामुदायिक वनको आम्दानीमा ग्यास चुलो वितरणगर्दा उपभोक्तालाई प्रयोग गर्न पनि सजिलो अनि दाउरा प्रयोगमा कमी आउँदा वन संरक्षणमा टेवा पुग्छ । यसले उपभोक्तालाई राहत मात्र मिलेको छैन्, जंगल संरक्षणसमेत भएको छ,' अधिकृत साहले भने, एकभारी दाउरा काटने समय अन्य काममा समय पुगेको छ, त्यति मात्र नभई धुँवाबाट हुने स्वास्थ्य समस्याकोसमेत निराकरण भएको छ ।' ग्यास पाएपछि स्थानीय खुशी भएका छन् । स्थानीयले दाउरा खपत कमी, समयको बचत, र वन फडानीमा कमी आउनुकासाथै अन्य काम गर्न सहज हुने बताएका छन् । विद्यालयमा खाजा पकाउन सजिलो होस भन्ने हेतुले समुहले माध्यमिक विद्यालय कौवाईलाईसमेत ग्यास उपलब्ध गराएको छ । घरायसी प्रयोजनका लागि दाउरा बाल्न रुख काट्दा वन फँडानी हुन थालेपछि समूहले कार्ययोजना बनाएर वन विनास रोक्न यस्तो कार्यक्रम सञ्चालन गरेको अध्यक्ष कार्कीले बताए । सामुदायिक वन उपभोक्ता महासंघ त्रियुगा नगर कमिटीका अध्यक्ष नरबहादुर खड्काले बैकल्पिक उर्जा कार्यक्रमअन्तर्गत एलपी ग्यास उपभोक्तालाई वितरण वन संरक्षणको आधार भएको बताए । वन संरक्षण र वातवरणिय हिसावले पनि ग्यास उपयुक्त भएको र उपभोक्ता पनि धुँवाबाट मुक्त भएको उनको भनाइ छ । सरकारले अघि सारेको धुँवामुक्त त्रियुगा नगर अभियान लाई सहयोग गर्न पनि ग्यास सिलिण्डर वितरण गरिएको उनले बताए ।"
"सुन र चाँदी दुबैको मूल्य घट्यो,कति पुग्यो तोलाको ?","काठमाडौं : नेपाली बजारमा शुक्रबार सुन र चाँदी दुबैको मूल्य घटेको छ। बिहीबार प्रतितोला ३ सय रुपैयाँले बढेर ९० हजार ८०० रुपैयाँमा कारोबार भएको छापावाल सुनको मूल्य आज प्रतितोला ९०० रुपैयाँ घटेर ८९ हजार ९०० रुपैयाँमा कारोबार भइरहेको छ। त्यसैगरी, तेजाबी सुनको मूल्य प्रतितोला ८५० रुपैयाँ घटेर ८९ हजार ४५० रुपैयाँमा कारोबार भइरहेको छ। सुनको मूल्यसँगै चाँदीको मूल्य पनि घटेको छ। बिहीबार प्रतितोला १ हजार ३१५ रुपोयँमा कारोबार भएको चाँदी आज २० रुपैयाँले घटेर १ हजार २९५ रुपैयाँमा कारोबार भइरहेको छ।"
दुर्घटना बढेपछि १० दिनलाई सडक बन्द,"दमौली : मंगलबार दमौलीबाट भिरकोट जाँदै गरेको ग १ ज ७६०० नम्बरको जीप ऋषिङ १ धारापानी उकालोमा ब्रेक फेल भएर पल्टियो। एक जनाको ज्यान गएको दुर्घटनामा १६ जना घाइते भए। त्यसको ठिक भोलिपल्ट भिरकोटबाट दमौली आउँदै गरेको ग १८ प ३७७ नम्बरको स्कुटर ओरालोमा ब्रेक फेल हुँदा दुई शिक्षकको उपचारका क्रममा ज्यान गयो। सडकको एकै ठाउँमा दिनहुँ मानिसको ज्यान लिने गरी दुर्घटना भएपछि ऋषिङ गाउँपालिकाले झापुटार भिर्कोट सडकखण्ड १० दिन बन्द गर्ने भएको छ। ठाडो बाटोमा ब्रेक फेल भएर मंगलबार जीप दुर्घटनामा एक तथा बुधबार स्कुटर दुर्घटनामा अर्का दुईको ज्यान गएपछि गाउँपालिकाले सडक मर्मत नसकिँदासम्म सार्वजनिक यातायातका साधन चल्न नदिने निर्णय गरेको गाउँपालिका अध्यक्ष राजेन्द्रकृष्ण श्रेष्ठले जानकारी दिए। श्रेष्ठले भौतिक पूर्वाधार कार्यालय तथा सडक डिभिजनका अधिकारीसँग छलफल गरेर काम तत्काल सक्नका लागि समेत अनुरोध गरेका थिए। दुर्घटना भइरहेको ऋषिङ १ धारापानीको उकालोमा सडक ढलानको काम भइरहेको छ। एक खण्डमा एक सय २५ मिटर ढलान मध्ये आधा भागको काम सकिएको छ। अर्को भागको ढलान बाँकी हुँदै गर्दा दिनहुँ दुर्घटना भएपछि अब काम १० दिनभित्र सक्ने शर्तमा आजबाट काम रोक्न लगाइएको अध्यक्ष श्रेष्ठले बताए। ऋषिङ ४ का वडाध्यक्ष भोजराज रानाभाटले सडकको ढलान हुँदा उचाई बढेको र ठाडो उकालोमा नियन्त्रण गुमाउँदा दुर्घटना भएको निष्कर्षपछि यातायात रोक्न लागिएको बताए। उनले मोटरसाईकल चालकलाई सावधानीपूर्वक मात्र यात्रा गर्न भनिएको भन्दै काम सकेपछि मात्र जीप चल्न दिइने बताए। पहिल्यै यातायात रोक्न भनेका थियौं : ठेकेदार निर्वाचन क्षेत्र पूर्वाधार विकास कार्यक्रमअन्र्तगत २८ लाखमा सडकको एक सय २५ मिटर खण्डको ढलानको काम चलिरहेको छ। निर्माण कार्य गरिरहेको बेलु निर्माण सेवाका सुवर्ण श्रेष्ठले पहिल्यै सार्वजनिक यातायात रोक्न सुझाव दिएको भए पनि स्थानीयले नमान्दा दुःखद् घटना घटेको बताए। हामीले काम थाल्ने बेलामै सडकको उचाई एकातर्फ मात्र बढी हुँदा जोखिम हुन्छ भनेका थियौं, उनले भने,त्यतिखेरै यातायात रोकेको भए घटना हुने नै थिएन। उनले अब पनि नरोक्दा झनै जोखिम हुने भन्दै यातायात रोकिनुले क्षति रोक्ने बताए। आफूहरुले १० दिनभित्र नै काम सक्ने भन्दै यातायात आगमन नभएमा काम सक्न समेत सहज हुने बताए। ऋषिङ १ धारापानीस्थित सडक। सडकमा एक दिनको अन्तरालमा तीन जनाको ज्यान जाने दुर्घटना भए पछि १० दिनका लागि यातायात रोकिएको छ।"
कोरोना संक्रमणबाट गर्भवतीको मृत्यु,"दैलेख : दैलेखमा कोरोना भाइरस (कोभिड१९) को संक्रमणबाट गर्भवतीको मृत्यु भएको छ । नारायण नगरपालिका६ की २७ वर्षीया गर्भवतीको मृत्यु भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले जानकारी दिए । शुक्रबार बिहान साढे ११ बजे अस्पताल पुर्याइएकी ती महिलाको एक घण्टापछि मृत्यु भएको निमित्त स्वास्थ्य सेवा व्यवस्थापक रेग्मीले जानकारी दिए । ती महिलाको बच्चा जन्मने मिति नाघिसकेको थियो । सुत्केरी हुने मिति २०७७ चैत्र २८ गते रहेको दैलेख अस्पतालले जनाएको छ । बच्चा जन्मने मिति नाघिसकेकाले दैलेख अस्पतालले वैशाख १२ गते नै सुर्खेत रिफर गरिसकेको थियो । यद्धपी परिवारले सुर्खेत नलिइ घरमै राखेको थियो । बच्चा जन्मने मिति नाघिसकेकाले शल्यक्रियामार्फत प्रसूति गराउनुपर्ने हुनसक्छ भनेर हामीले वैशाख १२ गते नै सुर्खेत रिफर गरिसकेका थियौं, आमा र बच्चाको अवस्था राम्रो थियो,' दैलेख अस्पतालका डा जगत थापाले भने । घरपरिवारले हेलचक्राई गरेका कारण गर्भवती महिलाको मृत्यु भएको डा थापाको भनाइ छ । अस्पतालले सुर्खेत रिफर गरेपनि घरमै बसेकी ती महिला शुक्रबार बिहान मात्रै पुःन अस्पताल पुगेकी थिइन् । गम्भीर अवस्थामा अस्पताल ल्याइएकी ती महिलाको मृत्यु भएको हो । मृत्युपछि कोरोना भाइरस (कोभिड१९) संक्रमणको लक्षणहरु देखिएकाले परीक्षण गर्दा कोरोना संक्रमण पुष्टि भएको हो । एन्टिजेन परीक्षणमा ती महिलालाई कोरोना संक्रमण पुष्टि भएको डा थापाले बताए ।"
कोरोना नियन्त्रण गर्न ग्रामीण क्षेत्रमा कडाइ,"विराटनगर : मोरङको मिक्लाजुङ गाउँपालिकास्थित मधुमल्ला बजारमा एकाबिहानै ट्राफिक प्रहरी जवान राजकुमार गौतम तपाईको मास्क खोइ ? भन्ने लेखिएको प्लेकार्ड बोकेर निस्किए । सडकमा शुक्रबार बिहान निस्किएका उनले गुडिरहेका सवारी साधनलाई रोक्दै मास्क लगाउन चालकलाई आग्रह गरिरहेका थिए । मास्क नलगाइकन खुलेआम सवारी साधन हाँकेर हिँडेका चालक गौतमको निसानामा परेका हुन् । कोरोना के हो र संक्रमण हुँदा यसले कस्तो असर गर्छ भन्ने कुरा सम्झाइबुझाइ गरेपछि मास्कसमेत दिएर उनले चालकलाई ससम्मान विदाइ गरिरहेको दृष्य हेर्नलायक थियो । बिनामास्क हिँडेका चालकहरु ट्राफिक प्रहरीले निःशुल्क मास्क उपलब्ध गराउँदा लज्जावोध गरिरहेका देखिन्थे । आफ्नै सुरक्षाका लागि मास्क पनि नलगाइ हिँड्ने गरेकोमा चालक आत्माआलोचन गर्थे । आगामी दिनमा मास्क लगाउने र स्वास्थ्य सावधानी अपनाउने प्रतिबद्धता जनाएर चालक आफ्नो गन्तव्यतिर लाग्थे । गौतमलाई इलाका प्रहरी कार्यालय मधुमल्लाका अरु प्रहरीले पनि साथ दिइरहेका थिए । नेपाल र ट्राफिक प्रहरीले कोरोनाविरुद्ध संयुक्त अभियान नै चलाएका छन् । प्रहरीले सडक प्रयोगकर्ता, सर्वसाधारण मजदुर, सवारी चालक, सार्वजनिक यातायातका यात्रुसमेतलाई सम्झाईबुझाई गरेर मास्क तथा सेनिटाइजरको प्रयोग गर्न गम्भीर ढंगले अभिप्रेरित गरिरहेको दृष्यले कोरोना भाइरस निक्कै डरलाग्दो र भयानक छ भन्ने कुरा बुझ्न त्यति गाह्रो थिएन । तीव्र रुपमा फैलिइरहेको कोरोना भाइरसको संक्रमण नियन्त्रणका लागि सुरक्षा निकायले मोरङको ग्रामीण क्षेत्रमा पनि कडाई गर्न थालेका छन् । शहरमा तीव्र रुपमा फैलिइरहेको कोरोनाको संक्रमणले ग्रामीण क्षेत्र पनि प्रभावित बन्न थालेपछि त्यसविरुद्ध सुरक्षा सतर्कता बढाउन थालिएको हो । मास्क नलगाइकन खुलेआम हिँडडुल गर्ने, लापरबाहीपूर्ण तरिकाले गतिविधी गर्नेलाई कारबाहीको दायरामा ल्याउने तयारी भइरहेको र त्यसलाई एकदुई दिनमै कार्यान्वयनमा ल्याइने मोरङ प्रहरी प्रमुख एसपी सन्तोष खड्काले बताए । त्यसका लागि सडक र सार्वजनिकस्थललाई विशेष निगरानीमा राखेर कडाई गर्न थालिएको उनको भनाइ छ । कोरोना रोकथाम र नियन्त्रणका लागि विभिन्न सचेतना एवं जनचेतनामूलक कार्यक्रमहरु सञ्चालन गरेर प्रहरीले मास्क र सेनिटाइजर वितरण पनि गरिहेको जानकारी खड्काले दिए । एपसी खड्काले कोरोनाविरुद्धको अभियानमा सहयोग गर्न नागरिक समाज, पेसाकर्मी, स्काउटकर्मी, सामाजिक अभियन्ता, अधिकारकर्मी, उद्योगी व्यवसायी, सर्वसाधारणसमेतलाई आह्वान गरेका छन् । सबै पक्षको साथ लिएर मात्रै कोरोना नियन्त्रण सम्भव हुने उनको बुझाइ छ । बेलैमा सबैले सावधानी अपनाउन सकिएन भने अवस्था निक्कै जटिल बन्नेतर्फ सबैको ध्यान जान जरुरी रहेको एसपी खड्काले बताए । त्यही भएकाले सार्वजनिक स्थलमा बढ्दो भिडभाड, भेलाजम्मा भएर गरिने कार्यक्रम, विभिन्न समारोह र गोष्ठी तथा भिडभाडयुक्त सबै खालका कार्यक्रमहरुमा रोक लगाउँदै ग्रामीण क्षेत्रमासमेत विशेष ढंगले निगरानी बढाउन थालिएको उनको भनाइ छ । मास्क तथा सेनिटाइजरको प्रयोग, साबुनपानीले नियमित सरसफाई, सामाजिक दूरी कायम, एकअर्काबीचको सम्पर्क तथा हेलमेल र जमघटमा ध्यान दिँदा कोरोनाको संक्रमणबाट बच्न सकिने एसपी खड्काले बताए । सबैले सावधानी अपनाउँदै स्वास्थ्य मापदण्ड तथा सरकारले बनाएका नियमको पालना गर्नुपर्नेमा उनको जोड छ । नियम नमान्नेलाई अब भने नियन्त्रणमा लिएर संक्रामक रोग नियन्त्रण ऐनअन्तर्गत कारबाही गरिने एसपी खड्काले बताए । कोरोनाबाट जोगिनलाई मास्क र सेनिटाइजनको प्रयोग गरौँलगायतका प्लेकार्ड बोकेर सचेतनामूलक कार्यक्रम सञ्चालनको अभियान नै चलाइएको प्रदेश १ ट्राफिक प्रहरी प्रमुख एसपी सञ्जीव शर्माले बताए । उनले सबैको सहयोग लिँदै कोरोना नियन्त्रणका लागि संयुक्त रुपमा सुरक्षाकर्मी खटिन थालेको जानकारी दिए । विशेष गरेर सडक प्रयोगकर्ता, सवारी चालक र यात्रुले मास्क नलगाउने गरेको पाइएको उनको भनाइ छ । शर्माले मास्क नलगाउनेलाई कोरोनाबाट बच्नका लागि तत्काल लगाउन सुझाव दिँदै उपलब्ध पनि गराउन थालिएको बताए । स्वास्थ्य मन्त्रालयले तोकेको मापदण्ड पूरा नगरि हिँड्नेहरुको जमात ठूलो हुँदा कोरोना जोखिम बढेको सबैको बुझाइ छ । पछिल्लो समय विशेष प्राथमिकतामा राखेर कोरोनाविरुद्ध जाग्न सबैलाई अनुरोध गर्ने काम भइरहेको एसपी शर्माको भनाइ छ । उनले कोरोनाबाट बच्ने र अरुलाई पनि बचाउने अभियानमा लाग्दै ट्राफिक प्रहरी अहोरात्र खटिन थालेको उल्लेख गरे । शर्माले परिस्थिति जटिल बन्दै गएकाले सबैलाई मास्क अनिवार्य छ भन्ने सन्देश दिन थालिएको जानकारी दिँदै अभियानलाई प्रदेश १ का १४ वटै जिल्लामा विस्तार गरिएको बताए । कोरोनाविरुद्ध लड्न र सबैलाई लड्ने वातावरण बनाउन तथा जोखिम न्यूनीकरणका लागि प्रदेशका १४ जिल्लामा रहेका ट्राफिक प्रहरीका ९४ वटै युनिटलाई परिचालन गरिएको जानकारी उनले दिए । कोरोना लाग्यो भने जीवन रहन्छ रहँदैन भन्ने यकिन छैन । कोरोनाले कहालीलाग्दो अवस्था बनाइसक्दा संक्रमण भयो भने बाँचिन्छ कि बाँचिदैन भन्ने चिन्ता सबैमा हुनुपर्ने हो, एसपी शर्माले भने, कोरोना संक्रमितले छटपटाउँदा छटपटाउँदै मृत्युवरण गर्नुपर्ने अवस्था निक्कै दर्दनाक छ । त्यही भएकाले तपाई आफै जान्नुपर्ने, नभए भनेको मान्नुपर्ने भनेर सबैलाई सचेत गराउने काम भइरहेको छ । प्रदेश १ मा हालसम्म ३२ हजार चार सयभन्दा बढीमा कोरोना संक्रमण पुष्टि भइसकेको सामाजिक विकास मन्त्रालयले जनाएको छ । मन्त्रालयका अनुसार कोरोना संक्रमित चार सय ९० जनाभन्दा बढीको मृत्यु भइसकेको छ । कोरोनाका कारण प्रदेशमा सबैभन्दा धेरै प्रभावित बनेको जिल्ला मोरङ हो । मोरङमा १३ हजार सात सयभन्दा बढीलाई संक्रमण पुष्टि भइसकेको छ । कोरोनाका कारण मोरङमा एक सय ४० जनाभन्दा बढीको मृत्यु भइसकेको मन्त्रालयले जनाएको छ ।"
आगलागीमा १३ लाख बढीको क्षति,"विराटनगर : मोरङको जहदा गाउँपालिका१ बुधनगरको एउटा घरमा शुक्रबार बिहान भएको आगलागीमा १३ लाख रुपैयाँभन्दा बढीको क्षति भएको छ । लोकेश्वर सरवरियाको टिनको छानो र टाटीको बेरा भएको चार कोठे घरमा बिहान ३ बजेतिर आगलागी भएको हो । आगलागीमा घर पूर्णरुपमा जलेर ध्वस्त भएको छ । साथै गाई गोठ, फर्निचरका सामान, अन्नपात, लत्ताकपडा, भाँडावर्तन, सुनचाँदीलगायत महत्वपूर्ण कागजपत्र जल्दा अन्दाजी १३ लाख ६४ हजार रुपैयाँ बराबरको क्षति भएको प्रहरीले जनाएको छ । विद्युत सर्ट भएर आगो लागेको हुनसक्ने अनुमान गरिएको मोरङ प्रहरीका प्रवक्ता डीएसपी मानबहादुर राईले बताए । उनले घटनाका बारेमा अनुसन्धान थालिएको जनाए । स्थानीय बासिन्दा, नेपाल तथा सशस्त्र प्रहरी र दमकलको सहयोगमा एक घण्टापछि आगो नियन्त्रणमा लिएपनि घर र घरभित्र रहेका सामान जोगाउन नसकिएको राईको भनाइ छ । उनका अनुसार घटनामा मानवीय र चौपाय क्षति भने भएन ।"
मोरङमा दुर्घटना : दुई जनाको मृत्यु,विराटनगर : मोरङमा सवारी दुर्घटना हुँदा दुई जनाको मृत्यु भएको छ । दुर्घटनामा मिक्लाजुङ गाउँपालिका५ का एक पुरुष र बेलबारी९ कि बृद्धाको मृत्यु भएको हो। मोरङको लेटाङ नगरपालिका८ जाँतेमा बिहीबार साँझ बसले किच्दा सोही बसमा यात्रा गरिरहेका मिक्लाजुङ गाउँपालिका५ का ५१ को सहवीर मगरको मृत्यु भएको हो । पथरीशनिश्चरेबाट जाँतेतर्फ गएको को १ ख १९२४ नम्बरको बसले किच्दा उनको मृत्यु भएको मोरङ प्रहरीका प्रवक्ता डीएसपी मानबहादुर राईले बताए । उनकाअनुसार मृतक मगर सोही यात्रुबाहक बसमा चढेर जाँते पुगेका थिए । नरोकिएकै अवस्थामा बसबाट ओर्लने क्रममा ढोकाबाट लडेका उनलाई पछाडिको चक्काले किचेको राईले बताए । मगरको घटनास्थलमै ज्यान गएको हो । इलाका प्रहरी कार्यालय लेटाङका प्रहरी निरीक्षक रोमन अर्याल नेतृत्वको टोलीले बस र चालक पथरीशनिश्चरे नगरपालिका४ का ३३ वर्षीय गंगाप्रसाद लुइँटेललाई नियन्त्रणमा लिएर घटनाको अनुसन्धान थालेको छ । प्रारम्भिक अनुसन्धानबाट यात्रुले बसबाट ओर्लनलाई हतार गर्दा घटना भएको देखिएको डीएसपी राईको भनाइ छ । मोटरसाइकलको ठक्करबाट वृद्धाको मृत्यु पूर्वपश्चिम लोकमार्गअन्तर्गत मोरङको बेलबारी नगरपालिका८ चिसाङ पुलमा मोटरसाइकलको ठक्करबाट बिहीबार राति एक जना वृद्धाको मृत्यु भएको छ । तीव्र गतिमा पूर्वतर्फ जाँदै गरेको नम्बर नखुलेको पहेँलो रंगको एफजेड मोटरसाइकलले ठक्कर दिँदा बेलबारी९ की ८३ वर्षीया मनमाया तामाङको मृत्यु भएको डीएसपी राईले बताए । उनका अनुसार दुर्घटनामा परेर गम्भीर घाइते भएकी तामाङको उपचारका क्रममा विराटनगरस्थित कोसी अस्पतालमा राति ८:५० बजेतिर मृत्यु भएको हो । प्रहरीले दुर्घटना गराउने मोटरसाइकलको नम्बर नखुलेको र घटनापछि मोटरसाइकल तथा पहिचान खुल्न नसकेका चालक फरार रहेका कारण खोजी तीव्र पारिएको जनाएको छ ।
कोरोना त्रास : निषेधाज्ञामा आजदेखि थप कडाइ,"काठमाडौं : निषेधाज्ञा जारी भएका विभिन्न जिल्लामा आजदेखि थप कडाइका साथ आदेशको कार्यान्वयन गरिने भएको छ। अन्य जिल्लाबाट आदेश जारी भएका जिल्लामा यातायातका साधन तथा अन्य मानवीय आवागमन रोक्न भनिएको गृह मन्त्रालयले जनाएको छ। बिहीबार पहिलो दिन भएकाले यातायातका साधनहरू बाटोमै अड्किएका, यात्रु अलमल भएकाले केही सहजीकरण गरिएको भएपनि आजदेखि भने कडाइका साथ आदेशको पालना गरिने गृह प्रवक्ता जनकराज दाहालले जानकारी दिए। केही जिल्लामा यसअघि नै निशेषको आदेश जारी भएपछि अधिकांश जिल्लामा बिहीबारदेखि आदेश कार्यान्वयनमा आएको छ। प्राप्त विवरणअनुसार मुलुकका १५ जिल्लामा पूर्ण र तीन जिल्लामा आंशिक निषेधाज्ञा छ। यसरी आदेश जारी गर्ने जिल्लामा बाँके, काठमाडौँ, ललितपुर, भक्तपुर, कास्की, कैलाली, पर्सा, कञ्चनपुर, दाङ, पाल्पा, चितवन, रुपन्देही, सल्यान , सुर्खेत र सुनसरी छन्। यस्तै कालिकोट, बाग्लुङ र बर्दियामा आंशिक निषेधाज्ञा छ। यसरी आदेश भएको जिल्लाहरूमा अत्यावश्यक बाहेक अन्य गतिविधि गर्न पाइने छैन। निषेधाज्ञामा धनगढी (फोटोफिचर) अत्यावश्यक काममा निस्कनेलाई निषेधाज्ञाको समयमा पनि पास नचाहिने (सूचनासहित) १५ जिल्लामा पूर्ण निषेधाज्ञ : तीन जिल्लामा आंशिक रुपन्देहीमा निषेधाज्ञाको अवज्ञा गर्दा ३ जना गए जेल निषेधाज्ञामा बानी पार्न गाह्रो महानगरीय ट्राफिक प्रहरी महाशाखाले उपत्यकामा बिहीबारको आदेश उल्लङ्घन गर्ने दुई हजारी बढीलाई होल्ड गरेर चेतावनीका साथ अब ननिस्कने शर्तमा छाडिएको जानकारी दिएको छ। जिल्लाजिल्लामा यो क्रम जारी रहेको थियो। नेपाल प्रहरीले अन्य जघन्य आपराधिक गतिविधि बाहेकका गतिविधि नियन्त्रण कार्यक्रमलाई थाती राखेर सबै कोभिड१९ सङ्क्रमण नियन्त्रण अभियानमा परिचालन गरेको जनाएको छ। ठाउँठाउँमा टोली परिचालन गरी सवारी साधान जाँच थर्न थालिएको र यो क्रम आज थप कडाइका साथ हुने नेपाल प्रहरीका प्रवक्ता बसन्तबहादुर कुँवरले जानकारी दिए। गृह मन्त्रालयले आदेशको पूर्ण पालना गरी कोभिड नियन्त्रण अभियानमा सहयोग गर्न आम नागरिकमा अनुरोध गरेको छ। रासस"
पूर्वरानी कोमलको प्लाज्मा थेरापीबाट उपचार,काठमाडौं : पूर्वरानी कोमल शाहको प्लाज्मा थेरापीबाट उपचार शुरु गरिएको छ। कोरोना सङ्क्रमण भई नर्भिक इन्टरनेशनल हस्पिटलमा उपचाररत शाहको बिहीबार साँझदेखि उक्त विधिबाट उपचार थालिएको हो। नर्भिक अस्पतालका सूचना अधिकारी सोमनाथ बाँस्तोलाका अनुसार पूर्वरानीमा श्वासप्रश्वासको समस्या र अक्सिजनसमेत कमी भएपछि बुधबार साँझदेखि सघन उपचार कक्षमा सारिएको थियो। अस्पतालमै उपचाररत पूर्वराजा ज्ञानेन्द्र शाहको अवस्था भने सामान्य र स्थिर छ। उनलाई हाल अक्सिजनको सामान्य प्रयोग गरिएको छ । पूर्वअधिराजकुमारी प्रेरणाको अवस्था भने निकै सामान्य छ। उनलाई अक्सिजन दिनुपरेको छैन। तीनै जना गत शनिबारदेखि नर्भिक अस्पतालमा भर्ना भएका थिए। त्यसको केही दिनअघि उनीहरुको स्वाब परीक्षण गर्दा कोरोना सङ्क्रमण पुष्टि भएको थियो। पूर्वराजा ज्ञानेन्द्र शाह दम्पतीलाई कोरोना पुष्टि पूर्व राजारानी अस्पताल भर्ना पूर्वमहारानी कोमल शाह आइसीयूमा
कालीकामाई गाउँपालिका अध्यक्ष कुशवाहाको निधन,वीरगन्ज : पर्साको कालीकामाइ गाउँपालिकाका अध्यक्ष नथुनीप्रसाद कुशवाहाको निधन भएको छ। कालीकामाइ गाउँपालिका२ भेडिहारी निवासी ७९ वर्षिय कुशवाहाको शुक्रबार बिहान २ बजे तिर निधन भएको हो। एक सातादेखि ज्वरो र रुघाखोकीले ग्रसीत कुशवाहाको शुक्रबार बिहान स्वास्थ्य अवस्था बिग्रिएपछि अस्पताल लैजाने क्रममा बाटोमै मृत्यु भएको कालीकामाई गाउँपालिका५ का वडा अध्यक्ष पवन तिवारीले जानकारी दिए। एक साता पहिले कुशवाहाको स्वास्थ्यमा समस्या आएपछि कुशवाहलाइ छोरा डाक्टर दिलीप कुशवाहाले वीरगन्जस्थित डेरामै राखेर उपचार गर्दै आएका थिए। तर शुक्रबार बिहान अचानक कुशवाहाको स्वास्थ्य जटिल भएपछि डेराबाट अस्पताल लैजाने क्रममा बाटोमै मृत्यु भएको वडा अध्यक्ष तिवारीले बताए। कुशवाहा २०७४ मा भएको स्थानीय तहको निर्वाचनमा तत्कालीन जनता दलबाट कालीकामाई गाउँपालिकाको अध्यक्षमा निर्वाचित भएका थिए।
पश्चिमी र स्थानीय वायुको प्रभाव : पहाडी क्षेत्रमा बर्षा हुने,"काठमाडौं : नेपालमा पश्चिमी वायु र स्थानीय वायुको प्रभाव रहेको छ। मौसम पूर्वानुमान महाशाखाका अनुसार देशभर आंशिकदेखि सामान्य बदली रही लुम्बिनी बागमती र गण्डकी प्रदेशका एकदुई स्थानहरुमा हल्का बर्षा भइरहेको छ। शुक्रबार दिउँसो देशभर आंशिकदेखि सामान्य बदली रही देशका पहाडी भूभागका केही स्थानमा र तराईका एकदुई स्थानहरुमा अपरान्हपछि मेघगर्जन,चट्याङ्ग हावाहुरीसहित क्षणिक बर्षाको सम्भावना रहेको छ। राती देशका तराईका भूभागमा आंशिक बदली र पहाडी भूभागमा सामान्य बदली रहनेछ। देशका पहाडी भूभागका एक दुई स्थानमा मेघगर्जनचट्याङ्गसहित क्षणिक बर्षाको सम्भावना रहेको छ। शनिबार दिउँसो प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा आंशिक बदली रहनेछ। प्रदेश नं १ लगायत अन्य प्रदेशका पहाडी भूभागहरूका केहि स्थानमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना छ। राती प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा मौसम सामान्यतया सफा रहनेछ। प्रदेश नं १ का एक दुई स्थानमा मेघगर्जनचट्याङ्ग सहित क्षणिक बर्षाको सम्भावना छ। महाशाखाका अनुसार आइतबार दिउँसो प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा आंशिक बदली रहने महाशाखाले जनाएको छ। प्रदेश नं १ लगायत अन्य प्रदेशका पहाडी भूभागका केहि स्थानमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना छ। राती प्रदेश नं १ लगायत देशका पहाडी भूभागमा सामान्य बदली रहि बाँकी भूभागमा मौसम सामान्यतया सफा रहनेछ। प्रदेश नं १ का एक दुई स्थानमा मेघगर्जनचट्याङ्ग सहित क्षणिक बर्षाको सम्भावना छ।"
"वीरगन्जमा थप १७५ जनामा कोरोना पुष्टि, तीन संक्रमितको मृत्यु","वीरगन्ज : वीरगन्जमा कोरोना भाइरस संक्रमणका कारण थप तीन जनाको मृत्यु भएको छ। वीरगन्जस्थित नारायणी अस्पतालको आइशोलेसनमा उपचाररत पर्साका २ र बाराका १ गरी ३ जना संक्रमितको मृत्यु भएको अस्पतालका कोभिड कोर्डिनेटर डाक्टर सरोज रोशन दासले जानकारी दिए। पर्साको वीरगन्ज महानगरपालिका १६ नगवाकी ४८ वर्षिया महिलाको शुक्रबार बिहान पौने २ बजे मृत्यु भएको हो। निमोनियाले सिकिस्त भएकी उनको उपचारका लागि अस्पतालमा बैशाख १२ गते भर्ना भएको र त्यहि दिन पीसीआर परीक्षण गर्दा उनीमा कोरोना संक्रमण पुष्टि भएको थियो। यस्तै नारायणी अस्पतालकै आइशोलेसनमा उपचाररत बाराको जीतपुरसीमरा उपमहानगरपालिका २४ का ७७ वर्षिय पुरुषको भने बिहीबार राति पौने १२ बजे मृत्यु भएको हो। बैशाख १० गते नारायणी अस्पतालमा भर्ना भएका ती पुरुषको त्यहि दिन पीसीआर परीक्षण गर्दा कोरोना रिपोर्ट पोजेटिभ आएको थियो। बिहीबार राति नै पर्साको वीरगन्ज महानगरपालिका ३ की ४७ वर्षिया महिलाको पनि नारायणी अस्पतालमै मृत्यु भएको छ। बैशाख १४ गते कोरोना संक्रमण पुष्टि भएपछि त्यहि दिन अस्पतालमा भर्ना भएकी उनको बिहीबार राति साढे ९ बजे मृत्यु भएको डाक्टर दासले जानकारी दिए। यसअघि बिहीबार पनि नारायणी अस्तपतालमै वीरगन्ज महानगरपालिका१२ का ४० वर्षीय संक्रमित पुरुषको पनि उपचारकै क्रममा मृत्यु भएको थियो। गत बुधबार भने वीरगन्जमा एकैदिन कोरोनाले ५ जनाको मृत्यु भएको थियो। कोरोनाको दोस्रो लहर शुरु भए यता चैत ३० गतेदेखि बैशाख १६ सम्म कोरोनाले २७ जनाको मृत्यु भएको छ। वीरगन्जमा थप १७५ जनामा संक्रमण पुष्टि वीरगन्जमा फेरि थप १ सय ७५ जनामा कोरोना भारस संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा बिहीबार राति २ सय ८८ जनाको स्वाब नमुना परीक्षण गर्दा आधाभन्दा बढी अर्थात १ सय ७५ जनामा संक्रमण भेटिएको हो। कोरोनाको दोस्रो लहर शुरु भएपछि वीरगन्जमा एकै दिन नयाँ संक्रमित फेला परेको यो नै सबैभन्दा बढी हो। बिहीबार राति थपिएका १७५ संक्रमितमध्ये पर्सा जिल्लाका मात्र १ सय ३१ ज्ना छन्। ती मध्ये वीरगन्ज महानगरपालिकाका मात्र १ सय १२ जना छन्। यस्तै बाराका ३४ जना, सर्लाहीका ५ जना, रौतहटका ३ जना तथा महोत्तरी र दाङ जिल्लाका ११ जनामा पनि संक्रमण पुष्टि भएको नारायणी अस्पतालका कोभिड कोर्डिनेटर डाक्टर सरोज रोशन दासले जानकारी दिए। यसअघि बुधबार राति पनि नारायणी अस्पतालको प्रयोगशालामा २ सय ४० जनाको परिक्षण गर्दा तीमध्ये १ सय ६९ जनामा संक्रंमण भेटिएको थियो। मंगलबार राति पनि नारायणी अस्पतालको प्रयोगशालामा २ सय १० जनाको स्वाब नमुना परिक्षण गर्दा ६० प्रतिशतमा अर्थात १ सय २४ जनामा कोरोना संक्रमण पुष्टि भएको थियो। वीरगन्जमा चैत २७ गतेदेखि यता १ हजार ४ सय ६६ जना नयाँ संक्रमित थपिएका छन्। जिल्ला प्रशासन कार्यालय पर्साका कोभिड फोकल पर्सन विनय श्रीवास्तवकाअनुसार पर्सा जिल्लामा हाल सकृय संक्रमितको संख्या १ हजार ६८ पुगेको छ। तीमध्ये वीरगन्जका विभिन्न अस्पतालमा जटिल अवस्थाका ७६ जना संक्रमित उपचाररत छन्। नारायणी अस्पतालमा ४२, नेशनल मेडिकल कलेजले बाबा होटलमा सन्चालन गरेको अस्थायी कोभिड अस्पतालमा १५, बयोधा अस्पतालमा १४ र गण्डक हस्पिटलमा ५ जना संक्रमित उपचाररत रहेको श्रीवास्तवले जानकारी दिए। श्रीवास्तवकाअनुसार पर्सा जिल्लामा हाल ९ सय ७० जना संक्रमित होमआइशोलेसनमा छन्।"
आजदेखि दाङमा लकडाउन,दाङ : दाङमा कोरोना संक्रमितको संख्या र यसबाट हुने मृत्युदर बढ्दै जान थालेपछि आजदेखि ९ दिनका लागि पहिलो चरणको लकडाउन गरिएको छ । जिल्ला कोरोना संकट व्यवस्थापन केन्द्रको गत मंगलबार बसेको बैठकले वैशाख १७ देखि २५ गतेसम्म जिल्लाभर लकडाउन गर्ने निर्णय गरेको हो । त्यसको पहिलो दिन बन्दाबन्दीको पूर्णत: प्रभाव देखिएको छ । बिहान ६ बजेदेखि २५ गते बेलुका ६ बजेसम्मका लागि पहिलो चरणमा लकडाउन भएको छ । त्यसपछि अवस्था हेरेर थप निर्णय लिइने छ । लकडाउन प्रभावकारी बनाउन सुरक्षा कडा पारिएको इलाका प्रहरी कार्यालय तुल्सीपुरका प्रमुख डिएसपी शिवबहादुर शिहले बताए । उनले सशस्त्रसहितको संयुक्त गस्ती गरिरहेको जानकारी दिए । उनकाअनुसार सडकमा बिरामीको चाप अत्यधिक छ । यस्तै अत्यावश्यक सवारी साधन बाहेक अन्य यातायात सञ्चालनमा रोक लगाईएको छ । तुल्सीपुर उद्योग बाणिज्य सघका अध्यक्ष रामप्रसाद चालिसेले विगतको भन्दा अहिले व्यवसायीहरु समेत सजक भएको बताए । उनले स्वतस्फूर्त रुपमा व्यवसाय बन्द गरेको बताए । चालिसेले बजारको कालोबजारी रोक्ने प्रयास समेत सघले गरेको बताए । दाङमा खाद्यान्नका पसल भने दैनिक बिहान ७ बजेदेखि ८ बजेसम्म खुल्नेछ । अति आवश्यक बाहेकका सवारी साधनहरूलाई मात्रै सञ्चालन अनुमति रहेको छ । अन्य सवारी साधन सडकमा चलेका छैनन् ।
मुस्ताङमा कोरोना भाइरस संक्रमित बृद्धाको मृत्यु,"जोमसोम : मुस्ताङमा कोरोना भाइरस संक्रमित ७२ वर्षीया बृद्धाको मृत्यु भएको छ। मुस्ताङको घरपझोङ४ जोमसोमकी बृद्धाको उपचारका क्रममा बिहीबार राती ९:४५ बजेको समयमा मृत्यु भएको जोमसोम अस्पतालले जनाएको छ। अस्पतालका मेडिकल सुपरिटेन्डन मनोज घिमिरेका अनुसार शुक्रबार साँझ अस्पताल भर्ना गरिएकी ७२ वर्षिया बृद्धाको एन्टिजेन परीक्षण गर्दा रिपोर्ट पोजेटिभ आएको हो। योसँगै मुस्ताङमा पहिलो पल्ट कोरोना संक्रमणबाट मृत्यु भएको पहिलो घटना हो। प्रमुख जिल्ला अधिकारी हिरादेवी पौडेलले मुस्ताङमा कोरोना पोजेटिभका कारण एक बृद्धा महिलाको उपचारका क्रममा मृत्यु भएको जानकारी दिइन्। उनले जिल्लामा कोरोनाको जोखिम बढेकाले आवश्यक सावधानीका लागि शुक्रबार जिल्ला सीसीएमसीको बैठक बसेर आवश्यक निर्णय लिने बताईन्। यता जिल्ला स्वास्थ्य कार्यालय मुस्ताङले जिल्लामा ४ जना व्यक्तिमा कोरोना पोजेटिभ भएको र उनीहरु आईसोलेसनमा रहेको जनाएको छ। प्रादेशिक जनस्वास्थ्य निर्देशानालय पोखराले कोरोना लक्षण भएका व्यक्तिलाई एन्टिजेन परीक्षण मार्फत संक्रमित भएको नभएको पत्ता लगाउने अधिकार सुनिश्चित गरेको जोमसोम अस्पतालले जनाएको छ। तर, धेरै हदसम्म कोरोनाको जस्तै लक्षण देखिने तर एन्टिजेन परीक्षण गर्दा रिपोर्ट नेगेटिभ आएमा त्यस्ता बिरामीको स्वाब संकलन गरी पीसीआर परीक्षण गर्न पोखरा पठाउने निर्देशन भएको जनाएको छ। कोरोनाको दोस्रो लहर अघि मुस्ताङमा ३ सय ८५ जनाको पीसीआर परीक्षण भएकोमा ३२ जना व्यक्तिमा कोरोना पोजेटिभ भएको जिल्ला स्वास्थ्य कार्यालय मुस्ताङको रेकर्डमा उल्लेख छ। यसअघि कोरोना पोजेटिभ देखिएका सबै निको भइसकेका छन्।"
मोरङमा कोरोना संक्रमित महिलाको मृत्यु,"विराटनगर : मोरङको बूढीगंगा गाउँपालिकास्थित विराट शिक्षण अस्पतालको आइसोलेसनमा उपचाररत कोरोना भाइरस संक्रमित एक महिलाको शुक्रबार बिहान मृत्यु भएको छ । विराटनगर महानगरपालिका७ की ५४ वर्षीया महिलाको उपचारका क्रममा बिहान ३:३० बजेतिर मृत्यु भएको विराटका कोभिड अस्पताल इन्चार्ज सुनिल देवले जानकारी दिए । उनकाअनुसार कोरोना पुष्टि भएपछि महिलालाई यहि वैशाख १४ गते उपचारका लागि अस्पताल भर्ना गरिएको थियो । अस्पताल भर्ना गर्दा नै अवस्था निक्कै चिन्ताजनक थियो, उनले भने, आइसोलेसनमा भर्ना गरेर उपचार थाल्दै बचाउने प्रयास जारी राखिएको भए पनि सम्भव हुन सकेन । देवकाअनुसार कोरोना संक्रमण पुष्टि भएपछि महिलामा श्वासप्रश्वासको समस्या पनि थपिएको थियो । मृतकमा मधुमेहको पुरानै समस्या रहेको जानकारी उनले दिए । देवले मृतक महिलाको शव व्यवस्थापनका लागि पहल भइरहेको बताए । मोरङको बूढीगंगा गाउँपालिकास्थित विराट शिक्षण अस्पतालले कोरोना संक्रमितको उपचारका लागि सञ्चालन गरेको कोभिड अस्पताल ।"
रुखको हाँगाले लागेर मृत्यु,दैलेख : दैलेखमा एक महिलाको मृत्यु भएको छ । जिल्लाको चामुण्डाविन्द्रासैनी नगरपालिका५ तलिगाउँ निबासी ६८ वर्षीया जौमती जैसीको मृत्यु भएको हो । उनी स्याउला लिन आफ्नै बारीमा गएकी थिइन् । बिहीबार साँझ चलेको हावाहुरीका कारण शिरिसको रुखको हाँगा भाँचिएर लाग्दा उनको मृत्यु भएको चामुण्डाविन्द्रासैनी नगरपालिका५ का वडाध्यक्ष नारायण रेग्मीले बताए । उनको घटनास्थलमै मृत्यु भएको वडाध्यक्ष रेग्मीले बताए । स्याउला संकलन गरेर भारी बोक्नै लाग्दा अचानक हाँगो भाँचिएर लाग्दा उनको मृत्यु भएको वडाध्यक्ष रेग्मीले बताए ।
प्रहरीलाई कोभिडबारे प्रशिक्षण,"गुलरिया : जिल्ला प्रहरी कार्यालय बर्दियामा कार्यरत प्रहरीलगायत प्रहरी अधिकारीलाई कोभिड उपचार तथा नियन्त्रण सम्बन्धी प्रशिक्षण दिइएको छ । कोभिडको अग्रपंक्तिमा काम गर्दै आएका सुरक्षाकर्मीलाई बढ्दै गइरहेको कोभिडका बारेमा सचेत पार्न प्रशिक्षित गरिएको हो । गुलरिया अस्पताल बर्दियाका डाक्टर नरेश बहादुर श्रेष्ठले उचित समयमा प्रहरीहरुलाई कोभिडबारे सचेतना तालिम प्रदान गरेको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए । बढ्दै गइरहेको नयाँ भेरियन्टसहितको कोभिड१९ महामारीका बारेमा श्रब्यदृश्यमार्फत प्रहरीलाई प्रशिक्षण दिइएको शाहीले प्रष्ट्याए । आफू सुरक्षित रहेर नागरिकलाई कसरी सुरक्षा प्रदान गर्ने सन्र्दभमा तालिम केन्द्रित थियो । स्वास्थ्य मापदण्डको पूर्ण पालना गर्दै प्रत्येक प्रहरी कर्मचारीले मास्क, सेनिटाइजर, साबुन पानीले हातधुनेलगायत सामाजिक दूरी कायम राख्ने बारेमा सचेत पारिएको छ । जिल्लाका अन्य स्थानीय तहका स्वास्थ्यकर्मीले इलाका अन्र्तगतका कार्यालयमा समेत तालिम दिएका छन् ।"
