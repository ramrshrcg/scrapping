शीर्षक,विवरण
लैंगिक अल्पसंख्यकलाई मानवीय व्यवहार,"संविधानमा ३१ वटा मौलिक हकको व्यवस्था गरेर यसको संरक्षण गरिएको छ। सम्पूर्ण नागरिकलाई समान हक प्रदान गर्नु राज्यको दायित्व हो। संवैधानिक व्यवस्था र तिनले सुनिश्चित गरेका अधिकारहरूमा सबै नेपालीको समान हक हुने कुरामा कुनै शंका छैन। तर, लैंगिक अल्पसंख्यकको पहिचानमा आधारित जनसंख्याको एक हिस्सा जन्मसिद्ध अधिकार उपयोग गर्नबाट वञ्चित छ। नागरिकतामा नाम लेखाउने लडाइँ अझै लड्नु परेको छ। नेपालमा लैंगिक अल्पसंख्यकको पहिचानसहित अधिकारको आन्दोलन सुरु भएको पनि करिब दुई दशक पुग्यो। यो समयमा मानवअधिकारलाई प्रत्याभूत गराउने उद्देश्यले धेरै कानुन, ऐनहरूको निर्माण पनि भएका छन्। विश्वमा अन्य देशभन्दा एक कदम अगाडि बढ्दै यौनिक तथा लैंगिक अल्पसंख्यक समुदायको जीवन अधिकार सुरक्षित गर्न २०६४ सालबाट नै कानुनी प्रक्रिया सुरु भयो। २०६४ पुस ६ गते सर्वोच्च अदालतले ऐतिहासिक फैसला गर्दै सरकारका नाममा यौनिक तथा लैंगिक अल्पसंख्यक समुदायलाई अन्य नागरिक सरहको अधिकार दिन आदेश दियो। यो आदेश निर्देशनात्मक नै थियो। आदेशमा मानव अधिकारको व्यवस्था गरिनुपर्ने, पहिचानसहितको अधिकारको सुनिश्चित गर्नुपर्ने र पहिचानसहितको अन्य उल्लेख गरिएको नागरिकता प्रदान गर्न, समलिंगी विवाहसम्बन्धी अध्ययनका लागि समिति गठन गर्न भनिएको थियो। २०६६ वैशाख २१ गतेको मन्त्रिपरिषद् बैठकले समलिंगी विवाहबारे अध्ययन गर्न समिति पनि बनायो। समितिले समलिंगी विवाहलाई कानुनी अधिकार प्रदान गर्नुपर्ने निष्कर्ष सहित २०७१ सालमा तत्कालीन मुख्यसचिव लिलामणि पौडेललाई प्रतिवेदन बुझाएको थियो। तर, त्यसपछि अहिलेसम्म अधिकार र कानुनभन्दा पनि बहसहरू मात्रै भइरहेका छन्। नेपालमा बहसको लहर सुरु हुँदा विश्वमा करिब सात देशमा मात्र कानुनी मान्यता थियो तर अहिले यो संख्या बढेर २६ पुग्दा नेपालमा अझै बहसबाहेक उपलब्धि केही छैन। जसका कारण यो समुदाय पीडामा बाँच्न बाध्य छन्। अधिकार नपाएरै जीवनबाट थाक्दैछन्। पछिल्लोपटक कोरोना महामारीका समयमा भएको लकडाउनमा मात्र २४ जना लैंगिक अल्पसंख्यक समुदायका व्यक्तिले स्वेच्छिक मृत्यु रोजे। यसको मुख्य कारण अन्य केही नभएर लैंगिक पहिचान नहुनु नै हो। सरकारले दरिलो रूपमा पहिचान र अधिकार नदिएकै कारण अन्य समस्या उनीहरूले भोग्छन् र बाध्य भएर मृत्यु रोजेका छन्। उनीहरूले संविधानमा नै सुरक्षित मावन अधिकारको पनि महसुस गर्न पाएका छैनन्।यौन अल्पसंख्यक समुदायसहितका अन्य सीमान्तकृत समुदायको संरक्षण, सशक्तीकरण वा विकासका लागि विशेष व्यवस्था गर्न सकिने उल्लेख छ। तर, यो बुँदाले दिएको न्याय उनीहरूले पाएका छैनन्। एकातिर संवैधानिक मौलिक हक छन् भने अर्कोतिर अन्तर्राष्ट्रिय मानवअधिकारसम्बन्धी सन्धि अभिसन्धि। जसका लागि पक्ष राष्ट्रको हिसाबले नेपाल धेरै जिम्मेवार पनि छ। राज्यले लैंगिक अभिमुखीकरण तथा यौनिकताको आधारमा कुनै पनि व्यक्तिको आत्मसम्मानमा चोट पुर्याउनु हुँदैन। संविधानको धारा ४२ मा लैंगिक तथा लैंगिक अल्पसंख्यक समुदायसमेत समेटेर समावेशी सिद्धान्तका आधारमा राज्यको सम्पूर्ण निकायमा सहभागिताको हक हुने व्यवस्था छ। यस्ता ऐन नियममा नेपाल अघि भए पनि कार्यान्वयन र आवश्यक कानुन निर्माण भने धेरै पछि छ। लैंगिक अल्पसंख्यक समुदायको पीडा शब्दमा उल्लेख गरेर सकिँदैन। नागरिकताकै अभावमा राहत पाउन, खान, बस्न र अहिले निःशुल्क दिइने कोभिडविरुद्धको खोपसमेत पाएनन्। धेरैसँग पहिचान सहितको नागरिकता छैन। यो समुदायका नागरिक मुलकुमा करिब नौ लाख रहेको बताइन्छ। यो नीलहीरा समाजले तयार पारेको तथ्यांक हो। सरकारसँग भने आधिकारिक तथ्यांक पनि छैन। बनाएका ऐन, कानुन पनि अपूर्ण छन्। अध्ययन प्रतिवेदन थन्किएका छन्। मानव अधिकार अविच्छिन्न हुन्छ। यसको राज्यले उचित संरक्षण गर्नुपर्छ। राज्यका कुनै पनि शक्ति संरचनाले उल्लंघन गर्ने अधिकार राख्दैन। अब लैंगिक अल्पसंख्यक समुदायले पनि मानव भएर बाँच्नु पाउनुपर्छ। उनीहरूको अधिकार रक्षा गर्न सरकारले कञ्जुस्याईँ नगरोस्।"
"भन्ने समावेशी, चाहिने आफैं बेसी","काठमाडौं : सशस्त्र युद्धताका माओवादीले सबैभन्दा बढी प्रचार गरेको मुद्दा थियो, समावेशी। तर, आज उसकै केन्द्रीय कार्यकारिणीमा महिलाको प्रतिनिधित्व न्यून छ। ३३ प्रतिशत महिला सहभागितालाई संविधानले अंगिकार गरे पनि माओवादीको (मौजुदा) केन्द्रीय कार्यसमितिमा मुस्किलले २० प्रतिशत महिला उपस्थिति छ। सत्तासीन कांग्रेसले मधेसी दलिततर्फ एक केन्द्रीय सदस्य पदमा नियुक्ति नै नगरी ५ वर्ष बिताएको छ। १३ औं महाधिवेशनको कार्यकालभरि उक्त कोटा खाली राखेर कांग्रेस १४ औं महाधिवेशनको तयारीमा जुटेको छ। एमालेको केन्द्रीय समिति अपेक्षाकृत समावेशी छैन भने केन्द्रीय पदाधिकारीमा मधेसी, थारु र मुस्लिम अनुहार छैन। पार्टीका पदाधिकारीमा पनि समावेशी प्रतिनिधित्वको ग्यारेन्टी गर्नुपर्छ। गोकुल घर्ती, एमाले युवा नेता समावेशी कागजमा देखाउनका लागि मात्रै छ। उद्देश्य पूरा गर्न सक्ने समावेशिता कुनै पार्टीभित्र छैन।कल्याण गुरुङ, कांग्रेस केन्द्रीय सदस्य निर्णायक तहमै दलित, जनजाति, महिला, मुस्लिम र अल्पसंख्यकको उपस्थिति बढाउनुपर्छ।लक्ष्मी परियार, सांसद, कांग्रेस दलहरूको मानसिकता पुरानै छ। समावेशी नारामा मात्रै सीमित छ।लक्ष्मणलाल कर्ण, नेता, लोसपा संविधानले निर्देश गरेको विषय पार्टीहरूले कार्यान्वयनमा ल्याउन सकेका छैनन्।महेश्वर गहतराज, केन्द्रीय सदस्य, माओवादी केन्द्र झण्डै ७० वर्षको जनक्रान्तिपछि बनेको संविधानका मुख्य चार पिलर हुन, गणतन्त्र, संघीयता, धर्मनिरपेक्षता र समावेशी। राज्यका मुख्य अंग, निकाय र संयन्त्रमा सबै जात, समुदाय, क्षेत्र, लिंग र समुदायको अनुहार झल्काउन संविधानमै समानुपातिक समावेशीको व्यवस्था गरियो। तर, दलहरूले केन्द्रीय कार्यकारी समितिमा जातीय, क्षेत्रीय, लैंगिक समावेशितालाई न्याय गर्न सकेका छैनन्। दलहरूका केन्द्रीय संरचनामै ३३ प्रतिशत महिलाको सहभागिता छैन। दलित, मधेसी, मुस्लिमलगायत अल्पसंख्यक समुदायको अपेक्षाकृत सहभागिताबिनै पार्टीका केन्द्रीय समिति गठन भएका छन्। प्रमुख दलका केन्द्रीय कमिटीहरू समावेशी बन्न नसक्दा संविधानले अंगिकार गरेको समानुपातिक समावेशीताको सिद्धान्त नारामै सीमित हुने हो कि भन्ने चिन्ता व्यक्त गर्न थालिएको छ। हामीले प्रमुख दलका आधिकारिकता दिइएका केन्द्रीय कमिटी कति समावेशी छन् भनेर अनुहार नियालेका छौं नेकपा एमाले सबैभन्दा ठूलो पार्टी नेकपा एमालेको २ सय २ सदस्यीय केन्द्रीय कमिटीलाई निर्वाचन आयोगले बैधता दिएको छ। हालै यो दलबाट ५५ जना छुटिएर नेकपा (एकीकृत समाजवादी) गठन भएको छ। एमालेको नवौँ महाधिवेशनबाट १ सय ८१ केन्द्रीय कमिटी निर्वाचित भएको थियो। २०७३ फागुन २० मा मधेसी, थारु र मुस्लिम समुदायबाट २१ जना केन्द्रीय कमिटीमा थपिएका थिए । एमालेको सांगठानिक संरचनामा दुई वरिष्ठ नेतासहित १५ जना पदाधिकारी छन्। पदाधिकारीमा एक जना मात्रै महिलाको प्रतिनिधित्व छ भने दुई जना जनजाति छन्। अष्टलक्ष्मी शाक्य उपाध्यक्ष छन् भने पृथ्वी सुब्बा गुरुङ सचिव छन्। पदाधिकारीमा मधेसी, मुस्लिम, थारु, दलित समुदायको प्रतिनिधित्व छैन। २६ सदस्यीय स्थायी समितिमा एक जना दलित र एक जना मधेसी समुदायको प्रतिनिधित्व छ। दलित समुदायका छविलाल विश्वकर्मा मात्रै स्थायी समितिमा छन्। मधेसी समुदायबाट सत्यनारायण मण्डल स्थायी समितिमा छन्। स्थायी समितिमा पनि एक जना महिला मात्रै छन् भने ४ जनजाति छन्। स्थायी समितिमा थारु, मुस्लिमको प्रतिनिधित्व छैन। ६५ सदस्यीय पोलिटब्युरोमा ६ जना मात्रै महिला छन् भने १४ जना जनजाति छन्। ४ जना दलित छन्। ५ जना मात्रै मधेसी समुदायको प्रतिनिधित्व छ। पोलिटब्युरोमा १ जना मात्रै थारु समुदायको प्रतिनिधित्व छ। १ सय ८१ जना केन्द्रीय कमिटीमा ३३ जना महिला छन्। एमालेको प्रस्तावित विधानमा ३३ प्रतिशत महिलाको ग्यारेन्टी गरिएको छ। विधान महाधिवेशनले पारित गरेमा मात्रै यो विधान लागू हुनेछ। एमालेको केन्द्रीय कमिटीमा १४ जना दलित छन्। जनजातिको संख्या भने उल्लेख्य छ। एमालेको केन्द्रीय कमिटीमा ५० जनजाति छन्। २६ मधेसी छन्। मुस्लिम समुदायबाट ५ जना केन्द्रीय कमिटीमा छन्। मधेसमा एमालेप्रति नकारात्मक प्रभाव बढेसँगै २०७३ फागुन २० मा थारु, मधेसी, मुस्लिम समुदायबाट २१ जना केन्द्रीय कमिटीमा थपिएका थिए। २१ जना थपसँगै एमाले केन्द्रीय कमिटी २ सय २ सदस्यीय पुगेको थियो। वर्गीय र आवश्यकताका आधारमा भन्दा जातीय आधारमा समावेशीतालाई केन्द्रित गरिएको छ । युवा नेता गोकुल घर्तीले विधान महाधिवेशनबाट समानुपातिक निर्वाचन प्रणालीको आधारमा पार्टी कमिटीमा प्रतिनिधित्वको सुनिश्चितता हुनुपर्ने बताए। नेकपा (एकीकृत समाजवादी)एमालेबाट छुटिएर हालै नयाँ दल गठन भएको नेकपा (एकीकृत समाजवादी)को केन्द्रीय कमिटी पनि तत्काल समावेशी देखिएको छैन। एमालेबाट ५५ जना केन्द्रीय कमिटी सदस्यहरू छुटिएर यो दल बनेको हो। यद्यपि, यसको संगठनले पूर्णता पाउन बाँकी छ। तत्काल भने यो पार्टीमा ४७ जना पुरुषको प्रतिनिधित्व छ भने ८ जना मात्रै महिला छन्। जसमा २८ जना खसआर्य छन्। खस आर्यमा महिला ४ मात्रै छन्। २ महिलासहित १३ जना जनजाति समुदायका छन्। १० जना मधेसीमा १ जनामात्रै महिलाको प्रतिनिधित्व छ। १ महिलासहित ३ जना दलित छन्। नेपाली कांग्रेस कांग्रेसले आफूलाई मुलुकको पुरानो र लोकतान्त्रिक पार्टी भएको दाबी गर्छ। आन्तरिक लोकतन्त्र र समावेशीताका विषयमा भने कांग्रेसको बोली र व्यवहार फरक छ। कांग्रेसको केन्द्रीय समिति सबैभन्दा बढी असमावेशी छ। पार्टीमा खस आर्य समुदायकै बाहुल्यता छ। ९ सदस्यीय पदाधिकारीमा जनजाति थारु एक जना छन् भने मधेसी दुई जना मात्र छन्। महिला १ जना मात्रै छन्। मधेसी समुदायका विमलेन्द्र निधि थारु समुदायका विजयकुमार गच्छदार उपसभापति छन्। कोषाध्यक्षमा मधेसी महिला सीतादेवी यादव छिन्। कांग्रेसमा १ सय ३ केन्द्रीय कमिटी र २२ जना आमन्त्रितसहित कांग्रेस केन्द्रीय कार्यसमिति १ सय २५ सदस्यीय छ। जसमा २७ जना आदिवासी जनजाति समुदायका छन्। महिला २० जना मात्रै छन्। संविधानले नै महिलाको ३३ प्रतिशत प्रतिनिधित्वको सुनिश्चितता गरे पनि कांग्रेसले त्यसको पालना गरेको देखिँदैन। केन्द्रीय समितिमा १९ जना मधेसी, मुस्लिमको प्रतिनिधित्व छ। ५ जना दलितको प्रतिनिधित्व कांग्रेसमा छ। १० जना थारु छन्। तीमध्ये अधिकांश विजयकुमार गच्छदार कांग्रेसमा प्रवेश गरेपछि थपिएका हुन्। ३ मुस्लिम समुदायका छन्। केन्द्रीय सदस्य कल्याण गुरुङले कुनै पनि दल समावेशी नभएको बताए। समावेशी कागजमा देखाउनका लागि मात्रै छ, गुरुङले भने, उद्देश्य पूरा गर्न सक्ने समावेशिता कुनै पार्टीभित्र छैन। समावेशिताका लागि संविधानमा नै अनिवार्य कोटा व्यवस्था गर्नुपर्ने उनले बताए। एउटै व्यक्तिले पटकपटक समावेशिताका नाममा फाइदा लिने गरेको उल्लेख गर्दै गुरुङले भने, एक पटक समावेशिताको फाइदा लिइसकेपछि अर्को पटक नपाउने व्यवस्था गर्नुपर्छ। खस आर्य समुदायबाट ४५ प्रतिशत, जनजाति ३९ प्रतिशत, दलित ५ प्रतिशत, थारु लगभग २ प्रतिशत, मधेसी १७ प्रतिशत र पिछडिएको क्षेत्रबाट शून्य दशमलव शून्य एक प्रतिशतभन्दा कम क्रियाशील सदस्य चयन हुने गरेकाले केन्द्रीय कमिटीमा पनि सोहीअनुसार प्रतिनिधित्व भइरहेको उनले बताए। कांग्रेस सांसद लक्ष्मी परियार कांग्रेसले समावेशिता लागू गरे पनि हुनुपर्ने जति नभएको बताउँछिन्। दलित, जनजाति, महिला, मुस्लिम र अल्पसंख्यकको प्रतिनिधित्व मात्र नभई निर्णायक तहमै उपस्थिति बढाउनुपर्ने परियारको भनाइ छ। रोचक प्रसंग के छ भने कांग्रेसले एक जना मधेसी दलित सदस्य नियुक्त नगरी ५ वर्षे कार्यकाल पूरा गरेको छ। माओवादी केन्द्र समावेशीको सबैभन्दा बढी वकालत गरेको श्रेय जान्छ, माओवादीलाई। सशस्त्र युद्धका क्रममा माओवादीले समावेशी शब्दको निकै प्रचार गर्यो। तर, उसको केन्द्रीय समिति नै अपेक्षाकृत समावेशी छैन। माओवादी केन्द्रको संगठन अस्तव्यस्त छ। केन्द्रीय कमिटी र पदाधिकारीकै ठेगान छैन। हालै मात्र २ सय ९९ सदस्यीय केन्द्रीय कमिटी बनाउने निर्णय गरे पनि कुनै पनि बेला केन्द्रीय समिति थपघट हुन बेर लाग्दैन। कुनै बेला माओवादीको ४ हजार सदस्यीय केन्द्रीय कमिटी बनेको थियो। एमालेसँग एकीकरणका क्रममा माओवादी केन्द्रले २ सय जना केन्द्रीय सदस्य छनोट गर्यो। एमालेसँग एकता भंगपछि उसले एकीकरणकै समयका केन्द्रीय सदस्यलाई आधिकारिक मान्ने निर्णय गर्यो। तीमध्ये दुई दर्जन बढीले माओवादी छोडे। करिब १ सय ८० जनाको हालको संरचनालाई आधार बनाउँदा माओवादी केन्द्रको केन्द्रीय कमिटी पनि समावेशी छैन। अहिले संरचनामा माओवादीमा पदाधिकारी नै छैनन्। पार्टीमा अध्यक्ष पुष्पकमल दाहाल नै सर्वशक्तिमान छन्। अन्य पदाधिकारी कायम छन् कि छैनन् भन्ने नै अन्योल छ। केन्द्रीय कमिटीमा ४० जना जनजाति समुदायका छन्। ३६ जना महिलामध्ये दुई जना दलित समुदायका छन्। १७ जना मधेसी, मुस्लिम छन्। ६ जना दलितको प्रतिनिधित्व छ। पार्टीका केन्द्रीय सदस्य महेश्वर गहतराज संविधानले नै निर्धारण गरेअनुसार पार्टीहरू समावेशी हुन नसकेको बताउँछन्। संविधानले निर्देश गरेको विषय पार्टीहरूले कार्यान्वयनमा ल्याउन सकेका छैनन्, उनले भने, सहभागिता बढेमा नेतृत्व विकास हुन्छ, समुदाय बलियो हुुन्छ, संविधानले परिकल्पना गरेको लक्ष्य पूरा हुन्छ। उनले माओवादी केन्द्रले १५ प्रतिशत केन्द्रीय कमिटीमा दलितलाई पुर्याउन गरी नयाँ विधान संशोधन गरेको छ। जसपा सबैभन्दा बढी समावेशीको नारा दिने जसपाले पहाडी समुदायलाई स्थान दिन थालेको छ। समाजवादी पार्टी र राष्ट्रिय जनता पार्टी मिलेर जसपा बन्दा ५१ सदस्यीय केन्द्रीय कार्यकारिणी समिति थियो। साउन ११ मा उपेन्द्र यादव पक्षले आधिकारिकता पाएपछि जसपाको कार्यकारिणी समिति ३५ भएको छ। महन्थ ठाकुर पक्षीय १६ जनालाई हटाइएको छ। अन्य पार्टीमा वर्चश्व रहेका खर्स आर्य समुदाय जसपामा अल्पमतमा छन्। पुरानो ५१ वा नयाँ ३४ दुवैमा खसआर्यको अवस्था कमजोर छ। ५१ मा जम्मा १० जना खस आर्य समुदायका छन्। ३५ सदस्यीय कमिटीमा ८ जना खस आर्य समुदायका छन्। मधेसी, थारु, उत्पीडित, दलित समुदायको उत्थानको नारा दिने जसपामा दलित, उत्पीडित समुदायको प्रतिनिधित्व कम छ। जसपाको आधिकारिक पक्षमा १ जना मात्रै दलित छन्। ठाकुर पक्षमा दुई जना दलित छन्। महिलाको प्रतिनिधित्वमा कम छ। यादव पक्ष(आधिकारिक)मा ५ जना महिला छन् भने ठाकुर पक्षमा २ जना मात्रै महिला छन्। मुस्लिम र थारु समुदायको सहभागिता राम्रो छैन। रेशम चौधरीसहित दुवै पक्षमा गरेर ३ जना थारु छन्। तीन जना मुस्लिम छन्। आधिकारिक जसपामा २ जना मुस्लिम छन् भने ठाकुर पक्षमा १ जना मात्रै छन्। आधिकारिक जसपामा यादव समुदायको बाहुल्यता छ। संविधानको प्रस्तावनमै वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने उल्लेख छ। राज्यले सबै अंगमा समानुपातिक समावेशिताका लागि कोटा नै निर्धारण गरेको छ। राजनीतिक दल ऐनको दफा १५ को ४ मा दल दर्ता गर्दा सबै तहका समितिमा एकतिहाइ महिला सदस्य हुनुपर्ने व्यवस्था छ। तर दलहरूले समावेशितालाई नारा बनाउने गरेपनि व्यवहारमा लागू गरेका छैनन्। निर्वाचन आयोग प्रवक्ता राजकुमार श्रेष्ठले अधिकांश दल समावेशी नभएको बताए । समावेशिताको विषय उठन थालेसँगै आयोगले दल दर्ता गर्दा नै समावेशिता भए, नभएको हेर्न थालेको श्रेष्ठले बताए।  जातीय आधारमा त्याग्नुपर्छ डा रामकृष्ण तिमल्सेना, अध्यक्ष, राष्ट्रिय समावेशी आयोग समावेशिताको बुझाइमा कमी छ। संविधानले सामाजिक समावेशिता मुख्य मुद्दाका रूपमा हेरेको छ। तर, संविधान कार्यान्वयन गर्ने निकायमा यो बुझन सक्ने र यसको दर्शनलाई गहिरिएर विश्लेषण गर्न सक्ने क्षमता न्यून छ। समावेशिता भनेको जातीय समावेशिता मात्र होइन, वर्गीय समावेशिता, क्षेत्रीय समावेशिता, स्थानीय समावेशिताका साथै सामाजिक, सांस्कृतिक तथा आर्थिक समावेशिता पनि हो। विशेष गरी राजनीतिमा यसको अझ बढी महत्व छ। संविधानले नै तोकेको संख्या र क्षेत्रमा मात्र यो सीमित हुन पुगेको छ। विविध पक्षका समावेशिताको धारणालाई पछ्याउन सकिएन। उदाहरणका लागि राजनीतिक क्षेत्रमा विश्लेषणमा नेतृत्व तहमा सावेशिताको कार्यान्वयन गर्न अझै बढि बाँकी छ। आर्थिक रूपमा समावेशी आर्थिक वृद्धिलाई राष्ट्रिय एजेण्डाको रूपमा नेपालले पछ्याउन सकेको छैन। निजी क्षेत्र र व्यावसायिक क्षेत्रमा त यो नगन्य कार्यान्वयनको अवस्थामा छ। भाषिक समावेशिता ध्यान सकिएको छैन। केवल सरकारी र सार्वजनिक क्षेत्रको नियुक्तिमा आदिवासी जनजाति, महिला, मधेसी, दलित समावेशितालाई मात्र हेरी समावेशिता भयो भएन भनेर निक्र्यौल गर्न पद्धति छ। मधेसी भित्रका पिछडा वर्गलाई ध्यान दिएको देखिँदैन।"
"जवानीमा अपराध, बुढेसकालमा जेल","विराटनगर : २०४२ सालमा उजारी विश्वास थारु विरुद्ध जिल्ला अदालत मोरङमा खुनडाँका मुद्दा पर्यो। थलाहा गाविस७ (हालको कटहरी गाउँपालिका) का चौधरी त्यतिबेला ५१ वर्षका थिए। २०६१ जेठ १८ गते जिल्ला अदालतले चौधरीलाई सर्वस्वसहित जन्मकैदको सजाय तोक्यो। जिल्ला अदालतको फैसलाविरुद्ध पुनरावेदन हुँदै मुद्दा सर्वोच्चसम्म पुग्यो। २०६४ साउन १० गते सर्वोच्चले जिल्लाकै फैसलालाई सदर गर्यो। अर्थात चौधरीले सर्वस्वसहित जन्मकैदको सजाय बेहोर्नुपर्ने भयो। सर्वोच्चको अन्तिम फैसलापछि पनि चौधरी १८ वर्ष घरमै बसे। त्यतिबेला प्रहरीले उनलाई फरार सूचीमा राख्यो। ३६ वर्ष अघिको मुद्दामा बल्ल भदौ ९ गते पक्राउ परे। ८७ वर्षको गलेको शरीर लिएर चौधरी जेल पुगेका छन्। चाउरिएको अनुहार, खोपिल्टा परिसकेका गाला, गाडिएका आँखा र अधिकांश दाँत झरिसकेका चौधरीलाई सुताउन र उठाउनसमेत सहारा चाहिन्छ। तत्कालीन विराटनगर४ (हाल विराटनगर महानगरपालिका) का धर्मध्वज थापाको घरमा २०४२ साल भदौ १८ गते राति डकैती गर्न एउटा समूह पसेको थियो। धर्मध्वजकी श्रीमती जीवनदेवीको हत्या गर्दै धनमाल लुटेर डाँका समूह गयो। धर्मध्वजले चौधरीसहित १४ जनाविरुद्ध किटानी जाहेरी दिएका थिए। प्रहरीले घटनामा संलग्न १४ जनाविरुद्ध खुनडाँका मुद्दा चलायो। अदालतले सबैलाई दोषी ठहर गर्दै घटना भएको १९ वर्षपछि (२०६१ सालमा) कैद सजाय र जरिवानाको फैसला सुनायो। अदालतको फैसलापछि प्रहरीले उक्त घटनामा संलग्न ६ जना पक्राउ गरेको थियो। हरिप्रसाद सरदार बातर, जोखन सरदार बातर, ठकुरु भनिने ठक्कुलाल सरदार बातर, रामनारायण खवास, अर्जिलाल खवास र निमालाल खवास पक्राउ परेको अदालतका सूचना अधिकारी राजेन्द्र धमलाले बताए। शिवना सरदार बातरबाहेक अरूलाई ज्यानसम्बन्धी मुद्दामा २० वर्ष र डाँकातर्फ ६ वर्ष कैद सजाय भएको थियो। शिवनालाई ज्यान मुद्दामा ३ र डाँकामा ६ वर्ष कैदको फैसला भयो। त्यस्तै घटनामा संलग्नमध्ये उजारी र शिवनालाई ३ हजार ९ सय तथा अरूलाई २० हजार ६ सय १० रुपैयाँका दरले जरिवाना भएको पाइएको छ। दोषी ठहर भएका सबैलाई ९ सय ८१ रुपैयाँ ४५ पैसाका दरले पीडित परिवारलाई क्षतिपूर्ति उपलब्ध गराउन पनि फैसलामा उल्लेख भएको धमलाले बताए। घटनामा संलग्न चौधरीसहित ८ जना फरार थिए। चौधरी र अर्का दोषी ५२ वर्षीय शिवना सरदार बातरलाई हालै पक्राउ गरिएको प्रहरीले जनाएको छ। २०४२ सालको घटनामा संलग्न फरार ८ जनामध्ये २ जनालाई पक्राउ गरियो। अरू ६ जना कहाँ र कस्तो अवस्थामा छन् भनेर खोजी जारी छ, डीएसपी दीपक श्रेष्ठले भने, अवस्था बुझेर अरूलाई पनि पक्राउ गर्छौं। कतिपयको त मृत्यु पनि भइसक्यो होला। डीएसपी श्रेष्ठले उक्त घटनाका पीडित परिवारसँग भने सम्पर्कमा नआएको बताए। उजारीले २० वर्ष जेलको सजाय पाए पनि ज्येष्ठ नागरिकको सुविधाका लागि अदालतमा निवेदन दिएका थिए। न्यायाधीश किशोर घिमिरेको इजलासले ७५ प्रतिशत कैद सजाय मिनाहा गरेको छ। उनले ५ वर्ष कैद सजाय भुक्तान गर्नुपर्ने भएको छ। चौधरीको शारीरिक अवस्था निकै गलेको छ। अदालतका सूचना अधिकारी धमलाले भने, कारागारबाट सकुशल फर्कन्छन्, फर्कंदैनन् भन्ने अवस्थामा जेल चलान गरिएको छ।"
बेपत्ता परिवारको उजुरी प्रहरीद्वारा इन्कार,"बुटवल: रुपन्देहीका बेपत्ता पीडित परिवारका सदस्यले पहिलो पटक प्रहरीमा जाहेरी दर्ता गर्न खोज्दा प्रहरीले इन्कार गरेको छ । आफन्त बेपत्ता भएको डेढ दशकपछि 'सास भए सास नभए लास चाहियो' भन्दै जिल्ला प्रहरीमा जाहेरी दिएका हुन् । तर पीडित परिवारको जाहेरी प्रहरीले दर्ता गर्न मानेको छैन । रुपन्देहीको साविक वोदवार गाविस वडा नं ३ (हाल रोहीणी गापा वडा नं ५) बुची निवासी रामपलट भन्ने लौटु पासीलाई ०६० चैत ११ गते विहान तत्कालीन शाही नेपाली सेना हाल नेपाली सेना २२ नं वाहिनी वुटवलमा कार्यरत कर्णेल अमिर निरौलाको नेतृत्वमा रहेको सेनाको टोलीले गैरकानूनी पक्राउ गरेको थियो । सेनाले यातना दिँदै वलपूर्वक बेपत्ता पारेको भन्दै पासीका परिवारले आइतबार जिल्ला प्रहरी कार्यालयमा जाहेरी दर्ता गर्न गए पनि प्रहरीले उक्त जाहेरी दर्ता नगरी फिर्ता पठाएको पीडित जाहेरवाला बुधु पासीले जानकारी दिए । पासीलाई भारतीय सुरक्षाकर्मीले पक्राउ गरेर सेनाको टोलीलाई बुझाएका थिए । घरमै सुतिरहेका बेला माओवादीको आरोपमा पक्राउ गर्न आएका सेनालाई छलेर उनी सीमा क्षेत्र पुगेका थिए । कर्णेल अमिर निरौलाको नेतृत्वमा २५ जना भन्दा वढी संख्याको सुरक्षाकर्मीहरुको टोली उनको घरमा पुगेका थिए । पासीसँग परिवारको अन्तिम भेट मिति ०६१ जेष्ठ २५ सोमबार भएको थियो । त्यस पश्चात हामीलाई कहिल्यै पनि सेनाले भेट गर्न दिएनन् । हामीले भेट्न दिनुहोस भन्दा, दाईको अवस्था, उनी बसेको स्थान र थुनास्थलको बारेमा सोध्दा बताउन इन्कार गरे,' भाईले भने,जिउँदो वा मारेको कुनै कुराको जानकारी नदिई जिउँदो भए शरीर र मरेको भए लास कहाँ गाडिएको हो बताइदिए कम्तिमा पनि एक खालको परिवारमा शान्ति आउने थियो। विस्तृत शान्ति सम्झौतामा ६० दिनभित्र बेपत्ता नागरिकको स्थिति सार्वजनिक गर्ने भनिएकोमा १५ वर्ष भैसक्दा समेत सो काम हुन सकेको छैन । संक्रमणकालीन न्याय अन्तर्गत बेपत्ता व्यक्तिको छानविन गर्न आयोग गठन भए पनि ती आयोगहरुले प्रभावकारी रुपमा काम गर्न नसकेको बेपत्ता पीडित परिवारको गुनासो छ । जाहेरी दर्ताका क्रममा निशुल्क सहायता गरेका अधिवक्ता शिव प्रसाद गौडेलले कानूनको संरक्षण गर्ने जिम्मेवारी पाएका व्यक्तिहरुले गैरकानूनी ढंगबाट पक्राउ गरी बेपत्ता पार्दा राज्यप्रतिको विश्वास हराएको बताए । जेजस्तो अवस्था भए पनि राज्यले परिवारका सदस्यलाई जानकारी दिनुपर्ने उनले बताए । प्रचलित मुलुकी फौजदारी संहिता, २०७४ को दफा ३२ ले अपराध पीडितले मुद्दाको कारवाहीको जानकारी र क्षतिपूर्ति पाउने हक प्रदान गरेको छ । संहिताको दफा ३८ ले आफ्नो संरक्षण वा नियन्त्रणमा रहेको व्यक्ति विरुद्ध गरिएको कसूर, यातना वा क्रुर, अमानवीय वा अपनमानजनक गरी गरेको कसूर, अपहरण वा शरीर बन्धक लिई गरेको कसूर, थुना, हिरासत, कैद वा नियन्त्रणमा रहेको व्यक्ति विरुद्ध गरेको कसूर र कुनै व्यक्तिको सुरक्षाको कर्तव्य भएका व्यक्तिले आफूले सुरक्षा गर्नुपर्ने व्यक्ति विरुद्ध गरेको कसूरलाई कसूरको गम्भीरता बढाउने अवस्थाको रुपमा मानिने व्यवस्था गरेको छ । त्यसैगरी दफा ४३ ले कुनै व्यक्तिले एउटै वारदातमा एक भन्दा बढी कसूर गरेमा थप सजायको व्यवस्थाको गरेको छ । कानूनमा स्पष्ट व्यवस्था गरिए पनि प्रहरीले जाहेरी नछोई द्वन्द्वकालका घटनालाई आफ्नो अधिकार क्षेत्रभन्दा बाहिरको भन्दै दर्ता नगर्नु गैरजिम्मेवारीपना रहेका अधिकारकर्मी इन्दिरा आचार्यले बताइन । आयोगहरु तर्फ मुद्दा तेर्साएर स्पष्ट रुपमा व्यवस्था गरेको कानूनको किन ध्वज्जी उडाइयो ?,' उनले प्रश्न गरिन । प्रहरीले बेपत्ता छानविन आयोग देखाएर जाहेरी दर्ता नगरी फर्काउने गरेको छ । रुपन्देहीमा कैयौँ बेपत्ता परिवारले आफन्तको अवस्था सार्वजनिक गरिपाउँ भन्दै अधिकारकर्मीकहाँ धाउने गरेका छन् ।"
उपचारपछि नयाँदिल्लीबाट फर्किए नेता खनाल,काठमाडौं : नेकपा (एकीकृत समाजवादी) का वरिष्ठ नेता झलनाथ खनालले कम्युनिष्ट आन्दोलनलाई नयाँ ढङ्गले रुपान्तरित गर्नुपर्ने बताएका छन्। भारतको नयाँदिल्लीमा स्वास्थ्योपचारपछि सोमबार स्वदेश फर्किएका पूर्वप्रधानमन्त्री खनालले एमालेमा आफूहरूले रगत र पसिना बगाएको भए पनि पछिल्लो समयमा नेतृत्वले त्यसको सम्मान नगरेको आरोप लगाए। उनले अब आफू पार्टीमा कार्यकारी भूमिका नरही देश र जनताको सेवामा सक्दो सहयोग गर्ने जनाए। सत्तरी वर्ष उमेरपछि पार्टीको कुनै पनि कार्यकारी भूमिकामा नरहने व्यवस्थालाई विधानतः लागू गर्नुपर्ने उनको भनाइ छ। नेता खनालको आगमनमा त्रिभुवन अन्तर्राष्ट्रिय विमानस्थल पुग्नुभएका सो पार्टीका अध्यक्ष माधवकुमार नेपालले पार्टी गठन गर्नुपर्ने औचित्यबारे पुस्ट्याइँ दिएका थिए। निर्वाचन आयोगले यही भदौ ९ गते उक्त समाजवादी दललाई मान्यता दिएको थियो।
"अकुत कमाउने उद्योग र घरना नै तिर्दैनन् बिजुलीको बिल: बक्यौता ३५ अर्ब, नतिर्नेको सूचीमा कोको ?","काठमाडौँ: सरकारी संस्थान नेपाल विद्युत् प्राधिकरणले उठाउन बाँकी (बक्यौता) रकम ३४ अर्ब ८० करोड रुपैयाँ पुगेको छ । नतिर्नेमा अथाहा नाफा गरिरहेका गतिला उद्योग धन्दा, ठूला घरानाका व्यक्ति र कतिपय कार्यालय छन् । सर्वसाधारणको तत्काल लाइन काटिदिने प्राधिकरणले तिनीहरूबाट रकम असुल्न भने सकेको छैन । बरु अनेक बहानामा टारिरहन उम्मुक्ति दिँदै आएको छ । यहाँसम्म कि प्राधिकरणको वक्यौता अघिल्लो वर्षको तुलनामा ७२५३ प्रतिशतले वृद्धि भएको छ । पछिल्लो एक वर्षमा २ अर्बभन्दा बढी यो रकम बक्यौता थपिएको छ । महालेखा परीक्षकको कार्यालयको प्रतिवेदनले २०७६०७७ सम्म बक्यौता ३२ अर्ब रुपैयाँ देखाएको छ । प्राधिकरणबाटै अन्नपूर्ण पोस्ट्लाई प्राप्त कागजातले भने ३४ अर्ब ८० करोड रुपैयाँ देखाएको हो । आलटाल गर्ने वा नतिर्ने वा अदालततिर गई अल्झाइरहने त्यस्ता ठूला उपभोक्ता ४९ वटा छन् ।"
माधव नेपालको साथ छोड्दै प्रदीप नेपालले भने: तपाईँले पनि झेली कुरा गर्न सिक्नु भएछ,"काठमाडौ: माधव नेपाल नेतृत्वको नेकपा एकीकृत समाजवादीमा समाहित भएका प्रदीप नेपालले माधवकुमार नेपालको साथ छोडेको घोषणा गरेका छन् । फेसबुक स्ट्याटस मार्फत् उनले माधव नेपाल नेतृत्वको एकीकृत समाजवादीले जनताको बहुदलीय जनवाद नमानेको भन्दै साथ छोडेका छन् । बारम्बारको कुराकानीमा मैले जबज हुँदैन भने मेरो नाम नलेख्नूस् भनेको थिएँ उनले लेखेका छन् तर आखिरमा तपाईंबाट पनि मैले धोकाकै उपहार लिएर जानु पर्ने भो । बिदा । नेता नेपालले आफू सधैँ तानाशाही प्रवृत्तिको विरोधी रहेको बताएका छन्। उनले माधव नेपालप्रति लक्षित गर्दै लेखेका छन्, तपाईँ पनि झेली कुरा गर्न सिक्नु भएछ । उनले माधव नेपालले जबज त्यागेका कारण उक्त पार्टीमा रहन नसक्ने घोषणा गरेका हुन् । यसअघि दल दर्ताका लागि निर्वाचन आयोगले गराएको सनाखतमा सहभागी थिए । माधव नेपालको साथ छाडे पनि केपी नेतृत्वको पार्टीमा भने आफू नजाने उनको भनाइ छ । प्रदीप नेपालले फेसबुकमा दिएको प्रतिक्रिया यस्तो छ: ""माधव कमरेड, म केपीसँग जान्न । किनभने तानाशाही प्रवृत्तिको म सधैं विरोधी हुँ। तपाई पनि झेली कुरा गर्न सिक्नु भएछ। बारम्बारको कुराकानीमा मैले जबज हुँदैन भने मेरो नाम नलेख्नुस भनेको थिएँ ।तर आखिरमा तपाईंबाट पनि मैले धोकाकै उपहार लिएर जानु पर्ने भो। विदा।"""
उपचारपछि झलनाथ खनालको प्रतिक्रिया: बोनसको जीवन पाएँ,"काठमाडौँ: नेकपा एकीकृत समाजवादीका वरिष्ठ नेता तथा पूर्वप्रधानमन्त्री झलनाथ खनालले उपचारपछि बोनसको जीवन प्राप्त गरेको बताएका छन् । भारतको दिल्लीस्थित अपोलो अस्पतालमा उपचारपछि सोमबार स्वदेश फर्किएका नेता खनालले आफूले बोनसको जीवन प्राप्त गरेको भन्दै बाँकी जीवनलाई राष्ट्रियता, लोकतन्त्रको रक्षाका लागि समर्पण गर्ने बताए । 'यो मेरो नाफाको जीवन हो । बोनसको जीवन हो । ७१ वर्ष पार गरिसकेँ । सास रहुन्जेल देश राष्ट्रियता कम्युनिष्ट आन्दोलनको विकास विस्तार र सुदृढिकरणमा लगाउनेछु' उनले भने । दुई महिनाको अस्पताल बसाइपछि फर्किएका उनले आफ्नो उपचार सफल भएको भन्दै अहिले स्वास्थ्य सहज महसुश गरेको समेत बताए । उनले अन्तिम स्वास रहँदासम्म देशका लागि लागिरहने समेत बताए । खनालको फोक्सोमा पानी जमेपछि उनलाई थप उपचारका लागि भारतको दिल्ली लगिएको थियो । केही वर्षयता मिर्गौलाको समस्या झेल्दैआएका नेता खनाललाई पछिल्लो समय कोरोना संक्रमण समेत देखिएको थियो । उपचारपछी सोमबार साढे ३ बजे उनी त्रिभुवन अन्तर्राष्ट्रिय विमानस्थलमा अवतरण गरेका थिए । खनालको स्वागतमा नेकपा एकीकृत समाजवादीले एक कार्यक्रमको आयोजना गरेको थियो । दिल्लीस्थित अपोलो अस्पतालमा डा सन्दीप गुलरियाको टोलीले उनको मिर्गौला प्रत्यारोपण समेत गरेको थियो । खनाललाई उनकै आफन्त मेरिना चित्रकारले मिर्गौला दिएकी थिइन् ।"
माधवकुमार नेपालले भनेः लोकतन्त्र बचाउन पार्टी फुटायौँ,"काठमाडौँ: नेकपा एकीकृत समाजवादीका अध्यक्ष माधवकुमार नेपालले आन्दोलनबाट प्राप्त उपलब्धी संस्थागत गराउन पार्टी विभाजन गरिएको बताएका छन् । उनले संविधान, लोकतन्त्र, संघीयता र समावेशीता जोगाउन नयाँ सीराबाट अघि बढ्ने बताएका छन् । उपचारपछि काठमाडौँ फर्किएका वरिष्ठ नेता झलनाथ खनाललाई स्वागतार्थ काठमाडौँमा सोमबार आयोजित एक कार्यक्रममा नेता नेपालले यस्तो बताएका हुन् । संविधान, लोकतन्त्र, संघीयता र समावेशीता जोगाउन नयाँ सीराबाट अघि बढेका छौँ । लोकतान्त्रिक शक्तिहरु हातेमालो गरेर अघि बढ्छौँ नेता नेपालले भने । साथै आफूहरु नयाँ चरणबाट अघि बढेको भन्दै उनले जिल्ला जिल्ला र प्रदेशमा भदौ २२ सम्म अधिकांश नेता, कार्यकर्ताहरु समाजवादीमा आवद्ध भएको घोषणा गर्ने बताए । कार्यक्रममा नेकपा एकीकृत समाजवादीका शीर्ष नेताहरु सहभागी थिए ।"
विराटनगरमा पार्किङ स्थलबाटै डिजेल लोड गरिएको ट्यांकर चोरी,"विराटनगर: विराटनगरस्थित नेपाल आयल निगम १ नम्बर प्रादेशिक कार्यालयनजिकको पार्किङ स्थलबाट सोमबार बिहान डिजेल लोड गरिएको ट्यांकर चोरी भएको छ । प्रहरीका अनुसार विराटनगर महानगरपालिका४ स्थित कार्यालयको उत्तरतर्फ रहेको पार्किङ स्थलबाट डिजेलसहितको ना ४ ख ४६९ नम्बरको ट्यांकर चोरी भएको हो । तर भगाउँदै गरेको अवस्थामा ट्यांकरसहित चालकलाई प्रहरीले नियन्त्रणमा लिएको छ । मोरङ प्रहरीका प्रवक्ता डीएसपी दीपक श्रेष्ठका अनुसार भगाएर लगभग ४ किलोमिटर उत्तर मोरङको बूढीगंगा गाउँपालिका३ बाँसबारीमा पुर्याएपछि ट्यांकरसहित चालकलाई नियन्त्रणमा लिइएको हो । तीव्र गतिमा ट्यांकर भगाउँदै गर्दा चालक विराटनगर महानगरपालिका४ का २६ वर्षीय श्रवणकुमार यादवलाई पक्राउ गरिएको उनले बताए । बिहानका राति लगभग १: ४० बजेतिर पार्किङ गरेर राखिएकै स्थानबाट ट्यांकर चोरी भएको डीएसपी श्रेष्ठले बताए । उनका अनुसार तत्कालै घटनाको जानकारी पाएर नियन्त्रणमा लिन सकिएकाले भगाएर अन्यत्र लैजाने योजना भने असफल भएको छ । नेपाल आयल निगम विराटनगरका प्रवक्ता दिवश विष्टका अनुसार अमलेखगन्ज डिपोबाट डिजेल लोड गरेर ल्याइपुर्याइएको ट्यांकर मध्य राति साढे १२ बजेतिर पार्किङ स्थलमा राखिएको थियो । डिजेल अनलोड नगरिकन पार्किङ गरेर सहचालक शिव खनाललाई ट्यांकरको सुरक्षाको जिम्मा दिँदै चाबी ट्यांकरमै छाडेर चालक यामकुमार खनाल सुत्न गएका थिए । सहचालक खनाल शौचालय गएको मौका छोपेर ट्यांकर चोरी भएको पाइएको विष्टले बताए । शौचालयबाट फर्किएर हेर्दा ट्यांकर नदेखेपछि उनले प्रहरी र निगमलाई खबर गरेका थिए । विष्टका अनुसार ट्यांकरमा २० केएल (२० हजार लिटर डिजेल) लोड थियो । त्यसको मूल्य २० लाखभन्दा बढी हुने निगमले जनाएको छ । निगमको डिपोनजिक पार्किङ गरेर राख्दा सुरक्षाका दृष्टिकोणले ट्यांकरमै चाबी छाड्ने गरिएको प्रवक्ता विष्टको भनाइ छ । उनका अनुसार राति आगलागी वा कुनै घटना भयो भने आपतकालीन अवस्थामा तत्काल बाहिर भगाउनुपर्ने भएकाले पार्किङका बेला चाबी ट्यांकरमै राख्ने गरिन्छ । चालक र सहचालक दुवै जना त्यहाँ नभएको मौका छोपेर डिजेलसहितको ट्यांकर चोरी गरिएको जानकारी विष्टले दिए । उनका अनुसार चोरीमा संलग्न यादव यसअघि निगमकै ट्यांकर चालक थिए । तीनचार महिनाअघि मात्रै उनले काम छाडेको विष्टले बताए । निगमकै पूर्वचालक भएकाले पार्किङ गर्दा ट्यांकर कसरी राखिन्छभन्ने यादवलाई थाहा थियो, उनले भने, सबै जानकारी भएकैले डिजेल लिएर आइपुगेको केही बेरमै पार्किङ स्थलबाट चोरी गरेर ट्यांकर भगाएको पाइएको छ । उनका अनुसार हेडलाइटसमेत नबालिकन पार्किङ स्थलबाट निकालेको र छेउकै तिरुपति पेट्रोल पम्पनजिक पुर्याएपछि भगाउने क्रममा मात्रै ट्यांकरको लाइट बालेको खुलेको छ । सीसी क्यामेरा फुटेजमा उत्तरतर्फ लैजाँदै गरेको देखेपछि प्रहरी परिचालन गरेर पक्राउ गरिएको उनको भनाइ छ । पक्राउ परेका यादवले भने चारपाँच जनाको मिलेमतोमा चोरी गरिएको प्रहरीलाई बताएका छन् । पार्किङ स्थलबाट अरुले नै निकालेर आफूलाई विराटनगरको ढाटमा पुर्याएपछि ट्यांकर जिम्मा लगाएको यादवले बताएको प्रहरीले जनाएको छ । प्रहरी स्रोतका अनुसार चोरीमा संलग्न अरु व्यक्तिहरुको नाम पनि उनले बताइसकेका छन् । घटनाको अनुसन्धान अघि बढाइएको भन्दै डीएसपी श्रेष्ठले पक्राउका लागि चोरीमा संलग्न अरुको पनि खोजी भइरहेकाले उनीहरुको विवरण भने खुलाउन नमिल्ने बताए । चोरीमा संलग्न अरुलाई पक्राउ गरिएपछि घटनाको विस्तृत विवरण सार्वजनिक गर्छौँ, उनले भने, डिजेलसहितको ट्यांकर कहाँ पुर्याउने योजना थियो भन्ने बारेमा पनि अनुसन्धान केन्द्रित गरिएको छ । निगमका अनुसार श्यामकृष्ण ढुवानी सेवाले सञ्चालन गर्दैआएको ट्यांकर इन्धन ढुवानी व्यवसायी सञ्जय गुप्ताको हो ।"
१० बुदेँ कार्यान्वयन गर्न एमालेले दियो ३२ नेतालाई जिम्मेवारी (अन्तरपार्टी निर्देशनसहित),"काठमाडौं : नेकपा एमालेले १० बुँदे सहमति कार्यान्वयनका लागि सहजीकरण गर्न सबै प्रदेशमा नेताहरूलाई जिम्मेवारी तोकेको छ। स्थायी कमिटी र केन्द्रीय कमिटीका निर्णयबारे जानकारी दिन जारी गरिएको अन्तर पार्टी निर्देशन१२ मा विभिन्न १० बुँदे कार्यान्वयन गर्न ३२ नेतालाई जिम्मेवारी तोकिएको छ। २०७५ जेठ २ कै पार्टी संरचना अनुसार प्रदेश इन्चार्जको भूमिकामा रहेका नेताहरूलाई राखेर प्रदेशमा १० बुँदे कार्यान्वयन गर्न टोली बनाइएको हो। जसअन्तर्गत् प्रदेश १ मा भीमप्रसाद आचार्य, सुवासचन्द्र नेम्वाङ, शेरधन राई, देवराज घिमिरे, टंक आङ्बोहाङ, प्रदेश २ मा सत्यनारायण मण्डल, रघुवीर महासेठ, प्रभु शाह, सुमन प्याकुरेल, ज्वाला कुमारी साहलाई जिम्मेवारी दिएको छ। वागमती प्रदेशमा अष्टलक्ष्मी शाक्य, रामबहादुर थापा, काशीनाथ अधिकारी, आनन्द पोखरेल, गण्डकी प्रदेशमा किरण गुरुङ, पृथ्वीसुब्बा गुरुङ, जगत विश्वकर्मा, लीलबहादुर थापा, लुम्बिनी प्रदेशमा विष्णुप्रसाद पौडेल, शंकर पोखेल, टोपबहादुर रायमाझी, दलबहादुर राना, लीला गिरीलाई जिम्मेवारी तोकिएको छ। यस्तै, कर्णाली प्रदेशमा युवराज ज्ञवाली, यामलाल कँडेल, गोरख बोगटी, धर्मराज रेग्मी, सुदूरपश्चिम प्रदेशमा भीमबहादुर रावल, लेखराज भट्ट, कर्णबहादुर थापा र जनसंगठनहरूमा ईश्वर पोखरेल, विष्णुप्रसाद पौडेल, गोकर्ण विष्ट र टोपबहादुर रायमाझीलाई तोकिएको छ। नेकपा (एमाले)मा विद्यमान समस्या समाधानसम्बन्धी १० बुँदे प्रस्तावमा आधारित निर्णयहरू कार्यान्वयनका क्रममा उत्पन्न हुन सक्ने समस्या समाधान गर्न, केन्द्रीय कमिटीमा सदस्य मनोनयन गर्नेपनि बैठकले निर्णय गरेको छ। केन्द्रीय निकाय तथा विभागहरूलाई पूर्णता दिने विषयमा आवश्यक गृहकार्य गर्न भीमबहादुर रावल, ईश्वर पोखरेल, विष्णुप्रसाद पौडेल, घनश्याम भूसाल, सुरेन्द्र पाण्डे र लेखराज भट्टलाई जिम्मेवारी दिइएको छ। पार्टीको विधान महाधिवेशन आगामी असोज ४, ५ र ६ गते काठमाडौमा आयोजना गर्ने बैठकले निर्णय गरेको छ। पार्टीको राष्ट्रिय महाधिवेशन आगामी मंसिर १०, ११ र १२ गते काठमाडौंमा आयोजना गर्ने भएको छ। यस्तै, नेकपा एमालेले पार्टीमा महत्वपूर्ण योगदान गरेका नेतालाई मौजुदा केन्द्रीय कमिटीको कूल सदस्य संख्याको १० प्रतिशतमा नबढ्ने गरी उक्त कमिटीमा मनोनित गर्ने निर्णय गरेको छ। यस्तै, प्रतिनिधिसभाको विघटन सम्बन्धी सर्वोच्च अदालतमा विचाराधीन मुद्धा र सरकारका सम्बन्धमा पार्टी एकताको मर्म र भावनाका आधारमा अघि बढ्ने निर्णय गरेको छ। बैठकले पार्टी तथा जनसंगठनहरू पूर्ववत अवस्थामा क्रियाशील हुने क्रममा उत्पन्न हुनसक्ने समस्याको निराकरण गर्न र सदस्यता नवीकरण, महाधिवेशन तथा विभिन्न तहका अधिबेशनका सम्बन्धमा सुझाव दिन कार्यदल गठन गर्ने निर्णय गरेको छ। कार्यदलको सिफारिस कार्यान्वयनका लागि तत्काल पार्टी स्थायी कमिटीको बैठक आयोजना गर्ने निर्णय गरेको छ। नयाँ दल दर्ता प्रकृयामा समाबेश भएकाहरुको नाम पार्टीको अभिलेखबाट हटाउने निर्णय गरेको छ। बैठकले विभाजनकारी गतिविधीमा संलग्न भइ अलग दल दर्ताका लागि उपस्थित भएर सनाखत गर्ने पार्टीका केन्द्रीय सदस्य र मातहतका सदस्यहरुलाई निस्कासन गरेको छ। यस्तै, बैठकले दल दर्तामा संलग्नको नाम पार्टी अभिलेखबाट हटाउने निर्णय गरेको छ। पार्टी तथा दलको निर्णय, निर्देशन र ह्विप उल्लघंन गरेवापत दलका सदस्यहरुलाई गरेको कारबाहिको पार्टीको सूचनालाई बेवास्ता गर्दै विभाजनमा सहयोग पुर्याएको भन्दै सभामुखको भुमिकाको विरोध गरेको छ। बैठकले मूलतः पुष्पकमल दहाल प्रचण्ड का कारण पार्टी एकता जोगिन नसकेको निष्कर्ष निकालेको छ। अन्तर पार्टी निर्देशन१२"
राष्ट्रिय एकतामा चाडपर्वको भूमिका महत्वपूर्ण : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले हाम्रा विविध मौलिक संस्कृतिका आआफ्नै महत्व र मूल्य भएको बताएका छन्। श्रीकृष्ण जन्माष्टमी तथा सुदूरपश्चिम र कर्णाली प्रदेशमा मनाइने धार्मिक र सांस्कृतिक महत्वको गौरा पर्वका अवसरमा शुभकामना सन्देश दिँदै प्रधानमन्त्रीले नेपालका मौलिक पर्वले विभिन्न जातजाति, क्षेत्र र समुदायलाई एकसूत्रमा बाँध्दै आएको उल्लेख गरेका छन्। श्रीकृष्ण जन्माष्टमी र गौरा पर्वका अवसरमा सम्पूर्ण नेपाली दिदीबहिनी तथा दाजुभाइमा सुख, शान्ति, समृद्धिसँगै धार्मिक सहिष्णुता, सद्भाव र भाइचारका लागि प्रधानमन्त्रीले शुभकामना व्यक्त गरेका छन्। 'हामी बहु भाषा र संस्कृतिकले जोडिएका छौं। हाम्रा विविध मौलिक संस्कृतिका आआफ्नै महत्व र मू्ल्य छन्। विभिन्न क्षेत्रमा मनाइने यस्ता मौलिक पर्वले विभिन्न जाति,क्षेत्र र समुदायलाई एकशूत्रमा बाँध्दै आएका छन्,' प्रधानमन्त्रीको शुभकामना सन्देशमा उल्लेख छ। प्रधानमन्त्रीले सन्देशमा भनेका छन्, 'श्रीकृष्ण जन्माष्टमी तथा गौरा पर्वले राष्ट्रिय एकताको भावना थप प्रबल होस् भन्ने सबैमा शुभकामना व्यक्त गर्दछु।'"
पूर्वाञ्चल विश्वविद्यालयको चरम लापरवाही: समयमै उत्तरपुस्तिका पठाएका परिक्षार्थीको नतिजा अपुरो,"काठमाडौँ: पूर्वाञ्चल विश्वविद्यालयका पदाधिकारीको लापरवाहीका कारण विद्यार्थीहरु मारमा परेका छन् । विश्वविद्यालयको बिएससी एजी सातौँ र भेटेनरीको सातौंनवौं सेमेष्टरमा परीक्षाका क्रममा विद्यार्थीहरुले समयमै उत्तरपुस्तिका सम्बन्धित कलेजमा पठाउँदा पनि केही विषयको नतिजा अपुरो (इन्कम्प्लिट)आएको हो । काठमाडौँस्थित हिकाष्ट कलेज, चितवनस्थित नेपाल पोलिटेक्निक इन्स्टिच्युट कलेज, मोरङस्थित जीपिसीएआर कलेजबाट परीक्षा दिएका विद्यार्थीहरुले निर्धारित समययभित्र उत्तरपुस्तिका पठाउँदा पनि नतिजा इन्कम्प्लीट देखिएको हो । पूर्वाञ्चल विश्वविद्यालय एकेडेमिक काउन्सिलको निर्णय अनुसार उत्तरपुस्तिका निर्धारित समय २ बजेसम्म सम्बन्धित कलेजमा पठाइसक्नुपर्ने थियो। बिहान ९ बजेदेखि लिएको परीक्षा २ बजेभित्र सबमिट गरिसक्नुपर्ने थियो । तर, विद्यार्थीहरुले १२:३८ मा सबमिट गर्दासमेत नतिजा अपूरो आएको हो । अधिकांश विद्यार्थीहरुले दिउँसो एक बजेदेखि २ बजेभित्र कलेजलाई उत्तरपुस्तिका उपलब्ध गराइसकेका थिए । २ बजेपछि पठाएकाहरुको पुनः परीक्षा भइसकेको छ । पीडित विद्यार्थी तपेश रावलका अनुसार विश्वविद्यालयले विद्यार्थीको भविष्यमाथि खेलवाड गरेको छ । उनले भने, हामी निकै मारमा परेका छौँ । तोकिएकै समयमा उत्तरपुस्तिका कलेजलाई नियमानुसार उपलब्ध गराए पनि नतिजामा आई भनेर आयो । यो तत्काल सच्याउनुपर्छ । बिएससी एजीको सातौँ र भेटेनरीको सातौंनवौं सेमेष्टरका विद्यार्थीहरु २०७७ असोज २० देखि परीक्षामा सहभागी भएका थिए । पीडित विद्यार्थी राकेश ओझाले भने, बिएससीएजी सातौं सेमेष्टरको वायोस्ट्याटिक्स विषयको परीक्षाको उत्तरपुस्तिका १२:३८ मै सबमिट गरेको थिएँ । कलेजले पनि उत्तरपुस्तिका प्रमाणिकरण गरेको भनेर जानकारी गरायो । तर, के गर्नु नतिजा इन्कम्प्लिट आयो । कोरोना संक्रमणलाई मध्यनजर गर्दै पूर्वाञ्चल विश्वविद्यालयले टाइम बाउण्ड होम इक्जाम लिएको थियो । हिकाष्ट कलेजका प्रीन्सिपल कृष्णबहादुर श्रेष्ठले विद्यार्थीको समस्याका विषयमा विश्वविद्यालयलाई जानकारी गराएको बताए । उनले भने, नियमानुसार कलेजमा समयभित्र उत्तरपुस्तिका पठाएका विद्यार्थीको नतिजामा त्रुटी देखिएको यथार्थ हो । हामी भोलि नै विद्यार्थीको कागजात लिएर विश्वविद्यालय जाँदैछौँ । विश्वविद्यालयले प्रत्येक सेमेष्टरमा विद्यार्थीहरुको परीक्षा लिने गर्छ । कोरोना संक्रमणपछि सबै संकायको परीक्षा टाइम बाउण्ड होम इक्जाम हुँदै आएको छ । जसअनुसार कलेजले विश्वविद्यालयको नियमानुसार निश्चित समयमा उत्तरपुस्तिका पठाउन विद्यार्थीलाई आग्रह गर्छ । तत्कालीन परीक्षा सञ्चालनका क्रममा रहेका विश्वविद्यालयका परीक्षा नियन्त्रक सूर्य संग्रौला विद्यार्थीको पक्षबाट कमजोरी नभएको बताउँछन् । तर यस त्रुटीमा परीक्षा प्राविधिक समितिको नेतृत्व र उपकुलपति मुख्य जिम्मेवार रहेको संग्रौलाको दावी छ । उनले भने,विश्वविद्यालयको तर्फबाट समस्या भएकै हो । कलेजबाट विद्यार्थीले उत्तरपुस्तिका पठाइसकेपछि नतिजामा समस्या आउनु हुँदैनथ्यो । विद्यार्थीको नतिजामाथि खेलवाड गर्नु हुँदैन । तर यो समस्या समाधानको पहल गर्दागर्दै मेरो सरुवा भयो । प्राज्ञिक परिषदले यस समस्याको तत्काल समाधान गर्नुपर्छ । यसैबीच विद्यार्थीहरुले परीक्षा नतिजामा त्रुटी देखिएको भन्दै तत्काल सच्याउन आग्रह गरेका छन् । उनीहरु अहिले पनि सम्बन्धित कलेजमा रिले अनसन गरिरहेका छन् । विश्वविद्यालयले भदौ ९ गते नतिजा प्रकाशन गरेको थियो । विश्वविद्यालयले नतिजा आएको १५ दिनभित्र परीक्षाफलमा कुनै कारणवश निर्धारित समयमा नै प्राप्त भएको उत्तरपुस्तिकाको परीक्षाफल प्रकाशन गर्न छुट भए सम्बन्धित डीन संकायको कार्यालयमा सम्पर्क गर्न आग्रह गरेको छ ।"
सम्पर्क कार्यालय खोल्दै कांग्रेस नेताहरू,"काठमाडौं : १४ औं महाधिवेशन नजिकिँदै गर्दा कांग्रेस नेताहरूले सम्पर्क कार्यालय खोल्न थालेका छन्। सम्पर्क कार्यालयमार्फत आफ्नो पक्षमा निर्वाचन माहोल बनाउन सक्रिय देखिएका छन्। महाधिवेशनमा नेता र कार्यकर्तालाई आफ्नो पक्षमा ध्यानाकर्षण गर्न सम्पर्क कार्यालय खोल्ने र भीडसँगै तामझाम गर्ने होडबाजी नै चलेको छ। पार्टी सभापतिका आकांक्षीदेखि पदाधिकारीको उम्मेदवारमा दाबी गर्ने नेताहरूले सम्पर्क कार्यालय खोल्न थालेका छन्। दूर गाउँ र जिल्लाबाट आएका नेता र कार्यकतालाई शीर्ष नेतासँगको पहुँच र साक्षात्कारका लागि सम्पर्क कार्यालय धमाधम खोल्न थालिएको छ। महाधिवेशनको संघारमा सम्पर्क कार्यालय खोली गुटगत रूपमा भेला गर्न सुरु गरिसकेका छन्। नेताहरूले चुनावी प्रचार र सचिवालय सञ्चालन गर्न सम्पर्क कार्यालयहरूलाई सक्रिय बनाएका छन्। उपसभापति विमलेन्द्र निधिले शुक्रबार सभापतिमा उम्मेदवारी दिने औपचारिक घोषणासहित बानेश्वरको बानेश्वर ब्यान्क्वेटमा सम्पर्क कार्यालय उद्घाटन गरेका छन्। उनको उद्घाटन कार्यक्रम पनि निकै भड्किलो र तामझाम देखिएको थियो। हजारौंको संख्यामा नेता तथा कार्यकर्ताको सहभागिता थियो। आसान्न महाधिवेशनमा कांग्रेसको सभापति पदका लागि वर्तमान सभापति एवं प्रधानमन्त्री शेरबहादुर देउवासहित वरिष्ठ नेता रामचन्द्र पौडेल, नेता कृष्णप्रसाद सिटौला, महामन्त्री शशांक कोइराला, पूर्वमहामन्त्री प्रकाशमान सिंह, पूर्वउपसभापति गोपालमान श्रेष्ठ, केन्द्रीय सदस्य डाशेखर कोइराला, नेता सुजाता कोइराला, केन्द्रीय सदस्य कल्याणकुमार गुरुङलगायतका नेताहरूले हालसम्म सभापतिका लागि उम्मेदवार दिने घोषणा गरिसकेका छन्। सभापतिमा उम्मेदवारी दिने घोषणा गरेका मध्ये सभापति देउवाले बालुवाटारमै सम्पर्क कार्यालय खोलेका छन्। बालुवाटारमै उनलाई भेट्नेहरूको लर्को लाग्ने गरेको छ। त्यस्तै, वरिष्ठ नेता रामचन्द्र पौडेलले पनि अनामनगरमा सम्पर्क कार्यालय सञ्चालन गरेका छन्। उनको निवास मण्डिखाटारमै पनि नेता कार्यकर्ताको भीड लाग्ने गर्छ। सभापतिका आकांक्षी अर्का नेता कृष्णप्रसाद सिटौलाले पनि चण्डोलस्थित आफ्नै निवास र बत्तीसपुतलीमा सम्पर्क कार्यालय खोलिसकेका छन्। पौडेलले एक वर्षअघिदेखि नै सम्पर्क कार्यालय सञ्चालन गरेका छन्। सिटौलाले सम्पर्क कार्यालय सञ्चालन गरेको पनि महिनौं भइसकेको छ। सभापतिका आकांक्षी केन्द्रीय सदस्य रहेका शेखर कोइरालाको पनि अनामनगर र बालुवाटारमा छुट्टाछुट्टै सम्पर्क कार्यालय छन्। पूर्वमहामन्त्री प्रकाशमान सिंह र महामन्त्री शशांक कोइरालाले भने निजी निवासमै नेता कार्यकर्तालाई भेटघाट गर्ने गरेका छन्। सभापतिका अर्का दाबेदार सभापतिका अर्का आकाक्षी सुजाता कोइरालाले मण्डिखाटारस्थित आफ्नै निवासलाई सम्पर्क कार्यालय बनाएकी छन्। नेता गोपालमान श्रेष्ठले पनि निजी निवासमै कार्यकर्तालाई भेटने गरेका छन्। उपसभापति विमलेन्द्र निधिले भने शुक्रबार बानेश्वरस्थित बानेश्वर ब्यान्क्वेटमा सम्पर्क कार्यालय खोलेका छन्। निधिले केन्द्रीय सदस्यहरू, विभिन्न जिल्लाका सभापति र नेताकार्यकर्ताको उपस्थितिका बीच सम्पर्क कार्यालयको उद्घाटन गरेका छन्। निधिले सम्पर्क कार्यालयमै पशुपतिनाथ, जानकी, भद्रकाली, दक्षिणकाली, बंगलामुखी, डोलेश्वर मन्दिरलगायतका पुजारी तथा पण्डितहरूबाट पूजाआजा गराएर उद्घाटन गरेका थिए।"
महामन्त्रीमा उम्मेदवारी दिने गगन थापाको घोषणा,"काठमाडौं : नेपाली कांग्रेसका नेता गगनकुमार थापाले आसन्न १४ औं महाधिवेसनमा महामन्त्री पदमा उम्मेदवारी दिने घोषणा गरेका छन्। सोमबार काठमाडौं महानगरपालिका ३० मा आयोजित क्रियाशील सदस्यहरुको भेलालाई सम्बोधन गर्दै थापाले यस्तो बताएका हुन्। म मेरो वडा जसले मलाई राजनीति सिकायो, आधार दियो, भरोसा दियो, थापाले भने, १४ औं अधिवेशनमा म नेपाली कांग्रेसको महामन्त्रीमा उम्मेदवारी घोषणा गर्छु। उनले उम्मेदावारी घोषणा गर्ने पवित्र ठाउँ आफ्नो लागि अर्को नहुने धारणा राखे। मैले यहीँबाट सदस्यता लिएँ, मेरा यहाँ थुप्रै अग्रजहरु हुनुहुन्छ। थापाले भने यस्तो पवित्र ठाउँ मेरालागि अर्को हुनै सक्दैन। १३ औं महाधिवेशनमा थापाले महामन्त्रीमा उम्मेदवारी दिएका थिए। तर त्यसबेला कृष्णप्रसाद सिटौला समूहबाट उम्मेवार बनेका थिए। पछि रामचन्द्र पौडेल समूहका डाशशांक कोइराला निर्वाचित भएका थिए।"
सत्ता गठबन्धनका शीर्ष नेताको बैठक : मन्त्रिपरिषद् विस्तारबारे छलफल,"काठमाडौं : बालुवाटारमा सत्ता गठबन्धनका शीर्ष नेताको बैठक जारी रहेको छ। शीर्ष नेताबीच मन्त्रिपरिषद् विस्तार, अध्यादेशको बजेट, संवैधानिक परिषदका नियुक्ति, जयसिंह धामी प्रकरण, रेशम चौधरीको रिहाइ, सत्ता सञ्चालनको विषयमा केन्द्रित भएर छलफल भइरहेको बालुवाटार स्रोतले जनाएको छ। प्रधानमन्त्री शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेकपा (एकीकृत समाजवादी)का अध्यक्ष माधवकुमार नेपाल, जनता समाजवादी पार्टीका संघीय परिषद् अध्यक्ष बाबुराम भट्टराई, अध्यक्ष उपेन्द्र यादवलगायत शीर्ष नेताहरु उपस्थित छन्। देउवाले विश्वासको मत पाएपनि डेढ महिना समय बितिसक्दा मन्त्रिपरिषद् विस्तार गर्न सकेका छैनन्। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। मन्त्रिपरिषद् विस्तारमा देउवाले एमाले विभाजनलाई पर्खेको उनी निकट नेताहरू बताउँछन्। निर्वाचन आयोगले एमालेबाट अलग भई माधव नेपालको नेतृत्वमा गठन भएको नेकपा (एकीकृत समाजवादी) लाई दलको मान्यता दिएकाले मन्त्रिपरिषद् विस्तार गर्न देउवालाई सहज भएको उनीहरूको दाबी छ। तत्कालीन प्रधानमन्त्री केपी ओलीको संसद विघटनको निर्णयलाई असंवैधानिक भन्दै देउवासहित त्यसबेलाको विपक्षी गठबन्धन सर्वोच्च गयो। अदालतले संसद पुनस्र्थापनासहित देउवालाई प्रधानमन्त्रीमा परमादेश दियो। तर, पुनस्र्थापित संसदलाई सरकारले बिजनेस दिएन। सरकारले उल्टै २९ दिनमा अधिवेशन अन्त्य गर्यो। संसदीय सर्वोच्चता र विधिको शासनको जगमा बनेको सरकारले संसद् अधिवेशन अन्त्य गरेर अध्यादेशको बाटो रोजेको भन्दै आलोचना भइरहेको छ। अधिवेशन अन्त्य गरेर देउवा सरकारले राजनीतिक दल विभाजनमा खुकुलो प्रावधान राखेर अध्यादेश जारी गरिसकेको छ। सोही अध्यादेशमा टेकेर एमालेबाट माधव नेपाल र जसपाबाट महन्त ठाकुर अलग भई नयाँ दल गठन गरिसकेका छन्। सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि सार्वजनिक गरिसकेको छ। पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो।"
"भन्ने समावेशी, चाहिने आफैं बेसी","काठमाडौं : सशस्त्र युद्धताका माओवादीले सबैभन्दा बढी प्रचार गरेको मुद्दा थियो, समावेशी। तर, आज उसकै केन्द्रीय कार्यकारिणीमा महिलाको प्रतिनिधित्व न्यून छ। ३३ प्रतिशत महिला सहभागितालाई संविधानले अंगिकार गरे पनि माओवादीको (मौजुदा) केन्द्रीय कार्यसमितिमा मुस्किलले २० प्रतिशत महिला उपस्थिति छ। सत्तासीन कांग्रेसले मधेसी दलिततर्फ एक केन्द्रीय सदस्य पदमा नियुक्ति नै नगरी ५ वर्ष बिताएको छ। १३ औं महाधिवेशनको कार्यकालभरि उक्त कोटा खाली राखेर कांग्रेस १४ औं महाधिवेशनको तयारीमा जुटेको छ। एमालेको केन्द्रीय समिति अपेक्षाकृत समावेशी छैन भने केन्द्रीय पदाधिकारीमा मधेसी, थारु र मुस्लिम अनुहार छैन। पार्टीका पदाधिकारीमा पनि समावेशी प्रतिनिधित्वको ग्यारेन्टी गर्नुपर्छ। गोकुल घर्ती, एमाले युवा नेता समावेशी कागजमा देखाउनका लागि मात्रै छ। उद्देश्य पूरा गर्न सक्ने समावेशिता कुनै पार्टीभित्र छैन।कल्याण गुरुङ, कांग्रेस केन्द्रीय सदस्य निर्णायक तहमै दलित, जनजाति, महिला, मुस्लिम र अल्पसंख्यकको उपस्थिति बढाउनुपर्छ।लक्ष्मी परियार, सांसद, कांग्रेस दलहरूको मानसिकता पुरानै छ। समावेशी नारामा मात्रै सीमित छ।लक्ष्मणलाल कर्ण, नेता, लोसपा संविधानले निर्देश गरेको विषय पार्टीहरूले कार्यान्वयनमा ल्याउन सकेका छैनन्।महेश्वर गहतराज, केन्द्रीय सदस्य, माओवादी केन्द्र झण्डै ७० वर्षको जनक्रान्तिपछि बनेको संविधानका मुख्य चार पिलर हुन, गणतन्त्र, संघीयता, धर्मनिरपेक्षता र समावेशी। राज्यका मुख्य अंग, निकाय र संयन्त्रमा सबै जात, समुदाय, क्षेत्र, लिंग र समुदायको अनुहार झल्काउन संविधानमै समानुपातिक समावेशीको व्यवस्था गरियो। तर, दलहरूले केन्द्रीय कार्यकारी समितिमा जातीय, क्षेत्रीय, लैंगिक समावेशितालाई न्याय गर्न सकेका छैनन्। दलहरूका केन्द्रीय संरचनामै ३३ प्रतिशत महिलाको सहभागिता छैन। दलित, मधेसी, मुस्लिमलगायत अल्पसंख्यक समुदायको अपेक्षाकृत सहभागिताबिनै पार्टीका केन्द्रीय समिति गठन भएका छन्। प्रमुख दलका केन्द्रीय कमिटीहरू समावेशी बन्न नसक्दा संविधानले अंगिकार गरेको समानुपातिक समावेशीताको सिद्धान्त नारामै सीमित हुने हो कि भन्ने चिन्ता व्यक्त गर्न थालिएको छ। हामीले प्रमुख दलका आधिकारिकता दिइएका केन्द्रीय कमिटी कति समावेशी छन् भनेर अनुहार नियालेका छौं नेकपा एमाले सबैभन्दा ठूलो पार्टी नेकपा एमालेको २ सय २ सदस्यीय केन्द्रीय कमिटीलाई निर्वाचन आयोगले बैधता दिएको छ। हालै यो दलबाट ५५ जना छुटिएर नेकपा (एकीकृत समाजवादी) गठन भएको छ। एमालेको नवौँ महाधिवेशनबाट १ सय ८१ केन्द्रीय कमिटी निर्वाचित भएको थियो। २०७३ फागुन २० मा मधेसी, थारु र मुस्लिम समुदायबाट २१ जना केन्द्रीय कमिटीमा थपिएका थिए । एमालेको सांगठानिक संरचनामा दुई वरिष्ठ नेतासहित १५ जना पदाधिकारी छन्। पदाधिकारीमा एक जना मात्रै महिलाको प्रतिनिधित्व छ भने दुई जना जनजाति छन्। अष्टलक्ष्मी शाक्य उपाध्यक्ष छन् भने पृथ्वी सुब्बा गुरुङ सचिव छन्। पदाधिकारीमा मधेसी, मुस्लिम, थारु, दलित समुदायको प्रतिनिधित्व छैन। २६ सदस्यीय स्थायी समितिमा एक जना दलित र एक जना मधेसी समुदायको प्रतिनिधित्व छ। दलित समुदायका छविलाल विश्वकर्मा मात्रै स्थायी समितिमा छन्। मधेसी समुदायबाट सत्यनारायण मण्डल स्थायी समितिमा छन्। स्थायी समितिमा पनि एक जना महिला मात्रै छन् भने ४ जनजाति छन्। स्थायी समितिमा थारु, मुस्लिमको प्रतिनिधित्व छैन। ६५ सदस्यीय पोलिटब्युरोमा ६ जना मात्रै महिला छन् भने १४ जना जनजाति छन्। ४ जना दलित छन्। ५ जना मात्रै मधेसी समुदायको प्रतिनिधित्व छ। पोलिटब्युरोमा १ जना मात्रै थारु समुदायको प्रतिनिधित्व छ। १ सय ८१ जना केन्द्रीय कमिटीमा ३३ जना महिला छन्। एमालेको प्रस्तावित विधानमा ३३ प्रतिशत महिलाको ग्यारेन्टी गरिएको छ। विधान महाधिवेशनले पारित गरेमा मात्रै यो विधान लागू हुनेछ। एमालेको केन्द्रीय कमिटीमा १४ जना दलित छन्। जनजातिको संख्या भने उल्लेख्य छ। एमालेको केन्द्रीय कमिटीमा ५० जनजाति छन्। २६ मधेसी छन्। मुस्लिम समुदायबाट ५ जना केन्द्रीय कमिटीमा छन्। मधेसमा एमालेप्रति नकारात्मक प्रभाव बढेसँगै २०७३ फागुन २० मा थारु, मधेसी, मुस्लिम समुदायबाट २१ जना केन्द्रीय कमिटीमा थपिएका थिए। २१ जना थपसँगै एमाले केन्द्रीय कमिटी २ सय २ सदस्यीय पुगेको थियो। वर्गीय र आवश्यकताका आधारमा भन्दा जातीय आधारमा समावेशीतालाई केन्द्रित गरिएको छ । युवा नेता गोकुल घर्तीले विधान महाधिवेशनबाट समानुपातिक निर्वाचन प्रणालीको आधारमा पार्टी कमिटीमा प्रतिनिधित्वको सुनिश्चितता हुनुपर्ने बताए। नेकपा (एकीकृत समाजवादी)एमालेबाट छुटिएर हालै नयाँ दल गठन भएको नेकपा (एकीकृत समाजवादी)को केन्द्रीय कमिटी पनि तत्काल समावेशी देखिएको छैन। एमालेबाट ५५ जना केन्द्रीय कमिटी सदस्यहरू छुटिएर यो दल बनेको हो। यद्यपि, यसको संगठनले पूर्णता पाउन बाँकी छ। तत्काल भने यो पार्टीमा ४७ जना पुरुषको प्रतिनिधित्व छ भने ८ जना मात्रै महिला छन्। जसमा २८ जना खसआर्य छन्। खस आर्यमा महिला ४ मात्रै छन्। २ महिलासहित १३ जना जनजाति समुदायका छन्। १० जना मधेसीमा १ जनामात्रै महिलाको प्रतिनिधित्व छ। १ महिलासहित ३ जना दलित छन्। नेपाली कांग्रेस कांग्रेसले आफूलाई मुलुकको पुरानो र लोकतान्त्रिक पार्टी भएको दाबी गर्छ। आन्तरिक लोकतन्त्र र समावेशीताका विषयमा भने कांग्रेसको बोली र व्यवहार फरक छ। कांग्रेसको केन्द्रीय समिति सबैभन्दा बढी असमावेशी छ। पार्टीमा खस आर्य समुदायकै बाहुल्यता छ। ९ सदस्यीय पदाधिकारीमा जनजाति थारु एक जना छन् भने मधेसी दुई जना मात्र छन्। महिला १ जना मात्रै छन्। मधेसी समुदायका विमलेन्द्र निधि थारु समुदायका विजयकुमार गच्छदार उपसभापति छन्। कोषाध्यक्षमा मधेसी महिला सीतादेवी यादव छिन्। कांग्रेसमा १ सय ३ केन्द्रीय कमिटी र २२ जना आमन्त्रितसहित कांग्रेस केन्द्रीय कार्यसमिति १ सय २५ सदस्यीय छ। जसमा २७ जना आदिवासी जनजाति समुदायका छन्। महिला २० जना मात्रै छन्। संविधानले नै महिलाको ३३ प्रतिशत प्रतिनिधित्वको सुनिश्चितता गरे पनि कांग्रेसले त्यसको पालना गरेको देखिँदैन। केन्द्रीय समितिमा १९ जना मधेसी, मुस्लिमको प्रतिनिधित्व छ। ५ जना दलितको प्रतिनिधित्व कांग्रेसमा छ। १० जना थारु छन्। तीमध्ये अधिकांश विजयकुमार गच्छदार कांग्रेसमा प्रवेश गरेपछि थपिएका हुन्। ३ मुस्लिम समुदायका छन्। केन्द्रीय सदस्य कल्याण गुरुङले कुनै पनि दल समावेशी नभएको बताए। समावेशी कागजमा देखाउनका लागि मात्रै छ, गुरुङले भने, उद्देश्य पूरा गर्न सक्ने समावेशिता कुनै पार्टीभित्र छैन। समावेशिताका लागि संविधानमा नै अनिवार्य कोटा व्यवस्था गर्नुपर्ने उनले बताए। एउटै व्यक्तिले पटकपटक समावेशिताका नाममा फाइदा लिने गरेको उल्लेख गर्दै गुरुङले भने, एक पटक समावेशिताको फाइदा लिइसकेपछि अर्को पटक नपाउने व्यवस्था गर्नुपर्छ। खस आर्य समुदायबाट ४५ प्रतिशत, जनजाति ३९ प्रतिशत, दलित ५ प्रतिशत, थारु लगभग २ प्रतिशत, मधेसी १७ प्रतिशत र पिछडिएको क्षेत्रबाट शून्य दशमलव शून्य एक प्रतिशतभन्दा कम क्रियाशील सदस्य चयन हुने गरेकाले केन्द्रीय कमिटीमा पनि सोहीअनुसार प्रतिनिधित्व भइरहेको उनले बताए। कांग्रेस सांसद लक्ष्मी परियार कांग्रेसले समावेशिता लागू गरे पनि हुनुपर्ने जति नभएको बताउँछिन्। दलित, जनजाति, महिला, मुस्लिम र अल्पसंख्यकको प्रतिनिधित्व मात्र नभई निर्णायक तहमै उपस्थिति बढाउनुपर्ने परियारको भनाइ छ। रोचक प्रसंग के छ भने कांग्रेसले एक जना मधेसी दलित सदस्य नियुक्त नगरी ५ वर्षे कार्यकाल पूरा गरेको छ। माओवादी केन्द्र समावेशीको सबैभन्दा बढी वकालत गरेको श्रेय जान्छ, माओवादीलाई। सशस्त्र युद्धका क्रममा माओवादीले समावेशी शब्दको निकै प्रचार गर्यो। तर, उसको केन्द्रीय समिति नै अपेक्षाकृत समावेशी छैन। माओवादी केन्द्रको संगठन अस्तव्यस्त छ। केन्द्रीय कमिटी र पदाधिकारीकै ठेगान छैन। हालै मात्र २ सय ९९ सदस्यीय केन्द्रीय कमिटी बनाउने निर्णय गरे पनि कुनै पनि बेला केन्द्रीय समिति थपघट हुन बेर लाग्दैन। कुनै बेला माओवादीको ४ हजार सदस्यीय केन्द्रीय कमिटी बनेको थियो। एमालेसँग एकीकरणका क्रममा माओवादी केन्द्रले २ सय जना केन्द्रीय सदस्य छनोट गर्यो। एमालेसँग एकता भंगपछि उसले एकीकरणकै समयका केन्द्रीय सदस्यलाई आधिकारिक मान्ने निर्णय गर्यो। तीमध्ये दुई दर्जन बढीले माओवादी छोडे। करिब १ सय ८० जनाको हालको संरचनालाई आधार बनाउँदा माओवादी केन्द्रको केन्द्रीय कमिटी पनि समावेशी छैन। अहिले संरचनामा माओवादीमा पदाधिकारी नै छैनन्। पार्टीमा अध्यक्ष पुष्पकमल दाहाल नै सर्वशक्तिमान छन्। अन्य पदाधिकारी कायम छन् कि छैनन् भन्ने नै अन्योल छ। केन्द्रीय कमिटीमा ४० जना जनजाति समुदायका छन्। ३६ जना महिलामध्ये दुई जना दलित समुदायका छन्। १७ जना मधेसी, मुस्लिम छन्। ६ जना दलितको प्रतिनिधित्व छ। पार्टीका केन्द्रीय सदस्य महेश्वर गहतराज संविधानले नै निर्धारण गरेअनुसार पार्टीहरू समावेशी हुन नसकेको बताउँछन्। संविधानले निर्देश गरेको विषय पार्टीहरूले कार्यान्वयनमा ल्याउन सकेका छैनन्, उनले भने, सहभागिता बढेमा नेतृत्व विकास हुन्छ, समुदाय बलियो हुुन्छ, संविधानले परिकल्पना गरेको लक्ष्य पूरा हुन्छ। उनले माओवादी केन्द्रले १५ प्रतिशत केन्द्रीय कमिटीमा दलितलाई पुर्याउन गरी नयाँ विधान संशोधन गरेको छ। जसपा सबैभन्दा बढी समावेशीको नारा दिने जसपाले पहाडी समुदायलाई स्थान दिन थालेको छ। समाजवादी पार्टी र राष्ट्रिय जनता पार्टी मिलेर जसपा बन्दा ५१ सदस्यीय केन्द्रीय कार्यकारिणी समिति थियो। साउन ११ मा उपेन्द्र यादव पक्षले आधिकारिकता पाएपछि जसपाको कार्यकारिणी समिति ३५ भएको छ। महन्थ ठाकुर पक्षीय १६ जनालाई हटाइएको छ। अन्य पार्टीमा वर्चश्व रहेका खर्स आर्य समुदाय जसपामा अल्पमतमा छन्। पुरानो ५१ वा नयाँ ३४ दुवैमा खसआर्यको अवस्था कमजोर छ। ५१ मा जम्मा १० जना खस आर्य समुदायका छन्। ३५ सदस्यीय कमिटीमा ८ जना खस आर्य समुदायका छन्। मधेसी, थारु, उत्पीडित, दलित समुदायको उत्थानको नारा दिने जसपामा दलित, उत्पीडित समुदायको प्रतिनिधित्व कम छ। जसपाको आधिकारिक पक्षमा १ जना मात्रै दलित छन्। ठाकुर पक्षमा दुई जना दलित छन्। महिलाको प्रतिनिधित्वमा कम छ। यादव पक्ष(आधिकारिक)मा ५ जना महिला छन् भने ठाकुर पक्षमा २ जना मात्रै महिला छन्। मुस्लिम र थारु समुदायको सहभागिता राम्रो छैन। रेशम चौधरीसहित दुवै पक्षमा गरेर ३ जना थारु छन्। तीन जना मुस्लिम छन्। आधिकारिक जसपामा २ जना मुस्लिम छन् भने ठाकुर पक्षमा १ जना मात्रै छन्। आधिकारिक जसपामा यादव समुदायको बाहुल्यता छ। संविधानको प्रस्तावनमै वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने उल्लेख छ। राज्यले सबै अंगमा समानुपातिक समावेशिताका लागि कोटा नै निर्धारण गरेको छ। राजनीतिक दल ऐनको दफा १५ को ४ मा दल दर्ता गर्दा सबै तहका समितिमा एकतिहाइ महिला सदस्य हुनुपर्ने व्यवस्था छ। तर दलहरूले समावेशितालाई नारा बनाउने गरेपनि व्यवहारमा लागू गरेका छैनन्। निर्वाचन आयोग प्रवक्ता राजकुमार श्रेष्ठले अधिकांश दल समावेशी नभएको बताए । समावेशिताको विषय उठन थालेसँगै आयोगले दल दर्ता गर्दा नै समावेशिता भए, नभएको हेर्न थालेको श्रेष्ठले बताए।  जातीय आधारमा त्याग्नुपर्छ डा रामकृष्ण तिमल्सेना, अध्यक्ष, राष्ट्रिय समावेशी आयोग समावेशिताको बुझाइमा कमी छ। संविधानले सामाजिक समावेशिता मुख्य मुद्दाका रूपमा हेरेको छ। तर, संविधान कार्यान्वयन गर्ने निकायमा यो बुझन सक्ने र यसको दर्शनलाई गहिरिएर विश्लेषण गर्न सक्ने क्षमता न्यून छ। समावेशिता भनेको जातीय समावेशिता मात्र होइन, वर्गीय समावेशिता, क्षेत्रीय समावेशिता, स्थानीय समावेशिताका साथै सामाजिक, सांस्कृतिक तथा आर्थिक समावेशिता पनि हो। विशेष गरी राजनीतिमा यसको अझ बढी महत्व छ। संविधानले नै तोकेको संख्या र क्षेत्रमा मात्र यो सीमित हुन पुगेको छ। विविध पक्षका समावेशिताको धारणालाई पछ्याउन सकिएन। उदाहरणका लागि राजनीतिक क्षेत्रमा विश्लेषणमा नेतृत्व तहमा सावेशिताको कार्यान्वयन गर्न अझै बढि बाँकी छ। आर्थिक रूपमा समावेशी आर्थिक वृद्धिलाई राष्ट्रिय एजेण्डाको रूपमा नेपालले पछ्याउन सकेको छैन। निजी क्षेत्र र व्यावसायिक क्षेत्रमा त यो नगन्य कार्यान्वयनको अवस्थामा छ। भाषिक समावेशिता ध्यान सकिएको छैन। केवल सरकारी र सार्वजनिक क्षेत्रको नियुक्तिमा आदिवासी जनजाति, महिला, मधेसी, दलित समावेशितालाई मात्र हेरी समावेशिता भयो भएन भनेर निक्र्यौल गर्न पद्धति छ। मधेसी भित्रका पिछडा वर्गलाई ध्यान दिएको देखिँदैन।"
सत्ता गठबन्धनको बैठक : यथाशीघ्र मन्त्रिपरिषद् विस्तार गर्न सहमत,"काठमाडौं : सत्ता गठबन्धनका शीर्ष नेता यथाशीघ्र मन्त्रिपरिषद् विस्तार गर्न सहमत भएका छन्। सोमबार बिहान बालुवाटारमा बसेको पाँचदलीय गठबन्धनका शीर्ष नेताबीच उक्त सहमति भएको हो। बैठकमा गठबन्धनलाई निरन्तरता दिने, अध्यादेशबाट ल्याएको बजेट सच्याउने, जयसिंह धामी प्रकरणबारे सत्यतथ्य छानवीन प्रतिवेदन सार्वजनिक गर्ने, सत्ता सञ्चालनलगायतको विषयमा सहमति भएको कांग्रेसका महामन्त्री पूर्णबहादुर खड्काले जानकारी दिए। बैठकमा प्रधानमन्त्री शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड,नेकपा (एकीकृत समाजवादी)का अध्यक्ष माधवकुमार नेपाल, जनता समाजवादी पार्टीका संघीय परिषद् अध्यक्ष बाबुराम भट्टराई, अध्यक्ष उपेन्द्र यादवलगायत शीर्ष नेताहरु उपस्थित थिए। देउवाले बैठकमा सरकारले खोपलाई प्राथमिकता दिएर अगाडि बढिरहेको जानकारी गराएका छन्। उनले गठबन्धनको सहमतिमै मन्त्रिपरिषद्लाई पूर्णता दिने धारणा राखेको खड्काले जानकारी दिए। आवश्यक कानुन निर्माण गरेर बजेट परिमार्जन गर्न सत्ता गठबन्धनका नेताहरुले प्रधानमन्त्री देउवालाई सुझाव दिएका छन्। देउवाले विश्वासको मत पाएपनि डेढ महिना समय बितिसक्दा मन्त्रिपरिषद् विस्तार गर्न सकेका छैनन्। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। अधिवेशन अन्त्य गरेर देउवा सरकारले राजनीतिक दल विभाजनमा खुकुलो प्रावधान राखेर अध्यादेश जारी गरिसकेको छ। सोही अध्यादेशमा टेकेर एमालेबाट माधव नेपाल र जसपाबाट महन्त ठाकुर अलग भई नयाँ दल गठन गरिसकेका छन्। सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि सार्वजनिक गरिसकेको छ। पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो।"
विविध मौलिक धरोहर नै राष्ट्रिय एकताको प्रतिक हो : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले श्री कृष्ण जन्माष्टमी तथा गौरा पर्वको अवसरमा शुभकामना सन्देश दिएका छन् । प्रधानमन्त्रीले हाम्रा विविध मौलिक संस्कृतिका आआफ्नै महत्व र मूल्य भएको बताउँदै नेपालका मौलिक पर्वले विभिन्न जातजाति, क्षेत्र र समुदायलाई एक सूत्रमा बाँध्ने काम गरेको बताएका छन् । श्रीकृष्ण जन्माष्टमी र गौरा पर्वका अवसरमा सम्पूर्ण नेपाली दिदीबहिनी तथा दाजुभाइमा सुख, शान्ति, समृद्धिसँगै धार्मिक सहिष्णुता, सद्भाव र भाइचाराका लागि शुभकामना दिएका हुन् । श्रीकृष्ण जन्माष्टमी तथा गौरा पर्वले राष्ट्रिय एकताको भावना थप प्रबल होस् भन्ने सबैमा शुभकामना व्यक्त गर्दछु, सोमबार जारी सन्देशमा भनिएको छ ।"
राज्यले कि सास देओस् कि लास,"काठमाडौं : नेपालमा भएको १० वर्षे सशस्त्र द्वन्द्वपछिको विस्तृत शान्ति, सम्झौताको बुँदा नम्बर ५, २ र ३ मा दुवै पक्षद्वारा बेपत्ता पारिएका व्यक्तिको तथा युद्धको समयमा मारिएकाको वास्तविक नाम, थर र घरको ठेगाना सम्झौता भएको मितिले ६० दिनभित्र सूचना सार्वजनिक गरी परिवारजनलाई बुझाउने उल्लेख छ। त्यो बेला बेपत्ता भएका कति भेटिए भन्ने खबर आउँछ, मलाई मेरा श्रीमान् पनि आउनु होला कि जस्तो लाग्छ , भट्टले भक्कानिएर आफूलाई सम्हाल्दै केहीबेरपछि भनिन्, राज्यले कि सास देओस् कि लास। आफ्ना पतिको यथार्थ सार्वजनिक गर्नेभन्दा पनि आयोगमा घरी बोलाएर सोधपुछ गर्ने कहिले परिचयपत्र दिने कामले शोभालाई चित्त दुखेको छ। मेरो श्रीमान् बेपत्ता भएको पीडा छँदैछ, खाटो बसेको घाउ कोट्याएर आलो बनाउनेबाहेक केही काम हुँदैन , शोभाले आक्रोशित हुँदै भनिन्, निर्दोषलाई बेपत्ता बनाएर यति दुःख पाएका छौँ, तर राज्यले पीडितको पीडा देखेन। आफ्ना पति बेपत्ता भएर वियोगमा जीवन बिताउँदै आएकी शोभा प्रतिनिधि पात्र मात्रै हुन्। त्यस्ता धेरै महिला केही पति बेपत्ता भएर पीडामा छन्। कति द्वन्द्वका समयमा बलात्कारमा परेर अझै पीडामा छन् तर स्वास्थ्योपचारको व्यवस्थासम्म उनीहरुलाई हुन सकेको छैन। महिला आफ्ना पति बेपत्ता हुँदा पीडामा छन् भने कैयौँ पुरुषबाट आफ्नी पत्नी बेपत्ता हुँदा पीडामा छन्। धादिङका पर्शुराम कोइरालाकी पत्नी १९ वर्षदेखि बेपत्ता छिन्। पर्शुरामकी पत्नी ३७ वर्षीय गोमा कोइराला २०६० पुस २८ गते राति ९ बजे बेपत्ता भएदेखि आजसम्म सम्पर्कमा आएकी छैनन् । तर पर्शुरामले बेपत्ता आफ्नी पत्नीलाई बारम्बार सपनामा भेट्छन्। मेरी श्रीमती बेपत्ता भएको यतिका वर्ष भयो तर म अहिले पनि सपनामा भेट्छु, कुरा गर्छु , उनले भक्कानिँदै भने, सुरुसुरुमा दैनिक सपनामा देख्थेँ, कुराकानी गर्थें, त्यतिबेला हासीखुशी देख्ने, आजभोलि ८१० दिनमा मात्र सपनामा देख्छु, तर रोहिरहेको दुख्थेँ। पर्शुरामलाई छोराछोरीले आमालाई सम्झेर रुँदा नराम्रो लाग्छ। बेलाबेला बच्चाहरु आमालाई सम्झेर भक्कानिन्छन्, म पनि भक्कान्छिु तर बच्चाको अगाडि सम्हालिनुपर्यो , उनले पत्नी वियोगको पीडा सुनाए, मलाई मेरो श्रीमतीको कि सास कि लास देओस् सरकारले, मलाई बेपत्ता पीडित नै भएर बस्न मन छैन। द्वन्द्वका बेलामा तत्कालीन माओवादी विद्रोही पुर्शरामको घरमा बारम्बार भोक लाग्यो भनेर आउँथे। पर्शुरामकी पत्नीले खाना पकाएर खुवाउथिन्। खाना नखुवाए माओवादीको डर, खाना खुवाए सेनाको डर थियो। साह्रै भोग लाग्यो भनेर माओवादी आए, मेरी श्रीमतीले दाल, तरकारी र अचार बनाएर मीठोसँग खाना खुवाइन् , त्यो बेलाको घटना स्मरण गर्दै पर्शुरामले सुनाए, आर्मीलाई सुराक गरेको भनेर खाना खुवाएकै पाँच दिनपछि माओवादीले लगे, बेपत्ता पार्ने खुलेआम खुशी जीवन बिताएका छन्, हामी रोएर बसेका छौँ। उनको मुख्य माग नै आफ्नी पत्नीको अपहरण गरी बेपत्ता पार्नेलाई सजाय होस् भन्ने छ। जीवित भए जीवित, नभए लास देऊभन्दा पनि अहिलेसम्म पाउन सकेका छैनन्। द्वन्द्वका बेला बेपत्ता पारिएका व्यक्तिको सूचीमा रहेका ३१ जना परिवारको सम्पर्कमा आएका छन्। आफ्ना बेपत्ता भएका आफन्त पनि आउछन् कि भन्ने आशा अझै बाँकी छ।पर्शुराम जस्तै धेरै पति द्वन्द्वमा पत्नी बेपत्ता भएको वियोगमा बाँचिएका छन् तर सरकारले गठन गरेको आयोगले न्याय दिनेमा द्वन्द्वपीडितलाई आशा छैन। द्वन्द्वपीडितको त्यति ठूलो माग पनि छैन। पीडितले न्याय माग्नु गल्ती होर ? पीडितले पनि यो देशमा सम्मानपूर्वक बाँच्न पाउनु त पर्यो नि , द्वन्द्वपीडित साझा चौतारीका संस्थापक अध्यक्ष सुमन अधिकारीले भने, द्वन्द्वरत पक्षले पीडितसँग माफी मागोस्, स्वास्थ्योपचार, शिक्षा र रोजगारीमा सहयोग गरोस्, अरु केही चाहिँदैन। उनलाई विस्तृत शान्ति, सम्झौता भएको ६० दिनभित्र बेपत्ता सार्वजनिक गर्ने भनिएकोे सम्झौताअनुसार त्यो ६० दिन कहिले आउला भन्ने लागेको छ। शान्ति, सम्झौता भएको १५ वर्ष हुन लागिसक्यो, ६० दिन किन आउँदैन , अधिकारीले भने। सरकारले समयमै ऐन संशोधन गरेर तत्काल पीडितलाई न्याय दिनुपर्ने र सङ्क्रमणकालीन न्यायलाई लम्ब्याउन नहुने उनको सुझाव छ। नेपालमा १० वर्षे सशस्त्र द्वन्द्वजस्तै विश्वमा बलपूर्वक बेपत्ता हुनेको सङ्ख्या ठूलो छ। आइसीआरसीको सन् २०२० को प्रतिवेदनअनुसार विश्वभर एक लाख ४५ हजार व्यक्ति बेपत्ता भएका थिए। ती बेपत्ता हुनेमध्ये खासगरी, आन्तारिक द्वन्द्व, राजनीतिमाथि फरक धारणा राख्ने समूहले व्यक्ति बेपत्ता पार्ने गरेको प्रतिवेदनमा उल्लेख छ। बलपूर्वक बेपत्ता पारिएका व्यक्तिको सम्झनामा विश्वभर नै आज, अगष्ट ३० लाई विश्व बेपत्ताविरुद्धको दिवसका रुपमा मनाउने गरिएको छ। नेपालमा पनि १० वर्षे सशस्त्र द्वन्द्वका बेलामा बेपत्ता पारिएका व्यक्तिको अवस्था अझै सार्वजनिक हुन सकेको छैन। पीडितले कि सास, कित लास चाहियो भनेर आवाज उठाइरहेका छन्। पीडितलाई न्यायको अनुभव हुनेगरी सरकारले पीडितको सम्बोधन गर्न जरुरी देखिन्छ।"
बेपत्ता परिवारको उजुरी प्रहरीद्वारा इन्कार,"बुटवल: रुपन्देहीका बेपत्ता पीडित परिवारका सदस्यले पहिलो पटक प्रहरीमा जाहेरी दर्ता गर्न खोज्दा प्रहरीले इन्कार गरेको छ । आफन्त बेपत्ता भएको डेढ दशकपछि 'सास भए सास नभए लास चाहियो' भन्दै जिल्ला प्रहरीमा जाहेरी दिएका हुन् । तर पीडित परिवारको जाहेरी प्रहरीले दर्ता गर्न मानेको छैन । रुपन्देहीको साविक वोदवार गाविस वडा नं ३ (हाल रोहीणी गापा वडा नं ५) बुची निवासी रामपलट भन्ने लौटु पासीलाई ०६० चैत ११ गते विहान तत्कालीन शाही नेपाली सेना हाल नेपाली सेना २२ नं वाहिनी वुटवलमा कार्यरत कर्णेल अमिर निरौलाको नेतृत्वमा रहेको सेनाको टोलीले गैरकानूनी पक्राउ गरेको थियो । सेनाले यातना दिँदै वलपूर्वक बेपत्ता पारेको भन्दै पासीका परिवारले आइतबार जिल्ला प्रहरी कार्यालयमा जाहेरी दर्ता गर्न गए पनि प्रहरीले उक्त जाहेरी दर्ता नगरी फिर्ता पठाएको पीडित जाहेरवाला बुधु पासीले जानकारी दिए । पासीलाई भारतीय सुरक्षाकर्मीले पक्राउ गरेर सेनाको टोलीलाई बुझाएका थिए । घरमै सुतिरहेका बेला माओवादीको आरोपमा पक्राउ गर्न आएका सेनालाई छलेर उनी सीमा क्षेत्र पुगेका थिए । कर्णेल अमिर निरौलाको नेतृत्वमा २५ जना भन्दा वढी संख्याको सुरक्षाकर्मीहरुको टोली उनको घरमा पुगेका थिए । पासीसँग परिवारको अन्तिम भेट मिति ०६१ जेष्ठ २५ सोमबार भएको थियो । त्यस पश्चात हामीलाई कहिल्यै पनि सेनाले भेट गर्न दिएनन् । हामीले भेट्न दिनुहोस भन्दा, दाईको अवस्था, उनी बसेको स्थान र थुनास्थलको बारेमा सोध्दा बताउन इन्कार गरे,' भाईले भने,जिउँदो वा मारेको कुनै कुराको जानकारी नदिई जिउँदो भए शरीर र मरेको भए लास कहाँ गाडिएको हो बताइदिए कम्तिमा पनि एक खालको परिवारमा शान्ति आउने थियो। विस्तृत शान्ति सम्झौतामा ६० दिनभित्र बेपत्ता नागरिकको स्थिति सार्वजनिक गर्ने भनिएकोमा १५ वर्ष भैसक्दा समेत सो काम हुन सकेको छैन । संक्रमणकालीन न्याय अन्तर्गत बेपत्ता व्यक्तिको छानविन गर्न आयोग गठन भए पनि ती आयोगहरुले प्रभावकारी रुपमा काम गर्न नसकेको बेपत्ता पीडित परिवारको गुनासो छ । जाहेरी दर्ताका क्रममा निशुल्क सहायता गरेका अधिवक्ता शिव प्रसाद गौडेलले कानूनको संरक्षण गर्ने जिम्मेवारी पाएका व्यक्तिहरुले गैरकानूनी ढंगबाट पक्राउ गरी बेपत्ता पार्दा राज्यप्रतिको विश्वास हराएको बताए । जेजस्तो अवस्था भए पनि राज्यले परिवारका सदस्यलाई जानकारी दिनुपर्ने उनले बताए । प्रचलित मुलुकी फौजदारी संहिता, २०७४ को दफा ३२ ले अपराध पीडितले मुद्दाको कारवाहीको जानकारी र क्षतिपूर्ति पाउने हक प्रदान गरेको छ । संहिताको दफा ३८ ले आफ्नो संरक्षण वा नियन्त्रणमा रहेको व्यक्ति विरुद्ध गरिएको कसूर, यातना वा क्रुर, अमानवीय वा अपनमानजनक गरी गरेको कसूर, अपहरण वा शरीर बन्धक लिई गरेको कसूर, थुना, हिरासत, कैद वा नियन्त्रणमा रहेको व्यक्ति विरुद्ध गरेको कसूर र कुनै व्यक्तिको सुरक्षाको कर्तव्य भएका व्यक्तिले आफूले सुरक्षा गर्नुपर्ने व्यक्ति विरुद्ध गरेको कसूरलाई कसूरको गम्भीरता बढाउने अवस्थाको रुपमा मानिने व्यवस्था गरेको छ । त्यसैगरी दफा ४३ ले कुनै व्यक्तिले एउटै वारदातमा एक भन्दा बढी कसूर गरेमा थप सजायको व्यवस्थाको गरेको छ । कानूनमा स्पष्ट व्यवस्था गरिए पनि प्रहरीले जाहेरी नछोई द्वन्द्वकालका घटनालाई आफ्नो अधिकार क्षेत्रभन्दा बाहिरको भन्दै दर्ता नगर्नु गैरजिम्मेवारीपना रहेका अधिकारकर्मी इन्दिरा आचार्यले बताइन । आयोगहरु तर्फ मुद्दा तेर्साएर स्पष्ट रुपमा व्यवस्था गरेको कानूनको किन ध्वज्जी उडाइयो ?,' उनले प्रश्न गरिन । प्रहरीले बेपत्ता छानविन आयोग देखाएर जाहेरी दर्ता नगरी फर्काउने गरेको छ । रुपन्देहीमा कैयौँ बेपत्ता परिवारले आफन्तको अवस्था सार्वजनिक गरिपाउँ भन्दै अधिकारकर्मीकहाँ धाउने गरेका छन् ।"
आन्दोलन चर्काउँदै दाङका चिकित्सक,"दाङ : दाङका चिकित्सक तथा स्वास्थ्यकर्मीहरुले सडक आन्दोलन चर्काउँदै गएका छन् । विगत चार दिनदेखि आन्दोलनरत जिल्लाका चिकित्सक तथा स्वास्थ्यकर्मीले सडक आन्दोलनलाई आइतबारदेखि चर्काउन थालेका हुन्। आइतबार सयौंको संख्यामा तुलसीपुरको सडकमा निस्किएर सुरक्षाको माग गर्दै दोषीलाई कारबाहीको माग गरेर आन्दोलनमा थिए । उनीहरु सोमबार घोराही क्षेत्रमा सुरक्षाको माग र दोषीलाई कारवाहीको माग गर्दै सडकमा आएका हुन् । अस्पतालका सेवा ठप्प बनाएर उनीहरु आन्दोलित भएका हुन् । दाङको तुलसीपुरस्थित राप्ती प्रादेशिक अस्पतालका मेडिकल सुपरिटेन्डेन्ट डा विनोद सिंहमाथि प्रमुख प्रतिपक्ष दल नेकपा एमालेका भातृसंगठन अनेरास्ववियुका जिल्ला संयोजक, सहसंयोजकसहितको समूहले कार्य कक्षमै मोसो दलेको घटनालाई लिएर स्वास्थ्य क्षेत्र अहिले आन्दोलित भएको हो । विद्यार्थी नेतालाई प्रहरीले पक्राउ नगरेको, कानुनी कारवाही गर्न नसकेको र चिकित्सक तथा स्वास्थ्यकर्मीलाई सुरक्षा नभएको भन्दै चिकित्सकहरु आन्दोलनमा उत्रिएका हुन् । दोषीलाई कारबाही र स्वास्थ्यकर्मीलाई सुरक्षाको माग गर्दै अस्पतालको आकस्मिक बाहेकका अन्य सेवा बन्द गरेर स्वास्थ्यकर्मीहरु आन्दोलनमा उत्रिएको संघर्ष समितिका संयोजक डा ओम अर्यालले बताए । एमाले निकट अखिल नेपाल राष्ट्रिय स्वतन्त्र विद्यार्थी युनियनका जिल्ला संयोजक सर्जन परियार र सहसंयोजक दिवस क्षेत्रीको समूहले भदौ ११ गते दिउँसो डासिंहलाई कार्यकक्षमै प्रवेश गरी मोसो दलेका थिए । चार दिनसम्म मोसो दल्ने व्यक्ति पक्राउ नपरेपछि दाङका स्वास्थ्यकर्मीहरु लगातार विरोधका कार्यक्रम गर्दै आइरहेका छन । जिल्ला प्रहरी कार्यालय दाङका प्रमुख एसपी सुरेशप्रसाद काफ्लेले घटनामा संलग्नको खोजीमा जारी राखिएको भन्दै कानुनी दायरा ल्याइने बताए । प्रहरीले विभिन्न कोणबाट आरोपीहरुको खोजी जारी राखेको बताएको छ । नेपाल चिकितसक संघका उपाध्यक्ष किशोर खत्रीले दोषीलाई कानुनी दायरामा नलयाउदा सम्म र सुरक्षाको प्रत्याभूति नहुँदासम्मा आन्दोलन निरन्तररुपमा अघि बढने बताए । जिल्लामा सबै स्वास्थ्य संस्थामा एमरजेन्सी, प्रसूति सेवाबाहेक सबै ठप्प गरेर स्वास्थ्यकर्मी आन्दोलनमा आउनु परेको बताए ।"
कोभिड कहरः ७३ प्रतिशतले अन्तर्राष्ट्रिय हवाई यात्रु घटे,काठमाडौं : कोभिड१९ महामारीका कारण नेपाल नागरिक उड्डयन प्राधिकरण (क्यान) को आर्थिक आम्दानी घटेको छ । त्रिभुवन अन्तर्राष्ट्रिय विमानस्थल भएर आवतजावत गर्ने हवाई यात्रुको सङ्ख्या पनि उल्लेख्यरुपमा घटेको छ । कोभिड महामारीले सबैभन्दा बढी प्रभावित बनेको मुलुकको पर्यटन तथा नागरिक उड्डयन क्षेत्रले नराम्ररी क्षति बेहोर्नुपरेको छ । यसमध्ये पनि सबैभन्दा बढी असर हवाई क्षेत्रमा परेको छ । मुलुकको हवाई क्षेत्रको नियामक निकाय प्राधिकरणले महामारी अवधिका दुई आर्थिक वर्षमा ४३ र ७२ प्रतिशत आम्दानी घटेको जनाएको छ । प्राधिकरणले सार्वजनिक गरेको आर्थिक वर्ष २०७७०७८ को वार्षिक प्रगति विवरणमा महामारीका कारण प्राधिकरणको आव २०७६०७७ को प्रक्षेपित आम्दानी रु १० अर्ब ५४ करोड ४१ लाखभन्दा उक्त आवमा ४३ प्रतिशत र आव २०७७०७८ मा ७२ प्रतिशत न्यून हुन पुगेको छ । विसं २०७६ फागुनदेखि विश्वमा देखापरको कोरोनाको महामारीका कारण यसबाट प्राधिकरणको स्रोतबाट सञ्चालन हुने योजना तथा कार्यक्रम २०७७०७८ मा समेत प्रभावित भएको प्राधिकरणले जनाएको छ । नेपाल सरकारको शेयर लगानी तथा दातृ निकायको ऋण सहयोगमा सञ्चालित विमानस्थल पूर्वाधार विकाससँग सम्बन्धित आयोजनामा पनि पटकपटकको बन्दाबन्दी तथा निषेधाज्ञाका कारण काममा अवरोध उत्पन्न भई सम्पन्न हुने चरणमा रहेका आयोजना पछाडि धकेलिन पुगेको प्रतिवेदनमा उल्लेख छ । कोभिड कहरको नराम्रो असर हवाई यातायात क्षेत्रले बेहोरेको छ । अन्तर्राष्ट्रियतर्फ अघिल्लो वर्षको तुलनामा ७३ दशमलव २७ प्रतिशतले हवाई यात्रु घटेका छन् । प्राधिकरणको वार्षिक प्रतिवेदनअनुसार सन् २०१९ मा अन्तर्राष्ट्रिय उडानतर्फ हवाई यात्रु सङ्ख्या ४१ लाख ३८ हजार ५६३ रहेको थियो भने सन् २०२० मा यो सङ्ख्या ७३।२७ प्रतिशतले घट्न गई ११ लाख पाँच हजार ९२९ कायम हुन पुगेको छ । त्यसैगरी आन्तरिक उडानतर्फ पनि अघिल्लो वर्षको तुलनामा ५९ दशमलव ४६ प्रतिशतले घटेको छ । सन् २०१९ मा ३१ लाख ८८ हजार ४२९ हवाई यात्रु आवागमन भएकामा सन् २०२० मा यो सङ्ख्या ५९।४६ प्रतिशतले घटेर १२ लाख ९२ हजार ५२१ कायम भएको छ । सरकारले सन् २०२० लाई नेपाल भ्रमण वर्ष घोषणा गरेको हुँदा उक्त वर्ष उल्लेखनीय सङ्ख्यामा विदेशी यात्रुको आगमन हुने अपेक्षा गरिएकामा कोभिडका कारण हवाई तथा पर्यटन क्षेत्र धराशायी जस्तै हुन पुगेको छ । अन्तर्राष्ट्रिय उडानतर्फ तीन नेपाली वायुसेवा र २७ वटा विदेशी वायुसेवा गरी ३० वटा वायुसेवाले १५ मुलुकको ३२ गन्तव्यमा उडान सञ्चालन गरिरहेका छन् । यस्तै आन्तरिक उडानतर्फ नौ वायुसेवा र १० हेलिकप्टर कम्पनीले सेवा दिइरहेका छन् । नेपालमा विमानस्थलको कूल सङ्ख्या ५४ रहेको छ जसमा ३७ वटा विमानस्थलको धावनमार्ग पक्की रहेको छ । यसमध्ये ३५ वटा विमानस्थल सञ्चालनमा रहेका छन् भने १९ वटा विमानस्थल सञ्चालनमा छैनन् । हाल मुलुकमा एकमात्र अन्तर्राष्ट्रिय विमानस्थलका रुपमा त्रिभुवन अन्तर्राष्ट्रिय विमानस्थल रहेको छ । थप दुई अन्तर्राष्ट्रिय विमानस्थल क्रमशः गौतमबुद्ध अन्तर्राष्ट्रिय विमानस्थल र पोखरा अन्तर्राष्ट्रिय विमानस्थल निर्माणाधीन छन् । त्रिभुवन अन्तर्राष्ट्रिय विमानस्थललाई बुटिक विमानस्थलका रुपमा विकास गर्ने योजनाअनुरुप अन्तर्राष्ट्रिय टर्मिनल भवन र आन्तरिक टर्मिनल भवनको पुनःनिर्माण (रेनोभेसन) सम्बन्धी कार्य सम्पन्न भएको प्राधिकरणको प्रगति विवरणमा उल्लेख छ । रासस
नुवाकोटका तीन गाउँपालिकामा करदाता शिक्षा प्रशिक्षण,"नुवाकोट: नुवाकोटका विभिन्न तीन गाउँपालिकामा करदाता शिक्षा तथा अन्तरक्रिया कार्यक्रम सम्पन्न भएको छ । पहिलो पटक करदाता सेवा कार्यालय गल्छीको समन्वयामा नुवाकोटका पूर्वी भेगमा रहेका तीन गाउँपालिकामा सो कार्यक्रम गरिएको हो । करदाता सेवा कार्यालय गल्छी तथा तादी, दुप्चेश्वर र शिवपुरी गाउँपालिकाको आयोजनामा खरानीटार, समुन्द्रटार र शेराबगरमा तीन दिने करदाता शिक्षा तथा अन्तरक्रिया कार्यक्रम सम्पन्न भएको हो । श्रोतमा कर कट्टी (टिडिएस) बारे कर शिक्षा लगायत विषयमा सरोकारवालाबीच अन्तरक्रि भएको थियो । गाउँपालिका र विद्यालयका लेखा शाखाका कर्मचारीहरुलाई करदाता सेवा कार्यालयका प्रमुख कर अधिकृत गजाधर खतिवडा र नुवाकोट उद्योग वाणिज्य संघका कोषाध्यक्ष दिनेशकुमार श्रेष्ठलगायतले सरकारका विविध करका सम्बन्धमा प्रशिक्षण दिएका थिए । हाल भुक्तानी दिने फर्मसंघसंस्था, विद्यालय, सरकारी निकाय लगायत सबैले इटिडिएस अनिवार्य गर्नुपर्ने कार्यक्रममा जानकारी दिइएको थियो। हाल कुनै पनि व्यक्ति, फर्म, निकायले आफ्नो आय विवरण पेश गर्दा पहिले जस्तो सम्बन्धित निकायले दिएको लेटर र भौचरको आधारमा दावी गर्न नमिल्ने व्यवस्था भएकोले इटिडिएस तालिम दिइएको आयोजक करदाता सेवा कार्यालय गल्छीका प्रमुख गजाधर खतिवडाले जानकारी दिए । पहिलो पटक नमूनाका रुपमा कर शिक्षा अन्तरक्रिया गरिएको र नुवाकोटका अन्य स्थानीय तहमा पनि छिट्टै नै इटिडिएस तालिम दिइने खतिवडाले वताए ।"
पूर्वाञ्चल विश्वविद्यालयको चरम लापरवाही: समयमै उत्तरपुस्तिका पठाएका परिक्षार्थीको नतिजा अपुरो,"काठमाडौँ: पूर्वाञ्चल विश्वविद्यालयका पदाधिकारीको लापरवाहीका कारण विद्यार्थीहरु मारमा परेका छन् । विश्वविद्यालयको बिएससी एजी सातौँ र भेटेनरीको सातौंनवौं सेमेष्टरमा परीक्षाका क्रममा विद्यार्थीहरुले समयमै उत्तरपुस्तिका सम्बन्धित कलेजमा पठाउँदा पनि केही विषयको नतिजा अपुरो (इन्कम्प्लिट)आएको हो । काठमाडौँस्थित हिकाष्ट कलेज, चितवनस्थित नेपाल पोलिटेक्निक इन्स्टिच्युट कलेज, मोरङस्थित जीपिसीएआर कलेजबाट परीक्षा दिएका विद्यार्थीहरुले निर्धारित समययभित्र उत्तरपुस्तिका पठाउँदा पनि नतिजा इन्कम्प्लीट देखिएको हो । पूर्वाञ्चल विश्वविद्यालय एकेडेमिक काउन्सिलको निर्णय अनुसार उत्तरपुस्तिका निर्धारित समय २ बजेसम्म सम्बन्धित कलेजमा पठाइसक्नुपर्ने थियो। बिहान ९ बजेदेखि लिएको परीक्षा २ बजेभित्र सबमिट गरिसक्नुपर्ने थियो । तर, विद्यार्थीहरुले १२:३८ मा सबमिट गर्दासमेत नतिजा अपूरो आएको हो । अधिकांश विद्यार्थीहरुले दिउँसो एक बजेदेखि २ बजेभित्र कलेजलाई उत्तरपुस्तिका उपलब्ध गराइसकेका थिए । २ बजेपछि पठाएकाहरुको पुनः परीक्षा भइसकेको छ । पीडित विद्यार्थी तपेश रावलका अनुसार विश्वविद्यालयले विद्यार्थीको भविष्यमाथि खेलवाड गरेको छ । उनले भने, हामी निकै मारमा परेका छौँ । तोकिएकै समयमा उत्तरपुस्तिका कलेजलाई नियमानुसार उपलब्ध गराए पनि नतिजामा आई भनेर आयो । यो तत्काल सच्याउनुपर्छ । बिएससी एजीको सातौँ र भेटेनरीको सातौंनवौं सेमेष्टरका विद्यार्थीहरु २०७७ असोज २० देखि परीक्षामा सहभागी भएका थिए । पीडित विद्यार्थी राकेश ओझाले भने, बिएससीएजी सातौं सेमेष्टरको वायोस्ट्याटिक्स विषयको परीक्षाको उत्तरपुस्तिका १२:३८ मै सबमिट गरेको थिएँ । कलेजले पनि उत्तरपुस्तिका प्रमाणिकरण गरेको भनेर जानकारी गरायो । तर, के गर्नु नतिजा इन्कम्प्लिट आयो । कोरोना संक्रमणलाई मध्यनजर गर्दै पूर्वाञ्चल विश्वविद्यालयले टाइम बाउण्ड होम इक्जाम लिएको थियो । हिकाष्ट कलेजका प्रीन्सिपल कृष्णबहादुर श्रेष्ठले विद्यार्थीको समस्याका विषयमा विश्वविद्यालयलाई जानकारी गराएको बताए । उनले भने, नियमानुसार कलेजमा समयभित्र उत्तरपुस्तिका पठाएका विद्यार्थीको नतिजामा त्रुटी देखिएको यथार्थ हो । हामी भोलि नै विद्यार्थीको कागजात लिएर विश्वविद्यालय जाँदैछौँ । विश्वविद्यालयले प्रत्येक सेमेष्टरमा विद्यार्थीहरुको परीक्षा लिने गर्छ । कोरोना संक्रमणपछि सबै संकायको परीक्षा टाइम बाउण्ड होम इक्जाम हुँदै आएको छ । जसअनुसार कलेजले विश्वविद्यालयको नियमानुसार निश्चित समयमा उत्तरपुस्तिका पठाउन विद्यार्थीलाई आग्रह गर्छ । तत्कालीन परीक्षा सञ्चालनका क्रममा रहेका विश्वविद्यालयका परीक्षा नियन्त्रक सूर्य संग्रौला विद्यार्थीको पक्षबाट कमजोरी नभएको बताउँछन् । तर यस त्रुटीमा परीक्षा प्राविधिक समितिको नेतृत्व र उपकुलपति मुख्य जिम्मेवार रहेको संग्रौलाको दावी छ । उनले भने,विश्वविद्यालयको तर्फबाट समस्या भएकै हो । कलेजबाट विद्यार्थीले उत्तरपुस्तिका पठाइसकेपछि नतिजामा समस्या आउनु हुँदैनथ्यो । विद्यार्थीको नतिजामाथि खेलवाड गर्नु हुँदैन । तर यो समस्या समाधानको पहल गर्दागर्दै मेरो सरुवा भयो । प्राज्ञिक परिषदले यस समस्याको तत्काल समाधान गर्नुपर्छ । यसैबीच विद्यार्थीहरुले परीक्षा नतिजामा त्रुटी देखिएको भन्दै तत्काल सच्याउन आग्रह गरेका छन् । उनीहरु अहिले पनि सम्बन्धित कलेजमा रिले अनसन गरिरहेका छन् । विश्वविद्यालयले भदौ ९ गते नतिजा प्रकाशन गरेको थियो । विश्वविद्यालयले नतिजा आएको १५ दिनभित्र परीक्षाफलमा कुनै कारणवश निर्धारित समयमा नै प्राप्त भएको उत्तरपुस्तिकाको परीक्षाफल प्रकाशन गर्न छुट भए सम्बन्धित डीन संकायको कार्यालयमा सम्पर्क गर्न आग्रह गरेको छ ।"
सुदूरपश्चिममा यसरी मनाइयो गौरा पर्व (फोटो फिचर),"धनगढी : कोरोनाको कहरको प्रवाह नगरी सुदूरपश्चिममा गौरा पर्व मनाइएको छ। गौरा, सुदूरपश्चिम प्रदेशको मौलिक पर्व हो। गौरा अन्तर्गत सोमबार चौथो दिन, अठेवाली मनाइएको छ। पञ्चमीबाट सुरु हुने गौरा पर्वमा अठेवालीको दिन महत्वपूर्ण मानिन्छ। अठेवालीको दिनमा, पञ्चमीको दिन भिजाईको विरुडाले पती, छोरा छोरी र आफन्तहरुको टाउको पुजन गरी सुस्वास्थ्य एवम दिर्घायुको कामना गरिन्छ। आजको दिन शिवपार्वतीको विवाहको दिन हो। यस सुखद अवसरमा विरुडाले आफन्तको टाउको पुजन गरी सुस्वास्थ्य एवम दिर्घायुको कामना गरिन्छ। नजिकको गौरा मन्दिरमा गएर पुजाआजा गर्दै विवाहित महिलाहरुले, बेलुकी पख विरुडाले आफन्तको टाउको पुजन गर्ने गर्छन्। शिवजीलाई पतिका रुपमा पाउनका लागि पार्वतीले गरेको कठोर तपस्या देखि नै गौरा पर्वको सुरुवात भएको शिवपुरी धामका पुजारी हरि नारायण भट्टले बताए। शिवजीलाई पतिका रुपमा पाउनका लागि माता पार्वतीले कैलाशमा कठोर तपस्गा गर्नुभयो, १२ वर्षको तपस्या पछि शिवजी प्राप्त भए। त्यसैले गौरामा पनि शिवपार्वतीको विवाह लगायतका गाथाहरु गाईन्छन। शिवपुरी धामकै अध्यक्ष बलदेव प्रसाद भट्ट, भगवान शिवपार्वतीको विवाहको कथा भएपनि, यो पर्व सुदूरपश्चिममा मात्र मनाइने भएकाले यस प्रदेशको मौलिक पर्व भएको बताउँछन्। उनी भन्छन, यो सामाजिक सद्भाव, पारिवारिक मिलनको पर्व हो। गौराका अवसरमा विदेशमा गएका छोरा बुहारी घरमा आउने, एकै ठाउँमा विरुडा भिजाएर पूजाआजा गर्ने, छरछिमेकमा पनि मिलेर महिलाहरुले विरुडा धुने र भिजाउने, सँगै फाग धुमारी गाएर गौरा मनाउने भएकाले पनि यो पर्व सामाजिक मिलनको पर्व हो। सुदूरपश्चिमका अधिकांस जिल्लामा अहिले पनि प्रशासनले निषेधाज्ञा नै जारी गरेकोछ। कोरोनाका बिरामीको संख्या नघटेपछि, प्रशासनले स्वास्थ्यका मापदण्डहरु पुरा गरेर नित्य पूजाका लागि भने रोक लगाएको छैन। सोमबार, अधिकांस गौरा मन्दिरहरुमा महिलाहरुले पूजाआजा गरेका छन्। शुक्रबार विरुडा भिजाएर गौराको विधिवत सुरुवात भएको हो। गुराउस, केराउ, गहत, गहुँ र मास गरी पाँचवटा अनाजलाई सुदूरपश्चिमको भाषामा विरुडा भनिन्छ। अंकुराएको यो पञ्चअनाजले, श्रीमान, छोरा छोरी र आफन्तको टाउको पूजा गर्यो भने दिर्घायु हुने विश्वास छ। पञ्च विरुडाले आफन्तको पुजन गरिन्छ, भगवानलाई पारिवारिक सुखका लागि प्रार्थना गरिन्छ, यसरी टाउको पुजन गरियो भने दिर्घायु हुने विश्वास छ ब्रतालु कलावती भट्टले भनिन्। विवाहिता महिलाले पुरुषले जनै लगाएझैं आज दुबधागो लगाउने गर्छन्। रातो रङको घाँटीमा लगाउने दुबधागो लगाएर, आफन्तको टाउको पुजन पछि मात्रै भोजन खाने गरिन्छ। आजको दिन, महिला र पुरुषहरुले देउडा खेलेर रमाईलो गर्ने गरेपनि कोभिडका कारण शिवालयहरुमा नित्य पूजा बाहेकको रमाईलो भने भएन। प्रशासनले, भौतिक दुरी कायम गर्दै नित्य पूजा गर्न दिएपनि, भीडभाड नगर्न भनेपछि पुरुष र महिलाका देउडा नभएका हुन्। यद्यपी कुनै कुनै स्थानमा भने देउडा खेलेर रमाईलो पनि गरिएको छ। पञ्चमीका दिन विरुडा भिजाउने, षस्टीकम दिन धुने, सप्तमीका दिन गौरा भित्र्याउने र आज अठेवाली बनाउने चलन छ। गौरा पर्व अझै दुई तीन दिनसम्म मनाउने चलन छ। कुनै जिल्लामा त पाँचछ दिनसम्म पनि रमाईलो गरी मनाउने गरिन्छ। तर कोरोनाका कारण अधिकांश स्थानमा सोमबार नै गौरा सेलाइएको छ।"
विराटनगरमा पार्किङ स्थलबाटै डिजेल लोड गरिएको ट्यांकर चोरी,"विराटनगर: विराटनगरस्थित नेपाल आयल निगम १ नम्बर प्रादेशिक कार्यालयनजिकको पार्किङ स्थलबाट सोमबार बिहान डिजेल लोड गरिएको ट्यांकर चोरी भएको छ । प्रहरीका अनुसार विराटनगर महानगरपालिका४ स्थित कार्यालयको उत्तरतर्फ रहेको पार्किङ स्थलबाट डिजेलसहितको ना ४ ख ४६९ नम्बरको ट्यांकर चोरी भएको हो । तर भगाउँदै गरेको अवस्थामा ट्यांकरसहित चालकलाई प्रहरीले नियन्त्रणमा लिएको छ । मोरङ प्रहरीका प्रवक्ता डीएसपी दीपक श्रेष्ठका अनुसार भगाएर लगभग ४ किलोमिटर उत्तर मोरङको बूढीगंगा गाउँपालिका३ बाँसबारीमा पुर्याएपछि ट्यांकरसहित चालकलाई नियन्त्रणमा लिइएको हो । तीव्र गतिमा ट्यांकर भगाउँदै गर्दा चालक विराटनगर महानगरपालिका४ का २६ वर्षीय श्रवणकुमार यादवलाई पक्राउ गरिएको उनले बताए । बिहानका राति लगभग १: ४० बजेतिर पार्किङ गरेर राखिएकै स्थानबाट ट्यांकर चोरी भएको डीएसपी श्रेष्ठले बताए । उनका अनुसार तत्कालै घटनाको जानकारी पाएर नियन्त्रणमा लिन सकिएकाले भगाएर अन्यत्र लैजाने योजना भने असफल भएको छ । नेपाल आयल निगम विराटनगरका प्रवक्ता दिवश विष्टका अनुसार अमलेखगन्ज डिपोबाट डिजेल लोड गरेर ल्याइपुर्याइएको ट्यांकर मध्य राति साढे १२ बजेतिर पार्किङ स्थलमा राखिएको थियो । डिजेल अनलोड नगरिकन पार्किङ गरेर सहचालक शिव खनाललाई ट्यांकरको सुरक्षाको जिम्मा दिँदै चाबी ट्यांकरमै छाडेर चालक यामकुमार खनाल सुत्न गएका थिए । सहचालक खनाल शौचालय गएको मौका छोपेर ट्यांकर चोरी भएको पाइएको विष्टले बताए । शौचालयबाट फर्किएर हेर्दा ट्यांकर नदेखेपछि उनले प्रहरी र निगमलाई खबर गरेका थिए । विष्टका अनुसार ट्यांकरमा २० केएल (२० हजार लिटर डिजेल) लोड थियो । त्यसको मूल्य २० लाखभन्दा बढी हुने निगमले जनाएको छ । निगमको डिपोनजिक पार्किङ गरेर राख्दा सुरक्षाका दृष्टिकोणले ट्यांकरमै चाबी छाड्ने गरिएको प्रवक्ता विष्टको भनाइ छ । उनका अनुसार राति आगलागी वा कुनै घटना भयो भने आपतकालीन अवस्थामा तत्काल बाहिर भगाउनुपर्ने भएकाले पार्किङका बेला चाबी ट्यांकरमै राख्ने गरिन्छ । चालक र सहचालक दुवै जना त्यहाँ नभएको मौका छोपेर डिजेलसहितको ट्यांकर चोरी गरिएको जानकारी विष्टले दिए । उनका अनुसार चोरीमा संलग्न यादव यसअघि निगमकै ट्यांकर चालक थिए । तीनचार महिनाअघि मात्रै उनले काम छाडेको विष्टले बताए । निगमकै पूर्वचालक भएकाले पार्किङ गर्दा ट्यांकर कसरी राखिन्छभन्ने यादवलाई थाहा थियो, उनले भने, सबै जानकारी भएकैले डिजेल लिएर आइपुगेको केही बेरमै पार्किङ स्थलबाट चोरी गरेर ट्यांकर भगाएको पाइएको छ । उनका अनुसार हेडलाइटसमेत नबालिकन पार्किङ स्थलबाट निकालेको र छेउकै तिरुपति पेट्रोल पम्पनजिक पुर्याएपछि भगाउने क्रममा मात्रै ट्यांकरको लाइट बालेको खुलेको छ । सीसी क्यामेरा फुटेजमा उत्तरतर्फ लैजाँदै गरेको देखेपछि प्रहरी परिचालन गरेर पक्राउ गरिएको उनको भनाइ छ । पक्राउ परेका यादवले भने चारपाँच जनाको मिलेमतोमा चोरी गरिएको प्रहरीलाई बताएका छन् । पार्किङ स्थलबाट अरुले नै निकालेर आफूलाई विराटनगरको ढाटमा पुर्याएपछि ट्यांकर जिम्मा लगाएको यादवले बताएको प्रहरीले जनाएको छ । प्रहरी स्रोतका अनुसार चोरीमा संलग्न अरु व्यक्तिहरुको नाम पनि उनले बताइसकेका छन् । घटनाको अनुसन्धान अघि बढाइएको भन्दै डीएसपी श्रेष्ठले पक्राउका लागि चोरीमा संलग्न अरुको पनि खोजी भइरहेकाले उनीहरुको विवरण भने खुलाउन नमिल्ने बताए । चोरीमा संलग्न अरुलाई पक्राउ गरिएपछि घटनाको विस्तृत विवरण सार्वजनिक गर्छौँ, उनले भने, डिजेलसहितको ट्यांकर कहाँ पुर्याउने योजना थियो भन्ने बारेमा पनि अनुसन्धान केन्द्रित गरिएको छ । निगमका अनुसार श्यामकृष्ण ढुवानी सेवाले सञ्चालन गर्दैआएको ट्यांकर इन्धन ढुवानी व्यवसायी सञ्जय गुप्ताको हो ।"
सहचालकको हत्या गरी फरार व्यक्ति पक्राउ,"काठमाडौं : रोकेर राखेको बसभित्र सहचालकको हत्या गरेर भागेको आरोपमा प्रहरीले सुरेश परियारलाई पक्राउ गरेको छ। गत साउन २८ गते काठमाडौंको स्युचाटारमा राति बा४ख ४२१ नम्बरको रोकिराखेको बसभित्र रमेश खत्री मृत भेटिएका थिए। सिन्धुपाल्चोक चौताराका खत्री चक्रपथ परिक्रमा गर्ने सोही बसका सहचालक हुन्। खत्रीलाई उक्त दिन करिव ६३० बजेको समयमा ढुंगाले हानी हत्या गरिएको थियो। हत्यापछि उनको मोबाइल, ज्याकेट लिएर परियार फरार भएका थिए। गोरखा सिरानचोक गाउँपालिका६ का १८ वर्षीय सुरेश परियार पनि अर्को गाडीको सहचालक हुन्। महानगरीय प्रहरी वृत्त कालिमाटीका डिएसपी अपीलराज बोहोराका अनुसार खत्री र परियारबीच कुनै पनि पुरानो सम्बन्ध, रिसइवी थिएन। मोबाइल चोरी गर्नका लागि कुटपिट र हत्या भएको उनले बताए। खत्रीको हत्यापछि परियार भागेर चितवन पुगेका थिए। हत्या आरोपीलाई महानगरीय अपराध महाशाखा र महानगरीय प्रहरी वृत्त कालिमाटीबाट खटिएको टोलीले चितवनको पोखरा बसपार्कबाट पक्राउ गरेर काठमाडौं ल्याएको हो। ज्याकेटभित्र ढुंगा बेरेर हिर्काएर उनले हत्या गरेका थिए। हत्यापछि मृतकको कपडा र मोबाइल बोकेर उनी फरार भएका थिए। उनलाई ज्यान सम्बन्धी कसुरमा म्याद लिएर महानगरीय प्रहरी वृत्त कालिमाटीले अनुसन्धान गरिरहेको छ।"
तानसेन बुटवल सडक एकतर्फी रुपमा सञ्चालन,"तानसेन : शनिबार रातीदेखि बन्द भएको सिद्धार्थ राजमार्गको तानसेन बुटवल सडक खण्ड सोमबार अपरान्हदेखि एकतर्फी रुपमा सञ्चालनमा आएको छ। तीन दिनदेखि परेको अविरल वर्षाको कारण तानसेन बुटवल सडक खण्डमा दर्जनौं पहिरो खसी सडक अवरुद्ध भएको थियो। तानसेन नगरपालिका वडा नं ८ तल्लो डुम्रेमा पहाडसहित खसेको पहिरो डिभिजन सडक कार्यालय पाल्पा दुई दिन लगाएर एकतर्फी रुपमा सडक सञ्चालनमा ल्याएको हो। डाँडैसहित पहिरो खसेपछि कार्यालय आइतबार दिउँसोदेखि पन्छाउने प्रयास गरे पनि लगातार झरी र ठूलो पहिरो भएकोले हटाउन कठिन भएको छ। तल्लो डुम्रेमा पहाडसहितको पहिरोले देवबहादुर सारुको दुईतले पुरिनुका साथै अन्य तीन घरमा क्षति पुर्याएको छ। सडक पन्छ्याउन डिभिजन सडक कार्यालय पाल्पाले स्काभेटर, डोजर र लोडर परिचान गरेको थियो। पहिरोको कारण पाल्पा डुम्रे क्षेत्रको बस्ती नै जोखिममा परेको छ। अहिले एकतर्फी रुपमा मात्र बाटो खुलाए पनि पहिरोलाई पूर्णरुपमा सफा गरी दुईतर्फी बाटो सञ्चालन गर्न अझै केही दिन लाग्ने डिभिजन सडक कार्यालय पाल्पाका सूचना अधिकारी शिवु खत्रीले बताए। पहिरोले सो क्षेत्रमा विद्युत पोलहरु बगाउँदा अन्धकारमय भएको छ। विद्युत सेवा नहुँदा त्यस क्षेत्रका जनता मोबाइल चार्ज नहुँदा सञ्चार सेवाबाट वञ्चित भएका छन्। पहिरोले दुई दिनदेखि राजमार्ग अवरुद्ध हुँदा हजारौं यात्रुहरु बाटोमै अलपत्र परेका थिए। खाद्यान्य, दूध तरकारी बोकेका सयौं सवारी साधन बाटोमै रोकिएका थिए। राजमार्गको तानसेन बुटवल सडक खण्डको अधिकाश भूभाग चुरे क्षेत्र भएकोले यस वर्ष मात्र दुई दर्जन क्षेत्रमा पहिरो झरेको छ भने पाँच स्थानमा सडक भासिएको छ। राजमार्ग क्षेत्रको तानसेन बुटवल सडकमा मात्र बाढी पहिरोमा परी एक महिनाको अवधीमा ५ जनाको मृत्यु भइसकेको छ। तानसेन बुटव सडक खण्डमा अझै पनि पहिरोको जोखिम भएकोले सावधानी अपनाएर यात्रा गर्न सवारी धनी सर्वसाधारणमा पाल्पा प्रहरीले अनुरोध गरेको छ।"
मोरङबाट ४७ सय वर्ष कैद र २५ करोड जरिवाना असुल्न बाँकी,"विराटनगर : मोरङबाट ४ हजार ७ सय वर्षभन्दा बढी कैद र जरिवानावापतको झण्डै २५ करोड रूपैयाँ असुल गर्न बाँकी रहेको पाइएको छ। जिल्ला अदालत मोरङको फैसलाले दोषी ठहर भएकाहरुबाट ४ हजार ७ सय ५८ वर्ष ४ महिना ३ दिन कैद असुल हुन बाँकी रहेको हो। त्यस्तै २४ करोड ८८ लाख ४४ हजार ७ सय ५५ रूपैयाँ जरिवाना उठाउन बाँकी छ। विभिन्न अपराधिक घटनामा संलग्न रहेको आधारमा अदालतले दोषी ठहर गरेपनि प्रतिवादी फरार रहेकाले धेरै वर्ष कैद र जरिवाना असुल गर्न बाँकी देखिएको जिल्ला अदालत मोरङका सूचना अधिकारी राजेन्द्रप्रसाद धमलाले बताए। उनका अनुसार अदालतले दोषी करार गरेकाहरु कैद र जरिवाना भुक्तान नगरिकन भागिरहेका छन्। फरार प्रतिवादीलाई पक्राउ गर्न विशेष अभियान सञ्चालन गरिएको धमलाले बताए। उनका अनुसार प्रतिवादी पक्राउका लागि अदालतले प्रहरीको सहयोग पनि लिइरहेको छ। कैद र जरिवाना भुक्तान नगरिकन फरार रहेकाको लगत संकलन गरेर प्रहरीलाई दिइएको छ, सूचना अधिकारी धमलाले भने, भागिरहेकालाई पक्राउ गर्न डोर खटाउने अदालतको पनि तयारी छ। अदालतको फैसलाबाट दोषी ठहर भएपनि कर्तव्य ज्यान, खुनडाँका, जबरजस्ती करणी, अपहरण लगायतका जघन्यदेखि सामान्य प्रकृतिका अपराधमा संलग्नहरु फरार बनिरहेको उनले बताए। मोरङ प्रहरी प्रमुख एसपी जनार्दन जिसीका अनुसार पछिल्लो समय फरार प्रतिवादीलाई पक्राउ गर्न प्रहरी सक्रियता बढाइएको छ। विशेष अभियानका साथ अघि बढेको प्रहरीले धमाधम फरार प्रतिवादी पक्राउ गरेर अदालतलाई कैद र जरिवाना असुल्न मद्धत गरिरहेको उनको भनाइ छ। जिसीका अनुसार गत असार २० गते यता मात्रै मोरङबाट ५२ जना फरार प्रतिवादीलाई पक्राउ गरिसकिएको छ। पक्राउ गरिएकाहरुबाट १ सय २ वर्ष ७ महिना १६ दिन कैद र १६ लाख ३३ हजार २ सय ४१ रूपैयाँ जरिबाना असुल भएको जानकारी उनले दिए। प्रतिवादीलाई पक्राउ गरेर अदालतमा बुझाउँछौँ, एसपी जिसीले भने, अदालतले कैद सजाय भुक्तानका लागि कारागार चलान गर्ने गरेको छ। साथै जरिवानाको फैसला भएकाहरुलाई भने त्योबापतको रकम असुलेर अदालतले छाड्ने गरेको छ। उनका अनुसार लामो समयदेखि फरार रहेका प्रतिवादीलाई पक्राउ गर्दा अपराध गर्नेलाई कानुनले छाड्दैनभन्ने सन्देश पनि गएको छ।"
महाकालीमा पानीको बहाव बढ्दा आवागमन ठप्प,"महेन्द्रनगर : महाकाली नदीमा पानीको बहाव बढेपछि कञ्चनपुरको पश्चिमी नाका गड्डाचौकी हुँदै भारत आवागमन गर्न वनबासा पुलमा रोक लगाइएको छ। इलाका प्रहरी कार्यालय गड्डाचौकीका प्रहरी नायब निरीक्षक जीवन गुरुङले सोमबार दिउँसोको मापनअनुसार महाकाली नदीमा पानीको बहाव बढेर दुई लाख ४५ हजार क्युसेक नाघेको बताए। भारतीय पक्षले पुल जीर्ण रहेको कारण देखाउँदै नदीमा पानीको बहाव एक लाख क्युसेक पुगेपछि ठूला तथा मालबाहक सवारी साधन सञ्चालनमा रोक लगाउँदै आएको छ। 'नदीमा पानी बढेपछि आइतबार बेलुकीदेखि नै वनबासा पुलमा पैदल र मोटरसाइकल बाहेक ठूला सवारी चलेका छैनन्', प्रहरी नायब निरीक्षक गुरुङले भने, 'अहिले पानी घट्दो क्रममा रहेको बुझिएको छ।' पुल बन्द हुँदा नेपालभारत आवातजावत गर्ने यात्रुहरु प्रभावित बनेको प्रहरीले जनाएको छ। कोरोना सङ्क्रमणको तेस्रो लहरको जोखिम औंल्याइए पनि यहाँबाट मजदुरीका लागि दैनिक सयौं नेपाली भारत जाने गरेका छन्। गत जेठ महिनायता महाकाली नदीमा दुई पटक ठूलो बाढी आइसकेको छ। यसअघि आएको बाढीले महाकाली नदीमा निमार्णाधीन चार लेनको पुल संरचनामा क्षति पुर्याएको थियो। सुदूरपश्चिमको पहाडी जिल्ला दार्चुला र बैतडीमा अविरल वर्षा हुँदा र भारतले धौलीगङ्गाको बाँध खोल्दा यहाँ महाकाली नदीमा पानीको बहाव बढ्ने गरेको छ। आइतबार रातिदेखिको वर्षाका कारण दार्चुलामा जनधनको क्षति हुनुका साथै पहाडी जिल्लामा पहिरो जाँदा सडक अवरुद्ध बनेका छन्।"
काठमाडौंमा थुप्रिएको फोहोर तत्काल उठाउन प्रधानमन्त्रीको निर्देशन,"काठमाडौं : काठमाडौं उपत्यकामा थुप्रिएको फोहोर तत्काल उठाउन प्रधानमन्त्री शेरबहादुर देउवाले महानगरपालिकाका मेयर र उपमेयरलाई निर्देशन दिएका छन्। जतिसक्दो छिटो थुप्रिएको फोहोरको व्यवस्थापन गर्न प्रम देउवाले निर्देशन दिएका हुन्। उनले प्रधानमन्त्री निवास बालुवाटारमा सोमबार बिहान मेयर विद्यासुन्दर शाक्य र उपमेयर हरिप्रभा खड्कीलाई बोलाएर भेट गरेका थिए। भेटमा मेयर उपमेयरलाई फोहोर कसरी उठाउन सकिन्छ त्यो अनुसार प्रबन्ध गर्न निर्देशन दिएका थिए। सरकारको तर्फबाट पूर्ण सहयोग हुन्छ, तर फोहोर उठाउने व्यवस्था तत्काल गराउनुहोस्, प्रधानमन्त्रीले उनीहरुलाई भने। लामो समयदेखि काठमाडौं उपत्यकाको फोहर व्यवस्थापन हुँदै आएको सिसडोल भरिएपछि फोहोर व्यवस्थापनमा समस्या भएको छ। केही समय अघि काठमाडौं महानगरपालिकाले सूचना जारी गर्दै एक हप्ता फोहर घरबाहिर ननिकाल्न नागरिकलाई आग्रह गरेको थियो। फोहर नउठ्दा काठमाडौंका सडक किनारामा जताततै फोहर हुँदा दुर्गन्ध फैलिएको छ। महानगरले दुई वर्षका लागि भन्दै विगत १३ वर्षदेखि काठमाडौं उपत्यकाका १८ स्थानीय तहको फोहर नुवाकोटको ककनी गाउँपालिका२ स्थित सिसडोलमा रहेको ल्याण्डफिल साइटमा विसर्जन गर्दैआएको छ। हाल फोहर विसर्जन भएको स्थानभन्दा दुई किलोमिटर पर बञ्चरेडाँडामा स्यानिटरी ल्याण्डफिल साइट निर्माण गर्न २०७६ वैशाख २२ गते एक वर्षभित्र काम सम्पन्न गर्ने गरी लुम्बिनी कोशी एण्ड न्यौपाने जेभि (उपक्रम)सँग ठेक्का सम्झौता गरिएको थियो। बञ्चरेडाँडामा दीर्घकालीन फोहर व्यवस्थापनस्थल निर्माणको काम समयमा नै नसकिँदा पनि समयसमयमा फोहर व्यवस्थापनमा समस्या आइरहेको छ।"
प्रदेश २ मा भारतीय पर्यटक बढाउन नयाँ योजना,"वीरगन्जः नेपाल उद्योग वाणिज्य महासंघले प्रदेश २ मा पर्यटन गतिविधिहरु बढाउने भएको छ । त्यसका लागि सोमबार वीरगन्जमा बसेको नेपाल उद्योग वाणिज्य महासंघ प्रदेश २ को बैठकले विभिन्न निर्णय गरेको छ । प्रदेश २ को पर्यटन क्षेत्र मुख्य रुपमा भारतीय पर्यटकमा निर्भर छ । त्यसैले प्रदेश २ मा भारतीय पर्यटक भित्रयाउनका लागि सहज वातावरण सिर्जना गर्न विभिन्न कार्यक्रम गर्ने निर्णय बैठकले गरेको हो । नेपाल भारत सीमामा हुने समस्या सहज बनाउने, सिमरादेखि पोखरासम्मको हवाई उडान सेवा संचालनलाई स्थायीत्व दिनका लागि आवश्यक योजना बनाउने लगायत निर्णयहरु गरिएको उद्योग वाणिज्य महासंघ प्रदेश नम्बर २ को पर्यटन तथा हवाई यातायात समितिका सहसंयोजक सञ्जय अग्रवालले जानकारी दिए । यस्तै प्रदेश २ मा रहेका पर्यटकीय स्थलहरुको पहिचान तथा व्यावस्थापन गर्ने निर्णय पनि गरिएको छ । ती पर्यटकस्थलहरुमा भारतीय पर्यटकहरुको सहज पहुँचका लागि यातायात सेवाका लागि ट्याक्सी र अटो चालकलाई तालिम दिने निर्णय पनि गरेको अग्रवालले बताए । भारतीय सीमामा सुरक्षाकर्मीहरुबाट हुने ज्यादती रोक्न भारतीय सीमा क्षेत्रका सुरक्षाकर्मीहरुसँग अन्तक्रिया गर्ने निर्णय पनि गरिएको उनले बताए । बाराको सिमरादेखि पोखरासम्म भदौ १६ गतेदेखि हप्ताको तीन दिन हवाई उडान सेवा सुरु हुँदैछ । भदौ १६ गते सिमरा पोखरा हवाई उडान सेवाको उद्घाटन गण्डकी प्रदेशका पर्यटन, उद्योग, वाणिज्य तथा आपूर्तिमन्त्री मणीभद्र शर्माले गर्ने तय भएको छ । त्यस अवसरमा गण्डकी प्रदेशबाट आउने पाहुनाहरुलाई प्रदेश २ को पर्यटकीय स्थलहरुको भ्रमण गराई दुई रात तीन दिन राख्ने योजना पनि बनाइएको अग्रवालले बताए । उद्योग वाणिज्य महासंघ प्रदेश २ का अध्यक्ष गणेश लाठको अध्यक्षतामा बसेको बैठकमा नेपाल एसोसिएसन अफ टुर तथा ट्राभल एजेन्ट्स (नाटा) को प्रदेश २ का अध्यक्ष मोहन शर्मा लामिछाने, वीरगन्ज उद्योग वाणिज्य संघका वरिष्ठ उपाध्यक्ष अनिल अग्रवाल, उपाध्यक्ष माधव राजपाल, नेपाल युवा उद्यमी मन्चका अध्यक्ष अनुप अग्रवाल, जितपुर सिमरा नगर उद्योग वाणिज्य संघका अध्यक्ष शीवजी साह लगायतको उपस्थिती थियो ।"
कोरोना खोप लगाएको दुई घन्टामै मृत्यु,"डोटी : डोटीमा एकजना पुरूषको कोरोनाविरूद्धको दोस्रो मात्रा खोप लगाएको केही समयमै मृत्यु भएको छ । शिखर नगरपालिका २ घगडाका ५८ वर्षीय लाल बहादुर बोगटीको मृत्यु भएको हो । गाउँनजिकै रहेको खोप केन्द्रमा भेरोसेलको दोस्रो मात्रा खोप लगाएर घर गएको केही समयमै बोगटीको मृत्यु भएको स्वास्थ्य कार्यालय डोटीका प्रमुख उद्धब बहादुर ठगुन्नाले बताए ।बिहान साढे आठ बजे उनले खोप लगाएको शिखर नगरपालिकाका स्वास्थ्य एकाइ प्रमुख हरिष शाहले जानकारी दिए। उनले भने, 'बोगटीको मृत्यु सवा एघार बजे भएको हो ।' खोप लगाएर घरमा गई खाना खाएर कोठामा आराम गरिरहेको समयमा उनको मृत्यु भएको हो । उनको मृत्य खोपका कारण नभएर अन्य कारणले भएको हुनसक्ने शाहले बताए । खोपको एक भाइल (सिसी) मा दुई डोज खोप हुन्छ, इकाइ प्रमुख शाहले भने, 'उनलाई लगाएको भाइलबाट अर्को व्यक्तिलाई समेत लगाएको र अर्को व्यक्तिलाई कुनै किसिमको समस्या नदेखिएकाले खोपकै कारणले उनको मृत्यु भएको हो भन्न सकिदैन ।' उनी दिर्घरोगी भएको र उनको मृत्यु हृदयघातका कारणले भएको हुनसक्ने बताइएको छ ।"
'समाचार नै काफी छ': अन्नपूर्णका ग्राहकले जिते मोटरसाइकल,"काठमाडौं : अन्नपूर्ण पोस्ट् राष्ट्रिय दैनिकको समाचार नै काफी छ मासिक ग्राहक योजनाअन्तर्गत साउन महिनाका विजेताले एक थान मोटरसाइकल जितेका छन् । भक्तपुरका राम प्रजापति (रवि)ले सुजुकी कम्पनीको १५० सिसिको सुजुकी इन्टुर्डर जितेका हुन् । अन्नपूर्ण पोस्टका सम्पादक अखण्ड भण्डारीले काठमाडौंको तीनकुनेस्थित अन्नपूर्ण टावरको सभाकक्षमा आयोजित कार्यक्रमकाबीच लक्की ड्रमार्फत् प्रजापतिलाई विजेता घोषणा गरेका हुन्। सम्पादक भण्डारीले प्रजापतिलाई अन्नपूर्णका तर्फबाट बधाइ दिए । साउन, भदौ र असोज गरी तीन महिनासम्म समाचार नै काफी छ भन्ने मासिक ग्राहक योजना लागू गरिएको अन्नपूर्ण मिडिया नेटवर्ककी ब्राण्ड म्यानेजर प्रिथा पौडेलले जानकारी दिइन् । अझ २ महिना बाँकी रहेकाले सम्पूर्ण पाठकलाई अन्नपूर्ण पोस्टको 'समाचार नै काफी छ' योजनामा संलग्न हुन र नयाँ मोटरसाइकल जित्ने मौका नगुमाउन आग्रह गरिन्।"
वर्षाले दुई घर भत्किए,"बेनी : केही दिनदेखिको निरन्तर वर्षाका कारण म्याग्दीको बेनी नगरपालिकामा दुई घर भत्किएका छन् । बेनी नगरपालिका१ रत्नेचौर र वडा नं ६ नेपानेमा एकएक घर भत्किएका हुन् । रत्नेचौरका प्रितिबहादुर खत्री (सापकोटा) र नेपानेका प्रेम नेपालीको ढुङ्गामाटोले बनेको एक तले घर भत्किएको जिल्ला प्रहरी कार्यालयले जनाएको छ । अत्याधिक बर्षाका कारण पर्खाल भत्किएर घरमा क्षति पुगेर बस्न नमिल्ने भएको छ। मानवीय क्षति भने भएको छैन । दुबै परिवारका सदस्यलाई छिमेकमा रहेको आफन्तको घरमा बसोबासको ब्यवस्था मिलाएर सामान सारिएको छ । नेपानेका नारायण पौडेलले आइतबार राति घर भत्किएपछि प्रेमका पाँच जनाको परिवारलाई मनबहादुर दमाइँको घरमा सारिएको बताए । भत्किएको पर्खाललाई त्रिपालले छोपिएको र वर्षा रोकिने बित्तिकै स्थानीयले श्रमदान गरेर मर्मत गर्ने सल्लाह भएको पौडेलले बताए । वर्षासँगैको पहिरो खसेर म्याग्दीको लाइफलाइन मानिएका बागलुङबेनी, बेनीजोमसोम र बेनीदरवाङ सडक अवरुद्ध भएका छन् । पर्वतको जलजला गाउँपालिका३ माटेपानीको पहाडबाट कालीगण्डकीमा पहिरो खसेर म्याग्दीतर्फको कालीपुलमा छाल पस्दा आज बिहान ८ घरमा क्षति र भाग्ने क्रममा तीन जना घाइते भएका छन् । जिल्ला प्रहरी कार्यालयको तथ्यांक अनुसार यस बर्षको मनसुनजन्य विपद्बाट म्याग्दीमा तीन जनाको मृत्यु, १० जना घाइते र १३४ घरमा पूर्ण क्षति भएको छ । प्रहरी नायब उपरीक्षक श्यामकुमार राइले पहिरो, बाढी र कटानले घरमा क्षति पुग्दा एक हजार ४०० जना घरबारविहीन भएका जानकारी दिए । त्यस्तै १३ घरमा आंशिक, १६२ घर उच्च जोखिम र ४३ घर जोखिममा परेका छन्। दुई वटा गोठमा आंशिक, २ वटामा पूर्ण क्षति र १७४ वटा पशुचौपाया मरेका छन् । बेनी नगरपालिका, मालिका र अन्नपूर्ण गाउँपालिकाका एकएक वटा विद्यालय भवनमा क्षति पुगेको छ । जिल्ला विपद् व्यवस्थापन समितिले बेनीसहित, दरबाङ, बाबियाचौर, सिञ्गा तातोपानी, भुरुङतातोपानी, राहुघाट, गलेश्वर क्षेत्रलाई बाढी र कटानको जोखिम क्षेत्रमा राखेको छ । अन्नपूर्ण गाउँपालिकाको धस्केखोरीया, बेनी नगरपालिकाको मसार, दूधेखोला मालिकाको रुम, धवलागिरिको लुलाङलगायतका ठाउँमा बाढीपहिरोको जोखिम छ ।"
देवीघाटमा रुद्राक्ष सहितको वृक्षरोपण,नुवाकोट: कोभिड१९ को महामारी नियन्त्रण तथा स्थायी शान्तिको कामना गर्दै नुवाकोटको धार्मिक स्थल देवीघाटमा रुद्राक्षल गायतका वृक्षरोपण गरिएको छ । विदुर नगरपालिका वडा नं ५ देवीघाटमा रहेको देवीघाट ज्येष्ठ नागरिक अध्ययन प्रतिष्ठान तथा वृद्धाश्रममा पहिलो पटक महामारी नियन्त्रणको कामना सहित रुद्राक्ष लगायतका वृक्षरोपण गरिएको हो । कार्यक्रमका बीच सर्वोच्च अदालतका पूर्व प्रधानन्यायाधीश दामोदरप्रसाद शर्माले अध्ययन प्रतिष्ठान तथा वृद्धाश्रममा रुद्राक्षको विरुवा रोपेर अभियानको आरम्भ गरे । उनले विश्वमा मानव कल्याणको एकमात्रै उद्देश्य सामाजिक कार्य भएको भन्दै सामाजिक कार्यबाटै मानवमा सत्मार्गको चेतना प्रवाहित हुने बताए । कार्यक्रममा रुद्राक्षको ७५ बोटसहित अम्बा लगायतका फलफूलसमेत गरी एक सय ५० बिरुवा रोपिएको कार्यक्रम व्यवस्थापक कृष्णप्रसाद पनेरु स्मृति प्रतिष्ठानका अध्यक्ष विष्णुप्रसाद पनेरुले बताए । वृक्षरोपणमा विदुर नगरपालिकाका मेयर सन्जु पण्डित तथा शिक्षाप्रेमी तथा सामाजिक क्षेत्रका सर्वसाधारणको सहभागिता थियो । नुवाकोटमा गायत्री परिवारशान्तिकुन्ज हरिद्वारको नेपाल केन्द्र स्थापनाका लागि विदुर५ पिपलटारमा विष्णुप्रसादकृष्णप्रसाद पनेरु स्मृति प्रतिष्ठानका तर्फबाट संस्थाको लागि १२ आना जग्गा उपलव्ध गराउने घोषणा गरेका छन् ।
कहिले खुल्ला मुक्तिनाथ मन्दिर ?,"जोमसोम : कोरोना माहामारीको दुई वर्ष ६ महिनाको अवधिमा मुस्ताङको पवित्र धार्मिक स्थल मुक्तिनाथ मन्दिर जम्मा तीन महिना मात्र खुल्ला रह्यो ।कोरोना कहरकै कारण २०७७ साल चैत्र ११ गतेदेखि बन्द मुक्तिनाथ मन्दिर गतवर्षको पुस २१ गते खुल्ला गरिएको थियो ।कोरोना माहामारीको पहिलो लहरपछि विस्तारै लयमा आउन थालेको मुस्ताङको पर्यटन कोरोनाको दोस्रो भेरियन्टसँगै पुनः वैशाखदेखि ठप्पै बन्यो । कोरोना महामारीको पहिलो लहरको बेला मुस्ताङीले कोरोना रोकथाम तथा नियन्त्रणका लागि निकै होसियारी र उच्च सजगता समेत अपनाएको पाइएको थियो ।तर, पहिलो लहरको जस्तो सावधानी दोस्रो लहरको अवस्थामा अपनाएको पाइएन । कोरोनाको दोस्रो लहर सुरु भइसकेपछि मुस्ताङमा झन्डै ५ सय भन्दा बढी नागरिक कोरोना संक्रमित बने भने १५ जनाले ज्यानै गुमाउन पुगे । स्तै,मुस्ताङमा उपचार हुन नसकी झन्डै २३ जनाको हेलिकोप्टरमार्फत उपचारका लागि पोखरा लगिएको थियो । कोरोनाको दोस्रो भेरियन्टसँगै बन्द भएको मुक्तिनाथ मन्दिर विगत ५ महिनादेखि यता सुनसान छ ।मुक्तिनाथ बन्द भएसँगै मुस्ताङमा आन्तरिक तथा बाह्य पर्यटकको उपस्थिती हुन सकेको छैन । मुस्ताङमा स्थानीय प्रशासनले गत वैशाखको पहिलो हप्ता कोरोना रोकथाम तथा नियन्त्रण गर्नुपर्ने भन्दै निषेधाज्ञा जारी गरेको थियो।स्थानीय प्रशासनले कोरोना कहरकै कारण पटकपटक निषेधाज्ञा जारी गर्दै आइरहेको छ । धार्मिक,सामाजिक,सांस्कृतिक परम्परा अनुसार मन्दिर,गुम्बा,चैते,बिहार,चर्च, र मस्जिद लगायतमा लाग्ने मेला र भेला हुन रोक लगाउदै आईरहेको छ ।अनाआवश्यक मानिसहरुलाई घर बाहिर हिडडुल नर्गन अनुरोध गरिएको छ । नेपालमा कोरोनाको तेश्रो भेरियन्ट सुरु भएपनि मुस्ताङमा कोरोना संक्रमतिको संख्या घट्दै गईरहेको स्वास्थ्य कार्यालयको तथ्याङले देखाएको छ ।जिल्लामा संक्रमितको संख्या न्युनिकरण हुँदै गइरहेको अवस्थामा प्रसिद्ध धार्मिक स्थल मुक्तिनाथ मन्दिर खोल्नु पर्ने आवाज उठ्न थालेको छ । यसमा स्थानीय प्रशासन पनि मुक्तिनाथ मन्दिर खुल्ला गर्नुपर्छकी भन्ने पक्षमा छ । मुस्ताङमा निषेधाज्ञा जारी भएपनि लामो तथा छोटो दुरीका सवारी साधन चलेका छन् भने जिल्लाका ५ वटै स्थानीय तहका बिद्यालयले भौतिक रुपमै पठनपाठन सञ्चालन गरेका छन् । निषेधाज्ञा जारी मुस्ताङमा स्थानीय प्रशासन यसमा मौन बसेको छ । मुस्ताङमा पछिल्लो समय जनजिवन सामान्य अवस्थामा फर्किन थालेको छ । कोरोनाको दोश्रो संक्रमणकालमा मुस्ताङमा १५ जनाले ज्यान गुमाउँदा वारागुङ मुक्तिक्षेत्र१ मुक्तिनाथ रानीपौवाका ७ जना नागरिकले ज्यान गुमाएका थिए । यस्तै, सो गाउँका झन्डै ८० जना नागरिक संक्रमित बने ।कोरोनाले ज्यान गुमाएपछि अहिले मुक्तिनाथ रानीपौवासी सशंकित छन् । त्यहाका होटल तथा रेष्टुरेन्ट सबै बन्द छन् । उनीले महामारीको बेला सबै व्यवसाय बन्द गर्ने तर विद्यमान अवस्थामा मुक्तिनाथ मन्दिर खोल्न हुन्न भन्ने अडानमा छन् । कोरोनाको पहिलो लहरको बेला बन्द भएको मुक्तिनाथ मन्दिर २१ पुसमा सर्वसाधारणका लागि दर्शन खुल्ला गरिएको थियो । त्यससमय जिल्लाका निर्वाचित सांसद,मुक्तिनाथ विकास समिति,स्थानीय प्रशासन,वारागुङ मुक्तिक्षेत्र गापा,वडा तह,स्थानीय मुक्तिनाथ संरक्षण समिति,पत्रकार ,मन्दिरका पुजारी ,आनीझुमा र स्थानीय सरोकारवाला निकायको रोहबरमा मुक्तिनाथ मन्दिर खुल्ला गरिएको थियो । कोरोनाको दोस्रो लहरअघि मुक्तिनाथ मन्दिर खुलाउँदा स्थानीयबासी र सरोकारवालाबीच लिखित सम्झौता समेत भएको मुक्तिनाथ पुराङ रानीपौवाका गाउँ मुखिया कर्मछिरिङ गुरुङले उल्लेख गरे । मुक्तिनाथ मन्दिर खुल्ला गर्दा सरोकारवालाबीच शर्तसहित सहमति गरिएको उनले बताए । मुक्तिनाथक्षेत्र अन्तर्गतका गाउँहरु रानीपौवा,झारकोट,खिङ्गा र लुप्रा गाउँका बासिन्दालाई मुक्तिनाथ खुल्ला गरिएपछि यदी गाउँका कसैलाई कोरोना संक्रमण देखिएमा उपचारको व्यवस्था मिलाउने ,गम्भीर प्रकृतिका कोरोनाका बिरामीलाई पोखरा काठमाडौं लगेर उपचारका गर्नु परेमा हेलिकोप्टर व्यवस्था गरिनुपर्ने र कोरोना पीडित बिरामीको उपचार तथा हेलिकोप्टर चार्टरको खर्च मुक्तिनाथ विकास समितिको कोषबाट गर्ने सहमति भएको थियो । तर, त्यसको कार्यान्वयन नभएको मुखिया गुरुङको दु:खेसो छ । कोरोना कहरको बेला पीडित परिवारले उपचारका लागि लाखौं खर्च गर्नु परेको र कतिपय परिवारले मानवीय क्षति व्यवहोनु परेको मुखिया गुरुङको भनाइ छ । 'मुक्तिनाथ खोल्दा स्थानीयलाई आश्वासनमा मात्र दिइयो, दु:खको घडीमा कसैले साथ दिएन,मुखिया गुरुङले थपे,'कोरोना हट स्पट भइरहँदा नत ,प्रशासन आयो ,नत पालिका आयो ,नत नेताहरु नै मलम लगाउन आए ,यसैले यसपल्ट पनि जोखिम मोलेर मन्दिर खोल्ने पक्षमा हामी छैनौं। कोरोना हटस्पट भइ नियन्त्रणमा आइसकेको मुक्तिनाथ रानीपौवासहित ४ गाउँका बासिन्दा अहिलेनै तत्कालको अवस्थामा मुक्तिनाथ मन्दिर खोल्ने मुडमा छैनन् । उनीहरुले स्थानीय प्रशासन र केही व्यवसायीको स्वार्थका कारण जबरजस्ती मुक्तिनाथ खुलाउँदा पहिलेको जस्तै मानवीय जोखिम सृजना हुने बताएका छन् ।अहिलकै अवस्थामा मुक्तिनाथ मन्दिर खोल्न गारो पर्ने मुक्तिनाथ रानीपौवाका पर्यटन ब्यवसायी सुरज गुरुङको भनाइ छ । विगतमा कोरोना जोखिमकै बेला स्थानीयलाई आश्वासन दिएर मन्दिर खोल्दा कोरोना संक्रमण बढेको बताउँदै पर्यटन व्यवसायी गुरुङले जबरजस्ती दबावको भरमा मुक्तिनाथ खोल्दा कोरोनाको स्वास्थ्य चुनौतीको सामाना गर्नुपर्ने उल्लेख गरे । मन्दिर खोल्नुअघि गरिएको सहमति पूरा नभएको र कोरोना पीडित परिवारलाई क्षतिपूर्ति समेत उपलब्ध नभएको बताए । उनले मुक्तिनाथ खोल्ने कुरा उठेमा ४ गाउँको बैठक बसेर उचित निर्णय लिने बताए । यता,कोरोना संक्रमण क्रमशः न्यूनिकरण हुन थालेको उल्लेख गर्दै मुस्ताङ उद्योग बाणिज्य संघले निषेधाज्ञाको अन्त्य र मुक्तिनाथ मन्दिर खोल्नु पर्ने पक्षमा उभिएको छ । संघका अध्यक्ष खगेन्द्र तुलाचनले मुक्तिननाथ मन्दिर खोल्न पहल भइरहेको जानकारी दिए । तर ,अध्यक्ष तुलाचनले स्थानीयबासीसँग राय सुझाव मागेको भएपनि त्यसमा सकारात्मक नरहेको पर्यटन व्यवसायी गुरुङले जानकारी दिए । मुस्ताङ उद्योग बाणिज्य संघका अध्यक्ष तुलाचनले मुक्तिनाथ मन्दिर खोल्न नसकेपनि कमसेकम मुस्ताङको कागबेनी सम्मको धार्मिक तथा पर्यटक स्थल खुल्ला गर्नुपर्ने प्रस्ताव राखेका छन् ।"
बलान पुल कहिले सञ्चालनमा आउँला?,"सिरहा : हुलाकी सडकअन्तर्गतको सिरहासप्तरी जोड्ने बलान नदीमा पुल निर्माण कार्य सम्पन्न भएपनि सञ्चालनमा अझै आउन सकेको छैन । पुल सञ्चालनमा नआउँदा स्थानीय वासीलाई आवतजावतमा कठिनाई भएको छ । सिरहासप्तरी वारिपारी गर्न दक्षिणी भेगका स्थानीय लामो दुरीको यात्रा गर्न बाध्य छन् । निर्माण सकेको दुई महिनाभन्दा बढी बित्दा पनि हस्तान्तरण र उद्घाटन भएको छैन । निर्माण कम्पनीले पुलको वारिपट्टि पाईप कल्भटको व्याकफिलिङ पनि अधुरो छोडेको छ । त्यही कारणले सवारी साधन आवागमन भइरहेको छैन् । सरकार र ठेकेदार पक्षको ढिला सुस्तीले बनेको पुलबाट सहज रुपमा आवतजावत गर्न नसकिएको भगवानपुर गाउँपालिका २ नहराका रविलाल पासमानले सुनाए । पुल बनेको छ तर सडक तथा पाईप कल्भटको काम अधुरै छ,उनले भने, पुल सञ्चालनमा ल्याइदिए हामी दक्षिणी भेगका नागरिकलाई सप्तरीसिरहा वारिपारी गर्न सजिलो हुने थियो। भगवानपुर, नवराजपुर गाउँपालिकाबाट राजविराज हुलाकी सडकबाट २७किलो मिटर दुरी पर्दछ । तर, पुल सञ्चालनमा नआएकोले त्यहाँका नागरिकलाई पूर्वपश्चिम राजमार्ग हुँदै ५५ किलो मिटर दुरी यात्रा गर्नुपरेको छ । यस्तै समय र खर्च पनि बढी लाग्ने गरेको छ। कार्यालय, व्यापार र आफन्तको आउजाउ गर्न सिरहासप्तरी जानुपर्छ, सोही ठाउँका श्यामयादवले भने, 'वर्षौपछि पुलबन्यो तर, उपयोग गर्न अझै कती दिन लाग्ने अतोपतो छैन्। पुलवारि सवारी साधन राखेर वर्षामा पैदल हिडेर पारी जानुपरेको उनले सुनाए । सम्झौता अनुसार २०७८ असार १५ गते सम्ममा काम सम्पन्न गर्नुपर्ने थियो । काम सम्पन्न भएको दुई महिना बित्दा पनि सञ्चालनमा आउन सकेको छैन् । शर्मा एण्ड कम्पनी प्रालि ले २४ करोड ६२ लाख ८३ हजारको लागतमा १२ स्पानको ४७० मिटर लम्बाई भएको उक्त पुल निर्माण गरेको हो । सयमसीमा भित्रै हामीले काम सम्पन्न गरिसकेका छौँ । पाईप कल्भर्टको व्याकफिलिङ मात्र बाँकी रहेका छ । हस्तान्तरणको प्रक्रियामा रहेको छ, निर्माण कम्पनीका आयोजना प्रवन्धक डिपी भुसालले भने । यो पुलको शिल्यानाश २०६८ सालमै भएको थियो । निर्माणका लागि सरकार र शर्मा पप्पु जेभीबीच सम्झौता २०६८ फाल्गुन १५ गते भएको थियो । सुरुमा पप्पु कन्सट्रक्सनले निर्माण गरेको थियो । ८ वर्ष सम्ममा पनि पुर्णता पाउन नसेकपछि ०७५ चैतमा पप्पु कन्सट्रक्सनको सट्टा लिड पार्टनर शर्मा एण्ड कम्पनीलाई जिम्मा दिइएकोमा कम्पनीले ०७८ असार १०गतेभित्रै काम सम्पन्न गरिसकेको भुषालले बताए । पुल निर्माण सम्पन्न भएपनि लोडटेस्ट हुन बाँकी रहेको हुलाकी सडक आयोजना कार्यालय जनकपुरका साइट इन्जिनियर जयनाथ यादवले जानकारी दिए। लोडटेस्ट र पाईप कल्भर्टको व्याकफिलिङ सम्पन्न भएपछि हस्तान्तरण र उद्घाटन हुने उनले सुनाए । कार्यालयले पनि चाडैँ सञ्चालनमा ल्याउन प्रक्रिया बढाएको उनले सुनाए ।"
"अनलाइन कक्षा, आँखामा समस्या","स्याङजा : आयुष केसी रोशनी आवासीय माविको कक्षा १ मा अध्ययनरत विद्यार्थी हुन्। विद्यालय दखुलेका कारण उनी अनलाईन कक्षा मार्फत् पढिरहेका छन्। ६ बर्षिय अयुषको आजकल पढ्दा पढ्दै आँखा र टाउको दुख्न थालेको छ। ल्यापटपमा हेरिरहनुपर्दा समस्या हुन थालेको छ, आयुष भन्छन्, एकछिन बिश्राम लिन्छु, अलि सहज हुन्छ, अनि फेरि पढ्न थाल्छु। विद्यालयले प्रत्येक ३० मिनेटको कक्षा सकिएपछि १० मिनेट बिश्राम दिने गरेको छ। तर, पनि १० देखि ४ बजेसम्म मोवाइलमा साना अक्षर हेरेर पढ्दा निकै गाह्रो हुने हिमालयन आवासिय माविमा अध्ययरत बिद्या अर्याल बताउँछिन्। मोबाइलमा पढ्न थालेपछि उनलाई पनि आँखा र टाउको दुख्ने समस्या हुन थालेको छ। हिजो आज धेरै बालबालिकाका गुनासा यस्तै हुनेगरेको अभिभावकको भनाइ छ। अनलाइन कक्षा लिइरहेका बालिकाकामा आँखा र टाउको दुख्ने समस्या देखिएको हो। कोरोका महामारीका कारण विद्यालयले भर्चुअल बिधिबाट पढाउने, परिक्षा लिने र आवश्यकता अनुरुप अभिभावकसंग पनि छलफल गर्ने गरेका छन्। भर्चुअल बैठकमा सहभागी अधिकांश अभिभावकले नानीमा आँखा र टाउको दुख्नेलगायत समस्या सुनाएको हिमालयन माविका प्रिन्सिपल हरिप्रसाद अर्यालले बताए। ध्यान दिएर नपढ्ने, भिडियो अफ र आवाज म्यूट गरेर अन्य खेल खेल्ने, छोराछोरीकै गार्ड भएर आफुहरू बस्नु पर्ने, अक्षर नचिन्ने अभिभावकलाई झनै गाह्रो बनाएको अभिभावक गुनासो छ, अर्यालले भने, कतिपयमा टोलाउने, एकोहोरिने समस्या समेत हुन थालेछ। सबै अभिभावकसंग स्मार्ट फोन छैनन्। घरमा भएको एउटा मोवाइल एक जनालाई ठिक्क हुन्छ अर्कोले पढ्नै पाउदैन यो पनि धेरैको समस्या हो, रोशनी माविका शिक्षिका सीता मरासीनीले भनिन् ।"
दार्चुलामा बाढीको बितन्डा : तिंकर सडकको पक्की पुल बगायो,"दार्चुला : लगातारको वर्षाका कारण गए राति निजाङ्ग खोलामा आएको बाढीले दार्चुलातिंकर सडक खण्डको पक्की पुल, अपिनाम्पा संरक्षण क्षेत्र कार्यालयको रेञ्जर पोष्ट र खोला किनारका पसलहरु बगाएको छ । महाकाली नगरपालिका१ र दुहुँ गाउँपालिका ३ को सीमाना भएर बग्ने खोलामा आएको बाढीले श्रीबगडस्थित खोला किनारका थप तीन पसल र एक घर बगाएको स्थानीय लोकेन्द्र बहादुर बमले जानकारी दिए । खोलाले स्थानीय दिपकबहादुर बमको घर तथा सुन्दरबहादुर बम, देवबहादुर बम र जितबहादुर बमको पसल बगाएको उनले बताए । खोलामा बाढी आउँदा सो क्षेत्रका स्थानीयहरु राती नै सुरक्षित स्थानमा गएका थिए । यसैगरी श्रीबगडका अन्य घरहरु समेत बाढी पहिरोको उच्च जोखिममा रहेको बताइएको छ । लगातार भइरहेको वर्षाले महाकाली नदीमा पानीको बहाव बढेर भारततर्फको तपोवन क्षेत्रमा रहेको एनएचपिसी डुबानमा परेको छ । निजाङ्ग खोलामा आएको बाढीले केही बेर महाकाली थुनिएपछि एनएचपिसी डुबानमा परेको भारतीय सुरक्षा स्रोतले जनाएको छ । एनएचपिसी डुबानमा परेपछि केही कर्मचारी भित्रै फसेपछि उनीहरूको सकुशल उद्धार गरेको बुझिएको छ । बाढीले पुर्याएको क्षति र स्थानीयको अवस्था बारे बुझ्न प्रहरी खटिएको जिल्ला प्रहरी कार्यालय दार्चुलाले जनाएको छ । क्षति के कति भएको छ थप जानकारी सुरक्षाकर्मी पुगेपछि मात्रै थाहा हुने जनाइएको छ ।"
"कालीगण्डकीको छालले आठ घरमा क्षति, तीनजना घाइते","बेनी : म्याग्दीको बेनी नगरपालिका८ कालीपुलमा सोमबार बिहान कालीगण्डकीको छालले आठ वटा घरमा क्षति पुगेको छ । तीन जना घाइते भएका छन् । पर्वतको जलजला गाउँपालिका३ माटेपानीको पहाडबाट कालीगण्डकीमा पहिरो खसेर म्याग्दीतर्फको कालीपुलमा छाल पसेको थियो । स्थानीयबासी सुरेश पुनका अनुसार बिहान २:३० बजे कालीपुलको बस्तीमा बाढी सहितको छाल पसेको हो । सुतिरहेको बेला ठुलो आवाजसँगै घरभित्रै पानी पसेपछि भागाभाग भयो, उनले भने, पानीले घरभित्र हिलाम्मे र सामान बगाएको छ । बस्तीको पछाडी कालीगण्डकीको किनारतर्फ रहेका घरको शौचालय, टहरा र कोठा भत्किएका छन् । घरभित्र छाल पसेपछि भाग्ने क्रममा गोबिन्द बुढा, सन्तु पुन र रेखा नेपाल घाइते भएका कालीपुल टोल सुधार समितिका अध्यक्ष ताराप्रसाद पुनले बताए । स्थानीयबासी र प्रहरीले उद्दार गरेर बेनी अस्पतालमा लगेका उनिहरु खतरामुक्त छन् । माटेपानी र कालीपुल कालीगण्डकी नदीको वारीपारी छन् । माटेपानीको पहाड बर्खे भेलले उर्लिएको कालीगण्डकीमा खस्दा छालले कटान नियन्त्रणका लागि निर्माण भएको तटबन्धको पर्खाल नाघेर बस्तीमा पुगेको स्थानीय सोनिया पुनले बताइन् । टोल सुधार समितिका अध्यक्ष पुन, सुरेश पुन, सुबिन श्रेष्ठ, भिमा कार्की, क्षेत्र गौचन, एबिन तिलिजा, टिकाबहादुर पुर्जा, हर्कबहादुर थापाको घर र निर्माण व्यवसायी दिनेश ढुङ्गानाको स्टोर रहेको टहरामा क्षति पुगेको छ । फर्निचर, लत्ताकपडा, भाडाकुडा लगायतका सामग्री छालले लथालिङ्ग बनाएको छ । तटबन्धको माथिल्लो भागमा राखिएको फलामको रेलिङ पनि भत्काएको छ । तटबन्ध भने सुरक्षित छ । पहिरोले पाइपलाइन बगाएपछि जलजला गाउँपालिकाको वडा न २ र ३ मा पर्ने बगरफाँटमा खानेपानी आपुर्ति बन्द भएको छ । पर्वतबेनी खानेपानी उपभोक्ता संस्थाका सदस्य हिराबहादुर बरुवालले २५० घरधुरीमा खानेपानी आपुर्ति बन्द भएको बताए । बेनी नगर कार्यपाकिलाका प्रवक्ता समेत रहेका वडा अध्यक्ष रामकृष्ण बराइलीले घर भत्किएका, जोखिममा परेकाहरुलाई व्यवस्थापन गरिने बताए । नगर उपप्रमुख सञ्जु बरुवाल, वडा अध्यक्ष बराइली लगायतको टोलीले कालीपुलको निरीक्षण गरेका थिए । जिल्ला प्रहरी कार्यालयले बिहानै देखि क्षतिको बिबरण संकलन शुरु भएको जनाएको छ ।"
त्रिभुवन अन्तर्राष्ट्रिय विमानस्थलमा जहाजले ओभरसुट गरेपछि,"काठमाडौं : चीनको छेन्दुबाट काठमाडौं आउँदै गरेको सिचुवान एयरको जहाजले त्रिभुवन अन्तर्राष्ट्रिय विमानस्थलमा अवतरणका क्रममा ओभर सुट गर्नुपरेको छ। यसक्रममा सो जहाजले एक घण्टा बढी आकाशमा फन्को लगाउनु परेको जनाइएको छ। मौसम खराबीले विमानस्थलको भिजिबिलिटी कमजोर हुँदा अवतरणका क्रममा रहेको जहाजले ओभरसुट गर्नुपरेको विमानस्थलले जनाएको छ। आज बिहान ६:२९ का लागि अवतरण समय तालिका रहेको उक्त जहाजले अवतरणका क्रममा इमाडोल नजिकबाट ओभरसुट गरेको थियो। उक्त जहाज बिहान ७:५१ बजे मात्रै अवतरण भएको विमानस्थलले जनाएको छ । मौसम खराबीले जहाजले ओभरसुट गर्नुपरेको विमानस्थलका एक उच्च अधिकारीले राससलाई जानकारी दिए। जहाज सामान्य एप्रोचमा आएको हुन्छ, सामान्य मौसम खराबीले धावनमार्ग (रनवे) मिस एप्रोच भए पनि नेक्स्ट एप्रोचका लागि ओभरसुट गर्नुपरेको हो, उनले भने। काठमाडौं उपत्यकाका आकाशमा बिहानैदेखि बाक्लो हुस्सु लागेको छ। हुस्सुले आन्तरिक उडान पनि सामान्य प्रभावित भएको छ। कतिपय गन्तव्यको उडान बिलम्ब भएको छ। विमानस्थलमा आइतबार मौसम बदलीसँगै दिनभर निरन्तरको वर्षाले पोखरा गन्तव्यको उडान बढी प्रभावित भएको थियो। मौसम खराबीले भिजिबिलटी कम हुँदा पोखरा गन्तव्यका कतिपय उडान रद्द गरिएको बुद्ध एयरले जनाएको छ। यस्तै विराटनगर र भरतपुर विमानस्थलमा पनि भिजिबिलिटीका कारण उडान केही विलम्ब भएको थियो। देशभर बदली र निरन्तर वर्षाले आन्तरिक उडान सामान्य प्रभावित भएको हो। हाल नेपालमा मनसुनी वायुको प्रभाव रहेको छ। गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका केही स्थानमा हल्कादेखि मध्यम वर्षा भइरहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ।"
"जवानीमा अपराध, बुढेसकालमा जेल","विराटनगर : २०४२ सालमा उजारी विश्वास थारु विरुद्ध जिल्ला अदालत मोरङमा खुनडाँका मुद्दा पर्यो। थलाहा गाविस७ (हालको कटहरी गाउँपालिका) का चौधरी त्यतिबेला ५१ वर्षका थिए। २०६१ जेठ १८ गते जिल्ला अदालतले चौधरीलाई सर्वस्वसहित जन्मकैदको सजाय तोक्यो। जिल्ला अदालतको फैसलाविरुद्ध पुनरावेदन हुँदै मुद्दा सर्वोच्चसम्म पुग्यो। २०६४ साउन १० गते सर्वोच्चले जिल्लाकै फैसलालाई सदर गर्यो। अर्थात चौधरीले सर्वस्वसहित जन्मकैदको सजाय बेहोर्नुपर्ने भयो। सर्वोच्चको अन्तिम फैसलापछि पनि चौधरी १८ वर्ष घरमै बसे। त्यतिबेला प्रहरीले उनलाई फरार सूचीमा राख्यो। ३६ वर्ष अघिको मुद्दामा बल्ल भदौ ९ गते पक्राउ परे। ८७ वर्षको गलेको शरीर लिएर चौधरी जेल पुगेका छन्। चाउरिएको अनुहार, खोपिल्टा परिसकेका गाला, गाडिएका आँखा र अधिकांश दाँत झरिसकेका चौधरीलाई सुताउन र उठाउनसमेत सहारा चाहिन्छ। तत्कालीन विराटनगर४ (हाल विराटनगर महानगरपालिका) का धर्मध्वज थापाको घरमा २०४२ साल भदौ १८ गते राति डकैती गर्न एउटा समूह पसेको थियो। धर्मध्वजकी श्रीमती जीवनदेवीको हत्या गर्दै धनमाल लुटेर डाँका समूह गयो। धर्मध्वजले चौधरीसहित १४ जनाविरुद्ध किटानी जाहेरी दिएका थिए। प्रहरीले घटनामा संलग्न १४ जनाविरुद्ध खुनडाँका मुद्दा चलायो। अदालतले सबैलाई दोषी ठहर गर्दै घटना भएको १९ वर्षपछि (२०६१ सालमा) कैद सजाय र जरिवानाको फैसला सुनायो। अदालतको फैसलापछि प्रहरीले उक्त घटनामा संलग्न ६ जना पक्राउ गरेको थियो। हरिप्रसाद सरदार बातर, जोखन सरदार बातर, ठकुरु भनिने ठक्कुलाल सरदार बातर, रामनारायण खवास, अर्जिलाल खवास र निमालाल खवास पक्राउ परेको अदालतका सूचना अधिकारी राजेन्द्र धमलाले बताए। शिवना सरदार बातरबाहेक अरूलाई ज्यानसम्बन्धी मुद्दामा २० वर्ष र डाँकातर्फ ६ वर्ष कैद सजाय भएको थियो। शिवनालाई ज्यान मुद्दामा ३ र डाँकामा ६ वर्ष कैदको फैसला भयो। त्यस्तै घटनामा संलग्नमध्ये उजारी र शिवनालाई ३ हजार ९ सय तथा अरूलाई २० हजार ६ सय १० रुपैयाँका दरले जरिवाना भएको पाइएको छ। दोषी ठहर भएका सबैलाई ९ सय ८१ रुपैयाँ ४५ पैसाका दरले पीडित परिवारलाई क्षतिपूर्ति उपलब्ध गराउन पनि फैसलामा उल्लेख भएको धमलाले बताए। घटनामा संलग्न चौधरीसहित ८ जना फरार थिए। चौधरी र अर्का दोषी ५२ वर्षीय शिवना सरदार बातरलाई हालै पक्राउ गरिएको प्रहरीले जनाएको छ। २०४२ सालको घटनामा संलग्न फरार ८ जनामध्ये २ जनालाई पक्राउ गरियो। अरू ६ जना कहाँ र कस्तो अवस्थामा छन् भनेर खोजी जारी छ, डीएसपी दीपक श्रेष्ठले भने, अवस्था बुझेर अरूलाई पनि पक्राउ गर्छौं। कतिपयको त मृत्यु पनि भइसक्यो होला। डीएसपी श्रेष्ठले उक्त घटनाका पीडित परिवारसँग भने सम्पर्कमा नआएको बताए। उजारीले २० वर्ष जेलको सजाय पाए पनि ज्येष्ठ नागरिकको सुविधाका लागि अदालतमा निवेदन दिएका थिए। न्यायाधीश किशोर घिमिरेको इजलासले ७५ प्रतिशत कैद सजाय मिनाहा गरेको छ। उनले ५ वर्ष कैद सजाय भुक्तान गर्नुपर्ने भएको छ। चौधरीको शारीरिक अवस्था निकै गलेको छ। अदालतका सूचना अधिकारी धमलाले भने, कारागारबाट सकुशल फर्कन्छन्, फर्कंदैनन् भन्ने अवस्थामा जेल चलान गरिएको छ।"
"दार्चुला बाढी अपडेट : पुरिएर एकको मृत्यु, दुई जना बेपत्ता",दार्चुला : दुहूँ गाउँपालिकामा आइतबार आएको बाढी पहिरोमा परी एक जनाको ज्यान गएको छ भने अन्य दुई जना बेपत्ता भएका छन् । दुहूँ गाउँपालिका वडा नम्बर १ बस्पालीका नरसिंह महराको ज्यान गएको छ भने उनका श्रीमती कौशीदेवी महरा बेपत्ता भएकी छिन् । दुबैजना श्रीमान् श्रीमती मात्रै बसेको अवस्थामा घर पहिरोले पुरिएपछि महरा दम्पत्ती बेपत्ता भएको र नरसिंह महरा भने फेला परिसकेको आफन्त आनसिंह महराले बताए । दुहूँ गाउँपालिकामा बाढी पहिरोले तीन ओटा घरमा पूर्ण क्षति गरेको छ भने एक दर्जन बढी घरहरुमा आंशिक क्षति भएको स्थानीयले बताएका छन् । खोलाहरुमा रहेको तीन ओटा झोलुंगे पुलहरु तथा एउटा आरसिसि पुल पनि बगाएकाले आवतजावत गर्न समस्या भइरहेको प्रहरीले जनाएको छ । उद्वारका लागि घटनास्थलसम्म पुग्न समेत समस्या भइरहेको जिल्ला प्रहरी कार्यालय दार्चुलाका प्रहरी प्रमुख मनोहर प्रसाद भट्टले बताए । दार्चुलामा बाढीको बितन्डा : तिंकर सडकको पक्की पुल बगायो
"आज कृष्ण जन्माष्टमी, के छ धार्मिक महत्व ?","जन्माष्टमी हिन्दुहरुको प्रमुख पर्व हो । आर्यमिश्रीत समुदायको जुनै पनि समारोह र श्रद्धामिश्रित उत्सवमा जहाँ भगवान् श्रीकृष्णको जयन्ती उत्सव मनाइन्छ , त्यो साँच्चै नै दर्शनीय हुन्छ । मन्दिरहरुमा झांक्रीहरु भगवत्प्र्रातमाहरुको मन रमाउने श्रृगांर, भक्तिभाव पुरुष र महिलाहरुले गरेको भगवत् कथाको प्रवचन , विशाल जुलुसहरु र कृष्ण भगवान्को जन्मसम्बन्धी नाटकहरुले यो पर्वलाई धार्मिक क्षेत्रमा मात्र सिमित नगरी साधारण जनतामा पनि प्रचलित बनाएको छ । प्राचीन इतिहासअनुसार अवतार धारण गरेर करुणा  वरुणालय भगवान् कृष्णले भारतको जमीनलाई कृतार्थ बनाउनु भएको थियो । असुरहरुको उत्पीडनले भयभीत भएका जनताको रक्षाका लागि, दानवहरुको पन्जामा फसेर वीभत्स भएको मानवताको उद्धारका लागि भगवान् कृष्णले आजको दिन नै वैकुण्ठको मोह त्यागेर कंसको कारागारमा बन्दी भएर अवतार धारण गर्नु भएको थियो। भाद्र कृष्ण अष्टमी बुधबारको दिन, रोहिणी नक्षत्र, घोर अन्धकार मध्यरात, चारैतिर भयानक सन्नाटा ! आकाशमा गर्जिएको बादल र चटयाङ ! प्रकृतिको यस्तो दशामा त्यस कालमा पनि सत्य चित्र देख्न सकिन्थ्यो । कृष्णपक्षको अन्धकार जस्तै अत्याचारी कंसको कुशासनको अँधेरोमा जनता समावेश थिए । जनताको हृदयमा चारैतिरबाट निराशा मात्र थियो । मानिसहरु त्यो अन्यायको प्रतिकार गर्न विल्कुल असक्षम थिए । त्यसैले उनीहरुको जीवनमा सन्नाटा बाहेक अरु केही थिएन । अष्टमीको उस्तै अन्धकार रातमा रातको दुर्भेध अन्धकारलाई पन्छयाउँदै, आफ्नो प्रिय आलोकले कालो पर्दालाई थिच्दै ब्रजचन्द्र आनन्दकन्द भगवान् कृष्णचन्द्र उदित हुनुभयो । यस चन्द्रको उदयसँगसँगै समस्त जनतामा आशाको किरण पलायो, भक्तजनहरुको हृदयमा पनि खुशी जाग्यो, सन्त महात्माहरुको लागी त नयाँ जीवन पाएजस्तो भयो । यो घटना घटेको र चर्चामा आएको पाँच हजार वर्षभन्दा बढी भइसक्यो तर यति लामो अवधीमा पनि यस शुभ दिनको खुशी र उल्लास मानिसमा अझैं जीवित छ । आजको दिनमा पनि हामी यती नै उत्साहले भगवान् कृष्णको जन्मोत्सव मनाउँछौँ जसरी सुदीर्घकाल पूर्वब्रजमण्डलका मानिसहरुले मनाउथे। जन्माष्टमी जयन्ती एउटा उत्सव हो । यस प्रकारका जयन्ती उत्सवहरुले हिन्दु संस्कृतिको समृद्धि र संरक्षणका लागि एउटा ठूलो भूमिका खेलेको र यो कुरा भनिरहन आवश्यकता छैन । उस प्रकारका जयन्तीहरुले भगवान्को सत्ताप्रति अनन्त आशा र विश्वास जगाउँछ र जनतामा शक्ति, साहस र उत्साह उत्पन्न हुन्छ । यी जयन्तीहरु त्यो प्रकाश स्ताम्भ हुन् जसलाई अवलम्बन् गरेर तत्तकालीन समाजका कर्णधारहरुले आफ्नो समाजको नावलाई भीषण तूफानहरु र भयावह समुद्र छालहरुबाट पनि सुरक्षित रुपले आफ्नो गन्तव्यसम्म पुर्याउन सफल भएका थिए । साँच्चै भन्नुपर्दा त आज हिन्दु जाति यदी जिवित छ भने र शानले जिवित छ त्यो महापुरुषहरुले मनाएका यही जयन्तीहरुको कारण हो । यिनीहरुबाट प्रेरणा प्राप्त गरेर, यिनीहरुको जीवनबाट शिक्षा ग्रहण गरेर हामी हाम्रो निश्चित गनतव्यतिर अघि बढ्न सफल भएका छौँ । त्यसैले आजको दिन विशेषत: हामीले भगवान् कृष्णको चरित्रको पाठ पढेर शिक्षा ग्रहण गर्नुपर्दछ । शरीर र आत्मा, यी दुवैको अस्तित्वको अर्को नाम हो जीवन । यस जीवनलाई चरम विकास सम्म पुर्याउनको निमित्त र पूर्ण समुन्नत गर्नका लागि भगवान् कृष्णले संसारलाई दुईवटा अमूल्य रत्न दिनुभएको छ (१) गौ र (२) गीता । पहिलोलाई शारीरिक स्वास्थ्य र वुद्धिको मूल भने हुन्छ भने दोस्रो आत्मिक विकाशको लागि संजीवनामृत जस्तै हो । त्यसै कारण सबै कुरा छोडेर हिन्दु जातीले यही दुई (गै, गीता ) वस्तुहरुको आराधना गरे भने संसारको कुनै पनि शक्क्तिले अतिक्रमण गर्न सक्दैन । गीताको यो अमर सन्देशको कारणले सम्पूर्ण भारत मात्र होइन अनेकौ विदेशीहरु पनि भगवान् कृष्ण प्रति श्रद्धाञ्जली अर्पण गर्छन् । नास्तिकहरुले पनि भगवान् कृष्णलाई योगीराज, नीतिज्ञ , शिरोमणी र एउटा उच्च दार्शनिक महापुरुष भन्दछन् । मुसलमानहरुले पनि रसखान्, मोर , पीरजादा, ताजबेगम, आदि मा कृष्णा भक्क्तिको रंग चढाएका छन् । यस्तो सर्वगुण सम्पन्न लीला पुरुषोत्तम भगवान् कृष्णको जयन्ती उत्साहसँग मनाउनु हाम्रो पवित्र कर्तव्य हो ।"
गौरा पर्वको महत्वपूर्ण दिन आज अठेवाली,"काठमाडौं : गौरा पर्वको महत्वपूर्ण दुर्वाष्टमी अर्थात् अठेवाली आज कञ्चनपुरसहित सुदूरपश्चिम क्षेत्रमा धुमधामका साथ मनाइँदै छ। गौरा पूजनका हिसाबले आजको दिनलाई यहाँका महिलाले महत्वपूर्ण मान्दछन्। दुबोले गौराको पूजा गरिने भएकाले आजको दिनलाई दुर्वाष्टमी पनि भनिएको हो। पवित्र धागोबाट निर्माण गरिएको दुबधागो लाई विधिपूर्वक अभिमन्त्रित गरी नारीले आजकै दिन धारण गर्दछन्। दुबधागो ग्रहण गरेका महिलालाई पवित्र मानिन्छ। दुबधागो धारण गरेका महिलालाई भात भान्सा गर्ने पहिलो अधिकार रहन्छ। यो चलन परम्परागतकालदेखि सुदूरपश्चिममा चल्दै आएको छ। दुबधागो धारण गरेका महिलालाई गौरा पूजन गर्ने पूर्ण अधिकार रहन्छ। महिला बिहानै खोला तलाउनमा स्नान गरी घाँसबाट निर्मित गौरा देवीको प्रतिमा र काठको महेश्वरको प्रतिमालाई गौरा घरबाट बाहिर आँगनमा ल्याई शृङ्गार गरी सगुन गीत गाउँदै टाउकामा राखेर नाच्ने गर्दछन्। आठ अध्यायमा महेश्वर र गौरा गीतलाई महिलाले गाउने हुनाले यसलाई अठेवाली भन्ने गरिएको सुदूरपश्चिमेली संस्कृतिका ज्ञाता रनबहादुर ऐरीले बताए। अठेवाली गीत गाउँदा महिलाले एकले अर्काको कान्छी औँला अठ्याएर समाती गोल घेरा बनाई परम्परागत तरिकाले नृत्य र गीत प्रस्तुत गर्ने गर्दछन्। यसै अवसरमा गौराको पहिलो दिन पाँच गेडागुडी भिजाएर बनाइएको बिरुडा गौरा देवीको पूजाआजा गर्न प्रयोग हुन्छ। अठेवालीका दिन बिरुडालाई घरमा लगेर पकाएर खाने पनि गरिन्छ। पहिले गाउँका प्रतिष्ठित व्यक्तिका घरमा सामूहिकरुपमा बिरुडा भिजाउने चलन थियो। अहिले बासिन्दाले सुविधाका लागि गौरा मन्दिर, सगोल तथा घरघरमा भिजाउने गरेका छन्। हिमालयकी छोरी पार्वतीले भगवान् शिवलाई पति पाउन गौरा देवीको निराहार व्रत बसेको किंवदन्तीका आधारमा गौरा मनाउने गरिएको हो। पार्वतीले शिव पति पाए झैँ अविवाहित युवती शिव झैँ पति पाउन भनी ब्रत बसेका महिलाले अठेवालीका दिन गौरा देवीको प्रतिमालाई टाउकामा राखेर नचाउने गर्छन् भने पुरुषले धुमारी, ढुस्को, ठाडो खेल र देउडा खेल्ने गर्छन्। धुमारी र ढुस्को तथा ठाडो खेलमा महाभारत, रामायणसहित धार्मिक ग्रन्थमा आधारित कथा भन्ने गरिन्छ। बिरुडा भिजाएर सुरु हुने गौराको बिसर्जन नहुँदासम्म महिला र पुरुष सबैले धुमधामसँग मनाउने गर्छन्। भिजाएको बिरुडालाई षष्ठीका दिन नजिकका पँधेरा वा इनारमा सगुन गाएर धुने गरिन्छ। त्यसपछि ती बिरुडालाई पुनःभिजाएको ठाउँमा राखिन्छ। सप्तमीका दिन अविवाहित युवतीले खेतबारीबाट धान, साउलगायतका बोटबाट गौरीको प्रतिमा बनाएर डालोमा राखेर गौरा घरमा भित्र्याउने गर्छन्। गौरीको प्रतिमासँगै पहेँलो कपडाले बेरिएको काठको पिर्कालाई शिवको प्रतिक महेश्वर मानेर राख्ने गरिन्छ। यस बेलामा दुबधागोलाई पूजाआजा गरी गौरीको प्रतिमा चढाउने गरिन्छ। यस बेलासम्म महिला निराहार हुन्छन् र कसैले फलाहार गर्छन्। यसअघि महिलाले आफ्ना पति र सन्तानको दीर्घायुको कामना गर्दै बिरुडाले पूजा गर्छन्। अठेवालीपछि गौरीको प्रतिमा राखिएको डालोलाई टाउकामा राखेर नाच्ने गरिन्छ। गौरा नचाएका बेलामा अन्य महिलाले सगुन गाएर अक्षता र फूलले पूजा गर्छन्। स्थानीय भाषामा गौरीको प्रतिमालाई लली घुमारा भनिन्छ। अठेवालीका दिन महिला र पुरुष छुट्टाछुट्टै गौरामा रमाउँछन्। पुरुषले गौरा नचाउने स्थान नजिकै धुमारी, ढुस्को र देउडा खेल्ने गर्छन्। धामी, झाँक्रीलाई खुसी बनाउन अठेवालीका दिन पुरुष विशेष गरी देवताका गाथा समेटिएका खेलमा रमाउँछन्। महिलाले गौरालाई नचाएपछि साँझतिर डालोभित्र राखिएका फलफूल तथा बिरुडालाई सफा कपडामा दुई पुरुषले आकाशमा फाल्ने गर्छन्। यसलाई फल फड्काउने भनिन्छ। त्यो फल आकाशमा चुम्यो भनेपछि चिताएको मनोकाङ्क्षा पूरा हुने विश्वास गरिन्छ। बिरुडा घरमा ल्याएर ठूलाबडाले सानालाई पुज्ने गरिन्छ। पुरुष रातिसम्म गौरा खलोमा ठाडो खेल खेल्ने गर्छन्। बर्खेखेती लगाएर फुर्सदिला हुँदा दिउँसो खाना खाएर सबैजना गौरा खलोमा पुग्ने गर्छन्। गौरा मनाउन देश विदेशबाटसमेत घर आउने चलन छ। गौरामा नयाँ लाउने र मीठो खाने गरिन्छ। बर्खे खेतीपछिको थकाई मार्न सबै गौरामा रमाउँछन्। गौरामा धनी गरीब भनिदैन, सबैले गच्छेअनुसार मनाउँछन्। गौराको अन्तिम नदी बाजागाजासहित जलाशय वा नदी किनारमा विर्सजन गरिन्छ। रासस"
मुठ्ठीमा सातहजार रुपैयाँसहित महिलाको शव फेला,झापा : झापाको अर्जुनधारा६ स्थित विहानी टोलमा सोमबार बिहान एकजना महिलाको शव फेला परेको छ। झापाको खुदुनावारी घर भई उक्त ठाउँमा भाडामा बस्दै आएकी ४५ वर्षीया सावित्रा खड्का विश्वकर्माको शव भेटिएको हो। ट्रान्सफर्मरको मुनि बिजुलीको पोलसँग जोडिएको अवस्थामा खड्काको शव भेटिएको डीएसपी सन्तोष आचार्यले जानकारी दिए। ट्रान्सफर्मर मुनि अर्थिङको तारले छोएको जति भाग डढेको अवस्थामा महिलाको शव भेटिएको उनले बताए। गएराति १० बजे मादक पदार्थ सेवन गरेर कराउँदै हिँडेको अवस्थामा स्थानीयले उनलाई फेला पारेका थिए। श्रीमान्सँग बेलुका झगडा गरेर हिँडेकी सावित्राले मुठ्ठीमा बोकेको सात हजार सातसय रुपैयाँ फेला परेको छ। प्रहरीका अनुसार उनले आइतबार आफूसँग भएको सुन धरौटी राखेर पैसा ल्याएकी थिइन्। करेन्ट लागेर उनको मृत्यु भएको हुनसक्ने प्रारम्भिक अनुमान गरिएपनि घटनाको अनुसन्धान सुरु गरिने डीएसपी आचार्यले बताए।
करेन्ट लागेर दुईको मृत्यु,धाडिङ : गजुरी गाउँपालिका५ बञ्चरेमा (धारापानी) एनसेलको तार तान्ने क्रममा करेन्ट लागेर आज दुईजनाको मृत्यु भएको छ । अविरल वर्षाका कारणले पहिराले रुख ढलेर तार छिनेको र बनाउन जाने क्रममा विद्युत् प्राधिकरणको पोलमा भर्याङ राख्दा पोलमा सर्ट भएपछि सो दुर्घटना भएको जिल्ला प्रहरी कार्यालयका प्रमुख प्रहरी उपरीक्षक महेन्द्र खड्काले बताए । मृत्यु हुनेमा स्याङ्जा निवासी २७ वर्षीय बिमल परियार र पोखरा महानगरपालिका निवासी २४ वर्षीय उमाकान्त बराल रहेका छन् भने घाइते हुनेमा पोखरा महानगरपालिका निवासी भुवन बराल रहेका छन् । घाइतेको उपचारको लागि काठमाडौं पठाइएको इलाका प्रहरी कार्यलय गजुरीले जानकारी दिए । गजुरी अस्पतालमा शव परीक्षणका लागि राखिएको छ ।
"दार्चुला बाढी अपडेट : तीनजनाको मृत्यु, दुई बेपत्ता","दार्चुला : दार्चुलामा आइतबार आएको बाढि र पहिरोमा परी अहिलेसम्म तीनजनाको मृत्यु भएको छ भने दुई जना वेपत्ता भएका छन् । बाढिपहिरोमा परि दुहुँ गाउँपालिका र महाकाली नगरपालिकाका विभिन्न क्षेत्रमा भौतिक तथा मानवीय क्षति भएको छ । पहिरोले घर पुरिँदा दुहुँ गाउँपालिका१ बासपालिकामा नरसिंह महर र उनकी श्रीमती कौशा महरको मृत्यु भएको प्रहरी प्रमुख मनोहर भट्टले बताए । यस्तै दुहुँ गाउँपालिकाको ५ दुल्लामा बाढीले मनुवा डडालको पनि मृत्यु भएको छ। कालागाड खोलामा बेलुकी १० बजेदेखि आएको बाढीले डडाललाई घरैसहित बगाएको हो । यो क्षेत्रमा पाँचवटा पसल, दुईवटा लघु जलविद्युत् आयोजना, चारवटा झोलुंगे पुल र एउटा पक्की पुल बगाएको प्रमुख जिल्ला अधिकारी सिद्ध राज जोशिले बताए । उनले भने, वडा नम्बर ३ निजाङगाडमा बाढीले दुई जना बेपत्ता छन् । निजाङगाड खोलाको बाढीले स्थानीय शेरसिंह कार्की र हरकसिंह कार्की वेपत्ता भएका छन् । दुहुँ ३ को श्रीबगडमा निजाङगाडले पूर्ण बहादुर बम, नरेन्द्र बहादुर बम, दिपक बम, रणबहादुर बम, धिरेन्द्र बम, शेरबहादुर बमको घर बगाएको छ । यस्तै महाकाली नगरपालिका १ को श्रीबगडमा देव बहादुर बम, अमरबहादुर बम, सुन्दर बहादुर बम र जित बहादुर बमको होटल तथा पसल बगाएको छ । अहिले घटनास्थलमा नेपाल प्रहरी, सशस्त्र प्रहरी, नेपाली सेना, रेडक्रस र स्थानीय पुगेका छन् । बाटोघाटो नहुदा उद्दार कार्यमा ढिला भएको महाकाली नगरपालिकाका नगर प्रमुख हन्श राज भट्टले बताए । उनले भने, अहिले यो क्षेत्रमा तुइन लगाएर भए पनि समान सार्न सुरक्षाकर्मी परिचालन गरिएको छ ।"
पाटनको कृष्ण मन्दिरमा भक्तजनको भीड (फोटो फिचर),"काठमाडौं : वैदिक सनातन धर्मावलम्बीले श्रीकृष्ण जन्माष्टमीपर्व आज देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाउँदै छन्। ज्ञानयोग, कर्मयोग र भक्तियोगका प्रणेता भगवान् श्रीकृष्णको जन्म द्वापरयुगमा भाद्रकृष्ण अष्टमीको मध्यरातमा भएकाले आजको दिनलाई श्रीकृष्ण जन्माष्टमी र रातलाई मोहरात्री भनिन्छ। यस दिन देशभरिका कृष्ण मन्दिरमा भगवान् श्रीकृष्णको पूजाआराधना, प्रवचन, भजनकीर्तन गर्नाका साथै विशेष गरी महिला, पुरुष व्रत बसी रातभर जाग्राम बस्ने प्रचलन छ। अन्याय, अत्याचार र राक्षसी प्रवृत्तिबाट सम्पूर्ण मानवको रक्षा गर्न भगवान् विष्णुको आठौँ अवतारका रूपमा जन्मिएका श्रीकृष्णले आजीवन सत्यको पक्षमा रही सत्कर्मका लागि मानव समुदायलाई प्रेरित गरेको पौराणिक मान्यता छ। जन्माष्टमीका दिन पाटनको मङ्गल बजारस्थित प्रसिद्ध कृष्ण मन्दिरमा ठूलो मेला लाग्ने गरेको छ। यस वर्ष भने नयाँ भेरियन्टसहितको कोरोना भाइरसको सङ्क्रमणको जोखिम कायमै रहेका कारण पूजा विधि मात्र गरिने जनाइएको छ। तर श्रीकृष्ण जन्माष्टमीका दिन सोमबार ललितपुरको पाटनस्थित कृष्ण मन्दिरमा भक्तजनको भीड लागेको छ। ललितपुर महानगरपालिकाले सूचना प्रकाशन गरी भक्तजनलाई दर्शन गर्न नदिने जानकारी गराएको थियो। भक्तजनहरु पूजा आराधनाका लागि बिहानै कृष्ण मन्दिर पुगेका छन्। कृष्णकै जस्तो पोशाकमा सजिएका बालबालिकाहरू पनि मन्दिरमा पुगेका थिए। तस्बिर : विकेश शाक्य"
मनसुन कमजोर हुँदै,"काठमाडौं : विगत केही दिनयतादेखि सक्रिय रहेको मनसुन क्रमशः कमजोर हुँदै जाने भएको छ । पूर्वी तराईको भूभाग नजिक रहेको मनसुनको न्यून चापीय रेखा आजदेखि नेपालबाट बाहिरिने क्रम सुरुवात भएकासँगै मनसुन विस्तारै कमजोर हुँदै जाने सम्भावना रहेको जल तथा मौसम विज्ञान विभागका मौसमविद् राजु प्रधानाङ्गले जानकारी दिए । हाल देशभर सामान्यदेखि पूर्ण बदली रही गण्डकी, लुम्बिनी, कर्णाली र सुदुरपश्चिम प्रदेशका केही स्थानमा हल्कादेखि मध्यम वर्षा भइरहेको छ । दिउँसो देशको अधिकांश भूभागमा सामान्यदेखि पूर्ण बदली रही धेरै स्थानमा हल्कादेखि मध्यम वर्षाको सम्भावनाका साथै लुम्बिनी, बागमती, गण्डकी र सुदूरपश्चिम प्रदेशका एकदुई स्थानमा मेघ गर्जनसहित भारी वर्षाको सम्भावना रहेको औँल्याएको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १९ दशमलव शून्य डिग्री र अधिकतम तापक्रम २१ दशमलव तीन डिग्री सेल्सियस छ । त्यस्तै सबैभन्दा कम जुम्लाको न्यूनतम तापक्रम १४ दशमलव दुई डिग्री र सबैभन्दा धेरै जनकपुरको अधिकतम तापक्रम ३० दशमलव चार डिग्री सेल्सियस छ ।"
