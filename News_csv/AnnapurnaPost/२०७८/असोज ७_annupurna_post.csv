शीर्षक,विवरण
चामलमै संघर्ष,"एक समय नेपालले धान निर्यात गथ्र्यो। सन् १९६१ मा भारतले ७ लाख ३६ हजार मेट्रिकटन र बंगलादेशले ४ लाख ९१ हजार मेट्रिकटन धानचामल आयात गरेको थियो। त्यति बेला नेपालले २ लाख ८९ हजार मेट्रिकटन चामल निर्यात गर्यो। जसको त्यो बेलाको मूल्य ४ करोड ३० लाख अमेरिकी डलर थियो। यो क्रम सन् १९८५ को मध्यसम्म घट्दो क्रममा चल्यो। सन् १९८५ मा नेपालले १ करोड ३० लाख अमेरिकी डलरबराबरको ५९ हजार मेट्रिकटन चामल निर्यात गर्यो। ९० को दशकको सुरुआतसँगै नेपालको धानचामल व्यापारको ग्राफमा परिवर्तन आयो। नेपाल निर्यातक देशबाट आयातकर्ता बन्न पुग्यो। अहिले जिल्लाहरूमा खाद्यान्न अभाव छ। चाडपर्वको समयमा पनि चामल नपाएर भोकै बस्नु पर्ने बाध्यतामा सुदूरपश्चिमका नागरिक छन्। तीन, चार दिनको पैदल यात्रा गरेर चामल लिन खाद्य डिपो पुग्ने नागरिक रित्तो हात फर्कन बाध्य छन्। मिठोमसिनो खाने र रमाउने दसैं, तिहारजस्ता चाडपर्वमा पनि चामल अभावमा पिरोलिनु परेको छ। यसको ज्वलन्त उदाहरण हो, बाजुराको हिमाली गाउँ बिच्छयाँका नागरिकको पीडा। यो सर्वाधिक विकट गाउँपालिका हो। गाउँपालिकाको टाढाको गाउँ पुग्न सदरमुकाम मार्तडीबाट एक सातासम्म लाग्छ। यहाँका नागरिकले चामल पाउनु भाग्यको कुरा ठान्छन्। डिपो भएको ठाउँमा आउन र जान नै एक साताको यात्रा गर्नुपर्छ। चामलभन्दा महँगो यात्रा खर्च पर्छ। तर पनि चामल पाउन मुस्किल छ। दसैं पर्व नजिकिएको छ। अन्य महिना जस्तै खाएलाए पनि दसैंमा मिठो खाने सबैलाई रहर हुन्छ नै। अन्य समय गिठ्ठाभ्याकुर खाए पनि चाडपर्वको समयमा चामलकै भात खाने रहर हुन्छ। तर, मुलुकको पूर्वी क्षेत्रभन्दा पनि पश्चिमका हिमाली क्षेत्रका नागरिकमा यो रहर पूरा गर्न फलामको चिउरा चपाउनुसरह छ। यो समस्या यहाँ नयाँ होइन। तर समाधान गर्ने उत्तम उपायको खोजी अझै हुन सकेको छैन। अझै पनि हप्तौं चामलको खोजीमा निस्कनुपर्ने बाध्यता यहाँ छ। हिमाली क्षेत्र भएकाले धान उत्पादन पनि नहुने र जिल्लाकै अन्य स्थानबाट पनि खरिद गर्न सकिने अवस्था छैन। सरकारले खाद्य डिपोमा पुर्याउने चामलबाहेक अन्य विकल्प यहाँ भेटिँदैन। करिब ६५ प्रतिशत जनता कृषि पेसामा संलग्न छन्। तर, यहाँ खाने चामल विदेशबाट आउँछ। ६५ प्रतिशतले उत्पादन गर्ने अन्नले धान्न सक्दैन। अझै पछिल्लो समय खेती गर्ने क्रम घट्दै गएको छ। किनेर खाने बानी धेरैलाई परेको छ। यसकै कारण पनि खाद्यान्नमा आत्मनिर्भर बन्न मुलुकले सकेको छैन। अर्को समस्या धेरै धान उत्पादन हुने नेपालकै ठाउँमा कृषकले मूल्य पाउँदैनन्। किसानको धान खरिद नगरी भारतबाट धान आयात गर्नमा व्यापारी नै लागेका हुन्छन्। मुलुकभित्रै धानले मूल्य नपाएको खबर आउँदा मुलुककै एक क्षेत्रमा चामल नपाएर रुनु पर्ने बाध्यता छ। चामल बिक्री वितरण गर्न सरकारले हिमाली र पहाडी जिल्लालाई प्राथमिकतामा राखेर खाद्य डिपो पनि स्थापना गरेको छ। त्यहाँ चामल पुर्याएर नागरिकलाई सस्तो र सहज रूपमा चामल बिक्री वितरण गर्ने सरकारको लक्ष हो। तर, लक्ष्यअनुसार काम भएको छैन। चामल पुर्याउने ठेक्का लिएकाले समयमा लगेका छैनन्। नागरिकको आधारभूत आवश्यकताभित्र पर्ने गाँस, बास र कपासको व्यवस्थापन गर्नु सरकारको दायित्व पनि हो। यो मौलिक हकभित्र पनि पर्छ। जुन संविधानमै उल्लेख छ। नागरिकले खान नै नपाएर बस्ने समस्या आउनु दुःखद् कुरा हो। नागरिकको बाँच्न पाउने अधिकार सरकारले सुरक्षित गरोस्।"
"फोहोर अब कहाँ फाल्ने ? सिसडोल भरियो, बन्चरे डाँडा अपुरो","काठमाडौं : उपत्यकाको फोहोर सिसडोल ल्यान्डफिल साइटमा फाल्न थालेको १६ वर्ष भयो। जबकि दुई वर्षलाई भनेर २०६२ जेठ २२ देखि उक्त ठाउँ प्रयोग गर्न थालिएको थियो। त्यहाँ फोहोरले एउटा डाँडोकै रूप लिएको छ। त्यही थुप्रोमाथि सडक छ। बर्खामा गाडी फस्छन्। तब राजधानीमा फोहोर उठाउन ठप्प हुन्छ। फैलिन्छ दुर्गन्ध। हरेक वर्षझैं यसपटक पनि राजधानीवासीले यही नियति भोग्नुपरिरहेको छ। सिसडोलले नथेग्ने भएपछि सरकारले २०७५ सालमा नुवाकोट र धादिङको सीमास्थित बन्चरे डाँडामा अत्याधुनिक ल्यान्डफिल साइट बनाउन थालेको थियो। दुई वर्षमा बनाइसक्ने भनिए पनि अझै अधुरै छ। उल्टै जग्गा अधिग्रहण र क्षतिपूर्तिबारे काठमाडौं महानगरपालिका र सहरी विकास मन्त्रालयबीच विवाद छ। क्षतिपूर्ति र पुनर्निर्माणको जिम्मा कसले लिने भन्नेमा सहमति जुट्न सकेको छैन। काठमाडौं महानगरपालिकाका वातावरण विभाग प्रमुख हरि श्रेष्ठले बञ्चरे डाँडा यही वर्षदेखि प्रयोग गर्ने अनुमान गरिए पनि उक्त स्थान व्यवस्थापन गर्न नसकिएको बताए। सेल १ त तयार भइसक्यो। तर, सेल २ को काम अझै सकिएको छैन, श्रेष्ठले भने, सहरी विकास मन्त्रालयले निर्माण सम्पन्न गरेर हामीलाई हस्तान्तरण गरेको छैन। उनका अनुसार त्यहाँ जग्गा अधिग्रहण भइसकेको छैन। यसको जिम्मा मन्त्रालयको हो। मन्त्रालयले भदौ २३ मा एक महिनाभित्र जग्गा अधिग्रहण गरिसक्ने, सेल १ प्रयोग गर्न भन्दै महानगरपालिकालाई पत्र पठायो। त्यस क्रममा कुनै क्षति पुगे पुनर्निर्माण र क्षतिपूर्तिको जिम्मा भने महानगरले नै लिनुपर्ने सर्त मन्त्रालयले राख्यो। महानगरपालिकाले क्षतिपूर्ति र पुनर्निर्माणको जिम्मा मन्त्रालयले लिने भए मात्रै सेल १ प्रयोग गर्ने अडान लियो। अन्यथा निर्माण सम्पन्न नभई काम अघि नबढाउने भन्यो। यस्तो अवस्थामा बञ्चरे डाँडाको जिम्मा लिन हामीले सक्दैनौं, उनले भने। मन्त्रालयका प्रवक्ता विष्णुप्रसाद शर्माले सेल १ प्रयोग गर्न समस्या नहुने बताए। हाम्रो तर्फबाट केही रोकिएको छैन, प्रवक्ता शर्माले भने, तत्काल व्यवस्थापन गर्न सेल १ मा कुनै अड्चन छैन। फिल्डमा फोहोर लैजाने क्रममा केही क्षति भए त्यो बेहोर्ने जिम्मा भने महानगरकै हो। सिसडोल र बन्चरेडाँडाबीचको दुरी करिब दुई किलोमिटर छ। सडक कच्ची छ। कालोपत्रे कसले गर्ने भन्ने विवाद छ। बाटो बनाएर लैजाने काम महानगरको हो, प्रवक्ता शर्माले भने। सिसडोल ल्यान्डफिल साइट प्रमुख दीप श्रेष्ठले बञ्चरे डाँडामा फोहोर फाल्ने ठाउँ मात्र तयार भएको बताए। लिचड निस्कने ठाउँ भने तयार नभएको श्रेष्ठको भनाइ छ। अहिले ठेकेदारले पनि काम गर्दै गरेको हुनाले प्रयोग गर्न सम्भव नभएको उनले सुनाए। जहाँ जाइकाले २ अर्ब १० करोड रुपैयाँ सहयोग उपलब्ध गराएको छ। मुआब्जामा मात्रै ७५ करोड रुपैयाँभन्दा बढी खर्च भएको छ। प्रशोधन केन्द्र निर्माणको जिम्मा लुम्बिनीकोसी एन्ड न्यौपाने जेभीलाई दिइएको थियो। सम्झौता अवधि गत २२ वैशाखमै सकिए पनि उक्त कम्पनीले प्रोजेक्ट हस्तान्तरण गर्न सकेको छैन। सिसडोलमा वर्षाका बेला करिब ५ सय मिटर सडक हिलाम्य हुन्छ। कालोपत्रे नहुँदा गाडी भासिने र चलाउनै नसकिने हुन्छ। डोजर लगेर बाटो बनाउनुपर्छ, महानगरका फोहोरमैला इन्चार्ज पूर्णचन्द्र भट्टले भने, दुर्गन्ध फैलिन थालेपछि स्थानीयवासीले पनि अवरोध गर्नुहुन्छ। स्थानीयवासीका केही माग अझै पूरा गर्न नसकिएको भट्टको भनाइ छ। वातावरण विभाग प्रमुख श्रेष्ठले विगतभन्दा यो वर्ष बढी समस्या झेल्नुपरेको सुनाए। त्यो भनेको पूर्वतयारी नभएर हो, उनले भने, यो वर्ष गाडी नै जाने अवस्था थिएन। ठाउँ पनि भरिसकेको छ। फोहोरमाथि फोहोर फाल्ने गरेका छौं। सिसडोलअघि गोकर्णस्थित ल्यान्डफिल साइट प्रयोग गरिन्थ्यो। त्यहाँको २ सय रोपनी जग्गा भरिएपछि काठमाडौंको फोहोर उठ्न छाडेको थियो। दैनिक १ हजार मेट्रिक टन महानगरका फोहोरमैला इन्चार्ज भट्टका अनुसार उपत्यकाबाट दैनिक १ हजार मेट्रिक टन ल्यान्डफिल साइटमा पुग्छ। संकलन हुन नसकेको भने हिसाब छैन। १८ स्थानीय तहमध्ये भक्तपुरबाहेक अरूको फोहोर फाल्ने ठाउँ सिसडोल नै हो। नुवाकोटको ककनी गाउँपालिका र धादिङको धुनीबेँसी नगरपालिकाले पनि सिसडोलमै लैजान्छन्। उपत्यकाका सडकपेटीमा थुप्रिएको फोहोरको डंगुर अगाडि पैदलयात्री। तस्बिर : सुनीता डंगोल महानगरका ३२ वडामा फोहोर व्यवस्थापनमा १ हजार ४२ कर्मचारी कार्यरत छन्। २० वटा गाडी प्रयोगमा छन्। भट्टले अझै १ हजार ७ सय जनशक्ति आवश्यक रहेको बताए। निजीको लापरबाहीकाठमाडौंमा मात्रै होइन, उपत्यकाका ललितपुर र भक्तपुरमा पनि फोहोर नियमित उठ्दैन। अरनिको राजमार्गअन्तर्गत कोटेश्वरसूर्यविनायक खण्डमा ठाउँठाउँमा फोहोर थुप्रिएका छन्। महानगरले फोहोर उठाएबापत कर उठाउँदैन। निजीले भने शुल्क लिने गरेका छन्। उनीहरूले मासिक ५० देखि १ सय रुपैयाँ उठाउने गरेका हुन्। जसबाट मासिक २ देखि ३ करोड उठ्ने गरेको नेपाल फोहोर मैला व्यवस्थापन संघ (स्वमान)का महासचिव मित्रप्रसाद घिमिरेले बताए। उनका अनुसार उपत्यकाका ७० प्रतिशत फोहोर निजीले उठाउने गरेको हो। महानगरका ३२ वडामध्ये २२ वटामा काम गर्ने गरेको महासचिव घिमिरेको भनाइ छ। निजीले प्रतिदिन ८ सय मेट्रिक टन उठाउने गरेको छ। ल्यान्डफिल साइटको शुल्क ८ मेट्रिक टनको ठूलो गाडीको प्रतिटिप ४ सय र सानो गाडीको ३ सय तिर्ने गरेका छन्। संविधानले फोहोर व्यवस्थापनको अधिकार स्थानीय तहलाई दिएको छ। तर, राजधानीकै स्थानीय तहले जिम्मेवारी पूरा गरेका छैनन्। निजी कम्पनीबाट कानुनले तोकेको रोयल्टीसमेत उठाउन सकेका छैनन्। ती कम्पनीले सेवाग्राहीबाट असुलिरहेको चर्को शुल्कमा नियमन गर्न सकेका छैनन्। काठमाडौं महानगरपालिकाले हरेक वर्ष ३५ करोड रुपैयाँ फोहोर व्यवस्थापनमा खर्चिने गरेको छ। महानगरले फोहोर उठाउने क्षेत्रमा व्यवसायी, उद्योग, कलकारखाना, अस्पताल र सरकारी कार्यालयबाहेकले शुल्क तिर्नुपर्दैन। तर, निजीले उक्त प्रावधान मिच्दै रकम असुलिरहेका छन्। फोहोरमैला व्यवस्थापन ऐन ०७४ अनुसार स्थानीय तहको अनुमति नलिई कसैले पनि फोहोरमैला व्यवस्थापनको काम गर्न पाउँदैन। तर, काठमाडौं र ललितपुर महानगरसहित धेरै नगरपालिकामा काम गर्ने निजी कम्पनीले स्वीकृति लिएका छैनन्। सर्वोच्चको आदेश मानेनन्सर्वोच्च अदालतले फोहोर व्यवस्थापनलाई व्यवस्थित र सुरक्षित बनाउन ०७५ असोज १२ गते आदेश दिएको थियो। तर, त्यो आदेश संघ र स्थानीय सरकारले मानेका छैनन्। वातावरण दुर्गन्धित भएर नागरिकको स्वास्थ्यमा प्रतिकूल असर भएको भन्दै अधिवक्ता पदम श्रेष्ठले रिट दायर गरेका थिए। दुई वर्षसम्म चासो नदिएको अधिवक्ता श्रेष्ठले बताए। जैविक फोहोर व्यवस्थापन गर्न २ करोड लागतमा प्लान्ट बनाइएको थियो। एक वर्षजति चल्यो। त्यो बिग्रिएपछि जनशक्ति अभावमा बनाउन नसकिएको उनले बताए। प्लान्टमा खासमा कुहिने मात्र जाने हो। तर, हामीकहाँ मिसिएर आउँछ। दिगो व्यवस्थापनका लागि सबैभन्दा पहिले कुहिने र नकुहिने फोहोर घरघरबाट छुट्ट्याएर पठाउने गर्नुपर्छ, उनले भने, सिसासमेत मिसिएको फोहोर एउटै बोरामा आउँछ। त्यो छुट्ट्याएर प्लान्टमा राख्ने जनशक्ति पनि छैन। उपत्यकाभित्र भक्तपुर नगरपालिका बाहेक अन्य स्थानीय तहको फोहोर व्यवस्थापनको जिम्मा काठमाडौं महानगरपालिकाले पाएको छ। ल्यान्डफिल साइट निर्माण सहरी विकास मन्त्रालयअन्तर्गत भइरहेको छ। महानगरका वातावरण विभाग प्रमुख श्रेष्ठ फोहोरको स्रोत व्यवस्थापनमै समस्या देख्छन्। फोहोरको वैज्ञानिक व्यवस्थापन भनेको सुरुमै त्यसलाई छुट्ट्याउनु हो। व्यवस्थापन नहुँदा फोहोरबाटै आम्दानी गर्ने अवसर चुकिरहेको छ, उनले भने। उनका अनुसार गल्नेलाई मल बनाएर करेसाबारीमा प्रयोग गर्न सकिन्छ। कतिपय फोहोर बिक्री गरेर आम्दानी पनि गर्न सकिन्छ। के हुँदै छ बायोग्यास प्लान्ट ?महानगरपालिकाले सञ्चालन गर्दै आएको बायोग्यास प्लान्ट अहिले बिग्रिएको छ। जैविक फोहोरको उचित व्यवस्थापन गर्न २०७३ कात्तिकदेखि कामपा वातावरण व्यवस्थापन महाशाखाले टेकुमा उक्त प्लान्ट सञ्चालन गर्दै आएको थियो। अहिले उक्त प्लान्ट बन्द छ। यहाँबाट निकालिएको बायोग्यास महानगरपालिका कार्यालयमा प्रयोग हुँदै आएको थियो। बायोग्यास प्लान्टमा युरोपेली संघको ८० र महानगरपालिकाको २० प्रतिशत लगानी थियो। काठमाडौं महानगरपालिकामा कुहिने र नकुहिने गरी दैनिक ५ सय मेट्रिक टन फोहोर उत्पादन हुने गरेको छ। उपत्यकामा ६३ प्रतिशत जैविक फोहोर छ।"
वित्तीय कर्जा ४२ खर्ब,"काठमाडौं : बैंक तथा वित्तीय संस्थाबाट प्रवाह हुने कर्जा बढेको छ। समग्रमा वाणिज्य बैंक, विकास बैंक र वित्त कम्पनीहरूबाट चालू आर्थिक वर्षको साउनसम्ममा कुल ४२ खर्ब १९ अर्ब ६१ करोड रुपैयाँबराबरको कर्जा प्रवाह भयो । गत वर्षको तुलनामा ३० प्रतिशतले बैंकहरूको कर्जा वृद्धिदर बढेको छ। गत वर्षको पहिलो महिना ३२ खर्ब ४५ करोड २३ लाख रुपैयाँबराबरको कर्जा प्रवाह भएको थियो। कुल कर्जामा थोक तथा खुद्रा विक्रेताहरूको अंश अधिक छ। नेपाल राष्ट्र बैंकको तथ्यांकअनुसार चालू आवको पहिलो महिनासम्ममा सो क्षेत्रमा ८ खर्ब ४० अर्ब ७१ करोड रुपैयाँबराबरको कर्जा प्रवाह भएको छ। यो कुल कर्जाको १९ दशमलव ९२ प्रतिशत हो। गत वर्षको तुलनामा सो क्षेत्रमा कर्जा प्रवाह २८९० प्रतिशतले वृद्धि भएको हो। गत वर्ष ६ खर्ब ५२ अर्ब रुपैयाँ भएको थियो। तुलनात्मक रूपमा उपभोग्य सामानको बढी खपत भएकाले पनि यस्ता क्षेत्रमा कर्जाको माग धेरै भएको बैंकरहरू बताउँछन्। अझ नेपाल भित्रिएको रेमिट्यान्सको करिब ८० प्रतिशत उपभोगमा नै खर्च हुने अनुमान गरिन्छ। प्रायः हरेक महिना खाद्यवस्तु, लत्ताकपडा, जुत्तालगायतका थोक तथा खुद्रावस्तुकै व्यवसायमा ग्राहकले कर्जा लैजाने गरेकोले बढी अंश हुने गरेको नेपाल बैंकर्स संघका अध्यक्ष भुवनकुमार दाहाल बताउछन्। यद्यपि अहिले दसैं नजिकिएसँगै बजारमा यस्ता वस्तुको आयात बढेकाले पनि कर्जाको माग बढेको उनले जानकारी दिए। सानिमा बैंकका प्रमुख कार्यकारी अधिकृतसमेत रहेका दाहाल दसैं लक्षित गरेर साउन र भदौमा आयात झन् बढेको जानकारी दिए। यसकारण पनि कर्जाको माग बढेको हुन सक्छ। खाद्यवस्तुलगायतको थोक तथा खुद्रामा सधैं कर्जाको अंश धेरै हुने गरेको छ। यसबाहेक कृषिलगायतका अन्य क्षेत्रमा पनि बैंकहरूको लगानी राम्रो रहेको छ, उनले अन्नपूर्णसँग भने, पछिल्लो समय अधिकांश बैंकहरूले धेरै कर्जा प्रवाह गरेर कर्जापुँजी निक्षेप अनुपात (सीसीडी) करिब ९० प्रतिशतको हाराहारीमा समेत पुगेको छ। यसले बजारमा धेरै लगानी भएको गर्छ। कुल कर्जाको दोस्रो बढी अंश कृषि, वन र पेयपदार्थसम्बन्धी उत्पादनमा रहेकोे छ। यसअवधिसम्म कुल कर्जाको १६४६ प्रतिशत अंश यस्तो कर्जाले ओगटेको छ। यसमा ६ खर्ब ९५ अर्ब रुपैयाँ प्रवाह भएको छ। गत वर्षको तुलनामा यो २५३५ प्रतिशतले कर्जा वृद्धि भएको हो। गत आवको सोही अवधिमा ५ खर्ब ५४ अर्ब प्रवाह भएको थियो। राष्ट्र बैंकको तथ्यांकमा कृषिअन्तर्गतका फरक प्रकृतिका शीर्षकलाई छुट्टाछुट्टै उल्लेख गरेकाले कृषिको अंश कम देखिएको हो। कृषि तथा वन पैदावार, माछापालन र कृषि वन र पेयपदार्थ प्रशोधनपछिको उत्पादनलाई एकैसाथ जोड्दा भने कृषि शीर्षकको अंश अधिक देखिन्छ। होटल तथा रेस्टुराँ क्षेत्रमा १ खर्ब ८६ अर्ब रुपैयाँ कर्जा प्रवाह भएको छ। यो कुल कर्जाको ४४२ प्रतिशत हो। गत वर्षको तुलनामा भने २४ दशमलव ९८ प्रतिशतले कर्जा वृद्धि भएको छ। गत आव यस्तो कर्जा रु १ खर्ब ५० अर्ब रुपैयाँ थियो। चालू आवको पहिलो महिनामा समग्र बैंक तथा वित्तीय संस्थाहरूबाट प्रवाह भएको क्षेत्रगत कर्जामध्ये सबैभन्दा बढी वृद्धिदर माछापालन व्यवसायमा छ। प्रायः कृषि क्षेत्रअन्तर्गत माछापालन, खनिज, वन पैदावार पर्दछन्। माछापालनमा मात्रै थप कर्जा वृद्धिदर ७६ दशमलव ६३ प्रतिशत बिन्दुले बढेको हो। गत आवको सोही अवधिमा ५ अर्ब ३८ करोड हाराहारीमा बैंकहरूले लगानी गरेका थिए। तर चालू आवको सोही अवधिमा ९ अर्ब ५१ करोड रुपैयाँ प्रवाह भएको छ। यो समग्रमा माछापालनको वृद्धिदर बढी देखिए पनि कुल क्षेत्रगत कर्जाको अंश भने न्यून रहेको राष्ट्र बैंकको तथ्यांकमा उल्लेख छ। यस अवधिमा २ खर्ब ७८ अर्ब हाराहारीमा कृषि तथा वन पैदावर शीर्षकमा कर्जा गएको छ। गत आव १ खर्ब ८७ अर्ब रुपैयाँ मात्र थियो। यसैगरी खनिज क्षेत्रमा ९ अर्ब २ करोड र निर्माण क्षेत्रमा ४ खर्ब १६ अर्ब रुपैयाँ कर्जा गएको छ। यसैगरी बैंकहरूले धातुजन्य उत्पादन, मेसिनरी र इलेक्ट्रोनिक सामग्री तथा मर्मतमा ६५ अर्ब लगानी गरेका छन्। बैंकहरूले वित्त, बिमा तथा अचल सम्पत्तिमा ३ खर्ब ३३ अर्बको कर्जा दिए। यस्तै, बिजुली, ग्याँस र पानीमा २ खर्ब १० अर्बको कर्जा गएको छ भने २ खर्ब ३५ अर्ब रुपैयाँको उपभोग्य कर्जामा गएको छ। यसबाहेकका अन्य सेवाहरूमा १ खर्ब ७६ अर्ब बराबरको लगानी भएको छ। पछिल्लो समय कोभिडको प्रभावबाट बाहिर निस्किएर यातायात व्यवसाय पनि क्रमशः फैलिएकाले कर्जा प्रवाह बढेको छ। यसबीच, बैंकहरूले यातायात, सञ्चार र सार्वजनिक सेवामा ९७ अर्ब १९ करोड प्रवाह गरेको छ।"
"अर्को त्रास, निपाह भाइरस","काठमाडौं : कोरोना महामारीकै बेला अर्को त्रास थपिएको छ, निपाह भाइरस। विश्व स्वास्थ्य संगठन (डब्लूएचओ)ले महामारी ल्याउन सक्ने १० प्राणघातक रोगभित्र यसलाई राखेको छ। स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीले निपाहको जोखिम नेपालमा उच्च रहेको बताए। छिमेकी मुलुकमा संक्रमण पुष्टि भइसकेको छ। भारतबाट संक्रमित चमेरो फलफूल खान नेपालको तराई क्षेत्रमा आउन सक्छ, सहप्रवक्ता डा अधिकारीले भने। फलफूल खाने फ्रुट ब्याट प्रजातिको संक्रमित चमेरोले यो भाइरस सार्ने पाइएको छ। डा अधिकारीका अनुसार निपाहबाट हुने मृत्युदर कोभिड१९ को तुलनामा उच्च छ। जसको मृत्युदर ४५ देखि ७५ प्रतिशत छ। भारतको दक्षिणी राज्य केरलामा एक नर्ससहित १० जनाको ज्यान गइसकेको त्यहाँका स्वास्थ्यसचिव राजीव सदानन्दनले बताएका छन्। भारतीय सञ्चारमाध्यमका अनुसार मृतकको संख्या १२ पुगेको छ। त्रिभुवन विश्वविद्यालय, पोखरा तथा मध्यपश्चिमाञ्चल विश्वविद्यालयका अनुसन्धानकर्ताले संयुक्त रूपमा गरेको अध्ययनले उक्त चमेरो नेपालमा रहेको देखाएको शुक्रराज ट्रपिकल तथा सरुवा रोग अस्पताल टेकु क्लिनिकल रिसर्च युनिट संयोजक डा शेरबहादुर पुनले बताए। भने, कोरोनाको चिन्ता नसकिँदै निपाह भाइरसको जोखिम छ। सँुगुरलगायत पशु पाल्ने किसान बढी सजग हुनुपर्छ। यसले दक्षिण एसियाली मुलुकमध्ये भारत र बंगलादेशमा हरेक वर्ष सताउने गरेको छ। छिमेकमा देखापर्ने स्वास्थ्य समस्या केही महिनापछि नेपाल भित्रिने गरेको छ। मन्त्रालयले संक्रमणको लक्षण देखिए उपचार गराउन आग्रह गरेको छ।कसरी सर्छ ? संक्रमित चमेरोबाट सुँगुर, गाई, गोरुजस्ता जनावर हुँदै मानिसमा भाइरस सर्ने जोखिम रहेको मन्त्रालयका प्रवक्ता डा कृष्ण पौडेलले बताए। त्यस्तै संक्रमित व्यक्तिको रगत, दिसा, पिसाबसँग प्रत्यक्ष सम्पर्कमा आए पनि संक्रमणको जोखिम हुन्छ। भाइरस लागेको चारदेखि १४ दिनभित्र लक्षण देखापर्छन्। ज्वरो, आउने, मांशपेशी एवं टाउको दुख्ने, रिंगटा लाग्ने, वाकवाकी हुने, स्वासप्रश्वासमा समस्या, स्मरण शक्तिमा कमी आउने र मस्तिष्क सुनिनेलगायत समस्या देखिने जनाइएको छ। मलेसिया र सिंगापुरमा सन् १९९९ मा यो भाइरसको पहिचान गरिएको थियो। मलेसियामा सुँगुर फार्मबाट पत्ता लागेको थियो। डा पुनका अनुसार यो भाइरस दूषित खाद्यपदार्थ र मानिसबाट मानिसमा सिधै पनि सर्न सक्छ। भाइरसबाट संक्रमित सुँगुर वा चमेरोको थुक, पिसाबबाट पनि मानिसमा सर्न सक्छ, उनले भने। यसविरुद्ध जनचेतना फैलाउँदै निर्देशिकासहित उपचार व्यवस्थापनको पूर्वतयारी गर्नुपर्ने उनको सुझाव छ। संक्रमित पशुको संसर्गमा आएका फलफूल सेवन गरे पनि संक्रमणको जोखिम हुने विज्ञ बताउँछन्। पशुपन्छिले जुठो हालेका वा कोपरेका (खोपेर छोडेका) फलफूल नखाऊँ। तरकारी, फलफूल राम्रोसँग सफा गरेर मात्र खानुपर्छ, डा पौडेलले भने। कसरी जोगिने ?सरसफाइमा ध्यान दिने फलफूल राम्ररी पखालेर खाने तरकारी पूरै पकाउने गोठ र फार्म सफा राख्ने मासु काट्दा र पकाउँदा पञ्जा र मास्क लगाउने पानी उमालेर मात्रै पिउने साबुनपानीले बेलाबेला हात धुने भीडभाडमा जाँदा मास्क प्रयोग गर्ने नयाँ भेरियन्ट आउने जोखिमकोरोनाको नयाँ भेरियन्ट आउने जोखिम रहेको मन्त्रालयले जनाएको छ। प्रवक्ता डा कृष्ण पौडेलले नयाँनयाँ भेरियन्ट पत्ता लागिरहेको बताए। पछिल्लो समय म्यु ( बी१६१ ) भेरियन्ट देखा परेको छ। कोभिड१९ को भाइरस जहाँजहाँ पुग्यो। नयाँ भेरियन्ट बढ्ने जोखिम छ, उनले भने, त्यसैले जनस्वास्थ्यका मापदण्ड पालना गर्न छोड्नु हुँदैन। विज्ञहरूका अनुसार भाइरसले समयसमयमा रूप परिवर्तन गर्छ। जीन उत्परिवर्तन गर्छ। त्यसबाट भेरियन्टहरू निस्कन्छन्। बढी असर गर्नेलाई भेरियन्ट अफ कन्सर्न समूहमा राखिएको छ। जसअन्तर्गत अल्फा, बिटा, गामा र डेल्टा छन्। नेपालमा दोस्रो लहरमा अल्फा बढी सक्रिय देखियो। पछिल्लो पटक गरिएको जिन सिक्वेन्सिङमा डेल्टा भेरियन्ट बढी पाइएको छ। डा पौडेलका अनुसार नयाँलाई भेरियन्ट अफ इन्ट्रेस्ट भनिन्छ। अहिले इटा, कप्पा, ल्याम्डा यो समूहमा छन्।"
ओली 'सामन्ती हिन्दु अतिवादी' हुन् : प्रचण्ड,"काभ्रे : नेपाल कम्युनिस्ट पार्टी माओवादी केन्द्रका अध्यक्ष पुष्पकमल दाहाल 'प्रचण्ड' ले एमाले अध्यक्ष केपी शर्मा ओली सामन्ती हिन्दु अतिवादी भएको बताएका छन्। पशुपतिनाथमा जलारी चढाएको प्रसंग निकाल्दै अध्यक्ष प्रचण्डले ओली प्रवृत्ती जनविरोधी भएको बताए । उनले चितवनको आफ्नो निर्वाचन क्षेत्रमा प्रधानमन्त्री हुँदा ओलीले राम, सीता र हनुमानको मूर्ति राखेर कम्युनिस्ट चरित्र विरोधी काम गरेको बताए । काभ्रेको पाँचखालमा बाइसीएलको भेलालाई सम्बोधन गर्दै अध्यक्ष प्रचण्डले भने, केपी प्रवृत्ति भनेको विचारको हिसाबले यो मास्कवादी होइन, कम्युनिस्ट होइन । यो सामन्ती हिन्दु अतिवादी हो । नेकपा ओलीले फुटाएको नभएर ओलीलाई नेकपाको ७० प्रतिशत सदस्यहरुले पार्टीबाट निस्कासन गरेको समेत उनले दाबी गरे । अहिले माओवादीकै पहलमा विगतमा पार्टीबाट छुटिएर अलग रहेका सबैसँग छलफलमा रहेको उनले बताए । अध्यक्ष प्रचण्डले क्रान्तिकारी माओवादीका महासचिव मोहन वैध किरण, नेकपाका महासचिव नेत्रविक्रम चन्द विप्लव, जनता समाजवादीका संघीय परिषदका अध्यक्ष बाबुराम भट्टराइ, उपेन्द्र यादवसँग निरन्तर छलफल भइरहेको र अब चाँडै एउटै कम्युनिस्ट केन्द्र बनाउने शक्तिशाली कम्युनिस्ट निर्माण गर्न पार्टी एकताको झण्डा उठाइरहेको बताए ।"
अनुदानको ट्याक्टर र सोलारमा जसपाका नेताको रजाइँ,"जनकपुरधाम : प्रदेश २ सरकारले कृषिमा आधुनिकीकरण गर्ने उद्देश्यका साथ किसानलाई प्रदान गर्ने भनेको ट्याक्टर र सोलार पम्पमा जसपाका नेताले रजाइँ जमाएको छ। प्रदेश सरकारको योजना कार्यकर्ता पोस्नको लागि ल्याउएको विपक्षी दलका नेताहरुले आरोप लगाएको समयमा भूमि व्यवस्था तथा सहकारी मन्त्रालयले बाँडेको ट्याक्टर र सोलार पम्प अनियमित किसिमले नेता तथा कार्यकर्तालाई वितरण गरिएको खुल्न आएको हो। मन्त्रालयले कृषि उत्थानका लागि वितरण गरेको ट्याक्टर वितरणको लाभ वास्तविक किसानहरु नभइ जसपाका नेता तथा कार्यकर्ताहरुले पाएका छन्। मन्त्रालयले ५० प्रतिशत अनुदानमा किसानहरुलाई आर्थिक वर्ष २०७५०७६ मा ५० प्रतिशत अनुदानमा वितरण गरेको ट्याक्टरमा मन्त्रीका आसेपासेदेखि नेता कार्यकर्ता सम्मले पाएका छन् । मन्त्री शैलेन्द्रप्रसाद साहले गृहजिल्ला सप्तरीमा २०, राज्यमन्त्री यागेन्द्र राय यादवले गृहजिल्ला रौतहटमा १८ र प्रदेशको अन्य जिल्लामा १० वटाको दरले ट्याक्टर वितरण गरेका थिए। धनुषा जिल्लामा ट्याक्टर पाउनेमा सुजनादेवी कोइरी, रामचन्द्र यादव, रामप्रकाश यादव, राधेश्याम गोइत, महेन्द्र चौधरी, ज्ञानकुमार यादव, भोगेन्द्रप्रसाद यादव, राजकुमारी देबी, किसान बहुउदेश्य कृषक समुह, मिथिला कृषि पशुपालन तथा डेरी उद्योग र दिनेश यादव रहेका छन्। यसरी ट्याक्टर पाउने रामप्रकाश यादव जसपा नेपाल कमला नगरपालिका १ का वडा अध्यक्ष राजकुमार यादवका बुवा हुन्। उनी जसपाका जिल्ला अध्यक्ष पशुपति यादवका नातेदारसमेत हुन्। ज्ञानुकुमार यादव हाल जसपा र तत्कालीन समाजवादी पार्टीबाट धनुषाधाम नगरपालिकाको नगर प्रमुखका प्रत्यासीले समेत ट्याक्टर पाएका छन्। त्यस्तै रामचन्द्र यादवको सिफारिस तत्कालीन आन्तरिक मामिला मन्त्री ज्ञानेन्द्रकुमार यादवले गरेका थिए। किसान बहुउदेश्य कृषक समुह वैद्यनाथ रायको रहेको हो। उनी जसपाको सबैला नगर अध्यक्ष हुन्। अनुदान पाउनेमा अधिकांश व्यक्ति तत्कालीन समाजवादी पार्टी हालका जसपाका कार्यकर्ताहरु रहेका छन्। प्रदेश २ मा रहेका कुल जनसंख्याको ६९ प्रतिशत जनसंख्या कृषिमा निर्भर रहेको छ। सुचना अभियन्ता सरोजकुमार मिश्रले सरकारले दिने गरेको अनुदानमा कुनै पनि किसान लाभान्वित भएको अवस्था नरहेको आरोप लगाए। उनीहरु पार्टी कार्यकर्ता र नातागोतालाई लाभ दिने खालको योजना ल्याउने र वितरण गर्ने गरेका मिश्रको भनाइ छ। सोलार पम्पमा पनि कार्यकर्ताको रजगज तरकारी खेती गर्ने किसानलाई प्राथमिकतामा राख्दै मन्त्रालयले आर्थिक वर्ष २०७५०७६ मा प्रदेशका ८ वटै जिल्लामा रहेका किसानलाई २ सय ३२ वटा सोलार पम्प वितरण गरेको थियो। तर मन्त्रालयले सोलार पम्प वितरण गरे पनि त्यसमा सोलार पम्प पाउने अधिकांश व्यक्ति जनता समाजवादी पार्टीका कार्यकर्ता रहेका थिए। मन्त्रालयले बाँडेको सोलार पम्प कृषि, भूमी व्यवस्था तथा सहकारी मन्त्रीकै गृहजिल्ला सप्तरीमा वितरण गरिएको थियो। सप्तरीमा सबैभन्दा बढी ४८ वटा पम्प वितरण गरिएको थियो भने महोत्तरीमा सबैभन्दा कम ११ वटा मात्र वितरण गरिएको मन्त्रालयले जनाएको छ। त्यस्तै धनुषामा ४५, सर्लाहीमा ४४, सिरहामा २६, बारामा २३, पर्सामा २१ र रौतहटमा १४ वटा पम्प वितरण गरिएको थियो। १ लाख १ हजार रुपैयाँ पर्ने एउटा सोलार पम्पमा ८५ प्रतिशत रकम सरकारले अनुदान सहयोग र १५ प्रतिशत किसानले स्वयंले तिरेका थिए।"
"यो सरकार सिस्नोजस्तो , जता छोयो उतै पोल्ने : अध्यक्ष ओली","काठमाडौं : नेकपा एमालेका अध्यक्ष केपी शर्मा ओलीले राजदूत फिर्ता बोलाएर सरकारले गलत गरेको बताएका छन्। आफ्नो सरकारले पढेलेखेका विद्धानलाई मात्र राजदूत बनाएको स्मरण गर्दै ओलीले त्यस्ता व्यक्तिलाई फिर्ता बोलाउनु सरकारको नालायकीपन भएको जिकिर गरे। उनले काठमाडौंमा आयोजित कार्यकर्ता भेलालाई सम्बोधन गर्दै राजदूत फिर्ता बोलाएर सरकारले छिमिकी राष्ट्रसँग सम्बन्ध बिगारेको आरोप लगाए। ' सरकारले छिमिकी मुलुकसँग तनाव उत्पन्न गराउँदै छ,'अध्यक्ष ओलीले भने, 'यो सरकार सिस्नोजस्तो, जता छोयो उतै पोल्ने ।"
एमाले अवरोधबीच आर्थिक विधेयक बहुमतले पारित,"काठमाडौं : सरकारले प्रमुख विपक्षी एमालेलाई पेलेरै आर्थिक विधेयक २०७८ पारित गरेको छ। प्रतिनिधिसभाको बिहीबारको बैठकले सो विधेयक बहुमतले पारित गरेको हो। सो विधेयकमाथि सांसद प्रेम सुवालले छलफलमा भाग लिएका थिए। उनले संशोधन प्रस्ताव फिर्ता लिएनन्। सभामुख अग्निप्रसाद सापकोटाले आर्थिक विधेयक, २०७८ माथि छलफलको प्रस्ताव गरेका थिए। लगत्तै अर्थमन्त्री जनार्दन शर्माले आर्थिक विधेयक, २०७८ माथि प्राप्त संशोधनहरुलाई निर्णयार्थ प्रस्तुत गरे। त्यसपछि अर्थमन्त्री शर्माले आर्थिक विधेयक २०७८ लाई पारित गरियोस् भनी प्रस्ताव प्रस्तुत गरेका थिए। यसैगरी राष्ट्र ऋण उठाउने विधेयक, २०७८ पनि पारित भएको छ। यसअघि राष्ट्रियसभाले विनियोजन विधेयक २०७८ बहुमतले पारित गरेको छ। तर एमालेका सांसदहरुले सभामुख सापकोटाको राजीनामा माग गर्दै संसद अवरुद्ध जारी राखेका छन्। प्रतिनिधिसभाको अर्को बैठक असोज ११ गते बस्नेछ।"
नेकपा एकीकृत समाजवादीको महासचिवमा बेदुराम भुषाल,"काठमाडौं : नेकपा एकीकृत समाजवादीको महासचिवमा बेदुराम भुषाल बन्ने निश्चित भएको छ । उनलाई महासचिव बनाउने प्रस्ताव केन्द्रीय कमिटीमा पेश गर्ने तयारी छ। तर, अझै टुंगो लागिनसकेको समाजवादीका एक नेताले बताए । मंगलबारबाट सुरु भएको समाजवादीको केन्द्रीय कमिटी बैठक आज पनि जारी छ । पार्टीको महासचिवका लागि बेदुराम भुसाल, मुकुन्द न्यौपाने, राजेन्द्र पाण्डे, डा विजय पौडेल, रामकुमारी झाँक्री, प्रकाश ज्वाला, डा गंगाधर तुलाधरको पनि चर्चा छ । उनीहरुमध्ये भुसालको सम्भावना बलियो रहेको समाजवादी निकट नेताहरु बताउँदै आएका छन्।"
"नेकपा (एस)ले पदाधिकारी टुंग्यायो : महासचिवमा भुषाल, सचिवमा झाक्री","काठमाडौं : नेकपा (एकीकृत समाजवादी) ले पदाधिकारीको टुंगो लगाएको छ। बिहीबार शीर्षनेताहरुको छलफलपछि पदाधिकारीको टुंगो लागेको हो। समाजवादीले चार उपाध्यक्ष, एक महासचिव, तीन उपमहासचिव र चार सचिव चयन गरेको समाजवादीका एक केन्द्रीय सदस्य नेताले अन्नपूर्णलाई जानकारी दिए। उनका अनुसार सो प्रस्ताव केन्द्रीय कमिटीले अनुमोदन गर्नेछ। बेदुराम भुषाललाई महासचिवका लागि प्रस्तावित गरिएको छ। यस्तै उपाध्यक्षमा राजेन्द्र पाण्डे, प्रमेश हमाल, धर्मनाथप्रसाद साह र जयन्ती राईलाई प्रस्ताव गरिएको छ। यस्तै, उपमहासचिवमा गंगालाल तुलाधर, प्रकाश ज्वाला र विजय पौडेल छन् । सचिवहरुमा केशवलाल श्रेष्ठ, जगनाथ खतिवडा, नागेन्द्रप्रसाद चौधरी र रामकुमारी झाँक्री प्रस्ताव भएका छन् ।"
युवाहरुलाई जिम्मेवारी दिन तयार छौं : माधव नेपाल,"काठमाडौं : नेकपा एकीकृत समाजवादीका केन्द्रीय अध्यक्ष माधवकुमार नेपालले युवाहरुलाई जिम्मेवारी दिन पार्टी तयार रहेको बताएका छन् । युवा संघ नेपालको केन्द्रीय सचिवालयको बिहीबारको बैठकमा बोल्दै नेता नेपालले यस्तो बताएका हुन् । उनले भने, युवालाई प्रोत्साहन र जिम्मेवारी दिन चाहन्छौं। तर, तपाईं मिहिनेति बन्नुस्। समाज परिवर्तनमा समर्पित बन्नुस् । उनले रचनात्मक काममा भूमिका खेल्न युवालाई निर्देशन दिए । उनले भने, जनसेवाको काममा जुट्नुस् । बलात्कार, शोषण, हिंसाविरुद्ध संघर्ष गर्नुस् । गाउँ तहको पार्टी कमिटीको जिम्मा लिन युवालाई आग्रह गरे ।"
एमालेको नाराबाजीबीच संसद बैठक जारी (लाइभ),"काठमाडौं : नेकपा एमालेको अवरोधका बीच संसद बैठक सुरु भएको छ । सरकारले प्रमुख विपक्षी एमालेलाई पेलेरै आर्थिक विधेयक पास गर्ने तयारी गरेको छ। बैठकमा आर्थिक विधेयक, २०७८ पारित गर्ने सम्भावित कार्यसूचीमा उल्लेख छ। सुरुमा आर्थिक विधेयक, २०७८ माथि छलफल हुनेछ ।अर्थमन्त्री जनार्दन शर्माले आर्थिक विधेयक, २०७८ माथि प्राप्त संशोधनहरुलाई निर्णयार्थ प्रस्तुत गर्ने र त्यसपछि आर्थिक विधेयक, २०७८ लाई पारित गरियोस् भनी प्रस्ताव प्रस्तुत गर्ने जनाइएको छ । यसैगरी राष्ट्र ऋण उठाउने विधेयक, २०७८ पनि पारित गर्ने सम्भावित कार्यसूचीमा उल्लेख छ । अर्थमन्त्री शर्माले राष्ट्र ऋण उठाउने विधेयक, २०७८ माथि प्राप्त संशोधनहरुलाई निर्णयार्थ प्रस्तुत गर्ने र राष्ट्र ऋण उठाउने विधेयक, २०७८ लाई पारित गरियोस् भनेर प्रस्ताव प्रस्तुत गर्ने कार्यसूची तय छ । एमाले प्रमुख सचेतक विशाल भट्टराईले सभामुखले न्याय नगरेसम्म संसद् अवरोध कायमै रहने जानकारी गराउँदै आएका छन् । सभामुख अग्निप्रसाद सापकोटाको राजीनामाको माग गर्दै एमाले संसदहरुले संसद अवरुद्ध गर्दै आएका छन् ।"
नेकपा (एकीकृत समाजवादी)ले टुङ्ग्यायो जिम्मेवारी विभाजन,"काठमाडौं : नेकपा एकीकृत समाजवादीले जिम्मेवारी विभाजन टुङ्ग्याएको छ। पार्टीको वरिष्ठ नेतामा झलनाथ खनाल चयन भएका छन्। यस्तै, उपाध्यक्षमा मुकुन्द न्यौपाने, राजेन्द्र पाण्डे, प्रमेश हमाल, घनेन्द्र बस्नेत, केदार न्यौपाने, केशवलाल श्रेष्ठ, धर्मनाथप्रसाद साह, जयन्ती राई चयन भएका छन्। यस्तै महासचिवको जिम्मेवारी डा वेदराम भुषाललाई दिइएको छ। पार्टीको उपमहासचिवमा प्रकाश ज्वाला, डा गंगालाल तुलाधर, डा विजय पौडेल चयन भएका छन्। सचिवमा नागेन्द्रप्रसाद चौधरी, जगन्नाथ खतिवडा, राजेन्द्रकुमार राई, रामकुमारी झाँक्री चुनिएका छन्। स्थायी कमिटी ३५ सदस्यीय गठन गरिएको छ। पोलिटब्युरो ७१ सदस्यीय हुनेछ। केन्द्रीय कमिटी सदस्य (पूर्ण र वैकल्पिक) ३०१ सदस्यीय गठन गरिएको छ। यस्तै, सबै प्रदेश तथा जिल्लामा इञ्चार्जहरुको जिम्मेवारी प्रदान गरेको जनाएको छ। केन्द्रीय कमिटीबाहेकका सबै कमिटीमा दुई उपाध्यक्षको व्यवस्था गरिएको छ। पार्टीका प्रचार विभाग प्रमुख जगन्नाथ खतिवडाका अनुसार बैठकबाट तात्कालिक कार्ययोजना २०७८ पारित भएको छ। नेपाली कम्युनिष्ट आन्दोलनमा हावी भएको दक्षिणपन्थी अवसरवाद र विसर्जनवादी प्रवृत्तिको भण्डाफोर गर्ने बैठकले निर्णय गरेको छ। पार्टीका नीति, सिद्धान्त र कार्यक्रमहरुको प्रचार प्रसार गर्ने र कम्युनिष्ट आन्दोलनका राम्रा र उपलब्धीमूलक विधि र परम्पराहरुको पुनर्जागरण गर्ने भएको छ। तीन महिनाभित्र देशका सबै स्थानीय तहका वडामा कमिटी गठन गर्ने लक्ष्य राखिएको छ। साथै, विभिन्न तहका कमिटीहरुको गठन, पुनर्गठन, विस्तार, रुपान्तरण, सदस्यता वितरण तथा भेला, बैठक एवं छलफलहरुको आयोजना गरिने छ। केन्द्रीय परिषद् गठन गर्ने निर्णय गरेको छ। सो केन्द्रीय परिषद्मा प्रत्येक प्रादेशिक निर्वाचन क्षेत्रबाट कम्तिमा एकजना, केन्द्रीय आयोग, विभाग, जनसंगठनको समेत आवश्यक प्रतिनिधित्व हुने गरी जम्मा ७०१ सदस्यीय हुनेछ। पार्टीमा अनुशासन, निर्वाचन र लेखा गरी तीन आयोग रहने छन्। ती आयोगहरु बढीमा ३५ सदस्यीय गठन गरिने छ। पार्टीमा गठन हुने विभिन्न विषयगत विभागहरु बढीमा २५ सदस्यीय हुने छन्। केन्द्रीय सल्लाहकार कमिटी १५१ सदस्यीय गठन गरिनेछ। ज्येष्ठ कम्युनिष्ट मञ्च १५१ सदस्यीय गठन गरिने छ।"
परराष्ट्रमन्त्री खड्कालाई अमेरिका र चीनको बधाइ,"काठमाडौं : अमेरिका र चीनले परराष्ट्रमन्त्री डा नारायण खड्कालाई बधाइ दिएका छन् । नेपालका लागि अमेरिकी राजदूत र्याण्डी बेरी र चिनियाँ राजदूत होउ यान्छीले परराष्ट्रमन्त्रीमा नियुक्त भएकोमा खड्कालाई बधाइ दिएका हुन् । दुवै राजदूतले ट्वीट गरेर बधाइ दिएका छन् । अमेरिकी राजदूत बेरीले कोरोना भाइरस नियन्त्रण, जलवायु परिवर्तनलगायत द्विपक्षीय हितका विषयमा मिलेर काम गर्न आफू तयार रहेको बताएका छन् । यस्तै नेपालका लागि चिनियाँ राजदूले यान्छीले द्विपक्षीय हित र नेपालचीनबीच सम्बन्ध थप उचाइमा पुर्याउन नजिक भएर काम गर्ने बताएकी छन्।"
कम्युनिष्ट विभाजन गरेर कांग्रेस ठूलो हुँदैन : पौडेल,"कुश्मा : नेपाली कांग्रेसका वरिष्ठ नेता रामचन्द्र पौडेलले कम्युनिष्ट शक्तिहरु विभाजन गरेर कांग्रेस ठूलो हुने नसोच्न कार्यकर्तालाई आग्रह गरेका छन्। पर्वत सदरमुकाम कुश्माबजारमा विपि स्मृति भवनको उद्घाटन समारोहलाई भर्चुअल माध्यमबाट बिहीबार सम्बोधन गर्दै पौडेलेले यस्तो बताएका हुन्। उनले आफ्नै शक्तिले देशको ठूलो पाटी हुन कांग्रेस नेता कार्यकर्ताले प्रयास गर्नुपर्ने धारणा राखे। उनले भने,हामी आफैँ ठूलो पाटी हुने हो कम्युनिष्ट फुटेका कारण ठूलो पाटी हुने होइन। वरिष्ठ नेता पौडेलले लोकतान्त्रिक मूल्य मान्यता पछिल्लो समय नेपाली कांग्रेसमा हराउँदै गएको समेत बताए। उनले कांग्रेस पार्टीभित्रको लोकतान्त्रिक मूल्य मान्यतालाई संस्थागत गर्नुपर्ने धारणा राखे। पौडेलले कांग्रेसको आसन्न महाधिवेशनले सफल र सक्षम नेतृत्व चयन गर्नुपर्न समेत धारणा राखे। विपि स्मृति भवनको प्रधानमन्त्री एवम् नेपाली कांग्रेसका सभापति शेरबहादुर देउवाले भर्चुअल माध्यममार्फत उद्घाटन गरेका हुन्। २०६६ साल कात्तिक ११ गते शिलन्यास गरिएको भवन झण्डै १२ वर्षमा सम्पन्न भएको हो। भवन निर्माण गर्न कुल १ करोड ४७ लाख खर्च भएको छ। कांग्रेसका केन्द्रीय सदस्य तथा भवन निर्माण समितिका संयोजक अर्जुनप्रसाद जोशीले दिएको जानकारी अनुसार कूल २ करोड १३ लाखका स्टिमेट गरिएको भएपनि रु१ करोड ४७ लाखमा भवनको निर्माण सम्पन्न भएको छ। जोशीले पाटी भित्र गुटबन्दीको अन्त्य गर्नुपर्ने बताए। भवन निर्माणको लागि विभिन्न संघ सस्था, व्यक्ति तथा शुभेच्छुकसँग रकम संकलन गरिएको जोशीले जानकारी दिए। भवन निर्माणका लागि प्राप्त रकम मध्ये रु६५ लाख रुपैंया बचत भएको छ। बचत भएको रकम विभिन्न अक्षय कोषमा राखिने जोशीले जानकारी दिए।"
क्रियाशील सदस्यप्रति असन्तुष्ट जनाउँदै सानेपामा पौडेल पक्षको धर्ना,"काठमाडौं : नेपाली कांग्रेसको क्रियाशील सदस्यहरुको चयनप्रति असन्तुष्ट जनाउँदै वरिष्ठ नेता रामचन्द्र पौडेल पक्षका नेताहरुले केन्द्रीय कार्यालय सानेपामा धर्ना दिएका छन्। क्रियाशील सदस्यता पारदर्शी हुनुपर्ने माग गर्दै बिहीबार पौडेल पक्षका नेताकार्यकर्ताले केन्द्रीय कार्यालय सानेपामा धर्ना दिएका हुन्। उनीहरुले संवैधानिक विधि, पद्धति, विधान विपरित गरिएको वडा अधिवेशन बदर गरी पुन: अधिवेशन गर्न माग गरेका छन्। वरिष्ठ नेता पौडेल, शंशाक कोइरालालगायतका शीर्ष नेताहरु ऐक्यबद्धता जनाउँदै धर्नामा जाँदैछन्। क्रियाशील सदस्यताको नामावली पार्टीको वेवसाइटमा सार्वजनिक गरिनुपर्ने लगायतका माग राख्दै उनीहरु धर्ना दिएका हुन्। अहिले कांग्रेसको क्रिशाशिल सदस्य टुंगो लगाउन बाँकी रहेका १३ जिल्लामा विवाद रहेको छ। सदस्यता टुंगो नलागेको कारण कतिपय वडा अधिवेशनसमेत हुन सकेको छैन्। वडा अधिवेशन सकिएका जिल्लाहरूमा असोज ९ गते नै पालिका अधिवेशन हुँदैछ।"
असन्तुष्ट पक्षको माग सम्बोधन गर्न शेखर कोइरालाको आग्रह,"काठमाडौं : कांग्रेस केन्द्रीय सदस्य शेखर कोइरालाले अझै क्रियाशिल विवादले पार्टीलाई नै अव्यवस्थित बनाएको टिप्पणी गरेका छन्। बिहीबार क्रियाशील सदस्यहरुको चयनप्रति असन्तुष्ट जनाउँदै धर्नामा बसेका नेताकार्यकर्तालाई सम्बोधन गर्दै उनले मागप्रति ऐक्यबद्धता जनाएका छन्। उनले सदस्यसम्बन्धि विवाद चाडो टुंगोमा पुर्याउनुपर्ने धारणा राखे। उनले अधिवेशनबाट कांग्रेसको आन्तरिक लोकतन्त्रलाई मजबुत बनाउने विश्वास व्यक्त गरे। आफ्नो पक्षले हार्ने भएपछि प्रदेश २ सहित अन्य जिल्लाको क्रियाशील सदस्यता नै नटुंगाइदिएको कोइरालाको आरोप छ । क्रियाशील सदस्यता पारदर्शी हुनुपर्ने माग गर्दै बिहीबार पौडेल पक्षका नेताकार्यकर्ताले केन्द्रीय कार्यालय सानेपामा धर्ना दिएका हुन्। उनीहरुले संवैधानिक विधि, पद्धति, विधान विपरित गरिएको वडा अधिवेशन बदर गरी पुन: अधिवेशन गर्न माग गरेका छन्। क्रियाशील सदस्यताको नामावली पार्टीको वेवसाइटमा सार्वजनिक गरिनुपर्ने लगायतका माग राख्दै उनीहरु धर्ना दिएका हुन्। अहिले कांग्रेसको क्रिशाशिल सदस्य टुंगो लगाउन बाँकी रहेका १३ जिल्लामा विवाद रहेको छ। सदस्यता टुंगो नलागेको कारण कतिपय वडा अधिवेशनसमेत हुन सकेको छैन्।"
एमालेको अवरोधबीच आर्थिक विधेयक पारित गर्ने सरकारको तयारी,"काठमाडौं : सरकारले प्रमुख विपक्षी एमालेलाई पेलेरै आर्थिक विधेयक पास गर्ने तयारी गरेको छ। प्रतिनिधि सभाको बैठक बिहीबार दिउँसो २ बजे बस्न लागेको हो। बैठकमा आर्थिक विधेयक, २०७८ पारित गर्ने सम्भावित कार्यसूचीमा उल्लेख छ। सुरुमाआर्थिक विधेयक, २०७८ माथि छलफल हुनेछ। लगत्तै अर्थमन्त्री जनार्दन शर्माले आर्थिक विधेयक, २०७८ माथि प्राप्त संशोधनहरुलाई निर्णयार्थ प्रस्तुत गरिने र त्यसपछि आर्थिक विधेयक, २०७८ लाई पारित गरियोस् भनी प्रस्ताव प्रस्तुत गर्ने जनाइएको छ। यसैगरी राष्ट्र ऋण उठाउने विधेयक, २०७८ पनि पारित गर्ने सम्भावित कार्यसूचीमा उल्लेख छ। सुरुमा राष्ट्र ऋण उठाउने विधेयक, २०७८ माथिको दफावार छलफल सदनमा गरियोस् भन्ने प्रस्ताव प्रस्तुत गरिनेछ। यस अगाडि पनि प्रमुख विपक्षी एमालेको अवरोध र नाराबाजीबीच प्रतिनिधिसभाबाट बजेट (विनियोजन विधेयक) पारित भएको थियो। सभामुख अग्नि सापकोटाले एमाले अवरोधबीच बजेटलाई निर्णयार्थ पेश गरे र बहुमतले पारित भएको घोषणा गरेका थिए। सभामुख सापकोटाको भूमिकामाथि प्रश्न उठाउँदै एमालेले भदौ २३ देखि संसद अवरोध गर्दै आएको छ। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। एमालेले घुमाउरो भाषामा १४ सांसदलाई कारबाही नगरे सभामुख सापकोटाले राजीनामा दिनुपर्ने सर्त अगाडि सारेको छ। एमालेले संसदीय मर्यादा कायम गर, यथास्थितिमा संसद् चल्दैन भन्दै नारावाजी गर्दै आएको छ। नारावाजी गरेपनि सभामुख सापकोटाले बजेट पारित गर्ने प्रक्रिया अघि बढाएका थिए। नेमकिपाका प्रेम सुवालले मात्र विनियोजन विधेयकमाथिको छलफलको सबै प्रक्रियामा सहभागिता जनाएका थिए। सत्तापक्षका कुनै पनि सांसदले छलफलमा भाग लिएनन्। सुवालले विभिन्न मन्त्रालयको खर्च कटौती गर्न राखेका प्रस्ताव अस्वीकृत भएका थिए। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। एमालेले सभामुखमाथि गम्भीर प्रश्न उठाएपनि त्यसको निरुपण हुन सकेको छैन।"
सेनाले गर्ने विकाश निर्माणमा स्रोतको अभाव हुन दिन्नौं : प्रधानमन्त्री देउवा,"काठमाडौं : प्रथम कमाण्ड सेनापति समन्वयात्मक बैठक २०७८ सुरु भएको छ । प्रधानमन्त्री शेरबहादुर देउवाले बिहीबार जंगी अड्डामा आयोजित कार्यक्रममा समन्वयात्मक बैठकको शुभारम्भ गरेका छन् । बैठक दुई दिनसम्म चल्ने नेपाली सेनाले जनाएको छ । बैठकलाई सम्बोधन गर्दै प्रधानमन्त्री देउवाले अन्तर्राष्ट्रिय, क्षेत्रीय र राष्ट्रिय सुरक्षा वातावरणको विश्लेषण गर्दै नेपाली सेनाले त्यसका संभावित सुरक्षा चुनौतीहरुको प्रतिकारात्मक उपायहरुहरु खोज्नु पर्ने बताए । समन्वयात्मक बैठकले सेनाको रणनैतिक तहमा विश्वमा देखिएका विभिन्न घटनाक्रमको साझा धारणा तय गर्न सहयोग पुर्याउने बताए । प्रधानमन्त्री देउवाले नेपाली सेनाले गर्दै आएका विकाश निर्माणका कार्यहरुलाई आवश्यक पर्ने श्रोत जुटाउन सरकार सदैव तयार रहेको बताए । रक्षा सचिव बेगेन्द्रराज शर्मा पौड्यालले नेपाली सेनालाई आवश्यक पर्ने सुझाव वा सहयोग एवं सहजिकरण गर्न मन्त्रालय सदैव प्रतिवद्ध रहेको बताए । समन्वयात्मक बैठकमा नेपाली सेनाका महानिर्देशनालय, निर्देशनालय, कार्यालय र विभागका प्रमुखहरु तथा कमाण्ड सेनापतिहरुले आआफ्नो जिम्मेवारी क्षेत्रको वर्तमान वस्तुस्थिति, कार्य समीक्षा एवं सुझावसहितको प्रस्तुतिकरण गर्नेछन् ।"
को बन्दैछ एकीकृत समाजवादीको महासचिव ?,"काठमाडौं : नेपाल कम्युनिस्ट पार्टी (एकीकृत समाजवादी)ले बिहीबार महासचिवको टुंगो लगाउने भएको छ। मंगलबारदेखि जारी केन्द्रीय कमिटीको बैठक महासचिव चयनका लागि एक दिन थप भएको हो। प्रचार विभाग प्रमुख खतिवडाले बिहीबार महासचिवको छनोट हुने जानकारी दिए। पार्टीको महासचिवका लागि बेदुराम भुसाल, मुकुन्द न्यौपाने, राजेन्द्र पाण्डे, डा विजय पौडेल, रामकुमारी झाँक्री, प्रकाश ज्वाला, डा गंगाधर तुलाधरको चर्चा छ। उनीहरुमध्ये भुसालको सम्भावना बलियो रहेको समाजवादी निकट नेताहरु बताउँदै आएका छन्। एकीकृत समाजवादीले जनताको बहुदलीय जनवाद (जबज) लाई विकसित गर्ने राजनीतिक नीति लिएको छ। पार्टीको केन्द्रीय कमिटीको बुधबारको बैठकले अध्यक्ष माधव नेपालको राजनीतिक प्रतिवेदन पारित गर्दै जबजलाई नछोडने नीति लिएको हो। पार्टीको रणनीतिक लक्ष्य लोकतान्त्रिक मूल्य मान्यतासहितको वैज्ञानिक समाजवाद भएको प्रतिवेदनमा उल्लेख छ। समूहगत छलफलपछि सुझावसहित अध्यक्ष नेपालको राजनीतिक प्रतिवेदन पारित भएको खतिवडाले जानकारी दिए। राजनीतिक प्रतिवेदनमा छलफल गर्न रामकुमारी झाँक्री, रामचन्द्र साह, रमा आले, श्रीप्रसाद साह र दिनेश राईले समूहको नेतृत्व गरेका थिए। उनले तीन महिनाभित्र पार्टीको महाधिवेशन गरिने बताए।"
राष्ट्रियसभाबाट विनियोजन विधेयक पारित,काठमाडौं : राष्ट्रियसभाबाट विनियोजन विधेयक २०७८ बहुमतले पारित भएको छ। एमाले सांसदहरुको अवरोधका बीच विनियोजन विधेयक पारित भएको हो। प्रतिनिधिसभाबाट सन्देशसहित पठाइएको विनियोजन विधेयक २०७८ राष्ट्रियसभाले पारित गरेको हो। यो विधेयक प्रतिनिधिसभाबाट आजै पारित भएमा सरकारलाई खर्च गर्ने बाटो खुल्नेछ। बैठक सुरुहुने वित्तिकै एमाले सांसदहरुले आआफ्नो सिटबाट उठेर विरोध जनाए। विरोधकै बीच राष्ट्रिय सभा सदस्य कोमली ओलीले 'मेडिकल साइन्स' को विषयमा आफ्नो राय राखेकी थिइन्। बैठकमा सांसद ओलीले प्रतिनिधिसभा र राष्ट्रियसभा एकअर्काका परिपुरक भएको भन्दै राष्ट्रियसभा अगाडी बढ्न नसक्ने बताइन् । त्यसपछि राष्ट्रियसभा अध्यक्ष गणेश तिमिल्सेनाले बैठक स्थगित गरेको जानकारी गराए। सभामुख अग्निप्रसाद सापकोटाको राजीनामा माग गर्दै एमाले सांसदहरुले राष्ट्रियसभा र प्रतिनिधिसभा अवरुद्ध गर्दै आएका छन् । राष्ट्रिय सभाको अर्को बैठक शुक्रबार बिहान ११ बस्नेछ।
सामाजिक विकास कार्यालय स्थापना,"कुश्मा : पर्वतमा सामाजिक विकास कार्यालय स्थापना गरिएको छ। गण्डकी प्रदेश सरकारअन्तर्गत शिक्षा, संस्कृति, विज्ञान प्रविधि तथा सामाजिक विकास मन्त्रालय मातहत रहनेगरी कार्यालय स्थापना गरिएको हो। सदरमुकाम कुश्मा बजारस्थित वडागाउँमा रहेको साविक भुकम्प पुनःनिर्माण प्राधिकरण जिल्ला आयोजना कार्यान्वयन ईकाई (शिक्षा) रहेको भवनमा यो कार्यालय स्थापना गरिएको हो। विशेषगरी शिक्षा, संस्कृति, जेष्ठ नागरिक, महिला तथा बालबालिका, अल्पसंख्यक, पिछडिएका वर्ग, सामाजिक सुरक्षा, श्रम तथा रोजगार लगायतका क्षेत्रमा काम गर्नेगरी कार्यालय स्थापना गरिएको हो। उक्त कार्यालयको गण्डकी प्रदेशका शिक्षा, संस्कृति, विज्ञान प्रविधि तथा सामाजिक विकास मन्त्री मेखलाल श्रेष्ठ उद्घाटन गरेका छन्। सो अवसरमा बोल्दै मन्त्री श्रेष्ठले प्रदेश सरकारले स्थानीय तहको अधिकारमाथि हस्तक्षेप नगरेको बताए। प्रदेश सरकारका सेवाहरु हरेक जिल्लाबाट प्रवाह गर्नका लागि कार्यालय सञ्चाालन गरिएको भएपछि स्थानीय तहका अधिकार खोस्न खोजेको आरोप लागेको उनको भनाई थियो। उनले पछि परेका समुदायका लागि राज्य रहेको अनुभुती हुनेगरी प्रदेश सरकारले काम गरिरहेको बताए। मन्त्री श्रेष्ठले पिछडिएको समुदायलाई राज्यको पहुँचमा ल्याउन प्रदेश सरकारले आफ्ना गतिबिधिहरु गरिरहेको दावी गर्दै नागरिकलाई जति राज्यका सेवा सुविधा द्रुत र सर्वसुलभ रुपमा प्रदान गर्न सरकार लागिपरेको बताए। पछिल्लो पटक बनेको संविधान जनतकाको सहभागितामा बनेको भन्दै उनले अहिलेको संघीयताको सफल कार्यान्वयन हुनुपर्नेमा जोड दिए। उनले कर्मचारीहरुलाई नागरिकहरु प्रत्यक्ष लाभान्वित हुनेगरी काम गर्न निर्देशन समेत दिएका हुन्। कर्मचारीले हरेक ठाउँमा देखाउन समस्या राजनीतिक कारणले भएको भन्दै दोसारोपण गर्दा जनताले सुविधा पाउनबाट वञ्चित हुने गरेको उनको भनाई छ। कार्यक्रममा जिल्ला समन्वय समिति पर्वतका प्रमुख मनोहर बि पौडेलले लक्षित वर्गले प्रत्यक्ष फाईदा पुग्नेगरी कार्यालयले काम गर्नुपर्नेमा जोड दिए।कुश्मा नगरपालिकाका नगरप्रमुख रामचन्द्र जोशीले प्रदेश सरकारले राजनीति गर्नका लागि मात्र कार्यालय विस्तार गर्न नहुने बताउँदै नागरिकहरुलाई प्रत्यक्ष लाभ हुने कार्यक्रम सञ्चालन गर्न आग्रह गरेका छन्। उनले संघ र प्रदेश सरकारले स्थानीय तहको अधिकारमाथि हस्तक्षेप गरिरहेको आरोप समेत लगाए। फलेवास नगरपालिकाका नगरप्रमुख पदमपाणी शर्मा संघीयताको सफल कार्यान्वयनमा जटिलता थपिएको बताए। स्थानीय तहका अधिकार क्षेत्रभित्र रहेका कामहरु पनि संघ र प्रदेशले गर्दा दोहोरोपना बढेको बताउँदै आवश्यक समन्वय र सहकार्य हुनुपर्नेमा जोड दिए। कार्यक्रममा मोदी गाउँपालिकाका अध्यक्ष प्रेम पौडेल, प्रमुख जिल्ला अधिकारी देवी पाण्डे खत्री लगायतले कार्यालयको सेवा चुस्त र प्रभावकारी हुनुपर्नेमा जोड दिएका छन्।"
स्नातक उत्तीर्ण बेरोजगार महिलालाई अनुदान,"व्यास : व्यास नगरपालिकाले स्नातक उत्तीर्ण गरेका बेरोजगार महिलालाई अनुदान दिन मापदण्ड पारित गरेको छ। नगरप्रमुख बैकुण्ठ न्यौपानेको अध्यक्षतामा बिहीबार बसेको नगरपालिकाको बैठकले सो निर्णय गरेको हो। त्यस्तै फोहरमैलाबाट ऊर्जा उत्पादन गर्न विभिन्न अनौपचारिक प्रस्ताव आइरहेको हुँदा इच्छुक कम्पनी वा संस्थासँग लागत साझेदारीका आधारमा नियमानुसार प्रस्ताव माग गर्ने निर्णय भएको छ। नगरपालिकाअन्तर्गत कार्यरत बालविकास शिक्षक, माध्यमिक विद्यालयका लेखापाल र विद्यालयका कार्यालय सहयोगीलाई क्रमश: १५ हजार १०० र रु १४ हजार ५०० श्रावण महिनादेखि पारिश्रमिक उपलब्ध गराउने निर्णय गरेको नगरपालिकाका सूचना प्रविधि अधिकृत विशाल पण्डितले जानकारी दिए।"
ग्राहकको खाताबाट २७ लाख चोरी गर्ने बैंकका कर्मचारी पक्राउ,इटहरी : किर्ते हस्ताक्षर गरी ग्राहकको खाताबाट रकम निकालेको अभियोगमा इलामका केशव राई पक्राउ परेका छन्। उनलाई इटहरी ४ स्थित तुलसा टोलबाट प्रहरीले पक्राउ गरेको हो। ३३ वर्षीय राईले सेन्चुरी कमर्सियल बैंक शाखा कार्यालय चतराको सहायक पदमा कार्यरत हुँदा ग्राहकको पैसा निकालेका थिए। पार्वती बिष्टको खातामा रहेको रकम किर्ते हस्ताक्षर गरी विभिन्न समयमा गरेर २७ लाख रुपैयाँ झिकेका थिए। उच्च अदालत विराटनगरले उनीविरुद्ध पक्राउ गर्न पुर्जी जारी गरेलगत्तै उनी फरार भएका थिए। पक्राउपछि ७ दिन म्याद थप गरि बैंकिङ कसुर मुद्दामा अनुसन्धान सुरु गरेको जिल्ला प्रहरी कार्यालय सुनसरीका एसपी सञ्जयसिंह थापाले जानकारी दिए।
अनुदानको ट्याक्टर र सोलारमा जसपाका नेताको रजाइँ,"जनकपुरधाम : प्रदेश २ सरकारले कृषिमा आधुनिकीकरण गर्ने उद्देश्यका साथ किसानलाई प्रदान गर्ने भनेको ट्याक्टर र सोलार पम्पमा जसपाका नेताले रजाइँ जमाएको छ। प्रदेश सरकारको योजना कार्यकर्ता पोस्नको लागि ल्याउएको विपक्षी दलका नेताहरुले आरोप लगाएको समयमा भूमि व्यवस्था तथा सहकारी मन्त्रालयले बाँडेको ट्याक्टर र सोलार पम्प अनियमित किसिमले नेता तथा कार्यकर्तालाई वितरण गरिएको खुल्न आएको हो। मन्त्रालयले कृषि उत्थानका लागि वितरण गरेको ट्याक्टर वितरणको लाभ वास्तविक किसानहरु नभइ जसपाका नेता तथा कार्यकर्ताहरुले पाएका छन्। मन्त्रालयले ५० प्रतिशत अनुदानमा किसानहरुलाई आर्थिक वर्ष २०७५०७६ मा ५० प्रतिशत अनुदानमा वितरण गरेको ट्याक्टरमा मन्त्रीका आसेपासेदेखि नेता कार्यकर्ता सम्मले पाएका छन् । मन्त्री शैलेन्द्रप्रसाद साहले गृहजिल्ला सप्तरीमा २०, राज्यमन्त्री यागेन्द्र राय यादवले गृहजिल्ला रौतहटमा १८ र प्रदेशको अन्य जिल्लामा १० वटाको दरले ट्याक्टर वितरण गरेका थिए। धनुषा जिल्लामा ट्याक्टर पाउनेमा सुजनादेवी कोइरी, रामचन्द्र यादव, रामप्रकाश यादव, राधेश्याम गोइत, महेन्द्र चौधरी, ज्ञानकुमार यादव, भोगेन्द्रप्रसाद यादव, राजकुमारी देबी, किसान बहुउदेश्य कृषक समुह, मिथिला कृषि पशुपालन तथा डेरी उद्योग र दिनेश यादव रहेका छन्। यसरी ट्याक्टर पाउने रामप्रकाश यादव जसपा नेपाल कमला नगरपालिका १ का वडा अध्यक्ष राजकुमार यादवका बुवा हुन्। उनी जसपाका जिल्ला अध्यक्ष पशुपति यादवका नातेदारसमेत हुन्। ज्ञानुकुमार यादव हाल जसपा र तत्कालीन समाजवादी पार्टीबाट धनुषाधाम नगरपालिकाको नगर प्रमुखका प्रत्यासीले समेत ट्याक्टर पाएका छन्। त्यस्तै रामचन्द्र यादवको सिफारिस तत्कालीन आन्तरिक मामिला मन्त्री ज्ञानेन्द्रकुमार यादवले गरेका थिए। किसान बहुउदेश्य कृषक समुह वैद्यनाथ रायको रहेको हो। उनी जसपाको सबैला नगर अध्यक्ष हुन्। अनुदान पाउनेमा अधिकांश व्यक्ति तत्कालीन समाजवादी पार्टी हालका जसपाका कार्यकर्ताहरु रहेका छन्। प्रदेश २ मा रहेका कुल जनसंख्याको ६९ प्रतिशत जनसंख्या कृषिमा निर्भर रहेको छ। सुचना अभियन्ता सरोजकुमार मिश्रले सरकारले दिने गरेको अनुदानमा कुनै पनि किसान लाभान्वित भएको अवस्था नरहेको आरोप लगाए। उनीहरु पार्टी कार्यकर्ता र नातागोतालाई लाभ दिने खालको योजना ल्याउने र वितरण गर्ने गरेका मिश्रको भनाइ छ। सोलार पम्पमा पनि कार्यकर्ताको रजगज तरकारी खेती गर्ने किसानलाई प्राथमिकतामा राख्दै मन्त्रालयले आर्थिक वर्ष २०७५०७६ मा प्रदेशका ८ वटै जिल्लामा रहेका किसानलाई २ सय ३२ वटा सोलार पम्प वितरण गरेको थियो। तर मन्त्रालयले सोलार पम्प वितरण गरे पनि त्यसमा सोलार पम्प पाउने अधिकांश व्यक्ति जनता समाजवादी पार्टीका कार्यकर्ता रहेका थिए। मन्त्रालयले बाँडेको सोलार पम्प कृषि, भूमी व्यवस्था तथा सहकारी मन्त्रीकै गृहजिल्ला सप्तरीमा वितरण गरिएको थियो। सप्तरीमा सबैभन्दा बढी ४८ वटा पम्प वितरण गरिएको थियो भने महोत्तरीमा सबैभन्दा कम ११ वटा मात्र वितरण गरिएको मन्त्रालयले जनाएको छ। त्यस्तै धनुषामा ४५, सर्लाहीमा ४४, सिरहामा २६, बारामा २३, पर्सामा २१ र रौतहटमा १४ वटा पम्प वितरण गरिएको थियो। १ लाख १ हजार रुपैयाँ पर्ने एउटा सोलार पम्पमा ८५ प्रतिशत रकम सरकारले अनुदान सहयोग र १५ प्रतिशत किसानले स्वयंले तिरेका थिए।"
भन्सार छली ल्याएका कपडासहित दुई पक्राउ,धनुषा : धनुषाको सिमा नाकाबाट भन्सार छली गरी जनकपुरतर्फ ल्याउँदै गरेको ठूलो परिमाणमा अवैध कपडासहित दुई जनालाई पक्राउ गरिएको छ। बुधबार जनकपुरधाम उपमहानगरपालिका७ स्थित माछा बजारमा जिल्ला प्रहरी कार्यालय धनुषा र प्रहरी चौकी जिरोमाइलबाट संयुक्त रुपमा खटिएको प्रहरी टोलीले सवारी चेकजाँच गर्ने क्रममा भन्सार छली गरी ल्याउँदै गरेको लाखौं रकम बराबरको अवैध कपडा बरामद गरेको धनुषा प्रहरीले जनाएको छ। जनकपुरतर्फ आउँदै गरेको ज१ च ११११ नम्बरको बोलेरो पिकअप गाडी रोकेर चेकजाँच गर्दा भारतबाट ल्याएको ५ लाख ६१ हजार बराबरको विभिन्न किसिमको लत्ताकपडा ५ पोकासहित दुई जनालाई पक्राउ गरेको धनुषाका प्रहरी प्रवक्ता डिएसपी जितेन्द्र बस्नेतले जानकारी दिए। पक्राउ पर्नेमा गाडी चालक झापाको दमक नगरपालिका४ बस्ने ४० वर्षीय ओमबहादुर दर्जी र गाडीमा सवार जनकपुरधाम उपमहानगरपालिका१० बस्ने ४० वर्षीय मुकेश साह रहेका छन्। उनीहरु दुवै जनालाई रित पुर्वक बरामद गरिएको भन्सार छलीका सामान र गाडीसहित आवश्यक कारबाहीका लागि धनुषास्थित जनकपुर भन्सार कार्यालय पठाइएको जिल्ला प्रहरी कार्यालय धनुषाले जनाएको छ।
चाडपर्वमा आपूर्ति व्यवस्थापन चुस्त पार्न गृहमन्त्रीको निर्देशन,"काठमाडौं : गृहमन्त्री बालकृष्ण खाँडले चाडबाडमा हुने गैरकानूनी क्रियाकलाप नियन्त्रण गर्दै आपूर्ति व्यवस्थापनलाई चुस्त बनाउन निर्देशन दिएका छन्। गृह मन्त्रालयमा बिहीबार आयोजित चाडपर्व लक्षित बजार अनुगमनसम्बन्धी बैठकमा मन्त्री खाँडले कालोबजारी, म्याद गुज्रेका खाद्य सामग्री र औषधि बिक्रीवितरण हुनसक्नेतर्फ ध्यानाकर्षण गराउँदै त्यस्ता गतिविधिमा संलग्न व्यक्तिलाई कानूनअनुसार कारबाही गर्न पनि निर्देशन दिए। 'नागरिकको जीवन रक्षा र हितका लागि काम गर्नु राज्यको पहिलो दायित्व हो, त्यो दायित्व पूरा गर्न हामी प्रतिबद्ध छौँ', मन्त्री खाँडले मातहतका अधिकारीलाई निर्देशन दिँदै भने, 'म्याद गुज्रेका औषधि र खाद्य सामग्री बिक्रीवितरण गरेको पाइएमा हामी कानूनअनुरुरूप अगाडि बढ्नुपर्छ, त्यस विषयमा ध्यान दिनुहोला।' आपूर्ति व्यवस्थापन, बजार अनुगमन र व्यवस्थापन तथा यातायात व्यवस्थापनसम्बन्धी बोलाइएको बैठकमा उपभोक्ता अधिकारकर्मी, यातायात व्यवसायी, उद्योगी व्यवसायी र सरकारी तथा सुरक्षा निकायका अधिकारीको सहभागिता थियो। बैठकमा मन्त्री खाँडले म्याद गुज्रेका सामग्री बेच्दा घुमीफिरी आफ्नै भान्सामा आइपुग्नेतर्फ पनि ध्यान दिन आग्रह गरे। उनले चाडपर्वमा अन्य बेलामा भन्दा कम नाफा लिएर धेरै वस्तु सुपथ मूल्यमा बेच्न पनि व्यवसायीलाई आग्रह गरे। 'सुपथ मूल्यमा बेचेर उपभोक्तालाई राहत दिनुस् भन्ने मेरो आग्रह छ, बढी मूल्यमा बेचेको पाइएमा सरकारी निकाय कानूनअनुरूप अगाडि बढ्छ', मन्त्री खाँडले भने। व्यवसायी, सरकार र उपभोक्ता मिलेर अगाडि बढेमा मात्र चाडपर्व रमाइलो गरी मनाउन पाउने पनि उनको भनाइ थियो। उनले सवारी दुर्घटना न्यूनीकरणमा गम्भीर बन्न पनि व्यवसायीलाई आग्रह गरे। बर्सातका समयमा बिग्रिएका मुलुकका विभिन्न स्थानका सडक दसैँ अगाडि मर्मत गर्न प्रधानमन्त्रीसँग कुरा राखेर पहल गर्ने उनले बताए। जनताको सुरक्षाका लागि सरकारले आफ्नो दायित्व कुनै पनि अवस्थामा पूरा गर्न प्रतिबद्ध रहेको उनको भनाइ थियो। गृहसचिव टेकनारायण पाण्डेले चाडपर्वमा बजार व्यवस्थापनमा त्रिपक्षीय सम्बन्ध जरुरी रहेको उल्लेख गर्दै बजार प्रणालीबाट जनस्वास्थ्यमा खेलबाड गर्न नपाइनेतर्फ सचेत गराउनुभयो। उहाँले बजारमा खेलबाड गर्न नदिन गृहमन्त्रालय प्रतिबद्ध रहेको बताए। उनले अनुगमनमा मूल्यसूची जस्तै स्वास्थ्य मापदण्ड पनि हेरिने बताए। उद्योग वाणिज्य तथा आपूर्ति मन्त्रालयका सचिव दिनेश भट्टराईले चाडपर्वका बेला म्याद सिद्धिएका खाद्य सामग्री बिक्री वितरण गरेको पाइएमा कडा कारबाही गर्न मातहतका निकायलाई निर्देशन दिएको जानकारी दिए। प्रहरी महानिरीक्षक शैलेश थापा क्षेत्रीले मुख्य चाडपर्वलाई लक्षित गर्दै प्रहरीले विशेष सुरक्षा योजना बनाएको बताए।"
गण्डकी प्रदेश र प्रदेश २ बिच धार्मिक पर्यटन प्रवर्द्धनमा सहकार्य,"पोखरा : गण्डकी प्रदेश र प्रदेश नं २ सरकार पर्यटन विकास र प्रवर्द्धनका लागि सहकार्य गरेर अघि बढ्ने भएका छन्। दुई प्रदेश बिच आन्तरिक पर्यटन प्रवर्द्धनका लागि बिहीबार पोखरामा भएको अन्तरक्रिया कार्यक्रममा बोल्दै दुबै प्रदेशका मुख्यमन्त्रीले पर्यटन विकासका लागि सहकार्य गरेर अघि बढ्ने प्रतिवद्धता जनाएका हुन्। प्रदेश २ का मुख्यमन्त्री लालबाबु राउतले कोरोना संक्रमणको यो बेला दुबै प्रदेश बिच आन्तरिक पर्यटक प्रवद्धनमा सरकार र निजी क्षेत्रबीच सहकार्य गरेर अघि बढ्नु पर्ने बताए। पर्यटन क्षेत्र मात्र होइन हरेक क्षेत्रको विकासका लागि सरकारी स्तरबाट इमान्दार प्रयास हुनु पर्नेमा संघीय सरकार र कर्मचारी इमान्दार नभएको उनले बताए। संघीय सरकारको प्रदेश नं २ लाई हेर्ने दृष्टिकोण सिस्टम नै परिवर्तन नगरेसम्म सकरात्मक हुन नसक्ने अस्था देखिएको उनले बताए। गण्डकी प्रदेश सरकारको निमन्त्रणमा प्रदेश नं २ सरकारका मुख्यमन्त्री लालबाबु राउतको नेतृत्वमा उद्योगी व्यवसायी सहितको टोली बुधबार पोखरा आएको हो। अन्तरक्रिया कार्यक्रममा बोल्दै मुख्यमन्त्री रावतले भारतीय पर्यटकलाई आकर्षण गर्नु पर्नेमा जोड दिए। विश्वमा अहिले सबैभन्दा धेरै खर्च गर्न सक्ने क्षमता भारतीयमा रहेको बताउँदै भारतीय पर्यटकलाई रंग, भाषा र बोलीचालीका आधारमा गलत व्यवहार भइरहेको बताउँदै यस्ता व्यवहार परिवर्तन गर्नु पर्ने मुख्यमन्त्रीले बताए। अहिले युरोप, अमेरिकन, कोरियन लगायतका देशका पर्यटककोभन्दा भारतीय पर्यटकको खर्च गर्न सक्ने क्षमता बढेको भन्दै भारतीय पर्यटकलाई आकर्षित गर्न उनीहरुलाई गरिंदै आएको नकरात्मक व्यवहारमा परिवर्तन गरेर आकर्षण गर्नु पर्नेमा मुख्यमन्त्री रावतले जोड दिए। संघीय सरकार व्यवसायी मैत्री नभएको र व्यवसायीलाई चोरको जस्तो व्यवहार गरेर हतोत्साहीत बनाएको बताउँदै प्रदेश सरकार निजी क्षेत्रको साथमा रहेको बताए। लगानीको वातावरण तयार गर्न प्रदेश सरकार अघि बढेको पनि उनले बताए। गण्डकी प्रदेशका मुख्यमन्त्री कृष्णचन्द्र नेपाली पोखरेलले सरकार निजी क्षेत्रसँग मिलेर पर्यटन विकासमा अघि बढ्ने प्रतिवद्धता जनाए। प्रदेश सरकारले क्षमता अनुसार सहयोग गर्ने पनि उनले सुनाए। दुई प्रदेश बिच धार्मिक, संस्कृतिक, प्राकृतिक सौन्दर्यतालाई आधार बनाएर पर्यटन विकासमा सहकार्य गर्दै अघि बढ्नु पर्नेमा उनले जोड दिए। विकास र समृद्धिका लागि बाधक बनेका पञ्चायतकालीन कानुन संघीय सरकारले परिवर्तन गर्नु पर्नेमा मुख्यमन्त्री पोखरेलले जोड दिए। संघीयता अनुसार कानुन नबन्दा र प्रदेशलाई अधिकार दिदा राष्ट्रियता संकटमा पर्छ भन्ने मानसिकताले रहेको उनले बताए। अधिकार दिंदा होइन नदिंदा राष्ट्रियता संकटमा पर्ने पनि उनले बताए। यस्तै कारणले प्रदेश सरकारले चाहेर पनि काम गर्न नसकेको उनले सुनाए। प्रदेश प्रदेश सहकार्य गरेर अघि बढ्नु पर्नेमा जोड दिंदै प्रदेश बिचका समझदारीबाटै विकास र समृद्धिको आधार बन्ने बताए। कार्यक्रममा नाट्टा केन्द्रीय अध्यक्ष अच्युत गुरागाईँले सरकारले विदेशी पर्यटन आउने ढोका बन्द गरेको भन्दै पर्यटन विकासका लागि दुई डोज कोरोना विरुद्धको खोप लगाएका पर्यटकलाई सहज रुपमा आउने व्यवस्था मिलाउन अनुरोध गरे। कोरोनाका कारण दुई वर्ष ठप्प पर्यटन उद्योगलाई उठ्ने वातावरण बनाउनुको साटो सरकारले थप संकटमा धकल्ने काम गरेको पनि उनले सुनाए। भारतबाट आउने पर्यटकबाट नाकामा जनही ५ सय रुपैयाँ असुली हुने गरको पनि उनले बताए। वीरगञ्ज लगायतका सबै नाकाबाट आउने पर्यटकलाई हतोत्साहित पारिने गरेको उनले बताए। वीरगञ्ज महानगरपालिकाका मेयर विजयकुमार सरावगीले पर्यटन विकासकालागि वीरगञ्ज र पोखरा महानगरपालिका बिच सहकार्य गरेर अघि बढ्नुको साथै दुई प्रदेश बिच सहकार्य गरेर अघि बढुनु पर्नेमा जोड दिए। हवाई सेवा महंगो भएकोले पर्यटक आकर्षित गर्न सडक मार्गको सुधार हुनु पर्नेमा जोड दिए। सरकारका कारण विदेशी पर्यटक नेपाल आउने वातावरण नबनेको उनले बताए। स्वास्थ्यका मापदण्ड पुरा गरेर र खोप लगाएका पर्यटकलाई सहज रुपमा नेपाल प्रवेश गर्ने अवस्था सरकारले नगर्दा नेपाल आउन चाहेका पर्यटक पनि आउन सक्ने अवस्था नरहेको बताए। पोखरा पर्यटन परिषदका अध्यक्ष गोपीबहादुर भट्टराईले पनि भारतका नाकाबाट पोखरा जोड्ने राजमार्गका सडक सञ्जाल ध्वस्त हुँदा पर्यटन क्षेत्र पछि परेको बताए। पर्यटन मैत्री वातावरण बनाउन र पोखरा आएका पर्यटक नठगीने वातावरण बनाउन सरकारी संयन्त्र चुस्तदुस्त हुनु पर्नेमा उनले जोड दिए। पर्यटन विकासकालागि पाँच बुदे अन्तर प्रदेश समझदारी गण्डकी प्रदेश र प्रदेश नंम्बर २ का नेपाल एसोसियसन अफ टुर एण्ड ट्राभल एजेण्ट्स (नाट्टा) बिच दुई प्रदेशको पर्यटन विकासकालागि पाँच बुदे अन्तर प्रदेश समझदारी भएको छ। गण्डकी प्रदेशका मुख्यमन्त्री कृष्णचन्द्र नेपाली पोखरेल र प्रदेश नम्बर २ का मुख्यमन्त्री लालबाबु राउतको रोहवरमा दुई प्रदेशका नाट्टाका अध्यक्षले पर्यटन विकासका लागि दुई प्रदेश बिच सहकार्य गरेर अघि बढ्ने समझदारी गरेका हुन्। समझदारीमा अन्तर प्रदेश बीच पर्यटकीय गन्तब्यको पहिचान, सम्बुर्द्धन र प्रचारप्रसार बढाउने। दुबै प्रदेशका बीच सिधा हवाई सेवाको निरन्तरता साथै प्रदेश नं २ को जनकपुर देखि पोखरासम्म थप हवाई सेवा बिस्तारमा जोड दिने। धार्मिक संस्कृतिक, पुरातात्विक संस्कृतिहरुको आदानप्रदानका साथै साहासिक खेल पर्यटनका सम्भावनाहरु बढाउने रहेको छ। यसै गरी जनकुपुरको जानकी मन्दिर देखि त्रिवेणीधाम हुँदै मुक्तिनाथसम्मको धार्मिक पर्यटकीय सर्किटको प्रवद्धनमा जोड दिइएको छ। यसै गरी दुबै प्रदेशका सहकर्यका क्षेत्रहरु पहिचान गरी कार्यान्वयनमा ल्याउने पनि समझदारी भएको छ। समझदारी पत्रमा नाट्टा गण्डकीका अध्यक्ष सञ्जयकान्त सिग्देल र नाट्टा प्रदेश २ का अध्यक्ष मोहन प्रसाद शर्माले हस्ताक्षर गरेका छन्। गण्डकी प्रदेश र प्रदेश नम्बर २ बिच आन्तरिक पर्यटन प्रवद्धन गर्ने लगायतका विषयमा बिहीबार पोखरामा भएको अन्तरक्रिया कार्यक्रममा प्रदेश नम्बर २ का मुख्यमन्त्री लालबाबु रावतलाई मायाको चिनो दिंदै पोखरा पर्यटन परिषद्का अध्यक्ष गोपी भट्टराई र साथमा गण्डकी प्रदेशका मुख्यमन्त्री कृष्णचन्द्र पोखरेल नेपाली। गण्डकी प्रदेश सरकारको निमन्त्रणमा प्रदेश नं २ सरकारका मुख्यमन्त्री सहितको टोली बुधबार पोखरा आएको हो।"
प्रदेश अस्पतालमा विशेषज्ञ सेवा,"सुर्खेत : कुनैबेला प्रदेश अस्पतालले दिने सेवामा विरामीले विश्वास नै नगर्ने अवस्था थियो। सामान्य रोगका विरामीलाई पनि अस्पताले बाहिर रिफर गरिदिन्थ्यो। तर हिजोआज अस्पतालको मुहार फेरिएको छ भने सेवामा पनि सुधार आएको छ। भौतिक संरचना विस्तारसँगै अस्पतालले विशेषज्ञ उपचार पनि प्रदान गर्न थालेको हो। प्रदेश सरकार मातहतमा आएपछि प्रदेश अस्पतालमा अत्याधुनिक उपकरण, मेसिन र औजारहरु भित्रिएका छन्। साथै अस्पतालमा थप विशेषज्ञ चिकित्सकहरु पनि उपलब्ध भएका छन्। योसँगै अस्पतालमा विरामीको उपचारमा सहज भएको छ। हाल केही जटिल प्रकृतिका रोगको उपचार थालेको अस्पतालले कर्णालीमा पहिलो पटक जटिल मानिने शल्यक्रियामा पनि सफलता प्राप्त गरेको छ। विगतमा सामान्य आईसीयू र भेन्टिलेटर सुविधासमेत नभएको यो अस्पतालमा अहिले जटिल उपचार सुरु भएको हो। हाल अस्पतालमा आफ्नै अक्सिजन प्लान्ट, सीटी स्क्यान, अप्रेशन बिनै पत्थरीको उपचार गर्ने अध्याधुनिक मेसिन पनि उपलब्ध छन्। प्रदेश अस्पतालले उपलब्ध प्रविधि र उपकरणको सहायताबाटै मेरुदण्डको शल्यक्रियामा सफलता प्राप्त गरेको छ। हालै न्यूरो सर्जरी सेवाको सुरुवात गरेको अस्पतालले दिमागमा पानी जमेको, रगत जमेको, घाँटी र मेरुदण्डको जटिल मानिने शल्यक्रिया पनि सुरु गरेको छ । यसबाट अब जटिल उपचार कर्णालीमै सम्भव छ भन्ने सन्देश अस्पतालले दिएको छ। अस्पतालका न्यूरो सर्जन डाक्टर निलम खड्काले हालसम्म टाउको, घाँटी र मेरुदण्डको गरी २५ वटा शल्यक्रिया सफलतापूर्वक सम्पन्न गरिएको बताए। उनले भने,यो सेवा सुरु भएको धेरै भएको छैन, तर हामीले जटिल खालका शल्यक्रिया पनि गरेका छौं। कर्णालीका लागि यो उपचार नयाँ हो, अब यस्ता रोगका उपचारका लागि बाहिर जानु पदैन। अब कर्णालीमै जटिल शल्यक्रिया सम्भव भएको उनको भनाइ छ। हाल अस्पतालमा विशेषज्ञ चिकित्सक उपलब्ध भएको, आईसीयू, भेन्टिलेटर लगायतका उपकरण र अक्सिजनको व्यवस्थापन भएको अस्पतालले जनाएको छ। विशेषज्ञ सेवा थप्ने क्रममा प्रदेश अस्पतालले आँखा सम्बन्धि उपचार सेवा पनि सुरु गर्ने तयारी छ। आँखा सम्बन्धि उपचारका लागि विशेषज्ञ चिकित्सक उपलब्ध भइसकेको अस्पतालले जनाएको छ। यसका लागि आवश्यक पर्ने उपकरण खरिद प्रक्रियामा रहेको र चाँडै उपलब्ध हुने अस्पतालको भनाइ छ। अस्पतालका निर्देशक डाक्टर डम्बर खड्काले चाँडै अस्पतालले आँखा उपचार सेवा दिने बताए। उनका अनुसार अस्पतालमा हाल नाक, कान र घाँटीको पनि सहज रुपमा उपचार भइरहेको छ। अस्पतालमा हाल ६० जना विशेषज्ञ डाक्टर रहेको भन्दै उनले अस्पतालले २४ सै घण्टा शल्यक्रिया सेवा सुरु गरेको बताए। अहिले जटिल खालका रोगको उपचार सुर्खेतमै सम्भव भएको भन्दै उनले अब विरामीलाई ठूलो रकम खर्च गरेर उपचारका लागि नेपालगञ्ज र काठमाडौं जानुपर्ने अवस्था नरहेको बताए। कुनैबेला यो अस्पतालमा विरामीले सहज रुपमा अक्सिजन नै नपाउने समस्या थियो। त्यसमा पनि कारोना महामारीको बेलामा संक्रमितले अक्सिजनका लागि हानथाप नै गरे। तर अब अस्पतालले भने अक्सिजनको सहज व्यवस्थापन सुरु गरेको छ। अस्पतालले आफ्नै लगानी र दाताको सहयोगमा अक्सिजन प्लान्टहरु थप गरेर उत्पादनको तयारी थालेको छ। जसअनुसार हाल केही वेडमा पाइपलाइनबाटै अक्सिजन आपूर्ति भइरहेको भन्दै अस्पतालले चाँडै सबै बेडमा अक्सिजन सहज रुपमा उपलब्ध हुने जनाएको छ। अस्पतालका निर्देशक डाक्टर डम्बर खड्काले भने,हामी थप प्लान्ट सञ्चालनको तयारीमा छौं, अब विरामीले अक्सिजनको सिलिण्डर खोज्नुपर्ने अवस्था आउने छैन। हामी दशैंअघि नै पाइपलाइनबाटै हरेक बेडमा अक्सिजन आपूर्ति हुने व्यवस्था गर्दैछौं। सेवा र सुविधा विस्तार भएपछि अस्पतालमा विरामीको चाप पनि बढेको छ।"
हतियारधारी पूर्वसेना र माओवादी लडाकु गिरोहमाथिको अनुसन्धान सकियो,"विराटनगर : अत्याधुनिक हतियारको बलमा आतंक मच्चाउँदै आएको माओवादीका पूर्वलडाकु र पूर्वनेपाली सेना सम्मिलित गिरोहमाथिको अनुसन्धान मोरङ प्रहरीले सकेको छ। प्रहरीले झण्डै २ महिना लगाएर अनुसन्धान सक्दै मिसिल बुझाएपछि सरकारी वकिल कार्यालयले अभियोगपत्र तयार पारेर संगठित गिरोहविरुद्ध जिल्ला अदालत मोरङमा विभिन्न ४ वटा शीर्षकमा मुद्दा दर्ता गरेको छ। ७ जनालाई प्रतिवादी बनाएर वकिल कार्यालयले हातहतियार खरखजना, डाँका उद्योग, ज्यान मार्ने उद्योग र संगठित अपराधमा मुद्दा दर्ता गरेको हो। सुरक्षाकर्मीको विशेष टोलीले मात्रै प्रयोग गर्न पाउने अत्याधुनिक हतियार एसएमजी (मेसिनगन) र पेस्तोल तथा ठूलो परिणामको गोली एवं म्यागजिनसहित गिरोहका ७ जनालाई प्रहरीले गत साउन दोस्रो साता मोरङ र सुनसरीका विभिन्न स्थानबाट पक्राउ गरेको थियो। संखुवासभा घर भइ सुनसरीको इटहरी उपमहानगरपालिका२० तरहरामा बस्दै आएका ३९ वर्षीय चन्द्रबहादुर राई, ३० वर्षीय चिरञ्जिवी राई, सुनसरीको गढी गाउँपालिका१ का ४५ वर्षीय डाइमण्ड भनिने प्रमोद चौधरी, ३३ वर्षीय आशिष चौधरी, मोरङको सुन्दरहरैँचा नगरपालिका५ का २२ वर्षीय मिसन राई, सुन्दरहरैँचा७ का ३१ वर्षीय सन्तोष राई र भोजपुर घर भइ तरहरामा बस्दै आएका ३० वर्षीय नगेन्द्र राई पक्राउ परेका हुन्। नेपाली सेनाको शेरजंग गणमा कार्यरत पूर्वजवान चन्द्रबहादुरले ३ वर्षअघि खोटाङदेखि जागिरबाट राजीनामा दिएको खुलेको छ। संगठित गिरोह निर्माण गर्दै लुटपाट आतंक मच्चाउन उनैले हतियार ल्याउने, व्यवस्थापन गर्ने र लुकाउने कामको नेतृत्व गरेको पत्ता लागेको मोरङ प्रहरी प्रमुख एसपी जनार्दन जीसीले बताए। व्यक्ति हत्यामा सुनसरीबाट चलाइएको कर्तव्य ज्यान मुद्दामा कैद सजाय भुक्तान गरेर छुटेका माओवादीका पूर्वलडाकु प्रमोदले १ वर्षदेखि संगठित एवं अपराधिक गिरोहको नेतृत्व गरेको अनुसन्धानबाट खुलेको छ। पूर्वलडाकु प्रमोद माओवादीको पूर्वाञ्चल सातौँ ब्रिगेडमा आवद्ध थिए। गिरोहबाट प्रहरीले एउटा एसएमजी, त्यसको म्याग्जीन, ६२ राउण्ड गोली, कटुवा र अटोमेटिक गरेर दुईवटा पेस्तोल, पेस्तोलको एउटा म्याग्जीन, पेस्तोलको २ र थ्री नट थ्री राइफलको ४ राउण्ड गोली, दुईवटा सञ्चार सेट र १६ हजार १ सय रूपैयाँ बरामद गरेको थियो। त्यस्तै यो गिरोहले प्रयोग गर्दै आएको एउटा अटो टेम्पो, ४ वटा मोटरसाइकल र ८ वटा मोबाइल प्रहरीले नियन्त्रणमा लिएको थियो। मोरङको सुन्दरहरैँचा नगरपालिका१० विराट चोकस्थित त्रिवेणी टोलमा खगेन्द्र थापाले सञ्चालन गरेको सुनचाँदी पसलमा गत साउन १ गते दिउँसो लुटपाटको प्रयास भएको थियो। हतियार देखाएर सर्वसाधारणलाई आतंकित एवं त्रसित बनाउँदै शिव पञ्चायन ज्वेलर्समा लुटपाटको असफल प्रयास गरिएको हो। प्रहरीले पक्राउ गरेर अनुसन्धान थाल्दा माओवादीका पूर्वलडाकु र पूर्वसेना एउटै समूहमा रहेर संगठित गिरोह खडा गर्दै अपराधमा लागेको पुष्टि भएको हो। संगठित गिरोह खडा गर्दै स्वचालित हतियारका बलमा आतंक मच्चाउनेविरुद्धको अनुसन्धान सम्पन्न भएको छ, एसपी जीसीले भने, अनुसन्धान सकेपछि अदालतमा मुद्दा दर्ता गर्न मिसिल सरकारी वकिल कार्यालयमा बुझाइयो। उनका अनुसार घटनामा प्रयोग गरिएको अत्याधुनिक हतियार भारतबाट खरिद गरेर ल्याएको खुलेको छ। भारतमा ३ लाख रूपैयाँमा खरिद गरी सप्तरीको बाटो हुँदै डेढ वर्षअघि नेपाल ल्याइएको अनुसन्धानबाट खुलेको एसपी जीसीको भनाइ छ। प्रहरीले बेलैमा गिरोहलाई पक्राउ गर्न सकेका कारण अत्याधुनिक हतियारको गैरकानुनी प्रयोग गर्दै अरु ठूला अपराधिक घटना गराउन भने नपाएको जानकारी उनले दिए। सरकारी वकिल कार्यालयमार्फत मुद्दा दर्ता भएपछि न्यायाधीश लामिछानको इजलासमा बिहीबारबाट प्रतिवादीको बयान सुरु भएको जिल्ला अदालत मोरङका सूचना अधिकारी राजेन्द्रप्रसाद धमलाले बताए। अभियुक्तहरुको बयान सकिएपछि मुद्दाको थुनछेक बहस हुन्छ, उनले भने, बहसपछि इजलासबाट आदेश आउने छ। धमलाका अनुसार प्रतिवादीलाई पूर्पक्षका लागि थुनामा पठाउने वा धरौटीमा अर्थात साधारण तारेखमा छाड्ने आदेश हुने छ।"
भारतीय मजदुर मृत फेला,विराटनगर : मोरङको बेलबारीमा विद्यालय भवन निर्माणको काम गर्दै आएका भारतीय मजदुर बिहीबार बिहान मृत फेला परेका छन्। बेलबारी नगरपालिका९ स्थित जनता माध्यमिक विद्यालयको भवन निर्माणमा खटाइएका भारतीय नागरिक ३५ वर्षीय रामानन्द विश्वास मृत फेला परेका हुन्। मोरङ प्रहरी प्रमुख एसपी जनार्दन जीसीले सुतेकै ठाउँमा भारतीय मजदुरलाई मृत अवस्थामा भेटिएको जानकारी दिए। उनका अनुसार विद्यालयको भवन निर्माणको काम गर्दै आएका मजदुरहरु एकै ठाउँमा सुतेका रहेछन्। खाना खाएर राति अरु साथीहरुसँगै सुतेकामध्ये विश्वास ओछ्यानमै मृत फेला परेको जानकारी जीसीले दिए। उनको मृत्युको कारण खुलेको छैन। शव पोस्टमार्टमका लागि पठाएर घटनाका बारेमा अनुसन्धान थालिएको प्रहरीले जनाएको छ।
दाहसंस्कारपछि मृतकको पहिचान,"दैलेख : गएको भदौ १५ गते जिल्लाको गुराँस गाउँपालिका५ भैरीखोलास्थित एक महिला मृत अवस्थामा भेटिइन्। प्रहरीका लागि महिलाको शव अपरिचित थियो। महिला मृत अवस्थामा फेला परेपछि जिल्ला प्रहरी कार्यालय दैलेखबाट खटिएको प्रहरी टोलीले घटनाको प्रारम्भिक अनुसन्धान सुरु गर्यो। प्रारम्भिक अनुसन्धान सकेर प्रहरीले शवको सनाखतका लागि तस्बिरसहितको हुलिया मातहतका प्रहरी कार्यालयहरुमा परिपत्र गर्यो। तर, सनाखत हुन सकेन। मृत अवस्थामा भेटिएकी महिलाको शव सनाखत हुन नसकेपछि प्रहरीले कानुन अनुसार दाहसंस्कार गर्यो। कानुन अनुसार प्रहरीले दाहसंस्कार गरेको (शव गाडेको) झण्डै १० दिनपछि नारायण नगरपालिका१० भवानीकी ५५ वर्षीया शान्ति बोगटी आफ्नी छोरी हराएको भन्दै खोजीका लागि जिल्ला प्रहरी कार्यालयमा पुगिन्। भदौ २७ गते जिल्ला प्रहरी कार्यालयमा आएकी बोगटीलाई प्रहरीले भैरीखोलामा मृत अवस्थामा भेटिएकी महिलाको तस्बिर देखायो। हराएकी छोरी खोजिदिन प्रहरीको गुहार माग्न आएकी शान्तिले प्रहरीले देखाएको तस्बिर आफ्नै छोरीको भएको थाहा पाइन्। छोरी मृत अवस्थामा भेटिएको थाहा पाएपछि उनी झस्किइन्। मृत अवस्थामा भेटिएकी महिलाको तस्बिर देखेपछि शान्तिले प्रहरी समक्ष भनिन् यो मेरो छोरी अस्मिताकुमारी बोगटी हो, उ विगत ४ वर्षदेखि काठमाडौं बस्दै आएकी थिइँ, तीजमा घर आउँछु भनी फोन गरी। तर घरमा नआउँदा छोरीको खोजीका लागि प्रहरी कार्यालयमा आएको हुँ। मृत अवस्थामा भेटिएकी महिला शान्तिको छोरी हो भन्नेबारे पुष्टि भएपछि प्रहरीले शव गाडेको (दाहसंस्कार) स्थानबाट निकालेर परिवारलाई बुझायो। त्यसपछि प्रहरीले थप अनुसन्धान सुरु गर्यो। अनुसन्धानका क्रममा शवको प्रकृति हेर्दा शंकास्पद् देखिएपछि घटनाको विस्तृत अनुसन्धान थालेको जिल्ला प्रहरी कार्यालय दैलेखका डीएसपी अनुपम श्रेष्ठले बताए। उक्त घटनामा मृतककी आमा शान्तिले ज्यान सम्बन्धी कसुर (कर्तव्य ज्यान) मा जाहेरी दिएको डीएसपी श्रेष्ठले जानकारी दिए। उक्त घटनामा गुराँस गाउँपालिका५ भैरीका २१ वर्षया गणेशबहादुर विकलाई प्रहरीले पक्राउ गरिसकेको छ। प्रहरीले पक्राउ परेका विकलाई दैलेख जिल्ला अदालतबाट ८ दिनको म्याद थप गरी प्रहरी हिरासतमा राखेर अनुसन्धान थालेको छ। खोलामा मृत अवस्थामा महिलाको शव भेटिएको घटनामा मुछिएका गणेश बहादुर विक।"
अब बेसी झर्न जरिवाना तिर्नुपर्दैन,"बागलुङ : ग्रामीण जीवनशैलीका परम्परागत भिन्नभिन्न विशेषता छन् । समय क्रमसँगै धेरै परम्परागत प्रचलन र जीवनशैलीमा बदलाव आए पनि केही अझै बाँकी छन् । बागलुङको पश्चिम निसीभूजी, ढोरपाटन क्षेत्रमा लेक चढ्ने र बेसी झर्ने स्थानीयलाई छुट्टै नियमको व्यवस्था छ । जहाँ लेक चढ्दा र बेसी झर्दा दिन तोकिन्छ । पुख्यौलीदेखि नै जेठअसार महिनामा लेक जाने र असोज ५ मा बेसी झर्ने प्रचलन छ । असोज ५ गतेभन्दा पहिला बेसीमा वस्तुभाउ झारेमा जरिवाना गरिन्छ । असोज ५ लागेसँगै लेक लगिएका गाईवस्तु बेसीमा झार्न थालिएको छ । निसीखोला गाउँपालिका ६ भर्कोबाङमा यतिबेला मानिस र वस्तुभाउको चहल पहल छ । सानो पहाडको टुप्पोमा रहेको भर्कोबाङ समथर छ । यही समथर क्षेत्रमा भल्कोटीहरुले लेकबाट आफ्ना पशुचौपाया झारेका छन् । यहाँका पाटाहरु सयौँको संख्यामा गाई, गोरु, बाच्छाबाच्छी, भैँसी र भेँडाबाख्राहरुले भरिएका छन् । त्यही क्षेत्रको बीच भाग, छेउछाउ र कुनातिर राता, पहेँला त्रिपाल र बलाङ (चोयाबाट बुनेको सामग्री) ले छाएका गोठहरु छन् । गोठालाहरु समेत मर्काबाङमै अब १५ दिन बिताउनेछन् । असोज ५ गते भल्कोटवासीको विशेष दिनका रुपमा पनि लिइन्छ । उनीहरुले वैशाख १५ देखि लेकमा गोठ सार्न सुरु गर्छन् र असार १५ सम्म सबै लेकलेकमा पुग्छन् । दजनौँ पशुचौपाय पाल्ने स्थानीयले बेसीमा घाँस पु याउन कठिन हुने र लेकमा प्रयाप्त घाँस हुने भएकाले सबैले लेकमा लैजाने गर्छन् । ४५ महिना लेकमा बसेर पशुचौपाया चराउने उनीहरुले त्यसको अलावा चोयाबाट विभिन्न किसिमका सामग्री निर्माण गर्ने, घ्यू उत्पादन गर्ने र बेच्ने समेत गर्छन् । लेक जाने समय वैशाखदेखि सुरु भएर असार सम्म भए पनि गोठ झार्ने समय भने असोज ५ नै निर्धारित गरिएको स्थानीय प्रकाश बुढाले बताए । असोज ५ भन्दा पहिलेनै बेसीमा गोठ सारेमा जरिवाना गरिने उनले बताए । असोज ५ भन्दा पछाडि आउँदा भने जरिवाना लाग्दैन । धेरैजसो गाइबस्तु असोज ५ मै बेसी झरे पनि भेडी गोठालेहरु भने अझै पछि मात्रै बेसी झर्दछन् । खर्चपर्च बोकेर लेक जाने उनीहरु समयसमयमा गाउँ झर्ने र आवश्यक सामानहरु लिएर फर्किन्छन् । केहीले घरबाटै खर्च पुर्याइ दिने गर्छन् । पहिला बेसी झर्ने गोठालाले आफ्नो वस्तुभाउलाई बढी घाँस खुवाउने भन्दै कसैलाई पनि बढी घटि नहोस् भन्ने उद्देश्यले एकै पटक बेसी झर्ने नियम बनाएको उनको भनाई छ । असोज ५ गते भन्दा पछि बेसी झर्दा केही हुँदैन तर ४ गतेनै कसैले पशुचौपायालाई बेसी झार्यो भने त्यसलाई जरिवाना हुन्छ, किनकि उसले अरुले भन्दा बढी हरियो चान (घाँस) आफ्नो वस्तुभाउलाई खुवाउँछ, बुढाले भने यस्तो काम कसैले पनि नगरोस् भनेर पुर्खाहरुले नै यस्तो नियम बनाउनु भएको रैछ, हामीले यसलाई पालना गर्दै आएका छौँ । गाउँलेहरु विशेष गरि गोठ लिएर रोल्पा, रुकुम र बागलुङको सिमानाका उच्च पहाडी क्षेत्रमा जाने गर्छन् । उनीहरुको गोठ रिग, खोलाखर्क, तिलचन लगायतका ठाउँमा लैजान्छन् । अहिले यहाँ ल्याएर राख्यौँ, अब १५ दिन जति यही चराउने हो, हामी पनि यही बसेर यिनीहरुको रेखदेख गछौँ, अब केही दिन पछि तर घर छेउका बारीमा लगेर चराउछौँ,' बुढाले भने, बारीमा लगेपछि केही समय त्यही चराउने त्यसपछि बाँधेर डाला काटेर हाल्नुपर्छ, दुःख हुन्छ गोठाले जीवन यस्तै छ । हिउँदको समयमा लेकमा हिउँ पर्ने हुँदा बेसीमै पशु चौपायाललाई घाँस काटेर खुवाउनु पर्ने भएकाले घुम्ती बसाईको जीवनशैलीले धेरै सहज हुने अर्का स्थानीय मनबहादुर घर्ती बताउँछन् । बर्खामा त गाउँमा पशुहरु राख्न सक्ने सम्भावना नै हुँदैन, बनमा चरण प्रयाप्त हुन्छ, यहाँ त हजारौँ गाईभैसी र भेडाबाख्रा हुन्छन्, त्यति धेरैलाई कहाँबाट घाँस पुर्याउन सक्नु ?,' घर्तीले भने, एक घरको कम्तीमा पनि २५३० वटा गाई भैँसी र १२ सय भेडाबाख्रा हुन्छन्, यति धेरैलाई गाउँमा राख्ने अवस्थामै हुँदैन, यही कारणले जिजुबाजेले पनि उहिलेदेखिनै लेकबेसी गर्ने परम्परा बसाल्नु भएछ । अब भल्कोटीहरु वैशाखसम्म बेसीमै बस्छन् । वैशाखसम्म गाउँकै बारीहरुमा पशु चौपाया चराउने र जंगलबाट घाँस काटेर खुवाउने गर्छन् ।"
भारतबाट लागुऔषध लिएर आएका एक पक्राउ,"विराटनगर : भारतबाट लागुऔषध लिएर आउँदै गर्दा बुधबारसाँझ एक युवा पक्राउ परेका छन्। सुनसरीको इटहरी उपमहानगरपालिका१३ का २३ वर्षीय सुशील श्रेष्ठलाई लागुऔषधसहित पक्राउ गरिएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए। उनका अनुसार भारतको जोगवनी बजारबाट लागुऔषध लिएर आउँदै गरेको अवस्थामा विराटनगर महानगरपालिका१६ दरैयाबाट श्रेष्ठलाई पक्राउ गरिएको हो। उनको साथबाट लुपिजेसिक, डाइजेल्याब, एभिल र फेनारगन १०१० गरेर ४० एम्पुल लागुऔषध बरामद भएको प्रहरीले जनाएको छ। प्रहरीका अनुसार पक्राउ परेका श्रेष्ठविरुद्ध लागुऔषध ऐनअन्तर्गत मुद्दा चलाइने छ।"
"फोहोर अब कहाँ फाल्ने ? सिसडोल भरियो, बन्चरे डाँडा अपुरो","काठमाडौं : उपत्यकाको फोहोर सिसडोल ल्यान्डफिल साइटमा फाल्न थालेको १६ वर्ष भयो। जबकि दुई वर्षलाई भनेर २०६२ जेठ २२ देखि उक्त ठाउँ प्रयोग गर्न थालिएको थियो। त्यहाँ फोहोरले एउटा डाँडोकै रूप लिएको छ। त्यही थुप्रोमाथि सडक छ। बर्खामा गाडी फस्छन्। तब राजधानीमा फोहोर उठाउन ठप्प हुन्छ। फैलिन्छ दुर्गन्ध। हरेक वर्षझैं यसपटक पनि राजधानीवासीले यही नियति भोग्नुपरिरहेको छ। सिसडोलले नथेग्ने भएपछि सरकारले २०७५ सालमा नुवाकोट र धादिङको सीमास्थित बन्चरे डाँडामा अत्याधुनिक ल्यान्डफिल साइट बनाउन थालेको थियो। दुई वर्षमा बनाइसक्ने भनिए पनि अझै अधुरै छ। उल्टै जग्गा अधिग्रहण र क्षतिपूर्तिबारे काठमाडौं महानगरपालिका र सहरी विकास मन्त्रालयबीच विवाद छ। क्षतिपूर्ति र पुनर्निर्माणको जिम्मा कसले लिने भन्नेमा सहमति जुट्न सकेको छैन। काठमाडौं महानगरपालिकाका वातावरण विभाग प्रमुख हरि श्रेष्ठले बञ्चरे डाँडा यही वर्षदेखि प्रयोग गर्ने अनुमान गरिए पनि उक्त स्थान व्यवस्थापन गर्न नसकिएको बताए। सेल १ त तयार भइसक्यो। तर, सेल २ को काम अझै सकिएको छैन, श्रेष्ठले भने, सहरी विकास मन्त्रालयले निर्माण सम्पन्न गरेर हामीलाई हस्तान्तरण गरेको छैन। उनका अनुसार त्यहाँ जग्गा अधिग्रहण भइसकेको छैन। यसको जिम्मा मन्त्रालयको हो। मन्त्रालयले भदौ २३ मा एक महिनाभित्र जग्गा अधिग्रहण गरिसक्ने, सेल १ प्रयोग गर्न भन्दै महानगरपालिकालाई पत्र पठायो। त्यस क्रममा कुनै क्षति पुगे पुनर्निर्माण र क्षतिपूर्तिको जिम्मा भने महानगरले नै लिनुपर्ने सर्त मन्त्रालयले राख्यो। महानगरपालिकाले क्षतिपूर्ति र पुनर्निर्माणको जिम्मा मन्त्रालयले लिने भए मात्रै सेल १ प्रयोग गर्ने अडान लियो। अन्यथा निर्माण सम्पन्न नभई काम अघि नबढाउने भन्यो। यस्तो अवस्थामा बञ्चरे डाँडाको जिम्मा लिन हामीले सक्दैनौं, उनले भने। मन्त्रालयका प्रवक्ता विष्णुप्रसाद शर्माले सेल १ प्रयोग गर्न समस्या नहुने बताए। हाम्रो तर्फबाट केही रोकिएको छैन, प्रवक्ता शर्माले भने, तत्काल व्यवस्थापन गर्न सेल १ मा कुनै अड्चन छैन। फिल्डमा फोहोर लैजाने क्रममा केही क्षति भए त्यो बेहोर्ने जिम्मा भने महानगरकै हो। सिसडोल र बन्चरेडाँडाबीचको दुरी करिब दुई किलोमिटर छ। सडक कच्ची छ। कालोपत्रे कसले गर्ने भन्ने विवाद छ। बाटो बनाएर लैजाने काम महानगरको हो, प्रवक्ता शर्माले भने। सिसडोल ल्यान्डफिल साइट प्रमुख दीप श्रेष्ठले बञ्चरे डाँडामा फोहोर फाल्ने ठाउँ मात्र तयार भएको बताए। लिचड निस्कने ठाउँ भने तयार नभएको श्रेष्ठको भनाइ छ। अहिले ठेकेदारले पनि काम गर्दै गरेको हुनाले प्रयोग गर्न सम्भव नभएको उनले सुनाए। जहाँ जाइकाले २ अर्ब १० करोड रुपैयाँ सहयोग उपलब्ध गराएको छ। मुआब्जामा मात्रै ७५ करोड रुपैयाँभन्दा बढी खर्च भएको छ। प्रशोधन केन्द्र निर्माणको जिम्मा लुम्बिनीकोसी एन्ड न्यौपाने जेभीलाई दिइएको थियो। सम्झौता अवधि गत २२ वैशाखमै सकिए पनि उक्त कम्पनीले प्रोजेक्ट हस्तान्तरण गर्न सकेको छैन। सिसडोलमा वर्षाका बेला करिब ५ सय मिटर सडक हिलाम्य हुन्छ। कालोपत्रे नहुँदा गाडी भासिने र चलाउनै नसकिने हुन्छ। डोजर लगेर बाटो बनाउनुपर्छ, महानगरका फोहोरमैला इन्चार्ज पूर्णचन्द्र भट्टले भने, दुर्गन्ध फैलिन थालेपछि स्थानीयवासीले पनि अवरोध गर्नुहुन्छ। स्थानीयवासीका केही माग अझै पूरा गर्न नसकिएको भट्टको भनाइ छ। वातावरण विभाग प्रमुख श्रेष्ठले विगतभन्दा यो वर्ष बढी समस्या झेल्नुपरेको सुनाए। त्यो भनेको पूर्वतयारी नभएर हो, उनले भने, यो वर्ष गाडी नै जाने अवस्था थिएन। ठाउँ पनि भरिसकेको छ। फोहोरमाथि फोहोर फाल्ने गरेका छौं। सिसडोलअघि गोकर्णस्थित ल्यान्डफिल साइट प्रयोग गरिन्थ्यो। त्यहाँको २ सय रोपनी जग्गा भरिएपछि काठमाडौंको फोहोर उठ्न छाडेको थियो। दैनिक १ हजार मेट्रिक टन महानगरका फोहोरमैला इन्चार्ज भट्टका अनुसार उपत्यकाबाट दैनिक १ हजार मेट्रिक टन ल्यान्डफिल साइटमा पुग्छ। संकलन हुन नसकेको भने हिसाब छैन। १८ स्थानीय तहमध्ये भक्तपुरबाहेक अरूको फोहोर फाल्ने ठाउँ सिसडोल नै हो। नुवाकोटको ककनी गाउँपालिका र धादिङको धुनीबेँसी नगरपालिकाले पनि सिसडोलमै लैजान्छन्। उपत्यकाका सडकपेटीमा थुप्रिएको फोहोरको डंगुर अगाडि पैदलयात्री। तस्बिर : सुनीता डंगोल महानगरका ३२ वडामा फोहोर व्यवस्थापनमा १ हजार ४२ कर्मचारी कार्यरत छन्। २० वटा गाडी प्रयोगमा छन्। भट्टले अझै १ हजार ७ सय जनशक्ति आवश्यक रहेको बताए। निजीको लापरबाही काठमाडौंमा मात्रै होइन, उपत्यकाका ललितपुर र भक्तपुरमा पनि फोहोर नियमित उठ्दैन। अरनिको राजमार्गअन्तर्गत कोटेश्वरसूर्यविनायक खण्डमा ठाउँठाउँमा फोहोर थुप्रिएका छन्। महानगरले फोहोर उठाएबापत कर उठाउँदैन। निजीले भने शुल्क लिने गरेका छन्। उनीहरूले मासिक ५० देखि १ सय रुपैयाँ उठाउने गरेका हुन्। जसबाट मासिक २ देखि ३ करोड उठ्ने गरेको नेपाल फोहोर मैला व्यवस्थापन संघ (स्वमान)का महासचिव मित्रप्रसाद घिमिरेले बताए। उनका अनुसार उपत्यकाका ७० प्रतिशत फोहोर निजीले उठाउने गरेको हो। महानगरका ३२ वडामध्ये २२ वटामा काम गर्ने गरेको महासचिव घिमिरेको भनाइ छ। निजीले प्रतिदिन ८ सय मेट्रिक टन उठाउने गरेको छ। ल्यान्डफिल साइटको शुल्क ८ मेट्रिक टनको ठूलो गाडीको प्रतिटिप ४ सय र सानो गाडीको ३ सय तिर्ने गरेका छन्। संविधानले फोहोर व्यवस्थापनको अधिकार स्थानीय तहलाई दिएको छ। तर, राजधानीकै स्थानीय तहले जिम्मेवारी पूरा गरेका छैनन्। निजी कम्पनीबाट कानुनले तोकेको रोयल्टीसमेत उठाउन सकेका छैनन्। ती कम्पनीले सेवाग्राहीबाट असुलिरहेको चर्को शुल्कमा नियमन गर्न सकेका छैनन्। काठमाडौं महानगरपालिकाले हरेक वर्ष ३५ करोड रुपैयाँ फोहोर व्यवस्थापनमा खर्चिने गरेको छ। सधैं दुर्गन्धित सिसडोल सिसडोलवासी आन्दोलित प्रधानमन्त्रीलाई काठमाडौंका मेयरको आग्रह : सिसडोल, बन्चरे डाँडा जाने सडक बनाइदिनुस् सिसडोलको फोहोरमाथि बालिकाका पाइला फोहोर व्यवस्थापनको फोहोरी खेल स्वास्थ्यविज्ञ भन्छन् : फोहोरबाटै अर्को महामारी फैलिने जोखिम बढ्यो महानगरले फोहोर उठाउने क्षेत्रमा व्यवसायी, उद्योग, कलकारखाना, अस्पताल र सरकारी कार्यालयबाहेकले शुल्क तिर्नुपर्दैन। तर, निजीले उक्त प्रावधान मिच्दै रकम असुलिरहेका छन्। फोहोरमैला व्यवस्थापन ऐन ०७४ अनुसार स्थानीय तहको अनुमति नलिई कसैले पनि फोहोरमैला व्यवस्थापनको काम गर्न पाउँदैन। तर, काठमाडौं र ललितपुर महानगरसहित धेरै नगरपालिकामा काम गर्ने निजी कम्पनीले स्वीकृति लिएका छैनन्। सर्वोच्चको आदेश मानेनन् सर्वोच्च अदालतले फोहोर व्यवस्थापनलाई व्यवस्थित र सुरक्षित बनाउन ०७५ असोज १२ गते आदेश दिएको थियो। तर, त्यो आदेश संघ र स्थानीय सरकारले मानेका छैनन्। वातावरण दुर्गन्धित भएर नागरिकको स्वास्थ्यमा प्रतिकूल असर भएको भन्दै अधिवक्ता पदम श्रेष्ठले रिट दायर गरेका थिए। दुई वर्षसम्म चासो नदिएको अधिवक्ता श्रेष्ठले बताए। जैविक फोहोर व्यवस्थापन गर्न २ करोड लागतमा प्लान्ट बनाइएको थियो। एक वर्षजति चल्यो। त्यो बिग्रिएपछि जनशक्ति अभावमा बनाउन नसकिएको उनले बताए। प्लान्टमा खासमा कुहिने मात्र जाने हो। तर, हामीकहाँ मिसिएर आउँछ। दिगो व्यवस्थापनका लागि सबैभन्दा पहिले कुहिने र नकुहिने फोहोर घरघरबाट छुट्ट्याएर पठाउने गर्नुपर्छ, उनले भने, सिसासमेत मिसिएको फोहोर एउटै बोरामा आउँछ। त्यो छुट्ट्याएर प्लान्टमा राख्ने जनशक्ति पनि छैन। उपत्यकाभित्र भक्तपुर नगरपालिका बाहेक अन्य स्थानीय तहको फोहोर व्यवस्थापनको जिम्मा काठमाडौं महानगरपालिकाले पाएको छ। ल्यान्डफिल साइट निर्माण सहरी विकास मन्त्रालयअन्तर्गत भइरहेको छ। महानगरका वातावरण विभाग प्रमुख श्रेष्ठ फोहोरको स्रोत व्यवस्थापनमै समस्या देख्छन्। फोहोरको वैज्ञानिक व्यवस्थापन भनेको सुरुमै त्यसलाई छुट्ट्याउनु हो। व्यवस्थापन नहुँदा फोहोरबाटै आम्दानी गर्ने अवसर चुकिरहेको छ, उनले भने। उनका अनुसार गल्नेलाई मल बनाएर करेसाबारीमा प्रयोग गर्न सकिन्छ। कतिपय फोहोर बिक्री गरेर आम्दानी पनि गर्न सकिन्छ। के हुँदै छ बायोग्यास प्लान्ट ? महानगरपालिकाले सञ्चालन गर्दै आएको बायोग्यास प्लान्ट अहिले बिग्रिएको छ। जैविक फोहोरको उचित व्यवस्थापन गर्न २०७३ कात्तिकदेखि कामपा वातावरण व्यवस्थापन महाशाखाले टेकुमा उक्त प्लान्ट सञ्चालन गर्दै आएको थियो। अहिले उक्त प्लान्ट बन्द छ। यहाँबाट निकालिएको बायोग्यास महानगरपालिका कार्यालयमा प्रयोग हुँदै आएको थियो। बायोग्यास प्लान्टमा युरोपेली संघको ८० र महानगरपालिकाको २० प्रतिशत लगानी थियो। काठमाडौं महानगरपालिकामा कुहिने र नकुहिने गरी दैनिक ५ सय मेट्रिक टन फोहोर उत्पादन हुने गरेको छ। उपत्यकामा ६३ प्रतिशत जैविक फोहोर छ।"
नीति कथा : सुखको सूत्र,"एक युवक धेरै दुःखी थिए। एकदिन उनी एकजना साधुको नजिक गए र आफ्नो दुःखको कुराहरू सुनाउन थाले। आफ्नो सबै कथा सुनाई सकेपछि उक्त युवकले साधुसँग दुःख हटाइदिन आग्रह गर्न थाले। ती युवकको आग्रह सुनेपछि साधुले आफ्नो कुटीभित्र लिएर गए र एक गिलास पानी भरेर ल्याउन आदेश दिए। युवकले पानी ल्याएपछि त्यो पानीमा पाँच चम्चा नुन राखेर घोल्न लगाए। नुन घोलिएको पानी युवकलाई पिउन आग्रह गरे। आफ्नो सम्पूर्ण दुःख निवारण हुने ठानेर युवकले सकिनसकी त्यो गिलासको सबै पानी पिए। त्यसपछि साधुले युवकलाई गिलासको पानीको स्वाद कस्तो थियो भनेर सोधे। युवकले गिलासको पानी निकै नुनिलो र खानै नसकिने खालको रहेछ भनेर जवाफ फर्काए। युवकको जवाफ सुनिसकेपछि साधुले फेरि ती युवकलाई आफ्नो पछिपछि आउन भने र कतै निस्किए। जाँदाजाँदै उनीहरू एउटा ठूलो पोखरीमा पुगे। त्यहाँ साधु टक्क रोकिए। साधुले फेरि ती युवकलाई अघि जस्तै पाँच चम्चा नुन उक्त पोखरीमा राखेर चम्चाले चलाउन आदेश दिए। साधुको आदेशअनुसार युवकले पोखरीमा नुन हालेर चम्चाले चलाए। साधुले पोखरीको पानी पिउन आग्रह गरे। युवक सबै कुरा खुरुखुरु मानिरहेका थिए। अब साधुले पुनः सोधे यो पानी कस्तो छ ? युवकले भने पानी त निकै मिठो छ गुरु। युवकको जवाफ सुनिसकेपछि साधुले मुस्कुराउँदै भन्न थाले बालक, हाम्रो दुःख भनेको पनि त्यो पाँच चम्चा नुन जस्तै नै हो। त्यसलाई सानो गिलासमा राख्यो भने पिउनै नसकिने नुनिलो र नमिठो हुन्छ। तर विशाल पोखरीमा राख्यो भने त्यो नुन त्यसभित्रै बिलाएर जान्छ। त्यसैले हामीले आफ्नो मनलाई सानो पारेर आफ्नो दुःखको बारेमा मात्र निरन्तर सोचिरहनु हुँदैन। बाहिरको संसार पोखरी जस्तै विशाल छ। त्यो संसारको अगािड हाम्रो दुःखको कुनै अर्थ छैन। आफ्नो दुःखबाट बाहिर निस्केर वरिपरिको संसारलाई नियालेर हेर्ने गर्नुपर्छ। संसारको सुन्दरता देखिनेछ। नैतिक शिक्षा : कुनै दुःख वा समस्या पर्यो भने हामी आत्तिन्छौ। मलाई जस्तो पीडा संसारमा अरू कसैलाई छैन होला ठान्छौ। जतिबेला पनि त्यही सोचेर निरास भएर बस्छौ। यस्तो गर्नु ठिक होइन। संसारमा समस्या र पीडा नै नभएको मान्छे हुँदैन। हरेक समस्याको समाधान पनि हुन्छ। आफ्नो दुःखलाई एकछिन भुलेर बाहिरको संसार हेर्र्यौं भने बल्ल थाहा हुनेछ संसार साँच्चिकै सुन्दर छ र यो सुन्दर संसारको अगाडि सबै पीडाहरू फिका छन्।"
वडा कार्यालयले नै गराइदियो सम्बन्ध विच्छेद,"सिरहा : कानूनतःसम्बन्ध विच्छेदको मुद्दा अदालतले हेर्ने हो। तर, लहान नगरपालिका ५ का वडा अध्यक्ष सुलेमान अन्सारीले वडा कार्यालयमै एक मुस्लिम दम्पतिको सम्बन्ध विच्छेद गराइदिएको छ। सम्बन्ध विच्छेदको कागज बनाइदिएपछि केटाले अर्को विवह पनि गरिसके। तर, केटी पक्षले कागज भएअनुसार न त दाइजो फिर्ता पायो न न्याय। उनी भने वहुविवाहको निवेदन बोकेर न्याय माग्दै भौतारिरहेका छन्। ०७५ साउन २० गते लहान नगरपालिका ५ का २३ वर्षीया तबसुम अजमेरीको बिहे भगवानपुर गाउँपालिका २ गम्हरियाँका २८ वर्षीय मोहम्मद नइमसँग भयो। विवाह भएको दुई महिना नबित्दै नइम बैदेशिक रोजगार कतारमा गए। बिहे भएको महिना दिन नबित्दै घरमा दुःख दिन थाल्यो। पति पनि विदेश गयो। विदेश जान रोक्न खोज्दा पनि मानेन। थाहै नदिई गयो,'तबसुमले भनिन्, विदेश गएपछि झन सम्पर्क गर्न मानेन। यता, घरमा सासु ससुराले पीडा दिन थाल्यो। उनी माईतमा आएर बस्न थालिन्। पछि गाउँका अगुवाहरुले छलफल गरी सासु ससुरासँगै बस्न पठाएको उनले सुनाईन्। केही महिना नपुग्दै फेरी पहिलेकै जस्तै दुःख दिन थालेपछि माईत फर्किन्। पति पनि सम्पर्क बिहीन भए। सासु ससुराले धाकधम्की हिंसा गर्न छाडेनन,उनले भनिन,मेरो बुबाले गाउँका अगुवा, वडा अध्यक्षलाई घटना मिलाईदिन आग्रह गरे। तर, अगुवाहरुले सम्बन्ध विच्छेदको निवेदन हाल्न लगायो। उनले ०७७ मंसिर ४ गते लहान नगरपालिका ५ को कार्यालयमा निवेदन दिएकी थिइन्। सोही निवदेन अनुसार ०७७ मंसिर ८ गते वडा कार्यालयमा नै सम्बन्ध विच्छेदको कागज बन्यो। त्यतिबेला सम्म तबसुमको पति नइम विदेशमा नै थिए। सम्बन्ध विच्छेदको कागजमा बिहेमा दाइजोमा लिएको सम्पूर्ण सामानहरु र नगद फिर्ता गर्नुपर्ने उल्लेख छ। लेखे अनुसार न सामान फिर्ता भयो न नगद,तबसुमले भनिन्,कम्तीमा दाइजो फिर्ता लिएर भएपनि आफु अलग बस्न चाहेको छु। बिहेमा नगद ५ लाख दिएको तर, फिर्ता डेढ लाख मात्रै गर्ने सहमति गराएको उनले बताइन । गत साउनमा नइम विदेशबाट घर आए। तबसुमले पटकपटक सम्पर्क गर्न खोज्दा सम्पर्कमा आएका छैनन्। घर आएलगतै नइमले अर्को विवाह पनि गरे। अर्को विवाह गरेको जानकारी पाएपछि आफुले इलाका प्रहरी कार्यालय लहानमा बहुबिवाहको निवेदन दिएको तबसुमले बताइन्। निवेदन दर्ता भने भएको छैन। निवेदन दिएको थाहा पाएर वडा अध्यक्षले मान्छे लगाएर आफुहरुलाई किन प्रहरीमा गएको भनेर दबाब दिएको उनले अन्नपूर्ण पोस्ट्लाई बताइन । प्रहरीमा निवदेन परेपछि केटा र केटी पक्ष छलफलका लागि प्रहरी कार्यलय लहानमा गएका थिए। त्यहाँ नइम उपस्थित भएनन्। तबसुमले नइम उपस्थित हुनुपर्ने माग राखिन्। आफुलाई दाइजो फिर्ता दिएपनि कुनै मुद्दामा जाँदिन,उनले भनिन्,कति झन्झट र दुःख पाउनु। बरु अलग्गै बस्छु। प्रहरीमा वहुविवाहको निवेदन दिएपनि पीडितकै अनुसार दर्ता नगरिएको इलाका प्रहरी कार्यालय लहानका प्रमुख डिएसपी डाक्टर तपनकुमार दाहालले बताए। निवेदन आएको छ, पीडितले नै अहिले दर्ता नगर्नु भनेपछि रोकिएको हो। छलफलका लागि दुवै पक्षको आएको थियो,उनले भने,दाइजो फिर्ता लिएर केटी पक्ष छुटिन चाहेको देखिएको छ। केटी पक्षले दर्ता गर्न भन्ने वितिकै दर्ता हुन्छ। हामीले रोकेको होइन।"
आइतबारदेखि काठमाडौंका विद्यालय सञ्चालनमा आउने,"काठमाडौं : काठमाडौं महानगरभित्रका विद्यालय असोज १० गते सञ्चालन हुने भएका छन्। महानगर शिक्षा समितिको बैठकले यस्तो निर्णय गरेको हो। बुधबार महानगरका प्रमुख एवं समितिका अध्यक्ष विद्यासुन्दर शाक्यको अध्यक्षतामा बसेको बैठकले विद्यालय सञ्चालन गर्दा न्युनतम रुपमा पालना गर्नुपर्ने २७ बुँदे मापदण्डसहित यस्तो निर्णय गरेको हो । बैठकका अध्यक्ष शाक्यले सरकारले गरेका निर्णय विद्यालयहरुले पूर्ण पालना गर्नुपर्ने बताए। विद्यालय सञ्चालन गर्न तोकिएका मापदण्डको पूर्ण पालना गर्ने गराउने विषयमा भने शिक्षा विभागले अनुगमन गर्नेछ । शिक्षा अधिकारी रामप्रसाद सुवेदीकाअनुसार विद्यालयले कक्षा सञ्चालन विस्तृत कार्ययोजना बनाएर शिक्षा विभागमा पेश गर्नुपर्नेछ । यसमा भौतिक दूरी कायम गर्ने गराउने, मास्क लगाउने, हात धुने, ज्वरो मापन गर्ने, सामूहिक क्रियाकलाप नगराउने, खाजा घरबाटै लैजाने जस्ता विषयलाई मापदण्डमा कार्यान्वय योजना हुनुपर्नेछ ।"
माछा मार्ने क्रममा करेन्ट लागेर मृत्यु,"खोलामा विद्युत प्रवाह गरेर माछा मार्ने क्रममा करेन्ट लागेर एक जनाको मृत्यु भएको छ । मोरङको बूढीगंगा स्थित त्रिजुगा खोलमा माछा मार्ने क्रममा स्थानीय कामलिस माझीको बुधवार बेलुकी मृत्यु भएको हो । प्रदेश १ प्रहरी कार्यालय विराटनगरका प्रवक्ता एसपी नवीनराज राईका अनुशार, करेन्ट लागेर घाइते भएका माझीको कोसी अस्पतालमा उपचारका क्रममा मृत्यु भएको हो । बुढीगंगा गाउँपालिका६ सैतानपुरका माझीले आफ्नै घरबाट खोला सम्म लाइन लगेका थिए । खोलामा करेन्ट प्रवाह गरेर माछा मार्नु गैरकानुनी हो । घटनाबारे थप अनुसन्धान सुरु गरेको प्रहरीले जनाएको छ।"
युवती मृत्यु प्रकरण : दुई महिनादेखि अलमलमा प्रहरी अनुसन्धान,"झापा : बिर्तामोडकी सिर्जना बस्नेतको मृत्यु प्रकरणमा दुई महिनादेखि अल्मलिएको प्रहरी अनुसन्धान अझै ठोस् निष्कर्षमा पुग्न सकेको छैन। घटनाको विभिन्न पाटोमा गरिएको अनुसन्धानले ठोस् निष्कर्ष दिन नसकेको जिल्ला प्रहरी कार्यालय झापाले जनाएको छ। अलगअलग तीनवटा टोलीले घटनाको अनुसन्धान गर्दै आएपनि बलियो प्रमाण भेट्न नसकिएको झापा प्रहरीका प्रवक्ता डिएसपी राकेश थापाले बताए। यसै हो भन्नका लागि गतिलो प्रमाण भेटिएको छैन, प्रवक्ता थापाले भने, ढिलोछिटो मात्रै हो, प्रहरी अनुसन्धान एउटा निष्कर्षमा पुगेर छोड्छ। असार २८ गते बिहान आफू बसेको घर अगाडि अर्धनग्न अवस्थामा भेटिएकी बस्नेतको मृत्यु प्रकरणमा अनुसन्धान गर्न जिल्ला प्रहरी कार्यालय झापा, प्रदेश प्रहरी कार्यालय विराटनगर र केन्द्रीय अनुसन्धान ब्युरोको टोली खटिएको छ। टोलीले अलगअलग अनुसन्धान गरिरहेको हो। २५ वर्षीया बस्नेत स्थानीय सहकारी संस्थामा काम गर्दै आएकी थिइन्। परिवारका सदस्यसँगै राती खाना खाएर सुत्न गएकी बस्नेतको शव बिहान घरअगाडि अर्धनग्न अवस्थामा फेला परेको थियो। घरको भित्रबाट मूलगेटमा चाबी लगाइएको र बाहिरबाट समेत कोही पसेको प्रमाण फेला नपरेको प्रहरीले जनाउँदै आएको छ। शरीरको भित्रीबस्त्र घुँडासम्म पुगेको अवस्थामा फेला परेकी बस्नेतको बलात्कारपछि हत्या भएको आशंका गर्दै प्रहरीले प्रारम्भिक अनुसन्धान थालेको थियो। स्वास्थ्य परीक्षण लगायतका रिपोर्टका आधारमा बलात्कार भएको पुष्टि नभएको प्रवक्ता थापाले बताए। प्रहरीले उनको आत्महत्या हो भने विषयमा पनि यथेष्ट प्रमाण फेला पार्न सकेको छैन। अनुसन्धानका विभिन्न चरण चलिरहँदा प्रहरीले अझै यसै भन्ने स्थिति नरहेको प्रवक्ता थापाले बताए। कसैसँग झगडा र विवाद पनि नभएको कारण सिर्जनाको मृत्यु प्रकरण रहस्यको घेरामा पर्दै गएको छ। झापाका प्रहरी प्रमुख एसपी सानुराम भट्टराई बस्नेत मृत्यु प्रकरणका विषयमा प्रहरी अनुसन्धान अझै लम्बिने बताउँछन्। शव फेला परेकै दिन प्रहरीले अनुसन्धानका लागि ल्याएको कुकुर घरको माथिल्लो तलासम्म पुगेर फर्किएको थियो। सम्पत्ति विवादमा हत्या : चार टुक्रामध्ये एक टुक्रा शव भेटियो"
सम्पत्ति विवादमा हत्या : चार टुक्रामध्ये एक टुक्रा शव भेटियो,"झापा : झापा गाउँपालिका१ माइती भएकी डोली भनिने धोन्नी टुडुको हत्या अभियोगमा झापा प्रहरीले भारतीयसहित चार जनालाई पक्राउ गरेको छ। हत्यामा संलग्न दुई जना र घटना लुकाउन सहयोग गर्ने थप दुई जनालाई पक्राउ गरी बुधबार झापा प्रहरीले सार्वजनिक गरेको हो। पक्राउ पर्नेमा भारत किसनगञ्जका २३ वर्षीय ऐतवार सोरेन, झापा गाउँपालिका१ का ३७ वर्षीय लखन टुडु, सोही ठाउँका सिरी साइला भनिने ५६ वर्षीय सोमाइ हेमरम र २७ वर्षीय श्री हेमरम छन्। श्रीमान्को मृत्यु भएको १५ दिनपछि भारत किसनगञ्जबाट माइती घर झापा गाउँपालिका आउँदै गरेकी डोलीको भदौ २४ गतेराति बाटैमा हत्या भएको थियो। आफन्त र परिवारजन समेतको संलग्नतामा डोलीको हत्या भएको प्रारम्भिक अनुसन्धानले देखाएको झापाका प्रहरी प्रमुख एसपी सानुराम भट्टराईले बताए। झापा गाउँपालिकाको नेपाल भारत सीमावर्ती क्षेत्रमा टुक्राटुक्रा पारेर उनको शव फ्याँकिएको अभियुक्तले बयान दिएका छन्। टाउको, जीउको माथिल्लो भाग, कम्मर भन्दामुनि र घुँडाभन्दा तल गरेर शव चार टुक्रा पारिएको अभियुक्तको बयान छ। पक्राउ परेकामध्ये ऐतवार मृतक डोलीका भाञ्जा हुन्। लखन मृतक महिलाको सौताको भाई रहेको खुलेको छ। घटना लुकाउन सहयोग गरेको खुलेपछि सोमाइ र श्री पनि प्रहरी फन्दामा परेका हुन्। उनीहरुले स्थानीय सानो माइ खोलामा डोलीलाई नियन्त्रणमा लिएर टुक्रा टुक्रा पारेको बयान दिएका छन्। स्थानीय सानो माइ खोलामा अपरिचित महिलाको शव आधा काटिएको अवस्थामा भेटिएपछि प्रहरीले अनुसन्धान सुरु गरेको थियो। प्रहरीका अनुसार घुँडाभन्दा माथि र कम्मरभन्दा तलको भाग मात्रै फेला परेको छ। टाउको, घुँडाभन्दा तल र कम्मरभन्दा माथिको भाग अझै भेटिएको छैन्, एसपी भट्टराईले भने, विभत्स ढंगले हत्या गरेर खोलामा फालिएकाले आधा भाग भेट्न सकिएन। खोलामा बाढी आएको मौका छोपेर अभियुक्तले शव बगाएको प्रहरीले जनाएको छ। घटनाका अर्का अभियुक्त मृतक महिलाका देवर किसनगञ्जका मण्डल हेमरम फरार छन्। डोलीको श्रीमान्को मृत्यु भएको, सन्तान समेत नभएकाले सम्पत्ति विवादमा देवरसमेतको संलग्नतामा हत्या भएको एसपी भट्टराईले बताए। सौताले उनलाई बोक्सीको आरोप लगाउँदै आएकी थिइन्।"
सिम्रौनगढ नगरपालिका ११ दिनदेखि ठप्प,"वीरगन्ज : बाराको सिम्रौनगढ नगरपालिका र त्यस मातहतका सबै कार्यालयहरुमा ११ दिनदेखि सेवा ठप्प छ। भदौ २८ गतेदेखि कर्मचारीहरुले नगरपालिका, नगर अस्पताल र वडा कार्यालयहरुमा सेवा ठप्प गरेका हुन्। नगरपालिका मातहत रहेको नगर अस्पतालमा तोडफोड गर्ने र कर्मचारी कुटपिटमा संलग्न दोषीहरुलाई कारवाहीको माग गर्दै कर्मचारीहरुले नगरपालिकाको कार्यालय, स्वास्थ्य संस्था, वडा कार्यालय र नगरपालिकाबाट दिइने सबै सेवा बन्द गरेका हुन्। नगरपालिका कार्यालय र त्यस मातहतका सम्पूर्ण कार्यालयहरु विगत ११ दिनदेखि ठप्प हुदा सेवाग्राहीहरु मर्कामा परेका छन्। साथै नगरपालिकाको कार्यालय र वडा कार्यालयसँग सम्बन्धित विकास निर्माणका कामहरु पनि प्रभावित भएका छन्। भदौ २८ गते सिम्रौनगढ नगरपालिका २ मौवाहीका सतिस साहका १४ महिने छोरालाई सर्पले डसेपछि उपचारका लागि सिम्रौनगढ नगर अस्पतालमा लगिएको थियो। तर बालकको अवस्था गम्भिर भएपछि उपचारका लागि सदरमुकाम कलैयास्थित जिल्ला अस्पतालमा ल्याउने क्रममा बाटामै मृत्यु भएको थियो। समयमा उपचार नपाएर बालकको मृत्यु भएकोमा आक्रोशीत आफन्त र गाँउलेहरुले सिम्रौनगढको नगर अस्पताल र नगरपालिका कार्यालयमा तोडफोड गरेका थिए। बालकको शवसहित प्रदर्शनमा उत्रिएका उनीहरुले अस्पतालका स्वास्थ्यकर्मी, नगरपालिकाका कर्मचारीलाई कुटपिट गरेका थिए। कर्मचारी र स्वास्थ्यकर्मी गरी १२ जना घाइते भएका थिए। ती मध्ये नगरपालिकाको अपाङगता शाखाका कर्मचारी प्रयाग महतो सख्त घाइते भएका थिए। उनलाई ३ दिन आइसियुमा राखेर उपचार गरिएको थियो। घटना भएको ११ दिन बितिसक्दा पनि दोषीलाइ कार्वाहीका लागि प्रहरीले चासो नदेखाएको नगरपालिकाका निमित्त प्रमुख प्रशासकीय अधिकृत वीरेन्द्र कुमार साहले बताए। आफुहरुको माग पूरा नभए सम्म कोहि पनि कर्मचारी काममा नफर्किने उनले जानकारी दिए। गत मंगलबार प्रमुख जिल्ला अधिकारीलाई ज्ञापन पत्र बुझाइएको भएपनि अहिलेसम्म कुनै सुनुवाई नभएको उनको गुनासो छ। साहले भने, अस्पतालमा भएको तोडफोड र कर्मचारीमाथि गरिएको कुटपिट घटनाको छानबिन गरी जब सम्म दोषीमाथि कारबाही हुँदैन तब सम्म हामी काममा फर्किदैनौं।' सिम्रौनगढ नगरपालिकाका नगरप्रमुख विजय शंकर यादवले पनि घटनाको छानबिन र दोषीलाइ कार्यवाहीका लागि स्थानीय प्रशासन र प्रहरीले पनि चासो नलिएको बताए। उनले भने, सिडिओ साबलाई कर्मचारीले ज्ञापनपत्र बुझाएको पनि ३ दिन भइसक्यो, तर प्रशासन मौन छ, कर्मचारीहरु दोषीलाई कार्वाही नभएसम्म काममा नफर्कने अडानमा छन्। अहिले आफु काठमाडौंमा रहेको भन्दै उनले कर्मचारीहरुलाई काममा फर्कन समन्वय गरिरहेको बताए । बाराका प्रहरी प्रवक्ता प्रहरी नायव उपरीक्षक गौतम मिश्रले पनि अहिलेसम्म कसैलाइ पक्राउ नगरिएको जानकारी दिए। उनले भने, घटनाको कारण के थियो? को को संलग्न थिए? यस बारेमा प्रहरीले अनुसन्धान भइरहेको छ।"
पहिरो नियन्त्रणका लागि स्थलगत अवलोकन,"स्याङ्जा : वालिङ नगरपालिका १४ स्थित तमादीको पहिरो नियन्त्रणका लागि स्थलगत अवलोकन गरिएको छ। वालिङ र गण्डकी प्रदेश भूसंरक्षण तथा जलाधार डिभिजन कार्यालयका प्राविधिकसहित जनप्रतिनिधीहरु प्रभावित क्षेत्रमापुगी अध्ययन अवलोकन गरेका हुन्। गत वर्ष पहिरो जादाँ एकैघरका ९ जनाको मृत्यु भएको थियो। धेरै पशुचौपाया पनि मरेका थिए। पहिराका कारण दर्जनभन्दा बढी घर विस्थापित भएभने ३४ वटा घर भत्किए। ग्रामीण क्षेत्रमा सडक खनेपछि कारण पहिरो झरेको बताइएको छ। वस्ती भन्दामाथि बाटो खनिएकाले माथिबाट झरेको पहिराले घर पुरिँदा एकाघरका ९ जनाको एकैदिन मृत्यु भएको थियो। वालिङ १४ अर्चलेडाँडाडुम्रेभन्ज्याङ सडक विस्तारका लागि खन्ने क्रममा पहिरो जाँदा सिंगो गाउनै प्रभावित भएको हो। सडक विभागद्धारा खनिएको सो बाटो वरपरका जमिन चर्किनुका साथै पहिरो झर्नपछि त्यसको रोकथामका लागि स्थलगत निरीक्षण गरिएको नगरप्रमुख दिलीपप्रताप खाँणले जानकारी दिए। उनले भने, पहिरो झर्न नदिनेगरी ईञ्जिनियरहरुको टोलीले दिएको सुझाव बमोजिम काम अघि बढाईनेछ। र पहिरो नियन्त्रणका विविध उपाय अवलम्बन गरिनेछ। थप क्षति हुन नदिन जाली सहितको टेवा पर्खाल लगाउने, बायोईन्जिनियरिङ विधिद्धारा पहिरो रोकथाम र बृक्षारोपण तथा नियन्त्रण गर्न सकिन्छ। स्थलतग अध्ययन अवलोकनका लागि नगर प्रमुख खाँण, प्रमुख प्रशासकीय अधिकृत राजन भट्टराईू, भू तथा जलाधार कार्यालय पर्वतका वरिष्ठ जलाधार व्यवस्थापन अधिकृत दिवाकर पौडेल, सोही वडाध्यक्ष झम्मरबहादुर श्रेष्ठ लगायत पहिरो पिडित स्थानीयबासी सहभागी थिए। पहिरोबाट विस्थापित परिवारलाई आवास निर्माणका लागि आवश्यक प्रक्रियाअघि बढेको नगरपालिकाले जनाएको छ। गत वर्ष पनि नगरपालिका र जलाधार कार्यालयको साझेदारीमा बायोईञ्जिनियरिङ प्रविधिबाट तटबन्ध गरेको थियो।"
जस्तोसुकै सुरक्षा चुनौतीको सामना गर्न तयार छौं: प्रधानसेनापति शर्मा,"काठमाडौं : प्रधानसेनापति प्रभुराम शर्माले जस्तोसुकै सुरक्षा चुनौतीको सामना गर्न नेपाली सेना तयार रहेको बताएका छन् । प्रधानसेनापति शर्माले देशमा विकशित राष्ट्रिय सुरक्षा र स्थायित्वसँग सरोकार राख्ने गतिविधिहरुको नेपाली सेनाले अध्ययन गरिरहेको समेत जानकारी दिए। प्रथम कमाण्ड सेनापति समन्वयात्मक बैठकालाई बिहीबार सम्बोधन गर्दै प्रधानसेनापति शर्माले जस्तोसुकै परिस्थितिमा पनि संविधानप्रदत्त जिम्मेवारी निर्वाह गर्न र नेपाल सरकारका विधिसम्मत आदेशहरु अक्षरसः पालना गर्न नेपाली सेना तयार रहेको बताए । प्रधानसेनापति शर्माले भने,'सबै प्रकारका गतिविधिहरुको विश्लेषण गरिरहेका छौं। संभावित सुरक्षा चुनौतीको समाना गर्न सेना तयार छ ।"
१९ वर्षपछि लालपुर्जा,"सन्धिखर्क : अर्घाखाँचीको मालारानी गाउँपालिका३ खनदह र ६ हंसपुरका स्थानीयहरू १९ वर्षपछि लालपुर्जा पाएपछि हर्षित भएका छन्। २०५९ सालमा नेकपा माओवादीले सदरमुकाम आक्रमण गर्दा लाल पुर्जा जलेर नष्ट भएपछि जिल्ला नै नक्साविहीन बनेको थियो। देश शान्ति प्रक्रियामा गएपछि विशेष नापी टोलीले पुनः नाप नक्सा गरी जग्गाधनी पुर्जा वितरण गर्न सुरु गरेको हो। जलेर नष्ट भएका लालपुर्जा १९ वर्षपछि पाउँदा स्थानीय खुसी बनेका हुन्। विशेष नापी कार्यालय अर्घाखाँचीले मालारानी गाउँपालिका३ खनदह र वडा६ हंसपुरमा जग्गाधनी दर्ता प्रमाणपुर्जा वितरण गर्न सुरु गरेको छ। स्थानीयलाई लालपुर्जा नहुँदा बैंकमा जग्गा धितो राखेर ऋण पाउन समस्या थियो। लालपुर्जा पाएपछि खुसी भएको वडा३ का अध्यक्ष शोभाखर खनालले बताए। मालारानी गाउँपालिकाका अध्यक्ष बालकृष्ण आचार्यका अुनसार कृषिमा केही काम गर्न र आफ्ना बालबालिकालाई पढाउन जग्गाधनीले लालपुर्जा बैंकमा राखेर पनि पढाउन पाउने बताए। उनले लालपुर्जा बैंक तथा वित्तीय संस्थामा राखेर ऋण लिई कृषिमा केही काम गर्न आग्रह गरे । द्वन्द्वका समयमा नक्साविहीन भएको अर्घाखाँची जिल्लाका ३५ वडामा जग्गाधनी प्रमाणपुर्जा वितरण गर्न सुरु गरिएको विशेष नापी कार्यालय अर्घाखाँचीका प्रमुख नापी अधिकृत खिम रानाले बताए। उनले डिजिटल प्रविधिबाट निर्माण गरिएका लालपुर्जा जिल्लाका सबै वडामा निर्माण गरिने बताए। उनले ५३ वडामा नापी नकसाको काम सकिएको जानकारी दिए। काठमाडौंलगायत तराईका जिल्लाहरूमा अहिलेसम्म पनि २०२० सालकै नापनक्साबाट काम गरिरहेका छन्। अहिले भएको नापनक्साबाट खर भए खर, घर भए घर, बाटो भए बाटो, जस्तो छ त्यस्तै अवस्थामा पुर्जा वितरण भएको छ। जग्गाधनी प्रमाणपुर्जा वितरण भएकाले उक्त पुर्जालाई प्रयोगमा ल्याउन र अधिकतम फाइदा लिन सबै स्थानीयलाई सहायक प्रमुख जिल्ला अधिकारी बिक्रम थापाले बताएका छन्। लालपुर्जा खोज्दा राजधानी उपहार लालपुर्जा नहुँदा पाएनन् मुआब्जा गाउँ फर्कनेलाई घरजग्गा लालपुर्जा हातमा, जग्गा खोलामा लालपुर्जा पाउने सपना अधुरै एक जनालाई बेचिसकेको जग्गा अर्कैलाई बिक्री गर्न खोज्दा वालिङले दियो ६ परिवारलाई जग्गाधनी पूर्जा भूमि आयोगले दियो कालिकोटमा ३३ जनालाई रातोपूर्जा मन्दिरको जग्गा बेचिसके महन्थले, विवाहमण्डपको भूमि भूमाफियाको खल्तीमा पुस्तौँदेखि सुकुम्बासी बसेको जमिन भूमाफियाको कब्जामा मिलेमतोमा अरुको जग्गा वडा अध्यक्षको ससुराको नाममा !"
