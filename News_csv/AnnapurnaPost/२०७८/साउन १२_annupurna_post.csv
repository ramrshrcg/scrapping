शीर्षक,विवरण
स्वास्थ्यमा खेलबाड,"चिकित्सकको काम भनेकै बिरामीको उपचार गरेर ज्यान जोगाउनेनिको पार्ने हो। उपचारका क्रममा बिरामीको ज्यानै गयो भने पनि सामान्य परिवेशमा चिकित्सकलाई कारबाही हुँदैन। तर, यसो भन्दैमा चिकित्सकले लापरबाही गर्न मिल्दैन। चिकित्सकलाई पनि कसैको जीवन समाप्त पारौं भन्ने हुँदैन पनि। प्राविधिक कारण कुनै समय त्यस्ता घटना हुन सक्छन्। त्यसैले चिकित्सकलाई भगवान् उपनामले पनि पुकार्ने गरिन्छ। कुनै पनि बिरामी चिकित्सकको अघि पुग्दा बाँच्ने आश बटुल्छ। चिकित्सकले बिरामीलाई गर्ने सकारात्मक व्यवहारले नै पनि बिरामीको आधा पीडा कम हुन्छ भन्ने गरिन्छ। त्यसैले उपचार सेवामा खटाइने चिकित्सकको विशेष अध्ययन र तालिम हुन्छ। चिकित्सक बन्न र बिरामीको उपचार गर्ने अनुमति पत्र पाउन सहज छैन। अध्ययन र अनुभव बोकेका हाम्रै मुलुकमा चिकित्सक धेरै छन्। उनीहरूकै योगदानले आज नेपालीले मुलुकभित्रै विभिन्न जटिल किसिमका उपचार पनि पाउन सम्भव छ। अझै कोरोना महामारी नियन्त्रणमा स्वास्थ्यकर्मीले खेलेको भूमिकालाई त सम्मान गर्नै पर्छ। पछिल्लो समय यो पेशाप्रति आकर्षण पनि बढेको छ। मानव सेवामा खटिन पाउँदा आनन्द महसुस गर्नेहरू यो पेशाप्रति आकर्षित छन्। विश्व स्वास्थ्य संगठनको मान्यताअनुसार हरेक हजार व्यक्तिको लागि एक चिकित्सकको आवश्यकता पर्छ। नेपालमा जनसंख्याको हिसाबले ३० हजार चिकित्सकको आवश्कता छ। हाल नेपालमा २५ हजारभन्दा बढी चिकित्सक स्वास्थ्य सेवामा कार्यरत छन्। सरकारी स्वास्थ्य संस्थाहरूमा चिकित्सकको अभाव छ। यो समस्या तराईका जिल्लामा भन्दा पहाड र हिमाली क्षेत्रमा बढी छ। चिकित्सक नभएकै कारण सरकारी स्वास्थ्य चौकीहरू सुनसान भेटिन्छन्। खुल्ला भए पनि पियनको भरमा सञ्चालन भएका छन्। यसको फाइदा छ्यापछ्याप्ति खुलेका मेडिकलले उठाएका छन्। मेडिकलमा पनि अधिकार प्राप्त व्यक्ति नहुँदा जोसुकैले औषधि बेच्ने र बिरामीको परीक्षण गर्ने गरेको भेटिन्छ। यसले नागरिकको स्वास्थ्यमा जोखिम बढाएको छ। यो समस्या मुलुकका प्रायः सबै जिल्लामा छ। स्वास्थ्य चौकी र औषधि पसलमा भेटिने जो कोहीलाई नागरिकले चिकित्सक नै मान्छन्। जे औषधि दिए वा उपचार गरे पनि सर्वसाधारणले मान्नै पर्ने बाध्यता छ। कमिसन बढी आउने क्षेत्रका रूपमा स्वास्थ्य क्षेत्र परिचित छ। औषधि बिक्रीदेखि औषधि सिफारिससम्ममा चलखेल धेरै हुन्छ। त्यसैले चोकचोक र गाउँगाउँमा मेडिकल खाल्नेको लहर नै छ। अझै अस्पताल अघिका बाटोको दायाँबायाँमा औषधि पसलको बजार नै हुन्छ। त्यहाँ हुने व्यक्ति औषधि बेच्न मात्रै होइन, बिरामी आए आफैं चिकित्सक बनेर परीक्षण गर्नेमा पनि पछि पर्दैनन्। यसको नियमन अझै हुन सकेको छैन। सामान्य औषधिको नाम चिन्नेले पनि औषधि पसल खोल्ने, सरकारी स्वास्थ्य संस्थामा काम गर्ने कर्मचारीले घरमा वा चोकमा औषधि पसल खोल्ने र परिवारको कोही सदस्यलाई पसलमा राखेर औषधि बेच्न र जाँच्न लगाउने बेथिति पनि बढ्दो छ। जोसुकै चिकित्सक बनेर उपचार गर्ने समस्या मात्रै होइन, चिकित्सक उत्पादन गर्नेमा पनि बेथिति कायमै छ। पैसा बढी तिर्दैमा मेडिकल कलेजमा भर्ना पाउने र त्यहाँबाट उत्पादन भएको जनशक्तिले स्वास्थ्य क्षेत्रमा राम्रो सेवा दिन नसकेका उदाहरण छन्। सरकारले अहिले चिकित्सक पढ्न प्रवेश परीक्षामा न्यूनतम ५० प्रतिशत हासिल गर्नुपर्ने मापदण्ड तोकेको छ। तर, त्यो मापदण्डअनुसार लायक भएर एमबीबीएस पढेका विद्यार्थीको गुणस्तर जाँच गर्दा गुणस्तरहीन धेरै भेटिन्छन्। विदेशबाट पढेर आउने ८० प्रतिशत विद्यार्थी पहिलो पटकको परीक्षा उत्तीर्ण नै गर्न नसकेका पनि छन्। यसरी उत्पादन भएकाले दिने उपचार सेवा अझै जोखिमपूर्ण छ। एउटा बिरामी चिकित्सक र अस्पतालका लागि संख्यामा एक भए पनि बिरामी र उसको परिवारका लागि ऊ संसार हो। सो बिरामीको ज्यान बचाउन परिवारले सबै सम्पत्ति गुमाउन पनि सक्छ। त्यसैले बिरामीको स्वास्थ्यमा कसैले खेलबाड नगरौं। सरकारले प्रत्येक स्वास्थ्य चौकीमा अब ढिला नगरी तालिम प्राप्त चिकित्सकको व्यवस्था गरोस्। अवैधानिक रूपमा खुलेका मेडिकल र त्यहाँ बस्ने व्यक्तिको सम्बन्धित निकायबाट अनुगमन गरी सुधार गर्न अब ढिला गर्नुहुन्न।"
बर्दियामा धान उत्पादन बढ्दै,"गुलरिया : धानमा देशकै कुल उत्पादनको ठूलो हिस्सा ओगटेको बर्दिया खाद्यान्न बालीसँगै धानमा आत्मर्निभर बनेको छ। उत्पादित खाद्यान्न जिल्लामा खपत भई बचेको खाद्यान्न निर्यात गर्नुपर्ने अवस्था आएपछि बर्दिया जिल्ला धानमा आत्मर्निभर बनेको हो। जिल्लाको कुल खेतीयोग्य जमिनमध्ये ५० हजार २ सय ५० हेक्टर क्षेत्रफलमा धान खेती गरिन्छ। बर्दियामा थप ९ सय ९८ हेक्टर क्षेत्रफलमा चैते धानखेती हुन्छ। बर्दियामा वर्षे र हिउँदे गरी बाह्रै महिना धानखेती हुन्छ। वर्षे धानको ४ दशमलव ५ मेट्रिक टन प्रतिहेक्टर तथा हिउँदे धानको ५ दशमलव ५ मेट्रिक टन प्रतिहेक्टर उत्पादकत्व छ। बर्दियामा उत्पादित धान जिल्लामा खपत भई अन्य जिल्लामा निर्यात हुने गरेको एकीकृत कृषि तथा पशुपन्छी विकास कार्यालय बर्दियाका प्रमुख विनोद घिमिरेले बताए। बर्दियामा गत वर्ष बर्खे धानको उत्पादन २ लाख २६ हजार ६२८ मेट्रिक टन र चैते धान ५ हजार ४ सय ८९ मेट्रिक टन उत्पादन भयो। जिल्लामा धानखेती गरिने ७० दशमलव ८२ प्रतिशत भूमिमा सिँचाइ सुविधा छ। सिँचाइका लागि कुलोपानीलगायत भूमिगत सिँचाइ कार्यक्रम सञ्चालन भइरहेको छ। लुम्बिनी प्रदेशका जिल्लामध्ये बर्दिया, बाँके, दाङ, रुपन्देही, कपिलवस्तु र नवलपरासी गरी ६ जिल्ला धान उत्पादनको दृष्टिकोणले महत्वपूर्ण छन्। बर्दियामा प्रधानमन्त्री कृषि आधुनिकीकरण परियोजनाअन्तर्गत राजापुरमा धान सुपरजोन कार्यक्रम लागू छ। बर्दिया धान उत्पादनको दृष्टिकोणले महत्वपूर्ण छ। चालू कार्यक्रमले चैते धानखेतीलाई मात्र महत्व दिएको छ। लुम्बिनी प्रदेशमा बर्दियाले २२ प्रतिशत धानको योगदान दिएको प्रमुख घिमिरेले प्रष्ट्याए। बर्दिया जिल्ला कृषि उर्बरको उद्गम थलो मानिए पनि यहाँ धान भण्डार गर्ने क्षमता नहुँदा समस्या परेको छ। बर्दियामा मोटो धान उत्पादनलाई मात्र प्राथमिकता दिने भएकाले व्यापारीहरूको मसिनो धानमा आकर्षण छ। घिमिरेले भने, हामीले मसिनो धान खेती प्रबद्र्धन गर्न स्थानीय तहमार्फत बीउ, विजनमा अनुदान दिएका छौं। जिल्लामा ७० हेक्टर क्षेत्रफलमा मसिनो धान खेतीको कार्यक्रम लागू छ। बर्दियामा ९८ प्रतिशत रोपाइँ सकिएको छ। कृषकहरू मसिनो धान खेतीमा लाग्नुपर्ने उनले सुझाव दिए। बर्दियामा चैते धानको उत्पादन राम्रो छ। तर, वर्षासँगै धान भित्र्याउने समय पर्ने भएकाले किसानहरूलाई समस्या झेल्नुपर्छ। बर्दिया जिल्ला बाढी प्रभावित भएकाले वर्षात्का बेला धानखेतहरू बाढीले बिगार्ने गर्छ। बर्दियाको ७५ हजार हेक्टर भूमि खेतीयोग्य छ। जिल्लामा अधिकांश धानखेती हुन्छ। एउटा मानिसलाई वर्षभरिमा ४ सय ७ केजी धान आवश्यक पर्छ। एकीकृत कृषि तथा पशुपन्छी विकास कार्यालयका सूचना अधिकारी सन्तोष पाठकका अनुसार बर्दियामा ७ सय ५३ केजी धान उत्पादन हुन्छ। बचेको ३ सय ४६ केजी धान निर्यात हुन्छ। धानबालीसँगै बर्दिया जिल्ला मकै, गहुँ, तरकारी, आलु, दूध, मासुमा पनि आत्मनिर्भर छ। मलको समस्याबर्दियामा कृषि कार्यका लागि युरिया, डिएपी र पोटास लगायतका रासायनिक मलको निकै आवश्यकता पर्छ। किसानहरू मल अभावका बेला सीमावर्ति भारतीय बजारबाट दुःख झेलेर मल ल्याउन बाध्य हुन्छन्। सरकारले मलका लागि कुनै ठोस कार्यक्रम नबनाउँदा किसानहरूले समस्या भोग्नुपर्ने बाध्यता छ। जिल्लालाई वर्षभरिमा युरिया करिव ७ हजार मेट्रिक टन, डिएपी ५ हजार मेट्रिक टन र पोटास ५ सय मेट्रिक टन आवश्यकता पर्ने कृषि सामाग्री कम्पनी गुलरिया शाखाका प्रमुख मोहन सिंह केसीले बताए। धान खेतीका लागि मात्र युरिया करिव ४ हजार मेट्रिक टन, डिएपी २ हजार ५ सय मेट्रिक टन र पोटास २ सय मेट्रिक टन आवश्यक पर्छ। उनले भने, यतिखेर हामीसँग युरिया १ सय ९० मेट, डिएपी १ सय ६५ मेट मौज्दात छ। पोटास सकिएको छ। धान पाक्दा सम्मलाई १ हजार मेट्रिकटन युरियाको आवश्यकता छ। मल दैनिक आइरहेको छ। पहिलेको जस्तो अभावको अवस्था छैन।"
"जसपा : फुटको डरले जुट्यो, सत्ताको खेलले फुट्यो","काठमाडौं : तत्कालीन प्रधानमन्त्री केपी शर्मा ओलीले ०७७ वैशाख ८ गते दल त्यागसम्बन्धी अध्यादेश जारी गरे। ओलीनिकट नेताले उपेन्द्र यादव नेतृत्वको समाजवादी पार्टीका सांसद सुरेन्द्र यादवलाई रातारात जनकपुरबाट काठमाडौं ल्याए। उक्त पार्टी फुटाउन अध्यादेश जारी भएको चर्चा चल्यो। अनि, रातारात समाजवादी पार्टी र राष्ट्रिय जनता पार्टी (राजपा) नेपालबीच चमत्कारिक एकताको घोषणा भयो, २०७७ वैशाख १० गते। नेतृत्व, संरचना र विधान तयार नहुँदै दुई पार्टीबीच एकता गरेर नयाँ पार्टी घोषणा गरियो, जनता समाजवादी पार्टी नेपाल (जसपा)। तर, जसपा गठनको १५ महिनापछि विभाजित भएको छ। निर्वाचन आयोगले पार्टीको आधिकारिकता यादव पक्षलाई दिएको छ। महन्थ ठाकुर पक्षलाई आयोगले नयाँ नाम र नयाँ चुनाव चिह्नसहित पार्टी दर्ता गर्न आउन मौका दिएको छ। आयोगमा २०७४ असार २४ गते जसपा नयाँ दलका रूपमा दर्ता भए पनि नेताहरूको व्यवस्थापन र नेतृत्वको लडाइँ टुंगिएको थिएन। ठाकुर नेतृत्वको राजपामा एकतापूर्वका ६ पार्टीका नेताको व्यवस्थापन नटुंगिँदै समाजवादीसँग एकता भएको थियो। त्यसपछि नेता र नेतृत्व व्यवस्थापन थप पेचिलो बनेको थियो। तत्कालीन प्रधानमन्त्री ओलीले पुस ५ गते प्रतिनिधिसभा विघटन गर्दा जसपा मूलत: एकै ठाउँमा उभिएको थियो। तर, दोस्रो पटकको विघटनसँगै जसपामा विवाद चर्कियो। ओलीलाई साथ दिने कि नदिने भन्नेमा दुई धार देखिए। ठाकुर र राजेन्द्र महतो ओलीका पक्षमा उभिए भने यादव र डा बाबुराम भट्टराईलगायत नेता ओलीसँग कार्यगत एकताको विपक्षमा उभिए। ठाकुर पक्ष ओली नेतृत्वको सरकारमा सहभागी भएपछि जसपा प्राविधिक रूपमा एक रहे पनि सैद्धान्तिक रूपमा विभाजित अवस्थामा पुगेको थियो। विवाद चर्किंदै गएपछि यादव पक्षले निर्वाचन आयोगमा आधिकारिकताको निवेदन दिएको थियो। आयोगमा बहुमतको परीक्षण आयोगले जसपामा कसको पक्षमा बहुमत छ भनेर सोमबार हेड काउन्ट (सनाखत) गरेको छ। त्यसका लागि जसपाका कार्यकारिणी सदस्यलाई आयोगमा बोलाइएको थियो। केन्द्रीय कार्यकारिणी समितिका ५१ सदस्य आयोग पुगे। ३४ जनाले यादव पक्षमा हस्ताक्षर गरे। १६ जना ठाकुर पक्षमा उभिए। जन्मकैदको सजाय भोगिरहेका रेशम चौधरी तटस्थ बसे। बहुमत कार्यकारिणी सदस्यले यादव पक्षमा हस्ताक्षर गरेपछि प्रमुख निर्वाचन आयुक्त दिनेशकुमार थपलिया नेतृत्वको पाँच सदस्यीय इजलासले उही पक्षलाई आधिकारिकता दिने निर्णय गरेको हो। जसपाको विवाद निरुपण गर्न प्रमुख आयुक्त थपलियाको नेतृत्वमा आयुक्तहरू ईश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर र सगुनशमशेर जबरा रहेको इजलास गठन गरिएको थियो। आयोगले साउन ३ गतेदेखि जसपा विवादमा सुनुवाइ अघि बढाएको थियो। आयोगका प्रवक्ता राजकुमार श्रेष्ठले यादव पक्षलाई जसपाको आधिकारिकता दिइएको जानकारी दिए। ठाकुर पक्षलाई नयाँ पार्टी खोल्न अवसर दिने निर्णय भएको प्रवक्ता श्रेष्ठले बताए। जसपा अध्यक्ष यादवले आत्मालोचना गर्दै आए महन्थ ठाकुर पक्षलाई पार्टीमा समेट्न सकिने प्रतिक्रिया दिए। उहाँहरू आत्मालोचनासहित आउनुभयो भने पार्टीमा अटाउन सक्नु हुनेछ, यादवले भने। उनले जसपाको आधिकारिकताको टुंगो लागेकाले सरकारमा छिट्टै सहभागी हुने जानकारी दिए। ठाकुर पक्षका वरिष्ठ नेता राजेन्द्र महतोले पार्टी एकता गरेको एक वर्षमा नै फुटको अवस्था आउनु दु:खद् भएको बताए। महतोले भने, शोषण उत्पीडनमा परेका जनतालाई अधिकार दिन पार्टी एकता गरेका थियौं। यो प्रयोजनका लागि उपेन्द्रजीको पार्टी बचाइदिएका थिएनौं। तानातानमा रेशम चौधरीटीकापुर काण्डका मुख्य अभियुक्त रेशम चौधरी तानातानमा परेका थिए। यादव र ठाकुर दुवै पक्षले चौधरीलाई आफ्नो पक्षमा हस्ताक्षर गराउन खोजेका थिए। चौधरीले भने दुवै पक्षमा हस्ताक्षर गरेनन्। उनी २०७४ सालको निर्वाचनमा ठाकुरले नेतृत्व गरेको राजपाबाट निर्वाचित भएका थिए। जन्मकैद सजाय भोगिरहेका उनी जसपाको आधिकारिकताका लागि सनाखत गराउन आयोगमा लगिएको थियो। चौधरीले आफ्नो नैतिकताले पक्ष विपक्षमा लाग्न नदिएको स्पष्ट पारे। आज जेलबाट आएर पक्ष विपक्षमा सनाखत गर्न नैतिकताले दिएन, उनले भने, मेरो पक्ष पनि जसपा हो, विपक्ष पनि जसपा हो। उनले ठाकुरलाई भीष्मपितामहको दर्जा दिँदै युद्धको नियमका कारण बाण हान्नुपरेको महाभारतको प्रसंगसमेत सुनाएका थिए। आयोगले चौधरीलाई सनाखतका लागि कारागारबाट ल्याउन आग्रह गरेको थियो। तर, नमानेपछि उनलाई कडा सुरक्षाबीच आयोगको कार्यालयमा पुर्याइएको थियो। जसपा एकीकरण हुँदा शक्तिशाली ठाकुर महतो पक्ष थियो। यादवको बाध्यताका कारण रातारात एकीकरण भएको थियो। यादव पक्षउपेन्द्र यादव, अशोक राई, डाबाबुराम भट्टराई, महेन्द्रराय यादव, राजकिशोर यादव, गोविन्द चौधरी, मृगेन्द्रकुमार सिंह यादव, नवलकिशोर शाह, अमृतादेवी अग्रहरी, रामनरेश राय यादव, राजेन्द्रप्रसाद श्रेष्ठ, नवराज सुवेदी, परशुराम खापुङ, युवराज कार्की, रकम चेम्जोङ, रेणुकमारी यादव, मो लालबाबु राउत, हिसिला यमी, हेमराज राई, गंगानारायण श्रेष्ठ, रणध्वज कन्दङ्वा, रामसहाय प्रसाद यादव, डम्मरु बल्लभ खतिवडा, प्रकाश अधिकारी, मोइस्तियाक राई, दुर्गा सोब, परशुराम बस्नेत, प्रशान्त सिंह, भक्तबहादुर शाह, सुशीला श्रेष्ठ, विजयकुमार यादव, रमेशप्रसाद यादव, गजाधर रोहिता यादव, मनीषकुमार सुमन। ठाकुर पक्षमहन्थ ठाकुर, राजेन्द्र महतो, शरत्सिंह भण्डारी, अनिलकुमार झा, सर्वेन्द्रनाथ शुक्ल, वृषेशचन्द्र लाल, जितेन्द्रप्रसाद सोनार, उमाकान्त झा, चन्दा चौधरी, लक्ष्मणलाल कर्ण, राजकुमार लेखी, केशवकुमार झा, अकवाल अहमद शाह, दानबहादुर विश्वकर्मा, निर्जला राउत, सुनीलकुमार झा। तटस्थरेशम चौधरी।"
विदेशबाट बाकसमा,"काठमाडौं : वैदेशिक रोजगारीमा जाने नेपाली प्रायः युवा (१८ देखि ४० वर्षसम्मका) छन्। यसमा पनि २५ देखि ३५ वर्ष उमेर समूहका अधिक जान्छन्। त्यसमाथि स्वास्थ्य परीक्षण गरी निरोगी पुष्टि भएपछि मात्र विदेशको ढोका खुल्छ। श्रम गन्तव्य मुलुकमा पुगेर पनि स्वास्थ्य परीक्षण गराउँछन्। तर, वैदेशिक रोजगारीमा हुने मृत्यु घटेको छैन। बरु पछिल्लो एक वर्ष अवधिमा अघिल्लो वर्षको तुलनामा मृतकको संख्या दोब्बर बढेको छ। मलेसियाबाट शनिबार मात्रै एकै दिन तीन अस्तु र २४ वटा शव बाकसमा ल्याइएको छ। वैदेशिक रोजगार बोर्डको तथ्यांकअनुसार आर्थिक वर्ष २०७७७८ मा १ हजार २ सय ४२ जनाले ज्यान गुमाएका छन्। यस हिसाबले दैनिक मृत्यु हुनेको संख्या औसत तीन जना हुन आउँछ। जब कि अघिल्लो आवमा ६ सय ७४ जनाले ज्यान गुमाएको बोर्डको तथ्यांक छ। बोर्डका अनुसार पछिल्लो १३ वर्षमा ९ हजार ४ सय २४ जनाको निधन भएको छ। बोर्डले श्रमस्वीकृति लिई गएको समयभित्रै निधन भएका श्रमिकको मात्रै तथ्यांक राख्ने गरेको छ। श्रमस्वीकृति नलिई गएका, ओभरस्टे बसेका, कम्पनी छोडेर भागेका, अलेखबद्ध कामदारको पनि दैनिक औसत दुई जनाको मृत्यु भएको हुन सक्ने जानकार बताउँछन्। यसले गर्दा वैदेशिक रोजगारीमा हुने मृत्युको संख्या यकिन हुन नसकेको हो। त्यसमाथि पोस्टमार्टम नगरी शव पठाउने भएकाले मृत्युको खास कारण पहिचान हुन सकेको छैन। मृत्युको कारण थाहा नभएको, प्राकृतिक, अन्य, अनुसन्धान भइरहेको लगायतका कारण लेखेर शव पठाउने गरिन्छ। यसबाहेक हृदयघात, आत्महत्या, सडक दुर्घटना, बिरामी, कार्यस्थल दुर्घटनाबाट पनि वैदेशिक रोजगारीमा रहेका श्रमिकले ज्यान गुमाइरहेका छन्। श्रमविज्ञ डा गणेश गुरुङ वैदेशिक रोजगारीका क्रममा हुने मृत्युको वास्तविक पहिचान हुन नसक्नु राज्यको कमजोरी भएको बताउँछन्। पोस्टमार्टम नगरी स्वदेश पठाइने गरेकाले मृत्युको वास्तविक कारण खुल्न नसकेको हो, डा गुरुङ भन्छन्। उनका अनुसार पोस्टमार्टमको व्यवस्था गर्न सके मात्रै पनि मृत्युको वास्तविक तथ्य पत्ता लाग्छ। अर्का श्रमविज्ञ पूर्णचन्द्र भट्टराई पोस्टपार्टममा गम्भीर हुन आवश्यक देखिएको बताउँछन्। स्वस्थ भनेर पठाएका कामदारको त्यसरी हुने मृत्युदर ज्यादा हो, श्रमविज्ञ भट्टराई भन्छन्, हेलचेक्र्याइँ गर्नुहुँदैन। जोखिमप्रति सचेत रहनुपर्छ। सावधानीपूर्वक काम गर्नुपर्छ। सर्वोच्च अदालतले २०७४ कात्तिकमा वैदेशिक रोजगारीमा हुने मृत्युको कारण खोज्न आदेश दिएको थियो। तर, अहिलेसम्म पनि सरकारले त्यसतर्फ चासो देखाएको छैन। पाटन स्वास्थ्य विज्ञान प्रतिष्ठानका प्राडा केदार बरालको संयोजकत्वमा २०७४ सालमा कार्यदल गठन गरिए पनि त्यसले निचोड निकाल्न सकेन। उक्त कार्यदलले मलेसियामा अध्ययन गरेको थियो। खाडी मुलुकमा मृत्युको वास्तविक कारण खोजिएको छैन। सर्वोच्चले श्रम गन्तव्य मुलुकमा हुने मृत्युको कारण पत्ता लगाउन अनिवार्य रूपमा पोस्टमार्टम गराउन आदेश दिएको थियो। सरकारले सर्वोच्चको आदेशअनुरूप तदारुकता नदेखाउनु आपत्तिजनक भएको अनुसन्धानकर्ता रामेश्वर नेपाल बताउँछन्। आदेशका बाबजुत कुनै कदम नचालिनु विडम्बना हो, उनी भन्छन्, अब निधनको कारण खुलाउन सरकारले ध्यान दिनै पर्छ। श्रमविज्ञ भट्टराई श्रमिकले हेलचेक्र्याइँ गर्दा पनि वैदेशिक रोजगारीमा निधन हुने गरेको बताउँछन्। जोखिमपूर्ण काममा संलग्न हुनुपर्ने तर सावधानी नअपनाउने गरेको श्रमविज्ञ भट्टराईको भनाइ छ। अभिमुखीकरणको समयसीमा बढाएर श्रमिकलाई त्यसबारे पूर्ण जानकारी दिन आवश्यक छ, उनी भन्छन्, तर, श्रमिकले समय दिएर अभिमुखीकरणमा बस्न नमान्ने प्रवृत्ति बढ्दै गएको छ। एजेन्ट तथा म्यानपावरले ६ महिनाभन्दा बढी झुलाउँदा श्रमिक छिटो जान पाए हुन्थ्यो भन्ने सोच राख्छन्। त्यही हतारले आफू जाने देशको हावापानी, रहनसहन र कानुनबारे जानकारी नलिने, अभिमुखीकरण तालिमलाई महत्व नदिने गरेको जानकार बताउँछन्। भट्टराईका अनुसार मृत्युको अर्को कारणमा पारिवारिक तनाव पनि हो। परिवारका सदस्यले चाहिनेनचाहिने कुरा सुनाउँछन्, उनी भन्छन्, धन कमाउनुपर्ने दबाब हुने भएकाले स्वास्थ्यको ख्यालै नगर्दा पनि निधनको मात्रा बढेको छ। नेपालीको औसत आयु ७०५ वर्ष छ। तर, वैदेशिक रोजगारीमा गएकै कारण आधा उमेरमै ज्यान गुमाउन बाध्य हुन पुगेका छन्। सीप नसिकी जाँदा सोचेजस्तो कमाइ नहुँदा पनि प्रायः कामदार तनावमा पर्छन्। उनीहरूलाई सीप सिकाएर, पर्याप्त प्रशिक्षण दिएर पठाउन आवश्यक देखिएको छ। अनुसन्धानकर्ता नेपाल सुतेको सुत्यै, गाडी दुर्घटना र कार्यस्थल दुर्घटना (माथिबाट खसेर, मेसिनले किचेर)का कारण वैदेशिक रोजगारीमा रहेका नेपालीको निधन भइरहेको बताउँछन्। राज्यले राम्रोसँग पढाएर पठाउन सके धेरै मात्रामा मृत्यु रोक्न सकिन्छ, उनी भन्छन्, त्यहाँको ट्राफिक नियम, कार्यस्थलबारे, हावापानी तथा रहनसहनका बारेमा राम्रोसँग पढाउनुपर्छ। श्रमिकको सुरक्षामा विशेष जोड दिने गरी द्विपक्षीय सम्झौता अपरिहार्य देखिएको छ। सरकारको उच्चस्तरबाट मात्रै यस विषयमा ठोस कदम चाल्न सकिन्छ, उनी भन्छन्, अब राजदूतावासबाट त्यो सम्भव छैन। दिनभर ५५ डिग्रीसम्ममा काम गर्ने र राति एसीको अनियन्त्रित चिसोमा सुत्ने प्रवृत्तिले गर्दा बिहान उठ्दा कतिपयको मृत्यु हुने गरेकोे छ। हृदयाघातलगायत, खानपानमा ध्यान नपुर्याउँदा पनि निधन हुने गरेको छ। कार्यस्थलको असुरक्षा तथा अव्यवस्थित बसाइका कारण बर्सेनि नेपालीको ज्यान गइरहेको छ। कार्यस्थलमा सुरक्षा, खानपान, बस्ने व्यवस्था, कामको प्रकृतिमा सुधार ल्याउन सरकारले कदम चाल्न ढिला भइसकेको जानकार बताउँछन्। काम गर्दा सुरक्षा अपनाउने, बासस्थानको वातावरण, भेन्टिलेटर भएनभएको, खानेकुरा हाइजेनिक छछैन भन्ने विषयमा कामदार सचेत हुनुपर्छ। ठूल्ठूला अग्ला टावरमा चढ्नुपर्दा सुरक्षा र प्रशिक्षण दिनुपर्ने, जतिसुकै अनुभवी भए पनि लापरवाही नगर्ने बानीको विकास गर्न सके वैदेशिक रोजगारीमा मृत्यु रोक्न सकिने जानकार बताउँछन्। काम गर्दा सुरक्षा सामग्री प्रयोग गरेनगरेको अनुगमन गर्नुपर्ने, दूतावासले कामदारसँग समयसमयमा अन्तर्क्रिया गर्न सके पनि मृत्यु रोक्न सकिन्छ। बोर्डले कार्यस्थल सुरक्षा, तनाव व्यवस्थापन, स्वास्थ्य सुरक्षामा श्रमिकलाई अध्यापन गराउने योजना बनाएको छ। बोर्डका उपसचिव दीनबन्धु सुवेदी यस आर्थिक वर्षदेखि वैदेशिक रोजगारीमा रहेका कामदारको मृत्यु रोक्न तालिम आयोजना गरिने बताउँछन्। बाध्यात्मक वैदेशिक रोजगारी अन्त्य गर्ने घोषणा सरकारले गरे पनि पर्याप्त रोजगारी सिर्जना हुन नसक्दा बर्सेनि ४ लाख ५० हजार व्यक्ति वैदेशिक रोजगारीमा जान्छन्। तर, पछिल्लो समय कोभिडका कारण १ लाख पनि श्रमिक वैदेशिक रोजगारीमा जान पाएका छैनन्। स्वदेशमा रोजगारी नपाउँदा तथा वैदेशिक रोजगारीमा जाने अवसरबाट वञ्चित हुँदा पनि श्रमिक थप चिन्तामा परेको श्रमविज्ञहरू बताउँछन्। बोर्डका कार्यकारी निर्देशक राजनप्रसाद श्रेष्ठ वैदेशिक रोजगारीमा हुने निधनको वास्तविक तथ्य पत्ता लगाउन बोर्डले अध्ययन सुरु गरेको बताउँछन्। मृत्युको कारण, कुन जिल्लाको कुन पालिकाको, लैंगिक तथा कुन वर्गको व्यक्तिको निधन भइरहेको छ भन्ने विषयमा अध्ययन सुरु गरिएको श्रेष्ठको भनाइ छ। असोजसम्म प्रतिवेदन आउने गरी अध्ययन सुरु भएको छ, उनी भन्छन्। बोर्डले हरेक वर्ष दिने आर्थिक सहायताका आधारमा निधन भएको गलत हुने र विदेशमा त्योभन्दा धेरैको मृत्यु भएको भए पनि बोर्डले तथ्यांक नराखेको उनको भनाइ छ।"
प्रभुराम शर्मा कार्यवाहक प्रधानसेनापतिमा नियुक्त,काठमाडौँ: नेपाली सेनाका बलाधिकृत रथी प्रभुराम शर्मा कार्यवाहक प्रधानसेनापतिमा नियुक्त भएका छन् । मंगलबार बसेको मन्त्रिपरिषद् बैठकले शर्मालाई कायम मुकायम प्रधानसेनापतिको जिम्मेवारी दिने निर्णय गरेको हो । यसअनुसार शर्मा अब नेपाली सेनाको ४४औं प्रधानसेनापति बन्नेछन् । सरकारका प्रवक्ता तथा कानूनमन्त्री ज्ञानेन्द्र बहादुर कार्कीका अनुसार साउन २५ देखि लागु हुने गरी कामु भइ प्रधानसेनापतिको जिम्मेवारी सम्हाल्ने गरी तोक्न मन्त्रिपरिषदले राष्ट्रपति समक्ष सिफारिस गरेको हो । वर्तमान प्रधानसेनापति पूर्णचन्द्र थापा भदौ २५ गते अनिवार्य अवकाश पाउँदैछन् । थापाको औपचारिक विदाइ २५ भदौमा हुने बताइएको छ ।
योजना आयोगको उपाध्यक्षमा डा विश्व पौडेल,काठमाडौँ: राष्ट्रिय योजना आयोगको उपाध्यक्षमा युवा अर्थशास्त्री डा विश्व पौडेल नियुक्त भएका छन् । मंगलबार बसेको मन्त्रिपरिषद्को बैठकले डा पौडेललाई उपाध्यक्षमा नियुक्त गरेको हो । सरकारका प्रवक्ता तथा कानुनमन्त्री ज्ञानेन्द्रबहादुर कार्कीका अनुसार बैठकले राष्ट्रिय योजना आयोगको उपाध्यक्षमा पौडेल र सदस्यमा रामकुमार फुयाँल र दिलबहादुर लिम्बूलाई नियुक्त गरेको छ । अन्तर्राष्ट्रिय श्रम संगठन (आईएलओ)को आर्थिक सल्लाहकारको रुपमा काम गरिसकेका डा पौडेल काठमाडौं यूनिभर्सिटीमा स्कुल अफ म्यानेजमेन्टका एसोसिएट प्रोफेसर हुन् । यसअघि डा स्वर्णिम वाग्ले योजना आयोगको उपाध्यक्ष हुँदा पौडेलले आर्थिक सल्लाहकारको रुपमा काम गरेका थिए । अमेरिकाको युनिभर्सिटी अफ क्लालिफोर्नियाबाट विद्यावारिधि गरेका पौडल पछिल्लो समय आर्थिक विषयमा नियमित विश्लेषणात्मक लेख लेख्ने गरेका छन् । चितवनका स्थायी बासिन्दा पौडेल योजना आयोका पूर्वउपाध्यक्ष वाग्लेका समकक्षी समेत हुन् ।
"प्रधानमन्त्री देउवासँग अमेरिकी विदेशमन्त्रीको टेलिफोन: एमसीसी, खोप र जलवायु असरबारे छलफल","काठमाडौँ: प्रधानमन्त्री शेरबहादुर देउवा र अमेरिकी विदेशमन्त्री एन्टोनी जे ब्लिंकेनबीच मंगलबार टेलिफोन संवाद भएको छ । अमेरिकी विदेशमन्त्री एन्टोनीले टेलिफोन गर्दै नवनियुक्त प्रधानमन्त्री देउवालाई बधाइ दिएका थिए । प्रधानमन्त्री देउवाले कोरोना नियन्त्रणका लागि अमेरिकी सहायताका लागि धन्यवाद दिए । कोरोनाविरुद्ध खोप सहायता, जलवायु परिवर्तन साथै द्विपक्षीय साझेदारी बारे उनीहरुको छलफल केन्द्रित थियो । परराष्ट्र मन्त्रालयले विज्ञप्ति जारी गर्दै यसबारे जानकारी दिएको छ । अमेरिकी विदेशमन्त्री एन्टोनीले पनि आफ्नो ट्वीटरमा समेत प्रधानमन्त्री देउवासँगको संवादबारे लेखेका छन् । ""नेपालका प्रधानमन्त्री शेरबहादुर देउवासँग आज कुरा गर्न पाउँदा मलाई खुसी लाग्यो । अमेरिका नेपाल साझेदारीको प्रगति साथै कोभिड १९ विरुद्ध हाम्रो साझा लडाइँ र जलवायु परिवर्तनको असरबारे हामीले छलफल गर्यौँ,"" एन्टोनीले मंगलबार राति ट्वीटरमा लेखेका छन् । प्रधानमन्त्री देउवाले १५ लाख कोरोना विरुद्धको खोप उपलब्ध गराएकोमा अमेरिका सरकारलाई धन्यवाद समेत दिएका थिए । साथै तेस्रो लहरबाट बच्न थप खोप सहायताका लागि आग्रह समेत गरेका थिए । यस्तै नेपालको सामाजिक आर्थिक विकासमा निरन्तर सहयोग गरेकोमा अमेरिकी सरकारलाई प्रधानमन्त्री देउवाले धन्यवाद दिएका थिए । प्रधानमन्त्री देउवा र विदेशमन्त्री एन्टोनीबीच एमसीसी सहित नेपालका विविध विकासका प्राथमिकता क्षेत्रबारे पनि छलफल भएको विज्ञप्तिमा उल्लेख छ । जलवायु परिवर्तनका असर तथा नेपाल जस्ता हिमाली देशहरुको अर्थतन्त्रमा पार्ने असरबारे पनि उनीहरुले छलफल गरेको विज्ञप्तिमा उल्लेख छ । यसवाहेक विदेशमन्त्री एन्टोनीमार्फत प्रधानमन्त्री देउवाले अमेरिकी राष्ट्रपति जो बाइडेन र उपराष्ट्रपति कमला ह्यारिसलाई समेत बधाइ तथा शुभकामना सन्देश पठाएका थिए । साथै बाइडेन प्रशासनसँग नजिक भएर काम गर्न इच्छुक रहेको पनि देउवाले व्यक्त गरेका थिए ।"
"फेरि फेरिए प्रदेश प्रमुख: लुम्बिनीमा शेरचन, गण्डकीमा गुरुङ","काठमाडौँ: मंगलबार बसेको मन्त्रिपरिषद बैठकले गण्डकी र लुम्बिनी प्रदेशका प्रदेश प्रमुख परिवर्तन गरेको छ । सरकारले गण्डकी प्रदेश प्रमुख सीता कुमारी पौडेललाई हटाएर पृथ्वीमान गुरुङ र लुम्बिनीका प्रदेश प्रमुख धर्मनाथ यादवलाई हटाएर उनको ठाउँमा अमिक शेरचनलाई नियुक्त गरेको छ । सरकारले दुबै प्रदेशमा नयाँ प्रदेश प्रमुख नियुक्तिका लागि राष्ट्रपति विद्यादेवी भण्डारीसमक्ष सिफारिस गरेको हो । यसअघि केपी ओली नेतृत्वको सरकारले गण्डकीमा अमिक शेरचनलाई प्रदेश प्रमुखबाट हटाएर सीता पौडेललाई नियुक्त गरेको थियो । पौडेल एमालेमा राष्ट्रपति विद्या भण्डारी निकट नेत्रीको रुपमा पनि चिनिएकी थिइन् । यसअघि केपी ओली नेतृत्वको सरकारले प्रदेश प्रमुख फेरेको केही महिनामै शेरबहादुर देउवा नेतृत्वको सरकारले नयाँ नियुक्ति गरेको हो । यद्यपि पहिलेको सरकार झैँ देउवा नेतृत्वको सरकार पनि कोरोना संक्रमण बढिरहँदा नियुक्तिमा ध्यान दिइरहेको भन्दै सामाजिक सञ्जालमा टिकाटिप्पणी हुन थालेको छ । जवकि, ओली सरकारले प्रदेश प्रमुखमा फेरबदल गर्दा कांग्रेस सहित विपक्षी दलका नेताहरुले राजनीतिक पूर्वाग्रहबाट प्रदेश प्रमुख फेरिएको भन्दै कडा आलोचना गरेका थिए ।"
"जसपाबाट महन्थसहित १७ जना निश्कासित, पदाधिकारी र कार्यविभाजन फेरिँदै","काठमाडौँ: निर्वाचन आयोगले गराएको सनाखतसँगै जनता समाजवादी पार्टी(जसपा) अब वैधानिक रुपमा ३४ सदस्यीय केन्द्रीय कार्यकारिणी सदस्यको पार्टी बनेको छ । साथै महन्थ ठाकुरसहित १७ जना सदस्यहरु निश्कासित भएका छन् । सोमबार आयोगले 'हेड काउन्ट'का आधारमा उपेन्द्र यादव पक्षलाई वैधानिकता घोषणा गरिदिएपछि अल्पमतमा परेका ठाकुर पक्षधर स्वत निश्कासनमा परेका हुन् । उनीहरुसँगै कारागारमा रहेका रेशम चौधरी पनि निश्कासनमा परेका छन् । चौधरी भने तटस्थ बसेका थिए । चौधरी सहित महन्थ पक्षधर १६ जनालाई जसपाले निश्कासन गरेको हो । यद्यपि आयोगको फैसलापछि महन्थ पक्षलाई लक्षित गर्दै सोमबार अध्यक्ष उपेन्द्र यादवले सच्चिएर माफी मागेर आएमा बिचार गर्न सकिने प्रतिक्रिया दिएका थिए । उपेन्द्र यादवको पक्षमा जम्मा ३४ जना अनुसार उनीहरु सबै कार्यकारिणी सदस्य हुन् । तर बुधबार बस्ने जसपाको बैठकले सदस्यतामा हेरफेर गर्नसक्ने जसपाका एक कार्यकारिणी सदस्यले बताए । उक्त बैठकले विशेषगरी कार्यविभाजनको टुंगो लगाउने बताइएको छ । जसअनुसार दुई अध्यक्षात्मक व्यवस्था पनि फेरिएर एक अध्यक्ष मात्रै रहने सक्ने जसपाका एक नेताले बताए । बैठकले अध्यक्षसँगै वरिष्ठ नेता, उपाध्यक्ष र अन्य पदाधिकारी चयन गर्ने संघीय परिषद अध्यक्ष डा बाबुराम भट्टराई निकट एक केन्द्रीय कार्यकारिणी सदस्यले जानकारी दिए ।"
"नगरपालिकाले नै तिरेन बिजुलीको बिल: १६ लाख पुग्यो, लाइन पनि काटियो !","राजविराज: स्थानीय तहहरुलाई हालको संवैधानिक व्यवस्था अनुरुप स्थानीय सरकारको दर्जा समेत प्राप्त छ । नीति नियम बनाउनेदेखि लिएर ती नियमहरुलाई कार्यान्वयन गर्नेसम्मको जिम्मेवारी र अधिकार स्थानीय सरकारलाई दिइएको छ । यद्यपि केही स्थानीय तहहरु ऐन कानुनको धज्जी उडाउँदै आफ्नै जिम्मेवारीबाट विमुख हुने क्रम जारी छ । सप्तरीको राजविराज नगरपालिका त्यस्तैमध्ये एक उदाहरण बनेको छ । आफ्नो अधिकारका निम्ति सधै नयाँ कानुन बनाउने र ती कानुनलाई आफु अनुकूल व्याख्या गर्ने राजविराज नगरपालिकामाथि विद्युत महशुलवापत विद्युत प्राधिकरण बितरण केन्द्र राजविराजको जरीवाना बाहेक १६ लाख रुँपैया वक्यौता रहेको छ । विज्ञापन होर्डिङ बोर्डदेखि लिएर साना फुटकर व्यापारीहरुसँग प्रतिदिन जवर्जस्ती शुल्क उठाउने राजविराज नगरपालिकाले आफुमाथि रहेको विद्युत महशुल तिर्न किन आनाकानी गरेपछि नगरपालिका कार्यालयको विद्युत आपूर्ति नै बन्द गरिएको विद्युत प्राधिकरण बितरण केन्द्र राजविराजले जनाएको छ । ""पटक पटक विद्युतको वक्यौता महसुल बुझाउन पत्राचार गर्दा पनि वेवास्ता गरिएकाले बाध्य भइ लाइन काटेका हौँ, बितरण केन्द्रका प्रमुख आमोद प्रसाद यादवले भने, वक्यौता महसुल नबुझाएसम्म लाइन जोडिँदैन । उनले दुई दिनअघि पनि वक्यौता बुझाउन पत्राचार गर्नुका साथै प्रमुख जिल्ला अधिकारीको उपस्थितिमा भएको छलफलमा समेत जानकारी गराउँदा पनि नगरपालिकाले वेवास्ता गरेको बताए । राजविराज नगरपालिकाका प्रमुख प्रशासकीय अधिकृत मदन थापाले प्राधिकरणद्वारा विद्युत सेवा प्रदानका लागि नगर क्षेत्रमा गाडिएका विद्युतीय पोल वापतको भाडा नगरपालिकाले नलिएको र प्राधिकरणले पनि विद्युत महसुल नलिने भन्ने विषयमा नगरपालिकाको तर्फबाट पहल भइरहेका बेला एक्कासी लाइन काटिनु उचित नभएको बताए । ""प्राधिकरणले हामीसँग विद्युत उपभोग गरेवापत शुल्क लिए हामी पनि नगर क्षेत्रमा गाडिएका विद्युतीय पोलवापतको भाडा लिन बाध्य हुनेछौँ"" थापाले भने । उनले नगरपालिका स्थापना भएदेखि नै विद्युत महसुल नबुझाएको आफूलाई जानकारी प्राप्त भएको भन्दै यसको समाधानका लागि नगर प्रमुखसँग छलफल गरी आवश्यक निर्णय लिने जानकारी दिएका छन् । यता लाइन काटिएपछि नगरपालिका कार्यालयबाट विद्युतीय प्रयोगबाट संचालन हुने सबै सेवा ठप्प भएको छ ।"
"कांग्रेसले बनायो साढे ८ लाख बढी क्रियाशील सदस्य, कुन प्रदेशमा कति ?","काठमाडौं : नेपाली कांग्रेसले आठ लाख ५२ हजार ७ सय ११ जना क्रियाशील सदस्य बनाएको छ। १४ औं महाधिवेशन गर्न कांग्रेसले यतिधेरै क्रियाशील सदस्य बनाएको हो। नेपाली कांग्रेसको क्रियाशील सदस्यता छानविन समितिले मंगलबार पार्टी सभापति शेरबहादुर देउवालाई बुझाएको प्रतिवेदनमा ४ लाख ४३ हजार ६७८ नयाँ क्रियाशील बनाएको हो भने ४ लाख ९ हजार ३३ जनाको नविकरण गरिएको उल्लेख छ। रमेश लेखक संयोजक रहेको सात सदस्यीय समितिले करीब डेढ महिना लगाएर सदस्यताको काम सम्पन्न गरेका हो । क्रियाशील सदस्य वडा अधिवेशनका मतदाता हुन्। उनीहरूबाटै क्षेत्रीय प्रतिनिधि चुनिएर महाधिवेशनका लागि प्रतिनिधि बन्छन् र केन्द्रीय कार्यसमिति बनाउँछन्। क्रियाशील सदस्यताबारे कतिपय जिल्लामा अझैं विवाद उठेको छ। विवाद भएका ठाउँमा समस्या टुंगिएपछि क्रियाशील सदस्यको संख्या फेरी बढ्नेछ। कुन प्रदेशमा कति ? समितिले बुझाएको प्रतिवेदनमा प्रदेश नम्बर १ मा एक लाख ७४ हजार सात सय ८२ जना क्रियाशील सदस्य छन्। यस्तै प्रदेश नम्बर २ मा एक लाख १२ हजार ९ सय ४६, बागमती प्रदेशमा एक लाख ८६ हजार एक सय ४३, गण्डकी प्रदेशमा एक लाख १८ हजार ६ सय ३३ जना क्रियाशील छन्। लुम्बिनी प्रदेशमा एक लाख ३० हजार ८ सय ८५, कर्णाली प्रदेशमा ५४ हजार ५ सय ६६ र सुदुरपश्चिम प्रदेशमा ७४ हजार ७ सय ५६ जना क्रियाशील छन्।"
ओली सरकारको जस्तो नयाँ सरकारलाई कुनै पनि अपराध गर्न छुट छैन : गगन थापा,"काठमाडौं : नेपाली कांग्रेसका नेता गगन थापाले केपी शर्मा ओली नेतृत्वको सरकारले गरेजस्तो पराध नयाँ सरकारलाई गर्न छुट नभएको प्रस्ट पारेका छन् । मंगलबार प्रतिनिधिसभाको शून्य समयमा बोल्दै सांसद थापाले नयाँ सरकारलाई कुनै पनि अपराध गर्ने छुट नहुने र यस्तो हुन नदिन संसदले पनि संकल्प गर्नुपर्ने बताए। 'संसदले सरकारलाई विश्वासको मत दिएसँगै नयाँ अध्याय प्रारम्भ भएको छ । यो अध्यायको सुखान्तका लागि सरकार र संसद दुवैसँग नयाँ अपेक्षाहरु छन्,उनले भने। उनले ओली नेतृत्वको सरकारका गैरजिम्मेवारी कामको बेलिविस्तार लगाउँदै उनले भने , संसदलाई हेप्ने, अदालतलाई हप्काउने, न विधि मान्ने, न विज्ञानलाई पत्याउने, स्थानीय र प्रदेश सरकारलाई पङ्गु बनाउने, जनताको दुहाई दिने तर आसेपासे पोस्ने, बाहिर सिंहजस्तो गर्जने, भित्र लम्पसार पर्ने, यस्तैयस्तै परिचय बनाएर बालुवाटारबाट बार्दली पुगेको छ, अघिल्लो सरकार । उनले नयाँ सरकारलाई यस्तो कुनै पनि अपराध गर्ने छुट नभएको स्पष्ट पारे। यस्तो हुन नदिन संसदले पनि संकल्प गर्नुपर्छ। न त यो संसदलाई बेवास्ता गर्न दिइने छ, न त कामविहीन बनाउन,उनले भने, न त मनोमानि ढङ्गले स्थगित गर्न दिइने छ न त छल्न । यो संसद सरकारसँग डराउने होइन । सरकार यो संसदसँग डराउनुपर्ने छ सांसदको प्रश्नसँग, संसदको निगरानीसँग । नेता थापाले परीक्षा प्रधानमन्त्रीको मात्र नभइ सभामुखको पनि हुने भन्दै अब सभामुख र सांसदले संसद र संविधानप्रति गुमेको जनविश्वासलाई पुन:स्थापित गर्नुपर्नेमा जोड दिए। यो संसद जोगाउन लाग्न हामी प्रत्येक सांसदको छ। संविधानको धाराले प्रतिनिधिसभा पुनर्स्थापना भयो अनि सांसदको अधिकारले सरकार,अब सभामुख र हाम्रो कर्मले संसद र संविधानप्रति गुमेको जनविश्वासलाई पुनःस्थापित गर्नुपर्नेछ,'उनले भने।"
प्रतिनिधिसभा बैठक सुरु (लाइभ),काठमाडौं : प्रतिनिधिसभा बैठक सुरु भएको छ। अहिले बैठकमा सांसदहरुले आआफ्नो धारणा व्यक्त गरिहरेका छन्। मंगलबारको बैठकमा सभामुखले राष्ट्रपतिको कार्यालयबाट प्राप्त राज्यमन्त्री नियुक्ती सम्बन्धी पत्रको व्यहोरा पढेर सुनाउने र प्रधानमन्त्री शेरबहादुर देउवाले निर्वाचन आयोगको वार्षिक प्रतिवेदन २०७६०७७ पेश गर्ने कार्यसूची छ। यस्तै आजको बैठकमा माओवादी केन्द्रका नेता विष्णु बहादुर तामाङको निधनप्रति शोक प्रस्ताव पेश हुने कार्यतालिका छ।
"बालुवाटारमा मन्त्रिपरिषद् बैठक, प्रदेश प्रमुख हेरफेरको तयारी",काठमाडौं : प्रधानमन्त्री शेरबहादुर देउवाले मन्त्रिपरिषद् बैठक आह्वान गरेका छन् । प्रधानमन्त्री निवास बालुवाटारमा बैठक केही बेरअघि सुरु भएको हो । बैठकले प्रदेश प्रमुखहरुको हेरफेरको निर्णय गर्ने बताइएको छ । आजै माओवादी केन्द्रले यसअघि ओली नेतृत्वको सरकारले गण्डकी प्रदेश प्रमुखबाट हटाएका अमिक शेरचन र तिलक परियारलाई दोहोर्याउने निर्णय गरेको थियो।
जसपाको केन्द्रीय कार्यकारिणी समितिको बैठक बस्दै,काठमाडौं : जनता समाजवादी पार्टी (जसपा) अध्यक्ष उपेन्द्र यादवले पार्टीको केन्द्रीय कार्यकारिणी समितिको बैठक बोलाएका छन्। बालकुमारीस्थित पार्टी कार्यालयमा मंगलबार दिउँसो २ बैठक बस्दैछ। निर्वाचन आयोगले आधिकारिकता दिएपछि अध्यक्ष यादवले बैठक बोलाएका हुन् । बैठकमा पार्टीको आगामी रणनीति र सरकारमा सहभागीबारे छलफल हुने जनाइएको छ। अर्का अध्यक्ष महन्थ ठाकुर पक्ष भने बैठकमा सहभागी नहुने जनाएको छ। सोमबार निर्वाचन आयोगले पार्टीको आधिकारिकता यादव पक्षलाई दिएको थियो। ५१ सदस्यीय केन्द्रीय कार्यकारिणी समितिमा यादव पक्षमा ३४ जना सदस्य देखिएपछि आयोगले यादव पक्षलाई नै आधिकारिकता दिएको थियो ।
प्रतिनिधिसभा बैठकमा कसले के भने ?,"काठमाडौं : प्रतिनिधिसभामा कोभिड१९ सङ्क्रमण प्रतिकार्यका लागि आइसोलेशन र अस्पतालको क्षमता बढाउन, जनताका अत्यावश्यक समस्या सम्बोधन गर्न र नागरिकता विधेयक पारित गर्ने वातावरण बनाउन माग गरिएको छ । प्रतिनिधिसभाको मंगलबारको शून्य समयमा भाग लिँदै सांसद अन्जना विशङ्खेले कोभिड१९ सङ्क्रमणको तेस्रो लहरलाई अझ बढी सङ्क्रमणको जोखिम आङ्कलन गरिएकाले स्वास्थ्य पूर्वाधार र उपचारका क्षेत्रमा सोही अनुसारको व्यवस्थापन तयारी गर्न माग गरे। उनले कोरोना विरुद्धको खोप, अक्सिजन, आइसोलेशन केन्द्रलाई समयमै व्यवस्थित तुल्याउन सुझाव दिए। नेपाली कांग्रेसका अतहर कमाल मुसलमानले संविधान निर्माणका समयमा राजनीतिक स्थिरताका लागि सदनलाई पूर्णअवधि पुनः सञ्चालन हुन दिने सहमति विपरीत प्रतिनिधिसभा भङ्ग किन गरियो भनी प्रश्न गर्दै समाजमा देखिएका बेथितिलाई अन्य गर्दै जनताले उठाएका जल्दाबल्दा मुद्दालाई सम्बोधन गर्न सरकारको ध्यानाकर्षण गराए। सांसद आशा विकले कोरोनाका कारण शिक्षाको विकासका साथै बालमस्तिष्कमा परेको प्रभावबारे समयमै सचेत रही आगामी कार्ययोजना बनाउन आवश्यक रहेको धारणा व्यक्त गरिन्। सांसद इन्दुकुमारी शर्माले नागरिकता विधेयक समयमा पारित नहुँदा धेरै नेपाली नागरिकले झमेला झेल्नु परेको घटना सुनाउँदै छिटो निष्कर्षमा पुर्याउन सुझाव दिइन्। नेपाली कांग्रेसका उमा रेग्मीले भौतिक पूर्वाधार तथा यातायात मन्त्रालयमातहत ससना योजनामा लथालिङ्ग अवस्थामा रहेकाले त्यसलाई जिम्मेवारीका साथ पूर्णता दिने सम्बन्धमा सरकारले चासो लियोस् भन्दै स्पष्ट पारिन्। नेकपा एमालेका कृष्णप्रसाद दाहालले वर्तमान सरकारले सुकुम्बासी समस्या सम्बोधन गर्नुको साटो आयोग नै किन खारेज गर्नुपर्यो भनी प्रश्न गरे। सोही दलका कृष्णबहादुर राईले गुह्ेश्वरीवाग्मती कोरिडोर खाल्डाखुल्डीका कारण अस्तव्यवस्त रहेकाले सुधारका लागि पहल गरिदिन आग्रह गरे। एमालेकै कृष्णभक्त पोखरेलले लगातरको वर्षाका कारण आएको बाढीबाट चितवनमा ठूलो भौतिक क्षति भएकोबारे जानकारी गराउँदै पहिरो जोखिम बस्तीलाई स्थानान्तरणका लागि एकीकरण बस्तीको कार्यक्रम अघि बढाउनुपर्नेमा जोड दिए। सोही दलका खेमप्रसाद लोहनी कोभिड१९ खोपको व्यवस्थापन र वितरणमा सरकार कमजोर देखिएकाले तत्काल कमजोर सुधार्न सरकारलाई सुझाव दिए।नेपाली कांग्रेसका गगनकुमार थापाले संसद्लाई हेप्ने र अदालतलाई अपमान गर्ने छुट विगतको जस्तो अब नयाँ सरकारलाई नरहेको जनाउँदै सदनले गुमेको अधिकारलाई फिर्ता ल्याउन सफल भएको भनी प्रशंसा गरे। नेकपा एमालेका गजेन्द्र महतले प्राप्त अवसर र समयको सदुपयोग गरी जनता र देशहितका पक्षमा काम गर्र्न सरकारलाई सुझाव दिए। सांसद गोपालबहादुर वमले विकास र समृद्धिका आधारका रुपमा रहेको सडक र विद्युत्का कार्यक्रमलाई तीव्रगतिमा गाउँगाउँसम्म विस्तार गर्ने कार्यक्रम बनाउन माग गरे। एमालेकी गङ्गा चौधरी सत्गौवाले लोकतन्त्रमा फरक विचार राख्ने कसैलाई पनि निस्केर जा भन्न नसुहाउने भएकाले अन्तर्राष्ट्रिय सम्बन्ध समितिमा भएको घटनाले समुदाय विशेषको अपमान भएको विचार प्रकट गरिन्। सोही पार्टीका घनश्याम खतिवडाले पछिल्ला दिनमा पुनः कोरोना सङ्क्रमण बढिरहेकाले त्यस विरुद्धको खोपको सुनिश्चित गर्न सरकारलाई सुझाव दिए। नेकपा माओवादी केन्द्रका चुडामणि खड्काले गोर्खा जिल्लाका बाढीपहिरो पीडितका लागि राहत प्याकेज उपलब्ध गराउन माग गरे। सांसद् जयकुमार राईले बिपी कोइराला स्थास्थ्य विज्ञान प्रतिष्ठान धरानमा भएको भनिएको आर्थिक हिनामिनाका घटनाको सत्यतथ्य बाहिर ल्याउन सबैको सहयोग आवश्यक रहेको बताए। एमालेका झपटबहादुर रावलले अदालतको फैसलाका कारण एक कार्यकालमा तीनपटक प्रतिनिधिसभा सदस्य हुन पाएकामा गौरव गर्दै कोरोना विरुद्धको खोपको प्रभावकारी व्यवस्थापनका साथै भ्रष्टाचार नियन्त्रण र पारदर्शिताका आधारमा काम गर्न सरकारलाई सुझाव दिए। माओवादी केन्द्रकी अमृता थापा कोरोनाविरुद्धको खोपका लागि मात्र नभई खोपलगायतको प्रमाणित गरेको काजग लिन पनि घण्टौँ लाइनमा बसेर सास्ती भोग्नुपर्ने अवस्था कहिले अन्त्य हुन्छ भनी प्रश्न गरिन्। रासस"
निर्वाचन आयोगको वार्षिक प्रतिवेदन प्रस्तुत,"काठमाडौं : प्रतिनिधिसभामा निर्वाचन आयोगको वार्षिक प्रतिवेदन २०७६७७ पेश गरिएको छ । प्रधानमन्त्री शेरबहादुर देउवाका तर्फबाट कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले आयोगको वार्षिक प्रतिवेदन सदनसमक्ष प्रस्तुत गरेका थिए। सरकारले संवैधानिक आयोगका वार्षिक प्रतिवेदन सदनसमक्ष प्रस्तुत गर्नुपर्ने संवैधानिक व्यवस्था छ । सभाले पूर्वप्रतिनिधिसभा सदस्य विष्णुबहादुर तामाङको निधनमा शोक प्रस्ताव पारित गरेको छ । उनको निधनप्रति सभामा एक मिनेट मौनधारणसहित शोक प्रकट गरी श्रद्धाञ्जलि अर्पण गरियो । बैठकले शोकसन्तप्त परिवारप्रति समवेदना पनि प्रकट गर्यो । आमनिर्वाचन २०४८ सालमा तत्कालीन जनमोर्चाका तर्फबाट सिरहा क्षेत्र नं ५ बाट निर्वाचित ७५ वर्षीय तामाङको गत जेठ २० गते उपचारका क्रममा निधन भएको थियो । यसअघि बैठकमा स्वास्थ्य राज्यमन्त्रीमा उमेश श्रेष्ठको नियुक्तिसम्बन्धी राष्ट्रपति कार्यालयबाट प्राप्त पत्र सभामुखले पढेर सुनाए। प्रतिनिधिसभाको अर्का बैठक यही साउन १५ गते शुक्रबार दिनको १ बजे बस्नेछ। रासस"
"जसपा : फुटको डरले जुट्यो, सत्ताको खेलले फुट्यो","काठमाडौं : तत्कालीन प्रधानमन्त्री केपी शर्मा ओलीले ०७७ वैशाख ८ गते दल त्यागसम्बन्धी अध्यादेश जारी गरे। ओलीनिकट नेताले उपेन्द्र यादव नेतृत्वको समाजवादी पार्टीका सांसद सुरेन्द्र यादवलाई रातारात जनकपुरबाट काठमाडौं ल्याए। उक्त पार्टी फुटाउन अध्यादेश जारी भएको चर्चा चल्यो। अनि, रातारात समाजवादी पार्टी र राष्ट्रिय जनता पार्टी (राजपा) नेपालबीच चमत्कारिक एकताको घोषणा भयो, २०७७ वैशाख १० गते। नेतृत्व, संरचना र विधान तयार नहुँदै दुई पार्टीबीच एकता गरेर नयाँ पार्टी घोषणा गरियो, जनता समाजवादी पार्टी नेपाल (जसपा)। तर, जसपा गठनको १५ महिनापछि विभाजित भएको छ। निर्वाचन आयोगले पार्टीको आधिकारिकता यादव पक्षलाई दिएको छ। महन्थ ठाकुर पक्षलाई आयोगले नयाँ नाम र नयाँ चुनाव चिह्नसहित पार्टी दर्ता गर्न आउन मौका दिएको छ। आयोगमा २०७४ असार २४ गते जसपा नयाँ दलका रूपमा दर्ता भए पनि नेताहरूको व्यवस्थापन र नेतृत्वको लडाइँ टुंगिएको थिएन। ठाकुर नेतृत्वको राजपामा एकतापूर्वका ६ पार्टीका नेताको व्यवस्थापन नटुंगिँदै समाजवादीसँग एकता भएको थियो। त्यसपछि नेता र नेतृत्व व्यवस्थापन थप पेचिलो बनेको थियो। तत्कालीन प्रधानमन्त्री ओलीले पुस ५ गते प्रतिनिधिसभा विघटन गर्दा जसपा मूलत: एकै ठाउँमा उभिएको थियो। तर, दोस्रो पटकको विघटनसँगै जसपामा विवाद चर्कियो। ओलीलाई साथ दिने कि नदिने भन्नेमा दुई धार देखिए। ठाकुर र राजेन्द्र महतो ओलीका पक्षमा उभिए भने यादव र डा बाबुराम भट्टराईलगायत नेता ओलीसँग कार्यगत एकताको विपक्षमा उभिए। ठाकुर पक्ष ओली नेतृत्वको सरकारमा सहभागी भएपछि जसपा प्राविधिक रूपमा एक रहे पनि सैद्धान्तिक रूपमा विभाजित अवस्थामा पुगेको थियो। विवाद चर्किंदै गएपछि यादव पक्षले निर्वाचन आयोगमा आधिकारिकताको निवेदन दिएको थियो। आयोगमा बहुमतको परीक्षण आयोगले जसपामा कसको पक्षमा बहुमत छ भनेर सोमबार हेड काउन्ट (सनाखत) गरेको छ। त्यसका लागि जसपाका कार्यकारिणी सदस्यलाई आयोगमा बोलाइएको थियो। केन्द्रीय कार्यकारिणी समितिका ५१ सदस्य आयोग पुगे। ३४ जनाले यादव पक्षमा हस्ताक्षर गरे। १६ जना ठाकुर पक्षमा उभिए। जन्मकैदको सजाय भोगिरहेका रेशम चौधरी तटस्थ बसे। बहुमत कार्यकारिणी सदस्यले यादव पक्षमा हस्ताक्षर गरेपछि प्रमुख निर्वाचन आयुक्त दिनेशकुमार थपलिया नेतृत्वको पाँच सदस्यीय इजलासले उही पक्षलाई आधिकारिकता दिने निर्णय गरेको हो। जसपाको विवाद निरुपण गर्न प्रमुख आयुक्त थपलियाको नेतृत्वमा आयुक्तहरू ईश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर र सगुनशमशेर जबरा रहेको इजलास गठन गरिएको थियो। आयोगले साउन ३ गतेदेखि जसपा विवादमा सुनुवाइ अघि बढाएको थियो। आयोगका प्रवक्ता राजकुमार श्रेष्ठले यादव पक्षलाई जसपाको आधिकारिकता दिइएको जानकारी दिए। ठाकुर पक्षलाई नयाँ पार्टी खोल्न अवसर दिने निर्णय भएको प्रवक्ता श्रेष्ठले बताए। जसपा अध्यक्ष यादवले आत्मालोचना गर्दै आए महन्थ ठाकुर पक्षलाई पार्टीमा समेट्न सकिने प्रतिक्रिया दिए। उहाँहरू आत्मालोचनासहित आउनुभयो भने पार्टीमा अटाउन सक्नु हुनेछ, यादवले भने। उनले जसपाको आधिकारिकताको टुंगो लागेकाले सरकारमा छिट्टै सहभागी हुने जानकारी दिए। ठाकुर पक्षका वरिष्ठ नेता राजेन्द्र महतोले पार्टी एकता गरेको एक वर्षमा नै फुटको अवस्था आउनु दु:खद् भएको बताए। महतोले भने, शोषण उत्पीडनमा परेका जनतालाई अधिकार दिन पार्टी एकता गरेका थियौं। यो प्रयोजनका लागि उपेन्द्रजीको पार्टी बचाइदिएका थिएनौं। तानातानमा रेशम चौधरीटीकापुर काण्डका मुख्य अभियुक्त रेशम चौधरी तानातानमा परेका थिए। यादव र ठाकुर दुवै पक्षले चौधरीलाई आफ्नो पक्षमा हस्ताक्षर गराउन खोजेका थिए। चौधरीले भने दुवै पक्षमा हस्ताक्षर गरेनन्। उनी २०७४ सालको निर्वाचनमा ठाकुरले नेतृत्व गरेको राजपाबाट निर्वाचित भएका थिए। जन्मकैद सजाय भोगिरहेका उनी जसपाको आधिकारिकताका लागि सनाखत गराउन आयोगमा लगिएको थियो। चौधरीले आफ्नो नैतिकताले पक्ष विपक्षमा लाग्न नदिएको स्पष्ट पारे। आज जेलबाट आएर पक्ष विपक्षमा सनाखत गर्न नैतिकताले दिएन, उनले भने, मेरो पक्ष पनि जसपा हो, विपक्ष पनि जसपा हो। उनले ठाकुरलाई भीष्मपितामहको दर्जा दिँदै युद्धको नियमका कारण बाण हान्नुपरेको महाभारतको प्रसंगसमेत सुनाएका थिए। आयोगले चौधरीलाई सनाखतका लागि कारागारबाट ल्याउन आग्रह गरेको थियो। तर, नमानेपछि उनलाई कडा सुरक्षाबीच आयोगको कार्यालयमा पुर्याइएको थियो। जसपा एकीकरण हुँदा शक्तिशाली ठाकुर महतो पक्ष थियो। यादवको बाध्यताका कारण रातारात एकीकरण भएको थियो। यादव पक्षउपेन्द्र यादव, अशोक राई, डाबाबुराम भट्टराई, महेन्द्रराय यादव, राजकिशोर यादव, गोविन्द चौधरी, मृगेन्द्रकुमार सिंह यादव, नवलकिशोर शाह, अमृतादेवी अग्रहरी, रामनरेश राय यादव, राजेन्द्रप्रसाद श्रेष्ठ, नवराज सुवेदी, परशुराम खापुङ, युवराज कार्की, रकम चेम्जोङ, रेणुकमारी यादव, मो लालबाबु राउत, हिसिला यमी, हेमराज राई, गंगानारायण श्रेष्ठ, रणध्वज कन्दङ्वा, रामसहाय प्रसाद यादव, डम्मरु बल्लभ खतिवडा, प्रकाश अधिकारी, मोइस्तियाक राई, दुर्गा सोब, परशुराम बस्नेत, प्रशान्त सिंह, भक्तबहादुर शाह, सुशीला श्रेष्ठ, विजयकुमार यादव, रमेशप्रसाद यादव, गजाधर रोहिता यादव, मनीषकुमार सुमन। ठाकुर पक्षमहन्थ ठाकुर, राजेन्द्र महतो, शरत्सिंह भण्डारी, अनिलकुमार झा, सर्वेन्द्रनाथ शुक्ल, वृषेशचन्द्र लाल, जितेन्द्रप्रसाद सोनार, उमाकान्त झा, चन्दा चौधरी, लक्ष्मणलाल कर्ण, राजकुमार लेखी, केशवकुमार झा, अकवाल अहमद शाह, दानबहादुर विश्वकर्मा, निर्जला राउत, सुनीलकुमार झा। तटस्थरेशम चौधरी।"
सरकार विस्तारबारे प्रधानमन्त्री देउवादाहाल भेटवार्ता,काठमाडौँ: प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डबीच मंगलबार बिहान भेटवार्ता भएको छ। प्रधानमन्त्री निवास बालुवाटारमा दुई नेताबीचको भेटमा मन्त्रिपरिषद विस्तारबारे छलफल भएको थियो। यस्तै सरकार सञ्चालन सम्बन्धी कार्यदल गठनबारे समेत छलफल भएको बताइएको छ । शेरबहादुर देउवा नेतृत्वको सरकारलाई विश्वासको मत दिएको माओवादी केन्द्र पनि सरकारमा सहभागी छ । जनार्दन शर्माको नेतृत्वमा माओवादी सरकारमा सहभागी बनेको हो । तर गठबन्धनको अर्को दल जनता समाजवादी पार्टीको विवाद सल्टिएसँगै उक्त पार्टी पनि सरकारमा सहभागी हुने तयारीमा छ । सोमबार जसपाका अध्यक्ष उपेन्द्र यादवले आफूहरु छिट्टै सरकारमा सहभागी हुने बताएका थिए ।
भारतीयलाई नेपाली नागरिकताः धरौटीमा छाड्ने सुनसरी अदालतको आदेश बदर,"विराटनगर: जिल्ला अदालत सुनसरीले नेपाली नागरिकता लिने भारतीय नागरिकलाई धरौटीमा छाड्नलाई दिएको विवादस्पद आदेश उच्च अदालत विराटनगरले बदर गरिदिएको छ । जिल्लाको आदेश बेरीतको रहेको ठहर गर्दै मुख्य न्यायाधीश तिलप्रसाद श्रेष्ठ र न्यायाधीश किरणदेवी गुप्ताको संयुक्त इजलासले सुनसरी अदालतको अदेश बदर गर्दै प्रतिवादीलाई पूर्पक्षका लागि थुनामा राख्न आदेश दिएको उच्च अदालत विराटनगरका सूचना अधिकारी ओमराज सुवेदीले बताए । उनका अनुसार नेपाली नागरिकता लिएका प्रतिवादी अनिरुद्र भनिने अनिरुद्ध शर्मालाई थुनामा राखेर मुद्दाको पूर्पक्ष गर्नू, गराउनु भनेर सुनसरी अदालतका नाममा उच्चले सोमबार आदेश जारी गरेको हो । प्रतिवादीलाई धरौटीमा छाड्ने जिल्लाको आदेश नमिलेको हुँदा त्यसलाई बदर गरी निज प्रतिवादीलाई मिसिल संलग्न प्रमाणका आधारमा थुनामा राखेर मुद्दाको पूर्पक्ष गर्नु गराउनू, उच्चको आदेशमा भनिएको छ । सुनसरी अदालतका न्यायाधीश हेमबहादुर सेनको इजलासले भारत अररिया नरपतगञ्जका बासिन्दा शर्मालाई ६० हजार रुपैयाँ धरौटीमा छाड्नका लागि गत जेठ १६ गते आदेश दिएको थियो । अभियुक्तलाई प्रमाण नष्ट गर्ने मौका दिएर अदालतबाट आदेश आएको भन्दै कानुनका विज्ञहरुले चर्को विरोध गरेका थिए । मुलुकी फौजदारी कार्यविधि संहिता २०७४ को दफा ६७ (२) ख बमोजिम एक वर्ष वा सोभन्दा बढी कैद सजाय हुनसक्ने कसूरको अभियोग लागेका विदेशी अभियुक्त (विदेशी नागरिक)लाई पूर्पक्षका लागि थुनामै राख्नुपर्ने कानुनी प्रावधान रहेको वरिष्ठ अधिवक्ता सुरेशलाल श्रेष्ठले बताए । उनका अनुसार नेपालमा स्थायी बसोबास नभएको र थुनामा नराखेको खण्डमा विदेशी अभियुक्त भाग्ने तथा पछि पक्राउ पर्ने सम्भावना नरहने हुँदा कानुनी प्रावधान अनुसार पूर्पक्षका लागि थुनामा पठाउनै पर्ने हुन्छ । झुठा विवरण पेस गरेर सुनसरीको साविकको दुहवी६ बाट २०६३ साल माघ ७ गते नेपाली नागरिकता लिएको खुलेपछि प्रहरीले पक्राउ गरेर शर्माविरुद्ध नागरिकता ऐनअन्तर्गतको मुद्दा चलाएको थियो । नागरिकता ऐन २०६३ को दफा २१ मा झुठा विवरण पेस गरेर नेपाली नागरिकता लिएका विदेशी नागरिकलाई एक वर्षदेखि पाँच वर्षसम्म कैद वा ५० हजारदेखि एक लाख रुपैयाँसम्म जरिवाना अर्थात दुवै सजाय हुने उल्लेख छ । राष्ट्रियतासँग जोडिएको नागरिकताजस्तो संवेदनशील विषयलाई अदालतले सामान्य ठानेर अभियुक्तलाई धरौटीमा छाडेपछि न्यायाधीश सेन विवादमा तानिएका थिए । स्रोतका अनुसार उच्च अदालत विराटनगरले जिल्लाको आदेशका विषयमा चासो व्यक्त गरेको छ । यथेष्ठ प्रमाण हुँदाहुँदै थुनामा पठाउनुपर्ने अभियुक्तलाई कानुनविपरीत गएर धरौटीमा छाडिएको भन्दै उच्च सरकारी वकिल कार्यालयले उच्च अदालत विराटनगरमा मुलुकी फौजदारी कार्यविधि संहितको दफा ७३ बमोजिम निवेदन दिएको थियो । यस दफाले तल्लो अदालतको आदेश चित्त नबुझेमा माथिल्लो अदालतमा निवेदन गर्ने बाटो खुला गरिदिएको छ ।वरिष्ठ अधिवक्ता श्रेष्ठले नागरिकताको विषयलाई सामान्य ठानेर अदालतले यस्तो आदेश दिँदा आगामी दिनमा झुठा विवरण पेश गरेर नेपाली नागरिकता लिन विदेशीलाई बल पुग्ने पनि बताए । उनका अनुसार नागरिकताको सवालमा अदालत संवेदनशील नभएमा यस्ता आदेशबाट गलत नजिर स्थापित हुने खतरा बढ्नसक्छन् । नागरिकता वितरण टोलीमार्फत सुनसरीको साविकको दुहवी६ बाट २०६३ साल माघ ७ गते जन्मसिद्धका आधारमा शर्माले ०३३००९३२५ नम्बरको नेपाली नागरिकता लिएको प्रमाण फेला परेपछि प्रहरीले उनीविरुद्ध नागरिकता ऐनअन्तर्गत मुद्दा चलाएको थियो । नेपाली नागरिकता लिएपछि परिवारसहित आएर शर्मा विराटनगर महानगरपालिका५ चाँदनी चोकमा बसोबास गरिरहेका थिए । उनी वैशाख २० गते विराटनगरबाटै पक्राउ परेका हुन् । उनले पाएको नेपाली नागरिकतामा वितरण टोलीका प्रमुख पुण्यराज भट्टराईको हस्ताक्षर छ । शर्माको नाममा एसपीजे ०२३९३३५ नम्बरको भारतीय मतदाता परिचयपत्र छ । नेपाली नागरिक हुन चाहने विदेशी नागरिकले त्यसअघि नै आफ्नो मुलुकको नागरिकता त्याग्नुपर्ने नियम छ । तर यहि फ्रेबु्रअरी १५ मा भारतको निर्वाचन आयोगले सार्वजनिक गरेको नयाँ मतदाता नामावलीमा नाम समावेश रहेका शर्मा नेपाली नागरिकता लिएको पोल खुल्ने भएपछि दुहवीबाट विराटनगर बसाइ सरेको स्थानीयले बताए । प्रहरीका अनुसार २०५० सालमा भारतबाट नेपाल छिरेका शर्माले भने आफू नेपालमै जन्मिएको दाबी गर्दै आएका थिए । प्रहरी अनुसन्धानबाट नेपालमा उनी जन्मिएको कुनै प्रमाण फेला परेन । सुनसरी प्रशासनको असहयोगका कारण शर्मालाई नेपाली नागरिकता दिलाउन सिफारिस र सनाखत गर्नेहरु भने कारबाहीको दायरामा आउन सकेका छैनन् । प्रहरीले पटकपटक पत्र पठाएर शर्माले नागरिकता लिने बेलामा भरेको अनुसूचि फारम लगायतका कागजपत्र उपलब्ध गराउन प्रशासनलाई आग्रह गरेको थियो । नागरिकताका लागि सिफारिस र सनाखत गर्ने तथा नागरिकता दिलाउनेको सबै विवरण अनुसूचिमा प्रष्टसँग खुलाइएको हुन्छ । विदेशी नागरिकलाई झुठा विवरणको आधारमा नागरिकता दिलाउन सनाखत वा सिफारिस गर्नेलाई छ महिनादेखि तीन वर्षसम्म कैद वा २५ देखि ५० हजार रुपैयाँसम्म जरिवाना अर्थात दुवै सजाय हुने कानुनी व्यवस्था छ । तर नागरिकता दिलाउने आफ्ना कर्मचारी कारबाहीमा पर्ने देखेर प्रशासनले अनुसन्धान नै प्रभावित पार्ने गरी असहयोग गर्दा समस्या भएको प्रहरी स्रोतले बतायो । उच्चले थुनामा राख्न आदेश दिए पनि गलत विवरण पेस गरेर नेपाली नागरिकता लिएका शर्मा भने जिल्लाले धरौटीमा छाड्न आदेश दिएपछि नै फरार बनेको प्रहरी स्रोतको भनाइ छ । सुनसरी प्रहरी प्रमुख एसपी सञ्जयसिंह थापाले उच्चको आदेशपछि शर्माको खोजी तीव्र पारिएको जानकारी दिए ।"
के गर्ला ठाकुर पक्ष ?,"काठमाडौं : निर्वाचन आयोगले उपेन्द्र यादव पक्षलाई पार्टीको आधिकारिकता प्रदान गरेपछि महन्थ ठाकुर पक्ष दोधारमा परेको छ। आयोगले नयाँ पार्टी खोल्ने अवसर दिए पनि कसरी नयाँ पार्टी खोल्ने, त्यसको प्रभाव कस्तो हुन्छ भन्ने प्रश्न खडा भएको छ। ठाकुर पक्षमा रहने सांसदको पद के हुने भनेर आयोग बोलेको छैन। आयोगका प्रवक्ता राजकुमार श्रेष्ठले यो विषय संसद् सचिवालयको भएकाले त्यहींबाटै त्यसको निरुपण हुनुपर्ने बताए। ठाकुर पक्षका कार्यकारिणी सदस्य केशव झाले अब कसरी बढ्ने भन्ने विषयमा निष्कर्षमा पुगिनसकेको बताए। आयोगले आफ्नो आदेश सुनायो तर हामीले त्यो कार्यकारिणी समितिलाई नै मानेका छैनौं, नेता झाले भने, त्यस विषयमा हामीले सर्वोच्च अदालतमा रिट पनि हालेका छौं। उनले सर्वोच्चको फैसलाले आफ्नो पक्षको बाटो तय हुने बताए। आफ्नो पक्षमा रहेका कार्यकारिणी सदस्य, सांसदबीचको छलफलपछि मात्रै निश्कर्षमा पुग्ने उनको भनाइ छ। हामी भोलिपर्सि नै हाम्रो पक्षको बैठक बसाउँछौँ र कानुन व्यवसायीसँग पनि परामर्श लिन्छौं, उनले भने, त्यसपछि मात्रै नयाँ पार्टी खोल्ने वा कसरी जाने विषयमा निश्कर्षमा पुग्छौं। आधिकारिकता पाएको पक्षले गर्ने व्यवहारले पनि कसरी बढ्ने कुरा निक्र्योल हुने एक कार्यकारिणी सदस्यले बताए। ५१ सदस्यीय जसपाको केन्द्रीय कार्यकारिणी समितिमा ठाकुर पक्षमा १६ जना मात्रै देखिएका छन्। ३७ संघीय संसद (प्रतिनिधिसभामा ३४ र राष्ट्रिय सभामा ३) मा कति सांसद महन्थ पक्षमा रहन्छ भन्ने केही दिन एकिन हुनेछ।"
बूढानीलकण्ठमा कांग्रेस पदाधिकारी बैठक : महाधिवेशनको नयाँ कार्यतालिकाबारे छलफल,काठमाडौं : नेपाली कांग्रेसको पदाधिकारी तथा पूर्वपदाधिकारीको बैठक बस्ने भएको छ। मंगलबार बिहान १०:०० बजे प्रधानमन्त्री एवं पार्टी सभापति शेरबहादुर देउवाको निजी निवास बूढानीलकण्ठमा बस्न लागेको बैठकमा पार्टीको १४ औँ महाधिवेशनको नयाँ कार्यतालिकाबारे छलफल हुने पार्टी केन्द्रीय कार्यालयका मुख्यसचिव कृष्णप्रसाद पौडेलले जानकारी दिए। पार्टीको शनिबार बसेको पदाधिकारी तथा पूर्वपदाधिकारीको बैठकले क्रियाशील सदस्यता विवाद टुङ्गोमा नपुगेको भन्दै साउन १२ गतेदेखि शुरु हुन लागेको अधिवेशनको कार्यतालिका तत्कालका लागि स्थगन गरेको थियो। बैठकले केन्द्रीय महाधिवेशनको कार्यतालिकाका बारेमा भने केही बोलेको छैन। शनिबारकै बैठकमा क्रियाशील सदस्यता छानविन समितिले आफ्नो प्रतिवेदन साउन १२ गते अर्थात आजसम्म पार्टी सभापति देउवालाई हस्तान्तरण गर्ने जानकारी दिएको थियो। पार्टीको सबैभन्दा तल्लो तहमा क्रियाशील सदस्यता टुङ्गो नलागेकाले कांग्रेसले तल्लो तहको अधिवेशनको मिति तत्काल तोक्न सकेको छैन। क्रियाशील सदस्यता टुङ्गो लागेपछि महाधिवेशनको नयाँ मितिबारे पदाधिकारी बैठकमा छलफल गरेर केन्द्रीय कार्यसमितिको बैठकमा अनुमोदनका लागि पठाइनेछ। रासस
अमिक शेरचनलाई गण्डकी प्रदेश प्रमुखमा सिफारिस गर्ने माओवादी केन्द्रको निर्णय,काठमाडौं : माओवादी केन्द्रले गण्डकी प्रदेश प्रमुखमा माओवादी नेता अमिक शेरचनलाई नियुक्ति गर्न सिफारिस गरेको छ । माओवादी केन्द्रको मंगलबार बसेको स्थायी कमिटी बैठकले गण्डकी प्रदेशको प्रमुख बनाउन शेरचनलाई सिफारिस गर्ने निर्णय गरेको हो। सत्तारुढ दलहरुबीचको भागबन्डापछि गण्डकीमा माओवादीले प्रदेश प्रमुखको सिफारिस गरेको हो । यसअघि केपी शर्मा ओली नेतृत्वको सरकारले शेरचनलाई हटाएर वैशाख २० गते सीता कुमारी पौडेल प्रदेश प्रमुख नियुक्त गरेको थियो। ओलीले माओवादी कोटाबाट प्रदेश प्रमुख बनेका तिलक परियार र अमिक शेरचनलाई हटाइदिएका थिए।
प्रधानमन्त्रीलाई डा केसीको खबरदारी: स्वास्थ्य राज्यमन्त्री श्रेष्ठलाई तत्काल पदमुक्त गरियोस्,"काठमाडौं : डाक्टर गोविन्द केसीले नवनियुक्त स्वास्थ्य राज्यमन्त्री उमेश श्रेष्ठलाई तत्काल पदमुक्त गर्न माग गरेका छन्। मंगलबार डाक्टर केसीले प्रधानमन्त्री शेरबहादुर देउवालाई ६ बुँदे खबरदारी पत्र पठाउँदै स्वास्थ्य र शिक्षा क्षेत्रमा रहेका श्रेष्ठलाई मन्त्री बनाएको भन्दै तत्काल पदमुक्त गर्न माग गरेका हुन्। केसीले सरकारका शुरुवाती गतिविधिले स्वास्थ्य सेवा सुधारको अपेक्षा गरेका नागरिकलाई पहिलै गाँसमा ढुंगा लागेको दाबी गरेका छन्। देशमा नयाँ सरकार गठन भएको छ। अरु क्षेत्रमा झैं मेडिकल शिक्षा र स्वास्थ्य क्षेत्रमा पनि समस्याहरुको चाङ छ। तिनलाई समाधान गर्न नयाँ सरकारले सीमित भए पनि अग्रसरता लेला भन्ने हाम्रो अपेक्षा थियो। तर सरकारका शुरुआती गतिविधिले स्वास्थ्य सेवा सुधारको अपेक्षा गरेका नागरिकहरुलाई पहिलै गाँसमा ढुंगा लागेको अवस्था अहिले छ। प्रधानमन्त्रीलाई सम्बोधन गरिएको खबरदारी पत्रमा लेखिएको छ,खास गरी देशको सार्वजनिक स्वास्थ्य प्रणाली धराशायी बनाएर निजी अस्पतालहरु फस्टाएको पृष्ठभुमिमा निजी अस्पतालका सञ्चालकलाई स्वास्थ्य मन्त्रालयमा जिम्मेवारी दिने कदम निन्दनीय छ र हाम्रा लागि स्वीकार्य छैन। स्वास्थ्यजस्तो संवेदनशील विषयमा नियमनकारी भुमिका समेत रहने स्वास्थ्य मन्त्रालयमा स्वार्थको द्वन्द्व हुने कुनै पनि व्यक्ति नियुक्ति हुनु हुँदैन। उनले उपरान्त व्यापारी वा व्यवसायीहरुले नेता वा तिनका परिवारका सदस्यलाई करोडौं घुस ख्वाएर चोर बाटोबाट सांसद र मन्त्री हुने, सार्वजनिक संस्थाहरु डुबाउने, आफ्नो व्यवसायको हित हुने गरी कानुन बनाएर नीतिगत भ्रष्टाचार गर्ने अवस्था कहिल्यै नआओस् भन्ने कामना गरेका छन्। केसीले यस अगाडि भएका सबै सम्झौताहरु कार्यान्वयन गर्न माग गरेका छन्। उनले नेपालमा मेडिकल माफियाहरुले सत्ता फेरिएसँगै नयाँ सरकारलाई आफ्नो प्रलोभनमा पार्ने गरेको दाबी गरेका छन्। उनले भनेका छन्, पछिल्लो समयको अनुभवले चिकित्सा शिक्षा आयोगमा प्रधानमन्त्री र मन्त्रीहरुलाई राख्दा चरम् राजनीतिक हस्तक्षेप र विसंगति देखिने कुरा पुष्टि भएको छ। त्यसैले अबको संशोधनमा आयोगका अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिनुपर्छ। सरकारले सीमित शैक्षिक र मेडिकल माफियाको हितमा काम गरे सत्याग्रहसहितका आन्दोलन गर्ने केसीले चेतावनी दिएका छन्। उनले कोभिड महामारीको तेस्रो लहरको जोखिम कायमै रहेकाले परीक्षण, भ्याक्सिन वितरण, उपचारको पर्याप्त व्यवस्था गर्न र कमाउधन्दाको माध्यम बन्न नदिन पनि सरकारको ध्यानाकर्षण गराएका छन्। प्रधानमन्त्रीलाई खबरदारी पत्रको पूर्णपाठ श्री शेर बहादुर देउवा ज्यू, प्रधानमन्त्री प्रधानमन्त्री तथा मन्त्री परिषद्को कार्यालय, सिंहदरबार। देशमा नयाँ सरकार गठन भएको छ। अरु क्षेत्रमा झैं मेडिकल शिक्षा र स्वास्थ्य क्षेत्रमा पनि समस्याहरुको चाङ छ। तिनलाई समाधान गर्न नयाँ सरकारले सीमित भए पनि अग्रसरता लेला भन्ने हाम्रो अपेक्षा थियो। तर सरकारका शुरुआती गतिविधिले स्वास्थ्य सेवा सुधारको अपेक्षा गरेका नागरिकहरुलाई पहिलै गाँसमा ढुंगा लागेको अवस्था अहिले छ। खास गरी देशको सार्वजनिक स्वास्थ्य प्रणाली धराशायी बनाएर निजी अस्पतालहरु फस्टाएको पृष्ठभुमिमा निजी अस्पतालका सञ्चालकलाई स्वास्थ्य मन्त्रालयमा जिम्मेवारी दिने कदम निन्दनीय छ र हाम्रा लागि स्वीकार्य छैन। स्वास्थ्यजस्तो संवेदनशील विषयमा नियमनकारी भुमिका समेत रहने स्वास्थ्य मन्त्रालयमा स्वार्थको द्वन्द्व हुने कुनै पनि व्यक्ति नियुक्ति हुनु हुँदैन। यो अवस्थामा सरकारले स्वास्थ्य र मेडिकल शिक्षा क्षेत्रका समस्याहरुको समाधानका लागि तत्काल, मध्यमकाल र दीर्घकालमा गर्नुपर्ने कामहरुबारे ध्यानाकर्षण गराउनका लागि निम्न मागहरुसहित यो पत्र लेखेका छौं : १ नवनियुक्त स्वास्थ्य राज्यमन्त्रीले या त स्वास्थ्य र शिक्षा क्षेत्रमा रहेको आफ्नो सारा लगानीबाट तत्काल अलग हटेर स्वार्थको द्वन्द्व हुने अवस्था अन्त गरुन्। नत्र भने उनलाई तत्काल पदमुक्त गरियोस्। अब उपरान्त व्यापारी वा व्यवसायीहरुले नेता वा तिनका परिवारका सदस्यलाई करोडौं घुस ख्वाएर चोर बाटोबाट सांसद र मन्त्री हुने, सार्वजनिक संस्थाहरु डुबाउने, आफ्नो व्यवसायको हित हुने गरी कानुन बनाएर नीतिगत भ्रष्टाचार गर्ने अवस्था कहिल्यै नआओस्। २ बीपी कोइराला स्वास्थ्य विज्ञान प्रतिष्ठान धरानमा हाल चलिरहेको आन्दोलनका सबै मागहरु पूरा गरेर संस्था सुधारलाई अघि बढाउनुको विकल्प छैन। त्यसका लागि जालसाजी र भ्रष्टाचार प्रमाणित भएका पदाधिकारीहरुलाई तत्काल पदमुक्त गरिनुपर्छ। त्यसपछि बीपी प्रतिष्ठान लगायत कुनै पनि विश्वविद्यालय र प्रतिष्ठानमा पदाधिकारी नियुक्त गर्दा निष्पक्ष रुपमा पदाधिकारी मापदण्ड निर्धारण कार्यदलको सिफारिस अनुसार नयाँ पदाधिकारी नियुक्त गर्नुपर्छ। त्यसका लागि तत्काल कानुनी व्यवस्था गर्नुपर्छ। ३ पूर्ववर्ती सरकारको संरक्षणमा रहेर चिकित्सा शिक्षा आयोगका पदाधिकारीहरुलाई धम्क्याउने, नाजायज हस्तक्षेप गर्न खोज्ने तथा हाम्रो अभियानका सदस्यलाई भौतिक आक्रमणको धम्की दिने व्यक्तिलाई कानुन अनुसार कारवाही गर्नुपर्छ। ४ विसं २०८५ देखि नेपालको मेडिकल शिक्षा गैरनाफामूलक हुने भनेर चिकित्सा शिक्षा ऐनमा किटानी भएकाले त्यो नीति कार्यान्वयनको तयारी तत्काल गर्नुपर्छ। अब कुनै पनि हालत वा वहानामा निजी मेडिकल कलेज खोलिनु हुँदैन। कर्णाली स्वास्थ्य विज्ञान प्रतिष्ठानमा एमबीबीएस शुरु भइसकेको अवस्थामा आगामी शैक्षिक सत्रदेखि गेटा मेडिकल कलेजमा र त्यसपछिको शैक्षिक सत्रमा राप्ती स्वास्थ्य विज्ञान प्रतिष्ठानमा एमबीबीएस शुरु गर्ने कुरालाई निश्चित गर्नुपर्छ। २०८० सालसम्ममा प्रत्येक प्रदेशमा कम्तीमा एउटा सरकारी मेडिकल शिक्षण संस्था पुर्याउनुपर्ने प्रावधान चिकित्सा शिक्षा ऐनमा रहेकाले प्रदेश नं २ र गण्डकी प्रदेशमा पनि तदारुकताका साथ त्यस्ता संस्था निर्माणलाई गति दिनुपर्छ। हामीसित सम्झौता भएबमोजिम इलाम वा पाँचथर, उदयपुर र डडेल्धुरा वा डोटीमा समेत सरकारी मेडिकल कलेज खोलिनुपर्छ। चिकित्सा शिक्षा ऐनको प्रावधानअनुसार सार्वजनिक शिक्षण संस्थाका रुपमा रहेका नेपाली सेना स्वास्थ्य विज्ञान प्रतिष्ठान र काठमाडौं विश्वविद्यालय मेडिकल स्कुलमा तत्काल सोही ऐन अनुसार ७५ प्रतिशत छात्रवृत्ति कायम गर्नुपर्छ। काठमाडौं विश्वविद्यालयको विस्तारित कार्यक्रम रहेका कलेजहरुमा समेत सो प्रावधान लागू हुनुपर्छ। ५ नेपालमा मेडिकल माफियाहरुले सत्ता फेरिएसँगै नयाँ सरकारलाई आफ्नो प्रलोभनमा पार्ने गरेका छन्। अहिलेको सत्तारुढ दलनिकट माफियाहरुको चलखेल पछिल्लो समय बढेको छ। देशका धेरै निजी मेडिकल कलेजहरुलाई मुठ्ठीभर आपराधिक पृष्ठभुमिका माफियाहरुले लिने क्रम चलिरहेको छ। गत चुनावमा उनीहरुमध्ये केहीले मुख्य पार्टीहरुका तर्फबाट चुनावमा टिकट समेत पाएका थिए। नयाँ सरकारलाई हामी प्रष्ट भाषामा चेतावनी दिन चाहन्छौंः अपराधी र माफियाहरुको कुनै राजनीतिक दल वा विचार हुँदैन। उनीहरु जोसुकैको नजिक भए पनि दण्डित हुनुपर्छ। उनीहरुसित खर्च लिएर पार्टीहरु चुनाव लड्ने हो भने यो देशको स्वास्थ्य र मेडिकल शिक्षा त कहिल्यै उँभो लाग्ने छैन नै, हाम्रो राजनीतिको अहिलेको भ्रष्टीकरण र अपराधीकरण झनै मौलाएर जानेछ। त्यसैले उनीहरुलाई कुनै पनि हालतमा चुनावी टिकटलगायतबाट पुरष्कृत गरिनु हुँदैन। बरु २०८५ सालदेखि सबै मेडिकल कलेजहरु नाफारहित हुने हुँदा नेपालको मेडिकल शिक्षालाई अहिल्यैदेखि त्यस दिशामा लैजाँदै माफियाहरुलाई निरुत्साहित गरिनुपर्छ। ६ यस अगाडि हामीसित भएको सबै सम्झौताहरु कार्यान्वयन हुनुपर्छ। तीमध्ये चिकित्सा शिक्षा ऐनको सम्झौताको संशोधन पनि पर्छ। पछिल्लो समयको अनुभवले चिकित्सा शिक्षा आयोगमा प्रधानमन्त्री र मन्त्रीहरुलाई राख्दा चरम् राजनीतिक हस्तक्षेप र विसंगति देखिने कुरा पुष्टि भएको छ। त्यसैले अबको संशोधनमा आयोगका अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिनुपर्छ। यी मागहरु पूरा गर्नुको सट्टा सरकारले आम नागरिक र विद्यार्थीहरुको सट्टा सीमित शैक्षिक र मेडिकल माफियाको हितमा काम गर्यो भने हामी सत्याग्रहसहित जस्तो सुकै आन्दोलनका कार्यक्रमहरु ल्याउन पनि तयार रहनेछौं। अन्तमा, कोभिड महामारीको दोस्रो लहर अझै पूर्ण रुपमा नसकिएको तथा तेस्रो लहरको जोखिम कायमै रहेकाले परीक्षण, भ्याक्सिन वितरण र उपचारको पर्याप्त व्यवस्था गर्न तथा यस अगाडिको सरकारले झैं महामारीलाई कमाउधन्दाको माध्यम बन्न नदिन पनि सरकारको ध्यानाकर्षण गराउँछौं। डा गोविन्द केसी काठमाडौं, २०७८।४।१२"
वीरगन्जमा फेरि कोरोना जाँच गराउनेको भीड,"वीरगन्ज : वीरगन्जमा केहि दिनयता फेरि कोरोना भाइरस संक्रमणको परीक्षण गराउनेको संख्या ह्वात्तै बढेको छ । कोरोनाको परीक्षण हुँदै आएको पर्साको वीरगन्ज स्थित एक मात्र नारायणी अस्पतालको प्रयोगशालामा ४ दिन यता पीसीआर परीक्षण गराउनेको संख्या ह्वात्तै बढेको हो । दोश्रो लहरको संक्रमण दर कम हुँदै गएपछि जेठ तेश्रो साता यतादेखि नारायणी अस्पतालको प्रयोगशालामा कोरोनाको परीक्षण गराउनेको संख्या पनि निक्कै कम भएको थियो । तर साउन ७ गते देखि फेरि नारायणी अस्पतालको प्रयोगशालामा कोरोना परीक्षण गराउनको संख्या ह्वात्तै बढेको हो । नारायणी अस्पतालको प्रयोगशालामा साउन ७ गते एकै दिन ३२० जनाको , साउन ८ गते ८४ जना , साउन १० गते १४९ जनाको र साउन ११ गते १०१ जनाले कोरोनाको परीक्षण गराएका छन् । पछिल्लो ४ दिनमै ६ सय ५४ जनाको स्वाब परीक्षण गरिएको डाक्टर सिंहले बताए । कोरोनाको परीक्षण गराउनेको संख्या बढेपनि संक्रमण पुष्टि हुनेको संख्या भने निक्कै कम रहेको उनले बताए । चार दिनमा ६ सय ५४ जनाको स्वाब परीक्षण गर्दा ७ जनामा मात्र अर्थात १०७ प्रतिशतमा मात्र संक्रमण भेटिएको डाक्टर सिंहले बताए । साउन १२ गते मङगलबार पनि १ सय बढीले स्वाब दिएको डाक्टर सिंहले बताए । डाक्टर सिंहका अनुसार, यसअघि एक हप्ताको अवधिमा (अषाढ ३१ देखि साउन ५ गते सम्म ) २ सय ५६ जनाले मात्र अस्पतालको प्रयोगशालामा स्वाब परीक्षणगराएका थिए । ती मध्ये ६ जनामा मात्र संक्रमण पुष्टि भएको थियो । साउन ७ गते भन्दा पहिले भने , पीसीआर मेशीनको क्षमता भन्दा कम संख्यामा स्वाब संकलन हुने गरेको थियो । त्यहि कारण १ वा २ दिन बिराएर परीक्षणगर्ने गरिएको भन्दै कोभिड संयोजक सिंहले भने , अहिले भने परीक्षण गराउनेहरुको संख्या निक्कै बढेको छ , तर पोजेटिभ रिपोर्ट भने कम नै आइरहेको छ । इन्फ्लुएन्जा ए को प्रकोपले परीक्षण गराउनेको संख्या बढ्यो वीरगन्ज र यस आसपासको क्षेत्रमा कोरोनासँग मिल्दो जुल्दो लक्षण भएको इन्फ्लुएन्जा ए को संक्रमण फैलिएका कारणले पनि पीसीआर परीक्षण गराउनेको संख्या ह्वात्तै बढ्को डाक्टर सिंहले बताए । डाक्टर सिंहका अनुसार , कोरोना भाइरस र इन्फ्लुएन्जा ए संक्रमण दुवैको लक्षण उस्तै हुन्छ ( ज्वरो आउने ,टाउको र छाती दुख्ने ,नाकबाट पानी बग्ने , रुघा र खोकी लाग्ने ) असारको अन्तिम सातादेखि वीरगन्ज र यस आसपासको क्षेत्रमा इन्फ्लुएन्जा ए को प्रकोप नै फेलिएको डाक्टर सिंहले बताए । कोरोनासँग मिल्दो जुल्दो लक्षण देखिने स्वास्थ्य समस्या भएका बिरामीहरुको चाप अस्पताल र क्लिनकहरुमा बढेको उनले बताए । उनका अनुसार , नारायणी अस्पतालमा मात्रै दैनिक त्यस्ता लक्षण भएका ५० भन्दा बढि बिरामी उपचारका लागि आइरहेका छन् । बजारका नीजी क्लीनकहरुमा पनि त्यस्ता लक्षण भएका बिरामीहरुको संख्या अत्याधिक रहेको डाक्टर सिंहले बताए । जटिल अवस्थाका त्यस्ता बिरामीले कोरोनाको आशंकामा स्वाबको परीक्षणगराउन थालेकाले पनि नारायणी अस्पतालको प्रयोगशालामा पीसीआर परीक्षण गराउनेको संख्या ह्वात्तै बढेको डाक्टर सिंहले बताए । तर उनिहरु मध्ये अधिकांशको पीसीआर रिपोर्ट नेगेटिभ आइरहेको जानकारी पनि उनले दिए । डाक्टर सिंहले भने , कोरोना र इन्फ्लुएन्जा ए भाइरसको लक्षण उस्तै उस्तै भएपनि यी दुइ बिचमा कुनै सम्बन्ध छैन , त्यसैले इन्फ्लुएन्जा ए को लक्षण भएका बिरामीले कोरोना जाच गराउदा रिपोर्ट नेगेटिभ आइरहेको हो । ' वीरगन्जका चिकित्कहरुका अनुसार , वीरगन्ज र यस आसपासको क्षेत्रमा असषाढ अन्तिम साता यता कोरोना संक्रमणसँग मिल्दोजुल्दो लक्षण भएको इन्फ्लुएन्जा ए को संक्रमण फेलिएको पुष्टि भएको छ । नारायणी अस्पतालमा उपचारका लागि आएका मध्ये ५ जनाको स्वाब नमूना , काठमाण्डौको टेकुस्थित राष्ट्रिय जनस्वास्थ्य प्रयोगशाला पठाइएको थियो । ती मध्ये ४ जनामा इन्फ्लुएन्जा ए एचथि संक्रमण पोजेटिभ देखिएको डाक्टर सिंहले बताए । उनका अनुसार, परीक्षणका लागि वीरगन्जबाट २१ वर्षका ३ जना महिला, २५ वर्षकी एक महिला र २७ वर्षीय एक पुरुष गरि ५ जनाको स्वाब नमुना , परीक्षणका लागि टेकु स्थित राष्ट्रिय जनस्वास्थ्य प्रयोगशाला पठाइएको थियो । ५ मध्ये ४ जनामा इन्फ्लुएन्जा ए एचथ्रि पुष्टि भएकाले यो संक्रमण प्रकोपकै रुपमा फैलिएको निष्कर्षमा आफुहरु पुगेको डाक्टर सिंहले बताए । अब थप केहि स्वाब नमूना पनि परिक्षणका लागि टेकुको प्रयोगशालामा पठाउने तयारी गरिरहेको पनि जानकारी उनले दिए । डाक्टर सिंहका अनुसार, इन्फ्लुएन्जा ए संक्रमण भएका १०० जना मध्ये ९० जना आफै निको हुनु गर्दछन् ।१० प्रतिशत बिरामीमा मात्र जटिल अवस्था देखिन्छ । तर कोरोनासंग मिल्दो जुल्दो लक्षण हुने भएकाले समयमै परीक्षणगरी इन्फ्लुएन्जा ए को संक्रमण भएको पहिचान गरिएन भने यसले अवस्था भयवाह हुन सक्ने जोखीम रहेको डाक्टर सिंहले बताए । कोरोना जस्तै इन्फ्लुएन्जा ए पनि श्वासप्रश्वाससँगै सम्बन्धित रोग भएको र रोगसँग लड्न सक्ने शारिरिक क्षमता (इमयुनिटी पावर) कमजोर भएकालाई नै यसले बढी असर गर्ने गरेको उनले बताए । इन्फ्लुएन्जा ए बाट बच्नका लागि पनि भीडभाडमा नजाने, मास्क लगाउने, सामाजिक दूरी कायम गर्ने, सेनिटाइजर प्रयोग गर्ने वा साबुनपानीले समय समयमा हात धुने जस्ता स्वास्थ्य सुरक्षाका उपाय अबलम्बन गर्नुपर्ने सुझाव डाक्टर सिंहको छ । उनले भने , कोरोनाको जस्तो यसको औषधि नभएको होइन , यसको औषधि छ, समयमै उपचार गरी औषधि सेवन गरियो भने इन्फ्लुएन्जा ए संक्रमणबाट निको भइन्छ । '"
"नगरपालिकाले नै तिरेन बिजुलीको बिल: १६ लाख पुग्यो, लाइन पनि काटियो !","राजविराज: स्थानीय तहहरुलाई हालको संवैधानिक व्यवस्था अनुरुप स्थानीय सरकारको दर्जा समेत प्राप्त छ । नीति नियम बनाउनेदेखि लिएर ती नियमहरुलाई कार्यान्वयन गर्नेसम्मको जिम्मेवारी र अधिकार स्थानीय सरकारलाई दिइएको छ । यद्यपि केही स्थानीय तहहरु ऐन कानुनको धज्जी उडाउँदै आफ्नै जिम्मेवारीबाट विमुख हुने क्रम जारी छ । सप्तरीको राजविराज नगरपालिका त्यस्तैमध्ये एक उदाहरण बनेको छ । आफ्नो अधिकारका निम्ति सधै नयाँ कानुन बनाउने र ती कानुनलाई आफु अनुकूल व्याख्या गर्ने राजविराज नगरपालिकामाथि विद्युत महशुलवापत विद्युत प्राधिकरण बितरण केन्द्र राजविराजको जरीवाना बाहेक १६ लाख रुँपैया वक्यौता रहेको छ । विज्ञापन होर्डिङ बोर्डदेखि लिएर साना फुटकर व्यापारीहरुसँग प्रतिदिन जवर्जस्ती शुल्क उठाउने राजविराज नगरपालिकाले आफुमाथि रहेको विद्युत महशुल तिर्न किन आनाकानी गरेपछि नगरपालिका कार्यालयको विद्युत आपूर्ति नै बन्द गरिएको विद्युत प्राधिकरण बितरण केन्द्र राजविराजले जनाएको छ । ""पटक पटक विद्युतको वक्यौता महसुल बुझाउन पत्राचार गर्दा पनि वेवास्ता गरिएकाले बाध्य भइ लाइन काटेका हौँ, बितरण केन्द्रका प्रमुख आमोद प्रसाद यादवले भने, वक्यौता महसुल नबुझाएसम्म लाइन जोडिँदैन । उनले दुई दिनअघि पनि वक्यौता बुझाउन पत्राचार गर्नुका साथै प्रमुख जिल्ला अधिकारीको उपस्थितिमा भएको छलफलमा समेत जानकारी गराउँदा पनि नगरपालिकाले वेवास्ता गरेको बताए । राजविराज नगरपालिकाका प्रमुख प्रशासकीय अधिकृत मदन थापाले प्राधिकरणद्वारा विद्युत सेवा प्रदानका लागि नगर क्षेत्रमा गाडिएका विद्युतीय पोल वापतको भाडा नगरपालिकाले नलिएको र प्राधिकरणले पनि विद्युत महसुल नलिने भन्ने विषयमा नगरपालिकाको तर्फबाट पहल भइरहेका बेला एक्कासी लाइन काटिनु उचित नभएको बताए । ""प्राधिकरणले हामीसँग विद्युत उपभोग गरेवापत शुल्क लिए हामी पनि नगर क्षेत्रमा गाडिएका विद्युतीय पोलवापतको भाडा लिन बाध्य हुनेछौँ"" थापाले भने । उनले नगरपालिका स्थापना भएदेखि नै विद्युत महसुल नबुझाएको आफूलाई जानकारी प्राप्त भएको भन्दै यसको समाधानका लागि नगर प्रमुखसँग छलफल गरी आवश्यक निर्णय लिने जानकारी दिएका छन् । यता लाइन काटिएपछि नगरपालिका कार्यालयबाट विद्युतीय प्रयोगबाट संचालन हुने सबै सेवा ठप्प भएको छ ।"
बलात्कार आरोपमा प्रहरी पक्राउ,राजविराजः युवतीलाई विभिन्न प्रलोभन दिइ बलात्कार गरेको आरोपमा सप्तरी निवासी एक प्रहरी असई मंगलबार पक्राउ परेका छन् । सप्तरीको बोदे बर्साइन नगरपालिका१ धनगढी घर भइ जिल्ला ट्राफिक प्रहरी कार्यालय विर्तामोड झापामा कार्यरत असई ३९ वर्षीय जितेन्द्र मण्डल पक्राउ परेको प्रहरीले जनाएको छ । पटकपटक विभिन्न मितिमा विभिन्न स्थानमा बलात्कार गर्दै आएकोमा पछिल्लो पटक गत चैत २८ गते सुनसरीको इटहरीमा बलात्कार गरेको आरोप लगाउँदै एक २३ वर्षीया महिलाले गत साउन ९ गते इलाका प्रहरी कार्यालय इटहरीमा उजुरी दर्ता गराएकी थिइन् । इलाका प्रहरी कार्यालय इटहरी सुनसरीमा स्वयं उपस्थित भएका असई मण्डललाई मंगलबार नै सुनसरी जिल्ला अदालत इनरुवाबाट म्याद थप गरी आवश्यक अनुसन्धान अगाडि बढाइएको छ ।
बलात्कार मुद्दामा पूर्वसभामुख महराले पाए उच्च अदालतबाट पनि सफाइ,"काठमाडौं : पूर्वसभामुख कृष्णबहादुर महराले बलात्कारसम्बन्धी मुद्दामा उच्च अदालत पाटनबाट पनि सफाइ पाएका छन् । मंगलबार न्यायाधीश माधवप्रसाद पोखरेल र विमल सुवेदीको संयुक्त इजलासले जिल्ला अदालत काठमाडौंको फैसलालाई सदर गरिदिएको हो। २०७५ असोज १२ गते राति महराले बलात्कार प्रयास गरेको भन्दै संसद सचिवालयकी कर्मचारी रोशनी शाहीले प्रहरीलाई बताएपछि सरकारी वकिल कार्यालयले महराविरूद्ध जबरजस्ती करणीसम्बन्धी मुद्दा चलाएको थियो। बलात्कार प्रयास आरोपमा १९ असोजमा पक्राउ परेका महरालाई जिल्ला अदालत काठमाडौंले पुर्पक्षका लागि थुनामा पठाएको थियो। सोही आरोपका कारण महराको सभामुख पद खोसिएको थियो। तर, पछि पीडित महिलाले जिल्ला अदालतमा उपस्थित भएर महराले बलात्कार नगरेको बयान दिएकी थिइन् । त्यसपछि जिल्ला अदालतले महरालाई सफाइ दिएको थियो । २०७५ पुस ३ गते महरालाई थुनामा राख्ने जिल्ला अदालतको आदेश उच्च अदालतले सदर गरेको थियो । तर, उच्च अदालतले एक महिनाभित्र मुद्दाको टुंगो लगाउन जिल्लालाई निर्देशनात्मक आदेशसमेत दिएको थियो। संसद सचिवालयकै कर्मचारीलाई बलात्कार प्रयास गरेको आरोपमा १९ असोजमा पक्राउ परेका महरालाई जिल्ला अदालत काठमाडौंले पुर्पक्षका लागि थुनामा पठाएको थियो। महरालाई १८ कात्तिकमा डिल्लीबजार कारागार चलान गरिएको थियो । पुर्पक्षका लागि थुनामा राख्ने जिल्लाको आदेशविरुद्ध महरा ५ मंसिरमा उच्च अदालत गएका थिए। जिल्ला अदालतबाट पुर्पक्षका लागि थुनामा राख्नेगरी भएको आदेश कानुन विपरित भन्दै महराले उच्च अदालत पाटनमा निवेदन दिएका थिए। महरालाई जेल चलान, डिल्लीबजार कारागार लगिँदै रोशनीको मेडिकल हिस्ट्री ले महरालाई पुर्यायो जेल महराले गल्ती गरे, सही सूचना दिएनन् : प्रचण्ड (भिडियो) महराले गल्ती गरे, सही सूचना दिएनन् : प्रचण्ड पूर्वसभामुख महराले पाए सफाइ रिहाइपछि महराले भने : न्याय दिने अदालतलाई धन्यवाद, अरु कुरा पछि गरौंला दाङमा भव्य स्वागतपछि महराले भने : मेरो जीत नै जनताको जीत हो"
मामाघरमा खाना खाएर सुतेका युवक मृत भेटिए,"विराटनगर: विराटनगरमा मामाको घरमा सुतेका एक युवक मंगलबार बिहान मृत फेला परेका छन् । सुनसरीको इटहरी उपमहानगरपालिका८ सोनापुरका २३ वर्षीय राजेश पाण्डे सुतेकै ओछ्यानमा मृत फेला परेका हुन् । मोरङ प्रहरीका प्रवक्ता डीएसपी दीपक श्रेष्ठका अनुसार मृतक राजेश विराटनगर महानगरपालिका१२ स्थित मामा अशोक झाको घरमा सोमबार पाहुना आएका दिए । राति खाना खाएर सुतेका उनलाई बिहान ८ बजेतिर सुतेकै ओछ्यानमा मृत फेला पारेर मावलीले प्रहरीलाई खबर गरेका थिए । अघिल्लो दिन राति ११ बजेतिर भाइ (मामाको छोरा) १४ वर्षीय शुभम झासँग एउटै कोठामा सुतेका रहेछन् । भोलिपल्ट बिहान नउठेपछि माइजूले उठाउँदा ओछ्यानमै मृत्यु भएको अवस्थामा देखेपछि प्रहरीलाई खबर गरिएको रहेछन्, उनले भने, मुखबाट फिँज आएको अवस्थामा प्रहरीले शव भेटेको हो । घटनाका बारेमा अनुसन्धान थालिएको छ । प्रहरीका अनुसार एउटा कोठाभित्र राजेश भुइँमा र उनका मामाका छोरा शुभम खाटमा सुतेको खुलेको छ । माइजूले उठाउँदा नबोलेपछि घरको आँगनमा लगेर राखेछन्, श्रेष्ठ भन्छन्, आँगनमा लगेपछि मुखबाट फिँज आएको भनेर प्रहरीलाई जानकारी गराइएको छ । श्रेष्ठका अनुसार मृतकको शरीरका बाहिरी भागमा कुनै शंकास्पद चोटपटक भने देखिएको छैन । मुखबाट फिँज आइरहेकाले मृतकको स्वास्थ्यमा पुरानो कुनै समस्या वा शरीरको भित्री भागमा चोटपटक थियो किभन्ने हो, उनले भने, हेर्दा देखिने बाहिरी चोटपटक भने केही पनि छैन उनले कोसी अस्पतालमा पोस्टमार्टमपछि अन्त्येष्टिका लागि शव परिवारका सदस्यले बुझेर लगिसकेको बताए । मृत्युको कारण पोस्टमार्टम रिपोर्ट प्राप्त भइसकेपछि प्रष्ट हुने श्रेष्ठले बताए ।"
मुस्ताङका ५ पालिकामा २४ करोड ४८ लाख फ्रिज,"जोमसोम : आर्थिक वर्ष २०७७०७८ मा संघ तथा प्रदेश सरकारमार्फत बिनियोजित विभिन्न शीर्षकमा आएको अनुदानको २४ करोड ४८ लाख ९४ हजार बजेट फ्रिज भएको छ । संघ तथा प्रदेशबाट आएको १ अर्ब ७२ करोड ४६ लाख ६८ हजार स्थानीय तहलाई हस्तान्तरण भएको थियो । तर, मुस्ताङका ५ स्थानीय तहले सो बजेटमा १ अर्ब २२ करोड ५९ लाख ३७ हजार मात्र खर्च गरेका छन् । स्थानीय तह संचित कोष व्यवस्थापन प्रणाली ( सुत्र )को तथ्यांक अनुसार जिल्लाका ५ स्थानीय तहले चालुतर्फ ६५ करोड ८५ लाख र पुँजिगततर्फ ५६ करोड ७४ लाख बजेट खर्च गरेका हुन् । संघ तथा प्रदेश मार्फत हस्तान्तरण भएको कुल बजेटमा चालुतर्फ ६४ प्रतिशत र पुँजिगततर्फ ७२ प्रतिशत खर्च भएको हो । मुस्ताङका स्थानीय तहलाई संघ तथा प्रदेशबाट आएको शसर्त, विशेष र समपुरक शिर्षकको २४ करोड ४८ लाख ९४ हजार खर्च नभइ फ्रिज भएको हो भने संघ तथा प्रदेशको बित्तिय समानिकरण,अन्य चालु ,राजश्व बाँडफाँट र स्थानीय तहको आन्तरिक श्रोतको बजेट गरी फ्रिज नहुने कुल २५ करोड ३८ लाख ३६ हजार बजेट खर्च हुन नसकेको हो । योसँगै मुस्ताङका ५ वटै स्थानीय तहलाई हस्तान्तरण भएको बजेटमा ४९ करोड ८७ लाख ३२ हजार बजेट खर्च हुन नसकेको हो । आर्थिक वर्ष २०७७०७८ मा मुस्ताङको थासाङमा १२ करोड २३ लाख ७६ हजार ,लोघेकर दमोदरकुण्डमा ३ करोड ५० लाख ८७ हजार,लोमान्थाङमा १० करोड ५३ लाख ७६ हजार ,घरपझोङमा १० करोड ४४ लाख ७८ हजार र वारागुङ मुक्तिक्षेत्र गापामा १३ करोड २४ लाख ४५ हजार बजेट खर्च हुन नसकेको हो । जसमध्ये संघ तथा प्रदेशको बिभिन्न शिर्षक अन्तर्गत थासाङको ५ करोड ५४ लाख ९८ हजार ,लोघेकर दामोदरकुण्डको ३ करोड ६ लाख ९२ हजार,लोमान्थाङको ४ करोड ११ लाख ७२ हजार ,घरपझोङको ७ करोड ३५ लाख २५ हजार र वारागुङ मुक्तिक्षेत्र गापाको ४ करोड ७८ लाख २२ हजार बजेट फ्रिज भएको छ । यस्तै,खर्च हुन नसकेको तर फिर्ता गर्न नपर्ने संघ तथा प्रदेशको समानिकरण,अन्य चालु,राजश्व बाँडफाँट र आन्तरिक श्रोत अन्तर्गत थासाङको ६ करोड ६८ लाख ८७ हजार ,लोघेकरको ४३ लाख ६१ हजार,लोमान्थाङको ६ करोड ३२ लाख ४ हजार ,घरपझोङको ३ करोड ९ लाख ५३ हजार र वारागुङ मुक्तिक्षेत्र गापाको ८ करोड ४६ लाख २२ हजार बजेट चालु वर्ष खर्च गर्ने गरी संम्वन्धित स्थानीय तहकै संञ्चित कोषमा जम्मा भएको छ । आव २०७७०७८ मा सबै भन्दा बढी बजेट घरपझोङ गापाको फ्रिज भएको छ भने सबैभन्दा कम बजेट लोघेकर दामोदरकुण्ड गापाको फ्रिज भएको स्थानीय तहको सुत्रमा उल्लेख गरिएको छ ।यस्तै, खर्च नभएको तर फिर्ता गर्नु नपर्ने बजेटमा सबै भन्दा कममा लोघेकर दामोदरकुण्डको बजेट रहेको छ भने सबैभन्दा बढी बजेट वारागुङ मुक्तिक्षेत्र गापाको छ । मुस्ताङका स्थानीय तहले कुल बजेटको झन्डै ४० प्रतिशत बढी बजेट खर्च गर्न नसकेको कोष तथा लेखा नियन्त्रण कार्यालय मुस्ताङले जनाएको छ । कोष नियन्त्रक डालेश्वर अर्यालले स्थानीय तहले क्षमताभन्दा बढी बजेट माग गर्ने गरेको र सो बजेटमा केही प्रतिशत सरकारले घटाएर बजेट हस्तान्तरण गर्दा समेत लक्ष्य अनुसार खर्च गर्न नसकेको उनले बताए । स्थानीय तहमा अपेक्षा गरेअनुरुप बजेट खर्च नहुनुमा योजना समयमानै सूचारु हुन नसकेको ,कोरोना कहर ,पालिकामा जनशक्तिको अभाव ,योजना छनौट उपयुक्त नभएकाले कार्यान्वयन हुन नसकेको,आवको अन्तिम समयमा बजेट तथा कार्यक्रम प्राप्त भएकाले योजना कार्यान्वयन गर्न समयको अभाव भएको र स्थानीय तहका सरोकारवाला निकायबीच आयोजना समिक्षा नभएकाले बजेट कार्यान्वयन हुन नसकेको कोष तथा लेखा नियन्त्रक अर्यालको भनाइ छ । संघ तथा प्रदेश सरकारबाट आउने बिभिन्न अनुदानको बजेट स्थानीय तहमा कार्यान्वयन हुन नसक्दा विकासको लाभबाट जनता बञ्चित हुनुपर्ने अवस्था आएको हो ।यस्तै, बजेट खर्च नहुँदा स्थानीय निकायको कार्यसम्पदान तथा प्रभावकारिता न्युन हुन गरेको पाईएको छ भने खर्च नभएको तर केन्द्रमा फिर्ता नहुने रकम स्थानीय तहको कोषमा संञ्चित रहने भएकाले अर्को वर्ष रिलिज हुने बजेटमा अनुदानको बजेट कटौती भएर आउने संम्भावना रहेको कोष तथा लेखा नियन्त्रक कार्यालयका लेखापाल बृजकिशोर चौरसियाले उल्लेख गरे ।"
भैंसीलाई घाँस दिन गोठमा जाँदै गरेकी महिलाको हत्या,"जाजरकोट: रुकुम पश्चिमको छहरेमा एक महिलाको हत्या भएको छ । त्रिवेणि गाउँपालिका४ छहरेस्थित अन्दाजी २६ वर्षीया मनकला खत्री खड्काको गत राति घरमै हत्या भएको हो । भैंसीलाई घाँस हाल्न गोठतिर जाँदै गर्दा धारिलो हतियार प्रयोग गरी उनको हत्या भएको प्रहरीको प्रारम्भिक अनुसनले देखाएको छ । मृतकका श्रीमान वैदेशिक रोजगारीको सिलसिलामा विदेशमा छन् । घरभन्दा करिब २ सय मिटर टाढा रहेको गोठका भैंसीलाई घाँस हाल्न सोमबार बेलुका सात बजेतिर गएकी उनी लामो समय नफर्केपछि परिवारमा उनको खोजी गरिएको थियो । खोज्ने क्रममा राति १० बजेतिर उनको शव भेटिएको जिल्ला प्रहरी प्रमुख प्रहरी नायब उपरीक्षक ध्रुवकुमार श्रेष्ठले बताए । प्रहरी राति १२ बजे घटनास्थल पुगेको थियो । उनको शव गोठ भन्दा केही तल कान च्यातिएको, नाकमा धारिलो हतियार प्रयोग भएको र मृतक रगताम्य अवस्थामा फेला परेको प्रहरी प्रमुख श्रेष्ठले बताए । हत्याराले उनीले लगाएका गरगहना पनि लुटेर लगेको प्रहरीको प्रारम्भिक अनुसन्धानबाट खुलेको छ । प्रहरीले घटनास्थल शील गरी अनुसन्धान गरिरहेको बताएको छ । हत्यामा कसको संलग्नता हो अहिलेसम्म केही खुलेको छैन । घटनास्थलमा जिल्ला प्रहरी प्रमुख प्रहरी नायब उपरीक्षक ध्रुवकुमार श्रेष्ठका अनुसार अहिले घटनाबारे केही स्थानीयलाई सोधपुछ गर्ने काम चलिरहेको छ । शव रातभर प्रहरीको निगरानीमा रहेको र अनुसन्धानका लागि कोहलपुरबाट तालिमप्राप्त कुकुर मगाइएको डिएसपी श्रेष्ठले बताए । कुकुर पुगेपछि घटनाबारे थप अनुसन्धान अघि बढाइने उनको भनाइ छ । प्रारम्भिक चरणमा घटनास्थल वरपर सोधपुछको काम भइरहेको डिएसपी श्रेष्ठले बताए । मृतकका सात वर्षीय एक छोरा र सासूआमा घरमा रहेका छन् ।"
अटोभित्रै बेहोस भेटिएका चालकको मृत्यु,"विराटनगर : विराटनगरमा अटो टेम्पोभित्रै बेहोस अवस्थामा भेटिएका चालकको सोमबार साँझ मृत्यु भएको छ। सुनसरीको इटहरी उपमहानगरपालिका३ तालतलैया घर भएका ३० वर्षीय विषम श्रेष्ठको अटो टेम्पोभित्र बेहोस भेटिएको केही बेरमै मृत्यु भएको मोरङ प्रहरी प्रमुख एसपी जनार्दन जिसीले जानकारी दिए। उनका अनुसार श्रेष्ठ कोसी लोकमार्गअन्तर्गत विराटनगर महानगरपालिका४ एयरपोर्ट मोडमा साँझ ७:४५ बजेतिर बेहोस अवस्थामा भेटिएका थिए। सडकको पश्चिमतर्फ रोकेर राखिएको को २ ह २३३३ नम्बरको अटोभित्र सिटमा ढल्किएको अवस्थामा उनलाई बेहोस अवस्थामा देखेपछि स्थानीय बासिन्दाले प्रहरीलाई खबर गरेका हुन्। प्रहरीले उपचारका लागि नोबेल शिक्षण अस्पताल पुर्याउनसाथ चिकित्सकले मृत घोषित गरिदिएको जानकारी एसपी जिसीले दिए। अटो चालकलाई मुख पूरै सुख्खा रहेको अस्थामा बेहोस भेटिएको थियो। गर्मीले समस्या बनाएको हो कि भन्ने आशंका थियो, उनले भने, त्यसपछि प्रहरीले तत्काल उपचारका लागि लग्यो। तर अस्पताल पुर्याउनसाथ चिकित्सकले मृत घोषित गरिदिएका हुन्। उक्त अटो श्रेष्ठको आफ्नै रहेको प्रहरीले जनाएको छ। अटोमा बोराभित्र लगभग पाँच किलोजति चिनी र आधा खाएको अवस्थामा फ्रुटीको बट्टा पनि भेटिएको जिसीले बताए। उनका अनुसार घटनाको अनुसन्धान थालिएको छ।"
"नेपालीका लागि खुल्यो इजरायलमा रोजगारी, के छ आवेदनको मापदण्ड?","काठमाडौं : लामो समयको तयारीपछि नेपाली श्रमिकले इजरायलमा रोजगारी पाउने भएका छन् । वैदेशिक रोजगार विभागले मंगलबार सूचना जारी गर्दै औपचारिक रुपमा इजरायल रोजगारीका लागि खुला भएको जनाएको हो । सरकारी प्रक्रियाबाट कामदार पठाउने सम्झौतानुसार आवेदन खुला गरिएकामा पहिलो चरणमा इजरायलले सुसारे (केयरगिभर) कामका लागि एक हजार नेपाली श्रमिकको आवेदन खुला गरेको छ । सूचनामा ३०० पुरुष र ७०० महिला कामदारले रोजगारीको अवसर पाउने र तिनका लागि मासिक तलव ५३०० एनआईएस ९रु एक लाख ९३ हजार० तोकिएको र तलब सातामा ४२ घण्टाको हिसाबमा प्रदान गरिने जनाइएको छ । सरकारले गतवर्ष इजरायल र नेपालबीच श्रम सम्झौता गर्दै पहिलो चरणमा ५०० कामदार पठाउने समझदारी गरेको थियो । इजरायल जाने कामदारले खानाको प्रबन्ध आफैले मिलाउनुपर्ने तर बस्ने प्रबन्ध भने रोजगारदाताले नै उपलब्ध रोजगारमा जाने करार अवधि एक वर्षको हुने भए पनि करार थपेर पाँच वर्षसम्म बस्न पाइने जाइएको छ । आवेदनको मापदण्ड रोजगारीका लागि २५ वर्ष पूरा भई ४५ वर्ष ननाघेका नेपाली नागरिकले आवेदन दिन सक्नेमा उनीहरूको उचाइ कम्तीमा एक दशमल पाँच मिटर र ४५ किलो तौल भएको र कम्तीमा दश कक्षा उत्तीर्ण गरी अनमी वा सिएमएसम्बन्धी तालिम लिएको वा १० जोड दुई सरहको शैक्षिक योग्यता हासिल गरी सरकारबाट मान्यताप्राप्त तालीम प्रदायक संस्थाबाट केयर गिभिङसम्बन्धी तीन महिना तालीम लिएको हुनुपर्ने जनाइएको छ । आवेदन दिनेहरु विगतमा इजरालयलमा गई काम नगरेको र तिनका बुबाआमा, पतिपत्नी वा छोराछोरी त्यहाँ बसोबास नगरेको वा कार्यरत नरहेको हुनुपर्नेछ । रासस"
भारतीयलाई नेपाली नागरिकताः धरौटीमा छाड्ने सुनसरी अदालतको आदेश बदर,"विराटनगर: जिल्ला अदालत सुनसरीले नेपाली नागरिकता लिने भारतीय नागरिकलाई धरौटीमा छाड्नलाई दिएको विवादस्पद आदेश उच्च अदालत विराटनगरले बदर गरिदिएको छ । जिल्लाको आदेश बेरीतको रहेको ठहर गर्दै मुख्य न्यायाधीश तिलप्रसाद श्रेष्ठ र न्यायाधीश किरणदेवी गुप्ताको संयुक्त इजलासले सुनसरी अदालतको अदेश बदर गर्दै प्रतिवादीलाई पूर्पक्षका लागि थुनामा राख्न आदेश दिएको उच्च अदालत विराटनगरका सूचना अधिकारी ओमराज सुवेदीले बताए । उनका अनुसार नेपाली नागरिकता लिएका प्रतिवादी अनिरुद्र भनिने अनिरुद्ध शर्मालाई थुनामा राखेर मुद्दाको पूर्पक्ष गर्नू, गराउनु भनेर सुनसरी अदालतका नाममा उच्चले सोमबार आदेश जारी गरेको हो । प्रतिवादीलाई धरौटीमा छाड्ने जिल्लाको आदेश नमिलेको हुँदा त्यसलाई बदर गरी निज प्रतिवादीलाई मिसिल संलग्न प्रमाणका आधारमा थुनामा राखेर मुद्दाको पूर्पक्ष गर्नु गराउनू, उच्चको आदेशमा भनिएको छ । सुनसरी अदालतका न्यायाधीश हेमबहादुर सेनको इजलासले भारत अररिया नरपतगञ्जका बासिन्दा शर्मालाई ६० हजार रुपैयाँ धरौटीमा छाड्नका लागि गत जेठ १६ गते आदेश दिएको थियो । अभियुक्तलाई प्रमाण नष्ट गर्ने मौका दिएर अदालतबाट आदेश आएको भन्दै कानुनका विज्ञहरुले चर्को विरोध गरेका थिए । मुलुकी फौजदारी कार्यविधि संहिता २०७४ को दफा ६७ (२) ख बमोजिम एक वर्ष वा सोभन्दा बढी कैद सजाय हुनसक्ने कसूरको अभियोग लागेका विदेशी अभियुक्त (विदेशी नागरिक)लाई पूर्पक्षका लागि थुनामै राख्नुपर्ने कानुनी प्रावधान रहेको वरिष्ठ अधिवक्ता सुरेशलाल श्रेष्ठले बताए । उनका अनुसार नेपालमा स्थायी बसोबास नभएको र थुनामा नराखेको खण्डमा विदेशी अभियुक्त भाग्ने तथा पछि पक्राउ पर्ने सम्भावना नरहने हुँदा कानुनी प्रावधान अनुसार पूर्पक्षका लागि थुनामा पठाउनै पर्ने हुन्छ । झुठा विवरण पेस गरेर सुनसरीको साविकको दुहवी६ बाट २०६३ साल माघ ७ गते नेपाली नागरिकता लिएको खुलेपछि प्रहरीले पक्राउ गरेर शर्माविरुद्ध नागरिकता ऐनअन्तर्गतको मुद्दा चलाएको थियो । नागरिकता ऐन २०६३ को दफा २१ मा झुठा विवरण पेस गरेर नेपाली नागरिकता लिएका विदेशी नागरिकलाई एक वर्षदेखि पाँच वर्षसम्म कैद वा ५० हजारदेखि एक लाख रुपैयाँसम्म जरिवाना अर्थात दुवै सजाय हुने उल्लेख छ । राष्ट्रियतासँग जोडिएको नागरिकताजस्तो संवेदनशील विषयलाई अदालतले सामान्य ठानेर अभियुक्तलाई धरौटीमा छाडेपछि न्यायाधीश सेन विवादमा तानिएका थिए । स्रोतका अनुसार उच्च अदालत विराटनगरले जिल्लाको आदेशका विषयमा चासो व्यक्त गरेको छ । यथेष्ठ प्रमाण हुँदाहुँदै थुनामा पठाउनुपर्ने अभियुक्तलाई कानुनविपरीत गएर धरौटीमा छाडिएको भन्दै उच्च सरकारी वकिल कार्यालयले उच्च अदालत विराटनगरमा मुलुकी फौजदारी कार्यविधि संहितको दफा ७३ बमोजिम निवेदन दिएको थियो । यस दफाले तल्लो अदालतको आदेश चित्त नबुझेमा माथिल्लो अदालतमा निवेदन गर्ने बाटो खुला गरिदिएको छ । वरिष्ठ अधिवक्ता श्रेष्ठले नागरिकताको विषयलाई सामान्य ठानेर अदालतले यस्तो आदेश दिँदा आगामी दिनमा झुठा विवरण पेश गरेर नेपाली नागरिकता लिन विदेशीलाई बल पुग्ने पनि बताए । उनका अनुसार नागरिकताको सवालमा अदालत संवेदनशील नभएमा यस्ता आदेशबाट गलत नजिर स्थापित हुने खतरा बढ्नसक्छन् । नागरिकता वितरण टोलीमार्फत सुनसरीको साविकको दुहवी६ बाट २०६३ साल माघ ७ गते जन्मसिद्धका आधारमा शर्माले ०३३००९३२५ नम्बरको नेपाली नागरिकता लिएको प्रमाण फेला परेपछि प्रहरीले उनीविरुद्ध नागरिकता ऐनअन्तर्गत मुद्दा चलाएको थियो । नेपाली नागरिकता लिएपछि परिवारसहित आएर शर्मा विराटनगर महानगरपालिका५ चाँदनी चोकमा बसोबास गरिरहेका थिए । उनी वैशाख २० गते विराटनगरबाटै पक्राउ परेका हुन् । उनले पाएको नेपाली नागरिकतामा वितरण टोलीका प्रमुख पुण्यराज भट्टराईको हस्ताक्षर छ । शर्माको नाममा एसपीजे ०२३९३३५ नम्बरको भारतीय मतदाता परिचयपत्र छ । नेपाली नागरिक हुन चाहने विदेशी नागरिकले त्यसअघि नै आफ्नो मुलुकको नागरिकता त्याग्नुपर्ने नियम छ । तर यहि फ्रेबु्रअरी १५ मा भारतको निर्वाचन आयोगले सार्वजनिक गरेको नयाँ मतदाता नामावलीमा नाम समावेश रहेका शर्मा नेपाली नागरिकता लिएको पोल खुल्ने भएपछि दुहवीबाट विराटनगर बसाइ सरेको स्थानीयले बताए । प्रहरीका अनुसार २०५० सालमा भारतबाट नेपाल छिरेका शर्माले भने आफू नेपालमै जन्मिएको दाबी गर्दै आएका थिए । प्रहरी अनुसन्धानबाट नेपालमा उनी जन्मिएको कुनै प्रमाण फेला परेन । सुनसरी प्रशासनको असहयोगका कारण शर्मालाई नेपाली नागरिकता दिलाउन सिफारिस र सनाखत गर्नेहरु भने कारबाहीको दायरामा आउन सकेका छैनन् । प्रहरीले पटकपटक पत्र पठाएर शर्माले नागरिकता लिने बेलामा भरेको अनुसूचि फारम लगायतका कागजपत्र उपलब्ध गराउन प्रशासनलाई आग्रह गरेको थियो । नागरिकताका लागि सिफारिस र सनाखत गर्ने तथा नागरिकता दिलाउनेको सबै विवरण अनुसूचिमा प्रष्टसँग खुलाइएको हुन्छ । विदेशी नागरिकलाई झुठा विवरणको आधारमा नागरिकता दिलाउन सनाखत वा सिफारिस गर्नेलाई छ महिनादेखि तीन वर्षसम्म कैद वा २५ देखि ५० हजार रुपैयाँसम्म जरिवाना अर्थात दुवै सजाय हुने कानुनी व्यवस्था छ । तर नागरिकता दिलाउने आफ्ना कर्मचारी कारबाहीमा पर्ने देखेर प्रशासनले अनुसन्धान नै प्रभावित पार्ने गरी असहयोग गर्दा समस्या भएको प्रहरी स्रोतले बतायो । उच्चले थुनामा राख्न आदेश दिए पनि गलत विवरण पेस गरेर नेपाली नागरिकता लिएका शर्मा भने जिल्लाले धरौटीमा छाड्न आदेश दिएपछि नै फरार बनेको प्रहरी स्रोतको भनाइ छ । सुनसरी प्रहरी प्रमुख एसपी सञ्जयसिंह थापाले उच्चको आदेशपछि शर्माको खोजी तीव्र पारिएको जानकारी दिए ।"
नीति कथा : सत्यको संसार,"एक दिन सत्य र झुटको भेट भयो । झुटले सत्यलाई भन्यो, आज बडो रमाइलो घमाइलो दिन छ सँगै खेलौं । हुन पनि त्यो दिन अद्भुत नै थियो, हेर्दै राम्रो । चुपचाप बस्नै मन नलाग्ने किसिमको । सत्यले झुटको कुरा नकार्ने कारण थिएन । दुवैले धेरैबेर प्रकृतिमा डुल्दै खेल्दै रमाए । डुल्दा डुल्दै मध्य दिनमा उनीहरू एउटा इनार नजिकै पुगे । झुटले सत्यलाई फकायो, उखर्माउलो गर्मी छ । हिँड्दा हिँड्दा असिनपसिन नै भइयो । अब इनारमा पसौं र मज्जाले नुहाऔं । यसमा पनि सत्यले नकारेन । दुवैले सबै लुगा फुकाले र सर्वांग नग्न भएर इनारभित्र डुबुल्की मारे । केहीबेर इनारमा नुहाएपछि झुट कुनै बहाना बनाएर इनारबाट बाहिर निस्क्यो । आफ्ना लुगा पोको पारेर बोक्यो । आफू भने सत्यका सबै लुगा लगाएर हिँड्यो । झुटले आफ्ना लुगा लगाएर हिँडेको चाल पाएपछि पनि सोच्यो कि झुट जिस्किरहेको छ । तर झुट निकैबेरमा पनि फर्किएन । त्यसपछि सत्य आफ्नो लुगा भेट्टाउन इनारबाट बाहिरिएर झुटलाई खोज्न निस्कियो । ऊ झुटलाई खोज्दै निकै परसम्म पुग्यो । मानिसले उसको कुरा सुन्दै सुनेनन्, बरु नांगै हिँडेको सत्यलाई देखेर दुनियाँले नाक खुम्च्याए र सत्यतर्फ हेर्दै नहेरी अर्कातिर मुन्टो बटारे । सत्यले कसै गरे पनि झुटलाई भेटेन । न उसले कसैको सहयोग नै पायो । विचरा सत्य फेरि उही इनारमा फर्केर पानीभित्र लाज लुकाउन सदाको निम्ति गायब भयो । अनि झुट त्यस बेलादेखि नै सत्यको भेषमा संसारभर घुमेको घुम्यै छ । सत्यको आवरणमा ढाकिएको उसलाई सबैले मन पराएका छन् । नग्न सत्यको रूपलाई समाजले स्विकार्न चाहेको छैन । त्यसैले नग्न सत्य गायब छ । लुकिराखेकै छ । वास्तवमा सत्यको समस्या नै यही हो । सत्यलाई पहिरन वा आवरणका आधारमा छुट्याउन सकिँदैन । भन्न त भनिन्छ, आवरण जस्तो भए पनि सत्य सधैं पुज्य हुन्छ तर व्यावहारिकरूपमा यो एकदमै कठिन हुन्छ । सत्यभन्दा झुटमा कृत्रिम नै भए पनि चमक बढी हुन्छ । झुटसँग तर्क बढी हुन्छ । ज्ञान नै सत्य हो । तर यो विविध हुन्छ । सत्य सधैं आफूले बनाएको सत्यताको जगमा उभिएको हुन्छ तर सत्यताको जग समय र मानिस अनुसार फरक फरक हुन पुग्छ । किनभने जब सत्य फैलिन्छ तब मानिसले त्यसलाई आफ्नो किसिमको व्याख्या मिसाइदिन्छन् । मिसिएको व्याख्याले सत्य सुन्ने र थाहा पाउनेहरूले क्षमताअनुसार बुझ्छन् । ज्ञान परिवर्तन हुन्छ । अझ आफ्नो स्वार्थको हिसाबले मानिस ज्ञान र सत्यलाई तोडमोड पनि गर्दिन्छन् । यसैले उही सत्य पनि मानिस र समयअनुसार फरक पर्दै जान्छ । अंग्रेजीमा भनाइ छ, झुटले संसारको दुई फन्को लगाइसक्दा सत्य घरबाट निस्कन भर्खर जुत्ताको तुना कस्दै हुन्छ । यसको अर्थ हुन्छ, सत्य ढिलो गरी एक ठाउँबाट अर्को ठाउँ पुग्छ तर झुटको फैलावटको गति तीव्र हुन्छ ।"
"विकराल बन्दै आत्महत्या , अर्घाखाँचीमा आत्महत्या गर्नेमा बढी दलित समुदाय","सन्धिखर्क : पछिल्लो समयमा जिल्लामा आत्महत्या गर्नेको सख्यामा ह्वात्तै वृद्धि भएको छ । जिल्ला प्रहरी कार्यालय अर्घाखाँचीको तथ्यांकमा १६ वर्षमुनीदेखि लिएर ४५ वर्षमाथिकाले आत्महत्या गरेको पाइएको छ। जिल्ला प्रहरी कार्यलय अर्घाखाँचीको तथ्यांक अनुसार गत आर्थिक वर्ष २०७७७८ मा ८० जनाले आत्म हत्या गरेका छन् । जसमा झुन्डिएर ७३ जना, विष सेवन गरेर ५ जना, हाम फालेर १ जना र औजार प्रयोग गरेर १ जना गरी ३३ महिला र ४७ पुरुषले ज्यान गुमाएको जिल्ला प्रहरी कार्यलय अर्घाखाँचीका प्रहरी नायव उपरीक्षक अम्मर बहादुर थापाले बताए । आर्थिक वर्ष २०७६७७ मा ४८ जनाले आत्म हत्या गरेकोमा त्यो सख्या बढेर ८० पुगेको हो । ६६ प्रतिशतले आत्म हत्यामा वृद्धि भएको छ । पछिल्लो ५ वर्षमा २ सय ७५ जनाले आत्महत्या गरेका छन् । वर्ष आत्महत्याको संख्या २०७३७४ ५० २०७४७५ ५४ २०७५७६ ४३ २०७६७७ ४८ २०७७७८ ८० जम्मा २७५ अशिक्षा, गरिबी, घरेलु हिंसा, मानसिक रोग, प्रेममा असफलता, दीर्घ तथा उच्च रोगका कारण पनि मानिसहरुले बढी आत्म हत्या गरेका छन् । तर पछिल्लो समय जातीय बिभेद, धनी गरिबको खाडल, समाजिक भेदभाब , जस्ता उत्पीडनले गर्दा आत्म हत्या जस्तो अपराधका घटना हुने भएपनि पछिल्लो समयमा वैदेसिक रोजगारीको कारण आत्म हत्या बढेका हुन् । लुम्बिनी प्रदेशको पहाडी जिल्ला अर्घाखाँचीमा गत आर्थिक बर्षको एक वर्षमा अशिक्षाका कारण ५, गरिबीका कारण १२, घरेलु हिंसाले १, मानसिक रोगका कारण ९, प्रेममा असफलताका कारण ९, दीर्घ रोगका कारण ६, उच्च रोगका कारण १८ र अन्य कारणले २० जनाले ज्यान फालेका छन् । अविवाहितको तुलनामा विवाहितले बढी आत्महत्या गरेका छन् । विवाहित ५८ जना र अविवाहित २२ जनाले आत्महत्या गरेको देखिएको छ । मानिसहरुमा आउने मानसिक तनाब, डिप्रेसन, नकारात्मक सोच,वातावरणिय तत्व, असफलता, उमेरगत रुपमा हुने शारिरिक बिकास, मानिसले जन्मजात रुपमा लिएर आएको सम्बेग तथा उतेजनाको कारणले पनि आत्म हत्या गर्छन । मानिसले सकारात्मक सोचको सट्टा नकारात्मक सोच लिदा पनि आत्म हत्या गर्ने अबस्था सृजना हुन्छ । जिल्लामा गत आर्थिक वर्षको तथ्यांकलाई महिनाको आधारमा हेर्दा सबैभन्दा बढी ज्येष्ठ महिनामा १४ जनाले आत्महत्या गरेका छन् । तर बैशाख महिनामा आत्म हत्याको संख्या शून्य रहेको छ । बारको आधारमा विश्लेषण गर्दा आइतबार १६ जना र शुक्रबार ६ जनाले मात्र आत्म हत्या गरेको देखिएको प्रहरी नायव उपरिक्षक थापाको भनाई छ । आत्महत्याको समाचार प्रकाशन र प्रसारण गर्नु हुँदैन भन्ने धेरै मिडियाको मान्यता छ । जसका कारण आत्महत्याका घटनाहरु बहिर आउन सकेका छैनन । अर्घाखाँची जस्तो पहाडी जिल्लामा एक वर्षमा ८० जनाले आत्महत्या गरेको विषयलाई चानचुनको रुपमा लिनु हुँदैन । घटना न्यूनीकरण गर्न र रोक्नका लागि कोहि न कोहि पक्षबाट पहल गर्नुपर्छ । त्यो पहल हुन नसके जिल्लामा आत्महत्याले विकराल रुप लिन सक्छ । शैक्षिक योग्यताका आधारमा हेर्दा पढे लेखेका भन्दा नपढेका मानिसले आत्महत्या गरेका छन् । एक वर्षको तथ्यांक हेर्दा अनपढ २३ जना, सामान्य लेखपढ गर्ने ३१ जना, एसएलसी पास गरेका २२ जना र आइए वा सो सरहका ४ जनाले आत्महत्या गरेका छन् । बिए वा सो भन्दामाथि पढेलेखेका व्यक्तिहरुले कसैले पनि आत्म हत्या गरेको देखिएको छैन् । समयलाई हेर्दा बिहानको समयमा सबैभन्दा बढीले आत्महत्या गरेका छन् । बिहान ६ देखि १२ बजेको समयमा १६ जना महिला र २० पुरुष गरी ३६ जनाले आत्म हत्या गरेका छन् । तर बेलुका ६ बजेदखि राति १२ बजे सम्मको समयमा सबभन्दा थोरै ३ महिला र ६ पुरुषले ज्यान फालेका छन् । जातजातीको आधारमा हेर्दा सबैभन्दा बढी दलित समुदायका र सबैभन्दा कम नेवार समुदायका मानिसले आत्महत्या गरेका छन् । एक वर्षको समयमा अर्घाखाँचीमा दलित समुदायका २८, जना र नेवार समुदायका २ जनाले आत्महत्या गरेका छन् । मनोवैज्ञानिक विचलनले आत्महत्याका घटना बढेको हुनसक्ने मानव अधिकार तथा शान्ति समाजका केन्द्रीय सदस्य विष्णु प्रसाद भुसालले बताए ।"
मन्दिरको सुन चोरी : सात जना प्रहरी नियन्त्रणमा,"बैतडी : बैतडीको एक मन्दिरको सुन चोरीको आरोपमा सात जनालाई प्रहरीले नियन्त्रणमा लिएको छ। नियन्त्रणमा लिइएकामध्ये चार जना सुन चोरीमा संलग्न र तीन जना भने सुन खरिद गर्ने व्यापारी रहेका छन्। जिल्लाको दोगडाकेदार गाउँपालिका१ रीमस्थित लटिनाथ मन्दिरको सुन चोरी भएपछि खरिद गर्ने बैतडीको दशरथचन्द नगरपालिका४ गढीका सुन चाँदी व्यवसायी ३३ वर्षीय कञ्चन पौडेल र सोही ठाउँका ४५ वर्षीय गणेशकुमार पौडेल पक्राउ परेका हुन्। गणेश नेपाल सुन चाँदी व्यवसायी सङ्घ बैतडीका अध्यक्षसमेत हुन्। दुवै जनाले गोठलापानीमा सुनचाँदी पसल सञ्चालन गर्दै आएका छन्। यस्तै सुन खरिद गरेको आरोपमा दार्चुलाको शैल्यशिखर नगरपालिकाका सुनचाँदी व्यवसायी भुवनसिंह साहुलाई पक्राउ गरी अनुसन्धान भइरहेको इलाका प्रहरी कार्यालय पाटनका प्रमुख प्रहरी निरीक्षक राजेश शाहीले जानकारी दिए। गत पुसमा दोगडाकेदार१ रीमकै धनबहादुर कार्की, लालबहादुर कार्की, केशव सार्की र हरिकृष्ण सार्कीले योजना बनाएर मन्दिरको सुन लुटेको पुष्टि भएको थियो। उनीहरु चारै जनामाथि चोरी मुद्दा दर्ता गरेर अनुसन्धान भइरहेको छ। मन्दिरको सुन पुसमा चोरिएको भए पनि चैतमा मात्रै थाहा भएको थियो। चैतपछि गाउँमा स्थानीयवासीले सुन चोर्नेको सोधीखोजी गरेका थिए। उनीहरुले असार अन्तिम साता मात्रै मन्दिरको सुन चोरी भएको विषयमा प्रहरीलाई जानकारी गराएका थिए। लटिनाथ मन्दिरमा नौ तोला सुन रहेकामा पौने चारतोला प्रहरीले बरामद गरिसकेको छ भने बाँकी सुन बिक्री भएको खुलेको छ। बिनाबिलको सुन खरिद गर्नु गैरकानूनी कार्य भएकाले मन्दिरबाट लुटिएको सुन खरिद गर्नेमाथि अनुसन्धान भइरहेको प्रहरी निरीक्षक शाहीले जानकारी दिए। यसैबीच लटिनाथ मन्दिरको सुन भण्डार घरको ताला फोडेर चोरेको पुष्टि भएको छ। गत पुसमा धनबहादुर, लालबहादुर, केशव र हरिकृष्णले योजना बनाएर सुन लुटेको पुष्टि भएको इलाका प्रहरी कार्यालय पाटनका प्रमुख प्रहरी निरीक्षक शाहीले बताए। मन्दिरका पुजारी नैनराम सार्कीले गत चैतमा मात्रै मन्दिरको सुन लुटिएको बारेमा थाहा पाएका थिए। मन्दिरमा नौ तोला सुन रहेकामा र उनीहरुले भण्डार घरको ढोका फोडेर सुन लुटेका हुन्।"
"घटनाको दुई वर्ष भइसक्यो, अझै पत्ता लागेनन् हत्यारा","राजविराज: सप्तरीको खडक नगरपालिकास्थित वृद्ध दम्पतीलाई घरभित्रै जलाएर भएको हत्या घटनाको दुई वर्ष भन्दा बढी भइसक्दा पनि घटना अझै रहस्यमै छ । सप्तरीको खडक नगरपालिका५ खरचुहिया बजारमै घरमा सुतिरहेका ७५ वर्षीय सबुरी साह र उनकी ६५ वर्षीया पत्नी बेचनी देवी साहको ०७५ फागुन १४ गते जलाएर हत्या भएको थियो । मृत शरीर पूर्ण रुपमा जलिसकेकाले ईलाका प्रहरी कार्यालय कल्याणपुर, कडरबोना र जिल्ला प्रहरी कार्यालय सप्तरीका प्रहरी टोलीले घटनाको प्रारम्भिक चरणमा अनुसन्धान सुरु गरेका थिए । घरभित्र र आँगनभरी ठाउँठाउँमा देखिएको रगतले वृद्ध दम्पतीको हत्या नै भएको विषय प्रहरीले प्रारम्भिक अनुसन्धानबाट पुष्टि गरेको थियो । ब्याजमा ऋण रकम लगाउँदै आएका साह दम्पतीलाई डकैती गर्ने नियतले आएका लुटेराहरुले हत्या गरेको हुनसक्ने प्रहरीको प्रारम्भिक अनुसन्धान थियो । हत्यारालाई कानूनी दायरामा ल्याउनका लागि प्रदेश प्रहरी कार्यालयका विशेष अनुसन्धान टोली र विपी कोइराला स्वास्थ्य विज्ञान प्रतिष्ठान धरानका फोरेनसिक टिमले अनुसन्धान थाले । हत्यारालाई अति छिटो पत्ता लगाउन तालिम प्राप्त कुकुरको सहायताले पनि सुक्ष्म अनुसन्धान गरियो । शरीर पूर्ण रुपमा जलिसकेकोले वृद्ध दम्पतीको डिएनए परीक्षण गर्न पनि पठाइयो । सोही क्रममा अनुसन्धान ब्युरो टोलीबाट ५ र सप्तरी प्रहरीबाट ५ र थप २० सुरक्षाकर्मीको विशेष टोलीले केही सातासम्म घटनास्थलमै बसेर अनुसन्धान गरिरह्यो । शंकास्पद व्यक्तिलाई सोधपुछ, कतिपय स्थानमा खानतलासी, कल डिटेल चेक लगायत अनुसन्धानका धेरै पाटोमा प्रहरीले कार्य गरे । तर, हत्या भएको दुई वर्ष भन्दा बढी बितिसक्दा प्रहरीले हत्यारा पत्ता लागाउन सकेको छैन । दुई वर्षसम्म पनि पीडित परिवारले न्याय नपाउनु ज्यादै दुःखद रहेको भन्दै नागरिक अगुवाहरुले प्रहरीमाथि प्रश्न उठाउन थालेको छ । पीडित परिवारले वर्षौँसम्म न्याय नपाएका घटनाहरु धेरै छन् र यो ज्यादै दुःखद हो नागरीक अगुवा सुखराम यादवले भनेसमाजमा शान्ति सुरक्षा कायम राख्नमा प्रहरीले तत्परता देखाउनुपर्ने थियो, तर यसरी वर्षौँसम्म पीडित परिवारले न्याय नपाएको सुन्दा मन दुखेको छ । केही वर्षयता प्रहरी असफल देखिएको भन्दै मानव अधिकारकर्मीहरुले पनि प्रश्न उठाउन थालेका छन् । जघन्य अपराधमा पनि प्रहरीले अनुसन्धानमै वर्षौँ बिताउँछन् मानव अधिकारकर्मी जंगबहादुर सिंहले भने घटना लगत्तै प्रहरीको थालेको अनुसन्धान देखेर हत्यारा पत्ता लाग्छ भने विश्वास थियो, तर पछिल्लो समयमा प्रहरीले अनुसन्धानमा तदारुकता देखाएको देखिँदैन । उनले अपराधीलाई कानूनी दायरामा ल्याएर प्रहरीले समाजप्रति बोकेको जिम्मेवारी पुरा गर्न अग्रसर हुनुपर्नेमा जोड दिए । उता, जिल्ला प्रहरी कार्यालय सप्तरीका प्रहरी नायव उपरीक्षक माधवप्रसाद काफ्ले घटनामा अनुसन्धान भइरहेको बताए । जबसम्म अनुसन्धान पूरा हुँदैन, तबसम्म घटनाको प्रगती शुन्य नै हुन्छ उनले भने केही समय लाग्छ प्रगति १ सय पुर्याउन । को थिए साह दम्पती ? स्थानीयहरुमाझ प्रिय थिए साह दम्पती । दुखमा सहयोग गर्ने उनको बानी थियो । लामो समयदेखि खरचुहियामा बसोबास गर्दै आएका सबुरीको मुख्य घर तत्कालीन बनरझुला गाविस वडा नं ३ हो । स्थानीयका अनुसार बनरझुलामा उनको मिलको व्यवसाय थियो । छोराहरू सत्यनारायण र तेजनारायण सरकारी जागिरे भएपछि उनीहरू मिल बेचेर खरचुहिया सरेका थिए । २ दशकदेखि स्थानीयलाई समान्य ब्याजमा ऋण उपलब्ध गराउँदै आएका थिए । घटनाको करिब ५७ वर्षअघि प्यारालाइसिसका कारण सबुरी थला परेपछि पत्नी बेचनीले ऋणको कारोबार गर्दै आएकी थिइन् । उनीहरूको करिब ३० देखि ४० लाख रुपैयाँ गाउँमा लगानी रहेको स्थानीयको अनुमान छ ।"
भारी वर्षाले भूक्षय र पहिरोको खतरा छ सतर्क रहनू: मौसम विभाग,"काठमाडौँ: मौसमविदहरुका अनुसार यो साता देशभर विभिन्न स्थानमा भारी वर्षाको सम्भावना रहेकाले भूक्षय, पहिरो, गेग्रान बहाव जस्ता प्राकृतिक प्रकोपको सम्भावना छ । मनसुनी न्यून चापीय रेखा नेपालको पश्चिमी तराई भूभाग नजिक रहँदा मनसुन सक्रिय भएको बताइएको छ । मंगलबार बिहान देशभर सामान्यदेखि पूर्ण बदलीको अवस्था छ । बिहानदेखि प्रदेश १, वाग्मती प्रदेश र गण्डकीका केही र अन्य प्रदेशहरुका थोरै स्थानमा हल्कादेखि मध्यम वर्षा भइरहेको छ । साथै जल तथा मौसम विज्ञान विभागका अनुसार दिउँसो देशभर धेरै स्थानमा हल्कादेखि मध्यम वर्षाको सम्भावना छ । प्रदेश १, वाग्मती, गण्डकी र लुम्बिनीका केही स्थानमा भने भारी वर्षाको सम्भावना रहेको विभागले जनाएको छ । प्रदेश १, वाग्मती, गण्डकी, लुम्बिनी र सुदूरपश्चिम प्रदेशका थोरै स्थानमा भारी वर्षाको सम्भावना रहेकाले पहाडी क्षेत्रमा भूक्षय, पहिरो तथा गेग्रान बहावको जोखिम रहेको भन्दै विभागले सतर्कता अपनाउन पनि आग्रह गरेको छ ।"
एशियाकै पहिलो चुरियामाई सुरुङमार्ग पुनःनिर्माण हुने,बाग्मती : आजभन्दा १०४ वर्षअघि राणा प्रधानमन्त्री चन्द्रशम्शेरको पालामा निर्माण भएको र एशियाकै पहिलो मानिएको सुरुङमार्गको पुनःनिर्माणको जिम्मा माउण्टेन इन्फ्रा कम्पनीले पाएको छ। बाग्मती प्रदेशको भौतिक पूर्वाधार विकास मन्त्रालयको यातायात पूर्वाधार निर्देशनालयले करीब रु पाँच करोडको अधिकतम् सीमाभित्रमा सुरुङमार्गको निर्माण सम्पन्न गर्नसक्ने ठेकेदार कम्पनीलाई प्रस्ताव प्रस्तुत गर्न आह्वान गरेकोमा उक्त कम्पनीको प्रस्ताव छनोट भएको यातायात पूर्वाधार निर्देशनालयका प्रमुख डा सहदेवबहादुर भण्डारीले जानकारी दिए। उनका अनुसार सुरुङको पुनःनिर्माणको शिलान्यास यही साउन १४ गते मुख्यमन्त्री डोरमणि पौडेलले गर्ने जनाइएको छ। प्रदेश दुईको बारा र बाग्मती प्रदेशको मकवानपुरलाई जोड्ने चुरियामाई सुरुङमार्ग विसं २०७५ तिर राणा प्रधानमन्त्री चन्द्रशम्शेरको पालामा निर्माण भएको हो। उक्त मार्गबाट विसं २०२० सम्म सवारी आउजाउ हुने गरेको अग्रजहरु बताउँछन्। सुरुङ नेपालको पहिलो त थियो नै त्यतिखेर एशियामै सुरुङमार्ग नभएकोले त्यस समय नेपाल आएका भूगोलविद् टोनी हेगनले आफ्नो आत्मकथामा लेखेका छन्। उनले आफ्नो पुस्तकमा यस सुरुङलाई विश्वको आठौँ आश्चर्यका रुपमा समेत उल्लेख गरेका छन्। स्वीट्जरल्याण्डबाट नेपालको खानीलगायतको भूगर्भिक अवस्थाको अध्ययन गर्न नेपाल आएका टोनी हेगनले आफ्नो पुस्तक दी हिमालयन किङ्डम् अफ नेपाल मा यो सुरुङमार्गले आफूलाई आश्चर्यचकित बनाएको उल्लेख गरेका छन्। यातायात प्रयोजनका लागि निर्माण भएको दक्षिण एशियाकै पहिलो चुरियामाई सुरुङमार्गले ऐतिहासिक महत्व राख्दछ। चुरियामाई सुरुङमार्ग नेपाली सेनाका कर्णेल इञ्जिनीयर डिल्लीजङ थापाको नेतृत्वमा निर्माण गरिएको थियो। विसं १९७४ मा चन्द्रशम्शेरले बनाउन लगाएको यो मार्ग ५०० मिटर लामो थियो। हाल पहिराले एकापट्टीको भाग पुरिएपछि यो मार्गको २८० मिटरमात्र बाँकी रहेको छ। नेपालका पहिलो इञ्जिनीयर थापाले डिजाइन र निर्माण गराएको यो सुरुङमार्ग नजिकै चर्चित शक्तिपीठ चुरियामाईको मन्दिर छ। इञ्जिनीयर थापाले सुरुङ खन्न थालेपछि उनलाई सपनामा देवीले म बसेको ठाउँमा बाटो खनिस त्यसको सट्टामा एउटा मन्दिर बनाएर मलाई स्थापना गर भनेका कारण थापाले मन्दिर बनाएको किंवदन्ती पाइन्छ।
अर्घाखाँचीको छत्रदेवमा करेन्ट लागेर महिलाको मृत्यु,"सन्धिखर्क : बिजुलीबाट चल्ने मकै पिस्ने झातो (मिल) चलाउने क्रममा एक जनाको करेन्ट लागेर मृत्यु भएको छ । छत्रदेव गाउँपालिका वडा नम्बर६, ठुलापोखराका ४८ वर्षीय कमला राना आफ्नै घरमा रहेको बिजुलीबाट चल्ने मकै पिस्ने झातो चलाउने क्रममा करेन्ट लागेर घाइते भएकी थिइन् । जिल्ला अस्पताल अर्घाखाँचीमा उपचारको क्रममा उनको मृत्यु भएको जिल्ला प्रहरी कार्यालयका सुचना अधिकारी प्रहरी निरीक्षक गणेश खनालले जानकारी दिए।"
मोटरसाइकल दुर्घटनामा एक जनाको मृत्यु,दाङ : दाङमा मोटरसाइकल दुर्घटनामा परेर एक जनाको मृत्यु भएको छ। सोमबार बिहान घोराहीतुलसीपुर सडकखण्डअन्तर्गत तुलसीपुर७ पर्सेनीमा रा ६ प ७२५ नम्बर मोटरसाइकल दुर्घटना हुँदा अन्दाजी २२ वर्षीय युवकको मृत्यु भएको हो। सडक निर्माणका लागि खनिएको खाल्डोमा मोटरसाइकल दुर्घटनामा परेको जिल्ला प्रहरी कार्यालय दाङका प्रहरी प्रवक्ता डीएसपी मुकुन्दप्रसाद रिजालले जानकारी दिए। शवलाई पोष्टमार्टका लागि राप्ती प्रादेशिक अस्पतालमा लगिएको छ। शवको अहिलेसम्म पहिचान हुन नसकेको यद्यपी चुडामणी भण्डारी लेखिएको बैंकको एटिएम फेला परेको प्रवक्ता रिजालले बताए।
सडकको बेहाल,"दैलेख : संघीय सरकारले दुल्लुलाई स्मार्ट सिटी बनाउने निर्णय गरिसकेको छ। तर, सामान्य विकाससमेत नहुँदा स्मार्ट सिटी बन्ने सपना बोकेका दुल्लु क्षेत्रका स्थानीयले भने अहिले सडककै कारण सास्ती भोग्नुपरेको छ। कतै सडक निर्माणको काम अलपत्र परेको छ। कतै सडक स्तरोन्नतिमा नगरपालिकाले चासो दिएको छैन। सबैभन्दा बढी सास्ती अहिले दुल्लु बजार क्षेत्र, कीर्तिखम्ब चोकदेखि पटांगिनी दुल्लु संग्राहालय हुँदै घियातिदुस्थित मध्यपहाडी राजमार्गसम्म जोड्ने सडकमा छ। सडकमा ठूल्ठूला खाल्डा बनेका छन्। पानी पर्दा हिलो र घाम लाग्दा धुलोले स्थानीयले सास्ती खेप्नुपरेको हो। यो सास्ती खेप्न थालेको वर्षौं बितिसकेको स्थानीयको गुनासो छ। दुल्लुका स्थानीय कृष्णप्रसाद आचार्य भन्छन्, नगरपालिकाले सडक स्तरोन्नतिमा चासो नदिँदा नागरिकहरूले सास्ती बेहोर्नुपरेको छ। सडक सुधार नहुनुमा नगरपालिकाको चरम लापरबाही रहेको आचार्यको भनाइ छ। हिलाम्य सडककै कारण पैदल यात्रुले सास्ती बेहोर्नुपरेको र सवारीसाधन सञ्चालनमा कठिनाइ भएको स्थानीय जीतेन्द्र थापाले बताए। नगरपालिका, प्रदेश सरकार र संघीय सरकारको चरम लापरबाहीका कारण दुल्लु क्षेत्रको परिचय नै हिलाम्य र खाल्डे सडक बनेको छ, थापाले भने, सडक सुधार नहुँदा दुल्लु क्षेत्रमा आउने आन्तरिक तथा बाह्य पर्यटकहरूले सास्ती खेप्नुपरेको छ। त्यसबाहेक दैलेख सदरमुकामबाट गमौडी हुँदै दुल्लु जोड्ने, माथिल्लो डुंगेश्वरदेखि बैंक बजार हुँदै दुल्लु जोड्ने, तल्लो डुंगेश्वरबाट रातामाटे हुँदै दुल्लु बजार जोड्ने सडकमा खाल्डाखुल्डी र हिलाम्य छ। प्रदेश र संघीय सरकारबाट सडक स्तरोन्नतिको काम थालनी भएपछि नगरपालिकाले बजेट नछुट्याएको दुल्लु नगरपालिकाका प्रमुख घनश्याम भण्डारीले बताए। अहिले सबैभन्दा बढी सास्ती भएको घियातिदुदेखि दुल्लु संग्राहालय, पटांगिनी हुँदै दुल्लु बजार क्षेत्र, कीर्तिखम्ब चोकसम्मको सडक स्तरोन्नतिको पक्रिया आर्थिक वर्ष २०७६७७ बाटै थालनी गरिएपछि पूरा हुन सकेको छैन। पूर्वाधार विकास कार्यालय दैलेखबाट आर्थिक वर्ष २०७६७७ मा उक्त सडक स्तरोन्नतिका लागि १० करोडको ठेक्का खोली सबै प्रक्रिया पूरा गरेपछि रद्द गरिदिएको नगर प्रमुख भण्डारीले बताए। पूर्वाधार विकास कार्यालयबाटै गत आर्थिक वर्षमा नौ करोड बराबरको ठेक्का प्रक्रिया पूरा भएको छ, तर अहिलेसम्म काम सुरु हुन सकेको छैन, नगर प्रमुख भण्डारीले भने। दुल्लुलाई स्मार्ट सिटी बनाउने घोषणा गरेको संघीय सरकारले चालू आर्थिक वर्षमा बजेट व्यवस्था नगरेको नगर प्रमुख भण्डारीको गुनासो छ। दुल्लु बजारस्थित पानी पर्दा हिलाम्य र घाम लाग्दा धुलाम्य हुने कीर्तिखम्ब चोक क्षेत्रको सडक स्तरोन्नतिका लागि ठेक्का भई कर्मठ किसान कन्स्ट्रक्सनले जिम्मा लिएर अलपत्र पारेको नगर प्रमुख भण्डारी बताए।"
वालिङका किसानलाई अनुदानमा भैंसी वितरण,"स्याङ्जा : किसानलार्ई वालिङ नगरपालिकाले ६२ वटा उन्नत जातको मुर्रा माउ भैँसी उपलब्ध गराएको छ। व्यावसायिक दूध उत्पादन गर्ने उदेश्यले ३ वटा वडाका भैंसीपालक किसानलाई ५० प्रतिशत अनुदानमा भैंसी प्रदान गरिएको हो। किसानका मागका आधारमा वडा छनोट गरी माउ भैँसी वितरण गरिएको नगर प्रमुख दिलीपप्रताप खाँणले जानकारी गराए। उनले भने, नगरलाई दूधमा आत्मनिर्भर बनाउने उद्देश्यले भैँसी प्रवद्र्धन गरेका हौं। भैँसी प्रवद्र्धन कार्यक्रम अन्तर्गत किसानका माग अनुसार वडा नं ९, १३ र १४ का ३३ जना किसानलाई नगरपालिकाको लागत साझेदारीमा भैँसी प्रदान गरिएको पालिकाले जनाएको छ। पशु सेवा शाखाको २६ लाख ४५ हजार र किसानको ५० प्रतिशत लागत साझेदारी अन्र्तगत ५३ लाख रुपैंया बजेटमा भैंसी उपलब्ध गराइएको हो। उक्त कार्यक्रमका लागि पशु सेवा शाखाको आर्थिक वर्ष २०७७०७८ को वार्षिक स्वीकृत कार्यक्रम लागत साझेदारी अन्तर्गतको हो। भैसीपालक किसानका लागि समयानुसार तालिम, घाँस तथा तथा उपकरण पनि सहयोग गरिए पशु शाखाका प्रमुख डा वसन्तकुमार अधिकारीले बताए। उनले भने किसानले भैसी पाल्न सक्ने क्षमता अनुरुप एउटा किसानले एउटा र २ वटासम्म भैंसी माग गरे।"
विदेशबाट बाकसमा,"काठमाडौं : वैदेशिक रोजगारीमा जाने नेपाली प्रायः युवा (१८ देखि ४० वर्षसम्मका) छन्। यसमा पनि २५ देखि ३५ वर्ष उमेर समूहका अधिक जान्छन्। त्यसमाथि स्वास्थ्य परीक्षण गरी निरोगी पुष्टि भएपछि मात्र विदेशको ढोका खुल्छ। श्रम गन्तव्य मुलुकमा पुगेर पनि स्वास्थ्य परीक्षण गराउँछन्। तर, वैदेशिक रोजगारीमा हुने मृत्यु घटेको छैन। बरु पछिल्लो एक वर्ष अवधिमा अघिल्लो वर्षको तुलनामा मृतकको संख्या दोब्बर बढेको छ। मलेसियाबाट शनिबार मात्रै एकै दिन तीन अस्तु र २४ वटा शव बाकसमा ल्याइएको छ। वैदेशिक रोजगार बोर्डको तथ्यांकअनुसार आर्थिक वर्ष २०७७७८ मा १ हजार २ सय ४२ जनाले ज्यान गुमाएका छन्। यस हिसाबले दैनिक मृत्यु हुनेको संख्या औसत तीन जना हुन आउँछ। जब कि अघिल्लो आवमा ६ सय ७४ जनाले ज्यान गुमाएको बोर्डको तथ्यांक छ। बोर्डका अनुसार पछिल्लो १३ वर्षमा ९ हजार ४ सय २४ जनाको निधन भएको छ। बोर्डले श्रमस्वीकृति लिई गएको समयभित्रै निधन भएका श्रमिकको मात्रै तथ्यांक राख्ने गरेको छ। श्रमस्वीकृति नलिई गएका, ओभरस्टे बसेका, कम्पनी छोडेर भागेका, अलेखबद्ध कामदारको पनि दैनिक औसत दुई जनाको मृत्यु भएको हुन सक्ने जानकार बताउँछन्। यसले गर्दा वैदेशिक रोजगारीमा हुने मृत्युको संख्या यकिन हुन नसकेको हो। त्यसमाथि पोस्टमार्टम नगरी शव पठाउने भएकाले मृत्युको खास कारण पहिचान हुन सकेको छैन। मृत्युको कारण थाहा नभएको, प्राकृतिक, अन्य, अनुसन्धान भइरहेको लगायतका कारण लेखेर शव पठाउने गरिन्छ। यसबाहेक हृदयघात, आत्महत्या, सडक दुर्घटना, बिरामी, कार्यस्थल दुर्घटनाबाट पनि वैदेशिक रोजगारीमा रहेका श्रमिकले ज्यान गुमाइरहेका छन्। श्रमविज्ञ डा गणेश गुरुङ वैदेशिक रोजगारीका क्रममा हुने मृत्युको वास्तविक पहिचान हुन नसक्नु राज्यको कमजोरी भएको बताउँछन्। पोस्टमार्टम नगरी स्वदेश पठाइने गरेकाले मृत्युको वास्तविक कारण खुल्न नसकेको हो, डा गुरुङ भन्छन्। उनका अनुसार पोस्टमार्टमको व्यवस्था गर्न सके मात्रै पनि मृत्युको वास्तविक तथ्य पत्ता लाग्छ। अर्का श्रमविज्ञ पूर्णचन्द्र भट्टराई पोस्टपार्टममा गम्भीर हुन आवश्यक देखिएको बताउँछन्। स्वस्थ भनेर पठाएका कामदारको त्यसरी हुने मृत्युदर ज्यादा हो, श्रमविज्ञ भट्टराई भन्छन्, हेलचेक्र्याइँ गर्नुहुँदैन। जोखिमप्रति सचेत रहनुपर्छ। सावधानीपूर्वक काम गर्नुपर्छ। सर्वोच्च अदालतले २०७४ कात्तिकमा वैदेशिक रोजगारीमा हुने मृत्युको कारण खोज्न आदेश दिएको थियो। तर, अहिलेसम्म पनि सरकारले त्यसतर्फ चासो देखाएको छैन। पाटन स्वास्थ्य विज्ञान प्रतिष्ठानका प्राडा केदार बरालको संयोजकत्वमा २०७४ सालमा कार्यदल गठन गरिए पनि त्यसले निचोड निकाल्न सकेन। उक्त कार्यदलले मलेसियामा अध्ययन गरेको थियो। खाडी मुलुकमा मृत्युको वास्तविक कारण खोजिएको छैन। सर्वोच्चले श्रम गन्तव्य मुलुकमा हुने मृत्युको कारण पत्ता लगाउन अनिवार्य रूपमा पोस्टमार्टम गराउन आदेश दिएको थियो। सरकारले सर्वोच्चको आदेशअनुरूप तदारुकता नदेखाउनु आपत्तिजनक भएको अनुसन्धानकर्ता रामेश्वर नेपाल बताउँछन्। आदेशका बाबजुत कुनै कदम नचालिनु विडम्बना हो, उनी भन्छन्, अब निधनको कारण खुलाउन सरकारले ध्यान दिनै पर्छ। श्रमविज्ञ भट्टराई श्रमिकले हेलचेक्र्याइँ गर्दा पनि वैदेशिक रोजगारीमा निधन हुने गरेको बताउँछन्। जोखिमपूर्ण काममा संलग्न हुनुपर्ने तर सावधानी नअपनाउने गरेको श्रमविज्ञ भट्टराईको भनाइ छ। अभिमुखीकरणको समयसीमा बढाएर श्रमिकलाई त्यसबारे पूर्ण जानकारी दिन आवश्यक छ, उनी भन्छन्, तर, श्रमिकले समय दिएर अभिमुखीकरणमा बस्न नमान्ने प्रवृत्ति बढ्दै गएको छ। एजेन्ट तथा म्यानपावरले ६ महिनाभन्दा बढी झुलाउँदा श्रमिक छिटो जान पाए हुन्थ्यो भन्ने सोच राख्छन्। त्यही हतारले आफू जाने देशको हावापानी, रहनसहन र कानुनबारे जानकारी नलिने, अभिमुखीकरण तालिमलाई महत्व नदिने गरेको जानकार बताउँछन्। भट्टराईका अनुसार मृत्युको अर्को कारणमा पारिवारिक तनाव पनि हो। परिवारका सदस्यले चाहिनेनचाहिने कुरा सुनाउँछन्, उनी भन्छन्, धन कमाउनुपर्ने दबाब हुने भएकाले स्वास्थ्यको ख्यालै नगर्दा पनि निधनको मात्रा बढेको छ। नेपालीको औसत आयु ७०५ वर्ष छ। तर, वैदेशिक रोजगारीमा गएकै कारण आधा उमेरमै ज्यान गुमाउन बाध्य हुन पुगेका छन्। सीप नसिकी जाँदा सोचेजस्तो कमाइ नहुँदा पनि प्रायः कामदार तनावमा पर्छन्। उनीहरूलाई सीप सिकाएर, पर्याप्त प्रशिक्षण दिएर पठाउन आवश्यक देखिएको छ। अनुसन्धानकर्ता नेपाल सुतेको सुत्यै, गाडी दुर्घटना र कार्यस्थल दुर्घटना (माथिबाट खसेर, मेसिनले किचेर)का कारण वैदेशिक रोजगारीमा रहेका नेपालीको निधन भइरहेको बताउँछन्। राज्यले राम्रोसँग पढाएर पठाउन सके धेरै मात्रामा मृत्यु रोक्न सकिन्छ, उनी भन्छन्, त्यहाँको ट्राफिक नियम, कार्यस्थलबारे, हावापानी तथा रहनसहनका बारेमा राम्रोसँग पढाउनुपर्छ। श्रमिकको सुरक्षामा विशेष जोड दिने गरी द्विपक्षीय सम्झौता अपरिहार्य देखिएको छ। सरकारको उच्चस्तरबाट मात्रै यस विषयमा ठोस कदम चाल्न सकिन्छ, उनी भन्छन्, अब राजदूतावासबाट त्यो सम्भव छैन। दिनभर ५५ डिग्रीसम्ममा काम गर्ने र राति एसीको अनियन्त्रित चिसोमा सुत्ने प्रवृत्तिले गर्दा बिहान उठ्दा कतिपयको मृत्यु हुने गरेकोे छ। हृदयाघातलगायत, खानपानमा ध्यान नपुर्याउँदा पनि निधन हुने गरेको छ। कार्यस्थलको असुरक्षा तथा अव्यवस्थित बसाइका कारण बर्सेनि नेपालीको ज्यान गइरहेको छ। कार्यस्थलमा सुरक्षा, खानपान, बस्ने व्यवस्था, कामको प्रकृतिमा सुधार ल्याउन सरकारले कदम चाल्न ढिला भइसकेको जानकार बताउँछन्। काम गर्दा सुरक्षा अपनाउने, बासस्थानको वातावरण, भेन्टिलेटर भएनभएको, खानेकुरा हाइजेनिक छछैन भन्ने विषयमा कामदार सचेत हुनुपर्छ। ठूल्ठूला अग्ला टावरमा चढ्नुपर्दा सुरक्षा र प्रशिक्षण दिनुपर्ने, जतिसुकै अनुभवी भए पनि लापरवाही नगर्ने बानीको विकास गर्न सके वैदेशिक रोजगारीमा मृत्यु रोक्न सकिने जानकार बताउँछन्। काम गर्दा सुरक्षा सामग्री प्रयोग गरेनगरेको अनुगमन गर्नुपर्ने, दूतावासले कामदारसँग समयसमयमा अन्तर्क्रिया गर्न सके पनि मृत्यु रोक्न सकिन्छ। बोर्डले कार्यस्थल सुरक्षा, तनाव व्यवस्थापन, स्वास्थ्य सुरक्षामा श्रमिकलाई अध्यापन गराउने योजना बनाएको छ। बोर्डका उपसचिव दीनबन्धु सुवेदी यस आर्थिक वर्षदेखि वैदेशिक रोजगारीमा रहेका कामदारको मृत्यु रोक्न तालिम आयोजना गरिने बताउँछन्। बाध्यात्मक वैदेशिक रोजगारी अन्त्य गर्ने घोषणा सरकारले गरे पनि पर्याप्त रोजगारी सिर्जना हुन नसक्दा बर्सेनि ४ लाख ५० हजार व्यक्ति वैदेशिक रोजगारीमा जान्छन्। तर, पछिल्लो समय कोभिडका कारण १ लाख पनि श्रमिक वैदेशिक रोजगारीमा जान पाएका छैनन्। स्वदेशमा रोजगारी नपाउँदा तथा वैदेशिक रोजगारीमा जाने अवसरबाट वञ्चित हुँदा पनि श्रमिक थप चिन्तामा परेको श्रमविज्ञहरू बताउँछन्। बोर्डका कार्यकारी निर्देशक राजनप्रसाद श्रेष्ठ वैदेशिक रोजगारीमा हुने निधनको वास्तविक तथ्य पत्ता लगाउन बोर्डले अध्ययन सुरु गरेको बताउँछन्। मृत्युको कारण, कुन जिल्लाको कुन पालिकाको, लैंगिक तथा कुन वर्गको व्यक्तिको निधन भइरहेको छ भन्ने विषयमा अध्ययन सुरु गरिएको श्रेष्ठको भनाइ छ। असोजसम्म प्रतिवेदन आउने गरी अध्ययन सुरु भएको छ, उनी भन्छन्। बोर्डले हरेक वर्ष दिने आर्थिक सहायताका आधारमा निधन भएको गलत हुने र विदेशमा त्योभन्दा धेरैको मृत्यु भएको भए पनि बोर्डले तथ्यांक नराखेको उनको भनाइ छ।"
