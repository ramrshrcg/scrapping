शीर्षक,विवरण
सहकारी नामको बदनाम,"नामै सहकारी। अर्थात् सहकार्य। समान अवस्था र उद्देश्य भएकाहरू संगठित भई समृद्धि हाँसिल गर्ने उपाय हो सहकारी। नेपाली सञ्चारमाध्यममा केही समययता आएका समाचार हेर्दा दुईचारजना टाठाबाठाले सयौं, हजारौंलाई गुमराहमा पार्दै ठगी गर्ने माध्यम सहकारी बनिरहेको देखिन्छ। सहकारीमार्फत सर्वसाधारण ठगिएको, सहकारी सञ्चालकले बदमासी गरेको समाचार नियमित आकस्मिकता भइरहेका छन्। मोरङ जिल्लाको ४३ वर्ष पुरानो नमुना सहकारीको करिब १ करोड ९० लाख रुपैयाँ घोटालाको समाचार पछिल्लो आकस्मिकताको नमुना हो। लेखापाल, सहलेखापाल उक्त घोटालामा मुछिएका छन् र प्रहरी नियन्त्रणमा परेका छन्। सहकारी पनि बचत तथा ऋण सहकारीको ठूलो लहर छ देशमा। तर मोरङ धनपालथान गाउँपालिकाको सहकारी त्यस्तो मात्रै थिएन। साँच्चिकै सहकारीको अवधारणा र मूल्य मान्यता अनि सिद्धान्तलाई पछ्याउँदै नमुना काम गर्दै थियो। सहकारीको आफ्नै मिल थियो। सनपाटको किनबेच गथ्र्याे। बालुवा र ढुंगागिटी पनि खरिदबिक्री गथ्र्याे। इलमी काममा समर्पित यो सहकारीका ती कर्मचारीले त्यही व्यापार व्यवहारमा लामो हात गरेको लेखापरीक्षणबाट पत्तो पाएपछि सञ्चालकहरू झस्किए। बचत(कर्ताकै रकमसमेत आफूखुसी चलाएर हिनामिना पनि ती कर्मचारीले गरेछन्। कोराना महामारीको चपेटामा परेर दुई वर्षदेखि बन्द सहकारीमा त्यस्तो घोटालासमेत देखिएपछि फेरि चालू गर्न मुस्किल परेको छ। सहकारीमा रकम जम्मा गर्ने र भविष्यका लागि साँच्नेहरू हुन्। दुःखजिलो गरी भोलिका लागि साँचोमुचो गर्नेहरूकै पैसा सहकारीका कर्मचारी वा तिनका सञ्चालकको बदमासीले डुब्ने गरेको छ। त्यसो त हुनेखानेहरू पनि नडुबेका होइनन्। जाली फटाहा सञ्चालकहरूमा मुलुकले आसै गरेका प्रतिष्ठित व्यक्तिहरू पनि परेका छन्, र त्यही प्रतिष्ठाका आडमा अरूलाई डुबाएका छन्। संविधानसभा सदस्यसमेत रहेका इन्जिनियर इच्छाराज तामाङ त्यसैको एक उदाहरण हुन्। जसले हजारौंको अर्बौं अर्ब रुपैयाँ डुबाए। त्यसअघि सुधीर बस्नेतले ओरेन्टेल सहकारीबाट हजारौंलाई ठगे। दुवैजना ठगी मुद्दा खेपिरहेका छन्। तर, दुवैका पीडितको पैसा फिर्ता भएको छैन। तामाङले त ठग्ने नै उद्देश्य राखी श्रीमतीसँग जालसाजीपूर्ण सम्बन्धविच्छेदसमेत गरेको देखियो। नियतै खराब राखेर उनले सिभिल सहकारी चलाएको रहस्य खुल्यो। पैसाको कारोबार गर्ने काम बैंक, वित्तीय संस्थाको हो। सहकारीको होइन, सानो पुँजीलाई परिचालन गरेर सदस्यहरूको हित गर्ने हो। बैंक वित्तीय संस्थाको नियमन राष्ट्र बैंकले गर्छ। नियमनकारी निकायम(ध्ये सबैभन्दा उत्कृष्ट राष्ट्र बैंक देखिन्छ। कताकति खराबी बैंक वित्तीय क्षेत्रमा नदेखिएका होइनन्, तर राष्ट्र बैंकको नियमित निगरानी र उनीहरूलाई उत्तरदायी बनाउने नीति नियमले बाँध्न सकेको देखिन्छ। तर सहकारीका हकमा त्यस्तो छैन। बैंक वित्तीय संस्थाले भन्दा पनि ज्यादा पैसाको कारोबार गर्न पनि फुक्काफाल देखिन्छन् सहकारी। थोरै सहकारी मात्रै राष्ट्र बैंकको नियमनभित्र छन्। देशभरका हजारौं सहकारीलाई हेर्ने भनेको सहकारी विभागले हो। जहाँ थोरै कर्मचारी छन् र अनुगमन र नियमन गर्न साध्य राख्दैनन्। प्रदेश र स्थानीय सरकार मातहत आएका छन् सहकारी अचेल। तर ती सरकारसँग पनि पैसाको कारोबार गर्ने सहकारीलाई नियमन गर्ने क्षमता र दक्षता अनि जनशक्ति छैन। यसै कारणै नियत खराब भएकाहरूलाई मौका मिलिरहेको छ। पैसाको कारोबार गर्ने सहकारीहरूलाई कडा अनुगमन र नियमन गर्ने कानुन पहिलो खाँचो हो। त्यो तुरुन्तातुरुन्तै गर्नुपर्छ। दीर्घकालका लागि भने सहकारीको मूल्य मान्यताभित्रमात्रै सहकारी चलाउने कानुन नबनाई धर छैन। सहकारीलाई पुँजीको कारोबार गर्ने अर्थात् ऋण लगानी गर्दै पैसा कमाउने संस्था होइन, उद्यमशीलता विकास गर्ने संस्थाका रूपमा कन्भर्ट गर्ने कानुन नभई भएको छैन। नत्र सहकारी नामको बदनाम रोकिन्न।"
एमसीसी : हामी कहाँ उभिने ?,"एमसीसी फिर्ता गयो भने बाँकी विश्वले नेपाललाई हेर्ने दृष्टिकोणमा आउने बदलाव हाम्रा लागि निकै महँगो पर्नेछ। दुई वर्षयता नेपालमा सर्वाधिक चर्चा र बहसमा रहेको विषय हो, अमेरिकी सहयोग परियोजना मिलिनियम च्यालेन्ज कर्पाेरेसन (एमसीसी)। एमसीसी परियोजनाका लागि २०६८ सालमा नेपाल छनोट भएको थियो। २०७४ सालमा एमसीसी कम्प्याक्टमा हस्ताक्षर भयो। त्यसबेलासम्म यो विषय सरकारसरकारबीचमै सीमित रह्यो। एमाले अध्यक्ष केपी शर्मा ओली नेतृत्वको सरकारले अनुमोदनका लागि संसद्मा पेस गरेपछि भने यो विषय यति गिजोलिएको छ, कि घरघरमा एमसीसी बहसले प्रवेश पाएको छ। एमसीसीका बारेमा सामाजिक सञ्जाल र युट्युबबाट फैलाइएका अफवाह र भ्रमहरूले जनता दिगभ्रमित भए। नेपालकै पहल र आवश्यकताअनुसार अमेरिकी सहयोग परियोजनाअन्तर्गत एमसीसी आएको हो। यसलाई अहिले राष्ट्रघातसँग जोडेर जबर्जस्त जनमत विभाजित गराउन कतिपय व्यक्ति र राजनीतिक दल नियोजित रूपमै सक्रिय छन्। एमसीसी कम्प्याक्ट संसद्बाट अनुमोदन भएको पाँच वर्षभित्र कार्यान्वयन गरिसक्नुपर्छ। तर, सम्झौता भएकै पाँच वर्ष पुग्न लाग्दा पनि परियोजनाको भविष्य अन्योलमा पर्नु अत्यन्तै विडम्बना हो। नेपालको पूर्वाधार विकासका लागि एमसीसीअन्तर्गत अमेरिकाले ५० करोड डलर आर्थिक सहयोग गर्दैछ, जुन नेपालले अहिलेसम्म पाएकोमध्ये सबैभन्दा ठूलो वैदेशिक अनुदान सहयोग हो। नेपाल आफैंले रोजेको परियोजनामा झन्डै ५५ अर्ब रुपैयाँबराबरको सहयोग अनुदानलाई हार्दिकतापूर्वक स्वागत गर्नुको साटो जनताका बीचमा भ्रम सिर्जना गरेर सडकमा आन्दोलन गर्नुगराउनु दुर्भाग्य हो। एमसीसी पढ्दै नपढी तथ्यहीन ढंगबाट भइरहेका बहसले सिंगो समाजलाई भ्रमित बनाउनुका साथै दुई देशसँग प्रत्यक्ष जोडिएको संवेदनशील विषयलाई अतिरञ्जित बनाउने काम पनि भइरहेको छ। पूर्वाधार विकासमा कोसेढुंगानेपालको सडक पूर्वाधार र विद्युत् प्रसारण लाइन निर्माणका लागि एमसीसी परियोजना कार्यान्वयन हुनेछ। गरिबी न्यूनीकरण र दीर्घकालीन विकासमा सहयोग पुग्ने हेतुले नेपालकै मागअनुसार आएको एमसीसी सम्झौतामा मुलुकलाई नै अप्ठ्यारोमा पार्ने कुनै पनि प्रावधान छैनन्। बरु एमसीसीका लागि नेपाल छनोट हुनुअघि केही सर्तहरू भने अवश्य थिए, सरकारको प्रजातान्त्रिक प्रतिबद्धता, आर्थिक उदारता र मानवअधिकारको पालना। जुन सर्तहरूप्रति नेपाल सरकार र सबै राजनीतिक दलहरू प्रतिबद्ध थिएछन्। नेपालले अहिलेसम्म पाएका अनुदान वा ऋण सहयोगभन्दा फरक छ, एमसीसीको यो अनुदान। पहिलो, अन्य दातृ निकाय र मुलुकले गर्ने सहयोग धेरैजसो सहुलियत ऋण हुन्छ। पैसा कहाँ खर्च गर्ने र ठेक्का कुन कम्पनीमार्फत सम्पन्न गर्ने भनेर सहयोग दिने राष्ट्र वा निकायले तय गर्थे। तर एमसीसीले त्यसो गर्दैन। नेपाली टोलीको नेतृत्वमै पैसा कहाँ खर्च गर्ने भन्ने विषय टुंगो लागेर परियोजना छनोट भएको हो। र निर्माण कम्पनी (ठेकेदार) छनोट पनि खुला प्रतिस्पर्धाबाटै हुनेछ। परियोजना निर्माणमा नेपाली ठेकेदार छनोट भयो भने पैसा हाम्रै देशमा रहनेछ। यसले गर्दा नेपालको अर्थतन्त्रमा ठूलो टेवा पुग्नेछ। साथसाथै रोजगारीका कैयौं अवसरहरू सिर्जना हुनेछन्। नेपालकै पहल र आवश्यकता अनुसार आएको एमसीसीलाई राष्ट्रघातसँग जोडेर जबर्जस्त जनमत विभाजित गराउन खोजिएको छ। नेपालमा निजी क्षेत्र र सरकारी लगानीकै विद्युत् आयोजनाबाट उत्पादित बिजुली खेर जाने अवस्था आउँदैछ। कुनै बेला दशकौं लोडसेडिङको मार खेपेको नेपाल अब बिजुली निर्यातको स्थितिमा पुगेको छ। त्यसका लागि एमसीसी कम्प्याक्टमा बन्ने अन्तरदेशीय प्रसारण लाइन अत्यन्त आवश्यक पर्छ। यसले भारतमा मात्र होइन, दक्षिण एसियासम्म बिजुली निर्यात गर्न धेरै सहज हुन्छ। दक्षिण एसिया कनेक्टिभिटीमा पछि परेको तथ्यलाई पनि मनन गर्न जरुरी छ। एमसीसी परियोजनाअन्तर्गत बन्ने सडकहरू अन्तर्राष्ट्रिय स्तरका हुनेछन्। यी दुवै परियोजना पाँच वर्षभित्रै बनिसक्छन्। हामी कहाँ उभिने ?हालसम्म ५१ मुलुकमा एमसीसी परियोजना सञ्चालन भइसकेका छन्। इन्डोनिसियाजस्तो मुस्लिम राष्ट्रले तीन पटक सफलतापूर्वक एमसीसी परियोजना कार्यान्वयन गरिसकेको छ। चीन र रसियाको बीचमा रहेको मंगोलियाले दोस्रो पटक एमसीसी कम्प्याक्टको सहयोग लिइसकेको छ। तर हामी सम्झौता भएको पाँच वर्षसम्म पनि के गर्ने अन्योलमा छौं। एमसीसीलाई राष्ट्रवादको खोल ओढेर गिजोल्ने र राष्ट्रघाती करार गर्ने प्रयत्नहरू भइरहेका छन्। तत्कालीन नेकपा अध्यक्षसमेत रहेका केपी ओली नेतृत्वको सरकारले २०७६ असार ३० गते अनुमोदनका लागि संसद्मा दर्ता गराएको एमसीसी सम्झौता अहिले पनि सदनमा अलपत्र छ। एमाले अहिले प्रमुख प्रतिपक्ष दलको भूमिकामा छ। ऊ एमसीसीका विषयमा मौन छ। अन्तर्राष्ट्रिय महत्त्वको विषयमा सत्तामा हुँदा एउटा र प्रतिपक्षमा हुँदा अर्काे कुरा गर्नु जिम्मेवार राजनीतिक दलको गैरजिम्मेवार कार्य हो।एमसीसीको सुरुदेखि सम्झौता हुँदासम्म सबै प्रमुख राजनीतिक दल र तिनका नेताहरू प्रत्यक्ष संलग्न छन्। तर संसद्मा अलपत्र एमसीसीलाई अगाडि बढाएर कार्यान्वयनमा लैजानुपर्ने पर्ने बेलामा दलहरू विभाजित हुनु दुर्भाग्यपूर्ण हो। त्यसमा पनि सार्वभौम संसद्मा दर्ता भएको प्रस्तावलाई संसद्मा पेस गर्ने र छलफल गराउने सभामुखको जिम्मेवारी हो। सभामुखले नै विभिन्न बहानामा एमसीसी सम्झौतालाई संसद्मा टेबुल गर्न नदिनु पदीय जिम्मेवारीबाहिरको कुरा हो। सभामुखले आफ्नो जिम्मेवारीलाई बुझ्नु जरुरी छ। विश्व राजनीति यतिबेला दुई ध्रुवीकरणमा विभाजित हुँदै गएको छ। एकातिर अमेरिकाको प्रजातान्त्रिक विचार र अर्काेतर्फ चीनको कम्युनिस्ट विचारशैली। हामीकहाँ अहिले एमसीसीलाई एउटा पक्षले अमेरिकी आँखाबाट व्याख्या गरिरहको छ । अर्काे पक्षले चीनको नजरबाट विश्लेषण गरिरहेको छ। तर नेपालीले भने विकास निर्माणमा वैदेशिक अनुदानलाई कुनै एक देशको नजरबाट हेर्नु गलत हुन्छ। अमेरिकाले नेपालको पूर्वाधार विकासका लागि गरेको अर्बाैंको अनुदान सहयोगलाई अनावश्यक आशंकाको नजरले हेर्नु आवश्यक छैन। यो नितान्त अनुदान हो। र यसले नेपालको दीर्घकालीन विकासमा टेवा पुग्नेमा द्विमत छैन। चीनको बेल्ट एन्ड रोड इनिसियटिभ (बीआरआई) ऋण हो। बीआरआईअन्तर्गत कहीँ सहुलियत ब्याजमा ऋण दिइने भनिएको छ भने कुनै परियोजनामा कमर्सियल ब्याज। एमसीसीलाई सरकारले सदनमा टेबुल गर्ने तयारी गरेको छ। र सदनमा यसमाथि छलफल हुने नै छ। सार्वभौम सांसदहरू प्रजातान्त्रिक पद्धति र आर्थिक विकासका पक्षमा उभिने कि चीनको बीआरआईको पासोमा ? यदि एमसीसी संसद्बाट अनुमोदन हुन सकेन भने यो चीनले आफ्नै जितका रूपमा लिनेछ। नेपालको विकासको हार हुनेछ। यही कारण अमेरिकाले एमसीसीलाई प्रतिष्ठाको विषय पनि बनाएको छ। अमेरिकाका तत्कालीन राष्ट्रपति जर्ज डब्लू बुसले परराष्ट्र नीतिमा लिएको नारा अहिले सान्दर्भिक छ, कि त हामीसँगै छौं, कि हाम्रो विरुद्धमा। अमेरिकाले नेपालको विकासमा सहयोग पुर्याएको ७५ वर्षको मैत्रीपूर्ण सम्बन्ध छ, जुन हामीले बिर्सन हुँदैन। त्यसकारण एक देशको चाहनाअनुसार एमसीसी कम्प्याक्ट संसद्बाट असफल हुँदा त्यसले अर्काे देशले हामीसँगको नीतिमा परिवर्तन गर्न सक्ने जोखिम उत्तिकै हुन्छ। जसतर्फ हाम्रा सांसदहरूले गम्भीर भएर सोच्नु जरुरी छ। एमसीसी परियोजना नेपालको अन्तर्राष्ट्रिय विश्वसनीयतासँग पनि जोडिएको छ। एउटा मुलुकका लागि यो ठूलो सम्पत्ति हो। एमसीसी सम्झौता संसद्बाट पारित नभए नेपालले ५५ अर्ब रुपैयाँ मात्रै गुमाउने त हो, यो कुनै ठूलो रकम होइन भन्दै कतिपयले प्रचार गरिरहेका छन्। तर बुझ्नुपर्ने कुरा के हो भने हामीले एउटा परियोजना मात्रै गुमाउने छैनौं, बाँकी विश्वको नेपाललाई हेर्ने दृष्टिकोणमा आउने बदलाव हाम्रा लागि निकै महँगो पर्नेछ। नेपालजस्तो मुलुकको प्राथमिकता पूर्वाधार विकास नै हो। आज नेपाल आर्थिक विकासको जुन स्थितिमा छ, त्यसका लागि पहिलो सर्त नै पूर्वाधारमा व्यापक विकास हो। हामीले आफ्नै लगानी र आन्तरिक स्रोतबाट ठूलाठूला परियोजना सञ्चालन गर्न सम्भव छैन। जसका लागि वैदेशिक सहयोगको विकल्प छैन। हाम्रोजस्तो गरिब मुलुकले वैदेशिक ऋणभन्दा आर्थिक अनुदानलाई प्राथमिकता दिनुपर्छ। त्यसैले एमसीसी महत्त्वपूर्ण परियोजना हो। त्यसकारण अनावश्यक भ्रम र अफवाहका पछि नलागी समृद्धि र मुलुकको विश्वसनीयताप्रति गम्भीर हुने बेला यही हो। _"
"गठबन्धनमा गतिरोध, बालकोटमा वार्ता","काठमाडौं : एमसीसी संसद्मा टेबल गरी अनुमोदन गर्ने प्रधानमन्त्रीको प्रयासमा सत्ता गठबन्धनकै दलले अवरोध गरिरहेका छन्। बिहीबार पनि त्यही क्रम चल्यो। प्रधानमन्त्री शेरबहादुर देउवाले गठबन्धनका शीर्ष नेतृत्व र अन्य नेता राखेर दुईपटक छलफल चलाए। तर, सत्ता सहयात्री दलले अडान छाडेनन्। त्यसपछि प्रधानमन्त्री देउवा बिहीबार साँझ विपक्षी एमाले अध्यक्ष केपी शर्मा ओलीलाई भेट्न बालकोट पुगे। त्यहाँ सत्तासमीकरण परिवर्तन, स्थानीय चुनाव, एमसीसी अनुमोदन गर्नेलगायत विषयमा गम्भीर कुराकानी भएको स्रोतले बताएको छ। स्रोतका अनुसार देउवाले ओलीसँग एमसीसी अनुमोदनमा सहयोग मागेका छन्। तर, यो विषयमा ओलीले निर्णय दिएका छैनन्। ओलीका प्रस्तावमा पनि देउवाले निर्णय दिएका छैनन्। छलफल भने सकारात्मक भएको ती स्रोतको भनाइ छ। सत्ता गठबन्धन कायम रहेसम्म सदनमा अवरोध जारी राख्ने एमालेको अडान छ। गठबन्धन परिवर्तन र सभामुख एउटा पार्टीको जस्तो भएकामा सोच्नुपर्ने ओलीको प्रस्ताव छ। कांग्रेस नेता डा मीनेन्द्र रिजालले बिहीबार दिउँसो ओलीसँग भेट गरेका थिए। त्यसअघि सञ्चार तथा सूचना प्रविधिमन्त्री ज्ञानेन्द्रबहादुर कार्कीले टेलिफोन वार्ता गरेका थिए। नेता रिजालसँगको भेटमा ओलीले अन्तर्राष्ट्रिय रूपमा देशको छवि नबिग्रोस् भन्ने एमालेको चाहना रहेको र राष्ट्रहितका निर्णयमा कांग्रेससँग सहकार्य गर्न सक्ने जवाफ दिएका थिए। गठबन्धनमा आआफ्नो अडान निर्णायक भनिएको गठबन्धनको बिहीबार बसेको बैठक बिनानिष्कर्ष टुंगिएको थियो। बैठकको सुरुमै प्रधानमन्त्री देउवाले प्रतिनिधिसभाको शुक्रबारको बैठकमा एमसीसी टेबल गर्ने सरकारको तयारी रहेको बताएका थिए। जवाफमा माओवादी केन्द्र अध्यक्ष पुष्पकमल दाहालले जबर्जस्ती टेबल गरे आफ्नो पार्टीले विपक्षमा मतदान गर्ने, सरकारबाट पनि अलग हुने अडान सुनाएका थिए। एकीकृत समाजवादी अध्यक्ष माधवकुमार नेपाल भने एमसीसीलाई संसदीय प्रक्रियामा लैजाने सवालमा लचिलो देखिएका थिए। राष्ट्रिय जनमोर्चा भने बैठकमा अनुपस्थित थियो। प्रधानमन्त्रीज्यू र कांग्रेसका साथीहरूले एमसीसी संसद्मा टेबल गरौं। भोटिङ प्रक्रियामा लैजाऔं भनेर कुरा राख्यौं, बैठकमा सहभागी कांग्रेस महामन्त्री गगन थापाले भने, तर, गठबन्धनमा सहमति जुटेन। भोलि (शुक्रबार) फेरि बैठक बस्ने कुरा भएको छ। प्रधानमन्त्री देउवाले सहमति नजुटे पनि शुक्रबारै एमसीसी अघि बढाउने सुनाएका थिए। यसलाई संसद्को प्रक्रियामा लैजान ढिलाइ गर्ने पक्षमा सरकार नरहेको उनको भनाइ थियो। पहिले संसद्मा टेबल गरांै। त्यही छलफल गरौं, प्रधानमन्त्रीले बैठकमा भनेका थिए, टेबल गरेपछि छलफल गरौं। पासफेल जे होला, प्रक्रियामा लैजाऔं। देउवासँगै कांग्रेसका कृष्ण सिटौला, पूर्णबहादुर खड्का र महामन्त्री थापाले पनि प्रक्रियामै अवरोध गर्न नहुने बताएका थिए। माओवादी केन्द्र अध्यक्ष दाहालले एमालेले संसद् अवरोध फिर्ता नलिई कसरी टेबल हुन्छ भनी प्रश्न गरेका थिए। एकीकृत समाजवादी अध्यक्ष नेपाल लचिलो देखिए पनि अवरोधबीच टेबल गर्न नहुने पक्षमा उभिएका थिए। त्यसपछि प्रधानमन्त्री देउवाले संसद्को अवरोध फिर्ता लिन र एमसीसी टेबल गर्ने वातावरण बनाइदिन एमाले अध्यक्ष ओलीसँग कुराकानी गर्ने जानकारी गराएका थिए। प्रतिपक्षसँग पनि कुरा गर्छु र उहाँहरूलाई पनि आफ्नो पोजिसिन स्पष्ट गर्न आग्रह गर्छु भनेर प्रधानमन्त्रीज्यूले बैठकमा जानकारी गराउनुभएको थियो, कांग्रेस महामन्त्री थापाले भने। माओवादी केन्द्र नेता नारायणकाजी श्रेष्ठले एमसीसीबारे निर्णय गर्नुअघि संसद्को अड्चन फुकाउन लागौं भनेर प्रस्ताव गरिएको बताए। एमसीसीमा संशोधन हुनुपर्ने हाम्रो पार्टीको मुद्दा यथावत् छ, नेता श्रेष्ठले भने ।सञ्चार तथा सूचना प्रविधिमन्त्री ज्ञानेन्द्रबहादुर कार्कीले एमसीसी संसद्मा टेबुल हुने सम्भावनातर्प छलफल अघि बढेको बताए। फागुन १६ सम्ममा एमसीसी अनुमोदन गरिसक्नुपर्ने भएकाले त्योभन्दा अगाडि टेबल गरेर संसद्मै छलफल गरौं भनेर प्रधानमन्त्रीजीले बैठकमा सहभागी सबै नेतालाई आग्रह गर्नुभएको छ, सञ्चारमन्त्री कार्कीले भने। माओवादी केन्द्र नेता हरिबोल गजुरेलले एमसीसीमा सबैले आआफ्नै अडान राखे पनि गठबन्धन नतोड्ने सहमति बनेको बताए। एकीकृत समाजवादी महासचिव बेदुराम भुसालले गठबन्धन र एमसीसीलाई एकै ठाउँ राखेर गठबन्धनमा छलफल नभएको दाबी गरे। दाहालको प्रस्ताव चुनावसम्म समय माग्नुपर्छ माओवादी अध्यक्ष दाहाल बिहीबार बिहानै बालुवाटार पुगे। उनले एमसीसी अनुमोदनका लागि अमेरिकासँग चुनावसम्मको समय माग्नुपर्ने प्रस्ताव प्रधानमन्त्रीसँग राखे। एमसीसी निर्वाचनपछि अनुमोदन गर्ने गरी लैजाऊँ, उनले भनेका थिए, अहिले अनुमोदनमा जाँदा बाहिरको माहोलको आक्रोश थेग्न पनि गाह्रो छ। यति छोटो समयमा जनतालाई बुझाउन पनि गाह्रै छ। देउवाले भने उक्त प्रस्ताव अस्वीकार गरेका थिए। अमेरिकाले संशोधन गर्ने समय अब छैन भनिराछ त तपाईंहरू किन कुरा बुझ्नुहुन्न ?, देउवाको भनाइ उद्घृत गर्दै स्रोतले भन्यो, टेबुल गर्ने वातावरण त बनाउनुहोस्। तपाईंहरू आफ्नो निर्णय गर्नुहोस्। एमसीसी टेबुल भएन भने नेपाल र अमेरिका मात्र नभई अन्य अन्तर्राष्ट्रिय देशसँग सम्बन्ध बिग्रन्छ। देउवा, दाहाल र नेपालबीच यसअघि एमसीसी संसद्मा टेबल गर्ने, मतदानमा अनुपस्थित भएर अनुमोदन गर्न सहयोग पुर्याउने र प्रधानन्यायायधीशविरुद्ध महाभियोग दर्ता गर्ने समझदारी बनेको थियो। तर, उक्त सहमतिको गठबन्धनका दलले उल्लंघन गरेको भन्दै देउवाले ओलीसँग निकटता बढाएको कांग्रेसकै नेताहरू बताउँछन्। एमाले उपाध्यक्ष सुवास नेम्बाङले सत्तारुढ दलले निर्णय नगरेसम्म अरूले के गरे के गरेनन् भन्ने विषय गौण हुने बताए। सत्तारुढ गठबन्धन नै निर्णय गर्न सक्दैन। अनि हामीलाई निर्णय गरेन भन्नुको कुनै तुक छ र ?, उपाध्यक्ष नेम्बाङले भने। सभामुख अग्नि सापकोटाले संसद्का एजेन्डाबारे छलफल गर्न शुक्रबार बिहान कार्यव्यवस्था परामर्श समिति बैठक बोलाएका छन्। प्रतिनिधिसभा बैठक दिउँसो १ बजे बस्दैछ। गठबन्धनको बैठक पनि शुक्रबार बिहान पुनः बोलाइएको छ।"
गौतमबुद्धमा परीक्षण उडान,"काठमाडौं भैरहवा : निर्माण सुरु भएको ८ वर्षपछि गौतमबुद्ध अन्तर्राष्ट्रिय विमानस्थलमा व्यवसायिक उडान सुरु हुने भएको छ। २०७९ जेठ २ गते बुद्ध पूर्णिमाबाट विमानस्थलको व्यवसायिक उडान सुरु हुने नेपाल नागरिक उड्डयन प्राधिकरणले जानकारी दिएको छ। २०७१ साल माघमा शिलन्यास भएको विमानस्थल आयोजनाको ८ पटक म्याद थप गरेर भौतिक संरचना, संचार उपकरण जडानलगायत सबै काम सम्पन्न गरिएको छ। त्रिभुवन अन्तर्राष्ट्रिय विमानस्थल संचालनमा आएको करिब ७० वर्ष पछि नयाँ अन्तर्राष्ट्रिय विमानस्थल संचालनमा आउने भएको हो। त्रिभुवन अन्तर्राष्ट्रिय विमानस्थलको विकल्पका रुपमा यो विमानस्थल सञ्चालनमा आउने विश्वास गरिएको छ। त्रिभुवन विमानस्थलले कोरोना अघिसम्म वार्षिक ७२ लाख यात्रुको भार वहन गरेको थियो। यसले ९२ लाख यात्रुसम्मको भार वहन गर्न सक्छ। विकल्प अपरिहार्य थियो, प्राधिकरणका महानिर्देशक प्रदीप अधिकारीले बताए । हाल गौतमबुद्ध विमानस्थलले वार्षिक २० लाख यात्रुहरूलाई सेवा दिन सक्ने बताउँदै उनले भने, अहिले एउटा टर्मिनल भवन छ, दोस्रो टर्मिनल भवन निर्माणका लागि टेन्डर प्रक्रियामा जाँदैछौं, त्यसपछि वार्षिक करिब ७० लाख यात्रुलाई सेवा दिन सक्छौं। उक्त विमानले शुक्रबारदेखि विमानस्थलमा जडान गरिएका संचार उपकरण र धावनमार्गमा जडान गरिएको लाइटिङको परीक्षणका लागि उडान सुरु गर्ने विमानस्थल आयोजना प्रमुखले बताए। शुक्रबार बिहानदेखि सम्भवत ७१० दिनसम्म विमानस्थलमा जडान गरिएका संचार उपकरणलगायतको परीक्षणका लागि क्यालिबे्रसन फ्लाइट हुन्छ उनले भने, क्यालिबे्रसन फ्लाइटले जडान गरिएका उपकरण ठिक छन् वा छैनन् भन्ने देखाउँछ। विमानस्थल संचालनका लागि मिसन भैरहवा नाम दिएर सय दिनको योजनाअन्र्तगत क्यालिब्रेसन उडान हुन लागेको हो। एकहप्तासम्म क्यालिब्रेसन फ्लाइट हुने प्राधिकरणका महानिर्देशक अधिकारीले जानकारी दिए। क्यालिब्रेसन फ्लाइटपछि परीक्षण उडान गरिने बताइएको छ। यो उडानको समयमा भैरहवा विमानस्थलमा अन्य नियमित उडान हुने छैनन्। यान्त्रिक परीक्षण उडान दैनिक ६ देखि ७ घण्टा हुने बताइएको छ। गौतमबुद्ध अन्तर्राष्ट्रिय विमानस्थलको १४ हजार वर्गमिटरमा फैलिएको टर्मिनल भवन छ। यो विमानस्थलको हालसम्मको लागत करिब ३१ अर्ब पुुगेको छ भने विमानस्थलको भौतिक लागत करिब ११ अर्ब पुुगेको प्राधिकरणले जनाएको छ ।"
गाउँमा संघीयताको आभास,"स्थानीय तहले सरकारी सेवालाई नागरिकको नजिक पुर्याएर सहज बनाएका छन्। जनताको सबैभन्दा नजिकको सरकार र सेवा प्रवाहको केन्द्रका रूपमा स्थानीय तह क्रियाशील छन्। यसको प्रभावकारितामा नै शासनको जग र जनविश्वास अडेको हुन्छ। स्थानीय तहको कार्यसम्पादन स्तरले मुलुकको समस्त समृद्धिको प्रतिनिधित्व गरेको हुन्छ। यसकारण स्थानीय तहसमक्ष कार्यसम्पादनमा आफूलाई अब्बल सावित गर्नै पर्ने चुनौती छ। स्थानीय तह सबल, सक्षम क्षमतावान्, सुशासनयुक्त र प्रभावकारी हुनु मुलुकको सर्वांगिण विकासका लागि अपरिहार्य हुन्छ। त्यसैले स्थानीय तहको कार्यसम्पादनप्रति स्वाभाविक रूपमा धेरैको ध्यान जाने गर्दछ। मुलुकले संघीय प्रणाली अवलम्बन गरेपश्चात् निर्वाचित स्थानीय तह पाँचवर्षे कार्यकाल पूरा गर्ने क्रममा छन्। यस अवधिमा स्थानीय तहको कार्यसम्पादनको लेखाजोखामा नै यो आलेख केन्द्रित छ। संविधानले स्थानीय तहको अधिकारसूची निर्धारण गर्नका साथै स्थानीय सरकार सञ्चालन ऐनले स्थानीय तहको काम, कर्तव्य र अधिकार निर्दिष्ट गरेको छ। यसअनुसार स्थानीय तहले कार्यपालिकीय, व्यवस्थापकीय र न्यायिक कार्यसम्पादनको अभ्यास गरिरहेका छन्। कार्यपालिकीय अधिकारअन्तर्गत संविधान प्रदत्त अधिकार क्षेत्रभित्र रही आफ्नो प्रशासनिक संरचना र सेवाको व्यवस्थापन, राजस्व संकलन, बजेट तर्जुमा र स्रोत परिचालन, कार्यक्षेत्रका विषयमा निर्णय गर्ने, नीति तथा योजना तयार गर्ने र त्यसको कार्यान्वयन गर्ने पर्दछन्। व्यवस्थापकीय अधिकारअन्तर्गत गाउँनगरसभाले स्थानीय कानुन बनाउने, कार्यपालिकाको कामको निगरानी र नियन्त्रण गर्ने कार्य गर्दछन्। यसैगरी न्यायिक अधिकारअन्तर्गत स्थानीय स्तरका सामान्य विवादहरू समाधान वा निरूपण पर्दछन्। स्थानीय तहको संरचना नै समावेशी प्रकृतिको छ। महिला प्रतिनिधिको हिस्सा ४१ प्रतिशत छ। दलितको प्रतिनिधित्व २२ प्रतिशत छ। अल्पसंख्यक समुदायको समेत प्रतिनिधित्व सुनिश्चित छ। संविधानले अवलम्बन गरेको समानुपातिक, समावेशी र सहभागितामूलक व्यवस्था एवं शासनमा आधिकाधिक सहभागी हुने अवसरको वास्तविक प्रतिबिम्ब स्थानीय तहमा देख्न सकिन्छ। उनीहरूले संविधान प्रदत्त अधिकार र जिम्मेवारी कति पूरा गर्न सके भन्ने विषयमा प्रवेश गर्नुअगावै कस्तो अवस्थामा कार्यआरम्भ गरे भनेर चर्चा गर्नु महŒवपूर्ण हुन्छ। राज्यको पुनर्संरचना हुनासाथ निर्वाचन भएकाले त्यसबखत अधिकांश स्थानीय तहको प्रशासनिक संरचनाको भौतिक उपस्थिति शून्य प्रायः थियो। निर्वाचित पदाधिकारी आउनु अघि कर्मचारी र संरचनागत व्यवस्थापन हुनुपर्नेमा निर्वाचित पदाधिकारीले कर्मचारीलाई स्वागत गर्नुपर्ने अवस्था सिर्जना भयो। फलतः स्थानीय तहले आफ्नो संस्थागत संरचना तयार गर्नमा नै धेरै समय र मेहनत खर्च गर्नु परेको थियो। संघीय प्रणाली अनुरूप स्थानीय सरकारको पहिलो अनुभव भएकाले प्रशिक्षण र क्षमता विकासका काम समयमा नै हुन नसक्दा गर्दै सिक्दै अघि बढ्नुपर्ने अवस्था बन्यो। स्थानीय तह जनताको नजिकको सरकार भएकाले नागरिकका प्रत्यक्ष सरोकारका विषयमा बढी केन्द्रित भएर काम गरिरहेका हुन्छन्। यसमा स्थानीय सेवा प्रवाह, शिक्षा, स्वास्थ्य, स्थानीय पूर्वाधार, पुनर्निर्माणजस्ता विषयहरू प्रमुख छन्। स्थानीय तहको महŒवपूर्ण जिम्मेवारीमा स्थानीय सेवा प्रवाह पर्दछ। सेवाको गुणस्तर, त्यसको विस्तार, सेवामा नागरिक पहुँच एवं सेवा प्रवाहमा प्रयोग गरिएको तौरतरिकाजस्ता विषयले प्रभाव पार्ने गर्दछ। शून्यबाट आरम्भ भएका स्थानीय तहले यस अविधिमा दैनानुदिनका सेवालाई नागरिकको नजिक पुर्याउनका साथै सहज बनाएका छन्। शिक्षा, स्वास्थ्य, खानेपानी, सरसफाइ, कर तथा शुल्क, भवन नक्सापास, प्राविधिक सेवा, व्यक्तिगत घटना दर्तादेखि विवाद व्यवस्थापनसम्मका सेवाहरू गाउँ नगरपालिकाले प्रदान गरिरहेका छन्। गाउँनगरपालिकाका ६ हजार ७ सय ४३ वडा कार्यालय शासनको आधार तहका रूपमा काम गरिरहेका छन्। विगतमा केन्द्रबाट सम्पादन हुने गरेको जातीय पहिचान र जातीय सिफारिसको कार्य अहिले वडा कार्यालयबाट नै सम्पादन हुनु यसको ज्वलन्त उदाहरण हो। विद्यालय शिक्षा खासगरी सामुदायिक विद्यालयहरूले सुधारमा महŒवपूर्ण फड्को मारेका छन्। स्थानीय तहले न्यून उपयोगमा रहेका विद्यालय गाभेर शिक्षक, शिक्षण प्रणाली तथा पूर्वाधार सूधारमा महŒवपूर्ण लगानी गरेका छन्। फलतः कतिपय सामुदायिक विद्यालय बोर्डिङलाई विस्थापित गर्ने तहसम्म पुगेका छन्। केही पालिकाहरूमा बालबालिकालाई अन्यत्र पठाउने अभिभावकले स्थानीय विद्यालयमा फिर्तासमेत गर्ने गरेका दृष्टान्तहरू देखिएका छन्। स्वास्थ्य संस्थाहरूको सुधार, पालिकास्तरीय अस्पताल निर्माण, विशेषज्ञसहितका स्वास्थ्य क्याम्पहरूको सञ्चालन, प्रजनन तथा मातृशिशु स्वास्थ्य, निःशुल्क औषधि वितरणका क्षेत्रमा निकै सुधार भएको छ। जनप्रतिनिधिहरू स्वास्थ्य सेवा विस्तार गरी सबैको पहुँच पुर्याउन लागेका छन्। कोभिडको पहिलो लहरको असमञ्जस्यतामा रनभुल्लमा रहेका नागरिकहरूलाई स्थानीय तहकै क्रियाशीलताले घरसम्म फर्कन मद्दत पुग्यो। स्थानीय तहले गरेको होल्डिङ, आइसोलेसन सेन्टरको स्थापना, राहत वितरण, स्वाथ्यकर्मी तथा स्वास्थ्य कार्यकर्ताको परिचालन र उपचार प्रबन्धले यो संकटको सामना गर्न धेरै सहयोग पुगेको थियो।पूर्वाधार विकासका क्षेत्र खासगरी यातायात पहुँच, कार्यालय भवन, खानेपानी तथा सरसफाइमा स्थानीय तहको बढी ध्यान गएको पाइन्छ। फलतः ८८ प्रतिशत स्थानीय तहको केन्द्रसम्म मोटरबाटो पुगेको छ। वडाकेन्द्रसम्म यातायात पहुँच नभएका धेरैजसो स्थानीय तहले सडक जोड्ने काममा पनि निकै प्रगति हासिल गरेका छन्। स्थानीय तहमा जनप्रतिनिधिको उपस्थितिले भूकम्पपछिको पुनर्निर्माणले धेरै गति लिएको छ। लाखौं गुनासाहरू सल्ट्याउँदै निजी आवास र सामुदायिक संरचना पुनर्निर्माण कार्यले द्रुतता पायो। सोही कारण पुननिर्माणको अधिकांश कार्यसमयमै सकिन सम्भव भएको हो। संघीय मामिला तथा सामान्य प्रशासन मन्त्रालयको पछिल्ला अध्ययनअनुसार अधिकांश तहले भवन निर्माण गर्न नक्सा पास प्रणाली कार्यान्वयनमा ल्याइसकेका छन्। केहीले त अनलाइन प्रणालीबाट डिजिटल नक्सा पास गर्ने पद्धति नै अवलम्बन गरेका छन्। ५६ प्रतिशतले भवन निर्माणको स्थानीय मापदण्ड तयार गरी कार्यान्वयनमा ल्याएका छन्। २९ प्रतिशत स्थानीय तहले आवधिक योजना तर्जुमा गरी विकासलाई व्यवस्थित र योजनाबद्ध गर्ने प्रक्रिया आरम्भ गरेका छन्। ८० प्रतिशतभन्दा बढी तहले स्थानीय दररेट स्वीकृत गरेका छन्। १० प्रतिशत स्थानीय तहले औद्योगिक ग्राम बनाएका छन्। ४० प्रतिशत स्थानीय तहले सार्वजनिक निजी साझेदारी संवाद अघि बढाएका छन्। ६८ प्रतिशतले ससर्त अनुदानबाहेक पनि लक्षित वर्गमा बजेट विनियोजन गरेका, ८० प्रतिशत बढीले खुला क्षेत्रको अभिलेखीकरण गरेको, ९० प्रतिशत स्थानीय तहमा घरधुरी नम्बर प्रणाली लागू गरेका र ९३ प्रतिशतले बेरोजगारको तथ्यांक संकलन गरेको पाइएको छ। न्यायिक समितिमा प्राप्त उजुरीमध्ये ७२ प्रतिशत फस्र्योट भएका छन्। जसमध्ये एक प्रतिशतमात्र पुनरावेदनमा गएको पाइएको छ। यसले न्यायिक समितिको प्रभावकारिता थप प्रष्ट हुन्छ। औसतमा २५ भन्दा बढी कानुनहरू तर्जुमा गरी आफ्नो कार्यसम्पादन व्यवस्थित गरेका छन्। यस अवधिमा स्थानीय तहले नयाँनयाँ सिर्जनात्मक अभ्याससमेत गरेका छन्। श्रम बैंकको स्थापना, छोरीलाई विद्यालयमा पढाउने छोरी बेटी शिक्षा विशेष अभियान, बुहारी शिक्षा, छोरी बिमा, कृषि बिमा, भारतमा अनौपचारिक क्षेत्रमा रोजगारीमा जानेलाई बिमा, खरको छानोरहित बस्ती, छुवाछूत मुक्त वडापालिका, विपन्न तथा दलित आवास कार्यक्रमजस्ता उदाहरणीय कार्य गरेका छन्। केहीले बालमैत्री स्थानीय तह, पूर्ण खोपयुक्त, पूर्ण साक्षर, उज्यालो पालिका, पूर्ण सरसफाइयुक्त पालिका, सबै महिलाले स्वास्थ्य संस्थामा सुत्केरी गराउनेजस्ता अनुकरणीय प्रयासहरू गरेका छन्। स्थानीय तहले भोगेको सबैभन्दा जटिल समस्या कर्मचारीको अभाव नै हो। कार्यप्रकृतिअनुसार कर्मचारी अभाव, समायोजनबाट न्यून कर्मचारीको पूर्ति, प्रशासकीय नेतृत्वको अस्थिरता मुख्य समस्याका रूपमा छन्। संविधानले अवलम्बन गरेको समानुपातिक, समावेशी र सहभागितामूलक व्यवस्थाको वास्तविक प्रतिबिम्ब स्थानीय तहमा देख्न सकिन्छ। संघीय मामिला तथा सामान्य प्रशासन मन्त्रालयको अध्ययनले स्थानीय तहमा सूचना प्रविधिको पहुँच विस्तार भएको छ। तर सूचना प्रविधि प्रयोग गर्न सक्ने पूर्ण ज्ञान भएका कर्मचारीको अभाव देखिएको छ। यसैगरी संघ प्रदेश र स्थानीय तहबीच अधिकारको दोहोरोपना, दोहोरो जिम्मेवारीको अवस्था, संघ र प्रदेशले स्थानीय तहको क्षेत्राधिकारमा निरन्तर अतिक्रमण गर्ने प्रवृत्ति, कार्य जिम्मेवारीअनुसार वित्तीय स्रोतसाधनको हस्तान्तरण हुन नसक्नुजस्ता समस्याहरूले पनि स्थानीय तहको कार्य प्रभावित बनाएको छ। केही स्थानीय तहले परिपक्वता प्रदर्शन गर्न नसक्दा समग्र स्थानीय तहको साखमा असर परेको कुरा पनि यहाँ बिर्सनु हुँदैन। महालेखा परीक्षकको ५८औं वार्षिक प्रतिवेदनले संघ, प्रदेश र स्थानीय तहको बेरुजु खर्चको क्रमशः २८५, २४७ र ५ प्रतिशत देखिएको छ। स्थानीय तहको बेरुजुको यो आकार वित्तीय अनुशासनका हिसाबले जोखिमको बिन्दु पार गरेको अवस्था हो। यसैगरी आफैंले निर्णय गरी मनोमानी सुविधा लिने, स्थानीय तहलाई दायित्व बढ्ने गरी सल्लाहकारका नाममा झोलेहरूको झुन्ड राख्ने, ढुंगा, गिटी, बालुवाजस्ता नदीजन्य उत्पादनको मिलेमतोमा अतिदोहन गरी लाभ लिने, विकासको नाममा डोजरे संस्कृतिको प्रवद्र्धन गर्ने र कतिपय आफैं डोजर कारोबारी बन्ने, वार्षिक कार्यक्रम बनाउँदा नतिजामूलकभन्दा वितरणमूलक टुक्रे योजनामा कनिका छरेजस्तै गरी बजेट वितरण गर्ने प्रवृत्ति मौलाउँदो छ। यसैगरी सभाबाट बजेट नै पास नगरी मनोमानी खर्च गर्ने, बजेट अनुशासनमा नबस्ने, अबन्डा बजेट राखी मनोगत बाँडफाँट गर्ने, भ्रष्टाचारजन्य उजुरीहरूको बढ्दो आकार आदिले स्थानीय तहप्रति औंला उठाउने अवस्था सिर्जना गरेको छ। लोकतान्त्रिक शासन प्रणालीलाई स्थानीय तहदेखि नै सुदृढीकरण भएन भने दिगो विकास, शान्ति, सुशासन, विकास र समृद्धिको संवैधानिक आकांक्षा पूरा हुन सक्दैन। स्थानीय तहको कार्यसम्पादन प्रभावकारी भएन भने संघीयताको प्रतिफल जनताले प्राप्त गर्न सक्दैनन्। सिंहदरबार जनता दरबारमा रूपान्तरण भएर गाउँगाउँमा पुगेको अनुभूति स्थानीय शासन पद्धतिले दिने हो। संघीयता कार्यान्वयनको प्रारम्भिक चरणमा स्थानीय तहको शासकीय अभ्याससम्बन्धी अनुभवको कमी, कर्मचारीको अपर्याप्तता एवं पूर्वाधार विकासको कमजोर अवस्थाकै बीचमा जनसाधारणलाई प्रभावकारी सेवा प्रवाह गर्ने दबाबका बीच पहिलो कार्यकाल समाप्त हुँदैछ। स्थानीय सरकार स्थापना हुँदा आम नागरिकमा देखिएको उत्साहलाई फलिभूत बनाउन गर्नुपर्ने धेरै काम बाँकी छन्। तथापि स्थानीय तहहरूले जसरी विकासका सम्भावनाहरू उजागर गर्न सफल भएका छन्। संस्थागत प्रणाली स्थापना भएका छन्। यसले स्थानीय शासन प्रणालीको जग मजबुत बनाएको छ।"
माओवादी केन्द्रको केन्द्रीय समिति बैठक स्थगित,काठमाडौं : नेकपा माओवादी केन्द्रको केन्द्रीय समिति बैठक स्थगित भएको छ । माओवादी केन्द्रका अध्यक्ष पुष्पकमल दाहालका स्वकीय सचिव रमेश मल्लले फागुन २० गते बस्ने गरी बैठक स्थगित भएको जानकारी दिए । वर्तमान राजनीतिक उतारचढाव र नेतृत्वको कार्यव्यस्तताको कारण फागुन ८ र ९ गते तय भएको केन्द्रीय समिति बैठक स्थगन गरिएको उनको भनाइ छ ।
राप्रपाको पाँचौं प्रवक्तामा ज्ञानेन्द्र शाही मनोनित,"काठमाडौंः राष्ट्रिय प्रजातन्त्र पार्टी (राप्रपा)को प्रवक्तामा ज्ञानेन्द्र शाही मनोनित भएका छन् । पार्टी अध्यक्ष राजेन्द्र लिङ्देनले शुक्रबार शाहीलाई पार्टी प्रवेश गराउँदै केन्द्रीय सदस्य र प्रवक्तामा नियुक्त गरेका हुन् । उनी सो पार्टीको पाँचौ प्रवक्ता हुन् । राप्रपामा यसअघि मोहन श्रेष्ठ, भक्तिप्रसाद सिटौला, सगुनसुन्दर लावती र गोपाल दाहाल गरी चारजना प्रवक्ता र अरु तीन जना सहप्रवक्तामा मनोनित भइसकेका छन् ।"
"कमल थापाको प्रचण्ड र नेपाललाई सुझाव : दोहोरो चरित्र बन्द गर्नुहोस्, गाईजात्राले खिल्ली उडायो","काठमाडौं : राष्ट्रिय प्रजातन्त्र पार्टी (राप्रपा) नेपालका अध्यक्ष कमल थापाले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपाललाई दोहोरो चरित्र बन्द गर्न आग्रह गरेका छन्। शुक्रबार अध्यक्ष थापाले सामाजिक सञ्जालमार्फत् प्रचण्डनेपाललाई सडकमा ढुंगामुढा र टायर बाल्ने अनि सत्ताको मोह पनि नछोड्ने दोहोरो चरित्र बन्द गर्न भनेका हुन्। उनले एमसिसी विरूद्धमा भए खुलेर प्रतिवाद गर्न समेत सुझाव दिएका छन्। सडकमा ढुंगामुढा र टायर बाल्ने अनि सत्ताको मोह पनि नछोड्ने दोहोरो चरित्र बन्द गर्नुहोस्,' उनले लेखेका छन्,एमसिसीविरुद्धमा हुनहुन्छ भने खुलेर प्रतिवाद गर्नुहोस्। सरकारमा बस्ने अनि सरकार कै विरोधमा सडकमा प्रदर्शन गर्ने गाईजात्रा ले संविधान र व्यवस्था कै खिल्ली उडाएको छ।' एमसीसी संसद्मा टेबल गरी अनुमोदन गर्ने प्रधानमन्त्री शेरबहादुर देउवाको प्रयासमा सत्ता गठबन्धनकै दलले अवरोध गरिरहेका छन्। माओवादी केन्द्र अध्यक्ष प्रचण्डले जबर्जस्ती टेबल गरे आफ्नो पार्टीले विपक्षमा मतदान गर्ने, सरकारबाट पनि अलग हुने अडान लिएका छन्। यता एकीकृत समाजवादी अध्यक्ष नेपाल पनि प्रचण्डकै भाषा बोल्दै आएका छन्। एमसीसीमा सहमति जुटाउन बालुवाटारमा लगातार सत्तागठबन्धनको बैठक बसेपनि बिनानिष्कर्ष टुंगिदै आएको छ।"
"एमसीसी कांग्रेसको मात्रै जिम्मेवारी होइन, छलछाम नगरौं : गगन थापा","काठमाडौं : नेपाली कांग्रेसका महामन्त्री गगनकुमार थापाले सत्ता गठबन्धन सधैका लागि नबनेको बताएका छन् । संसद बैठकपछि महामन्त्री थापाले गठबन्धनबीच कुरा मिल्दासम्म मात्रै गठबन्धन कायम रहने बताएका हुन् । उनले भने, हामी अहिले यो गठबन्धनमा यही भित्रबाट यही प्रक्रियाबाट एमसीसीलाई टुंगोमा पुर्याउन चाहन्छौं । गठबन्धन हाम्रो बीचमा कुराकानी मिलेर बन्यो । हाम्रो बीचमा कुराकानी मिलेर गठबन्धन चलिरहेको छ । हाम्रो बीचमा कुराकानी मिलेन भने गठबन्धन चल्दैन । कुराकानी पनि नमिल्ने गठबन्धन पनि चलिराख्छ भन्ने कुरा हुँदैन । हामी फरक फरक राजनीतिक दलहरु हो । गठबन्धन हुनका लागि त न्यूनतम कुराहरु मिल्नुपर्छ । थापाले एमसीसी अन्तर्राष्ट्रिय विश्वसनीयताको कुरा रहेको भन्दै जसरी पनि संसदमा टेबुल हुनुपर्ने बताए । थापाले भने, एमसीसीमा हामी सबै कुनै न कुनै रुपमा संलग्न छौं । टेबुल गरौं आआफ्नो पक्ष विपक्षमा मतदान गरौं । प्रमुख दलका सबै नेता प्रधानमन्त्री हुँदा एमसीसीसँग जोडिनु भएको छ । नेपाल सरकारले खारेज गर्न सक्ने व्यवस्था ल्याऔं । सरकारमा त हामीमध्ये कुनै दल आउने हो । यो भनेर भए पनि गरौं । अब यसलाई अलमलमा नराखौं । थापाले एमसीसी कांग्रेसको मात्रै जिम्मेवारीको विषय रहेको भन्ने तरिकाले बुझ्न नहुने बताए । उनले भने, मानौं यो कांग्रेस पार्टी कार्यालयको भवन बनाउन आएको रकम हो । हामीले मानेको अनुदान हो । सबै जना पञ्छिन खोज्नुहुँदैन । नेपाली कांग्रेसको पक्षमा जनमत छ । यसको भारी कांग्रेसलाई बोकाउनुपर्छ भने जसरी प्रस्तुत हुन खोजिएको छ । स्वभाविक रुपमा गठबन्धनका दलहरुले व्यवहार गरिरहेका छन् । हाम्रो योप्रति गम्भीर आपत्ति छ । हामीसहित गठबन्धनका दलहरुले २०७६ माघ २५ गते संसदमा टेबल गरौं भनेका थियौं । तर, अहिले साउनबाट भदौ, भदौबाट असोज सार्दै हुनुहुन्छ । यो व्यवहार नेपाली कांग्रेसलाई छलछाम गर्ने व्यवहार भयो । सफा व्यवहार भएन ।"
प्रधानमन्त्रीलाई केपी ओलीले माया दुईतिर लाउनु भएन भन्ने जवाफ फर्काउनुभयो,"काठमाडौं : प्रमुख प्रतिपक्षी नेकपा एमालेका प्रमुख सचेतक विशाल भट्टराईले गैर सांसदलाई नहटाउँदासम्म संसदमा अवरोध जारी रहने बताएका छन् । संसद बैठकपछि सञ्चारकर्मीसँग कुरा गर्ने क्रममा सभामुख अग्नि सापकोटाकै कारण संसदमा गतिरोध सृजना भएको उनको भनाइ छ । प्रधानमन्त्री शेरबहादुर देउवा र एमाले अध्यक्ष केपी शर्मा ओलीबीच बिहीबार राति भएको भेटबारे पनि उनले जानकारी गराए । भट्टराईले भने, हिजोको बैठकमा प्रधानमन्त्रीज्यूलाई हाम्रो पार्टीका अध्यक्षज्यूले माया दुईतिर लगाउनुभएन भन्नुभयो । गठबन्धन छोडेर आउनुभयो भने छलफल गरौंला भन्नुभयो । हामीलाई गठबन्धन बनाउनु पनि छैन, भत्काउनु पनि छैन ।"
रञ्जु दर्शनाले छिमेकी किसुसँग गरिन् इंगेजमेन्ट,"काठमाडौं: विवेकशील साझा पार्टीकी नेतृ रञ्जु दर्शाले इंगेजमेन्ट गरेकी छन्। उनले छिमेकी किशोर कुइकेल (किसु)सँग इंगेजमेन्ट गरेकी हुन्। उनले सामाजिक सञ्जालमार्फत् सारा ब्राह्मणडलाई साक्षी राखेर टिका कार्यक्रम सम्पन्न गरेको उल्लेख गरेकी छन्। 'आजदेखि जीवनको अर्को एउटा सुन्दर यात्राको शुभारम्भ भएको छ। दियो कलश र गणेश भगवान एवं परिवारका सदस्यहरु, निकट साथीहरु र सारा ब्राह्मणड साक्षी राखी फुलमाला, टीका कार्यक्रम सम्पन्न गरेका छौं।"
अमेरिकाले नेपालमाथि दिएको दबाबमूलक कूटनीतिको विरोध गर्छौं : चीन,"काठमाडौं: नेपालमा अमेरिकी सहायता परियोजना एमसीसीलाई अनुमोदन गर्न अमेरिकाले लिएको चासोलाई चीनले 'दबाबमूलक कूटनीति' भनी टिप्पणी गरेको छ। बेइजिङस्थित विदेश मन्त्रालयमा शुक्रबार भएको नियमित पत्रकार सम्मेलनमा प्रवक्ता वाङ् वन पिनले अमेरिकाको 'दबाबमूलक कूटनीति'को चीनले खुलेर विरोध गर्ने बताएका छन्। उक्त पत्रकार सम्मेलनमा सञ्चारकर्मीले नेपालको पछिल्लो राजनीतिक अवस्थाका बारेमा प्रश्न गर्दा प्रवक्ता पिनले यस्तो टिप्पणी गरेका हुन्। उनले नेपालको अर्थतन्त्रको विकासका लागि अन्तर्राष्ट्रिय समुदायले सहयोग गर्न सक्ने तर त्यहाँ कुनै राजनीतिक सर्त घुसाउन नहुने बताए। 'नेपाल आफ्नो विकासको साझेदार मुलुक हो, नेपाली जनताको चाहनाअनुरुप चीन सहयोगलाई निरन्तरता दिन चाहन्छ,' उनले भनेका छन्। अमेरिकी विदेश सहायक मन्त्री डोनाल्ड लुले केही दिनअघि एमसीसी पारित गर्नेबारे प्रधानमन्त्रीसहित शीर्ष नेताहरुलाई टेलिफोन गरेको प्रसंगमा प्रवक्ता पिनले यस्तो टिप्पणी गरेको ग्लोबल टाइम्सले जनाएको छ।"
एमसीसी सकस : कांग्रेस र एमाले सहकार्यको सम्भावना कति ? ओलीले मागे खाका,"काठमाडौं : अमेरिकी मिलेनियम च्यालेन्ज कर्पोरेशसन(एमसीसी)मा सत्ता गठबन्धन विभाजित हुँदा बल प्रमुख प्रतिपक्षी नेकपा एमालेको कोर्टमा पुगेको छ । गठबन्धनमा नेपाली कांग्रेस पारित गराउने र माओवादी केन्द्र र नेकपा एकीकृत समाजवादी संशोधनको अडानमा रहँदा फागुन १६ को समयसीमा घर्किँदै गर्दा एमसीसी अघि बढ्न सकेको छैन । प्रधानमन्त्री एवं नेपाली कांग्रेसका सभापति शेरबहादुर देउवा समयसीमा कट्न नदिन गठबन्धनका दलहरुको विकल्प खोज्दै प्रतिपक्षी एमालेतिर सम्वाद बढाएका छन् । गठबन्धनमा माओवादी अध्यक्ष पुष्पकमल दाहाल प्रचण्डको दोहोरो चरित्र र नेकपा एसका अध्यक्ष माधवकुमार नेपालको असहयोगका बीच प्रधानमन्त्री देउवाले विकल्प खोज्न आफ्ना दूतहरु, कांग्रेस नेताहरु बालकोटतिर परिचालित गरेका छन् । बिहीबार राती आफैं पनि पत्नी आरजु राणा देउवालाई लिएर बालकोट पुगे । एमाले अध्यक्ष केपी शर्मा ओलीसँग झण्डै डेढ घण्टा वार्ता गरे । वार्ता सकारात्मक भएको बालुवाटार स्रोतले दाबी गरेको छ। देउवानिकट कांग्रेसका एक नेताकाअनुसार प्रतिपक्षी दलका नेता ओलीले प्रतिनिधिसभाबाट अनुमोदन गर्न आफूले के कस्तो सहयोग गनुपर्ने हो त्यसको खाका ल्याउन कांग्रेसलाई आग्रह गरेका छन् । आफूलाई भेट्न आएका देउवा दम्पतीलाई एमाले अध्यक्ष ओलीले विस्तृत खाका मागेका गरेका हुन् । बालुवाटारमा गठबन्धनको बैठकमा सहमति नजुटेपछि प्रधानमन्त्री देउवा ओलीलाई भेट्न बालकोट गएका थिए । प्रधानमन्त्री देउवाले एमसीसी पारित गर्न अध्यक्ष ओलीसँग सहयोग मागेका थिए । सत्ता गठबन्धन दलहरुबीच एमसीसीबारे सहमति बन्न नसक्दा प्रतिनिधि सभा बैठकमा टेबल हुन सकेको छैन । प्रधानमन्त्री देउवाले ओलीसँग भेट गरेपछि आज विहान पुन: सत्ता गठबन्धनको बैठक बसेको थियो । उक्त बैठक पनि निष्कर्षविहीन हुन पुग्यो । आन्तरिक गृहकार्य गरेर आइतबार पुन: बस्ने तय भएको छ । गठबन्धन निष्कर्षविहीन भएपछि आजको संसद बैठकमा पनि एमसीसी टेबल भएन । बैठकपछि संसद भवनमा कुराकानी गर्दै नेकपा एकीकृत समाजवादीका सम्मानित नेता झलनाथ खनालले गम्भीर आपत्तिजनक र राष्ट्रघाती प्रावधान संशोधन नभएसम्म टेबल नहुने र टेबल गरिए देशभर आगो बल्ने, हातखुट्टा भाँचिने चेतावनी दिएका छन् । त्यसैगरी माओवादी केन्द्रका नेता राम कार्कीले एमसीसी संशोधन गरेर राष्ट्रिय सहमतिबाट पारित गर्नुपर्ने बताए । तर कांग्रेस महामन्त्री गगनकुमार थापाले एमसीसीमा सहमति नभए गठबन्धन भत्किने चेतावनी दिएका छन् । नेताहरुको अभिव्यक्तिले नै सत्ता गठबन्धनमा सहमति नजुट्ने परिदृश्य देखा परेको छ । सबै दल आआफ्नै अडानमा हुँदा गठबन्धन पनि भत्किने र एमसीसीमा एमालेसँग सहकार्य हुने सम्भावना बढेर गएको छ । यहिँ बेला प्रतिपक्षी दलका नेता ओलीले विस्तृत खाका मागेपछि यो सम्भावना अझै बढेर गएको छ । यद्यपि यो सम्भावना आइतबारको सत्ता गठबन्धनको बैठकले निर्धारण गर्नेछ । गठबन्धन कायम रहने वा एमालेसँग कांग्रेसको सहकार्य अघि बढ्ने भन्ने आइतबार तय हुनेछ ।"
"पूर्वराजा शाह भन्छन्, 'राष्ट्रियता जोगाउन प्रणाली फेर्ने बेला आयो'","काठमाडौं : पूर्वराजा ज्ञानेन्द्र शाहले राष्ट्रिय एकता जोगाउन प्रणाली फेर्नुपर्ने बेला आएको बताएका छन् । प्रजातन्त्र दिवसको पूर्वसन्ध्यामा शुभकामना सन्देश जारी गर्दै शाहले पछिल्ला दशकमा राष्ट्रिय एकता संकटमा परेको र जनतामा निराशा छाएको भन्दै नेतृत्व र प्रणाली परिवर्तनका लागि सबै नेपालीले समीक्षा गर्ने बेला आइसकेको उल्लेख गरेका छन् । उनले राष्ट्र र राष्ट्रियतासहितको प्रजातन्त्रको लागि जनता र राजा सधैं एक रहिआएको र अब पनि साथमा रहने बताएका छन् । पूर्वराजा शाहले प्रणालीमाथि प्रश्न उठाउँदै सांकेतिक रुपमा राष्ट्रियता र राष्ट्रिय एकताका लागि राजसंस्थासहितको प्रजातन्त्रमा जोड दिएका छन् । 'प्रजातन्त्रको नाममा पछिल्ला दशकमा भइरहेको अभ्यासले एकतालाई संकटापन्न अवस्थामा पुर्याएको र जनतालाई निराशाको दहमा डुबाउँदै लगेको महसुस हुँदै आएको छ,' उनले भनेका छन्, 'यसो हुनुमा नेतृत्वको मात्र दोष हो कि प्रणाली पनि परिवर्तन योग्य छ भन्ने बारेमा समीक्षा गर्न अब हामी सबै नेपाली तयार हुनुपर्दछ ।' राष्ट्रियता बिनाको प्रजातन्त्र जनताको सुरक्षाको कवच र न्यायको छाता बन्न नसक्ने उनको भनाइ छ । प्रजातन्त्र आफ्नै आचरण र अभ्यासबाट फल्दै फुल्दै जाने प्रणाली भएको उल्लेख गर्दै शाहले तर नेपालमा पछिल्लो समय बढ्दो विदेशी प्रभावमा प्रजातन्त्र चलेको संकेत गरेका छन् । 'अरुले ओढाई दिएको आसमानमुनि छिरेर ओभानो बन्ने र धरातलका मान्यतालाई भुल्ने परिपाटी प्रजातन्त्र हुन सक्दैन । जनतालाई भोक, रोग र शोकमा राख्नु प्रजातन्त्र होइन । आफ्नो देशको प्रकृति र परिवेशबाट पृथक भएर बाहिरी लोभ, प्रलोभनमा पर्नु पनि प्रजातन्त्र होइन,' उनले भनेका छन् । पूर्वराजा शाहले प्रजातन्त्र निर्देशित र नियन्त्रित नहुने उल्लेख गर्दै भनेका छन्, 'त्यो स्वतः स्फुर्त एवं लोक सम्मत हुन्छ र हुनु पर्दछ ।' अहिले प्रजातन्त्र ट्रयाकमा नरहेको भन्दै यसमा सबैको ध्यान जानुपर्ने शाहको जोड छ । 'अलमलिएको सरकार, भत्किएको संसद, बिग्रिएको न्यायालय, भांडिएको निर्वाचन प्रणाली र विभाजित समाजको चक्रव्युहले प्रजातन्त्रलाई कता पुर्याई रहेको छ, विचारणीय प्रश्न छ,' उनले ध्यानाकर्षण गराएका छन् ।"
"मन्त्रिपरिषद् : कँडेलको राजीनामा स्वीकृत, भट्टराई बर्खास्त, बर्डफ्लु प्रभावित क्षेत्र घोषणा","काठमाडौं : सरकारले कोभिड प्रतिकार्यको लागि विश्व बैंकको २ अर्ब १४ करोड ऋण स्वीकार गर्ने निर्णय गरेको छ । बिहीबार बसेको मन्त्रिपरिषद् बैठकले राष्ट्रिय बिमा संस्थान सञ्चालक समितिको अध्यक्ष गंगाराम कँडेलको राजीनामा स्वीकृत गर्ने निर्णय गरेको छ । क्याविनेट निर्णय सार्वजनिक गर्दै सञ्चारमन्त्री ज्ञानेन्द्रबहादुर कार्कीले नवीकरणीय उर्जा अनुदान नीति २०७८ स्वीकृत गर्ने, मुलुकी फौजदारी कार्यविधी संहिता २०७४ को अनुसूची १ हेरफेर गरेको बताए । नेपाल वन निगम लिमिटेडका प्रमुख कार्यकारी अधिकृत रामेश्वर भट्टराईलाई पदबाट बर्खास्त गर्ने निर्णय भएको सरकारका प्रवक्ता ज्ञानेन्द्र बहादुर कार्कीले जानकारी दिए । काठमाडौं जिल्लाको गोकर्णेश्वर नगरपालिका वडा नम्बर३ स्थित गोविन्द मगरले पन्छी पालेको स्थान र चितवन जिल्लाको राप्ति नगरपालिका ६ स्थित अनिता पशुपन्छी कृषी फार्मलाई केन्द्र मानि उल्लेखित स्थानको वरिपरिको १०० मिटर सम्मको क्षेत्रमा पन्छी नष्ट गर्ने कार्य समाप्त भएको मितिबाट ४२ दिनको अवधि सम्मका लागि बर्ड फ्लू प्रभावित क्षेत्र घोषणा गरी रोग नियन्त्रण गर्ने निर्णय गरेको छ । श्रमिक अस्पताल स्थापनाका लागि आवश्यक प्रक्रिया अघि बढाउन श्रम रोजगार तथा सामाजिक सुरक्षा मन्त्रालयलाई सैद्धान्तिक स्वीकृती प्रदान गर्ने बैठकले निर्णय गरेको छ । ग्लोबल फन्डको एडस्, क्षयरोग, मलेरिया रोग रोकथाम तथा नियन्त्रणका लागि सन् २०२१ देखि २४ को कार्यक्रम कार्यान्वयनका लागि जनसंख्या मन्त्रालयका सचिवलाई सम्झौतामा हस्ताक्षर गर्न अख्तियारी प्रदान गरेको छ । औषधि दर्ता चौथो संशोधन नियमावली २०७८ लाई स्वीकृत गर्ने र नेपाल मेडिकल काउन्सिल पाचौं संशोधन नियमावली २०७८ स्वीकृत प्रदान गरेको छ ।"
बन्ने भयो श्रमिक अस्पताल,"काठमाडौं: श्रमिक अस्पताल निर्माणको लागि मन्त्रिपरिषद्ले सैद्धान्तिक सहमति दिएको छ। बिहीबार बसेको मन्त्रिपरिषद्को वैठकले श्रमिक अस्पताल निर्माणको लागि सैद्धान्तिक सहमति दिएको हो। श्रम, रोजगार तथा सामाजिक सुरक्षामन्त्रालयको प्रस्तावमा सरकारले अस्पताल बनाउन लागेको हो। श्रममन्त्री कृष्णकुमार श्रेष्ठले श्रमिक अस्पताल निर्माणको अवधारणापत्र स्वीकृत गरी अस्पताल निर्माणको सम्भाव्यता अध्ययन टोली समेत गठन गरेको बताए। मन्त्रालयका सहसचिव शेषनारायण पौडेलको संयोजकत्वमा गठन गरिएको सम्भाव्यता अध्ययन टालीले अस्पताल सञ्चालनको लागि भौतिक, आर्थिक तथा व्यवस्थापकीय स्रोत साधन, सञ्चालन मोडालिटी लगायत पक्षबारे अध्ययन गरिरहेको छ। श्रमको सम्मान सुरक्षित कार्यथलो सामाजिक सुरक्षाको प्रभावकारी कार्यन्वयनका लागि श्रमिक अस्पताल निर्माण आवश्यक देखिएको मन्त्रालयले जनाएको छ। वैदेशिक रोजगारीमा रहेका लाखौं श्रमिक र उनिहरुको परिवारको स्वास्थ्य सुरक्षा हित सम्बोधन गर्ने छ। नेपाली सेना, नेपाल प्रहरी, सशस्त्र प्रहरी, निजामती कर्मचारीका लागि छुट्टै अस्पताल छन्। श्रमिकका लागि कामको सिलसिलामा पेसागत कारणले लाग्ने रोगका लागि रोगको निदान, रोकथाम र उपचार गर्न रोगको अनुसन्धान र निदान एवं उपयुक्त उपचार गर्ने केन्द्रसहितको श्रमिक अस्पताल अति आवश्यक भएकोले सरकारले श्रमिक अस्पताल निर्माण अघि बढाएको हो। ७० लाख बढी आन्तरिक रोजगारीमा रहेका श्रमिक तथा उनीहरुको परिवारका सदस्यका लागि कार्यस्थल दुर्घटना, मातृत्व संरक्षण, बिरामी हुँदा औषधि उपचार सुविधा उपलब्ध गराउने, पेसागत कारणले लाग्ने रोगकोरोकथामका लागि अनुसन्धान समेत हुनेछ। योगदानमा आधारिक सामाजिक सुरक्षा कार्यक्रमले उपलब्ध गराउने श्रमिकको स्वास्थ्य उपचार सम्वन्धि व्यवस्था कार्यन्वयन गराउनुका साथै वैदेशिक रोजगारीबाट फर्केका श्रमिक तथा उनीहरुको परिवारका सदस्यका लागि समेत सहुलियतमा उपचार सेवा उपलब्ध गराइने छ। नेपालमा अधिकांश श्रमिक बिपन्न छन्। धुलो धुवाँमा रहेर काम गर्ने श्रमिकलाई रोग लाग्ने सम्भावना बढी हुने तथा कम उमेरका बिरामी तथा रोगीको संख्या बढ्दै गएपनि उपचार पाउन सकेका छैनन्। यसका साथै औद्योगिक करिडोरमा काम गर्ने हजारौं श्रमिक समयमा उपचार नपाएर ज्यान गुमाउनु पर्ने अवस्थामा छन्। सरकारले श्रमिक र श्रमिकका परिवारका लागि न्यून मूल्यमा स्वास्थ्य सेवा उपलब्ध गराउन आवश्यक देखिएकोले श्रमिक अस्पतालको अवधारणा ल्याइएको मन्त्री श्रेष्ठ बताउँछन्। वैदेशिक रोजगारीबाट फर्केका तथा आन्तरिक रोजगारीमा रहेका श्रमिकको कार्यस्थल दुर्घटना, मातृत्व संरक्षण, बिरामी सुविधा र औषधि उपचार सुविधाको लागि अस्पतताल निर्माणको योजनामा सहयोग गर्न वैदेशिक रोजगारीको गन्तव्य मुलुक, अन्तर्राष्ट्रिय श्रम संगठन सहित अन्तर्राष्ट्रिय दातृ निकायले सहयोगको प्रतिवद्धता जनाएका छन्। नमुनाको रुपमा सुरुमा औद्योगिक करिडोरमा तत्काल अस्पताल सुरु गर्ने, पूर्व सम्भाव्यता अध्ययन र जग्गाको पहिचान गर्न समिति गठन गरिएको छ। समितिले श्रमिक अस्पतालको जिम्मेवारी र दायित्व, संस्थागत संरचना, बजेट व्यवस्थापन जस्ता बिषयमा सुझाव दिनेछ।"
एमसीसी संसदमा टेबल भए पाँच घण्टा बोल्छुः झलनाथ खनाल,"काठमाडौं : नेकपा एकीकृत समाजवादीका सम्मानित नेता एवं पूर्वप्रधानमन्त्री झलनाथ खनालले एमसीसी संसदबाट पास हुन नहुने बताएका छन् । संसद बैठकपछि सम्मानित नेता खनालले एमसीसी संसदमा टेबल भए सबै सांसदहरुले मत राख्न पाउनुपर्ने बताए । उनले भने, एमसीसीमा गम्भीर आपत्तिका कुराहरु छन् । यो राष्ट्रलाई घात गर्ने पक्षका कुराहरु छन् । यी कुराहरु नसच्चिएसम्म संसोधन नगरेसम्म संसदबाट पास गर्न दिदैंनौं । संसदमा एमसीसी टेबल भए ५ घण्टासम्म बोल्न मन छ । सबै सांसदहरुले एमसीसीका बारेमा बोल्न पाउनुपर्छ ।"
एमसीसी पास गरिए राष्ट्रिय युद्ध सुरु हुन्छ : सीपी गजुरेल,"काठमाडौंः नेकपा (क्रान्तिकारी माओवादी)का नेता सीपी गजुरेलले जबरजस्ती एमसीसी पास गरे देशमा राष्ट्रिय युद्ध हुने बताएका छन्। ६ कम्युनिस्ट पार्टी र २ मोर्चाको संयुक्त आयोजनामा भएको विशाल विरोध प्रदर्शनपछि आयोजित विरोधसभालाई सम्बोधन गर्दै गजुरेलले जबरजस्ती एमसीसी पास भए राष्ट्रिय युद्ध हुने र त्यसले अहिलेको व्यवस्थालाई पनि उलटपुलट पारिदिने बताए। देशको स्वाधीनताको रक्षाका लागि सबै देशभक्त क्रान्तिकारीहरु एकजुट हुनुपर्ने बेला आएको छ। एमसीसी खारेज नहुन्जेलसम्म सबै पार्टीभित्र रहेका देशभक्त क्रान्तिकारीहरुले अझ ठूल्ठूला विरोध प्रदर्शन र आवश्यक परे जस्तोसुकै कदम चाल्न पनि तयार हुनुपर्छ, उनले भने। राष्ट्रिय जनमोर्चाकी उपाध्यक्षसमेत रहेकी प्रतिनिधिसभाकी सांसद दुर्गा पौडेलले एमसीसी सम्झौता नेपालको संविधान र कानुनभन्दा माथि पारेर नेपाललाई उपनिवेश बनाउनका लागि संसदबाट पास गर्न लागेको भन्दै एमसीसी सम्झौता संशोधन होइन, खारेजै हुनुपर्ने बताइन्।"
"एमसीसी संसदको मामला हो, प्रधानमन्त्रीको भन्दा फरक धारणा दिन मिल्दैन : रामकुमारी झाँक्री","काठमाडौं : शहरी विकासमन्त्री रामकुमारी झाँक्रीले एमसीसी संसदको मामलाको विषय भएको बताएकी छन् । प्रतिनिधिसभा बैठकपछि संसद भवनमा सञ्चारकर्मीसँग कुरा गर्दै झाँक्रीले एमसीसी संसदको मामला भएको भन्दै आफू सरकारमा रहेकाले फरक धारणा राख्न नमिल्ने बताइन् । उनले भनिन्, अनावश्यक विषयले किचलो नगरौं । भोलि हाम्रो पार्टीको स्थायी कमिटी बैठक बस्दैछ । त्यसबाट आधिकारिक धारणा आउँछ । म सरकारमा रहेकाले प्रधानमन्त्रीको भन्दा फरक धारणा दिन मिल्दैन ।"
लुकीछिपी नेपाल छिरेका ११ अफगानीलाई गृहले सुटुक्क ब्राजिल पठायो,"काठमाडौंः गृह मन्त्रालयले भारतबाट अवैधरुपमा नेपाल प्रवेश गरेका ११ जना अफगानी नागरिकलाई सुटुक्क ब्राजिल पठाएको छ। गृह मन्त्रालयले पछिल्लोपटक गत मंगलबार एक वर्ष नेपाल प्रवेशमा प्रतिबन्ध लगाई पाँच अफगानीलाई निष्काशन गरेको हो। भारतबाट लुकछिपी नेपाल छिरेका ११ मध्ये पाँच जना गत मंगलबार ब्राजिल गाएका हुन्। गृहले बाँकी ६ जनालाई फेब्रुअरी ६ र ८ तारिकमा ब्राजिल पठाएको थियो। गृह मन्त्रालयले ११ जनालाई नै नेपाल प्रवेशमा प्रतिबन्ध लगाई निष्काशन गरेको हो। अब उनीहरु सन् २०२२ सम्म नेपाल प्रवेश गर्न पाउने छैनन्। नेपालस्थित अन्तर्राष्ट्रिय आप्रवासी संगठन (आइओएम) र शरणार्थीसम्बन्धी उच्च आयुक्त कार्यालय (युएनएचसीआर)को आग्रहमा गृह मन्त्रालयले ११ अफगानी नागरिकलाई ब्राजिलका लागि प्रस्थान अनुमति दिएको हो। आइओएमले ब्राजिल सरकारलाई ११ अफगानीको व्यवस्थापन गरिदिन आग्रह गरेको थियो। ब्राजिल सरकारले उनीहरुलाई ह्युमेनेटेरियन भिसा दिएको छ। गृह मन्त्रालयले अफगानी नागरिकहरु मोहम्मद जामराई स्तानिकजाई र उनकी पत्नी नाजिफा स्तानिकजाई, उनीहरुकी छोरी मिसबाह जैनाव स्तानिकजाई, नुरुल हाया स्तानिकजाई र छोरा मोहम्मद रायन स्तानिकजाई ब्राजिल जाने अनुमति दिएको हो। अध्यागमन विभागले एकै परिवारका पाँच जनालाई गत मंगलबार (१५ फेब्रुअरी) ब्राजिल पठाएको हो। पाँच अफगानी नागरिकहरु मंगलबार क्युआर ६८७ नम्बरको उडानबाट कतारको दोहा हुँदै ब्राजिल गएका हुन्। नेपालमा अझै करिब ५० जना अफगानीहरु बस्दै आएका छन्। उनीहरुलाई युएनएचसीआरले शरणार्थीको मान्यता दिएको छ। त्यसअघि अफगानी नागरिकहरु इमारान वाली जादा, इस्नुल्ला हस्मी र रोमल होताक कतार एयरको जहाजबाट ८ फब्रुअरीमा ब्राजिल गएका थिए। अफगानी नागरिकहरु अजमाल सरिफी, अमानुल्लाह मोहम्दी र अकमाल जाजईलाई गृहले ६ फब्रुअरीमा ब्राजिल जाने अनुमति दिएको थियो। लुकीछिपी नेपाल छिरेका ११ जनै अफगानीहरु अहिले ब्राजिलमा पुनःस्थापित भएका छन्। तालिवानीबाट आफ्नो ज्यान जोखिममा पर्ने भन्दै उनीहरु अफगानिस्तान फर्कन मानेका थिएनन्। अफगानिस्तान जान नमानेपछि उनीहरुलाई आइओएम र युएनएचसीआरको आग्रहमा गृहले ब्राजिल जाने अनुमति दिएको हो। कात्तिक ३ गते उनीहरु भैरहवास्थित बेलहिया नाकाबाट नेपाल प्रवेश गरेका थिए। लुकीछिपी काठमाडौंको सिनामंगल बस्दै आएका उनीहरुलाई कात्तिक ७ गते केन्द्रीय अनुसन्धान व्युरो (सीआइबी)ले पक्राउ गरेको थियो। पक्राउ परेलगत्तै युएनएचसीआरले ११ अफगानीलाई आफूलाई सुम्पन गृह मन्त्रालयसँग आग्रह गरेको थियो। त्यसबेला गृहले युएनएचसीआरको प्रस्ताव ठाडै अस्विकार गरी निष्काशन गर्ने निर्णय गरेको थियो। गृह मन्त्रालयले गत कात्तिक १० गते एकै परिवारका पाँच जनालाई निष्काशन गर्ने निर्णय गरेको थियो। गृहले तीन वर्ष नेपाल प्रवेशमा प्रतिबन्ध लगाई निष्काशन गरेको थियो। तर श्रीलंकाको अध्यागमनले फिर्ता गरेपछि उनीहरु नेपाल आएका थिए। श्रीलंकाले फकाइदिएपछि गृह मन्त्रालयले ११ जनालाई नै युएनएचसीआरको जिम्मा लगाएको थियो। युएनएचसीआरले आइओएमको समन्वयमा उनीहरुलाई ब्राजिल पठाउन गृह मन्त्रालयलाई प्रस्ताव गरेको थियो। नेपालमा अझै करिब ५० जना अफगानीहरु बस्दै आएका छन्। उनीहरुलाई युएनएचसीआरले शरणार्थीको मान्यता दिएको छ।"
शशांकको नजरमा प्रधानमन्त्री देउवासँग दुईटा विकल्प,"काठमाडौं : नेपाली कांग्रेसका नेता शशांक कोइरालाले एमसीसी नेपालको पक्षमा रहेको भन्दै पारित गर्नुपर्ने बताएका छन् । संसद बैठकपछि कोइरालाले एमसीसी संसदबाट पारित गर्नुपर्ने बताएका हुन् । कांग्रेसका पूर्व महामन्त्री समेत रहेका कोइरालाले भने, प्रधानमन्त्रीसामु कि सत्ता गठबन्धन की एमसीसी एक रोज्नुपर्ने अवस्था आएको छ । एमसीसी पास गर्दा सत्ता गठबन्धन टुट्न सक्छ । एमसीसी पास गरौं भने सत्ता गठबन्धन टुट्ने सम्भावना देख्छु, गठबन्धन राख्ने हो भने एमसीसी छोड्नुपर्यो ।"
एमसीसीबारे अमेरिकाले भन्यो विरोधका नाममा हिंसात्मक गतिविधि स्वीकार्दैनौं,"काठमाडौं: एमसीसी अनुमोदनका लागि दबाब दिँदै आएको अमेरिकाले विरोधका नाममा हुने हिंसात्मक गतिविधिलाई स्वीकार्न नसकिने बताएको छ। नेपालमा एमसीसीविरुद्ध हिंसात्मक प्रदर्शन हुन थालेपछि काठमाडौंस्थित अमेरिकी राजदूत र्यान्डी बेरीले हिंसालाई उक्सकाउने गतिविधि कदापि नस्वीकार्ने बताएका छन्। उनले अमेरिका स्वतन्त्र अभिव्यक्तस र सार्वजनिक बह;को बलियो समर्थक रहेको भन्दै शान्तिपूर्णरुपमा आफ्नो विचार प्रकट गर्न आग्रह गरे। 'हामी वाक स्वतन्त्रता र तथ्यमा आधारित खुला बहसको बलियो समर्थक हौं। एमसीसीको विषयमा पनि हाम्रो धारणा त्यही हो। आफ्नो विचार व्यक्त गर्न पाउनु लोकतन्त्रको अन्तरनिहित विषयवस्तु हो र सबैलाई आफ्नो धारणा शान्तिपूर्वक राख्न छुट हुनुपर्छ। तर हिंसा या हिंसा भड्काउने किसिमका विचारहरू स्वीकार्य हुँदैनन्,' उनले सामाजिक सञ्जालमार्फत् भनेका छन्। एमसीसी संसदमा टेबल गर्ने कुराले जति राजनीतिक दलहरुबीच असझदारी रहेको छ। त्योभन्दा धेरै अहिले एमसीसीका नाममा दिनहुँ प्रदर्शन भइरहेका छन्। यहाँसम्म कि बम आतंकसमेच मच्चाइएको छ। त्यही भएर अमेरिकाले यस्तो धारणा सार्वजनिक गरेको बताइएको छ।"
"तीन दल थपिए, दलको संख्या १०६","काठमाडौं : निर्वाचन आयोगमा दर्ता भएका राजनीतिक दलको संख्या १ सय ६ पुगेको छ। यसअघि १ सय ३ दल दर्ता भएकोमा थप ३ नयाँ दल दर्ता भएको आयोगले जनाएको छ। थपिनेमा जनता प्रगतिशील पार्टी, सामाजिक एकता पार्टी र नागरिक उन्मुक्ति पार्टी छन्। आयोगका प्रवक्ता शालिग्राम शर्मा पौडेलका अनुसार ३० वैशाखमा हुने स्थानीय तहको निर्वाचनका लागि आयोगले १५ फागुनभित्र दल दर्ता आह्वान गरेको छ। संविधान र राजनीतिक दलसम्बन्धी ऐनअनुसार आयोगमा दर्ता भएका कुनै पनि दलले तोकिएको निर्वाचनमा भाग लिन दल दर्ता गराउनुपर्छ। दर्ताका लागि निवेदन दिँदा दलको विधान, घोषणापत्र, नियमावली, झन्डा र चिह्नको नमुना, कम्तीमा २१ सदस्यीय केन्द्रीय समितिको व्यवस्था तथा अघिल्लो वर्षको लेखा परीक्षण प्रतिवेदन लगायत कागजात तथा विवरण पेस गर्नुपर्नेछ। विधान र नियमावली लोकतान्त्रिक, पाँच वर्षमा एक पटक संघीय र प्रदेश तहका प्रत्येक पदाधिकारीको निर्वाचन भएको तथा विभिन्न तहका कार्यकारिणी समितिमा नेपालको विविधतालाई प्रतिनिधित्वको व्यवस्था भएको हुनुपर्ने जस्ता सर्तसहितका कागजात समेत दर्ताको समयमा पेश गर्नुपर्नेछ।"
सत्ता गठबन्धनको बैठक जारी : कोको छन् सहभागी ?,"काठमाडौं : अमेरिकी सहयोग परियोजना (एमसीसी) बारे छलफल गर्न सत्ता गठबन्धनको बैठक जारी रहेको छ। शुक्रबार बिहान सवा दशबाट सुरु भएको बैठकमा कांग्रेस सभापति एवम् प्रधानमन्त्री शेरबहादुर देउवा, सञ्चारमन्त्री ज्ञानेद्र कार्की, माओवादी केन्द्रका अध्यक्ष पुष्पकमल दाहाल 'प्रचण्ड', एकीकृत समाजवादीका अध्यक्ष माधवकुमार नेपाल र सम्मानीत नेता झलनाथ खनाल, जनता समाजवादीका अशोक राई लगायतका नेताहरु सहभागी रहेका छन्। प्रतिनिधि सभामा एमसिसी टेबुल गर्ने विषयमा सहमति जुटाउने अन्तिम प्रयासस्वरुप गठबन्धनको बैठक बसेको बालुवाटार स्रोतले जनाएको छ। आजको बैठकमा एमसीसी संसदमा प्रस्तुत गर्ने या नगर्ने, एमसीसीबारे पक्ष विपक्ष वा साझा धारणा र गठबन्धनको भविष्य के हुने भन्ने विषयमा केन्द्रीत रहेर निर्णायक छलफल हुनेछ। आजको बैठकलाई अर्थपूर्ण रुपमा हेरिएको छ। आज बिहानै पनि एमसीसीबारे साझा धारणा बनाउन प्रचण्ड, नेपाल र जसपाका उपेन्द्र यादवबीच छलफल भएको थियो। कांग्रेसबाहेकको बैठकमा एमसीसीलाई पछाडि धकेल्ने विषयमा उनीहरुले छलफल गरेका हुन्। पछिल्लो राजनीतिक घटनाक्रम र नेताहरुको दौडधुप हेर्दा एमसीसीले सत्तागठबन्धन धरापमा परेको संकेत गरेको छ। गठबन्धनभित्र सहमति हुने सम्भावना कमजोर रहेको नेताहरुले बताउन थालेका छन्। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। एमसीसी संसद्मा टेबल गरी अनुमोदन गर्ने प्रधानमन्त्री शेरबहादुर देउवाको प्रयासमा सत्ता गठबन्धनकै दलले अवरोध गरिरहेका छन्। बिहीबार पनि त्यही क्रम चल्यो। प्रधानमन्त्री शेरबहादुर देउवाले गठबन्धनका शीर्ष नेतृत्व र अन्य नेता राखेर दुईपटक छलफल चलाए। तर, सत्ता सहयात्री दलले अडान छाडेनन्।"
एमसीसीबारे निर्णय गर्न सत्ता गठबन्धनको बैठक बस्दै,"काठमाडौं : अमेरिकी सहयोग परियोजना (एमसीसी) बारे छलफल गर्न सत्ता गठबन्धनको बैठक आज पनि बस्दैछ । बिहीबार साँझ बालुवाटारमा बसेको गठबन्धनको बैठक बिना निष्कर्ष सकिएकाले पुनः छलफल गर्न शुक्रबार बिहान १० बजे बस्न लागेको हो। आजको बैठकमा एमसीसी संसदमा प्रस्तुत गर्ने या नगर्ने, एमसीसीबारे पक्ष विपक्ष वा साझा धारणा र गठबन्धनको भविष्य के हुने भन्ने विषयमा केन्द्रीत रहेर निर्णायकछलफल हुँदैछ। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। गठबन्धनमा रहेका दलहरुबीच एमसीसी टेबल गर्ने विषयमा सहमति जुट्न सकस भएको छ। एमसीसी संसद्मा टेबल गरी अनुमोदन गर्ने प्रधानमन्त्री शेरबहादुर देउवाको प्रयासमा सत्ता गठबन्धनकै दलले अवरोध गरिरहेका छन्। बिहीबार पनि त्यही क्रम चल्यो। प्रधानमन्त्री शेरबहादुर देउवाले गठबन्धनका शीर्ष नेतृत्व र अन्य नेता राखेर दुईपटक छलफल चलाए। तर, सत्ता सहयात्री दलले अडान छाडेनन्। बिहीबारको बैठकको सुरुमै प्रधानमन्त्री देउवाले प्रतिनिधिसभाको शुक्रबारको बैठकमा एमसीसी टेबल गर्ने सरकारको तयारी रहेको बताएका थिए। जवाफमा माओवादी केन्द्र अध्यक्ष पुष्पकमल दाहाल प्रचण्डले जबर्जस्ती टेबल गरे आफ्नो पार्टीले विपक्षमा मतदान गर्ने, सरकारबाट पनि अलग हुने अडान सुनाएका थिए। एकीकृत समाजवादी अध्यक्ष माधवकुमार नेपाल भने एमसीसीलाई संसदीय प्रक्रियामा लैजाने सवालमा लचिलोदेखिएका थिए। एमसीसी बुधबारै अघि बढाउने माहोल बनाउन लागेका थिए देउवा। तर, गठबन्धन दल माओवादी केन्द्रले एमसीसी जबर्जस्ती पेश गरे विपक्षमा मतदान गर्ने निर्णय गर्यो। एमसीसीको विरुद्धमा गठबन्धन भित्रकै दल माओवादी केन्द्र, एकीकृत समाजवादी, जनमोर्चाका नेताकार्यकर्ता सडक प्रदर्शनमा उत्रेका छन्। प्रधानमन्त्री देउवाले सहमति नजुटे पनि शुक्रबारै एमसीसी अघि बढाउने सुनाएका छन्। यसलाई संसद्को प्रक्रियामा लैजान ढिलाइ गर्ने पक्षमा सरकार नरहेको उनको भनाइ थियो। देउवा, दाहाल र नेपालबीच यसअघि एमसीसी संसद्मा टेबल गर्ने, मतदानमा अनुपस्थित भएर अनुमोदन गर्न सहयोग पुर्याउने र प्रधानन्यायायधीशविरुद्ध महाभियोग दर्ता गर्ने समझदारी बनेको थियो। तर, उक्त सहमतिको गठबन्धनका दलले उल्लंघन गरेको भन्दै देउवाले ओलीसँग निकटता बढाएको कांग्रेसकै नेताहरू बताउँछन्। गठबन्धनको बैठकमा सहमति नभएपछि प्रधानमन्त्री देउवा बिहीबार साँझ विपक्षी एमाले अध्यक्ष केपी शर्मा ओलीलाई भेट्न बालकोट पुगे। त्यहाँ सत्तासमीकरण परिवर्तन, स्थानीय चुनाव, एमसीसी अनुमोदन गर्नेलगायत विषयमा गम्भीर कुराकानी भएको स्रोतले बताएको छ। सत्ता गठबन्धन कायम रहेसम्म सदनमा अवरोध जारी राख्ने एमालेको अडान छ। गठबन्धन परिवर्तन र सभामुख एउटा पार्टीको जस्तो भएकामा सोच्नुपर्नेओलीको प्रस्ताव छ। प्रचण्ड र देउवाले एमसीसी बोर्डलाई एमसीसी पास गर्ने प्रतिबद्धतासहित गोप्य रुपमा पत्र पठाएपनि पत्र सार्वजनिक भएपछि प्रचण्डले विपक्षमा मतदान गर्ने निर्णय संसदीय बैठकबाट गराएका छन्। एमसीसी मुख्यालयले गोप्य पत्रमा सन् २०२२, फेब्रुअरी २८ भित्रमा एमसीसी मुख्यालयसँग प्रतिबद्धता गरेबमोजिम एमसीसी पारित गर्न देउवा र प्रचण्डलाई आग्रह गरेको उल्लेख छ। यसैगरी अमेरिकी विदेश सहायक मन्त्रीले समेत उनीहरुलाई टेलिफोन गरेर एमसीसीबारे जानकारी लिएका थिए।"
"देउवाओली भेटबारे झलनाथ भन्छन्, 'गठबन्धन सहमतिमा बनेको हो, आशंका गर्न चाहन्न'","काठमाडौं : नेकपा एकीकृत समाजवादीका सम्मानित नेता एवं पूर्वप्रधानमन्त्री झलनाथ खनालले एमसीसीको प्रश्नले सत्ता गठबन्धनलाई नछुने दाबी गरेका छन् । 'गठबन्धन सहमतिका आधारमा बनेको हो । एमसीसीले छुनुपर्ने कुनै कुरा छैन,' संसद बैठकपछि सञ्चारकर्मीसँग कुरा गर्दै खनालले भने । प्रधानमन्त्री शेरबहादुर देउवा र प्रमुख प्रतिपक्षी नेकपा एमालेका अध्यक्ष केपी शर्मा ओलीको भेटबारे नेता खनालले आशंका नगर्ने बताए । 'प्रधानमन्त्रीका आफ्ना मत र चाहना छन् । अहिले संसद चलिरहेको छैन । संसद रोकेको प्रतिपक्षलाई संसद चलाउ भन्नलाई जानुभएको होला भन्ने अनुमान छ । त्यो भन्दा अरु कुरा भए होलान भन्ने आशंका म गर्न चाहन्न । संसद चलाउन आग्रह गर्न जानुभएको हो भने ठिक छ,' उनले भने । एमसीसीमा राष्ट्रघाती प्रावधान रहेको भन्दै नेता खनालले संशोधन नभएसम्म पास हुन नदिने बताए । 'एमसीसीमा गम्भीर आपत्ति र राष्ट्रलाई घात गर्ने कुरा छन् । नसच्चिएसम्म संशोधन नभएसम्म हामी यसलाई पास गर्न दिँदैनौं,' उनले भने ।"
"प्रतिनिधिसभा बैठक सुरु, एमालेको अवरोध",काठमाडौं : प्रतिनिधिसभा बैठक सुरु भएको छ । प्रधानमन्त्री शेरबहादुर देउवाले आदिवासी जनजाति आयोगको प्रतिवेदन २०७७०७८ पेश गर्नेमात्रै कार्यसूची रहेको बैठकमा प्रतिपक्षी एमालेले पार्टी फुटाउने षड्यन्त्र गर्न पाइँदैन भन्ने नारासहित अवरोध गरेको छ । बैठकमा एमसीसी कार्यसूचीमा छैन ।
"कांग्रेसबाहेक प्रचण्डमाधव र उपेन्द्रबीच छलफल, एमसीसी धकेल्ने प्रयास","काठमाडौं : सत्ता गठबन्धनको बैठक अगाडि तीन शीर्ष नेताले छुट्टै छलफल गरेका छन्। आजको गठबन्धनको बैठकमा एमसीसीको विषयमा कसरी प्रस्तुत हुने भन्ने विषयमा माओवादी केन्द्रका अध्यक्ष पुष्पकमल दाहाल 'प्रचण्ड', एकीकृत समाजवादीका अध्यक्ष माधवकुमार नेपाल र जसपाका उपेन्द्र यादवबीच बैठक बसेको खुमलटार स्रोतले जनाएको छ। कांग्रेसबाहेकको बैठकमा आन्तरिक गृहकार्यमा शीर्ष नेताहरु जुटेका हुन् संसदमा प्रस्तुत गर्ने या नगर्ने, एमसीसीबारे पक्ष विपक्ष वा साझा धारणा र गठबन्धनको भविष्य के हुने भन्ने विषयमा केन्द्रीत रहेर गठबन्धनको निर्णायकछलफल हुँदैछ। तीन दलका शीर्ष नेताको छलफल पछि उनीहरु बालुवाटारतर्फ लागेका छन्। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। गठबन्धनमा रहेका दलहरुबीच एमसीसी टेबल गर्ने विषयमा सहमति जुट्न सकस भएको छ। एमसीसी संसद्मा टेबल गरी अनुमोदन गर्ने प्रधानमन्त्री शेरबहादुर देउवाको प्रयासमा सत्ता गठबन्धनकै दलले अवरोध गरिरहेका छन्। सरकारले प्रतिनिधिसभाको शुक्रबारको बैठकमा एमसीसी टेबल गर्ने तयारी गरेको छ। माओवादीले जबर्जस्ती टेबल गरे आफ्नो पार्टीले विपक्षमा मतदान गर्ने, सरकारबाट पनि अलग हुने अडान राखेको छ भने एकीकृत समाजवादी भने एमसीसीलाई संसदीय प्रक्रियामा लैजाने सवालमा लचिलोदेखिएको छ। पछिल्लो राजनीतिक घटनाक्रम र नेताहरुको दौडधुप हेर्दा एमसीसीले सत्तागठबन्धन धरापमा परेको संकेत गरेको छ। गठबन्धनको बैठकमा सहमति नभएपछि प्रधानमन्त्री देउवा बिहीबार साँझ विपक्षी एमाले अध्यक्ष केपी शर्मा ओलीलाई भेट्न बालकोट पुगे। त्यहाँ सत्तासमीकरण परिवर्तन, स्थानीय चुनाव, एमसीसी अनुमोदन गर्नेलगायत विषयमा गम्भीर कुराकानी भएको स्रोतले बताएको छ। सत्ता गठबन्धन कायम रहेसम्म सदनमा अवरोध जारी राख्ने एमालेको अडान छ।"
एमसीसीबारे बालुवाटारमा सत्ता गठबन्धनको निर्णायक बैठक सुरु,"काठमाडौं : अमेरिकी सहयोग परियोजना (एमसीसी) बारे छलफल गर्न सत्ता गठबन्धनको बैठक सुरु भएको छ। शुक्रबार बिहान सवा दशबाट बैठक सुरु भएको हो। आजको बैठकमा एमसीसी संसदमा प्रस्तुत गर्ने या नगर्ने, एमसीसीबारे पक्ष विपक्ष वा साझा धारणा र गठबन्धनको भविष्य के हुने भन्ने विषयमा केन्द्रीत रहेर निर्णायक छलफल हुन लागेको हो। यस अगाडि एमसीसीको विषयमा कसरी प्रस्तुत हुने भन्ने विषयमा माओवादी केन्द्रका अध्यक्ष पुष्पकमल दाहाल 'प्रचण्ड', एकीकृत समाजवादीका अध्यक्ष माधवकुमार नेपाल र जसपाका उपेन्द्र यादवबीच बैठक बसेको थियो। कांग्रेसबाहेकको बैठकमा एमसीसीलाई पछाडि धकेल्ने विषयमा उनीहरुले छलफल गरेका हुन्। पछिल्लो राजनीतिक घटनाक्रम र नेताहरुको दौडधुप हेर्दा एमसीसीले सत्तागठबन्धन धरापमा परेको संकेत गरेको छ। गठबन्धनभित्र सहमति हुने सम्भावना कमजोर रहेको नेताहरुले बताउन थालेका छन्। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। एमसीसी संसद्मा टेबल गरी अनुमोदन गर्ने प्रधानमन्त्री शेरबहादुर देउवाको प्रयासमा सत्ता गठबन्धनकै दलले अवरोध गरिरहेका छन्। बिहीबार पनि त्यही क्रम चल्यो। प्रधानमन्त्री शेरबहादुर देउवाले गठबन्धनका शीर्ष नेतृत्व र अन्य नेता राखेर दुईपटक छलफल चलाए। तर, सत्ता सहयात्री दलले अडान छाडेनन्। बिहीबारको बैठकको सुरुमै प्रधानमन्त्री देउवाले प्रतिनिधिसभाको शुक्रबारको बैठकमा एमसीसी टेबल गर्ने सरकारको तयारी रहेको बताएका थिए। जवाफमा माओवादी केन्द्र अध्यक्ष पुष्पकमल दाहाल प्रचण्डले जबर्जस्ती टेबल गरे आफ्नो पार्टीले विपक्षमा मतदान गर्ने, सरकारबाट पनि अलग हुने अडान सुनाएका थिए। एकीकृत समाजवादी अध्यक्ष माधवकुमार नेपाल भने एमसीसीलाई संसदीय प्रक्रियामा लैजाने सवालमा लचिलोदेखिएका थिए। एमसीसी बुधबारै अघि बढाउने माहोल बनाउन लागेका थिए देउवा। तर, गठबन्धन दल माओवादी केन्द्रले एमसीसी जबर्जस्ती पेश गरे विपक्षमा मतदान गर्ने निर्णय गर्यो। एमसीसीको विरुद्धमा गठबन्धन भित्रकै दल माओवादी केन्द्र, एकीकृत समाजवादी, जनमोर्चाका नेताकार्यकर्ता सडक प्रदर्शनमा उत्रेका छन्। प्रधानमन्त्री देउवाले सहमति नजुटे पनि शुक्रबारै एमसीसी अघि बढाउने सुनाएका छन्। यसलाई संसद्को प्रक्रियामा लैजान ढिलाइ गर्ने पक्षमा सरकार नरहेको उनको भनाइ थियो। देउवा, दाहाल र नेपालबीच यसअघि एमसीसी संसद्मा टेबल गर्ने, मतदानमा अनुपस्थित भएर अनुमोदन गर्न सहयोग पुर्याउने र प्रधानन्यायायधीशविरुद्ध महाभियोग दर्ता गर्ने समझदारी बनेको थियो। तर, उक्त सहमतिको गठबन्धनका दलले उल्लंघन गरेको भन्दै देउवाले ओलीसँग निकटता बढाएको कांग्रेसकै नेताहरू बताउँछन्। गठबन्धनको बैठकमा सहमति नभएपछि प्रधानमन्त्री देउवा बिहीबार साँझ विपक्षी एमाले अध्यक्ष केपी शर्मा ओलीलाई भेट्न बालकोट पुगे। त्यहाँ सत्तासमीकरण परिवर्तन, स्थानीय चुनाव, एमसीसी अनुमोदन गर्नेलगायत विषयमा गम्भीर कुराकानी भएको स्रोतले बताएको छ।"
एमसीसी सकस : सत्ता गठबन्धनको बैठक बिना निष्कर्ष सकियो,"काठमाडौं : अमेरिकी सहयोग परियोजना (एमसीसी) बारे छलफल गर्न बसेको सत्ता गठबन्धनको बैठक बिना निष्कर्ष सकिएको छ। शुक्रबार बिहान सवा दशबाट बैठक बसको थियो। आन्तरिक गृह कार्य गरेर बैठक पुन : ८ गते गठबन्धनको बस्ने गरी सकिएको हो। बैठकमा कांग्रेस सभापति एवम् प्रधानमन्त्री शेरबहादुर देउवा, सञ्चारमन्त्री ज्ञानेद्र कार्की, माओवादी केन्द्रका अध्यक्ष पुष्पकमल दाहाल 'प्रचण्ड', एकीकृत समाजवादीका अध्यक्ष माधवकुमार नेपाल र सम्मानीत नेता झलनाथ खनाल, जनता समाजवादीका अशोक राई लगायतका नेताहरु सहभागी रहेका थिए। बैठकमा प्रतिनिधि सभामा एमसीसी टेबुल गर्ने विषयमा सहमति जुट्न नसकेको हो। आज बिहानै पनि एमसीसीबारे साझा धारणा बनाउन प्रचण्ड, नेपाल र जसपाका उपेन्द्र यादवबीच छलफल भएको थियो। कांग्रेसबाहेकको बैठकमा एमसीसीलाई पछाडि धकेल्ने विषयमा उनीहरुले छलफल गरेका हुन्। पछिल्लो राजनीतिक घटनाक्रम र नेताहरुको दौडधुप हेर्दा एमसीसीले सत्तागठबन्धन धरापमा परेको संकेत गरेको छ। गठबन्धनभित्र सहमति हुने सम्भावना कमजोर रहेको नेताहरुले बताउन थालेका छन्। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। एमसीसी संसद्मा टेबल गरी अनुमोदन गर्ने प्रधानमन्त्री शेरबहादुर देउवाको प्रयासमा सत्ता गठबन्धनकै दलले अवरोध गरिरहेका छन्। आज पनि प्रधानमन्त्री देउवाले एमसीसी टेबल गर्ने अडान दोहोर्याएपछि नेताहरु एक घण्टा पनि बैठकमा नबसी बालुवाटारतर्फ लागेका छन्। सत्ता सहयात्री दलले आफ्नो अडान राखेका थिए।"
"कार्यव्यवस्था परामर्श समितिको बैठक बस्दै, एमसीसी के होला ?","काठमाडौं : सरकारले प्रतिनिधिसभाको आजको बैठकमा एमसीसी टेबल गर्ने तयारी गरेको छ। शुक्रबार दिउँसो १ बजे बस्ने बैठकमा एमसीसी टेबल गर्ने तयारी भएको हो। तर बिहीबार संघीय संसद सचिवालयले सार्वजनिक गरेको सम्भावित कार्यसूचीमा एमसीसीलाई राखिएको छैन। संसद सचिवालयले सम्भावित कार्यसूची संशोधन हुन सक्ने बताएको छ। प्रतिनिधिसभा बैठकका कार्यसूची तय गर्न सभामुख अग्नि सापकोटाले कार्यव्यवस्था परामर्श समितिको बैठक बिहीबार बिहान साढे ११ बजे बस्ने सभामुखका प्रेसविज्ञ श्रीधर न्यौपानेले जानकारी दिए। कार्यव्यवस्थाको बैठकमा एमसीसीबारे छलफल गरेर कार्यसूचीमा राख्ने सम्भावना छ। सरकारले आफ्ना एजेन्डाहरू अघि बढाउन कार्यव्यवस्थामा सभामुख र दलहरूसँग औपचारिक आग्रह गर्ने चलन छ। कानुनमन्त्री समितिका पदेन सदस्य हुन्छन्। सरकार र संसद्बीच समन्वयकर्ताको भूमिका निर्वाह गर्ने जिम्मेवारी कानुनमन्त्रीकै हुन्छ। प्रतिनिधिसभामा बैठकमा एमसीसी टेबल गरेकै दिन त्यसमाथि निर्णय भने हुँदैन। पहिलो दिन पेस गर्ने, अर्को दिन सैद्धान्तिक छलफल (विचार गरियोस्) भन्ने प्रस्ताव पारित गर्ने, त्यसपछि मात्रै निर्णय प्रक्रियामा लैजानुपर्छ। एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने पक्षमा छ। एमसीसीमा माओवादीले दोहोरो चरित्र देखाउँदै आएको छ। वासिङ्टन डिसीस्थित एमसीसी मुख्यालयलाई प्रधानमन्त्री शेरबहादुर देउवा र प्रचण्डले संसदबाट एमसीसी पारित गराउने प्रतिबद्धता जनाउँदै हस्ताक्षर गरेर पत्र पठाएका थिए। गोप्य पत्र सार्वजनिक भएसँगै एसमीसी पारित गर्न माओवादी केन्द्रका अध्यक्ष प्रचण्ड समेत सहमत भएको पुष्टि भएको छ। अध्यक्ष प्रचण्ड बाहिर भने संशोधन नभई एमसीसी पास गर्न नसकिने अभव्यिक्ति दिँदै आएका थिए। एमसीसी पारित गर्ने प्रतिबद्धतासहितको पत्र सार्वजनिक भएपछि प्रचण्ड चेपुवामा परेका हुन्। एमसीसी संसद्मा टेबल गरी अनुमोदन गर्ने प्रधानमन्त्री शेरबहादुर देउवाको प्रयासमा सत्ता गठबन्धनकै दलले अवरोध गरिरहेका छन्। बिहीबार पनि त्यही क्रम चल्यो। प्रधानमन्त्री शेरबहादुर देउवाले गठबन्धनका शीर्ष नेतृत्व र अन्य नेता राखेर दुईपटक छलफल चलाए। तर, सत्ता सहयात्री दलले अडान छाडेनन्। आज पनि संसद् बैठक अगाडि गठबन्धनका नेताहरुबीच छलफल हुँदैछ। कार्यव्यवस्था तथा परामर्श समितिको बैठकमा एमाले सहभागी नहुने बताइएको छ। एमालेले संसद्का उठाएको विषय सभामुख सापकोटाले सम्बोधन नगरेको र पार्टीको आन्दोलन निरन्तरता भएकाले कार्यव्यवस्था तथा परामर्श समितिको बैठकमा सहभागी नहुने जनाएको छ।"
प्रतिनिधिसभा बैठक आइतबारसम्मका लागि स्थगित,काठमाडौं : प्रतिनिधिसभाको बैठक स्थगित भएको छ । सभामुख अग्निप्रसाद सापकोटाले फागुन ८ गते आइतबार दिउँसो १ बजे बस्नेगरी स्थगित भएको हो । बैठकमा प्रमुख प्रतिपक्षी एमालेको अवरोधका बीच आदिवासी जनजाति आयोगको प्रतिवेदन २०७७०७८ पेश भएको छ । सरकारका तर्फ कानुन न्याय तथा संसदीय मामिला मन्त्री दिलेन्द्रप्रसाद बडूले प्रतिवेदन पेश गरेका हुन् । बैठकमा एमसीसी कार्यसूचीमा थिएन ।
"प्रतिनिधिसभा बैठक बस्दै , एमालेले अवरोध जारी राख्ने","काठमाडौं : प्रतिनिधि सभाको बैठक दिउँसो १ बजे बस्दैछ। प्रमुख विपक्षी एमालेले शुक्रबार पनि संसद् अवरोधलाई निरन्तरता दिने तयारी गरेको छ। पार्टीले कारबाही गरेका १४ सांसदलाई सभामुख अग्नि सापकोटाले पदमुक्त नगरेको भन्दै उसले लगातार अवरोध गर्दै आएको छ। प्रमुख सचेतक विशाल भट्टराईले शुक्रबार पनि एमालेले विरोधलाई निरन्तरता दिने जानकारी दिए। हामी निरन्तर आन्दोलनमै छौं। भट्टराईले भने, संसदीय व्यवस्थामा प्रतिपक्ष उभिँदा मात्रै पनि संसद् चल्दैन्, तर पेल्ने नीतिले संसद्मा सरकार र सभामुखले चाहँदा चलिरहेकै छ, बजेट पास भएकै छ। उनले एमसीसी संसदमा टेबल भएपनि,नभएपनि विरोध जारी रहने बताए। सभामुख अग्नि सापकोटाले संसद्को अवरोध हटाउन गरेको आग्रहलाई प्रमुख प्रतिपक्ष दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्नेबारे पनि छलफल चलेको छ। विपक्षी रोस्ट्रममा उभिएर नाराबाजीमा उत्रिरहेका बेला सत्तापक्ष र सभामुखबाट पनि देखिने गरी संसद् खुलाउने प्रयास भएको छैन। सभामुखकै भूमिकामाथि प्रश्न उठाएर अवरोध भएका कारण सभामुखको अग्रसरता अपरिहार्य भएपनि ठोस पहल हुन सकेको छैन। संसद्को साझा नेता (सभामुख) ले पदीय गरिमा, जिम्मेवारी र साझा चरित्रलाई व्यवहारमा नै पुष्टि गर्नुपर्छ। त्यसो हुन सके मात्र संसद् र सभामुखकै इज्जत र मर्यादा बढ्ने जानकारहरुले बताउँदै आएका छन्। पुराना महत्वपूर्ण विधेयक फिर्ता लिने र नयाँ दर्ता गर्ने शैलीले संसद् चलाउने कि बन्द गर्नेभनेर सरकार अन्योलमा देखिन्छ।"
एमसीसीलाई संसद्मा छलफल गराएर निष्कर्षमा पुर्याउँछौं : सञ्चारमन्त्री कार्की,"काठमाडौं : सत्ता गठबन्धनले एमसीसीको विषयमा सघन छलफल गर्ने भएका छन् । शुक्रबार बसेको गठबन्धनको बैठकपश्चात सञ्चार तथा सूचना प्रविधि मन्त्री ज्ञानेन्द्रबहादुर कार्कीले एमसीसीलाई सार्वभौम संसद्मा छलफल गराएर निष्कर्षमा पुर्याउने विषयमा छलफल भएको जानकारी दिए। संसद् सूचारु गराउनु प्रधानमन्त्री शेरबहादुर देउवाको दायित्व भएको बताउँदै उनले संसद् जीवन्त बनाउन प्रमुख प्रतिपक्ष दल केपी शर्मा ओलीसँग छलफल गरेको बताए। प्रधामन्त्री देउवा र एमाले अध्यक्षबीच एमसीसी संसद्मा टेबल गर्ने विषयमा पनि छलफल भएको बताउँदै उनले त्यसमा ओली सकरात्मक भएको बैठकमा जानकारी गराएको स्पष्ट पारे । कार्कीले एमसीसीको विषयमा कार्यव्यवस्था परामर्श समितिको बैठकमा थप छलफल गरेर अगाडि बढ्ने जनाए। बैठकमा कांग्रेस सभापति एवम् प्रधानमन्त्री शेरबहादुर देउवा, सञ्चारमन्त्री ज्ञानेद्र कार्की, माओवादी केन्द्रका अध्यक्ष पुष्पकमल दाहाल 'प्रचण्ड', एकीकृत समाजवादीका अध्यक्ष माधवकुमार नेपाल र सम्मानीत नेता झलनाथ खनाल, जनता समाजवादीका अशोक राई लगायतका नेताहरु सहभागी रहेका थिए। बैठकमा प्रतिनिधि सभामा एमसीसी टेबुल गर्ने विषयमा सहमति जुट्न सकेन। उनले अर्को बैठक आइतबार बिहान १० बस्ने बताए।"
नामाकरणको विषय टुंग्याउन प्रदेश १ मा सर्वदलीय बैठक आह्वान,"विराटनगर : प्रदेश १ मा नामाकरणको विषय टुंग्याउन प्रदेश सरकारले सर्वदलीय बैठक आह्वान गरेको छ । आगामी फागुन १० गतेका लागि बैठक बोलाइएको हो । समन्वय एवं सहजीकरण गरेर नामको विषय टुंगोमा पुर्याउनलाई प्रदेश मन्त्रिपरिषद् बैठकले गत माघ १६ गते तत्कालीन सामाजिक विकास मन्त्री जयराम यादवलाई जिम्मा लगाएको थियो । यादव नेतृत्वको समन्वय एवं सहजीकरण समितिले सर्वदलीय बैठक बोलाएको हो । मुख्यमन्त्री राजेन्द्रकुमार राईले पनि प्रदेशको नाम टुंगो लगाउन पहल गरिरहेका छन् । मुलुकका ७ प्रदेशमध्ये ६ वटाले नाम पाइसकेका छन् । दलीय असहमति र स्वार्थका कारण प्रदेश १ को नामाकरणको विषय भने अझै टुंगिन सकिरहेको छैन । अहिलेसम्म प्रदेशले ३ जना मुख्यमन्त्री पाइसक्दा पनि नाम भने पाउन सकेन । हाल प्रदेशको स्वास्थ्य मन्त्री रहेका यादवले ५ दलीय गठबन्धनका तर्फबाट सर्वसम्मत प्रदेश १ को नाम टुंगो लगाउने सहमति भएको बताए । उनले फागुन १० गते प्रमुख प्रतिपक्षी दल नेकपा (एमाले)सहितको सर्वदलीय बैठक डाकिएको बताए । बैठकमा प्रदेशसभामा प्रतिनिधित्व गर्ने सबै राजनीतिक दलको संसदीय दलका नेता, तिनै दलहरूका प्रदेश कमिटी अध्यक्षसभापति, सरकारका सबै मन्त्रीहरू सहभागी हुने मन्त्री यादवले बताए । उनका अनुसार बैठक फागुन १० गते मध्यान्ह १२ : १५ बजेका लागि बोलाइएको छ ।"
एमालेको अवरोधका बीच संसदमा आदिवासी जनजाति आयोगको प्रतिवेदन पेश,काठमाडौं : सरकारले आदिवासी जनजाति आयोगको प्रतिवेदन २०७७०७८ संसदमा पेश गरेको छ । प्रतिपक्षी नेकपा एमालेको अवरोधका बीच शुक्रबारको प्रतिनिधिसभा बैठकमा सरकारका तर्फ कानुन न्याय तथा संसदीय मामिला मन्त्री दिलेन्द्रप्रसाद बडूले प्रतिवेदन पेश गरेका हुन् । आजको बैठको कार्यसूचीमा एमसीसी राखिएको थिएन ।
"कार्य व्यवस्था परामर्श समितिको बैठक सुरु, एमालेले गर्यो बहिष्कार",काठमाडौं : कार्यव्यवस्था परामर्श समितिको बैठक सुरु भएको छ । संसद बैठक सुरु हुनुअघि कार्य व्यवस्था परामर्श बैठक संसद भवनको शंकर हलमा बैठक सुरु भएको हो । समितिको बैठक नेकपा एमालेले बहिष्कार गरेको छ। पार्टीले कारबाही गरेका १४ सांसदलाई सभामुख अग्नि सापकोटाले पदमुक्त नगरेकाले बैठक बहिष्कार गरेको एमाले प्रमुख सचेतक विशाल भट्टराईले जानकारी दिए। एमसीसी र संसदमा पेश गर्ने एजेण्डाका विषयमा बैठक केन्द्रित छ। शुक्रबार बसेको गठबन्धनको बैठकपश्चात सञ्चार तथा सूचना प्रविधि मन्त्री ज्ञानेन्द्रबहादुर कार्कीले एमसीसीलाई सार्वभौम संसद्मा छलफल गराएर निष्कर्षमा पुर्याउने विषयमा छलफल भएको जानकारी दिएका थिए। उनले कार्यसूचीमा एमसीसी हुने नहुने समितिकै बैठकमा छलफल हुने बताए। दिउँसो १ बजे प्रतिनिधिसभा बैठक बस्दैछ।
आजको संसद बैठकमा एमसीसी टेबल नहुने,काठमाडौं : अमेरिकी सहयोग परियोजना (एमसीसी) आजको संसद बैठकमा पनि पेस नहुने भएको छ । शुक्रबार बिहान बालुवाटारमा बसेको सत्ता गठबन्धनको बैठकले शुक्रबारको संसद बैठकमा एमसीसी पेस नगर्ने सहमति गरेको हो। बैठकमा नेकपा माओवादी केन्द्रले आजको बैठकमा एमसीसी पेस नगर्न प्रस्ताव गरेको थियो। सोही प्रस्ताव अनुसार आजको बैठकमा एमसीसी पेस नहुने भएको हो। संसद बैठक दिउँसो १ बजे बस्दै छ । अहिले उक्त बैठकको कार्यसूची तय गर्न कार्यव्यवस्था परामर्श समितिको बैठक सुरु भएको छ । सो बैठकमा माओवादीका प्रमुख सचेतक देव गुरुङले एमसीसी टेबल नगर्न प्रस्ताव पेस गर्दैछन्। कार्यव्यवस्थाको बैठकमा प्रमुख प्रतिपक्षी नेकपा एमाले भने सहभागी छैन ।
त्रिविमा राजनीतीकरणको पराकाष्ठा,"काठमाडौं : त्रिभुवन विश्वविद्यालयको इतिहास गौरवपूर्ण छ। तर, वर्तमान निराशाजनक। देशकै जेठो ६२ वर्ष पुरानो यो शैक्षिक धरोहर राजनीतीकरणले भद्रगोल बनेको छ। जहाँ पठनपाठन कम हुन्छ। ज्यादा हुन्छ राजनीति। राजनीतिक आग्रहपूर्वाग्रहका कारण पदाधिकारीका कार्यालयमा तालाबन्दी छ। एक वर्षमा २ सय दिन त तालाबन्दीमै बितेको छ। त्यो पनि तालामाथि ताला लगाएका छन्। प्राज्ञिक थलो राजनीतिक स्वार्थ पूरा गर्ने अखडा त बनेको छ नै, स्वार्थ समूहको किडा स्थल पनि बनेको छ। उपकुलपति, शिक्षाध्यक्ष, रजिष्टार र डिनका कार्यालय एक महिनादेखि खुलेका छैनन्। जहाँ ढोकामा असन्तुष्ट समूहले तालामाथि ताला झुन्ड्याएका छन्। विद्यार्थीदेखि प्राध्यापक संघसंगठनले ताला लगाउन होडबाजी गरेका छन्। नेपाल प्रगतिशील प्राध्यापक संगठन कीर्तिपुरले बिहीबार तालाको विकृतिविरुद्ध मौन प्रदर्शन गर्यो। प्रदर्शनकारीले बोकेका प्लेकार्डमा लेखिएको थियो, अब अति भयो बन्द सधैंका लागि बन्द गरौं। २०४६ सालपछि त्रिविमा राजनीतिक हस्पक्षेप बढ्दै गयो। राजनीतिक आस्थाका आधारमा नेतृत्व नियुक्ति गर्ने क्रम बढ्यो। यसले समस्या बढायो। यो वर्ष सबैभन्दा बढी तालाबन्दी भएको बताउँछन् त्रिविको अन्तर्राष्ट्रिय सम्बन्ध तथा कूटनीतिक विभागका प्राध्यापक खड्ग केसी। ३६५ दिनमा यस वर्ष विश्वविद्यालयमा २ सय दिन तालाबन्दी भइसक्यो। विभिन्न समूहले आफ्नो अभिष्ट पूरा गराउन तालाबन्दीको विकृत संस्कृति निर्माण गरेको छ, केसी भन्छन्, नेपालमा लोकतन्त्रसँगै गणतन्त्र आइसक्यो। देशमा राजनीतिक मुद्दाहरू पूरा भयो। अब गुणतस्तरीय शिक्षा, ज्ञान र प्रविधिका कुरा उठाउनुपर्ने ठाउँमा हाम्रो विद्यार्थी र प्राध्यापकहरू पुरानै रवैया देखाउनु दुःखद हो। आफ्ना माग वार्ताका माध्यमबाट समाधान गर्नुपर्ने उनी बताउँछन्। तर, सहमति भएपछि केही दिन विश्वविद्यालय खुल्छ। माग पूरा नभएपछि दोहोरिन्छ तालाबन्दी। त्रिवि प्रशासनले माग सम्बोधन गर्न वार्ताको माहोल बनाउन सकेको छैन। नेपाल विद्यार्थी संघ, आंशिक प्राध्यापक संघर्ष समितिले त्रिविमा तालाबन्दी गरिरहेका छन्। संघले ताला लगाएको एक महिना भयो। समितिले माघ २१ गतेदेखि तालामाथि ताला झुन्ड्याएको हो। त्रिवि परिषद्मा दिनहुँ नाराबाजी हुने गरेको छ। संघले त्रिविका भ्रष्ट पदाधिकारीलाई कारबाहीको माग राखेको छ। समितिले मासिक ज्यालादारीमा राख्नुपर्ने माग राखेको छ। यस्ता गतिविधिले विश्वविद्यालयको प्रशासनिक कार्य ठप्प छ। पदाधिकारी कार्यालयमा हाजिर नभएको धेरै भयोे। कर्मचारीहरू हाजिर गरेर त्यत्तिकै दिन काटिरहेका छन्। वार्षिक ३ अर्ब ८७ करोड १६ लाख ७० हजार ७ सय ६० रुपैयाँ तलबमा खर्च हुन्छ। विश्वविद्यालयले बौद्धिक श्रम शोषण गरिरहेको संघर्ष समितिका अध्यक्ष गोकुल लिम्बू बताउँछन्। हामीले समान कामको समान ज्याला मागेका हौं, अध्यक्ष लिम्बू भन्छन्, उही घण्टी, उही समय स्थायीले महिनाको ५५ हजार तलब खान्छन्। हाम्रो ६ महिनामा पनि त्यति पुग्दैन। देशभरिमा २ हजार २ सय जना आंशिक प्राध्यापक छन्। उनीहरू १७ वर्षदेखि खटिरहेका छन्। त्रिभुवन विश्वविद्यालयले चरम बौद्धिक शोषण गरेको छ, उनी भन्छन्, २ सय ४० दिन काम लगाएपछि पेशागत हकहितको सुरक्षा गर्नुपर्ने अन्तर्राष्ट्रिय नियम छ। त्रिवि प्रशासनले साउन १८ गते समितिसँग सहमति गरेको थियो। माग तत्काल पूरा गर्ने भनियो। तर, सात महिना बित्दा पनि कुनै कदम नचालेको समितिले जनाएको छ। माग पूरा नगरे आन्दोलन चर्काउने अध्यक्ष लिम्बू बताउँछन्। संघले त्रिविलार्ई भ्रष्टाचार मुक्त बनाउनु पर्ने माग अघि सारेको छ। घुस नदिएपछि पदाधिकारीले जनकपुरको युथ क्याम्पसलाई बीसीएको सम्बन्धन खारेज गरेको आरोप संघले लगाएको छ। पदाधिकारीले एक जना विद्यार्थीबराबर एक लाख घुस मागे। त्यो कलेजले दिन नसक्दा २ महिनापछि सम्बन्धन खारेज गरे, संघका त्रिवि सभापति हरि आचार्य भन्छन्, कलेजले सम्बन्धन पाउँछ पाउँदैन त्यो कुरोसँग सरोकार छैन। विश्वविद्यालयलाई भ्रष्टाचारको अखडाबाट मुक्त बनाउनुपर्छ। घुस माग्ने र सम्बन्ध खारेज गर्ने पदाधिकारीलाई बर्खास्त गरी कारबाही हुनुपर्छ। त्रिभुवन विश्वविद्यालय कर्मचारी संघले केन्द्रीय कार्यालयमा लगाइएको ताला यथाशीघ्र खोल्न माग गरेको छ। कूटनीतिक विभागका प्राध्यापक केसीका अनुसार अवैध विद्यार्थी संगठनहरूले विश्वविद्यालय बन्द गराइरहेका छन्। भन्छन्, विद्यार्थी संगठनले विद्यार्थीको माग उठाउनुपर्ने हो । तर, विद्यार्थीहरूका मागहरू नदेखिने मागहरू हुन्छन्। हामीलाई भन्न लाग्छ। केसीका अनुसार ८० प्रतिशत उच्च शिक्षाको हिस्सा त्रिविको काँधमा छ। पदाधिकारी नसुध्रिएसम्म मुलुकको शैक्षिक रूपान्तरण नहुने उनी बताउँछन्। भन्छन्, २०४६ सालपछि त्रिविमा राजनीतिक हस्पक्षेप बढ्दै गयो। राजनीतिक आस्थाका आधारमा नेतृत्व नियुक्ति गर्ने क्रम बढ्यो। यसले समस्या बढायो। राजनीतिक नियुक्तिलाई निहुँ बनाएर विद्यार्थी संगठनहरू आन्दोलनमा आउने गरेको उनी बताउँछन्। त्रिभुवन विश्वविद्यालय कर्मचारी संघले केन्द्रीय कार्यालयमा लगाइएको ताला यथाशीघ्र खोल्न माग गरेको छ। संघका अध्यक्ष भोजराज राउतले विज्ञप्ति जारी गर्दै अवरोध तत्काल समाधान गर्न माग गरेको छ। कोरोना महामारीले पठनपाठन तथा शैक्षिक कार्यक्रममा बाधा पुगेको छ। यस अवस्थामा शिक्षक, कर्मचारी र विद्यार्थीले थप माग राख्दै आन्दोलन गर्दा त्रिविका शैक्षिक कार्यक्रम नै बिथोलिएको छ, विज्ञप्तिमा लेखिएको छ। यसले त्रिविको शैक्षिकस्तर पनि खस्किँदै गएको जनाइएको छ। यसरी दुई महिना अघिदेखि नै त्रिविमा कहिले एक वर्गले, कहिले अर्को वर्गले आलोपालोजस्तै गरी ताला लगाउने तर पदाधिकारीहरू भने जिम्मेवार बनी समस्या समाधान गर्नतिर नलाग्ने प्रवृत्ति देखिएको छ, विज्ञप्तिमा लेखिएको छ, यो प्रवृत्तिले त्रिविका सम्पूर्ण कार्यहरू ठप्प भएका छन् र त्रिविलाई पूरै बन्धक बनाइएको छ। यसप्रति समितिको ध्यानाकषर्ण भएको बताउँदै आन्दोलन गर्ने पक्षहरूले पनि वार्ताबाट समाधानको बाटो खोज्न अनुरोध गरिएको छ। विश्वविद्यालय ३ हजार ४२ रोपनी क्षेत्रफलमा फैलिएको छ। त्रिभुवन विश्वविद्यालयअन्तर्गत पाँचवटा प्राविधिक शैक्षिक संस्था छन्। चारवटा साधारण संकाय सञ्चालित छन्। यसले ५० वटा प्राविधिक शीर्षकमा प्रमाणपत्र तहको शिक्षा दिइरहेको छ। त्यस्तै १ हजार ७९ शीर्षकमा स्नातक तथा १ हजार शीर्षकमा स्नातकोत्तर शीर्षकमा शिक्षा प्रदान गरिरहेको छ। यसले पीएचडीका लागि समेत विभिन्न शीर्षकमा प्राविधिक तथा संकायस्तरीय शिक्षा दिइरहेको छ। त्रिभुवन विश्वविद्यालयअन्तर्गत ९ सय ३१ वटा निजी क्याम्पसले सम्बन्धन लिएका छन्। तालाबन्दीले व्यवस्थानदेखि सञ्चालनसम्मका काम प्रभावित भएको छ। त्रिभुवन विश्वविद्यालयमा ७,९६६ अध्यापन संकाय छन्। यहाँ त्रिभुवन विश्वविद्यालयमा १५ हजार १ सय ९६ जना कर्मचारी छन्। तालाबन्दीले पठनपाठन सबै लथालिङ्ग बनेको छ।अर्थशास्त्रका प्राध्यापक विनोद जोशी विश्व विद्यालका कतिपय समस्या सहज रूपमा समाधान गर्ने अवस्था रहेको बताउँछन्। उनका अनुसार बाहिर एक किसिमले देखा पर्ने र भित्र अरू नै किसिमले उद्देश्य राखेर बन्द गरिन्छ। यस्तै हो भने विश्व विद्यालयका समस्या कहिले पनि समाधान नहुने उनी बताउँछन्। विश्व विद्यालयलाई प्राज्ञिक थलो बनाउनुपर्छ। हाम्रो समस्याहरू वार्ताबाट समाधान गर्नुपर्छ। समस्यामा जटिलता छ भने विचार विमर्श गरेर समाधानको उपाय खोज्नुपर्छ, उनी भन्छन्, सबै व्यक्ति र संघसंगठन असन्तुष्ट हुनेबित्तिकै तादाबन्दी गर्नेतिर लाग्ने हो भने विश्वविद्यालय चल्छ कसरी ? हामी सबै खाले बन्दको विरोधमा उभिएका हौं। यो बन्द कहिलेसम्म रहने ? वर्ष दिनमा २ सय दिन बन्द हुने अवस्था आयो। उनका अनुसार विद्यार्थी, प्राध्यापक, कर्मचारी, सेवानिवृत्त प्राध्यापक, यसबाट पीडित छन्। कार्यालयमा काम हुन सकिरहेको छैन। बाहिर पढ्न जाने विद्यार्थीहरू पढ्न जान सकिरहेका छैन। केही व्यक्ति र समूहका स्वार्थका लागि विश्वविद्यालय बन्द गर्नु कतिको जायज हो ? हिजोका दिनमा धेरैले गरे। यो परम्परा जस्तो बन्दै गयो। त्यसैले यो परम्पराको अन्त्य गरिनुपर्छ। समस्याको समाधान गर्न बन्द गरेर हुँदैन, उनी भन्छन्। राजनीतिक विचार र अस्थाबाट त्रिभुवन विश्व विद्यालयलाई टाढा राख्नुपर्ने बताउँछन् केन्द्रीय पत्रकारिता विभागका सहप्रध्यापक डा कुन्दन अर्याल। विश्व विद्यालयका दुई पक्ष विद्यार्थी र शिक्षक हुन्। यहाँ फरक भनेको विद्यार्थी र शिक्षक मात्रै हो। अरू राजनीतिक आस्था, विचारबाट हामी फरक बन्नु हुँदैन, डा अर्याल भन्छन्, अरू स्वार्थबाट विभाजित हुनुहुँदैन। विद्यार्थी र शिक्षक दुवै बीचको समन्वयबाट विश्व विद्यालयको स्तर माथि लैजानुपर्छ। तालाबन्दीको विकृति रोक्नुपर्ने उनी बताउँछन्। यसले पढाइ, लेखाइमा असर पुर्याएको छ। तालाबन्दीले विश्व विद्यालयको सबै अंगले काम गर्न पाएको छैन। विभागहरू शिथिल जस्तै बन्दै गएका छन्, उनी भन्छन्।  भ्रष्टाचारमुक्त बनाउनुपर्छहरि आचार्य  सभापति, नेपाल विद्यार्थी संघ त्रिवि एकाइ विश्वविद्यालयका पदाधिकारीहरूसँग विभिन्न माग राख्ने र सहमति हुँदै आएको थियो। पदाधिकारीहरूले जनकपुरको एउटा युथ क्यापसलाई बिर्सिएको सम्बन्धन दिए। उनीहरूसँग एक जना विद्यार्थीबराबर एक लाख घुस मागे। त्यो कलेजले रकम दिन नसक्दा दुई महिनापछि दिएको सम्बन्धन खारेज गरियो। कलेजले सम्बन्ध पाउँछ पाउँदैन त्यो कुरोसँग सरोकार छैन। विश्वविद्यालयलाई भ्रष्टाचारको अखडाबाट मुक्त गर्नुपर्छ। घुस माग्ने र सम्बन्ध खारेज गर्ने पदाधिकारीलाई बर्खास्त गरी कारबाही हुनुपर्छ। यसकै लागि हामीले त्रिविका प्रशासनिक निकायमा एक महिनादेखि तालाबन्दी गरिरहेका छौं। माग पूरा नभएसम्म हाम्रो आन्दोलन जारी रहन्छ।  बौद्धिक श्रमशोषण भयोगोकुल लिम्बू  अध्यक्ष, आंशिक प्राध्यापक संघर्ष समिति हामीले समान कामको समान ज्याला मागेका छौं। मासिक तलब मागेका हौं। साउन १८ गते एउटा सहमति भएको थियो। माग तत्काल पूरा गर्ने भनियो। तर, सात महिना बित्दा पनि त्रिभुवन विश्वविद्यालय प्रशासनले कुनै कदम चालेन। त्यसपछि हामी पीडित भएर नबस्ने निर्णयमा पुग्यौं। हामीले माघ २१ गतेदेखि निरन्त तालाबन्दी गरिरहेका छौं। भीसी, रेक्टर, रजिस्ट्रार, डिन कार्यालयहरूमा तालाबन्दी गरेका छौं। माग पूरा नगरे आन्दोलन थप चर्काउँछौं। उही घण्टी, उही समय स्थायीले महिनाको ५५ हजार तलब खान्छन्। हाम्रो ६ महिनामा पनि त्यति तलब पुग्दैन। देशभरिमा २ हजार २ सय जना आंशिक प्राध्यापक छन्। उनीहरू १७ वर्षदेखि खटिरहेका छन्। विश्वविद्यालयले चरम बौद्धिक शोषण गरेको छ। २ सय ४० दिन काम लगाएपछि पेसागत हकहितको सुरक्षा गर्नुपर्ने अन्तर्राष्ट्रिय नियम छ।  बन्दले समस्याको समाधान हुँदैन विनोद जोशी  प्राध्यापक, अर्थशास्त्र विश्वविद्यालका कतिपय समस्या सहज रूपमा समाधान गर्ने अवस्था छ। बाहिर एक किसिमले देखापर्ने र भित्र अरू नै किसिमले उद्देश्य राखेर बन्द गरिन्छ। यस्तै हो भने विश्वविद्यालयका समस्या कहिले पनि समाधान हुँदैन। विश्वविद्यालयलाई प्राज्ञिक थलो बनाउनुपर्छ। हाम्रा समस्याहरू वार्ताबाट समाधान गर्नुपर्छ। समस्या जटिल छ भने विचारविमर्श गरी समाधानको उपाय खोज्नुपर्छ।सबै व्यक्ति र संघसंगठन असन्तुष्टि हुनेबित्तिकै तादाबन्दी गर्नेतिर लाग्ने हो भने विश्वविद्यालय चल्छ कसरी ? हामी सबै खाले बन्दको विरोधमा उभिएका हौं। यो बन्द कहिलेसम्म रहने ? वर्ष दिनमा २ सय दिन बन्द हुने अवस्था आयो। विद्यार्थी, प्राध्यापक, कर्मचारी, सेवानिवृत्त प्राध्यापक यसबाट पीडित भइरहेका छन्। कार्यालयमा काम हुन सकिरहेको छैन। बाहिर पढ्न जाने विद्यार्थी जान सकिरहेका छैनन्।  राजनीतिको सिकार बन्योखड्ग केसी  प्राध्यापक, अन्तर्राष्ट्रिय सम्बन्ध तथा कूटनीतिक विभाग ३६५ दिनमा २ सय दिन बन्द गराउने र अविभिष्ट माग पूरा गराउने एउटा अच्चमको बिकृति छ। यो त अति भयो। नेपालमा लोकतन्त्रसँगै गणतन्त्र आइसक्यो। देशमा राजनीतक मुद्दाहरू पूरा भयो। गुणस्तरीय शिक्षा, ज्ञान र प्रविधिका विकास गर्ने मुद्दाहरू विश्व विद्यालयमा विद्यार्थी र प्राध्यापकले उठाउनु पर्ने हो। तर, विद्यार्थी र प्राध्यापकहरूले पुरानै रवैया देखाउनु दुःखद हो। अवैध विद्यार्थी संगठहरू विश्व विद्यालय बन्द गराइरहेका छन्। विद्यार्थी संगठनले विद्यार्थीका माग उठाउनुपर्ने हो। तर, हाम्रा विद्यार्थीहरूका माग नदेखिने खाल्का हुन्छन्। हामीलाई भन्न पनि लाज लाग्छ। देशको ८० प्रतिशत उच्च शिक्षाको जिम्मा त्रिभुवन विश्वविद्यालयको काँधमा छ। यो सुधार नभएसम्म मुलुकको रूपान्तरण हुँदैन।  तालाबन्दीको विकृति बन्द गरौं डा कुन्दन अर्याल सहप्रध्यापक, केन्द्रीय पत्रकारिता विभाग विश्वविद्यालयका दुई पक्ष विद्यार्थी र शिक्षक हुन्। यहाँ फरक भनेको विद्यार्थी र शिक्षक मात्रै हो। अरू राजनीतिक आस्था, विचारबाट हामी फरक बन्नु हुँदैन। अरू स्वार्थबाट विभाजित हुनुहुँदैन। विद्यार्थी र शिक्षक दुवै बीचको समन्वयबाट विश्वविद्यालयको स्तर माथि लैजानुपर्छ। विद्यार्थी र शिक्षकबीच समन्वय मिलेन भने अराजकता बढ्छ। कर्तव्यनिष्ठता भएन भने स्तर रहँदैन। विश्वविद्यालयका असंगति अन्त्य हुनुपर्छ। यसलाई विशुद्ध प्राज्ञिक संस्था बनाउनुपर्छ। तत्कालै परीक्षाहरू समयमा हुनुपर्छ। विद्यार्थीहरूका तर्फबाट पढाइ राम्रोसँग होस्। शिक्षकहरूलाई अध्ययन र अनुसन्धानतर्फ प्रोत्साहन गर्ने वातावरण बनाउनुपर्छ। शिक्षकहरूलाई सुरक्षा हुनुपर्छ। धम्कीपूर्ण भाषाहरू प्रयोग हुन्छ। प्राध्यापकमाथि कुटपिट भयो। मुद्दा फिर्ता लिनुपर्ने माग विद्यार्थीहरूको छ।"
अमेरिका हिँडेका यात्रुको ट्राभल डकुमेन्ट इन्टरपोलको सूचीमा देखिएपछि,"काठमाडौं: त्रिअबि अध्यागम कार्यालयले दुबई, कतार, मेलसिया र अमेरिका जान हिँडेका १५ जनालाई रोकेको छ। तीमध्ये एक जना भारतीय र एक जना बंगलादेशी नागरिक रहेको अध्यागमन कार्यालयले जनाएको छ। भारतीय नागरिक आयुष गिनोडिया र बंगलादेशी नागरिक भुइयानले अति आवश्यक पर्ने 'एनओसी लेटर' नल्याएपछि प्रस्थान अनुमति नदिएको बताइएको छ। त्यस्तै अमेरिका हिँडेका हरपित सिंहलाई समेत अध्यागमन कार्यालयले रोकेको छ। ४०१३६७००६ (टीडी) नम्बरको पासपोर्टबाट अमेरिका हिँडेका हरपितको ट्राभल डकुमेन्ट इन्टरपोल हिट फाउन्डमा देखिएकाले प्रस्थान अनुमति नदिएको अध्यागमन कार्यालयका एक कर्मचारीले जानकारी दिए। त्यस्तै दुबई हिँडेका महोत्तरीका राकेश कुमार चौधरी र ऋषिका चौधरी, बाँकेकी काजल जैसवाल, काठमाडौंका बाबुराम श्रेष्ठ, प्युठानका कृष्ण योगी, भोजपुरका ओमप्रकाश श्रेष्ठ र दैलेखका सन्तबहादुर थापालाई आवश्यक प्रक्रिया नपुर्याएको भन्दै प्रस्थान अनुमति नदिएको हो। त्यस्तै कतार हिँडेका रौतहटका दीपेश साह, अनिशा कुमारी साह र संगीता देवी साह, मेलिसिया हिँडेका युवराज पन्तले पनि आवश्यक काजगात पेश गर्न सकेनन्।"
प्रजातन्त्र दिवस : राष्ट्रपतिद्धारा ५ सय १ जना कैदीको कैद मिनाहा,"काठमाडौँ : प्रजातन्त्र दिवसको अवसरमा राष्ट्रपति विद्यादेवी भण्डारीद्धारा ५ सय १ जना कैदीको कैद मिनाहा र १२ जना व्यक्तिहरुलाई सजाय माफी गरिएको छ। राष्ट्रपति कार्यालयले शुक्रबार एक विज्ञप्ती जारी गर्दै मुलुकी अपारध संहिता २०७४को दफा ४५को उपदफा(४) तथा बालबालिका सम्बन्धी ऐन, २०७५को दफा ३६को उपदफा(४) र फौजदारी कसूर नियमावली २०७६को नियम ३ बमोजिम मन्त्रिपरिषद्को सिफारिसमा शनिबार देखि लागू हुने गरी ५०१ जना कैदीहरुको भुक्तान हुन बाँकी कैद र मुलुकी फौजदारी कार्यविधि संहित २०७४को दफा १५९ बमोजिम मन्त्रिपरिषदको सिफारिसमा १२ जना व्यक्तिहरुलाई फैसलमा बमोजिम सजाय माफी भएको राष्ट्रपति कार्यालयद्धारा जारी विज्ञप्तीमा भनिएको छ।"
"एमसीसीविरुद्ध प्रदर्शन, बानेश्वर क्षेत्र फेरि तनावग्रस्त","काठमाडौं : अमेरिकी सहयोग परियोजना (एमसीसी) को विरोधमा आज पनि प्रदर्शन जारी छ । शुक्रबार बिहानैदेखि नयाँबानेश्वर क्षेत्रमा नेकपा माओवादी केन्द्र र एकीकृत समाजवादीका कार्यकर्ताहरु एमसीसीविरुद्ध चर्को नाराबाजी गर्दै प्रदर्शनमा उत्रिएका हुन् । प्रदर्शनकारीहरुले सडकमा टायर बालेका छन्। उनीहरुले नो एमसीसी लेखिएका ब्यानर र प्लेकार्ड बोकेका छन्। एमसीसी चाहिदैन, देश बेच्न पाइँदैन लगायतका नारा लगाउँदै विरोध प्रदर्शनमा उत्रिएका छन्। प्रदर्शनमा अप्रिय घटना हुन नदिन बानेश्वरमा बाक्लो संख्यामा प्रहरी परिचालन गरिएको छ। यसअघि बुधबार एमसीसीविरुद्ध प्रदर्शन हुँदा बानेश्वर क्षेत्र तनावग्रस्त भएको थियो। निषेधित क्षेत्र तोड्न थालेपछि प्रदर्शनकारी र प्रहरीबीच झडप समेत भएको थियो। सोही क्रममा दर्जनौं प्रदर्शकारी र प्रहरी घाइते भएका थिए।"
स्रोत नखुलेको छ लाख रूपैयाँसहित दुई महिला पक्राउ,विराटनगर : शरीरमा लुकाएर ल्याउँदै गरेको अवस्थामा स्रोत नखुलेको छ लाख रूपैयाँसहित दुई जना महिलालाई सशस्त्र प्रहरीले विराटनगरबाट पक्राउ गरेको छ । विराटनगर महानगरपालिका१४ की ३५ वर्षीया गीता साह र विराटनगर१५ की ३७ वर्षीया मुन्नी साहलाई पक्राउ गरिएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए । उनका अनुसार सशस्त्र प्रहरी बल बीओपी रानीको टोलीले दुवै जनालाई नेपालभारत सीमा क्षेत्रअन्तर्गत विराटनगर१५ स्थित भन्सार कार्यालयको १ नम्बर ढाटबाट बिहीबार पक्राउ गरेको हो । गुप्ताङ्गमा लुकाएर ल्याउँदै गरेको अवस्थामा उनीहरुको साथबाट तीनतीन लाख रूपैयाँ नगद बरामद भएको एसपी लामिछानेले बताए । भारतबाट लागुऔषध वा अन्य कुनै अवैध वस्तु लिएर नेपालतिर आउँदै गरेको गोप्य सूचनाका आधारमा महिलाहरुलाई नियन्त्रणमा लिन सशस्त्र प्रहरी बल प्रदेश १ का प्रमुख डीआईजी कमल गिरीले विशेष टोली परिचालन गरेका थिए । टोलीले सीमा क्षेत्रमा रोकेर शरीर खानतलासी गर्दा साथबाट ठूलो रकम बरामद भएको सशस्त्रले जनाएको छ । बरामद भएको रकमसहित दुवै जनालाई आवश्यक कारबाहीका लागि बिहीबार साँझ विराटनगर भन्सार कार्यालयमा बुझाइएको डीआईजी गिरीले बताए । उनले नेपालभारत सीमा क्षेत्रबाट हुँदै आएको अवैध धन्दा नियन्त्रणमा लिन सशस्त्रको विशेष टोली परिचालन गरेर निगरानी बढाइएको जानकारी दिए । बरामद भएको रकमको स्रोत खुलेको छैन । पक्राउ परेकाहरुले पनि रकम कहाँबाट ल्याएको हो भनेर खुलाएका छैनन् । उक्त रकम अवैध हुन्डी कारोबारको भएको हुनसक्ने सशस्त्रको अनुमान छ ।
"सुनको मूल्यमा पनि उचारचढाव, के भयो आज ?","काठमाडौं : सुनको मूल्य प्रतितोला ४ सय रुपैयाँले बढेको छ । नेपाल सुन चाँदी व्यवसायी महासंघका अनुसार शुक्रबार छापावाल सुन प्रतितोला ४ सय रुपैयाँले बढेर ९६ हजार ५०० रुपैयाँ कायम भएको हो। यसअघि बिहीबार सुनको भाउ तोलामा १ हजारले बढेर ९६ हजार १ सय पुगेको थियो। त्यसैगरी, तेजावी सुनको मूल्य तोलामा ९६ हजार रुपैयाँ कायम गरिएको छ। यसअघि, बिहीबार छापावाल सुन तोलाको ९५ हजार ६०० रुपैयाँमा कारोबार भएको थियो ।यस्तै, चाँदीको मूल्य तोलामा १० रुपैयाँले बढेर १३ सय ५ रुपैयाँ तोकेको छ। बिहीबार भने चाँदीको मूल्य प्रतितोला १० रुपैयाँले बढेर १२ सय ९५ रुपैयाँमा कारोबार भएको थियो।"
कलाकार भन्दै दुबई हिँडेका ३५ जनालाई अध्यागमनले रोक्यो,"काठमाडौं: कलाकार भएको भन्दै साँस्कृतिक कार्यक्रमका लागि दुबई हिँडेका ३५ जनालाई त्रिअबी अध्यागमन कार्यालयले रोकेको छ। काठमाडौंको अनामनगरस्थित प्रियसी म्युजिक प्रालिबाट टुरिस्ट भिसामा दुबई जान लागेका उनीहरुको यात्रा शंकास्पद लागेपछि अध्यागमन कार्यालयले रोकेको हो। अध्यागमन कार्यालय स्रोतका अनुसार उनीहरु फ्लाई दुबइको एफजेड५७२ नम्बरको उडानबाट शुक्रबार दुबई जान लागेका थिए। 'यत्रो ठूलो संख्यामा साँस्कृतिक कार्यक्रमका लागि भन्दै दुबई जान हिँडेका रहेछन्। तर गृहमन्त्रालयले तोकेको कागजपत्र र दुबईस्थित नेपाली दूतावासको 'नो अब्जेक्सन लेटर' समेत नभएपछि हामीलाई शंकास्पद लाग्यो,' स्रोतले भन्यो, 'आयोजकले पनि दुबई जानैपर्ने आधार प्रस्तुत गर्न सकेन। त्यही भएर रोक्यौं।' पछिल्लो समय मानव तस्करहरु सक्रिय भएको भन्दै गृह मन्त्रालयले 'भिजिट भिसा'मा अध्यागमन कार्यालयलाई कडाइ गर्न निर्देशन दिएको छ। सो भिसामा विदेश जानैपरे मन्त्रालयले त्यसका लागि आवश्यक मापदण्ड पनि लागू गरेको छ।"
साँस्कृतिक कार्यक्रममा दुबई हिँडेका ककसलाई फर्कायो अध्यागमनले (सूचीसहित),"काठमाडौं: कलाकार भएको भन्दै साँस्कृतिक कार्यक्रमका लागि दुबई हिँडेका ३५ जनालाई त्रिअबी अध्यागमन कार्यालयले रोकेको छ। काठमाडौंको अनामनगरस्थित प्रियसी म्युजिक प्रालिबाट टुरिस्ट भिसामा दुबई जान लागेका उनीहरुको यात्रा शंकास्पद लागेपछि अध्यागमन कार्यालयले रोकेको हो। कलाकार भन्दै दुबई हिँडेका ३५ जनालाई अध्यागमनले रोक्यो यी हुन् अध्यागमनले फर्काएकाहरु रामकुमार श्रेष्ठ, रिया श्रेष्ठ, सपना गुरुङ, रोनिशा तामाङ, रचना शर्मा, रुपा राई, बबितामाया तमाङ, बबिता ढकाल, भवनाथ नेपाल, बेशकुमार भट्टराई, भीमकान्त धिताल, भुवन चौलागाईँ, दिवाकर शर्मा, विनिताकुमारी राजपुरिया, हरिकुमार भण्डारी, गंगाकुमारी निरौला, लीलाराज बानिया, कमला गौतम, रञ्जिता गरुङ, प्रमोद भट्टराई, ऋषि लामिछाने, रामबहादुर मगर, रमा पोखरेल, शैलेन्द्र मुटभरी, राजेन्द्र पुरी, शिवबहादुर खड्का, सीता राई, सीता पुरी, सिताराम पोखरेल, श्रुती काफ्ले, सुन्दर बुढाथोकी, सुवाश बजगाईँ, दीपा सुनार, सुष्मा घर्ति, विपना गुरुङ"
बहुमुखी क्याम्पस स्थापनाका लागि मुख्यमन्त्रीलाई ज्ञापनपत्र,"ढल्केवर(धनुषा) : धनुषाको मिथिला नगरपालिकामा बहुमुखी क्याम्पस स्थापनाका लागि मधेश प्रदेशका मुख्यमन्त्रीलाई ज्ञापनपत्र बुझाइएको छ। मिथिला नगर युवा संजालका पदाधिकारी तथा युवाहरुले बहुमुखी क्याम्पस स्थापनाका लागि मुख्यमन्त्री लालबाबु राउतलाई ज्ञापनपत्र बुझाएका हुन्। नगरभित्र स्नातक र स्नातकोत्तर स्तरको पढाइ नहुँदा प्रत्येक वर्ष नगरभित्रका अुमानित एकहजार विद्यार्थी उच्च शिक्षा पाउनबाट बञ्चित भइरहेको भन्दै उनीहरुले मुख्यमन्त्रीलाई ध्यानाकर्षण गराएका छन्। नगरपालिका भरिमै कुनैपनि स्नातक र स्नातकोत्तरस्तरको शिक्षण संस्था नभएकोले नगरका अधिकांश छोरी चेलीहरुले माध्यमिक शिक्षामै आफ्नो अध्ययनलाई सिमित गनुपर्ने बाध्यता रहेको संजालका अध्यक्ष राजुकुमार सिंहले बताए। मुख्यमन्त्री राउतलाई बुझाइएको ज्ञापनपत्रमा प्रदेश सरकारको लोकप्रिय कार्यक्रम बेटी पढाऊ, बेटी बचाऊ अभियान पनि नारामा मात्र सिमित भएर नगरवासीले व्यवहारमा फितलो महसुस गरेको उल्लेख गरिएको छ। उनीहरुले प्रदेश सरकार वा स्थानीय सरकारको मातहातमा आवश्यक ऐन नियम बमोजिम मिथिला नगरपालिका क्षेत्रभित्रमा कम्तिमा विज्ञान, वाणिज्य र शिक्षा संकायको अध्ययन अध्यापन हुनेगरि एक राष्ट्रिय स्तरको बहुमुखी क्याम्पसकलेज स्थापना गरिदिन मुख्यमन्त्री राउतसमक्ष माग गरेका छन्।"
"औषधि व्यवसायी हत्या प्रकरण, पत्नीसहित दुईजनालाई जन्मकैद",विराटनगर : विराटनगर महानगरपालिका१० मधुमारामा औषधि व्यावसायी ३३ वर्षीय देवीप्रसाद दुलालको हत्या गरिएको घटनामा संलग्नलाई जन्मकैदको सजाय सुनाइएको छ । सुनसरीको इटहरी उपमहानगरपालिका१२ खनार घर भएका दुलालको सुतेकै ठाउँमा २०७७ साल जेठ ४ गते राति हत्या भएको थियो । उनले मधुमारामा घर भाडामा लिएर देवी माँ पाथीभरा फर्मा नाम दिएर औषधिको डिलर सञ्चालन गर्दै आएका थिए । जिल्ला अदालत मोरङले दुलालकी पत्नी (श्रीमती) ३३ वर्षीया मीना श्रेष्ठ (दुलाल) र मीनाका प्रेमी सिरहाको लाहान नगरपालिका११ घर भएका २१ वर्षीय ब्रह्मदेव साहलाई जन्मकैदको फैसला गरेको हो । न्यायाधीश मनोज केसीको इजलासले दुवै जनालाई जन्मकैदको फैसला सुनाएको अदालतका सूचना अधिकारी हेमबहादुर बुढाथोकीले जानकारी दिए । उनका अनुसार बिहीबार आएको फैसला अनुसार मीना र ब्रह्मदेवले २५ वर्ष कैद सजाय भुक्तान गर्नुपर्ने हुन्छ । घटनाको मतियारका रूपमा मुद्दा चलाइएका इटहरीका २० वर्षीय सोनुकुमार साहको कसूर अदालतले कायम गरेको छ । उनलाई सजाय निर्धारणका लागि पछि छुट्टै सुनुवाइ हुने सूचना अधिकारी बुढाथोकीले बताए । औषधि व्यावसायी दुलाल र मीनाबीच ११ वर्षअघि प्रेम विवाह भएको थियो । योजना बनाएर मीनाले आफ्ना प्रेमी ब्रह्मदेवसँग मिलेर सुतेका बेला प्लाष्टिकको डोरीले घाँटी कसेर ओछ्यानमै पतिको हत्या गरेको अनुसन्धानबाट खुलेपछि दुवै जनाविरुद्ध कर्तव्य ज्यान मुद्दा चलाइएको थियो । उनीहरु दुई जनाबीच घटना हुनुभन्दा एक वर्ष अघिदेखि प्रेम सम्बन्ध रहेको खुलेको थियो । आफूहरुको प्रेममा बाधक बनेको भन्दै मीनाले ब्रह्मदेवसँग सल्लाह गरेर हत्याको योजना बनाएको प्रहरीले जनाएको छ । ब्रह्मदेव ४ वर्षदेखि दुलालकै औषधि डिलरमा काम गर्थे । पत्नी मीनासँग हिमचिम बढाएको चाल पाएर उनले ब्रह्मदेवलाई कामबाट निकालिदिएका थिए ।
स्याङ्जामा निर्वाचन सम्बन्धि सरोकारवालाबीच छलफल,"स्याङ्जा : छैटौं निर्वाचन दिवसका अवसर पारेर शुक्रवार जिल्ला निर्वाचन कार्यालय स्याङ्जाले निर्वाचन संचालन तथा ब्यवस्थापनमा सरोकारवालाहरुको भूमिका बिषयक अन्र्तक्रिया गरेको छ। कार्यक्रममा बोल्दै जिल्ला समन्वय समितिका प्रमुख सीता सुन्दासले बैशाख ३० गते हुन लागेको निर्वाचनलाई निष्पक्ष, स्वतन्त्र र मर्यादित बनाउन सबैले सहयोग गर्नुपर्ने बताईन्। निर्वाचन निरन्तर प्रक्रिया रहेकाले सरोकारवाला सबै संयन्त्रले आ आफना आचार संहिता बमोजिम निर्वाचन कार्यमा जुट्न आग्रह गरिन्। मतदाता शिक्षा दिई मत बदर संख्या घटाउनु पर्ने उनको भनाई छ। कार्यक्रममा निमित्त प्रमुख जिल्ला अधिकारी हरिप्रसाद शर्मा, नेकपा एमालेमा उपसचिव विश्व पौडेल, नेपाली कांग्रेसका प्रवक्ता भरतप्रसाद लम्साल, नेकपा माओवादी सचिवालय सदस्य मनबहादुर गुरुङ, नेकपा एकिकृत समाजवादीका उपसचिव श्री गुरुङ् लगायतले आउदो निर्वाचनलाई स्वच्छ, स्वतन्त्र, निश्पक्ष, विश्वसनीय एवं मितब्ययी बनाउने प्रतिवद्धता जनाए। जिल्ला निर्वाचन अधिकृत गुरुप्रसाद मरासीनीले स्याङ्जामा निर्वाचन सम्बन्धी कार्यपत्र प्रस्तुत गरे। चालु आव २०७८ साउनदेखि माघ २४ गतेसम्म जिल्लाभरका १८ हजार जना मतदाता थपिएको जनाए। प्रमुखका अनुसार संबिधानसभा निर्वाचन (२०६४) मा २ लाख ९५ हजार ४४२ मतदाता थिए। दोश्रो संबिधानसभा निर्वाचन (२०७०) मा १ लाख ६२ हजार ८७० भए भने स्थानीय तह निर्वाचन (२०७४) मा १ लाख ९१ हजार २५७, प्रतिनिधीसभा तथा प्रदेशसभा निर्वाचन (२०७४) मा २ लाख १० हजार ३८ मतदाता थिए। तर, अहिले स्थानीय तह निर्वाचन (२०७९) मा २ लाख ४२ हजार १२२ अनुमानित तथ्यांक रहेको अधिकृत मरासीनीको भनाई छ। उनले भने, यो संख्या अन्तिम होइन, अन्तिम समयसम्म मृत्यु लगत र दोहोरा नाम सच्चाउदा करिब ४० हजार कम हुन सक्ने अनुमान छ। जिल्लामा १७ वटा राजनीतिक दल दर्ता भएका छन्। यसअघि निर्वाचन घोषणा भएकै दिन १८ बर्ष पुरा गरेकाले मात्र मतदान गर्न पाउथे। तर, अहिले भने बैशाख २९ गतेसम्म १८ बर्ष पुगेकाले मतदान गर्न पाउनेगरी निर्वाचन आयोगले नयाँ ब्यवस्था गरेको पनि प्रमुख मरासीनीले जानकारी दिए। सरकारले विस २०१५ फागुन ७ गतेदेखि निर्वाचन दिवस मनाउदै आएको हो। स्याङ्जामा पनि निर्वाचन दिवस आज, भोलि र पर्सि ३ दिन विविध कार्यक्रमगरी मनाउने जनाएको छ।"
"लाइफ गार्डको लफडा अन्त्य, आफन्तले जिम्मा लिए शव",विराटनगर : बिरामीको मृत्यु भएको विषयलाई लिएर विराटनगरको बरगाछीमा रहेको लाइफ गार्ड अस्पतालमा उत्पन्न तनाव अन्त्य भएको छ । दुर्घटनाका घाइतेको उपचारका क्रममा मृत्यु भएपछि अस्पतालको अवस्था बिहीबार बिहानैदेखि असामान्य बनेको थियो । शव बुझ्न अस्वीकार गर्दै आफन्त र स्थानीय बासिन्दा मृत्युको विरोधमा टायर बालेर प्रदर्शनमा उत्रिएका थिए । उनीहरुले उपचारमा लापरबाही गर्ने चिकित्सकलाई कारबाही र मृतकका परिवारलाई उचित क्षतिपूर्तिको माग राखेर शव अस्पतालमै छाड्दै दिनभर नारबाबाजी एवं प्रदर्शन गरे । मुल गेट नै ठप्प बनाएर आन्दोलन गरिँदा उपचारका लागि पुगेका बिरामीले अस्पताल प्रवेश गर्न पाएनन् । अस्पताल प्रशासन र मृतकका आफन्तबीच भएको वार्तामा सहमति जुटेपछि अस्पतालमा जारी लफडा शुक्रबार मध्यान्ह १२ बजेदेखि भने अन्त्य भएको छ । वार्ताका क्रममा मृतकका परिवारका सदस्यलाई किरिया खर्चवापत १ लाख ५० हजार रूपैयाँ प्रदान गर्ने सहमति भएको अस्पताल स्रोतले बतायो । वार्तापछि मृतकको शव पनि बुझेर आफन्त र परिवारका सदस्यले अन्त्येष्टिका लागि लिएर गएको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार अहिले अस्पताल वरपरको अवस्था सामान्य छ । श्रेष्ठले बुधबार राति १० बजेतिर को २८ प ३८०७ नम्बरको मोटरसाइकल दुर्घटना हुँदा सुनसरीको बर्जु गाउँपालिका१ का २२ वर्षीय धनीलाल उराउको मृत्यु भएको जानकारी दिए । दुर्घटनामा परेर गम्भीर घाइते भएपछि उपचारका लागि लाइफ गार्ड ल्याइएका उराउको उपचारकै क्रममा बिहीबार बिहान ५ :३० बजेतिर मृत्यु भएको थियो । प्रहरीको प्रारम्भिक अनुसन्धानबाट उराउले अत्यधिक मादक पदार्थ सेवन (मापसे) गरेर मोटसाइकल चलाएका कारण दुर्घटना भएको खुलेको छ । अस्पतालले भने उपचारमा कुनै पनि लापरबाही नभएको दाबी गर्दै आएको थियो ।
बम पड्काउन खोज्ने नौ जना पक्राउ,"झापा : भूमिगत संगठनका नाममा सार्वजनिकस्थलमा प्रेसर कुकर बम राखेको अभियोगमा झापा प्रहरीले एकजना महिलासहित नौ जनालाई पक्राउ गरेको छ। झापाको प्रमुख व्यापारिक सहर बिर्तामोड र दमक लगायतका स्थानमा बम पड्काउन खोजेको अभियोगमा उनीहरु समातिएका हुन्। पक्राउ पर्नेमा झापा गौरादहका सुमन कार्की र प्रदीप थापा, कनकाई नगरपालिकाका भीष्म थापा र यमदत्त सिटौला, दमककी देवी बास्कोटा, शिवसताक्षीका सरुण लिम्बू, सुन्दर हरैँचा मोरङका मनमोहन दाहाल, झापा गौरीगञ्जका अनन्तप्रसाद गिरी र विजयकुमार दास रहेका छन्। अभियुक्तले हिमाल सुरक्षा परिषद्का नाममा झापा, मोरङ र सुनसरीमा चन्दा उठाउने, जवरजस्ती असुली गर्ने र बम राख्ने लगायतका काम गर्दै आएको झापा प्रहरीका प्रमुख एसपी विश्वमणि पोखरेल बताए। प्रदेश प्रहरी कार्यालय समेतको सहयोगमा उनीहरु समातिएका हुन्, अभियुक्त सार्वजनिक गर्न आयोजित पत्रकार सम्मेलनमा एसपी पोखरेलले भने, पक्राउ परेकामध्ये केही आपराधिक पृष्ठभूमिका छन्। जेलबाट निस्किएर पनि उनीहरुले फेरि आपराधिक बाटो समाएको एसपी पोखरेल बताउँछन्। प्रहरीका अनुसार पक्राउ परेकामध्ये गौरादहका कार्की घटनाका मुख्य योजनाकार हुन्। वैदेशिक रोजगार मुद्दामा २२ महिना जेल बसेर निस्किएका कार्कीलाई लागूऔषध ब्राउन सुगरको अर्को मुद्दामा प्रहरीले खोजी गरिरहेको थियो। घटनाका अर्का आरोपी लिम्बू लागूऔषध मुद्दामा पाँच वर्ष जेल बसेर निस्किएको प्रहरी अनुसन्धानमा खुलेको छ। अभियुक्तको समूहले माघ ९ गते झापाको बिर्तामोडस्थित पश्चिम बस स्टेण्ड र माघ १३ गते दमकको सिवान चर्चमा प्रेसर कुकर बम विष्फोटको प्रयास गरेको थियो। उनीहरुले भारतीय क्षेत्रमा बसेर योजना बनाउनुका साथै सीमावर्ती क्षेत्रमा आफ्ना गतिविधि गर्ने गरेको पनि प्रहरीले जनाएको छ।"
लुकेको अवसर,"अवसर अफ्रिकास्थित एक गाउँका किसानलाई धनी बन्ने रहर जाग्यो। धनी बन्ने उपायहरू सोच्न थाले। उनले आफ्नै देशमा धेरै हिरा खानीहरू रहेको कथा सुनेका थिए। ती खानीबाट प्रचुर मात्रामा हिरा प्राप्त भएको थियो। उनी हिरा खानी खोजेर धनी बन्न चाहन्थे। धनी बन्ने सपना पूरा गर्न उनले खेत बेचे। र, हिरा खानीको खोजीमा लागे। अफ्रिकाका हरेक गाउँ बस्तीमा पुगे। प्रायः सबै ठाउँहरू खोज्दा पनि खानी फेला पार्न सकेनन्। समय बित्दै जाँदा उनको मनोबल खस्किन थाल्यो। एक दिन धनी बन्ने सपना चकनाचुर भएको निष्कर्ष निकाले। हात गोडा चल्न छाडे। अघि बढ्न सकेनन्। यति हतास भए कि उनको बाँच्ने रहर समाप्त भयो। बाँच्नुको अर्थ देखेनन्। र नजिकैको खोलामा हाम फालेर संसारबाट बिदा भए। उता तिनै किसानबाट खेत किनेका अर्का किसान एक दिन त्यही खेतमा काम गरिरहेका थिए। उनको नजर खेतको बीचमा बगेको सानो खोलामा पुग्यो। खोलाको पानीबाट इन्द्रेणी बत्ती निस्किरहेको देखे। राम्ररी हेरे। सूर्यको किरणले त्यो चम्किरहेको थियो। ढुंगा निकै सुन्दर थियो। किसानले ढुंगा घर ल्याए। सजाएर राखे। एक दिन घरमा एक जना साथी आए। त्यो ढुंगा देखेर उनी छक्क परे। किसानले आफ्नो खेतस्थित खोलाको किनारमा यो ढुंगा भेटेको बताए। त्यसपछि दुवैजना त्यो ठाउँमा गएर नमुनाका रूपमा केही ढुंगा छाने। त्यसपछि परीक्षणका लागि पठाए। किसान साथीको भनाइ सत्य सावित भयो। ती ढुंगाहरू हिरा थिए। खेतमा हिराको भण्डार थियो। खेत किन्ने किसान त्यही खानीले धनी भए। पहिलो किसानले घरघर घुमेर अन्ततः आफ्नो ज्यान दिए। आफ्नै खेतमा रहेको हिरा खानी पत्ता लगाउन सकेनन्। संसार त्याग्न बाध्य भए। खेत किन्ने किसान त्यसैलाई चिने। नैतिक शिक्षा : हामी सफलताका लागि राम्रो अवसरको खोजीमा भौंतारिरहन्छौं। ती हाम्रै वरिपरि हुन्छन् । सफल हुन त्यसलाई चिन्न सक्नुपर्छ।"
काँडामाण्डौं बासमती चामल बजारमा,"डोटी : डोटीको पूर्वीचौकी गाउँपालिका ५ काँडामाण्डौंमा उत्पादन हुने बासमती चामल काँडामाण्डौं बासमती चामल नामले ब्राण्डिङ्ग भएर बजारिकरण भएको छ । खप्तड क्षेत्र घुमफिर गरौं, हेरौं अपि हिमाल, पटकपटक स्वाद लिउँ शुद्ध प्राङ्गारिक बास्नादार चामल नारा लिएर आएको काँडामाण्डौं बासमती चामल सुदूरपश्चिमको मुख्य बजार धनगढीदेखि काठमाडौंका केहि निश्चित स्थानमा उपलब्ध छ। जनकल्याण बहुउद्देश्यीय सहकारी संस्था पूर्वीचौकी ४ सानागाउँले किसानबाट चामल खरिद गरी प्याकेजिङ्ग गरेर बजारमा ल्याएको हो । कृषि ज्ञान केन्द्र डोटीको सहयोगमा सहकारी संस्थाले यस्तो काम थालेहो हो । कृषि ज्ञान केन्द्रले ३ लाख बराबरको सहयोग गरेको केन्द्रका प्रमुख नरेन्द्र पनेरुले बताए । किसानलाई व्यवसायी बनाउने र लोप हुन थालेको रैथाने जातको धानको प्रवर्द्धन गर्ने उद्देश्यले बासमती चामललाई बजारिकरण गरिएको प्रमुख पनेरुले बताए । किसानबाट प्रति केजी एक सय ३० रुपैयाँको दरले चामल खरिद गर्ने र प्याकेजिङ्ग गरेर बजारमा प्रति केजी एक सय ४० का दरले बिक्री गर्ने गरेको सहकारी संस्थाका सचिब जयन्त खड्काले जानकारी दिए । सुरुवाती चरणमै चामलको माग बढेकाले किसानहरु समेत उत्साहित भएका छन्,' खड्काले भने, एउटै किसानबाट करिब २३ क्वीन्टरसम्म चामल खरिद भएको छ । भरखरै सुरु गरेको भएपनि चामलको माग धनगढीदेखि काठमाडौंबाट समेत हुन थालेको उनले बताए । सुरुवाती चरणको काम भएकाले किसानले ओखलमा कुटेर बनाएको चामल ल्याएर सिधै प्याकेजिङ्ग गरिरहेका छौं,' सचिब खड्काले भने, यो चामल मात्रै पकाउँदा भात गिलो हुने र पचाउनमा समेत केहि समस्या हुने भएकाले अरु चामलमा मिसाएर पकाउँदा मीठो तथा राम्रो बास्ना आउछ । ज्ञान केन्द्रको सहयोगमा यो कार्य सम्भव भएको उनले बताए । केन्द्रबाट प्याकेजिङ्गको सामग्री गरिद गर्ने लगायत प्राविधिक सहयोग भएको उनले जानकारी दिए । अहिले पाँच केजीको प्याकमा मात्रै चामल बजारमा पठाएको छ । बासमती चामल बजारमा बिक्री हुन थालेकाले आफू खुसी भएको किसान ध्रुब धानुकले बताए । अबदेखि यो धानको उत्पादन समेत बढाउँछौं,'धानुकले भने, विगतका वर्षहरुमा थोरै फलाएर आफू खाने र आफन्तलाई बाढ्नमै सिमित थियौं, अब बजारमा बिक्री गर्दा राम्रो आम्दानीको स्रोत भएको छ । आफैले फलाएर ओखलमा कुटेको चामलको बजारमा माग हुँदा आफूहरु उत्साहित भएको किसान दुर्गा जोशीले बताइन । डोटीमा यसअघि जोरायल गाउँपालिकामा उत्पादन हुने जोरायले बासमती चामल समेत बजारमा गइसकेको छ । जोरायले बासमती चामलको बजार पनि राम्रो रहेको ज्ञान केन्द्रले जनाएको छ । जोरायले बासमती चामल प्रशोधनसहित प्याकेजिङ्ग भएर विगतका वर्षदेखि नै बजारमा उपलब्ध हुन थालेको हो ।"
धुमधामका साथ मकैकाे विवाह सम्पन्न,"गोरखा : अब बैशाखसम्म लगन छैन भनेर फागुन ६ गते(शुक्रबार) धेरै जोडीको बिहे सम्पन्न भयो। यहीँ लगन छोपेर उत्तरी गोरखाको लाप्राकमा पनि मकै बिहे धुमधामले मनाइएको छ। बिहे नगरी मकै रोप्नु हुन्न भन्ने धार्मिक, साँस्कृतिक मान्यता अनुसार लाप्राकीले शुक्रबार मकै बिहे गरेका हुन्। मकै बिहे गरेपछि अब बल्ल मकै रोप्न सुरु हुन्छ, वडाअध्यक्ष राज गुरुङले भने, यसपालि पानी पनि राम्रोसित आएको छ। मकैखेती राम्रै होला। उनका अनुसार शुक्रबार धार्चे गाउँपालिका४ लाप्राकमा गाउँ नै उर्लिएर धुमधामका साथ विवाह सम्पन्न गरेका छन्। गाउँले सबै मकैको जन्ती गए, मकैको भोज भतेर खाए, नाचगान गरे। उत्तरी गोरखाको धार्चे गाउँपालिका भित्रका लाप्राक, गुम्दा, सिङ्ला, उहिया, खोर्ला, लप्सीबोट, यमगाउँ, खानीगाउँ, लापु लगायतका गाउँमा परापूर्व कालदेखि मकै विवाह गर्ने चलन छ। अरु गाउँमा यसअघिका लगनमा मकै बिहे सम्पन्न भइसकेका छन्। प्रकृति पूजा यहाँका बोन धर्मावलम्बीहरु मकैको बिहे गरेपछि मात्र मुख्य बालीको रुपमा रहेको मकैखेती लगाउन सुरु गर्छन्। मकैको उव्जनी राम्रो होओस्, असिना पानीले नष्ट नगरोस्, रोग नफैलियोस भनेर मकैको यहाँ मकैको विहे गर्ने गरेको वडाअध्यक्ष गुरुङ बताउँछन्। ज्योतिषीले निकालेको साइतअनुसार विवाहको अघिल्लो दिन केही घोगा मकै जमिनमा गाडेर राखिन्छ। विवाहका दिन बिहानैदेखि गाउँभरिका मानिस लाप्राकको ठूलोआँगनमा जम्मा हुन्छन्। अनि सिंगारेर एक जना बालकलाई डोलीमा राखेर ढ्याङ्ग्र्रो, मादल र झ्याली लगायतका बाजागाजासहित जन्ती जाने गर्छन्। ठूलो आँगनबाट मनिडाँडा हुँदै केही पर जंगलमा बेहुली घरका रुपमा बनाएको अर्काको सानो झुप्रोमा कन्या राखेको ठाउँमा जन्ती पुग्छ। जन्तीले ती कन्यालाई लिएर पुनः बाजागाजासहित लाप्राक गाउँको परिक्रमा गर्छन्। जन्ती जाँदा आफ्नो घरबाट लगेको एकएक घोगा मकै एकै ठाउँमा थुप्राइन्छ। त्यो मकैलाई सुनपानी, गोबर र तीतेपातीले चोख्याउने चलन छ। यही मकैलाई अरु बिउमा मिसाएर बारीमा मकै रोपिन्छ। बेलुका फेरि ठूलोआँगनमा पुगी नाचगान गरी भुटेको मकैको भोज खाएपछि साँझ घाटु नाँचसँगै मकै विहे समापन हुन्छ। यो पुरानो परम्परा हो, यसरी मकैको विहे गरेपछि वल्ल मकै लगाउन सुरु हुन्छ। विहे नगरी मकै लगाउदा अशुभ हुन्छ भन्ने मान्यता छ, स्थानीय सिर्जन गुरुङले भने। यो एउटा प्राकृतिक पूजा हो, वर्षेनी माघ १५ गतेदेखि फागुन १५ गतेसम्ममा लगन जुराएर मकै बिहे गर्ने चलन छ, गुरुङले भने। बेहुलासहित जन्तीहरू बेहुलीको घर पुगेपछि केहीबेर नाचगान चल्छ।"
क्रपु डाँडामा हिमाल हेर्दै हिउँमा रमाउँदै आन्तरिक पर्यटक,"ताङतिङ : कास्कीको पर्यटकीय गाउँ ताङतिङको शिरमा रहेको क्रपु डाँडा आन्तरिक पर्यटकको नयाँ गन्तव्य स्थलको रुपमा विकास भएको छ। पोखराबाट एक दिनमै पुग्न सकिने भएकोले यतिबेला समुन्द्रि सतहदेखि ३१ सय मिटर उचाइमा रहेको क्रपु डाँडामा हिउँ खेल्न जाने पर्यटकको चहलपहल बढेको हो। पोखराबाट ताङतिङ गाउँ २१ किलोमिटर दुरीमा छ। हिउँले श्रृङ्गारिएको सुन्दर क्रपु डाँडा ताङतिङबाट ११ किलोमिटर दुरीमा पर्दछ। क्रपुडाँडासम्म जाने बाटो गत वर्ष बनेपछि पर्यटकको आकषर्ण बढेको हो। क्रपु डाँडा क्षेत्रमा बाक्लो लालिगुराँसको जंगल छ। चैत, वैशाख महिनामा विभिन्न थरीका सुन्दर लालिगुराँससंगै सेता हिमालको अवलोकन गर्न यहाँ पर्यटक लोभिन्छन्। सडकको पहुँचको कारण एकै दिनमा क्रपु डाँडा पुगेर हिउँ खेलेर पोखरा फर्कन सकिने भएकोले यति बेला पोखरेली मात्र होइन छिमेकी जिल्ला, तनहुँ, पर्वत, स्याङ्जा, लमजुङ, काठमाण्डौँ लगायतबाट पनि पर्यटक आउने गरेको मादी गाउँपालिका२ का वडा अध्यक्ष एकजंग गुरुङले बताए। केही दिन बसेर हिउँमा रमाउन चाहानेहरुका लागि क्रपुमा बस्नका लागि टेण्ट क्याम्पसहितको होटल र धर्मशाला संचालनमा छन्। क्रपुबाट झेरर अर्गानिक खाना, गुरुङ कला संस्कृति, रहनसहनमा रमाउन चाहानेहरुका लागि ताङतिङ उतिकै सुन्दर गाउँ हो। पछिल्लो समयमा ताङतिङ र अर्को पर्यटकीय गाउँ सिक्लेसमा पर्यटकको आकर्षण बढेको छ। नेपालकै होचो २४५० मिटर उचाइमा रहेको क्हफुचे हिमताल र पोखराको सबैभन्दा नजिक हिउँ खेल्न सकिने क्रपु डाँडाको कारण यस क्षेत्रमा आन्तरिक पर्यटकको चहलपहल बढेको वडा अध्यक्ष गुरुङले बताए। ताङतिङ गाउँ हुँदै भजिन पदयात्रा मार्ग क्रपुडाँडा, चोरो, क्होलासोंथर, तिउँचे, कोरी डाँडा, क्हफुचे हुँदै सिक्लेस पुग्ने गरी ८ दिनको पदयात्रा मार्ग पनि संचालनमा रहेको छ। यस क्षेत्रको थप प्रचार प्रसार गरी पर्यटकलाई आकर्षण गर्न सकिने स्थानीय पर्यटन व्यवसायी प्रकाश गुरुङले बताए। छोटो समयकालागि आउने पर्यटककालागि ताङतिङ, क्रपु, चोरो सम्म पदयात्रा र सिक्लेस तर्फ सिक्लेस हुगु, क्हफुचे क्षेत्रको पदयात्रा गर्न सकिने सिक्लेस र ताङतिङ क्षेत्रमा ध्वासे चितुवा संरक्षणका क्षेत्रमा काम गरिरहेको प्रकृतिका साथी नामक संस्थाका निर्देशक राजु आचार्यले बताए। ताङतिङमा १४ घरमा होमस्टे संचालनमा छन्। होमस्टेमा ८५ जना पाहुँना बस्न सक्ने व्यस्था रहेको तङतिङ सामुदायिक होमस्टेकी अध्यक्ष पसमाया गुरुङले बताइन्। २०६४ साल देखि यहाँ होमस्टे सुरु भएपनि २०६८ सालमा होमस्टे दता भएर संचालनमा आएको हो। सुरुका दिनमा २४ घरमा होमस्टे संचालनमा रहेको थियो। संख्या घटेर ९ घरमा मात्र होमस्टे संचालनमा आएकोमा पछिल्लो समयमा यो संख्या बढेर १४ घरमा होमस्टे संचालनमा छ। आन्तरिक पर्यटकको आगमन बढे संगै होमस्टे, होटल संचालन गर्नेको संख्या पछिल्लो समयमा बढ्दो क्रममा रहेको ताङतिङ पर्यटन परिषदका अध्यक्ष भुपाल गुरुङले बताए। पहिलो लहरको कोरोना संक्रमण कम्जोर भएपछि यस क्षेत्रमा बढेको आन्तरिक पर्यटकको चहलपहल बढेको गुरुङले सुनाए। ताङतिङ गाउँको सिरान क्रुपु डाँडामा पुस महिना देखि हिउँ परेको छ। यहाँ हिउँ खेल्न आउने पर्यटकको चहलपहलले ताङतिङ गाउँमा चलहपहल बढेर गएको हो। शुक्रबार र शनिबार यति बेला हिउँ खेल्न आउने आन्तरिक पर्यटकले गाउँका होमस्टे र होटलहरु भरिभराउ हुने गरेको ताङतिङ पर्यटन परिषदका अध्यक्ष भुपाल गुरुङले बताए। गाउँ छोडेर पोखरा, काठमाण्डौं लगायत विभिन्न ठाउँमा गएका युवा पनि कोरोना संक्रमण नियन्त्रण गर्न लगाइएको पहिलो लकडाउन पछि गाउँ फकेर होटल व्यवसया गर्न थालेका छन्। गाउँमा पर्यटकको चहलपहल बढ्न थालेपछि फर्केर होटल संचालन गरेको युवा उत्साहित भएको मादी गाउँपालिका २ का वडा अध्यक्ष गुरुङले बताए। ताङतिङ गाउँमा ७ वटा होटल पनि संचालनमा छन्। यहाँका होटलमा ५० पर्यटक बस्न सक्ने क्षमता रहेको बताइएको छ। यसै गरी क्रपु डाँडामा ३ वटा होटल गएको महिनादेखि संचालनमा आएको स्थानीय पर्यटन व्यवसायी हिमाल गुरुङले बताए। पर्यटक आउन क्रम बढेपछि क्रपुडाँडामा होटल संचालनमा आएको उनले सुनाए। पोखरा नजिककोे क्रपुडाँडामा आएर जीवनमै पहिलो पटक हिउँ खेल्न पाएकोमा निकै खुशी लागेको पोखरा ११ फुलबारीकी सलोनी पुनले बताइन्। अन्नपूर्ण हिमश्रृखलाको अवलोकन गर्दै हिउँ खेल्न पाइने भएकोले पनि यहाँ हिउँ खेल्दा जीवकै रमाइलो क्षणको रुपमा आफुले लिएको उनले सुनाइन्। सामाजिक संजाल टिकटकमा हिउँ परेको र सुन्दर हिमालको दृश्यसंगै हिउँमा रमाएका भिडिया देखेपछि क्रपु डाँडामा ८ जना साथी मिलेर हिउँ खेल्न आएको लमजुङ जिल्लाको मध्य नेपालका प्रिन्स रानाले बताए। बुधबार र बिहीबार पनि क्रपुडाँडामा हिउँ परेको छ। लगातार परेको हिउँका कारण क्रपुडाँडा क्षेत्रमा ४ फिट बढी हिउँ परेकोले क्रपुदेखि माथि चम्रो जाने कार्यक्रम नै रोक्नु परेको पर्यटन व्यवसायी प्रकाश गुरुङले सुनाए। क्रपु क्षेत्रमा बाक्लो हिउँ परेकोले हिउँ खेल्न जाँदा न्यानो कपडासहित आवश्यक सामाग्री लिएर मात्र जान पनि उनले पर्यटकलाई सुझाए।"
गौतमबुद्ध विमानस्थल : सुरु भयो यान्त्रिक परीक्षण,"भैरहवा : भैरहवामा निर्माण सम्पन्न भएको गौतमबुद्ध अन्तराष्ट्रिय विमानस्थलमा शुक्रबाबाट यान्त्रिक परीक्षण (क्यालिब्रेसन फ्लाइट) उडान सुरु भएको छ । विमानस्थलमा करिब १० दिन यान्त्रिक परीक्षण उडान हुनेछ । आइसीबी टू को आयोजना अन्र्तगत एरो नोटिकल रेडियो अफ थाइल्याण्ड (एरो थाई) को प्राविधिकसहितको विशेष विमानमार्फत यान्त्रिक परीक्षण भइरहेको छ । यान्त्रिक परीक्षणका लागि बिहीबार थाइल्याण्डबाट विशेष विमान भैरहवा आएको थियो । विमानस्थल संचालन अघि जडान गरिएको संचार उपकरणहरुको परिक्षणका लागि क्यालिब्रेसन उडान गर्नुपर्ने हुन्छ । विमानस्थलमा कम्युनिकेशन, नेगिभेसन र सर्विलान्स चेकजाँच गरी विमानस्थलबाट उडान योग्य रहेनरहेको रिपोर्ट आउनेछ । र, सोही अनुसार थप प्रक्रियाहरु अघि बढाइन्छ । शुक्रबार एटिइ ०३ कल साइन भएको बिचक्राफ्ट बी ३५० आई किंग एअर नामक विशेष विमानले विमानस्थलबाट उडान भरेको थियो । उडान भरेको विशेष विमान मार्फत विमानको दिशा र दूरी जाँच गर्ने यन्त्रको परीक्षण गरिएको विमानस्थलको आइसीबी टू का आयेजना प्रमुख प्रविण न्यौपानेले बताए । विशेष विमानले नवलपरासीको बर्दघाट, कपिलवस्तुको धनकौली, लुम्बिनी, मर्चवारलगायत क्षेत्रको आकाशमा घण्टौँसम्म उडान गरेको थियो । उनले विमानस्थलमा जडान गरिएको संचार उपकरण लगायतको विशेष विमान मार्फत यान्त्रिक परीक्षण सुरु भएको बताए । उनका अनुसार क्यालिबे्रसन फ्लाइट भनेको विमानस्थलको ग्राउन्ड र विमानबीचको सूचना आदानप्रदान सही छछैन भनेर जाँच गर्ने हो । यसैको लागि पाइलट, कोपाइलटसहित सातजनासहित विशेष विमानले काम थालेको छ । यसले विमानस्थललाई केन्द्रित गरेर उडान गर्नेछ । उडानका क्रममा एन्टिना, सिग्नल रिसिभ, लाइटिङ, कम्युनिकेशन लगायत सबै सूचना ठीक छछैन भनी परीक्षण हुनेछ । क्यालिब्रेशन फ्लाइटलगत्तै नेपाल एयरलाइन्सको बोइङ विमानमार्फत विमानस्थलको परीक्षण गरिने नागरिक उड्डयन प्राधिकरणले जनाएको छ । त्यसपछि अधिकतम ५६ वा न्युनतम ४२ दिन पछि विमानस्थलमा नियमित उडानहरु गरिने प्राधिकरणको भनाइ छ । विमानस्थलको भौतिक संरचना र जडान गरिएको उपकरणको हिसाबले शुक्रबारदेखि क्यालिब्रेसन उडानका सुरु गरेका छौँ,' विमानस्थल आयोजनाका प्रमुख प्रवेश अधिकारीले भने, यो विमानस्थलाई अन्तराष्ट्रिय विमानस्थलको रुपमा मान्यता प्राप्त गराउनका लागि क्यालिब्रेसन उडान हाम्रो लागि पहिलो पाइला हो । अगामी ०७९ साल जेठ २ गते बुद्ध जयन्तीका दिन विमानस्थल संचालन गर्ने लक्ष्य राखिएको छ ।"
स्याङ्जाको फापरथुममा पण्डित आनन्दमणिको शालिक,"स्याङ्जा : स्याङ्जाका पण्डित आनन्दमणि ढकालको शालिक अनावरण गरिएको छ। पण्डितको जन्मथलोमै उनका छोराहरुले आनन्द आश्रममा शालिक निर्माण गरेका हुन। शालिक गतवर्ष शिलान्यास गरिएको हो। आँधीखोला गाउँपालिका६ स्थित फापरथुममा निर्मित आनन्द आश्रममा निर्मित पण्डितको शालिक भर्चुअल माध्यमबाट अनावरण गरिएको हो। नेपाल प्रज्ञा प्रतिष्ठानका कुलपति गंगाप्रसाद उप्रेतीले शालिक अनावरण गर्दै तत्कालिन अवस्थामा स्वर्गिय पण्डितले पुरयाएको शैक्षिक योगदानको चर्चा गरे। पण्डित आनन्दमणी त्यस भेगका शैक्षिक जागरण ल्याई आफनै गाउँघरमै बसेर शिक्षा प्राप्त गर्ने अवसर उपलब्ध गराएकोेमा उनले जोड दिए। उनका योगदान, गुरुकुल शिक्षा, ज्योतिष शास्त्र, संस्कृत व्याकरण, धार्मिक तथा सामाजिक कार्य लगायत साहित्यिक क्षेत्रमा योगदान रहेको स्मरण गराए। आफ्ना बुवाकोे पदछाया एवं समाजसेवालाई पछ्याउदै उनका छोरा साहित्यकार एवं पूर्व मन्त्री त्रिलोचन ढकालले सो शालिक निर्माण गरेका हुन्। उनको कार्यलाई भाई समाजसेवी डिल्लीराज ढकालले पनि सहयोग र साथ दिएका छन्। शालिक निर्माणमा झण्डै ३० लाख खर्च भएको बताइएको छ। पण्डित आनन्दमणी, टुल्की, नन्दकला स्मृति प्रतिष्ठानका अध्यक्ष एवं साहित्यकार प्राध्यापक डा महेश्वर शर्मा, संस्थापक छोराहरु साहित्यकार एवं पूर्व कृषिमन्त्री त्रिलोचन ढकाल र डिल्लीराज ढकाल, उपाध्यक्ष शिशिरराज ढकाल, साहित्यकारहरु डा रमेश सुभेच्छुक, मुकुन्द शर्मा चालिसे, चिन्तु गिरी, खेमराज शर्मा, प्रा डा कपिल लामिछाने, जगतप्रसाद उपाध्याय, डा सुस्मिता ढकाल, प्रेम लुईटेल लगायतले रचना वाचन गरेका थिए। पण्डित आनन्दमणीको विसं १९७५२०१७ सम्मको आधा शताब्दीसम्मको भएको योगदान लगायत साहित्यिक योगदानका बारेमा चर्चा गरिए। सोही कार्यक्रममा आनन्दमणी साहित्य पुरस्कारबाट मुकुन्द शर्मा चालिसेलाई सम्मान गरिएको थियो भने आनन्दम आश्रममा अनौपचारिक अध्ययरत अन्य विद्यार्थीलाई पुरस्कृत गरिएको थियो। कार्यक्रममा स्वदेश तथा विदेश अमेरिका, अष्ट्रेलिया, भारत, बेलायत लगायत विभिन्न मुलुकमा रहेका साहित्यिक क्षेत्रमा क्रियाशिल साहित्यकारहरुको समेत सहभागीता थियो। साहित्यकार एवं पूर्वमन्त्री ढकाल परिवारले बुवा र दुईवटी आमाको नाममा पण्डित आनन्दमणी, टुल्की, नन्दकला स्मृति प्रतिष्ठान स्थापना गरी साहित्यिक क्षेत्रमा योगदान दिदैँ आएका छन्।"
"बेनीमा एकतर्फी यातायात सञ्चालनमा विवाद, नियम हटाउन दबाब","बेनी : म्याग्दी सदरमुकाम बेनीमा लागू गरिएको एकतर्फी यातायात सञ्चालनमा विवाद उत्पन्न भएको छ । एकतर्फी यातायात सञ्चालन गर्ने नियम हटाउन म्याग्दी उद्योग बाणिज्य संघका पदाधीकारी, बेनीको न्युरोडका टोल सुधार समिति र केही व्यवसायीहरुले दबाब दिन थालेपछि विवाद बढेको हो । प्रशासन, प्रहरी र ट्राफिक प्रहरी कार्यालय दुर्घटना न्युनीकरण र यातायात व्यवस्थापनमा प्रभावकारी बनेको एकतर्फी यातायात सञ्चालनलाई निरन्तरता दिनुपर्ने अडानमा छन् । गत मंसिर १४ गते नगरपालिका, प्रशासन, प्रहरी र उद्योग वाणिज्य संघको बैठकले एकतर्फी यातायात सञ्चालन गर्ने निर्णय गरेका थिए । फागुन २ गते बेनी नगरपालिकामा बसेको टोल सुधार समिति र उद्योग बाणिज्य संघ सहितको बैठकले एकतर्फी यातायातका कारण व्यवसायमा गम्भीर असर परेको र असुविधा भएकाले हटाउने आशयको निर्णय गरेका छन् । प्रहरी नायब उपरीक्षक श्यामकुमार राईले सिमित व्यक्तिहरुको स्वार्थ र दबाबमा एकतर्फी यातायातको नियमलाई असफल बनाउन चलखेल भएको भन्दै असन्तुष्टि जनाए । सुरक्षा र यातायात व्यवस्थापनको जिम्मेवारी प्रहरीको हो,' उनले भने, एकतर्फी यातायात सञ्चालनका क्रममा देखिएका समस्यालाई समाधानका लागि नियम परिमार्जन गर्न सकिन्छ । तर हटाउनु हुँदैन । जिल्ला ट्राफिक कार्यालय म्याग्दीका प्रमुख इन्द्र नेपाली एकतर्फी यातायात हटाउने विषयमा असहमति जनाउँदै बैठकबाट बाहिरिएका थिए । बेनी बजारभित्र सञ्चालन हुने सवारी साधनले क्याम्पसचोकदेखि गणेशटोल, सङ्गमचोक, बालमन्दिरचोक, बिरेन्द्र चोक, हुलाकचोक, न्युरोड हुँदै पुनः क्याम्पसचोक पुग्ने सडक प्रयोग गर्नेगरी एकतर्फी यातायात सञ्चालन गरिएको थियो । म्याग्दी उद्योग बाणिज्य संघका दृतीय उपाध्यक्ष लीलाराम गौतमले कोरोनाले थला परेको बेनी बजारको व्यवसाय एकतर्फी यातायातका कारण तहसनहस बनेको बताए । एकतर्फी यातायात सञ्चालन आएपछि दुर्घटना न्युनिकरण हुनुका साथै सवारी आवतजावत र पैदलयात्रुलाई सहज भएको क्याम्पसचोकका मिलन बानियाले बताए । गणेशटोलका व्यवसायी भिमसेन बराइलीले जाम हटेको र दुर्घटना घटेकाले एकतर्फी यातायातलाई निरन्तरता दिनुपर्ने बताए ।"
"ढुङ्गेअड्डामा शङ्कास्पद वस्तु फेला, सेनाको टोलीद्वारा निस्क्रिय",काठमाडौँ : काठमाडौँको चन्द्रागिरी नगरपालिकास्थित ढुङ्गेअड्डामा शङ्कास्पद वस्तु फेला परेको छ । चन्द्रागिरि नगरपालिका१५ ढुङ्गेअड्डाको मुख्य सडकमा शङ्कास्पद वस्तु फेला परेको हो । महानगरीय प्रहरी परिसर काठमाडौँका प्रवक्ता प्रहरी उपरीक्षक दिनेशराज मैनालीले कलङ्कीनागढुङ्गाको मुख्य सडकमा आज बिहान २ बजेतिर उक्त वस्तु फेला परेको बताए । उनले आम नागरिकलाई त्रास सिर्जना गर्नका लागि उक्त शङ्स्कास्पद वस्तु छाडिएको जानकारी दिए । उक्त वस्तुलाई अहिले नेपाली सेनाको टोलीले निस्क्रिय पारेको छ । शङ्कास्पद वस्तु भेटिएसँगै नागढुङ्गा नाका भएर काठमाडौँ उपत्यका भित्रिने तथा काठमाडौँ बाहिर जाने सवारीसाधन बाटोमै रोकिएका छन् । रासस
तस्करी गरेर भारत लैजाँदै गरिएको कत्था बरामद,"विराटनगर : तस्करी गरेर भारततिर लैजाँदै गरिएको कत्था सशस्त्र प्रहरीले विराटनगरस्थित नेपालभारत सीमा क्षेत्रबाट बरामद गरेको छ । विराटनगर महानगरपालिका१५ स्थित भन्सार कार्यालयको १ नम्बर ढाटबाट १ हजार ७१ किलोग्राम कत्था बरामद गरिएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए । उनका अनुसार बीओपी रानीको टोलीले भारत प्रवेश गर्न लागेको को १ त ६६२० नम्बरको ट्याक्टर र त्यसमा जडान गरिएको को १ त ५६११ नम्बरको ट्रलीलाई नियन्त्रणमा लिएर खानतलासी गरेको थियो । त्यस क्रममा सानो र ठूलो काटुनमा प्याक गरेर बोराभित्र राखिएको अवस्थामा कत्था बरामद गरिएको एसपी लामिछानेले बताए । नेपालबाट भारततिर कत्था तस्करी हुँदै गरेको सूचना सशस्त्र प्रहरी बल प्रदेश १ का प्रमुख डीआइजी कमल गिरीलाई पुगेको थियो । त्यसलगत्तै नियन्त्रणमा लिन उनले विशेष टोली परिचालन गरेका थिए । सशस्त्रले बरामद गरेको कत्था ४ लाख ८४ हजार नौ सय ५० रूपैयाँ बराबरको छ । कत्थाको मूल्य नेपालमा प्रति किलोग्राम ४ सय ५० रूपैयाँभन्दा बढी पर्ने सशस्त्रले जनाएको छ । सशस्त्रका अनुसार कत्थाको तस्करीमा प्रयोग गरिएको ट्याक्टर ५ लाख १५ हजार मूल्य बराबरको छ । नेपालबाट तस्करी गरेर भारततिर कत्था लगिँदै गरेको जानकारी आएको थियो,' डीआइजी गिरीले भने, त्यसलगत्तै परिचालित सशस्त्रको टोलीले दसगजा कटाएर भारतीय भूमिमा पुर्याउन लागेको अवस्थामा कत्था लोड गरिएको ट्याक्टर नियन्त्रणमा लिएको हो । अवैधरूपले कत्था भारत पुर्याउन प्रयोग गरिएको ट्याक्टर र त्यसका चालक सप्तरी घर भएका सेवकलाल सदालाई पनि सशस्त्रले नियन्त्रणमा लिएको छ । पक्राउ परेका चालकसहित ट्याक्टर र कत्था आवश्यक कारबाहीका लागि बिहीबार साँझ विराटनगर भन्सार कार्यालयमा बुझाइएको डीआईजी गिरीको भनाइ छ । कत्था भन्सार कार्यालयले थप परीक्षणका लागि पठाउने तयारी गरेको छ । डिभिजन वन कार्यालय मोरङका सहायक वन अधिकृत परमेश्वर पासवानका अनुसार बहुमूल्य प्रजातिको वनस्पतिभित्र पर्ने खयरबाट कत्था बनाइन्छ । खयरको काठको चुर (रातो भाग)लाई पानीमा उमालेर निकालिने पदार्थ नै कत्था हो । पासवानले खयरको काठको टुक्रालाई रातभर पानीमा डुबाउँदै भिजाएर राखेपछि आगोमा तताउँदै उमालेर निकाल्दा कत्था तयार हुने बताए । उनका अनुसार उमालिसकेपछि काठबाट ठोस र तरल गरेर दुईवटा पदार्थ निस्कन्छ । ठोसलाई कत्था र तरल पदार्थलाई कुच भन्ने गरिएको पासवानले बताए । उनका अनुसार औषधि, कस्मेटिकका सामग्री र पान बनाउन कत्थाको प्रयोग हुन्छ । खयर बहुमूल्य वनस्पतिभित्र पर्ने र यसबाट घरमै पनि सहज तरिकाले कत्था तयार गर्न सकिने उनको भनाइ छ । नेपालमै महँगो वनस्पतिभित्र पर्ने खयरको कत्थाको मूल्य भारतमा झन् धेरै पर्छ,'सहायक वन अधिकृत पासवानले भने, त्यही भएकाले औषधीय गुण भएको कत्था भारत तस्करी हुने गरेको हो । भारतमा कत्थाको मूल्य नेपालमा भन्दा दोब्बर बढी पर्ने उनको भनाइ छ । भारतमा लगेर प्रशोधन गर्दै कत्थालाई प्रयोगयोग्य बनाउने गरिएको वन कार्यालयको भनाइ छ ।"
माछा मार्ने क्रममा करेन्ट लागेर दाजुभाइको मृत्यु,पाल्पा : पाल्पाको तिनाउ गाउँपालिकामा करेन्ट लागेर दाजुभाइको मृत्यु भएको छ । माछा मार्ने क्रममा तिनाउ२ खुलखुलेका २० वर्षीय सुरज सुनार र उनका भाइ १४ वर्षीय राकेश सुनारको करेन्ट लागेर मृत्यु भएको हो । बिहीबार साँझ करिब ७ बजेको समयमा तिनाउ२ स्थित दोभान खोलामा माछा मार्ने क्रममा दाजुभाइको मृत्यु भएको जिल्ला प्रहरी कार्यालयले जनाएको छ । स्थानीय तिनाउ१ बेलदमार बस्ने पदमबहादुर चिदीको घरबाट तार जोडेर माछा मार्ने क्रममा दाजुभाइलाई करेन्ट लाग्दा घटनास्थलमै मृत्यु भएको प्रहरी नायब उपरीक्षक रामेश्वर त्वातीले बताए । घटनाका सम्बन्धमा अनुसन्धान जारी रहेको प्रहरीले जनाएको छ । रासस
स्कुल बसको ठक्करबाट पैदल यात्रीको मृत्यु,विराटनगर : मोरङको उर्लाबारी नगरपालिका१ मा स्कुल बसले ठक्कर दिँदा बिहीबार साँझ एक जना पैदल यात्रीको मृत्यु भएको छ । प्रहरीका अनुसार दक्षिणबाट उत्तरतर्फ जाँदै गरेको पशुपति इङ्लिस बोर्डिङ स्कुलको बा १ क ५६०९ नम्बरको बसले उर्लाबारीमधुमल्ला पक्की सडक खण्डमा ठक्कर दिँदा मिक्लाजुङ गाउँपालिका३ का ५६ वर्षीय भक्तबहादुर श्रेष्ठको मृत्यु भएको हो । मोरङ ट्राफिक प्रमुख प्रहरी निरीक्षक चन्द्रबहादुर खड्काका अनुसार दिउँसो ४:३५ बजेतिर भएको दुर्घटनामा परेर गम्भीर घाइते भएका श्रेष्ठको उपचारका क्रममा साँझ ७:४५ बजेतिर झापाको बिर्तामोडस्थित बी एन्ड सी अस्पतालमा मृत्यु भएको छ । दुर्घटनामा परेर शरीरका विभिन्न भागमा चोट लागेका श्रेष्ठलाई अरनिको अस्पताल उर्लाबारीमा उपचार हुन नसकेपछि थप उपचारका लागि बिर्तामोड लगिएको थियो । श्रेष्ठलाई पैदल हिँडिरहेका बेला बसले ठक्कर दिएको हो । बस र चालक उर्लाबारी४ का ६० वर्षीय हरिराज भट्टराईलाई नियन्त्रणमा लिएर घटनाको अनुसन्धान थालिएको प्रहरीले जनाएको छ । प्रहरीको प्रारम्भिक अनुसन्धानबाट पैदल यात्रीले अचानक बाटो काट्दा दुर्घटना भएको पत्ता लागेको छ ।
