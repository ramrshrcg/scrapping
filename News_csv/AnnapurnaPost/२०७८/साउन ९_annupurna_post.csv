शीर्षक,विवरण
खेलकुद महाकुम्भमा नेपाल,"विश्व खेलकुदको महाकुम्भ मानिने ग्रीष्मकालीन ओलम्पिकको ३२औं संस्करण शुक्रबारदेखि जापानको राजधानी टोकियोमा सुरु भएको छ। अघिल्लो वर्ष नै तय भएको टोकियो ओलम्पिक विश्वभर फैलिएको कोरोना महामारीका कारण एक वर्षपछि सरेको हो। उद्घाटन समारोहमा विश्वका दुई सय सात देशका ११ हजारभन्दा बढी खेलाडी सहभागी भएका थिए। गौरिका र एलेक्जेन्डरले बोके झण्डाटोकियो ओलम्पिकको उद्घाटन समारोहमा नेपालको राष्ट्रिय झण्डा जलपरी गौरिका सिंह र एलेक्जेन्डर शाहले बोकेका थिए। नेपाल ओलम्पिक कमिटीले असार अन्तिममा नेपालको झण्डा गौरिका र एलेक्जेन्डर शाहले बोक्ने जानकारी दिएको थियो। गौरिकाले दोस्रो पटक ओलम्पिक खेल्न लागेकी हुन्। उनले सन् २०१६ को रियो ओलम्पिकमा पनि सहभागिता जनाएकी थिइन्। गौरिकाले नेपालमा आयोजना भएको १३औं सागमा पनि नेपालको झण्डा बोकेकी थिइन्। १३औं सागमा गौरिकाले चार स्वर्ण, दुई रजत र तीन काँस्य गरी नौ पदक जितेकी थिइन्। पौडीमा गौरिकाबाट आशापौडीमा गौरिका सिंह र एलेक्जेन्डर शाहले नेपालको प्रतिनिधित्व गर्दै छन्। दुवै खेलाडी अनिवार्य कोटामा ओलम्पिकमा सहभागी भएका हुन्। गौरिकाले महिला एक सय मिटर फ्रिस्टाइल र एलेकजेन्डरले पुरुष सय मिटर फ्रिस्टाइलमा प्रतिस्पर्धा गर्ने छन्। अघिल्लो संस्करणमा ओलम्पिकमा सबैभन्दा कम उमेरकी खेलाडी बनेर चर्चा कमाएकी गौरिकाबाट ओलम्पिकमा उत्कृष्ट प्रर्दशनको आशा गरिएको छ। एथलेटिक्समा सरस्वतीको चुनौतीएथलेटिक्सको ट्रयाकमा सरस्वती चौधरीले प्रतिस्पर्धा गर्दै छिन्। उनले एक सय मिटर दौडमा नेपालको चुनौती प्रस्तुत गर्ने छिन्। उनले अनिवार्य कोटाअन्तर्गत ओलम्पिक खेल्न लागेकी हुन्। नेपालले गोपीचन्द्र पार्कीको नाम टोकियो ओलम्पिकमा सिफारिस गरे पनि उनको स्थानमा सरस्वतीले खेल्न लागेकी हुन्। जुडोमा सोनिया सपनानेपाली जुडो खेलाडी सोनिया भट्टले टोकियो ओलम्पिकको पहिलो चरणमा रुसी खेलाडी डोल्गोभा इरिनासँग प्रतिस्पर्धा गर्ने भएकी छन्। बिहीबार सार्वजनिक भएको खेल तालिका अनुसार सोनियाले पहिलो प्रतिद्वन्द्वी इरिना पाएकी हुन्। इरिना जुडोको ४८ केजीमुनिको तौल समूहमा विश्व वरीयताको नवौं स्थानमा छिन्। महिला ४८ केजीमुनिको तौल समूहमा सोनियाले रुसी खेलाडीसँग शनिबार खेल्ने छिन्। सोनिया वाइल्ड कार्ड प्राप्त गर्दै टोकियो ओलम्पिकमा छनोट भएकी हुन्। १९ वर्षीया सोनियाले दुई वर्षअघि नेपालमा आयोजना भएको १३औं दक्षिण एसियाली खेलकुद (साग) मा काँस्य पदक जितेकी थिइन्। सोनिया विश्व जुडो च्याम्पियनसिपमा एक बाउट जित्ने पहिलो नेपाली खेलाडी पनि हुन्। सन् २०१९ मा मोरक्कोमा भएको वल्र्ड जुनियर च्याम्पियनसिपमा सोनियाले ४८ केजीमुनि तौलसमूहमा मोजाम्बिककी खेलाडीलाई पराजित गरेकी थिइन्। त्यसअघि कुनै पनि नेपाली खेलाडीले विश्वस्तरीय प्रतियोगितामा पहिलो खेल जित्न सकेका थिएनन्। सुटिङमा कल्पनाको निसानासुटिङकी कल्पना परियार नेपालबाट टोकियो ओलम्पिक खेल्ने भाग्यमानी खेलाडी हुन्। उनले महिला १० मिटर एयर राइफलमा प्रतिस्पर्धा गर्ने छिन्। उनले वाइल्ड कार्ड पाएर टोकियो ओलम्पिकको टिकट काटेकी हुन्। दोहामा भएको ओलम्पिक क्वालिफायरमा सहभागी कल्पनाले ६१४९ अंक जोडेकी थिइन्। उक्त प्रतियोगितामा सुस्मिताले ६०५ अंक जोडेकी थिइन्। त्यही आधारमा उनले टोकियो ओलम्पिकको वाइल्ड कार्ड पाएकी हुन्। नेपालले साढे पाँच दशकदेखि ओलम्पिकमा सहभागिता जनाउँदै आएको छ। अहिलेसम्म नेपालबाट ९६ खेलाडीले ओलम्पिकमा प्रतिस्पर्धा गरिसकेका छन्। सन् १९६४ मा जापानमै भएको ओलम्पिकदेखि नेपालले ओलम्पिकमा सहभागिता जनाउन सुरु गरेको हो। नेपालले अहिलेसम्म १४ वटा संस्करणमा सहभागिता जनाइसकेको छ। टोकियो ओलम्पिकमा नेपालबाट चार खेलका पाँच खेलाडीले प्रतिस्पर्धा गर्दैछन्। अनिवार्य कोटामा पौडीका गौरिका सिंह र एलेक्जेन्डर शाह तथा एथलेटिक्सकी सरस्वती चौधरीले प्रतिस्पर्धा गर्दै छन्। वाइल्ड कार्डबाट सुटिङकी कल्पना परियार र जुडोकी सोनिया भट्टले नेपालको चुनौती प्रस्तुत गर्ने छिन्। टोकियो ओलम्पिकका लागि नेपाल ओलम्पिक कमिटीले १२ खेलाडीको नाम वाइल्ड कार्डका लागि सिफारिस गरेको थियो। बैकुण्ठ चार ओलम्पिकमा दौडिएनेपालबाट ओलम्पिकमा सर्वाधिक सहभागिता जनाउने खेलाडी म्याराथन धावक बैकुण्ठ मानन्धर हुन्। उनले लगातार चार पटक ओलम्पिकमा सहभागिता जनाएका थिए। उनले १९७६ मोन्ट्रेएल ओलम्पिकदेखि सन् १९८८ को सोल ओलम्पिकसम्म प्रतिस्पर्धा गरेका थिए। सन् १९७६ मा उनी ओलम्पिकमा सहभागी हुने एक्लो नेपाली खेलाडी थिए। यसैगरी बक्सिङका उमेश मास्के एथलेटिक्स खेलाडी हरिबहादुर रोकाय र पौडीका प्रसिद्धजंग शाह तथा गौरिका सिंहले दुई पटक ओलम्पिकमा सहभागिता जनाएका छन्। उमेश मास्केले सन् १९८० को मस्को र १९८४ को लस एन्जल्स ओलम्पिकमा प्रतिस्पर्धा गरेका थिए। यसैगरी बक्सिङकै दलबहादुर रानामगरले सन् १९८४ को लस एन्जल्स र सन् १९८८ को सोल ओलम्पिकमा प्रतिस्पर्धा गरेका थिए। यसैगरी हरिबहादुर रोकायले सन् १९८८ को सोल ओलम्पिकमा र सन् १९९२ को बार्सिलोना ओलम्पिकमा म्याराथनमा दौडिएका थिए। प्रसिद्धले सन् २००८ को बेइजिङ ओलम्पिक र २०१२ को लन्डन ओलम्पिकमा सहभागिता जनाएका थिए। टोकियो ओलम्पिकमा सहभागी गौरिका सिंहको पनि यो लगातार दोस्रो ओलम्पिक हो। यसअघि उनले ब्राजिलमा सन् २०१६ मा भएको रियो ओलम्पिकमा पनि प्रतिस्पर्धा गरेकी थिइन्। त्यतिबेला उनी रियो ओलम्पिककै सबैभन्दा कान्छी खेलाडी बन्दै अन्तर्राष्ट्रिय सञ्चारमाध्यममा छाएकी थिइन्। सन् १९६४ को १८औं संस्करणको टोकियो ओलम्पिकमा नेपालका भूपेन्द्रबहादुर सिलवाल र गंगाबहादुर थापाले म्याराथनमा दौडिएका थिए। यस्तै नामसिंह थापा, भीमबहादुर थापा, रामप्रसाद गुरुङ र ओमप्रसाद पुनले बक्सिङमा प्रतिस्पर्धा गरेका थिए। सन् १९६८ को मेक्सिको ओलम्पिकमा भने नेपालले सहभागिता जनाएन। त्यसपछिका संस्करणमा भने निरन्तर रूपमा सहभागिता जनाउँदै आएको छ। नेपालबाट सन् १९८८ को सोल ओलम्पिकमा सबैभन्दा बढी १८ खेलाडीले प्रतिस्पर्धा गरेका थिए।"
जनताको कान,"हिलोमै त फुल्छ नि कमलको फूल। तर, कमलको फूल मैलो देखिँदैन। यो दुनियाँ हामीले देखेजस्तो र सोचेजस्तो छैन। यो अपरम्पार छ। त्यसैले यहाँ विचारहरू अझै वेगले बग्नुपर्छ। यिनलाई थुन्नु किमार्थ उचित हुँदैन। नमस्कार ! म एक जनता। मलाई यो जगत्भरका सबैथरीका आवाज, कुराकानी र गलफत्तीहरू सुन्नलाई दुईवटा कान प्राप्त भएका छन्। ईश्वरप्रदत्त हुन् वा प्रकृतिप्रदत्त हुन्, त्यो तपाईं आफैं जान्नोस्। म त दुईटा कानधारी एउटा जनता। मलाई आफू जनता नै हो जस्तो लाग्छ किनकि जनताको घुमाउँदोफिराउँदो परिभाषा थाहा छैन। वैयक्तिक स्वतन्त्रता नहराउन्, आकांक्षाहरू नबिलाऊन्, भोकले नाइटो र ढाड नजोडिऊन्, सायद यति भए जनता भइरहन्छु होला। परिभाषाका ऐंजेरुले मलाई नजेलोस्। जनता हुँ किनकि ममाथि सबैले शासन गर्छन्, हुकुम चलाउँछन् र ठूलाठालु कहलिन्छन्। ममाथि समाज, रीतिरिवाज, धार्मिक आस्था र विश्वास, मानवीय संवेगहरूले पनि शासन गर्छन्, सहस्र संघार र लक्ष्मणरेखाहरूले शासन गर्छन्, सरकारले शासन गर्छ। त्यसैले म जनता हुँ। जनताकै शासन पद्धतिमा पनि म जनता हुँ। तपाईंलाई दोहोर्याएर भनौं म शिरको मध्यभागमा दुवैतिर कान भएको जनता हुँ। जगत्भरिका थरीथरीका सकुनी गफ सुन्नुपर्ने बिचरा यी एक जोडी कान ! सानैदेखि कान जोगाउन अति गाह्रो पर्थ्यो। केटाकेटीले कुरा सुन्ने होइन भनेर हकार्थे। नसुनेर अरूथोक के गर्नु ? न टिभी थियो, न पबजी न त टिकटक। अहिले सम्झिँदा बुझ्दैछु, जमाना उहिले पनि कुरौटेहरूकै रहेछ। हुन त रामायणमा पनि सीताको कुरा काटेकै हुन् क्यारे ? यदि कुरा काट्ने नहुँदा हुन् त संसारभरिका कहानीमा कहिल्यै ट्विस्ट आउने थिएन। सधैंभरि आमा भन्ने गर्नुहुन्थ्यो, बाबु, झुठो नबोल्नू, नत्र राति मुसाले कान काटिदिन्छ। सुत्ने बेलामा सधैं तनाव ! दिनभर लोभलालचमा परेर अबोध बालकले कति झुठो बोल्यो बोल्यो। गन्ती नै छैन। आफ्नो केही स्वार्थ पूरा हुने देखेर वा केही पाउने लोभमा परेर त हो नि ठूलाबडाले पनि दिउँसै अँध्यारो हुने गरी झुठो बोल्ने। आफू त बालक। मुसाले कान काट्नेमा पूरै विश्वास थियो। दाहिने कान थिचेर सुतौं, देब्रे कान माथि पर्ने अनि देब्रे कान थिचेर सुतौं, दाहिने कान माथि पर्ने। यी भगवान् पनि कति नजान्ने ? दुवै कान सँगै राख्नु पर्थेन ? सृष्टिकर्ताको सिर्जनामा खोट लगाउन कठिन छ बाबै ! बिचरा बालक ! दुई हातले एकएकओटा कान छोप्यो र फुस्स निदायो। यी कानहरू त्यत्तिकै हुर्केका होइनन्, मुस्किल थियो जोगाउन। केही बिरायो भने आमाले कान जोख्ने, स्कुलमा केही बिरायो भने तिनै कान तानेर कुखुरा बन्नुपर्ने, पाठ कण्ठ नहुँदा पाण्डे सरले कान माथितिर तिनिक्क पारेर तान्दा तलतिर कुर्कुच्चा पनि जुरुक्क उचालिन्थे। संस्कृतको उच्चारण गल्ती हुँदा शास्त्री सरले कानमा हत्केलाले बजाउँदा सात दिनसम्म कानले तुँ गरेर गीत गाइरहन्थ्यो। कानलाई ज्वरो नआएको दिन कमै हुन्थ्यो। फेरि पाण्डे सर सप्रसङ्ग व्याख्या लेख्न लगाउनुहुन्थ्यो, कौवाले कान लग्यो भनेर कौवाका पछाडि नदगुर्नू। अब फेरि अर्को फसाद ! रातभरि मुसाको डर, दिनभरि कौवाको डर। खुरुखुरु हिँडिरहेका बेला कतैबाट हुर्र उडेर आएर कौवाले कान चटक्क चुँडेर लगिदियो भने? धेरै जतन गरेर तन्नेरी भएका कान हुन् हजुर ! यदि सर्वत्र पाण्डे सर र शास्त्री सरजस्तै गुरु हुने हो भने कि कान हराउँछ कि ज्ञान हराउँछ। तपाईंलाई थाहा नभएको र चासो पनि नभएको एउटा कुरा छ। मेरो घरको एकदमै सामुन्ने, भन्नोस् साँधमै प्रसिद्ध ढुंगेधारा छ। हरेक दिनजसो बिहान समयभन्दा अगावै ब्युँझन्छु। न सपना पूरा हुन्छ, न आँखाको निद्रा तृप्त हुन्छ। तपाईंहरूकै आशीर्वादले आजका दिनसम्म निद्रा खल्बलिने रोग भने छैन, टोलमा भाले बास्दैन, घडीमा अलार्म लगाउने गर्या छैन, पेट कटक्क काट्ने पनि गर्दैन, उषाकाल नभई मलमूत्र विसर्जन गर्न जानुपर्दैन, बुढ्यौलीका अझै कुनै लक्षण आइपुगेका छैनन्। तैपनि ब्युँझनु त छँदै छ। सहरका कुनै पनि रेडियोले समाचारवाचनको तयारी नगर्दै, खबरकागतहरू मुठो पार्न नभ्याउँदै धारामा आउनेहरूले समाचारका बेलीबिस्तार लगाउन थाल्छन्, ठुल्ठूलो स्वरमा। कुनै बासी खबर, कुनै ताजा खबर, कुनै कुहिएका, कुनै गोप्य राख्नुपर्ने खबर, पारिवारिक कलह र विग्रहका खबर, माया पिरतीका खबर, चियोचर्चोका खबर सबैथोक मिश्रित गुन्द्रुके खबर सुनेर मेरो बिहानी आरम्भ हुन्छ। कहिलेकाँही त म पनि झ्यालबाट चिच्याएर भनिदिऊँ जस्तो लाग्छ अब सुन्नुहोस् पूरा समाचार ! यदि कुरौटेहरू नहुँदा हुन् भने समाजमा के के सुनिन्थ्यो होला ? अनि केही बिग्रिन्थ्यो पनि कि ? मेरा आँखाले चाहिँ पूरै निद्रा पुर्याउँथ्यो। वास्तवमा मान्छे निदाउन पहिले कान निदाउन पर्नेरहेछ अनि ब्युँझिन पनि कान नै ब्युँझिनुपर्ने रहेछ। जनताका कानले नसुनी आँखा किन उघ्रिन्थे र ? कुनै दार्शनिकले बताइदेलान् चेतना पहिले कानबाट छिर्छ कि आँखाबाट ? म जनता हुँ, कुनै निर्जन ठाउँमा गएर एक्लै बस्न सक्दिनँ। त्यसैले हरेक पल यो कोलाहल सुन्न स्वीकार्य छ, यी कानहरूलाई। जसरी मुटु एकनास धड्किरहन्छ, रगत निरन्तर बगिरहन्छ, उसरी नै ब्युँझेदेखि ननिदाउन्जेल यी कानले निरन्तर जेजस्तो पनि सुनिरहनुपर्छ। जनताकै कान त हो नि सबैका लागि श्रोता बनिदिनुपर्ने। अनि यो सुन्छु, यो सुन्दिनँ भनेर पाइन्छ ? कानेगुजीले बुजिएको छ भने कनकर्नोले, कुचोको डाँठले, तुलसीको ठेटोले कोट्याएर भए पनि सुनिने बनाउनुपर्छ। कान शरीरको सन्तरी हो। एक दिन अचानक मेरा दुवै कान आफूभित्र रुवा ठोसेर बागी नेताले झंै हातमा मागपत्र बोकेर पो आइपुगे बिनाबादलको दर्केपानीझैं। मागपत्रमा लेखिएको थियो, हामी तिम्रा लागि हरबखत दुनियाँभरिका उट्पट्याङ कुराहरू सुनिदिइरहन सक्दैनौं। हामीलाई पनि बेलाबखत आराम चाहिन्छ, विश्राम चाहिन्छ। कि तिमी यो जनताको नामबाट राजीनामा देऊ ताकि तिमीले जोकोहीका जेकेही कुराहरू पनि सुनिदिनैपर्ने बाध्यताबाट मुक्ति प्राप्त होस्, होइन भने हामी आजदेखि तिम्रो श्रुतिसेवक बन्न मन्जुर छैनौं। वाह ! गजबको माग आयो। कहिलेकाँही आफ्नै मुख वैरी हुन्छ भन्थे, कान पनि वैरी हुन थाले। हे मेरा प्रिय जोडी कर्ण ! अब नफकाई त हुँदै भएन। यस धर्तीमा मानव जातिको सबैभन्दा तल्लो तहमा आसीन जनता हुँ। यसबाट पनि घटोत्तरी भएर जाने ठाउँ छैन, बढोत्तरी हुने नाउँ छैन। त्यसैले अब जे जे गर्नुपर्छ यही जनता भएरै गर्नुपर्छ। नफकाएर के गर्नू ? हरेक विद्रोह र विग्रहको एकमात्र समाधान भनेको वार्ता हो। सन्धि, महासन्धि, अभिसन्धि सबैथोक बार्ताबाटै हुने गर्छन्। बुद्धिमानीपूर्वक जोडी कानहरूसँग वार्ता नगरी नहुने देखेर दुवै कानलाई टेबलमा बोलाइयो। वर्काइफर्काइ धेरै वार्तालाप भयो। जसको बोल्ने पालो आयो, उसले आफ्नै कुरा माथि पार्न खोज्थ्यो। वार्ता भनेको बोल्ने कला नै रहेछ। तर्कहरूको कलात्मक प्रस्तुति नै वार्ता रहेछ। आमा भन्ने गर्नुहुन्थ्यो, बाबु, झुठो नबोल्नू, नत्र राति मुसाले कान काटिदिन्छ। सुत्ने बेलामा सधैं तनाव ! दिनभर लोभलालचमा परेर अबोध बालकले कति झुठो बोल्यो बोल्यो। गन्ती नै छैन। वार्तामा घरीघरी चर्काचर्की हुन्थ्यो, टेबल ठोकाठोक हुन्थ्यो, कुर्सी भाँचाभाँच हुन्थ्यो। सानोतिनो संसद् भवनजस्तै हुन्थ्यो वार्तास्थल। जब तर्कहरू पराजित हुन्छन् तब पाखुरा अगाडि बढ्छन्। पाखुरा समाधानभन्दा पनि घमासानका साधन रहेछन्। कुस्ताकुस्तीले विश्राम लिएपछि फेरि वार्ता चालू हुने भयो। कुर्सी सबै भाँचिएकाले भुइँमा पलेंटी कसेर वार्तालाप आरम्भ गरियो। कुर्सीमा बस्ने बानी परेकालाई भुइँमा झरेर पलेंटी मार्न कति सकस हुँदोरहेछ। जनताका कानहरूको पहिलो सर्त थियो, कि त म जनताको पदबाट च्यूत हुनुपर्यो, कि त म कानबेगरको जनता हुनुपर्यो। उनीहरूको यो माग पहिलो दृष्टिमै खारेज गरियो। स्कुलमा पाण्डे सरले तानिदिएका बेलाझैं रिसले रातोरातो हुँदै, घुमुर्किएका कन्सिरी पन्छाउँदै दाहिने कानले जुरुक्क उठेर चेतावनी दियो, हेर्नोस् महाशय, यसरी हाम्रा मागहरूप्रति किञ्चित् गम्भीर नभई खारेज, खारेज भन्न थाल्नुभयो भने परिणाम भयानक पनि हुन सक्नेछ। ख्याल गर्नोस्। तर, देब्रे कानले सबैलाई संयमित गराउँदै वार्ता अघि बढायो। एउटा आगो हुँदा अर्को पानी भइदिनुपर्छ। अब कानहरूको दोस्रो सर्त अगाडि सारियो। सप्रसंग व्याख्यासहितको सर्तले भन्थ्यो, यस जगत्का सम्पूर्ण विकृति र फसादहरूको जड भनेको विचार हो। कसैको पनि विचार शुद्ध र सकारात्मक छैन। त्यसैबाट उत्पत्ति हुन्छन् कटाक्ष वाणीहरू, अस्वीकृतिहरू, बेमेलहरू, झैझगडाहरू। कति झगडा सुन्नु हामीले ? रेडियो सुन्यो झगडाकै चर्चा छ, टिभी हेर्यो त्यहीँभित्रै झगडा मच्चिएको छ। छरछिमेक, पसलतिर, चोकचोकमा झगडै पर्ने गरी झगडामाथि बहस भइरहेछ। यो सबै धमिलो विचारको परिणति हो। अतः यो मानव निर्माण गर्ने कालीगढलाई विचार निसृत हुने नली थुन्न लगाउनुपर्यो। जब विचारको प्रवाह थुनिन्छ अनि यो दुनियाँ शान्त हुने छ र हामीले पनि शान्ति पाउने छौं। उफ् ! अब फेरि जोखना हेरेर नयाँ जुक्ति खुट्याउनु पर्यो। दाहिने कानभन्दा देब्रे कान अलि संयमित र बुझकी भएको हो कि जस्तो लागेर उसैतिर फर्केर कुरा गरौं भन्ने लाग्यो। हेर जसरी नौ लाख तारालाई बादलले ढाके पनि धर्तीलाई केही फरक पर्दैन तर एउटा जून ढाकियो भने रात अन्धकार हुन्छ, त्यसैगरी मयल मिसिएका सहस्र विचारहरू खोल्साको पानीझैं बगेर जान्छन्, तर एउटा स्वस्थ अनि स्वच्छ विचार सत्यझैं अटल रहन्छ। हिलोमै त फुल्छ नि कमलको फूल। तर, कमलको फूल मैलो देखिँदैन। यो दुनियाँ हामीले देखेजस्तो र सोचेजस्तो छैन। यो अपरम्पार छ। त्यसैले यहाँ विचारहरू अझै वेगले बग्नुपर्छ। यिनलाई थुन्नु किमार्थ उचित हुँदैन। यसपल्टचाहिँ झन् त्यही देब्रे कान पो सनक्क सन्किँदै कालो भमरोझैं भुनभुनाउन थाल्यो बुरुक्क उफ्रेर नाकैनिर चोर औंला ठड्याउँदै कराउन थाल्यो। हामी युगौंदेखि उत्पीडनमा परेका हाम्रा कान जातिको उत्थानका लागि आन्दोलन गरिरहँदा तपाईंले हामीलाई दर्शन सुनाउने ? विचारलाई विचारले नै दमन गर्ने ? अब यो वार्तालाई कदापि निरन्तरता दिन सकिन्न। वार्ता भंग भएको घोषणा भयो। जनताका सचेत कान खसी र बोकाका कानझैं काट्यो, भुटभाट पार्यो, पोलपाल गर्यो, नुनखुर्सानीमा चोबेर खायो जस्तै सजिला रैनछन्। के हो र ? कान भनेका कुरा सुन्ने, ढुंग्री, मडवारी झुन्ड्याउने, चस्मा अड्काउने भन्ने मात्रै नठान्नुहोला। निकै तार्किक र हठी हुँदारहेछन् यी। हुन त सबै तर्क यिनैले सुन्दै आएका त हुन्। किन सिपालु नहोऊन् ? त्यत्तिकै क्रिया खाँदा कान काटेर पातमा राखिदिउँला भनेका होइन रहेछन् ! शत्रु खोज्न टाढा जानुपर्दैन। यी सबै घटनालाई गम्भीरतापूर्वक नियालिरहेको आँखा उदास भयो। डिलभरि आँसु टिलपिलाए। यति ठूलो अनर्थ किन हुन लाग्यो ? उसले घरको कुरा घरमै मिलाउनु उचित हुने ठानेर सबै इन्द्रियहरूलाई डाक्यो। कानहरूले बृहत् भेलाको आयोजना गरे। थप दबाबमूलक कार्यक्रम नगरी निकास ननिस्कने सबैको ठम्याइरह्यो। अतः अब खाने र सास फेर्ने नाकाहरू नै थुन्ने गरी नाकमुनि बसेर धर्ना दिने निर्णय भयो। यो निर्णयले नाक र मुखलगायतका बाँकी सबै इन्द्रियहरूमा खलबली मच्चियो। सृष्टिको सुरुआतदेखि इन्द्रियहरूका बीचमा रहेको एकता र सामञ्जस्यता टुक्रिने डरले सबै चिन्तित भए। के गर्ने ? कसो गर्ने ? यस्तो त कहिल्यै व्यहोरिएको थिएन। अन्ततः अन्तर्राष्ट्रिय इन्द्रिय महासंघका अध्यक्षको मध्यस्थताका लागि अपिल गरियो। आफ्नो झगडा पराइले मिलाइदिनुपर्ने चरित्र यहाँ पनि झल्कियो। यसलाई विदेशी हस्तक्षेपको गुहार भन्दै कान पक्षीय भ्रातृ संगठनहरू आन्दोलनमा उत्रिए। विध्वंसात्मक आन्दोलनले सबैको जीवन अस्तव्यस्त बन्यो। इन्द्रियहरूको चट्टानी एकता भत्काउन सकिन्छ कि भनेर कपालले पनि मौका छोप्यो। कानसँग उसको अमिलो मनमुटाव थियो। कपाल अलिकति पनि लर्केर उँधो झरेको कानले फिटिक्कै सहन्नथ्यो, चिरिप्प पारेर काटिदिन्थ्यो। आफू माथि भएर पनि उँधोकाले हेपेकोमा उसलाई ठूलो चित्त दुखाइ थियो। नाक पनि अलिअलि कानको विरुद्ध त थियो नै। आफूले डाँडीमा चस्मा अडाइदिने, जसजति कानले पाउँदा भित्रभित्रै एकअर्काप्रति इर्ष्या भरिएको थियो। मुखसँग झन् कानको विमति अलि ठूलै थियो। कानले सुनेको र मुखले बोलेको कुरामा घरीघरी फरक पर्दा को झुठो ? को साँचो ? भनेर छुट्याउन कचहरी बसिरहनुपर्थ्यो। कहिले यो हार्ने, कहिले त्यो हार्ने। अब झन् कानले नाक र मुखको माझैमा बसेर आन्दोलन गर्ने भएपछि त हातमा दही जमाएर को बस्छ र ? शत्रु खोज्न टाढा जानुपर्दैन। यी सबै घटनालाई गम्भीरतापूर्वक नियालिरहेको आँखा उदास भयो। डिलभरि आँसु टिलपिलाए। यति ठूलो अनर्थ किन हुन लाग्यो ? उसले घरको कुरा घरमै मिलाउनु उचित हुने ठानेर सबै इन्द्रियहरूलाई डाक्यो। सबैलाई भरोसा दिलाउँदै बरु वार्ताको अध्यक्षता आफैंले गरिदिने वचन दियो। हुन त हो नि ! पराइ छिर्यो भने घरभित्रको भेद उदांगो हुने कुरामा सबैले आत्मालोचना गर्दै सहमति जनाए। निर्णायक वार्ता सुरु भयो। देशपरदेशका सञ्चारमाध्यमहरू वार्तास्थल वरिपरि भेला भए। आआफ्ना अड्कलबाजीहरू सुरु भए। विज्ञहरू मतमतान्तर गर्न व्यस्त भए। वार्ता पुनः आरम्भ हुनुलाई नै सबैले एउटा कोसेढुंगा बताइरहेका थिए। यसपटक भने कानहरूले तेस्रो सर्त अगाडि सारे। सबैथोक बिगार्ने बोलीवचनले हो। ककसका कस्ताकस्ता वचन सुन्नु हामीले ? एउटा फरेबी आउँछ, गुलिया कुरा सुनाउँछ अनि झुक्याएर जान्छ। रंगीबिरंगी नेताहरू आउँछन्, ढ्वाङ बजाएर हजारौं सपनाहरूका झूठ पस्किएर जान्छन्, हामीले नै सुनिदिनुपर्ने। चाटुकारहरू परर्र ताली ठोक्छन्, हामीले नै सुनिदिनुपर्ने। बरु भलायोका पात टिपेर एकएक सोली ऐंसेलु ल्याइदिएको भए सबै रमाउँथे। कतिन्जेल सुन्ने यो झुठो नामसंकीर्तन ? त्यसैले बोलीवचन नै नरहने गरी यो मानव निर्माण गर्ने कालिगढलाई जिब्रोबिनाको मान्छे बनाइदिन भन्नुपर्यो भन्ने हाम्रो जोडदार माग छ। बुरुक्क उफ्रिँदै मुखले आपत्ति जनाइहाल्यो, यो हामीसँग बदला लिने षड्यन्त्र हो। यो पक्कै पनि विदेशीको एजेन्डा हो। अध्यक्षले मुखलाई थुम्थुमाएर शान्त पार्दै मतिर इंगित गर्दै भने, यसमा तपाईँको के भन्नु छ ? अब धेरै गलफत्ती गर्नुभएन। एउटा प्रतिप्रश्न नगरी धर छैन। प्रिय जोडी कर्ण, यदि जिब्रो भएन भने सत्यवचन कसले बोलिदिन्छ ? अन्यथा, यो संसारमा असत्यको राज हुनेछ र त्यसको दोषको भागीदार तिमीहरू हुनुपर्नेछ। के मञ्जुर छौ ? कानहरू एकअर्कालाई हेर्दै निरुत्तर भए। मुख पनि दाँत देखाएर खिसिक्क हाँस्यो। मैले अगाडि बढ्ने मौका पाएँ। हेर मित्रहरू ! तिम्रो र हाम्रो साइनो चुनावी तालमेलका लागि अँगालो मारेका राजनीतिक पार्टीको जस्तो क्षणिक होइन, जिउन्जेलको हो। मैले दुवै कान समाएर उठबस गर्ने सजाय पाउँदा जानीजानी गन्ती बिराउँथें। तिमीहरूले सुनेर पनि उजुरी गरेनौ, मेरै पक्ष लियौ। यदि जनताले नसुनिदिने हो भने यो संसार आवाजविहीनहरूको संसार हुनेछ। हामी सुनिदिन्छौं र त बोल्नेहरू बोलिरहेका छन्, चिच्याउनेहरू चिच्याइरहेका छन्। कानबेगर आवाजको के अस्तित्व ? यो संसारमा कति मधुर वाणीहरू छन् ? कति मीठा सूरहरू छन् ? तिनै मधुर सुर र वाणीहरूमा प्रेम बस्छ। यदि श्रवण हरायो भने सुर र वाणी हराउँछ। अनि सुर र वाणी हरायो भने प्रेम हराउँछ। प्रेम नै हरायो भने जीवन सकिन्छ। एकछिन कोही बोलेनन्। मुद्दा छिनिएकै हो त ? मध्यस्थकर्ता अध्यक्ष महोदयले सहमतिमा मुन्टो हल्लाउँदै भने, हाम्रा इन्द्रियहरू नै आज एकअर्कालाई निषेध गर्ने परिस्थितिमा पुगेको देखेर दुःख लाग्यो। सत्यम् वद, प्रियम् वद को अभिलाषाले मात्रै पुग्दैन। यहाँ फटाहा, कपटी, जाली सबै दुर्गुण भएका मानिस पनि बास गर्छन्। हाम्रो सृष्टि जुन प्रयोजनका लागि भएको हो, हामी त्यसबाट डगमगायौं भने सबै सन्तुलन भत्किने छ। अतः यो जगत्का सबै थरीका आवाजहरू सुन्नु नै जनताका कानको धर्म हो। हाम्रा समस्त इन्द्रियहरू, आआफ्ना गुणीय कार्यमा समर्पित रहनू। दुवै कान जुरुक्क उठेर हिँड्ने तरखर गर्दै भने, अध्यक्ष महोदय ! हामीले त केही सुनेनौं। सायद हाम्रो सुन्ने शक्ति हराएजस्तो छ। अहिले सुन्दैछु, अध्यक्षका देशमा पनि आन्दोलन चल्दैछ रे !  लेखक लिटिल एन्जल्स स्कुलका प्रिन्सिपल हुन्"
जहाँ बालागुरु षडानन्दले पढेका थिए,"तप्तप् वर्षाको पानी छतबाट एकोहोरो चुहिरहेको छ। कोठाहरूका पर्खालसमेत चिराचिरामा विभक्त छन्। भग्नावशेष भवनको संरचना कतिखेर ढल्छ त्यसको ठेगान छैन। भुइँमा इँटा र काठ छरपस्ट छन्। बटुकहरू सुत्ने खाट भग्नाशेषको कब्जामा परेझै देखिन्छ। सुत्ने ओछ्यान, ओढ्ने ब्ल्याङ्केट र पढ्ने कापीकिताब सबका सब इँटा र काठले पुरिएको छ। यसै भग्नाशेषमा हराइरहेको छ, नेपालकै सबैभन्दा पुरानो श्री राजकीय संस्कृत माध्यमिक विद्यालय मटिहानीको इतिहास। ३०३ वर्ष पहिले महोत्तरी जिल्लाको मटिहानीमा विसं १७७५ सालमा रामलला दास(तस्मैया बाबा)का शिष्य जयकृष्ण दासले संस्कृत पाठशालाको नामले स्थापना गरेका थिए। शिक्षा विभागको तथ्याङ्कमा यो विद्यालयको स्थापना विसं १८६८ मा भएको उल्लेख छ। शिक्षा सेवा आयोगको प्रश्नमा नेपालको पहिलो विद्यालय कुन हो भनेर २०७२ सालबाट सोध्न थालिएको छ। उत्तरमा राजकीय संस्कृत मावि मटिहानी हो भनेर दिइन्छ। जुन गुरुकुल १५ कट्ठामा फैलिएको छ। राज गुठीअन्तर्गतको लक्ष्मीनारायण मठका मान महन्थ थिए तस्मैया बाबा। हालै गुरुकुलको एउटा जीर्ण कोठाको छत खसेको छ। जुन १२० वर्ष पहिले निर्माण गरिएको थियो। विद्यार्थी कक्षामा पढिरहेको बेला छात्रावास कोठाको छत खसेको थियो। मानवीय क्षति हुनबाट जोगियो। १८२५ सालमा पृथ्वीनारायण शाहले नेपाल एकीकरण गर्नुभन्दा ५० वर्ष पहिले मटिहानीमा गुरुकुल खोलिएको थियो। १९१० सालमा जंगबहादुर रानाले दरबार हाईस्कुल खोलेका थिए। उनले खोलेका विद्यालयलाई नै अहिलेसम्म नेपालको सबैभन्दा पुरानो स्कुल भनेर भनिन्छ। दरबार हाईस्कुलको नामनिशान नहुँदै मटिहानी७ मा लक्ष्मीनारायण मठबाट संस्कृत गुरुकुल सञ्चालन गरिएको थियो। गुरुकुलको भौतिक संरचना जति जीर्ण छ त्योभन्दा अब्बल यसको इतिहास छ तर राज्यको नजरमा कोसो टाढा छ। पुरातात्त्विक विभागको अध्ययन, अनुसन्धान तथा खोजमा यो देशकै जेठो गुरुकुल अटाउन सकेको छैन। धमिराले दस्तावेज सखाप पारिसकेको छ। यो गुरुकुल साँचो अर्थमा मिनी नेपाल हो जहाँ सबै थरीका फूलरूपी बटुकहरू मटिहानीको बगैंचामा फक्रिरहेका छन् : विन्देश्वरीप्रसाद मण्डल, प्रेस स्वतन्त्रता सेनानी पुराना पुस्ताले नयाँ पुस्तालाई यसको इतिहास लोरी, कथा, कहानीमा सुनाउँछन्। जीवित पाँच पुस्ताको जिब्रोमै यो विद्यालयको नाम छ, कति पुस्ता माटोमा मिलिसके। पुरानो संरचनालाई बचाउन ज्ञानलाई विज्ञानसँग जोड्न प्रविधिको प्रयोगको खाँचो छ। यस गुरुकुलमा कक्षा ८ देखि १२ सम्म पढाइ हुन्छ। अंग्रेजी, नेपाली, गणित, विज्ञान, सामाजिक गरी पाँच सय पूर्णांक अनिवार्य छ। जनसंख्याको बदला अनिवार्य संस्कृत भाषा पढाइन्छ। ब्राह्मण बटुकहरू देव तथा पितृकार्यका लागि कर्मकाण्ड पढ्छन् भने अन्यले ऐच्छिक गणित र शिक्षा पढ्छन्। ८ सय पूर्णांकमा वेद, ज्योतिष, व्याकरण, साहित्य, न्याय, दर्शन पाँचमध्ये एउटा विषय रोज्न पाइन्छ। कक्षा १२ पास गरेपछि नजिकै रहेको याज्ञवल्क्य लक्ष्मीनारायण विद्यापिठमा संस्कृतकै शास्त्री र आचार्य अध्ययन गर्न जान्छन्। संस्कृतबिना आधुनिक भाषाहरू शुद्घ हुँदैनन्, संस्कृतलाई रोजगारमूलक शिक्षासँग जोडेर अघि बढाउन सकिन्छ: अमिरिलाल मण्डल, पूर्वप्रधानाध्यापक उज्यालो विगत, अँध्यारो वर्तमानलक्ष्मीनारायण मठ राज गुठीमा पर्छ। आजभन्दा साढे ५ सय वर्ष अघि यो गुठी अस्तित्वमा आएको थियो। यही गुठीबाट राजकीय संस्कृत माध्यमिक विद्यालयको उदय भएको थियो। संस्कृत भाषालाई बुर्जुवाहरूको शिक्षा भनियो। साधारण स्कुलबाट संस्कृतको पाठ्यक्रम हटाइयो। आधुनिक शिक्षा पद्वतिले संस्कृत संकटमा पर्यो। उत्पादित जनशक्तिले बजार पाएनन्। संस्कृतप्रति रुचि घट्दै गयो। संस्कृत पढाउने विद्यालयमा विद्यार्थी कम हुँदै गयो। अहिले नयाँ पुस्ताबाट संस्कृत भाषा हराउँदै गइरहेको छ भने देशमा संस्कारी जनशक्ति उत्पादनमा ह्रास आएको छ। संस्कृत सभ्यता र ज्ञानको ब्रह्माण्ड हो जसबाट विज्ञानका सबै सूत्र विकास भएका हुन् : डा राजेश झा, प्रदेश प्रमुख, प्रदेश २ बालगुरु षडानन्दजस्ता विद्वान्् जन्माएको राजकीय संस्कृत गुरुकुलले आफ्नै मुहार फेर्न सकेको छैन। यो पाठशालाले हजारौंहजार बटुकहरूलाई शिक्षाको ज्योति दियो। यहीबाट ज्ञान आर्जन गरेर सयौंले विद्वान्को मानपदवी पाए। कुलपति, प्राध्यापक, नेपाल सरकारको सचिव, सीडीओ, डाक्टर, इन्जिनियर, वैज्ञानिकजस्ता कैयौं लाल जन्माए। तर, गुरुकुलको दैनिकी भिच्छाटनबाट चल्दैछ। यो दुर्भाग्य हो। पहिला संस्कृत माध्यमिक विद्यालयमा कहाँ बर्मा, कहाँ सिक्किम, कहाँ दाङ सबैतिरका बटुकहरू पढ्न आउँथे। पहिला फुसको छाप्रो थियो। भुइँमा चटाई ओछ्याएर शिष्य र गुरु बस्थें, पढ्थें र पाइन्थ्यो, न्याय दर्शनका शिक्षक शोभाकान्त झा भन्छन्, अब त्यो कहाँ पाउनु। अब डेक्स र बेन्च आइसक्यो। पहिले दिनमा गुरुहरू पढाउँथे, राति बटुकहरू आफंै पढ्थे। शिक्षकहरू रेखदेख गर्थे। तीन बजे बिहानै उठेर पढ्नु पथ्र्यो। जो सुतेका हुन्थे। गुरुहरूले लोटामा चिसो पानी ल्याएर जीउमा खन्याइदिन्थे। गुरुकुल नजिकै प्रथमा, मध्यमा र आचार्य गरी तीन पोखरी थिए। दिउँसो बटुकहरू पोखरीको डिलमा टुप्पी कसेर मन्त्र रट्थे। मध्यमा र आचार्य पोखरी अझै पनि मटिहानीमा छन्। निकै दु:ख गरेर विद्यार्थी विद्वान् बन्थे। पहाडका विद्यार्थी त सात पढेर आउँथे। एसएलसी पास गरेर मात्रै घर फर्किथे। अहिलेजस्तो आउजाउ गर्न पहिले यातायात र सञ्चारको सुविधा कहाँ थियो र ? आर्थिक अवस्था पनि उस्तै थियो। १५० रुपैयाँमा महिनाभरि भोजनगुरुकुलमा ५४ जना बटुकका लागि भोजन छात्रवृत्ति आउँछ। ४४ जनालाई प्रतिमहिना दुई हजार बराबरको रासन प्राप्त हुन्छ भने १० जनालाई १५० रुपैयाँका दरले मासिक नगद छात्रवृत्ति मुठी संस्थाले लक्ष्मीनारायण मठमार्फत पठाउँछ। ३५ वर्षअघि तय गरिएको दर अझै जारी छ। महँगीले आकास छोइसक्यो। तर, छात्रवृत्ति रकम बढ्दैन। तत्कालीन शिक्षा कार्यालय, गुठी संस्थान, भूमि सुधारसचिव, मन्त्रीलाई हारगुहार गर्दा पनि सुनुवाइ नभएको गुनासो गुरुकुल परिवारको छ। भैरहवाको भैंसाखादरमा व्याकरणविद् सन्त शर्माजीका नामले प्रचलित सन्त सीताराम दासका गुरु नाममा रहेको १४ बिघा जग्गा गुरुकुलको नाममा दानमा प्राप्त भएको छ। यसबाट वार्षिक दुई लाख आम्दानी आउँछ। यो खर्चले गुरुकुललाई पुग्दैन। बटुकहरू बिरामी भए अरूकै भर पर्नुपर्छ। कोचाकोच गरेर सानो कोठामा उनीहरू रात काट्छन्। त्यो कोठा पनि जीर्ण छ। देशकै प्राचीन गुरुकुलका बटुकहरू समस्यै, समस्या छन्। दु:खैदु:खमा छन्। बुझिदिने सरकार छैन। अभाव खेपेर भए पनि बटुकहरू उज्वल भविष्यका निम्ति घुँडा धसेर पढिरहेका छन्। वेद लोप हुन थाल्यो त्यसैले वेद बचाउन वेद विषयमै आचार्य हुँदै वेद विषयको प्राध्यापक बन्छु : विकास झा, बटुक गुठीको सम्पत्तिमा ब्रह्मलुटछ। मठद्वारा जन्माइएको संस्कृत स्कुलको हरिबिजोग छ। बटुकहरू कहिले आधा पेट खान्छन् त कहिले भोकै हुन्छ। साग, दहीदुध, मिठाई उनीहरूलाई सपनाझैं लाग्छ। महँगीको मारले छात्रवृत्तिले पुग्दैन। विद्यालयले दाताहरूसँग भिच्छा माग्छन्, बटुकलाई पाल्छन्। अरू विद्यालयमा पढेर घर जानेहरूका लागि दिवा खाजाको प्रबन्ध छ। तर, यहाँ बटुकहरू बिहान खाएपछि रातिकै खानामा भर पर्नुपर्छ। स्थानीय ६३ वर्षीय सुफला र बिल्टु मण्डल झन्डै ४० वर्षदेखि बटुकलाई खाना बनाएर खुवाउँदै आएका छन्। दुई रुपैयाँको तरकारीले छाक टार्नु पर्छ, सय रुपैयाँभन्दा किलोको बजारमा तरकारी पाइँदैन, राजकीय संस्कृत माध्यमिक विद्यालयका प्रधानाध्यापक ईश्वरी पौडेलले भने, अलि राम्रो दालको भाउ किलोको दुई सयभन्दा बढी नै हुन्छ। कसरी चलाउने गुरुकुल ? कठिन छ। गुठी संस्थाबाट आउने छात्रवृत्ति रकम बाटोमै चुहिने गरेको बताउँदै उनले थपे, छात्रवृत्ति रकम सीधा हाम्रो गुरुकुलको खातामा आउनुपर्छ। अभावै अभावमा देशकै गौरवपूर्ण शैक्षिक इतिहास बोकेको स्कुल बाँचिरहेको छ। महिनामा १०१२ हजारको बिजुली महसुल उठ्छ। बिल तिर्ने रकम छैन। कहिले हात जोडेर दाता गुहारिन्छ अनि तिरिन्छ। न तिरे गुरुकुलको लाइन काटिने खबर आउँछ। कसैलाई मतलब छैन। पूर्वप्रधानमन्त्री, मन्त्रीहरू गुरुकुलमा आउँछन्, फर्केपछि समस्या समाधान गर्न चासो दिँदैनन्। स्कुलको मुहार फेर्न मटिहानी नगरपालिका लागि परेको मेयर हरिप्रसाद मण्डल बताउँछन्।उनले विद्यालयको इतिहासबारे अध्ययन अनुसन्धान गर्नुपर्ने संघीय सरकारसँग माग गरेका छन्। ज्योतिषमा आचार्य गरेर ज्योतिष परामर्श केन्द्र खोल्छु : ज्ञानेश्वर दुबे, बटुक मिनी नेपाल बन्यो संस्कृत माविनेपालको ६ प्रदेश, २७ जिल्लाका १ सय ५० विद्यार्थी गुरुकुलमा पढ्छन्। मटिहानी बाहिरका ६० जना छन्। उनीहरू स्कुलकै होस्टलमा बस्छन्। के पहाडी, के हिमाली, के मधेसी सबै मिलेर बस्छन्, खान्छन्, पढ्छन्। सिन्धुपाल्चोकका युवराज न्यौपाने १२ वर्षको उमेरमै मटिहानी आए। उनी अहिले उमेरले १४ वर्ष पुगे। कक्षा १० मा पढ्छन्। सुरुमा उनलाई आउँदा डर लाग्थ्यो। अहिले उनलाई आनन्द लाग्छ। गुरु, गुरुआमाले आफूहरूलाई निकै माया गर्ने गरेको उनीले बताए। विद्यालयमा पाँच दिनअघि १३ वर्षीय पिन्टु मण्डल आएका छन्। सर्लाहीको बलराका उनलाई आउँदा कहाँ आएजस्तो लाग्थ्यो। घुलमिलले अहिले उनी खुसी छन्। मटिहानीका मोहम्मद इसराफिल राइन हालै कक्षा १२ पास गरे। फरक भाषा र भिन्न भूगोलका साथीसँग पढ्न पाउँदा उनी खुसी भएको बताउँछन्। मुस्लिम समुदायका उनी संस्कृत पढे। इसरापिल निजामती क्षेत्रको कम्प्युटर अपरेटरमा जागिर खाने तयारीमा छन्। राजनीति र जातीय परम्पराले चिरा परेको समाजलाई यो गुरुकुलले भावनात्मक रूपमा जोड्ने काम गरिरहेको छ। कुनै समय यस गुरुकुलमा पहाडका बाहुन र मधेसका मैथिल ब्राहमणलेमात्र प्रवेश पाउँथे। देशमा गणतन्त्र आयो। सबैले प्रवेश पायो। चमार, पासवान, परियार, खत्वे, मुस्लिमलगायतका जातजातीका बटुकहरू एउटै भान्छाको भात खान्छन् एउटै कक्षामा पढ्छन् प्रधानाध्यापक पौडेल भन्छन्। विद्यालय नजिकैको ऐतिहासिक तथा धार्मिक लक्ष्मी सागरमा हरेक बिहीबार बटुकहरूले लक्ष्मीनारायण भगवान्को साप्ताहिक आरती गर्नमा सघाइरहेका छन्। मटिहानी नगरपालिकाले पोखरीमा आरतीको सुरुआत गरेको हो। यो गुरुकुल साँचो अर्थमा मिनि नेपाल हो, ८८ वर्षीय प्रेस स्वतन्त्रता सेनानी विन्देश्वरीप्रसाद मण्डल भन्छन्, जहाँ सबै थरीका फूलरूपी बटुकहरू मटिहानीको बगैंचामा फक्रिरहेका छन्। गुरुकुलमा अभाव हुँदा स्थानीयले सहयोग गर्छन्। हालै नेपाली सेनाले भान्साकोठा निर्माण गरिदिएका छन्। पूर्वशिक्षामन्त्री गिरिराजमणि पोखरेल यस गुरुकुलका अभिभावक अभियन्ताका रूपमा छन्। ३०३ वर्ष अविच्छिन्न यात्राप्रदेश २ को अस्थायी राजधानी जनकपुरधाम। त्यहाँबाट १५ किलोमिटरपश्चिमदक्षिण लागेपछि महोत्तरीको जलेश्वर आउँछ। त्यहाँबाट घरी पूर्व त घरी दक्षिण मोडिँदै मटिहानी बजार पुगिन्छ। बजार नपुगिँदै गाउँकै मुखमा भव्य स्वागतद्वारले पाहुनालाई स्वागत गर्दछ।त्यो स्वागतद्वारमै संस्कृतको श्लोकबाट संस्कृत शिक्षाको गरिमालाई झल्काउने काम गरेको छ।मटिहानी बजारको मुख्य सडक।सडकको उत्तरतिर लक्ष्मीनारायण मठ छ अनि दक्षिणमा लक्ष्मी सागर पोखरी। बिहानको सूर्यको किरणको आकर्षणसँगै वैदिक मन्त्रोचरण र शंघघोषले मटिहानी तपोभूमि र ज्ञानभूमिको अनुभूति गराउँछ। पोखरीको पूर्वपट्टिको किनार छिचोल्दा एउटा गेट आउँछ। जहाँ श्री राजकीय संस्कृत माध्यमिक विद्यालय लेखिएको छ। जसले तीन सय तीन वर्षदेखि अविच्छिन्न रूपमा शिक्षाको ज्योति फैलाइरहेको छ। अरूलाई उज्यालो दिने गुरुकुल आफैं अँध्यारोमा परेको छ। गुरुकुल परिसरमा पस्दा संस्कृतमा एउटा नीति श्लोकमा नजर पर्छ : सर्वे भवन्तु सुखिन: सर्वे सन्तु निरामय भन्ने शब्दले विश्वबन्धुत्व र भातृत्वको सन्देश दिन्छ। विश्वभरकै कल्याण चाहने र कामना गर्ने गुरुकुलको भवन जीर्ण हुनु बिडम्बना हो। तर, केही झिनो आश भने जीवित छ। नजिकै केही नयाँ भवन बन्दै छ। अझै नजिक पुग्दा पुरानो भवनबाट शंख र घण्टको ध्वनि कानसम्मै गुञ्जिन्छ। मन्दिर नै पुगेझैं भान हुन्छ, आहा ! झ्यालबाट चियाउँदाभित्र जाउँजाउँ लाग्छ। पहेंलो रंगको वस्त्रधारण गरेका बटुक देखिन्छन्। विश्व शान्तिका लागि उनीहरू लयवद्ध अखण्ड रुद्राभिषेकपाठकमा मग्न हुन्छन्। साँझ ध्यान, योगा र महादेवको आरती गर्छन्।महर्षि फाउन्डेसन गुरुकुलमा देवकार्य तथा पितृकार्यका लागि दक्षजनशक्ति उत्पादन गर्न दैनिक रुद्री, गीता, उपनिषद्, नीतिशास्त्रजस्ता ग्रन्थहरूको अध्ययन गराउँछ। मन, वन, कर्मले विश्व शान्तिको कामना होस् भनी संकल्पसहित वेदध्वनि गराउँदै आएका छन्। जसका कारण गुरुकुल शैक्षिक, धार्मिक, पौराणिक पयर्टनको आकर्षणको केन्द्रविन्दुका रूपमा विकास हँुदै गएको गुरुकुलका संरक्षक तथा लक्ष्मीनारायण मटका मठाधीश जगन्नाथदास वैष्णव बताउँछन्। हराइरहेको इतिहाससाढे पाँच सय वर्ष पहिले मटिहानीको जंगलमा पोखरी छेउ रूखमुनि रामानन्द सम्प्रदायका सिद्ध सन्त रामदास र सुफी सन्त पिर बाबा बस्थे। रामदास (तस्मैया बाबा) लाई पिर बाबाले भविष्यवाणी स्वरूप कुनै चमत्कारपूर्ण दृश्य भएको स्थानमा आफ्ना खन्ती र चिम्टा गाड्न सल्लाह दिए। एक दिन राम दासले एउटा बिरालालाई मुसाले आफ्नो वशमा पारेको अद्भुत दृश्य अवलोकन गरे। उनले पिर बाबाको भविष्यवाणी स्मरण गर्दै त्यसै ठाउँमा अठारौं शताब्दीपूर्व खन्ती र चिम्टा गाडे र मठको स्थापना गरे। जुन अहिले पनि यथावत् छ। त्रेता युगमा माता सीताको विवाह हुँदा मटकोरमा मटिहानीबाट माटो खनेर लगिएको थियो। जनकपुरमा त्यही माटोबाट वेदी बनाइएको थियो। माटो खनेकै ठाउँमा लक्ष्मी सागरमा तस्मैया बाबाले स्नान गर्दा भगवान् लक्ष्मीनारायणको मूर्ति भेटाएका थिए। त्यस मूर्तिलाई प्राण प्रतिष्ठा गरेपश्चात् नैवेद्यको रूपमा खीर अर्पण गरी लक्ष्मीनारायण भगवान्को मन्दिर स्थापना गरे। याज्ञवल्क्य लक्ष्मीनारायण विद्यापिठ मटिहानीका सहप्राध्यापक धु्रव रायका अनुसार, तस्मैया बाबाका शिष्य जयकृष्ण दास थिए। उनी आफै संस्कृतका महावैयाकरण थिए। उनले नै १७७५ सालमा संस्कृत पाठशालाको स्थापना गरे। आफ्ना शिष्यलाई उनले स्वतन्त्र रूपमा पाणिनी व्याकरणको अध्यापन प्रारम्भ गरे। जयकृष्ण दासका शिष्य वनमाली दास पनि वैयाकरण ज्ञाता थिए। उनले पनि महाविद्यालयको सम्वद्र्धनमा तदारुकता देखाए। वनमालीका शिष्य रामरक्षा दास महन्थ भएपछि गुरुकुलमा व्याकरण विषयका साथै वेदको पनि अध्ययनअध्यापन प्रारम्भ गरे। वनमालीको समयमा महाविद्यालयमा अध्ययनरत विद्यार्थीमध्ये १०८ लाई भोजनको व्यवस्था गरियो। विस्तारै गुरुकुलमा १९६८ सालमा ज्योतिष र न्याय विषय पनि थप गरियो। पाठशालामा २००३ सालसम्म चार विभाग र चार शिक्षक कायम थिए। २००४ सालमा साहित्य विभाग थपियो। व्याकरण, वेद, ज्योतिष, न्याय र साहित्यको पढाइ हुनथाल्यो। २००८ सालमा पाठशालाको नाम राजकीय संस्कृत प्रधान पाठशाला राखियो। २००८ सालदेखि शिक्षकहरूलाई हाइस्कुलका शिक्षकले पाउने तलब दिइन्थ्यो भने उनीहरूले आचार्यसम्म पढाउँथे। २०११ सालतिर अंग्रेजी विषयको पनि त्यसैमा पढाइ हुनथाल्यो। २०२५ सालमा तत्कालीन श्री ५ को सरकारद्वारा पाठशालाबाट उच्च कक्षा हटाई माध्यमिक कक्षा कायम गरियो। तत्कालीन मानमहन्थ कौशलकिशोर दासले पाठशालाकै शिक्षकहरूबाट निजी स्रोतमा लक्ष्मीनारायण महाविद्यालयको स्थापना गरे। त्यो महाविद्यालय पनि प्रधान पाठशाला(हालको राजकीय संस्कृत मावि)कै भवनमा सञ्चालन गरियो। २०२८ सालमा नेपालमा नयाँ शिक्षा योजना लागू भयो। त्यसमा उच्च शिक्षातर्फ पनि धेरै नयाँ र सुधारात्मक योजना आयो। प्रत्येक अञ्चलमा एउटा संस्कृत क्याम्पस हुनुपर्ने प्रावधान ल्याइयो। त्यस बेला जनकपुर अञ्चलमा जनकपुरस्थित याज्ञवल्क्य महाविद्यालय र मटिहानीमा लक्ष्मीनारायण महाविद्यालय निजी स्रोतमा सञ्चालित थिए। मठका तत्कालीन मान महन्थ कौशल किशोरले जनकपुरको याज्ञवल्क्य महाविद्यालयलाई मटिहानीको लक्ष्मीनारायण महाविद्यालयमा समाहित गरी याज्ञवल्क्य लक्ष्मीनारायण विद्यापीठ (क्याम्पस) नामकरण गराए। उक्त विद्यापीठ २०३० साउन १ गतेदेखि आफ्नो छुट्टै परिसर र भवनमा सञ्चालित भई अस्तित्वमा आयो। यो विद्यापीठ त्रिभुवन विश्वविद्यालयको आंगिक क्याम्पस बनेको इतिहास छ। यहाँ प्राच्य विधाका वेद, व्याकरण, न्याय, ज्योतिष र साहित्य विषय क वर्गीय (मूल) विषयका रूपमा र आधुनिक विधाका नेपाली, अंग्रेजी, मैथिली, हिन्दी, राजनीतिशास्त्र, अर्थशास्त्र, गणित ख वर्गीय (सहायक) विषयका रूपमा अध्ययन गराइन्छ। संस्कृत महाविद्यालय, संस्कृत पाठशाला, राजकीय संस्कृत, प्रधान पाठशाला हुँदै २०२५ सालमा आएर माध्यमिक विद्यालय र लक्ष्मीनारायण महाविद्यालय छुट्टिएदेखि आजसम्म संस्कृत अध्ययनका केन्द्र रूपमा शैक्षिकसंस्था मटिहानीमा अस्तित्वमा छन्, गुरुकुलका पूर्वशिष्य तथा सहप्रध्यापक राय भन्छन्। राय २०३४ सालमा संस्कृत माविबाटै एसएलसी दिएर नेपालभरमै मधेसी मूलका भएर पनि उनले नेपाली विषयमा बोर्ड टप गरेका थिए। एक सय पूर्णांकमा ८६ नम्बर उनले ल्याएका थिए। फरक परिवेश, फरक सपनागुरुकुलको स्कुलको छात्रावासको ५ नम्बर कोठामा बस्छन्, तीन बटुक। उनीहरू फरकफरक परिवेशका छन्। कक्षा १२ मा ज्योतिष पढ्दै गरेका दैलेख दुल्लुका १९ वर्षीय खगेन्द्र उपाध्याय व्याकरण विषय लिएर पढ्दै छन्। पढेर व्याकरण विषयमा आचार्य गर्छु अनि गाउँमा आश्रम खोलेर पढाउँछु, उनी भन्छन्। खगेन्द्रका साथी छन्, रौतहटको १८ वर्षीय ज्ञानेश्वर दुबे। उनी भन्छन्, ज्योतिषमा आचार्य गरेर ज्योतिष परामर्श केन्द्र खोल्छु। चिना, कुण्डली बनाउन सिक्दै उनी कक्षा ११ मा ज्योतिष विषय लिएर पढिरहेका छन्। ज्ञानेश्वरसँग बस्छन्, महोत्तरीको जलेश्वरनजिक थरुवाहीका १६ वर्षीय अर्का बटुक विकास झा। कक्षा १० मा वेद लिएर अध्ययन गरिरहेका उनी भन्छन्,वेद लोप हुन थाल्यो। त्यसैले वेद बचाउन मैले वेद विषयमै आचार्य गर्ने सोच बनाएको छु। पढेर वेद विषयको प्राध्यापक बन्ने उनको सपना छ। विद्यालयकी संस्कृत भाषाकी शिक्षिका वन्दना कर्ण भन्छिन्, भाषा जीवनको एउटा आभूषण हो। अरूचिज खिइएर जान्छ तर भाषा हराउँदैन। झन् त्यसमा संस्कृत भाषा देवको भाषा हो। ज्योतिष विषयकी शिक्षिका प्रेरणा साहका अनुसार, ज्योतिष पढ्ने बटुक कहिले बेरोजगार बन्दैन। कोठामा बसेर हातको रेखा र चिना कोरेर जीवन चलाउन सक्छ।सन् १९६२ तिर संस्कृत माध्यमिक विद्यालयमा पढेका श्यामनन्द मिश्रले आचार्य तहको १०० नम्बरको ज्योतिष विषयमा ९५ नम्बर ल्याएर स्वर्ण पदक पाए। उनले पूरा विश्वविद्यालय उत्कृष्ट गरेर अर्को स्वर्णपदक हात पारे। उनले कामेश्वर सिंह संस्कृत विश्वविद्यालयमा परीक्षा दिए। त्यतिखेर नेपालमा र बिहारमा तहल्का मच्चियो, नव्य न्याय दर्शनका प्राध्यापक डा गोविन्द चौधरीले सुनाए, त्यो समयमा स्वर्णपदक पाउनु कम्ता ठूलो कुरो हुँदैनथ्यो। मटिहानीमा पहिला आचार्य तहको पढाइ मात्रै हुन्थ्यो। परीक्षा भारतका विश्वविद्यालयमा गएर विद्यार्थीहरूले दिन्थे। ८४ वर्ष उमेर टेक्दै गरेका डा चौधरी संस्कृत गुरुकुल मटिहानीका शिष्य हुन्। संस्कृत शिक्षा ओझेलमा पर्दा उनी चिन्तित छन्। उनी भन्छन्, समाजमा रुपैयाँवालाको शान बढ्यो। विद्वान्हरूको मान घट्दै गइरहेको छ। संस्कृत भाषाको विकासबिना संसारको उन्नति, प्रगति नहुने उनले बताए। पहिले शिक्षामा राजनीति पसेको थिएन। सबै गुरुहरू पढाउनेबाहेक केही काम गर्दैनथे। अहिले त पढाउनेभन्दा धैरै राजनीति हुन्छ। त्यसैले शैक्षिक संस्थाहरू ध्वस्त बने। शैक्षिक संस्थाहरू नोम्यान्स ल्याण्डजस्तै थिए राजनीतिका लागि, संस्कृत माध्यमिक विद्यालयका पूर्वप्रधानाध्यापक अमिरिलाल मण्डलले भने। विद्यापिठ मटिहानीका सहप्राध्यापक राय भन्छन्,संस्कृतलाई रोजगारीमूलक शिक्षासँग जोडेर अघि बढाउनु पर्छ। संस्कृतबिना आधुनिक भाषाहरू शुद्ध हुँदैनन्। संस्कृत ज्ञान मात्रै होइन, हाम्रो सभ्यता र संस्कृत पनि हो। संस्कृत ज्ञानको ब्रह्माण्ड हो यसले आधुनिक शिक्षा जीवनसँग अर्थ राख्छ, विद्यालयको अवलोकनका लागि आएका प्रदेश २ का प्रदेश प्रमुख डा राजेश झा(अहिराज) भन्छन्,विज्ञानको सबै सूत्र संस्कृतबाटै विकास भएको हो। नेपालको ७७औं जिल्लामा सुविधासम्पन्न वेदविद्याश्रम संस्कृत विद्यालय खोल्नुपर्ने उनको भनाइ छ। थप्छन्, जहाँ ज्ञान हुन्छ त्यहाँ विवेक हुन्छ।जहाँ विवेक हुन्छ त्यहाँ अनुशासन।तीन वर्षे आयुर्वेदको पठनपाठन सञ्चालनका लागि राजकीय संस्कृत विद्यालयले योजना बनाएको छ।तर, सिटिईभिटीमा सबै प्रक्रिया पूरा गरेर पनि अनुमति नपाउँदा गुरुकुल निराश बनेको छ।  उसबेलाकै पढाइ गतिलो  प्राध्यापक दिनेशराज पन्त, इतिहासविद् चीन कालमा मान्छेले मान्छेलाई विद्या दान गर्नुपर्छ भन्ने थियो। विद्या खर्च गरे झनै बढ्छ तर पैसा खर्च गरे सिद्धिन्छ भन्नेबाट मानिस प्रेरित हुन्थे। शिक्षा त दाजुभाइमा अंशवण्डा लाग्दैन। चोरीचकारी पनि हुँदैन। कमाएको धनसम्पत्ति चोरले लैजान सक्छ, विद्या त कसरी ? त्यो बेलामा गुरुकुल दुईथरि हुन्थे: एक घरघरमा गुरुले पढाउँथे, दोस्रो राजाहरूले पण्डित राखेर राजकीय पाठशाला खोल्थे। नि:शुल्क शिक्षा लिने र दिने काम हुन्थ्यो। अहिले शिक्षा व्यापारीकरण भएर गयो। गुरुकुलमा चेलोले घरबाट केही ल्याउँथे, त्यो अत्यन्त कम हुन्थ्यो। भिक्षाटन गर्न जान्थे। मौका परे गाई पनि माग्नु गुरुले चेलोलाई भन्थे। दूध खानु पर्यो नि। चेलालाई गुरुले भन्थे। यस्तो चलन थियो। गाउँगाउँमा, ठाउँठाउँमा पढाउने चलन थियो। अहिलेजस्तो मास एजुकेसन थिएन त्यो बेला। सबैले जाने पनि नजाने पनि पढ्नुपर्ने। जतिले पढ्थे राम्रो पढ्थे। शाह कालमा १८९७ सालमा राजेन्द्रविक्रम राजा थिए। उनले केही पण्डित राखिदिए। अहिलेको शब्दमा प्राध्यापक भनिन्छ। राजाले विद्यार्थीलाई पढ्न भेटी दिन्थे। राजकीय ढंगबाट पाठशाला चलाइन्थ्यो। गुरुकुलमा पढाउने कुरो लिच्छवीकालदेखि नै छ। पूर्वमध्यकालमा पनि भयो, यो परम्परा मल्लकालमा पनि रह्यो। नेपालको सबैभन्दा पुरानो राजकीय संस्कृत माध्यमिक पाठशाला नै हो। यसको इतिहासको खोजी गरिनुपर्छ। पहिला विद्यार्थीलाई गुरुहरूले वेदलगायत पढाउँथे। प्राचीनकालमा छोरीहरू गुरुकुलमा पढ्थे। पुरुषले कमाउने र घरमा महिलाले त्यो सम्पत्ति संरक्षण गर्ने परम्परा आयो। छोरी शिक्षामा पछाडि परे। जनैपूर्णिमामा अहिले ससुराली वा जजमानकहाँ रक्षा बाँध्छन् तर उहिले बर्खा मौसममा चारैतिर बाटोघाटो रोक्या हुन्थे। पढिसकेका र पढिरहेका विद्यार्थी वरिष्ठ गुरुकहाँ बस्थे। बसेर ज्ञान उधिन्ने गर्थे। जनै लगाएर विद्याको आराधना गरिन्थ्यो। सरस्वतीको मूर्तिमा अहिले पनि जनै लागेको देखिन्छ। महिलाहरूले त अहिले जनै लगाउँदैन। उहिले त नारीहरूले पनि लगाउँथे। गार्गी, मैत्रीहरू पढेरै ठूलाठूला भए। मध्यकालमा धर्म लोप हुने भयो भन्दै सानैमा छोरीको विवाह गरिदिने चलन आयो। छोरी घरमै जाने हो भन्दै हलुका ढंगले सोचिन्थ्यो। अहिले धनी परिवारका छोरीले पढाउँछन्, गरिबले अझै पढाउँदैनन्। अहिले चोरेर र ढाँटेर पनि पीएचडी गर्न खोज्नेहरू छन्। उहिले बीएसम्म पढेकाले मानभाउ पाउँथे। पहिला थोरै पढे पनि त्यो गुणस्तरीय पढाइ हुन्थ्यो। म्याट्रिक फेल भएकाले एमए गरेकालाई पढाउन सक्थे। प्राचीनकालमा राजनीतिसँग मान्छेलाई मतलव हुँदैनथ्यो। जो राजा भए पनि हामीलाई के मतलव ? भन्ने थियो। कुन पार्टीको सरकार बन्छ ? को प्रधानमन्त्री बन्छ ? अहिले त चाहिनेभन्दा बढी चासो हुन्छ। संस्कृत पढ्नेहरूकै दोषले यो भाषा ओझेलमा पारे। १७१८औं शताब्दीसम्म संस्कृतमा धेरै उन्नति भयो। सबैले संस्कृत पढ्नुपर्छ भन्ने छैन। पढ्नेले राम्रोसँग पढ्नुपर्छ। विगतमा गतिला विद्यार्थी र गतिलै गुरुहरू हुन्थे। अहिले फरक छ। शिक्षक पढाउँदैनन्, राजनीतिसमेत गरेर हिँड्छन्। ३०३ वर्ष पुरानो राजकीय संस्कृत विद्यालयको इतिहास खोजी गरी संरक्षण र प्रवद्र्धन गरिनुपर्छ।"
ओलम्पिकमा फहरायो नेपाली झन्डा,"काठमाडौं : ३२औं गृष्मकालीन टोकियो ओलम्पिक शुक्रबारबाट औपचारिक रूपमा सुरु भएको छ। जापानको राजधानी टोकियोमा एक विशेष कार्यक्रमका बीच टोकियो ओलम्पिकको औपचारिक शुभारम्भ गरिएको हो। उद्घाटन समारोहमा दुई सय पाँच देशका ११ हजारभन्दा बढी खेलाडीले मार्चपास गरेका थिए। कार्यक्रममा जापानको सांस्कृति, परम्परा, रीतिरिवाज, आर्थिक तथा सम्पन्नता झल्काउने विभिन्न कार्यक्रम प्रस्तुत गरिएको थियो। टोकियो ओलम्पिक आयोजक कमिटीका अध्यक्ष हासिमोतो सेकोले ओलम्पिक इतिहासमै स्थगनको नजिक पुगिसकेको ओलम्पिक भव्य र सव्य रूपमा आयोजना गर्न पाउँदा खुसी लागेको बताए। ओलम्पिक दोस्रो पटक जापानमा फर्किएको थियो। तर, इतिहासमै पहिलो पटक स्थगनको नजिक पनि पुगेका थियौं, उनले भने, विभिन्न चुनौतीलाई पार गर्दै हामीले प्रतियोगिताको उद्घाटन गर्न सफल भयौं। उद्घाटनसँगै हजारौंको आशा, विश्वास र सपना पनि साकार हुँदै जानेछ। यसैगरी अन्तर्राष्ट्रिय ओलम्पिक कमिटी (आईओसी) का अध्यक्ष थोमस बाचले विभिन्न चुनौतीका बाबजुद पनि सबैको आशा र विश्वासको प्रतीक रहेको ओलम्पिक सुरु भएको बताए। आजको दिन आशाको दिन हो। हामी सबैले कल्पना गरेभन्दा भिन्न परिस्थितिमा उद्घाटन समारोह गरिरहेका छौं। तथापि हामी सबै खुसी छौं, उनले भने, हामी सबै मिलेर यो खुसीलाई अझ विशेष बनाउनु छ। किनभने यो खेलकुदको एकीकृत शक्ति हो। एकजुटताको सन्देश पनि हो। यसले हामी सबैलाई एकसाथ आगामी यात्राका लागि आशा देखाउने छ। टोकियो ओलम्पिकको उद्घाटन सत्रको मार्च पासमा नेपालको झन्डा पौडी खेलाडी गौरिका सिंह र एलेक्जेन्डर शाहले बोकेका थिए। उनीहरूसँगै जुडो खेलाडी सोनिया भट्ट र सुटिङ खेलाडी कल्पना परियारले मार्च पासमा सहभागिता जनाएका थिए। एलेटिक्स खेलाडी सरस्वती चौधरी भने आइतबार मात्रै जापान जाने छिन्। उनी नेपालमै तयारीमा व्यस्त छिन्। नेपाली टोलीको सेफ द मिसनमा राष्ट्रिय खेलकुद परिषद्का सदस्यसचिव रमेशकुमार सिलवाल छन्। टोकियो ओलम्पिकमा परिषद्बाट बोर्ड सदस्य सुवास श्रेष्ठ र सम्पन्न श्रेष्ठले पनि सहभागी छन्। यसैगरी ओलम्पिक कमिटीबाट अध्यक्ष जीवनराम श्रेष्ठ, उपाध्यक्ष तथा कार्यकारी निर्देशक चतुरानन्द राजवैद्य, उपाध्यक्ष सुनीलकुमार श्रेष्ठ, महासचिव नीलेन्द्रराज श्रेष्ठ, सहमहासचिव पीताम्बर तिम्सिना, सचिव तुलसा थापा र सदस्य प्रकाशशमशेर राणा एवं राम अवाले पनि जापान पुगेका छन्। यसैगरी युवा तथा खेलकुद मन्त्रालयका सचिव केदार न्यौपाने, मेडिकलतर्फ डानविसमासिंह प्रधान, नेपाली दूतावासका कर्मचारी प्रेम बराल र स्वयम्सेवक रूपेश डंगोलले पनि टोकियो ओलम्पिकमा नेपाली टोलीको प्रतिनिधित्व गरेका छन्। ओलम्पिक कमिटीका उपाध्यक्ष तथा नेपाल फेन्सिङ संघका अध्यक्ष सुनीलकुमार श्रेष्ठ सुटिङको व्यवस्थापकका रूपमा टोकियो ओलम्पिकमा सहभागी हुनेछन्। पीताम्बरलाई भने एथलेटिक्सको व्यवस्थापकको जिम्मेवारी दिइएको छ। संघीय सांसदसमेत रहेकी कबड्डी संघकी अध्यक्ष तुलसा थापा र तेक्वान्दो संघका अध्यक्ष प्रकाशशमशेर राणा जुडोको व्यवस्थापक बनेर टोकियोको सयर गर्दै छन्। टोकियो ओलम्पिकमा सहभागिता जनाउन लागेका पौडी, एथलेटिक्स, सुटिङ र जुडो संघका कोही पनि पदाधिकारी भने जापान जाने टोलीमा परेका छैनन्। उनीहरूको स्थानमा ओलम्पिक कमिटीका पदाधिकारी व्यवस्थापकका रूपमा जापान पुगेका हुन्। पाँच खेलाडीसहित ३० सदस्यीय नेपाली टोलीले जापानको टिकट काटेकोमा अफिसियलको ओइरो लागेको समाचार बाहिरिएपछि राष्ट्रिय खेलकुद परिषद्का उपाध्यक्ष शिव कोइराला र नेपाल ओलम्पिक कमिटीका उपाध्यक्ष तेज गुरुङले भने जापान नजाने निर्णय गरेका थिए। टोकियो ओलम्पिकमा नेपालबाट पाँच खेलाडीले प्रतिस्पर्धा गर्दै छन्। सुटिङकी कल्पना परियार, पौडीका गौरिका सिंह र एलेक्स शाह एवं एथलेटिक्सकी सरस्वती चौधरी र जुडोकी सोनिया भट्टले टोकियो ओलम्पिक खेल्दै छन्। पौडी र एथलेटिक्सका खेलाडी अनिवार्य कोटामा ओलम्पिक खेल्न लागेका हुन् भने सोनिया र कल्पनाले वाइल्ड कार्ड पाएका छन्। टोकियो ओलम्पिकमा जुडो खेलाडी सोनिया भट्टले पहिलो चरणमा शनिबार रुसी खेलाडी डोल्गोभा इरिनासँग प्रतिस्पर्धा गर्ने भएकी छन्।"
बाई बाई सानुबा,"अहिलेसम्म बाँचेको छु तर अब जिन्दगीसित कुनै गुनासो छैन, किमो लगाएपछि साह्रै पीडा हुन्छ अरे ! घरभित्र र बाहिर गर्न सके अनि दिसापिसाब आफैं गर्न सक्ने भए पुग्छ। सर्पले टोकेर भरतपुर अस्पतालको मेडिकल वार्डमा भर्ना भएको थिएँ। २०५६ साउन १९ को रात मेरो उपचार हुँदै थियो। एक मनमा बाँच्नै पाउँदिनँ कि भन्ने डर पसेको थियो भने अर्को मनले भन्थ्यो, मलाई सानुबाले जसरी पनि बचाउनुहुन्छ। अर्धचेतन अवस्थामा थिएँ सायद, सानुबा, सानुबा मात्र भनिरहँदो रहेछु। हो, उहाँले मलाई बचाउनुभयो। आज यो हैसियतसम्म आइपुग्नुको प्रेरणा, साहस र आशीर्वाद सबै उहाँको हो। सानुबा, बाको ठूलो कान्छो भाइ विश्वराज पौडेल। सर्पदंशको उपचारपछि घर फर्किएँ। सानुबा त्यतिखेर चितवनमा गाविस उपाध्यक्ष हुनुहुन्थ्यो। अस्पतालबाट आएको भोलिपल्ट कार्यालयमा उहाँलाई कसैले सर्पले टोकेको मान्छे घर आएर गोबर टेकेछ, उत्ति नै बेला उसको मृत्यु भयो रे भनेछ। सानुबा त तुरुन्तै घर आउनुभयो र मलाई खाटबाट तल नझर्न भन्नुभयो। त्यतिबेला त कुरै बुझिनँ, पछि मात्र थाहा पाएँ। मप्रति उहाँको माया। अलि वर्ष पहिले एसएलसी दिने बेला मलाई टाइफाइड भयो। सानुबाले साइकलमा राखेर भरतपुर जचाउन लैजानुभयो। बाटोमा एक जना दाइले मलाई यसरी गाली गर्नुभयो कि सानुबाले बाबु, यो बिरामी छ र जचाउन लिएर आएको, नत्र किन मलाई साइकल चलाउन दिन्थ्यो र ! भनेको कहिल्यै बिर्सन्नँ म। २०७५ सालको कुरो हो, परीक्षण गर्दा उहाँको फोक्सोमा सानो दाग देखियो। क्यान्सरको आशंका गरी दुई दिनपछि दिल्लीस्थित राजीव गान्धी मेमोरियल क्यान्सर अस्पताल लैजाने सल्लाह भयो। अन्तर्राष्ट्रिय विमानस्थलमा ह्वीलचेयरमा राखेर उहाँलाई भित्र ल्याउँदै गर्दा मैले सानुबा, म कहिले आऊँ भनेर सोधें। तिम्रो व्यवसायको काम मिलाएर आऊ। उपचार प्रक्रिया लामो होला, उहाँले भन्नुभयो। यस्तो अवस्थामा कसरी यता बसेर काम गर्न सकुँला र ? मैले भनें। घरसल्लाह गरी एक महिना बस्ने गरी आऊ, उहाँले भन्नुभयो। भनें, हवस्, जति बस्नु परे पनि चाँडै आउँछु। सानुबालाई भाइ र ज्वाइँको साथमा बिदाइ गरियो। मनले भन्थ्यो, मलाई सानुबाले जसरी पनि बचाउनुहुन्छ। अर्धचेतन अवस्थामा थिएँ सायद, सानुबा, सानुबा मात्र भनिरहँदो रहेछु। हो, उहाँले मलाई बचाउनुभयो। आज यो हैसियतसम्म आइपुग्नुको प्रेरणा, साहस र आशीर्वाद सबै उहाँको हो। सानुबा, बाको ठूलो कान्छो भाइ विश्वराज पौडेल। सर्पदंशको उपचारपछि घर फर्किएँ। उता उपचार ठीकैसँग सुरु भएको जानकारी पाएको थिएँ। तीन दिनपछि अचानक ज्वाइँले फोन गरेर सबैजना जतिसक्दो चाँडो आउनू भनेर खबर गर्नुभयो। सबै व्यवस्था मिलाएर दिउँसो ४ बजे सानुआमा, बहिनी, कान्छो भाइ र म दिल्ली उड्यौं। सानुबाको आईसीयूमा राखेर उपचार हुँदैरहेछ। साँझ भेटघाट नभए पनि बाहिरबाटै अनुहार हेर्न पाऊँ भनी अनुरोध गरें। सानुबाले हातले इसारा गरेर बोलाउनुभयो। सुरक्षा निकै कडा रहेछ। सजिलै भित्र जान दिएन, भित्रबाट बोलाउनुभएको छ भनेपछि एक मिनेटका लागि भेट्न दिइयो। भोलिपल्ट फोक्सोबाट केही पानी निकालेपछि उहाँलाई वार्डमा सारियो। सानुबा अब कुरा गर्न सक्ने हुनुभयो। अस्पताल व्यवस्थापन साह्रै राम्रो लागेको थियो। नेपाली धेरै भेटिने रहेछन्। अस्पतालले प्रचार सामग्री नेपाली भाषामा समेत छापेको रहेछ। अस्पतालका सबै विभागीय प्रमुख आएर प्रत्येक दिन समस्या छ कि छैन भनेर बुझ्ने, चेकजाँच गर्ने रहेछन्। अस्पतालमा राति एक मात्र कुरुवा बस्न पाइनेरहेछ। तर हामी भने सानुबाबाहेक छ जना भयौं। क्यान्सर अस्पताल भएकाले वरिपरि घरमा बस्न दैनिक भाडा दरमा कोठा पाइनेरहेछ। साँझ कोठामै खाना खाएर पालैपालो कुरुवा बस्ने गथ्र्यौं। मलाई उहाँसितै बस्न मन थियो। उहाँको पनि चाहना त्यस्तै थियो। खाना खाने बेला भाइ सन्तोषलाई बोलाइदेऊ भन्नुहुन्थ्यो। ज्वाइँ र भाइलाई ओखती लिन र डाक्टरसित सल्लाह गर्न पठाउनु हुन्थ्यो। सानुबाका लागि रातमा कुरुवा मै बस्न पाए हुन्थ्यो भन्ने लाग्थ्योे। उहाँले पनि राति मैलाई बोलाउनुहुन्थ्यो। पिसाब फेराइदिएपछि पानी पिउनुहुन्थ्यो। सुताइदिन खोज्दा एकछिन गफ गरौं न भन्नुहुन्थ्यो। उहाँको कुरा सुन्न आतुुर हुन्थें। उहाँले भन्नुभयो, बाबु ! दाइहरू र भाइ चाँडै बिते। म अहिलेसम्म बाँचेको छु तर अब जिन्दगीसित कुनै गुनासो छैन, किमो लगाएर कपाल झार्न मन छैन। किमो लगाएपछि साह्रै पीडा हुन्छ अरे ! बीपी कोइरालाको आत्मवृत्तान्तमा पनि पढेको छु। घरभित्र र बाहिर गर्न सके अनि दिसापिसाब आफैं गर्न सक्ने भए पुग्छ। उहाँको कुरा सुनेर माया र व्यवहारले मरेतुल्य हुन्थें। सानुबाको फोक्सोमा देखिएको दाग छिट्छिटो फैलियो। दुखाई कम गने कडाभन्दा कडा खालका औषधि प्रयोग हुन थाले। पहिला मुखबाट खाने ८ घण्टा, ६ घण्टा, ४ घण्टाका औषधि हुँदै सुई प्रयोग हुन थाले। अस्पतालले अब उपचारको प्रक्रिया हुँदैन, घर लैजान दबाब दियो। सानुबा औषधिले काम गर्दा केहीबेर गफ गर्न सक्ने हुनुहुन्थ्यो। अरू बेलामा सुतेको सुत्यै। एक दिन अस्पतालको बिरामी कुरुवा कोठामा सुतेको थिएँ। ज्वाइँ माथि सानुबासँगै हुनुहुन्थ्यो। राति २ः३० बजेतिर ज्वाइँको फोन आयो। म आत्तिँदै वार्डमा पुगें। सानुबाले मलाई खोजिरहनुभएको रहेछ। ज्वाइँले आज दाइलाई सुत्न दिऊँ न भन्दा पनि सानुबाले मान्नु भएन। उहाँले भन्नुभयो, उसको बारेमा मलाई जति कसलाई थाहा छ ? उसको राम्रो बानी के भने ऊ एक फेर ब्युँझेपछि फेरि सुताइलाई निरन्तरता दिनसक्छ। हजुर जानुहोस् बाबु, पुष्प यहीँ सुत्छ। म पनि खुसी भएँ। वास्तवमा ज्वाइँको अनुरोध पूरा गर्न मात्र कुरुवा कोठामा सुत्न गएको थिएँ। अब सानुबालाई सबैको सल्लाहले नेपालै फर्काउने कुरा भयो। उताका डाक्टरले नेपालकै डाक्टरसित उपचार गर्न भनेका थिए। हामी एयर एम्बुलेन्सको खोजीमा लाग्यौं। तर त्यो त भारतभित्रका लागि मात्रै रहेछ। नेपाल ल्याउन त प्रक्रिया नै १५ दिनजति लाग्दोरहेछ। त्यो पनि इन्डियाको सीमासम्म मात्र आउने रहेछ। नेपालमा भएका अस्पतालमार्फत कुरा गर्दा पनि त्यही मात्र हुने भनियो। एम्बुलेन्सको खोजीमा बिचौलियामार्फत सम्पर्क गर्दागर्दै चार दिन बित्यो। एक जना अस्पतालको प्रशासकमार्फत एयर इन्डिया र जेट एयरमा आईसीयूसहितको मेडिकल टिमले बिरामी लैजाने गरेको थाहा भयो। चौथो दिन लगभग हाम्रो यात्रा तय भयो। बैंक खातामा पैसा थियो तर सीमित मात्र निकाल्न मिल्ने। तर बिचौलियालाई नगद नै चाहिने। केही त भाइ सन्तोषले व्यवस्था मिलायो। ऊ बिचौलियासित गएपछि लामो समयसम्म सम्पर्कविहीन भयो। भाइ पनि आउँदैन, कुनै टुंगो लाग्दैन। समस्यामाथि समस्या थपियो। लामो पर्खाइ र छटपटीपछि बल्ल फोन लाग्यो भाइको। काम भयो दाइ भनेपछि ढुक्क भयाौं। कडा औषधिको प्रभावले धेरै समय सुतिरहनुहुन्थ्यो, सानुबा। होस आएका बेला मलाई के खायौ, कस्तो खायौ, निद्रा पुगेको छ कि छैन भनेर सोध्नुहुन्थ्यो। मलाई अलि सहज भएपछि दिल्ली घुम्न जाउँला ल भन्नुहुन्थ्यो। नेपाल आउने बेला सानुबाले बाबु ! तिमी यता बस। भाइ र ज्वाइँ उता बस्छन् भनेर सिट पनि मिलाउनुभयो। तर एयर इन्डियाको त्यस विमानमा मेडिकल टोलीसित बिरामी र एक जना कुरुवा मात्र आउन मिल्नेरहेछ। सानुबालाई एम्बुलेन्समा राखिरहँदा उहाँसँगै बसें। तर सँगै आउन मिलेन। मलाई खोजिरहनुभएको थियो। अन्तिमपटक नचाहेरै झुट बोलें, सँगै छु भनेर। त्रिभुवन अन्तर्राष्ट्रिय विमानस्थलमा ओम अस्पतालको मेडिकल टिम गएपछि भारतीय मेडिकल टिमले बिरामी हस्तान्तरणको प्रक्रिया मिलाएछन्। सानुबालाई विमानस्थलबाट सोझै ओम अस्पतालमा लगेर राखियो। हामी भने पर्सिपल्ट बिहान मात्र काठमाडौं फर्कियौं। सानुबाकोे तीन दिनको उपचार ओम अस्पतालमा गरेपछि पुनः ललितपुरको नेपाल क्यान्सर अस्पतालमा लैजाने सल्लाह भयो। त्यहाँको डाक्टरको टिमले समय नै तोकिदियो। सानुबा बोलाउँदा बोल्नुहुन्थ्यो। आँखा हेर्नुहुन्थ्यो। लाग्थ्यो साह्रै पीडा भएको छ। तर फागुन ९ गते बिहान डाक्टरको टिमले अबको केही घण्टा होला, हजुरहरू कतै जानुपर्दैन। जति हुनुहुन्छ, वरिपरि रहनोस्। उहाँका अचेत आँखाले केही खोजेजस्तो लाग्थ्यो। फागुन १० गते साँझ सानुबाले सबैलाई छाडेर जानुभयो। क्यान्सरले हामीलाई साँच्चिकै टुहुरो बनायो। बालाई मज्जाले स्याहार्नै पनि पाइएन। सानुबाले हाम्रा लागि भने कुनै कमी हुन दिनुभएन तर चाहेजसरी स्याहार्न पाएनौं। फोक्सोका दागले २३ दिनमै उहाँलाई सिध्यायो।"
कांग्रेसको वडा अधिवेशन स्थगित,"काठमाडौं : नेपाली कांग्रेसमा क्रियाशील सदस्यताको ढिलाइका कारण आशन्न १४औँ महाधिवेशनअन्तर्गत अन्य महाधिवेशन कार्यतालिका प्रभावित भएको छ। केही जिल्लाको विवादका कारण उक्त कार्य अहिलेसम्म सम्पन्न हुन नसकेपछि महाधिवेशन कार्यतालिका प्रभावित भएको हो। पाटी सभापति एवं प्रधानमन्त्री शेरबहादुर देउवा निवास बूढानीलकण्ठमा बसेको बैठकमा केन्दीय महाधिवेशन निर्धारित समयमै गर्ने गरी अन्य महाधिवेशन कार्यतालिका हेरफेर गर्न सकिनेबारे छलफल भएको थियो। गत असार ४ गते सम्पन्न केन्द्रीय कार्यसमितिको बैठकले पार्टीको १४औँ महाधिवेशन आगामी भदौ १६ देखि १९ गतेसम्म काठमाडौँमा गर्ने संशोधित कार्यतालिका पारित गरेको थियो। संशोधित कार्यतालिका अनुसार गाउँनगर वडा अधिवेशन यही साउन १२ गते, गाउँनगर अधिवेशन साउन १६ गते र प्रदेशसभा क्षेत्रीय अधिवेशन साउन २० गतेका लागि तोकिएको छ। त्यसैगरी प्रतिनिधिसभा क्षेत्रीय अधिवेशन एकमात्र प्रतिनिधिसभा निर्वाचन क्षेत्र भएको जिल्ला अधिवेशन साउन २३, एक भन्दाबढी प्रतिनिधिसभा निर्वाचन क्षेत्र भएको जिल्ला अधिवेशन साउन २६ तथा प्रदेश अधिवेशन भदौ १ र २ गते का लागि निर्धारण गरिएको छ।"
गण्डकी सरकारमा स्याङ्जाका २ मन्त्री,"स्याङजा : गण्डकी प्रदेश सरकारले पूर्णता पाएसँगै स्याङजाका २ जना सांसद मन्त्री भएका छन्। चार प्रदेशसभा निर्वाचन क्षेत्र रहेको स्याङजाले २ जना मन्त्री पाएको हो। एघार सदस्यीय मन्त्रीमण्डलमा नेपाली कांग्रेसतर्फका समानुपातिक उम्मेदवार मेखलाल श्रेष्ठ र नेकपा गठबन्धनबाट प्रत्यक्षतर्फ निर्वाचित दिपक थापा (चर्ति मगर) मन्त्री बनेका हुन्। श्रेष्ठलाई शिक्षा, संस्कृति, विज्ञान तथा सामाजिक विकास मन्त्रालय र थापालाई वन, वातावरण तथा भूसंक्षण मन्त्रालयको जिम्मेवारी दिइएको छ। उनीहरुले शुक्रबार नै सपथ लिए। मुख्यमन्त्री कृष्णचन्द्र नेपाली पोखरेलले एक महिनापछि मन्त्री मण्डललाई पूर्णता दिंदै शुक्रबार थप ६ जना मन्त्री नियुक्त गर्दा स्याङजाका २ जना मन्त्री बनेका हुन्। प्रदेश सरकारले ११ मन्त्रालय सहितको मन्त्रीपरिषद गठनकार्यलाई पूर्णता दिएको जनाएको छ। मेखलाल श्रेष्ठ साविक दार्सिङ दहथुम गाविस हाल भीरकोट नगरपालिका १ निवासी हुन्। उनले नेपाल विद्यार्थी संघबाट राजनीति यात्रा सुरु गरेका थिए। वालिङ बहुमुखी क्याम्पसमा नेविसघंको इकाई सभापति, जिल्ला उपसभापति, नेपाल तरुण दलको पूर्व केन्दीय सदस्य हुँदै नेपाली काँग्रेसको महासमिति सदस्य भएर जिम्मेवारी पूरा गरेका छन्। उनी समानुपातिकतर्फ पहिलो नम्बरमा सूचिकृत थिए। नेपाली काँग्रेसको संसदीय दलको उपनेतासमेत पनि हुन्। त्यस्तै साविकको बिरुवा अर्चले गाविस हाल बिरुवा गाउँपालिका २ निवासी थापाले कम्युनिष्ट पार्टीको सदस्य लिइ राजनीतिक यात्रा सुरु गरेका थिए। पूर्व शिक्षक समेत रहेका उनी २०५२ सालदेखि नेकपा माओवादीमा आवद्ध छन्। पार्टी जनसरकार स्याङ्जाको प्रमुख, राज्य समितिको सचिवालय सदस्य भएर काम गरिसकेका छन्। २०६४ सालको संविधानसभा निर्वाचनमा स्याङ्जा क्षेत्र नं १ मा उम्मेदवार भई पराजित भए। २०७४ को निर्वाचनमा स्याङ्जा क्षेत्र नम्बर १ (क) को प्रदेशसभा निर्वाचनमा तत्कालीन बाम गठबन्धनतर्फ उम्मेवार भइ विजयी भए। प्रत्यक्षतर्फका ४ र समानुपातिकतर्फका एक सांसद रहेको स्याङजाले यसअघि पृथ्वीसुब्बा गुरुङ नेतृत्वको सरकारमा मन्त्री पाएका थिएनन्। गुरुङ् नेतृत्वको सरकार ढलेसँगै कांग्रेस नेतृत्वमा बनेको कृष्णचन्द्र नेपाली पोखरेलको नेतृत्वको सरकारले स्याङजाका २ मन्त्री बनेसँगै जिल्लामा खुशी छाएको छ। जिल्लामा देखिएको नयाँ भेरियन्ट सहित बढ्दो कोरोना संक्रमण नियन्त्रणका लागि सर्वसुलभ कोरोनाविरुद्धको खोपको छिटो र सहज उपलब्धताका लागि नवनियुक्त मन्त्रीसँग जिल्लाबासीको पहिलो र मुख्य अपेक्षा छ।"
पार्टीको महाधिवेशन मिति यताउता हुँदैन : वरिष्ठ नेता पौडेल,"भक्तपुर : नेपाली कांग्रेसका वरिष्ठ नेता रामचन्द्र पौडेलले पार्टीको आशन्न महाधिवेशनको तिथि यताउता नहुने ठोकुवा गरेका छन्। पार्टी महाधिवेशनको मुख्य तिथि नसार्न पार्टी सभापति एवं प्रधानमन्त्री शेरबहादुर देउवासमेत दृढ रहेको उनले जानकारी दिए। कांग्रेस केन्द्रीय सदस्य गुरुराज घिमिरले लेखेको कविता संग्रह मृत्युसँगको साक्षात्कार पुस्तक शुक्रबार भक्तपुरमा विमोचन गर्दै वरिष्ठ नेता पौडेलले भने, पार्टी महाधिवेशनको तिथि भदौ १६, १७, १८ र १९ यताउता हुँदैन। आजै बसेको पदाधिकारी बैठकमै पनि सभापतिज्यूले महाधिवेशनको मुख्य तिथि यताउता हुनसक्दैन भन्नुभयो। मैले पनि त्यहीं दोहोर्याएँ। यदि महाधिवेशन यताउता भए पार्टीको दर्ता नै खारेज हुने खतरा रहेको उनको भनाइ थियो।हामी हाम्रो गौरवशाली पार्टीको दर्ता खारेज हुने खतरा मोल्न तयार छैनौं, वरिष्ठ नेता पौडेलले जोड दिएर भने। राजनीतिमा धैर्यता र प्रतिबद्धता आफूले कांग्रेस नेताहरु गिरिजाप्रसाद कोइराला र बीपी कोरइरालाबाट सिकेको नेता पौडेलले बताए। त्यस्तै कांग्रेसका पूर्वमहामन्त्री कृष्णप्रसाद सिटौलाले साहित्यमा भौतिक दुनियाँको लेख्दै गर्दा आफ्नो यथार्थबारे पनि बोल्नुपर्ने धारणा राखे। अहिलेको समय विद्रोह गर्ने नभई समाधान खोज्ने बेला भएको भन्दै उनले यथार्थ एवं सत्य भन्न डराउने कांग्रेस हुन नसक्नेमा जोड दिए। पार्टीको क्रियाशील सदस्या टुंगिएको छैन। यस्तो अवस्थामा साउन १२ गते पार्टीको वडा अधिवेशन हुँदैन, नेता सिटौलाले भने, तर पार्टीले हुँदैन भनेर निर्णय गरेको छैन। यथार्थमा हुने अवस्था पनि छैन। कार्यक्रममा कांग्रेसका महामन्त्री डा शशांक कोइराला, केन्द्रीय सदस्यहरु डा शेखर कोइराला, अर्जुननरसिंह केसी, डा मीनेन्द्र रिजाल, बलबहादुर केसी, चन्द्र भण्डारी, दीपक गिरीलगायतले लेखक घिमिरेको राजनीतिक जीवन र साहित्यिक प्रतिभाबारे चर्चा गरेका थिए। उनीहरुले राजनीतिमा असफल पो भएँ कि भन्ने घिमिरेमा लागेको भन्दै राजनीतिमा हतारिएर नहुने सुझाव दिए। घिमिरेलाई राजनीति र साहित्यलाई सँगसँगै लगेर बीपी कोइरालाको उचाइमा पुग्न उनीहरुले शुभकामना दिए।वरिष्ठ साहित्यकार तुलसी भट्टराई र पद्मकन्या क्याम्पसकी प्राध्यापक ज्ञानु अधिकारीले कविता संग्रहको समीक्षा गर्दै कविता इतिहासभन्दा धेरै सत्यको नजिक पुग्ने भएकाले कविताको शक्तिलाई बुझेर अघि बढ्न आग्रह गरे।लेखक घिमिरेले करिब १० वर्षको बीचमा रचना गरेका ४० वटा कवितालाई संगालेर पुस्तक प्रकाशन गरिएको जानकारी दिए। उनले आफू भूपि शेरचनको कविता लेख्ने शैलीबाट बढी प्रभावित भए पनि साहित्यमा लाग्ने प्रेरणा भने बीपी कोइरालाबाट पाएको बताए। लेखक घिमिरेको यो दोस्रो कविता संग्रह हो। यसअघि उनले २०७३ सालमा पहिलो कविता संग्रह प्रतिज्ञाको पहाड प्रकाशनमा ल्याएका थिए। उनका ३ वटा विचार तथा लेख संग्रह प्रकाशन भइसकेका छन्। त्यस्तै मान्छेका कथाहरु कथासंग्रह २०७६ सालमा प्रकाशित भएको थियो।डाक्टरको पुनर्जन्म उपन्यास प्रकाशोन्मुख रहेको उनले जानकारी दिए।"
महन्थ ठाकुरसँग विप्लवको भेटवार्ता,काठमाडौँ: नेपाल कम्युनिस्ट पार्टीका महासचिव नेत्रविक्रम चन्द 'विप्लव'ले जनता समाजवादी पार्टी (जसपा)का अध्यक्ष महन्थ ठाकुरसँग भेटवार्ता गरेका छन् । पछिल्लो परिवर्तित राजनीतिक घटनाक्रमबारे उनीहरुको छलफल केन्द्रित रहेको बताइएको छ । छलफलको क्रममा विप्लव नेतृत्वको नेकपाका अर्का नेता खड्गबहादुर विश्वकर्मा 'प्रकाण्ड' समेत सहभागी थिए । नयाँ सरकार गठनसँगै जसपाभित्र मतभेद् बढिरहँदा शनिबार विप्लव र उनका सहयोद्धा प्रकाण्ड महन्थ निवास पुगेका हुन् । जसपाका नेता महन्थको गतिविधिबाट पछिल्लो समय अर्का नेता उपेन्द्र यादव समूह रुष्ट देखिँदैआएको छ । निवर्तमान प्रधानमन्त्री केपी ओलीलाई समर्थन गरेकोमा यादव समूह ठाकुर र राजेन्द्र महतोसँग रुष्ट देखिएको हो । निवर्तमान प्रधानमन्त्री ओलीकै पहलमा सार्वजनिक भएका विप्लवले पछिल्लो समय राजनीतिक भेटवार्ता तिब्र बनाएका छन् । यसअघि उनले माधव नेपाल र आफ्नै पूर्वसहयोद्धा पुष्पकमल दाहाल प्रचण्डसँग भेटवार्ता गरेका थिए । यसबीचमा विप्लवले चुनावलाई केन्द्रमा राखेर नयाँ गठबन्धनको तयारी गरिरहेको उनी निकट नेताहरु बताउँछन् ।
एमाले एकता अन्तिम चरणमा,"काठमाडौं : एमालेका दोस्रो तहका नेताहरूले पार्टी एकताको काम अन्तिम चरणमा पुगेको दाबी गरेका छन। अध्यक्ष केपी ओली र वरिष्ठ नेता माधव नेपाल आरोप प्रत्यारोपमा उत्रेपनि विघटित कार्यदलका सदस्यहरूबीचको निरन्तर छलफलबाट एकता अन्तिम चरणमा पुगेको बताएका छन्। ओली र नेपालबीच भेटवार्ता गराएर एकतालाई चाँडै सार्वजनिक गर्ने तयारी भइरहेको कार्यदलका सदस्यहरूको भनाइ छ। एकताको काम अन्तिम चरणमा पुर्याएका छौं, कार्यदलका एक सदस्यले भने, एकताको अस्त्र के हो भन्ने अहिले सार्वजनिक नगर्ने भन्ने छ। आजभोलि नै नजिता आउँछ। पार्टी विवाद मिलाउन भन्दै अध्यक्ष ओली र वरिष्ठ नेता नेपाल पक्षका ५, ५ जना नेता रहेको कार्यदल गठन गरिएको थियो। कार्यदलले असार २७ गते राति १० बँुंदे सहमति गरी नेताहरूलाई सहमतिपत्र हस्तान्तरण गरेको थियो। तर, त्यसको भोलिपल्टै सर्वोच्च अदालतले ओलीलाई प्रधानमन्त्रीबाट हटाएर कांग्रेस सभापति देउवालाई प्रधानमन्त्रीमा नियुक्त गर्न परमादेश जारी गरेपछि एमाले विवादले अर्को मोड लियो। एकताको छलफल निकै नै सकारात्मक छ, एमाले नेता रघुजी पन्तले भने, परिणाम आउने गरी नै छलफल भइरहेको छ।"
प्रभावकारी ढङ्गले सरकार सञ्चालन गर्ने गठबन्धनको निर्णय,"काठमाडौं : पाँच दलीय गठबन्धनलाई थप प्रभावकारी बनाउँदै सरकार सञ्चालनमा सहयोग गर्ने शीर्ष नेताहरूबीच सहमति भएको छ। प्रधानमन्त्री निवासमा आज साँझ भएको बैठकमा प्रभावकारी ढङ्गले सरकार सञ्चालन गर्ने निर्णय भएको हो। बैठकमा मन्त्रिपरिषद् विस्तार, समसामयिक राजनीतिक परिस्थिति, सरकारका भावी योजना, महामारी नियन्त्रणको प्रयासलगात विषयमा शीर्ष नेताहरूबीच गम्भीर विचारविमर्श भएको माओवादी केन्द्रका अध्यक्ष पुष्पकमल दाहाल प्रचण्डका प्रेस संयोजक विष्णु सापकोटाले जानकारी दिए। बैठकमा प्रधानमन्त्री एवं नेपाली काङ्ग्रेसका सभापति शेरबहादुर देउवा, नेकपा(माओवादी केन्द्र)का अध्यक्ष दाहाल, नेकपा(एमाले) का नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चा नेपालका अध्यक्ष चित्रबहादुर केसी सहभागी थिए। शनिबार दिउँसो माओवादी केन्द्रका अध्यक्ष दाहाल र पूर्व प्रधानमन्त्री नेपालबीच कोटेश्वरस्थित नेता नेपालको निवासमा समसामयिक विषयमा छलफल भएको थियो। रासस"
संसदीय दलको विधान अनुमोदन गर्न जसपा केन्द्रीय समिति बैठक,"काठमाडौँ: जनता समाजवादी पार्टी (जसपा) उपेन्द्र यादव पक्षीय केन्द्रीय कार्यकारिणी समितिको बैठक शनिबार बालकुमारीस्थित पार्टी कार्यालयमा सुरु भएको छ । संसदीय दलको विधान अनुमोदन, संसदीय दलको निर्वाचनका लागि समिति गठन, पार्टी प्रशीक्षणको तालिक लगायत विषयमा बैठकले निर्णय गर्ने बताइएको छ । यसवाहेक निर्वाचन आयोगमा जारी आधिकारिकता विवाद र महन्थ ठाकुरले सर्वोच्च अदालतमा दायर गरेको मुद्दाबारे पनि बैठकमा छलफल हुनेछ । नयाँ सकार गठनसँगै जसपामा भने उपेन्द्र यादव र महन्थ ठाकुर समूहबीच आधिकारिकताको विवाद चर्किँदै गएको छ । निर्वाचन आयोगले भने विवाद समाधानका लागि ५१ सदस्यीय केन्द्रीय कार्यकारिणी समितिलाई साउन ११ गते उपस्थित हुन आदेश दिएको छ । तर नेता ठाकुरले यस्तो आदेश विरुद्ध अदालतमा रिट दायर गरेका हुन् । ठाकुर समूहले निवर्तमान प्रधानमन्त्री तथा नेकपा एमालेका अध्यक्ष केपी ओली नेतृत्वको सरकारलाई समर्थन दिएको थियो भने शेरबहादुर देउवा नेतृत्वको सरकारलाई यादव समूहको समर्थन छ ।"
परीक्षण उडानको तयारीमा गौतमबुद्ध अन्तर्राष्ट्रिय विमानस्थल,"सिद्धार्थनगर : निर्माणाधीन गौतमबुद्ध अन्तर्राष्ट्रिय विमानस्थल परीक्षण उडानको अन्तिम तयारीमा पुगेको छ। विमानस्थलको प्राविधिकतर्फको काम सकिएपछि अब परीक्षण उडानको तयारी गरिएको हो। गौतमबुद्ध अन्तरराष्ट्रिय विमानस्थलका आयोजना प्रमुख प्रवेश अधिकारीका अनुसार विमानस्थलको बाह्य संरचनाको काम सकिसकेको छ भने भित्र उपकरण सुरक्षा जाँचको काम मात्रै बाँकी रहेको छ। उनले भने, 'हामी क्यालिबेरेसन फ्लाइटका लागि तयारीमा छौँ।' क्यालिबेरेशन फ्लाइट भनेको विमानस्थलको ग्राउन्ड र जहाजबीचको सूचना आदानप्रदान सही छ, छैन भनेर जाँच गर्ने हो। यसका लागि पाँचसात सिट भएको विमान हुन्छ र त्यसले विमानस्थललाई केन्द्रित गरेर उडान गर्ने गर्दछ। उडानका क्रममा एन्टिना, सिङ्गल रिसिभ, लाइटिङ, कम्युनिकेशनलगायत सबै सूचना ठीक छ छैन भनी परीक्षण हुने गर्दछ। क्यालिबेरेशन फ्लाइटमा सबै सिङ्गल र सूचना सही देखिएपछि मात्रै अन्य जहाजले उडान र अवतरण सुरु गर्ने गर्दछन्। गौतमबुद्ध विमानस्थलमा क्यालिबेरेसन फ्लाइटका लागि एरो थाइसँग सम्झौता भएको छ। परीक्षण उडान कहिले गर्ने भन्ने विषय एरो थाइमा भर पर्नेछ। कोरोना महामारीको कारण परीक्षण उडान केही समय ढिला हुने भने देखिएको छ। गौतमबुद्ध अन्तरराष्ट्रिय विमानस्थल निर्माणमा मुलतः तीन तहका काम सम्पन्न भएका छन्। पहिलो अन्तरराष्ट्रिय बोलपत्र (आइसिबी वान) अन्तर्गत रु छ अर्ब ८२ करोडको काम भएको छ। दोस्रो अन्तरराष्ट्रिय बोलपत्र (आइसिबी टू) अन्तर्गत रु ५० करोडको काम र तेस्रो मुआब्जा वितरण रु २२ अर्ब ४० करोड भएको छ। त्यसका अतिरिक्त कार्गो निर्माणका लागि रु ९० करोडको काम भएको छ। यसरी सबै आयोजनाको काम जोड्दा रु ३० अर्बभन्दा बढीको लगानीमा भैरहवास्थित गौतमबुद्ध अन्तरराष्ट्रिय विमानस्थल निर्माण हुने भएको छ। यो रकममा नेपाल सरकारको ३७ दशमलब ४ र एडिबिको ६२ दशमलब ६ प्रतिशत लगानी रहेको छ। भैरहवास्थित गौतमबुद्ध विमानस्थललाई अन्तरराष्ट्रियस्तरको बनाउन चिनियाँ ठेकेदार कम्पनी नर्थ वेस्ट सिभिल एभिएसन एअरपोर्ट कन्ट्रक्सन ग्रुपले पहिलो चरणको कामका लागि अन्तरराष्ट्रिय बोलपत्र (आइसिबी वान) मा सम्झौता भएर निर्माण कार्य विसं २०७१ माघ १ देखि सुरु गरेको हो। कूल रु छ अर्ब २२ करोड ५१ लख ३० हजार २२७ रुपैयाँ ९१ पैसा लागतमा निर्माण सम्पन्न गरी नर्थ वेस्टले ठेक्का पाएको हो। आइसिबी वानअन्तर्गत धावनमार्ग तीन हजार मिटर, चार वटा लिङ्क ट्याक्सी वे (धावन मार्ग र जहाज पार्किङ्ग क्षेत्र जोड्ने बाटो), पाँच वटासम्म अन्तरराष्ट्रिय जहाज पार्किङ गर्नसक्ने क्षमताको जहाज पार्किङस्थल, टर्मिनल भवन, प्रशासनिक भवन, कन्ट्रोल टावर, अग्नि नियन्त्रण भवन, पानी ट्याङ्की, तारवार, नाला, ५०० कार अटाउने क्षमता भएको कार पार्किङ, विद्युतीय काम, टर्मिनल विल्डिङको उपकरणसहितको काम, धावन र ट्याक्सी वे सबै काम रहेका छन्। आइसिबी वानअन्तर्गत सुरुआतमा ठेक्का सम्झौता गर्नुभन्दा यतिबेला कस्ट भेरियसन हुँदा रु ६० करोड रकम वृद्धि भएको छ। मूल्य समायोजनको मूल कारण जहाज उडान र अवतरणको लागि आवश्यक भिजिबिलिटिका थप काम भएको आयोजना प्रमुख अधिकारी बताउनुहुन्छ। अधिकारीका अनुसार सुरुआतमा क्याट वानअन्तर्गतको कामगर्ने गरी सम्झौता भएको थियो तर पछि काम गर्दै जादा क्याट टू को स्तरमा काम गर्ने गरी अगाडि बढ्ने भनिएकाले ०७५ मङ्सिरमा पहिलो भेरियसन गरी रु ६० करोड रकम थप गरिएको हो। क्याट वानमा भिजिबिलिटी ५५० मा उडान अवतरण हुने गर्दछ भने क्याट टू मा ३५० भिजिबिलिटिमा उडान र अवतरण हुने गर्दछ। क्याट टू का लागि आवश्यक पूर्वाधार धावनमार्गको सबै लाइटको प्रोजेक्ट र उपकरणको स्तरीयता वृद्धि गरिएकाले सुरुआती लागतमा वृद्धि भएको आयोजना अधिकारीको तर्क छ। यस्तै यस गौतमबुद्ध अन्तरराष्ट्रिय विमानस्थलको दोस्रो चरणको अन्तरराष्ट्रिय बोलपत्र (आइसिबी टू) मार्फत सन् २०१९ मार्चमा रु ५० करोड लागतमा एरोनोटिकल रेडियो अफ थाइल्यान्ड (एरो थाई)ले ठेक्का प्राप्त गरी नौ महिनाभित्र काम सम्पन्नगर्ने गरी काम अगाडि बढाएको हो। यो परियोजनामा दुईपटक म्याद थप भइसकेको छ। नब्बे प्रतिशत उपकरणको काम रहेको उक्त परियोजनामा जहाजको उडान र अवतरणका लागि आवश्यक उपकरण जडान (आइएलएस), जहाजको स्थिति, लोकेशन, र सञ्चार (डिभिओआरडिएमई), सञ्चार उपकरण (भिएचएफ रेडियो), एचएफ सिस्टम, एटिसी कन्सोल, एमएचएस, भिसिसिएस, एटिस सिस्टम, अटोमेटिक वेदर अबजरभेसन सिस्टम गरी मुख्य १० किसिमका काम भएका छन्। आवश्यक सबै उपकरण अमेरिका, बेलायत, अस्ट्रेलिया, थाइल्यान्ड र अस्ट्रियाबाट ल्याइएको आइसिबी टू का परियोजना व्यवस्थापक प्रविन न्यौपानेले बताउनुभयो। उनले भने, 'आवश्यक सबै उपकरण जडान भइसकेको छ। अब परीक्षणको काम बाँकी छ।' गौतबुद्ध विमानस्थलका लागि आवश्यक जग्गा अधीग्रहण गरेर मुआब्जा दिने काम पनि लगभग सकिसकेको छ। आयोजना प्रमुख अधिकारीका अनुसार अहिलेसम्म रु २२ अर्ब ४० करोड १४ लाख ७९ हजार ४३७ मुआब्जा स्वरुप वितरण गरिसकिएको छ। अधीग्रहण गरेको जग्गासहित गौतमबुद्ध विमानस्थलको स्वामित्वमा यतिबेला १० हजार ५०० रोपनी जग्गा रहेको छ। यो क्षेत्रफलमा फैलिएको जग्गामा निर्मित आवश्यक भौतिक पूर्वाधारले आगामी ५० वर्षसम्म अन्तरराष्ट्रियस्तरको उडान र अवतरण थेग्ने क्षमता राख्नेछ। नयाँ थपिएको जग्गामा डिभिओआरडिएमइ र सेनाको ब्यारेक निर्माण सम्पन्न भइसकेको छ। कार्गो भवनको निर्माण कार्य अन्तिम चरणमा छ। राडर, जहाज मर्मत क्षेत्र (ह्याङ्गर), आयल निगमको डिपो, हेलिप्याड, क्याटरिङ, अर्को पार्किङस्थल र अझै एउटा टर्मिनल बिल्डिङ बनाउनुपर्ने आवश्यक छ। उक्त कामका लागि बोलपत्र आह्वानका लागि प्रस्ताव गरिएको छ। भैरहवामा रहेको गौतमबुद्ध विमानस्थललाई धेरैले भैरहवा विमानस्थल भनेर चिन्ने गर्दछन्। घरेलु विमानस्थलका रुपमा रहेको यो विमानस्थलको स्तरोन्नति गर्ने भन्दै औपाचारिकरुपमा २०७१ साल माघ १ गते तत्कालीन प्रधानमन्त्री सुशील कोइरालाले शिलान्यास गरेका हुन्। अहिलेको गौतमबुद्ध विमानस्थल विसं २०११ तिर पूर्वप्रधानमन्त्री डा के आइ सिंह र काशीप्रसाद श्रीवास्तवको पहलमा निर्माण भएको हो। सुरुआतका भैरहवाको शान्तिनगरमा रहेको विमानस्थल २०२००२१ साल ताका हालको ठाउँमा स्थानान्तरण भएको स्थानीय जानकार बालकृष्ण भट्टराईले बताए। भैरहवा क्षेत्रमा २०२५ को दशकदेखि क्याम्पसमा अध्यापनरत भट्टराईका अनुसार तत्कालीन समय करिब १० बिघा क्षेत्रफलमा फैलिएको शान्तिनगरको विमानस्थलबाट भैरहवा पोखरा र भैरहवा काठमाडौँ उडान हुने गर्दथ्यो। विमानस्थल परिसर कच्ची भए तापनि पक्लिहवामा रहेको बिट्रीस क्याम्पले बाहिरी बाटो भने पीच गरिदिएको थियो। पछि ०२१ सालतिर हालको ठाउँमा विमानस्थल स्थानान्तरण भएपछि त्यस ठाउँमा भैरहवा बहुमुखी क्याम्पस, संस्कृत विद्याश्रम र सङ्घीय प्रहरी इकाइ लुम्बिनी कार्यालय स्थापना भएको हो। तत्कालीन समयमा शान्तिनगरमा विमानस्थल हुँदा भैरहवाबाट पोखरा निर्माण सामाग्री लिएर जाँदै गरेको टकोटा विमान दुर्घटना भएको थियो। त्यो नेपालको इतिहासमा पहिलो विमान दुर्घटना पनि हो। विसं २०२३ देखि नियमित उडान भर्दै आएको भैरहवास्थित गौतमबुद्ध विमानस्थलको स्वामित्वमा पर्याप्त जग्गा छ। विसं २०६१ अघिसम्म ८४ बिघा तीन कठ्ठा रहेकामा यतिबेला १० हजार ५०० रोपनी पुगेको छ। जग्गाको क्षेत्रफलको हिसाबले नेपालकै ठूलो क्षेत्रफलमा फैलिएको विमानस्थल हो। अन्तरराष्ट्रिय नागरिक उड्डयन प्राधिकरण(आइकाउ) को कोड फोर ई का अनुसार ३ हजार मिटर धावनमार्ग भएको विमानस्थलमा बोइङ ७७७, एयर बस ३३० सम्मका जहाज सहजै उडान र अवतरण हुनेछन्। गौतमबुद्ध अन्तरराष्ट्रिय विमानस्थल नेपालभारत सीमा नजिक भएकाले गोरखपुर, लखनउसम्मका भारतीयले पनि गौतमबुद्ध विमानस्थलाई सहजरुपमा प्रयोग गर्ने अपेक्षा पर्यटन व्यवसायी नेपाल एशोसियसन अफ ट्राभलस एण्ड टूर एजेन्टका लुम्बिनीका अध्यक्ष सागर अधिकारीले बताए। कोभिडले तहसनहस बनाइरहँदा पनि गौतबुद्ध अन्तरराष्ट्रिय विमानस्थल सञ्चालनपश्चात् पर्यटक आवागमन होला भन्ने विश्वासका साथ यतिबेला भैरहवा लुम्बिनी क्षेत्रमा करोडौँ लगानीमा नयाँ तारे होटल पनि निर्माण भइरहेको होटल एशोसियसन नेपालका केन्द्रीय सदस्य चन्द्रप्रकाश श्रेष्ठ बताउँछन्।"
कावेली करिडोर प्रसारणमा कार्यरत भारतीय कम्पनीका कर्मचारी अवैध मुद्रासहित पक्राउ,विराटनगर: कावेली करिडोर प्रसारण लाइनको काम गर्दैआएको भारतीय कम्पनी जगर ओभरसिज एण्ड एस्टर जेभी प्रालिका दुई कर्मचारी प्रतिबन्धित विदेशी मुद्रासहित विराटनगरबाट पक्राउ परेका छन् । प्रहरीका अनुसार कम्पनीका जनरल मेनेजर ३५ वर्षीय सन्दीपसिंह रोय र प्रोजेक्ट मेनेजर ३४ वर्षीय अतुल कुमारलाई प्रतिबन्धित अमेरिकी डलर र भारतीय रूपैयाँसहित पक्राउ गरिएको हो । प्रदेश १ प्रहरी कार्यालय विराटनगरका प्रवक्ता एसपी नवीनराज राईले पक्राउ परेका दुवै जना भारतको उत्तर प्रदेश लखनउका बासिन्दा भएको जानकारी दिए । भारत गएका उनीहरु प्रतिबिन्धत मुद्रा बोकेर नेपाल प्रवेश गर्दै गर्दा शुक्रबार विराटनगर महानगरपालिका१७ मटेरुवाबाट पक्राउ परेको राईले बताए । उनीहरुबाट दुई हजार दुई सय १४ डलर अमेरिकन डलर र दुई लाख आठ हजार पाँच सय भारतीय रुपैयाँ बरामद भएको प्रहरीले जनाएको छ । एसपी राईका अनुसार दुवै जनाको साथबाट पाँच सय दरका चार सय १७ थान भारतीय नोट बरामद भएको हो । पाँच सय दरमाथिको भारतीय नोट नेपालमा प्रतिबन्धित छ । प्रहरीका अनुसार अमेरिकी डलर पनि प्रयोजन खुलाएर सीमित मात्रै बोक्न पाइन्छ । पक्राउ परेकाहरुलाई आवश्यक कारबाहीका लागि राजस्व अनुसन्धान कार्यालय इटहरीको जिम्मा लगाइएको एसपी राईले बताए । पक्राउ परेकाहरुले भने प्रसारण लाइनमा कार्यरत मजदुरलाई पारिश्रमिक दिनका लागि लागि रकम लिएर आएको बताएका छन् । तर प्रतिबन्धित विदेशी मुद्रा साथमा भेटिएपछि पक्राउ गरेर प्रचलित कानुन अनुसार कारवाही अघि बढाइएको प्रहरीको भनाइ छ ।
मलेसियाबाट २४ शव ल्याइयो,काठमाडौं : राष्ट्रिय ध्वजाबाहक नेपाल वायु सेवा निगम (नेपाल एयरलाइन्स) को जहाजले मलेशियाबाट २४ वटा नेपालीको शव नेपाल ल्याएको छ। निगमको वाइडबडी ए३३० जहाजले मलेशियाको राजधानी क्वालालम्पुरबाट एकैपटक २४ वटा शव र तीन वटा अस्तु नेपाल ल्याएको हो। वैदेशिक रोजगारीको सिलसिलामा मलेशियामा विभिन्न समयमा मृत्यु भएका नेपालीको शव बिहान वाइडबडी जहाजमार्फत नेपाल ल्याइएको निगमको उडान सञ्चालन विभागले जानकारी दिएको छ। वैदेशिक रोजगार प्रवर्द्धन बोर्डको समन्वयमा नेपाल ल्याइएका ती शव शनिबार नै आफन्तलाई जिम्मा लगाइएको छ। यसैबीच सरकारले चीनबाट खरिद गरिएको कोभिडविरुद्धको भेरोसेल खोप लिन निगको अन्तिम उडानको जहाज आइतबार चीनको बेइजिङ जाने उडान तालिका रहेको निगमले जनाएको छ। निगमले पछिल्लो पटक तीन उडानमार्फत चीनबाट खोप नेपाल ल्याएको छ। गत असार २५ गते पहिलो उडानमार्फत आठ लाख मात्र खोप नेपाल ल्याइएको थियो। त्यस्तै साउन १ गते थप मात्राको खोप ल्याइएको थियो।
११ किलो चरेशसहित ३ जना पक्राउ,"मलंगवा : सर्लाहीको मलंगवाबाट प्रहरीले ११ किलो लागु औषध चरेशसहित ३ जनालाई पक्राउ गरेको छ। नेपालबाट भारततर्फ जाँदै गरेको अवस्थामा नेपाल भारत सीमा नजिक मलंगवा नगरपालिका २ बाट नेपाल प्रहरी तथा सशस्त्र प्रहरीको संयुक्त गस्ती टोलीले चरेशसहित ३ जनालाई पक्राउ गरेको जिल्ला प्रहरी कार्यालय सर्लाहीले जनाएको छ। पक्राउ पर्नेमा मकवानपुर जिल्ला थाहा नगरपालिका वडा नं ११ बीरबहादुर बल, सोही जिल्ला कैलाश गाउँपालिका वडा नं ५ का सुकराम पाख्रीन र काभ्रे जिल्ला नमोबुद्ध नगरपालिका वडा नं ११ का सुकलाल तामाङ रहेको जिल्ला प्रहरी कार्यालय सर्लाहीका प्रहरी नायब उपरीक्षक माधवप्रसाद बुढाथोकीले जानकारी दिएका छन्। प्रहरीले शंका लागेर चेकजाँच गर्दा बलको साथबाट ५ किलो ५०० ग्राम चरेश र एक थान मोबाइल, पाख्रीनको साथबाट ५ किलो ६०० ग्राम चरेश र तामाङको साथबाट एक थान मोबाइल त्यसमा लागेको एक थान नेपाली एक थान भारतीय सीम र १६ हजार भारतीय रुपैयाँ बरामद भएको छ। प्लाष्टिकको ग्यालेनमा चिप्स बनाएर ब्यागमा लुकाइ लैजाँदै गरेको अवस्थामा उनीहरुलाई पक्राउ गरेको छ। ग्यालेनमा ४५ ओटा चिप्स बनाइ राखेको अवस्थामा चरेश बरामद गरिएको हो। पक्राउ परेकाहरु माथि लागु औषध सम्बन्धी मुद्धा दर्ता गरी आवश्यक अनुसन्धान भइरहेको जिल्ला प्रहरी कार्यालय मलंगवा सर्लाहीले जनाएको छ।"
दौरा सुरुवाल लिएर गएका डोबाटे रित्तै घर फर्किए,"दमौली : बिहीबार प्रदेश सरकार विस्तार हुने चर्चा चल्दै गर्दा गण्डकी प्रदेश सभा सदस्य डोबाटे बिकको घरमा खुशीयाली थियो। ४२ वर्षदेखि कांग्रेसी राजनीतिमा सक्रिय अनि दलित समुदायका अगुवाको पहिचान बनाएका डोबाटे एक मात्र दलित मन्त्री बन्दै थिए। उनले प्रतिनिधित्व गर्ने समुदाय अनि पुरानो योगदान आदिका कारण पनि डोबाटेको मन्त्री पद करिब निश्चित थियो। यस्तैमा उनलाई बिहीबार मुख्यमन्त्री सचिवालयबाट फोन आयो,आज सपथ ग्रहण हुँदैछ तयार भएर आउनु।सपथ ग्रहणका लागि दौरा सुरुवाल सिलाए। जोरजाम गरेर पोखरा यात्रा तय गरे। २०३६ सालदेखि निरन्तर कांग्रेसी राजनीतिमा सक्रिय डोबाटे विश्वकर्मा समानुपातिकबाट प्रदेश सभासद बने। जब पृथ्वीसुब्बा गुरुङ सरकार ढलेर कृष्णचन्द्र नेपाली पोखरेल मुख्यमन्त्री बनेदेखि नै उनी मन्त्री बन्ने चर्चा चलेको हो। दलित आन्दोलनबाट उदाएका र प्रदेश सभामा अब्बल प्रस्तुति अनि पार्टीका पुराना दलित नेता भएका कारण उनको सम्भावना अधिक रहेको चर्चा चलि नै रहन्थ्यो। दोश्रो पटक मन्त्रीपरिषद विस्तारका क्रममा पार्टी वरिष्ठ नेता रामचन्द्र पौडेलले एक मात्र नाम दिएकाले बिक नै मन्त्री हुने चर्चा थियो। मुख्यमन्त्री नेपाली पार्टीमा पौडेल समूहका मानिन्छन्। उनी आफैं पनि तनहुँमा जन्मेर लामो समय राजनीति गरेकाले आफ्नै पिताले पार्टी सदस्यता दिलाएका डोबाटेबारे जानकार भएकाले पनि उनको मन्त्री निश्चित भएको चर्चा थियो। बिहीबार विस्तार नभएपछि शुक्रबार सरेको सपथ ग्रहणका लागि डोबाटे आशावादी भएर बिहानै फेरि पोखरा हानिएका थिए। कतिपय अनलाइनले उनी मन्त्री भैसकेको समाचार दिएबाट पनि उनको नाम टुंगो लागिसकेको कुरामा शंका छैन। तर अन्तिम समयमा उनको नाम काटियो अनि बिन्दु थापा मन्त्री बने। दौरा सुरुवाल अनि पोखरा यात्रा नाम करिब निश्चित भएकाले उनले दौरा सुरुवाल नै लिएर बिहीबार पोखरा गएका थिए। किनकि कतिपयले बिहीबार नै मन्त्रिपरिषद विस्तार हुने आँकलन गरिरहेका थिए। मुख्यमन्त्री कार्यालयबाट फोन आएको थियो, उनले भने,अनि तयारी भएर गएको थिएँ। तर बिहीबार हुने भने विस्तार शुक्रबार सरेसँगै चलखेलभयो। अनि सपथ ग्रहणभन्दा केही मिनेट अघि मात्र थापाको नाउँ सार्वजनिक भयो। तर बिकलाई त्यही दिन बिहानबाटै केही संकेतले आशंका बढाएको थियो।पार्टीमा एउटा अपराध भयो, उनले भने,यत्रो समय पार्टीमा मैले दिएको योगदान अनि टु्ंगिसकेको नाममा पनि चलखेल भयो। यसअघि पार्टीका उच्च नेतासँग सम्वाद हुँदा नाम पक्का भैसक्यो भन्ने धेरै खबरले हौसिएर पोखरा गएका बिक निराश भएर तनहुँ फर्केका छन्। डोबाटे विश्वकर्मा तनहुँको राजनीति र दलित आन्दोलनमा परिचित नाउँ हो। २०३६ सालमा गोवर्द्धन शर्मा पोखरेलबाट नेपाली कांग्रेस पार्टीको सदस्यता लिएका डोबाटे विश्वकर्मा त्यसयता कांग्रेसका हरेक आन्दोलन र आरोह अवरोहमा निरन्तर संलग्न रहे। व्यास ११ तनहुँसुर अर्चलचौरमाम जन्मिएका बिक तनहुँमा कांग्रेसका दलित नेतामध्येका पुराना र अनुभवी अनि पार्टीको उच्च तहमा पुग्ने नेता हुन्। पार्टीका तर्फबाट समानुपातिक प्रदेश सांसद बन्नुअघि उनी पार्टीका विभिन्न जिम्मेवारीमा रहे। १२ र १३ औं महाधिवेशनमा महाधिवेशन प्रतिनिधि बनेका उनी पार्टी वरिष्ठ नेता रामचन्द्र पौडेलसँग अति निकट सम्बन्ध भएका व्यक्ति हुन्। उनलाई पौडेलले कान्छा भनेर सम्बोधन गर्छन्। प्रदेशमा मन्त्रीको नाम सिफारिसमा पौडेलले आफ्नो एक मात्र प्रतिनिधिका रुपमा बिकको नाम सिफारिस गरेको चर्चा राजनीतिवृत्तमा थियो। राजनीतिक आन्दोलन गोवर्द्धन शर्मा, श्रीभद्र शर्मा, सूर्यभक्त अधिकारी लगायतसँग आन्दोलनमा सक्रिय उनी २०४२ को जनमत सत्याग्रह, २०४६ साल जन आन्दोलन तथा २०६२२०६३ को आन्दोलनमा सहभागी भइ समय समयमा गिरफ्तारीमा परे। २०४९ २०५४ सालमा व्यास नपाको २ कार्यकाल वडा सदस्य बनेका उनी २०५४२०५९ दलित बिकास समितिको बोर्ड सदस्य, २०५४ देखि नै ३ कार्यकाल तनहुँ दलित संघको सभापति हुँदै राष्ट्रिय दलित आयोगको सदस्यसम्म बने। पार्टीका हरेक आन्दोलनमा उनी निरन्तर सक्रिय रहेकाले धेरैले उनलाई ईमान्दार मान्छन्। उनले दलित आन्दोलनका अलावा पार्टीका फोरमहरुमा पार्टीको सिद्धान्त र नीतिका पक्षमा वकालत गर्ने गरेका छन्। बिकले गण्डकी प्रदेश सभाका बैठकहरुमा प्रतिपक्षी भूमिकामा रहँदा सरकारको आलोचना गर्ने काम गरे। प्रदेश सभा बैठकमा कडा अडान राखेर मिडियामा चर्चामा आउने सीमित कांग्रेस सभासदमा उनी पनि पर्छन्। लामो समय निरन्तर ईमान्दार कार्यकर्ताको छवि बनाएका बिकलाई मन्त्री नबनाइनुले दलित आन्दोलनका अलावा निष्ठाको राजनीति गर्ने एउटा तप्काले अन्याय महसुस गरेको छ।"
म्याग्दीको गुर्जा खोला थुनिएपछि स्थानीयमा त्रास,"बेनी: म्याग्दीको धवलागिरी गाउँपालिका१ स्थित गुर्जा खोला थुनिएपछि स्थानीयहरु त्रसित भएका छन् । खोला थुनिएर बनेको ताल एकैपटक फुटेर बाढी जानसक्ने भन्दै स्थानीयहरुलाई सावधानी अपनाउन आग्रह गरिएको छ । गुर्जाको खास्का भन्ने ठाउँमा शनिबार दिउँसो पहाड भत्किएर पहिरो खस्दा खोला थुनिएको हो । गुर्जाका वडाध्यक्ष झकबहादुर छन्त्यालले पहिरोले खोला थुनिएर तलाउ बनेको जानकारी दिए । तलाउ एकै पटक फुटेर बगेको अवस्थामा तटीय क्षेत्रमा कटान गर्ने जोखिम हुने भएकाले सावधानी अपनाउन आवश्यक छ,उनले भने खेतमा काम गर्न गएकाहरुले खोला थुनिएको देखेर खबर गरेपछि हामी त्यसतर्फ जाँदैछौ । गुर्जा हिमालको फेदीमा मुहान भएको गुर्जा खोला म्याग्दी नदीको सहायक खोला हो । धवलागिरी गाउँपालिकाको वडा नम्बर ४ मुदीमा गुर्जा खोला म्याग्दी नदीमा मिसिन्छ । सदरमुकाम बेनीमा आएर म्याग्दी खोला कालीगण्डकीमा मिसिन्छ । पहिरो खसेर खोला थुनिएको ठाउँमा पुग्न गुर्जाबाट दुई घण्टा पैदल हिँड्नुपर्छ । दुबै किनारमा भीर भएको साँघुरो खोचमा पहिरो खसेर खोला थुनिएको वडा अध्यक्ष छन्त्यालले बताए । पहिरो गएको र तलाउ बनेको ठाउँसम्म पुग्ने बाटो छैन । कृषकहरुले टाढैबाट देखेर खबर गरेका हुन् । केही समय खोला सुकेको थियो । तलाउ भरिएर साँझ ओभरफ्लो भएर बग्न थालेको वडाध्यक्ष छन्त्यालले बताए । धवलागिरी, मालिका, मंगला गाउँपालिका र बेनी नगरपालिका भएर म्याग्दी नदी बग्छ । चार वटै स्थानीय तहको तटीय क्षेत्रका बस्तीमा सतर्कता अपनाउन आग्रह गरिएको छ । आइतबार बिहानै घटनास्थलतर्फ जाने तयारी गरेको वडाध्यक्ष छन्त्यालले बताए ।"
मौसम पूर्वानुमान : बागमती प्रदेशमा भारी वर्षा,"काठमाडौं : जल तथा मौसम विज्ञान विभागले देशभर मनसुनी वायुको सामान्य प्रभाव रहेको जनाएको छ । अहिले गण्डकी प्रदेश, लुम्बिनी प्रदेश, कर्णाली प्रदेश र सुदुर पश्चिम प्रदेशमा सामान्य बदली र अन्य प्रदेशहरुमा आंशिक देखि सामान्य बदली रहेको मौसम पूर्वानुमान महाशाखाबाट शनिबार जारी बुलेटिनमा उल्लेख छ । शनिबार देशभर सामान्यदेखि पूर्ण बदली रही केहि स्थानहरुमा हल्कादेखि मध्यम वर्षाको सम्भावना रहेको महाशाखाको भनाई छ। बागमती प्रदेशका एकदुई स्थानमा भारी वर्षाको सम्भावना रहेको छ । महाशाखाकाअनुसार आइतबार प्रदेश नं १ र गण्डकी प्रदेशका एक दुइ स्थानमा भारी वर्षाको सम्भावना रहेको छ। राती प्रदेश नं १, बागमती प्रदेश, गण्डकी प्रदेश, लुम्बिनी प्रदेश, कर्णाली प्रदेश र सुदुर पश्चिम प्रदेशका थोरै स्थानमा भारी वर्षाको सम्भावना रहेको छ। सोमबार प्रदेश नं १, गण्डकी प्रदेश, कर्णाली प्रदेश र सुदुर पश्चिम प्रदेशका थोरै स्थानमा भारी वर्षाको सम्भावना रहेको छ। शनिबार बागमती, गण्डकी, मस्याङ्दी नदीको बहाव बढ्ने भएकाले आवश्यक सतर्कता अपनाउन महाशाखाले अनुरोध गरेको छ।"
अपहरण गरी कुटपिट गर्ने तीन जना पक्राउ,"इटहरी : इटहरी प्रहरीले अपहरण गरेको आरोपमा तीन जनालाई पक्राउ गरेको छ। अपहरणमा परेका एक जनाको उद्धार गरेको छ। शुक्रबार बिहान प्रहरीले इटहरी ७ का २५ वर्षीय संगित थापा, १९ वर्षका अनिष कार्की र इटहरी ८ का २३ वर्षीय सिद्धार्थ राईलाई पक्राउ गरेको हो। उनीहरुले इटहरी ४ का २२ वर्षीय निर्मल श्रेष्ठलाई इटहरी ८ फुलबारी टोलको प्लटिङमा कुटपिट गरेका थिए। आँखामा पट्टी बाँधेर पैदलै हिडाउँदै उक्त प्लटिङमा लगेर कुटपिट गरेको जिल्ला प्रहरी कार्यालय सुनसरीले जानकारी दिएको छ। तीनै जनाले श्रेष्ठलाई बिहीबार दिउँसो इटहरी ९ भोजपुरे टोलबाट जबरजस्ती सिटी सफारीमा राखी आँखामा पट्टी बाँधी अपहरण गरेका थिए। प्रहरीका अनुसार विभिन्न स्थान घुमाउँदै रात परेपछि संगित थापाको घरमा थुनेर राखेको र भोलिपल्ट प्लटिङमा लगेर कुटपिट गरेका थिए। तीनैजनामाथि अपहरण तथा शरीर बन्धक सम्बन्धी कसूरमा जाहेरी दर्ता गरि अनुसन्धान सुरु गरिएको जनाइएको छ। किन अपहरण गरे भन्ने कुरा भने प्रहरीले खुलाएको छैन।"
वागमतीमै बढे जर्बजस्ती करणीका घटना,"हेटौंडा: देशकै राजधानी रहेको प्रदेश वागमती प्रदेशमा महिलाहरु असुरक्षित बन्दै गएको प्रहरीको तथ्यांकले देखाएको छ । वागमती प्रदेश प्रहरी कार्यालयको तथ्याङ्क अनुसार आर्थिक वर्ष २०७६७७ को तुलनामा २०७७७८ मा जवर्जस्ती करणीको संख्या बढेको छ । आर्थिक वर्ष २०७६७७ उपत्यका वाहेक दश जिल्लामा दुई सय ५६ वटा जवर्जस्ती करणीको मुद्दा दर्ता भएकोमा आर्थिक वर्ष २०७७७८ मा तीन सय सात वटा मु्द्दा दर्ता भएको कार्यालयले जनाएको छ । गत आर्थिक वर्ष २०७७७८ मा सबैभन्दा धेरै मुद्दा प्रदेश राजधानी रहेको मकवानपुरमा ६५, चितवनमा ६२ र सिन्धुलीमा ३४ वटा रहेको प्रदेश प्रहरी कार्यालयका प्रवक्ता महराज अधिकारीले बताए । उनका अनुसार अघिल्लो आर्थिक वर्ष चितवनमा सबैभन्दा धेरै ५१ वटा मुद्दा दर्ता भएको थियो । गत आर्थिक वर्षमा सबैभन्दा कम रसुवामा तीन वटा मुद्दा दर्ता भएको तथ्याङ्क छ । जवर्जस्ती करणी प्रयास भने गत आर्थिक वर्ष २०७७७८ मा ८९ वटा भएको छ । अघिल्लो आर्थिक वर्षमा जवर्जस्ती करणी प्रयासका ८६ वटा मुद्दा दर्ता भएको प्रवक्ता अधिकारीले बताए । गाउँघरमा बाल बिवाहको संख्या बढ्दो क्रममा रहे पनि प्रहरीमा उजुरी पर्ने क्रम भने न्युन रहेको छ । अघिल्ला आर्थिक वर्षमा ९ वटा मुद्दा परेको गत आर्थिक वर्ष २०७७७८ मा पनि ९ वटा मुद्दा परेको कार्यालयको तथ्याङ्क छ । घरेलु हिंसा सम्बन्धी मुद्दा दर्ता पनि आर्थिक वर्ष दुबै आर्थिक वर्षमा समान संख्या ११ सय २६ रहेको छ । वागमती प्रदेशमा आत्महत्या गर्नेहरुको संख्या पनि बढेको तथ्यांकमा छ । आर्थिक वर्ष २०७७७८ मा एक हजार ३६ जनाले आत्महत्या गरेकोमा अघिल्लो आर्थिक वर्षमा ९ सय ३५ जनाले आत्महत्या गरेको कार्यालयको तथ्याङ्क छ । सवारी दुर्घटनामा मृत्यु हुनेको संख्या भने घटेको छ । अघिल्लो आर्थिक वर्षमा चार सय सात जनाको मृत्यु भएकोमा गत आर्थिक वर्ष २०७७७८ मा तीसय ४९ जनाको मृत्यु भएको प्रदेश प्रहरी कार्यालयले जनाएको छ ।"
आज गुरु पूर्णिमा : गुरुलाई सम्मान गरी मनाइँदै,"काठमाडौं : आषाढ शुक्ल पूर्णिमाका दिन आज गायत्री, दीक्षा, वेद मन्त्र सुनाउने र शिक्षा दिने गुरुजनप्रति सम्मान भाव प्रकट गरी गुरु पूर्णिमा पर्व मनाइँदैछ। गुको अर्थ अन्धकार र रु भन्नाले प्रकाश बुझिन्छ। ज्ञानरुपी प्रकाशले अज्ञानरुपी अन्धकारको नाश गराउने व्यक्तिलाई गुरु भनिने तन्त्रशास्त्र र धर्मशास्त्रका पुस्तकमा उल्लेख गरिएको धर्मशास्त्रविद् एवं नेपाल पञ्चाङ्न निर्णायक समितिका पूर्वअध्यक्ष प्राडा रामचन्द्र गौतमले बताए। अन्धकारको नाश गरी जीवनमा उज्यालो फैल्याउने व्यक्तित्वलाई नै गुरु भनिन्छ। यस्ता गुरुलाई हाम्रो शास्त्रले ब्रह्मा, विष्णु र महेश्वरका रुपसमेतमा मानेको छ। यसैले विभिन्न ग्रन्थमा यसो भनिएको पाइन्छ। गुरुर्ब्रह्मा गुरुर्विष्णु गुरुर्देवो महेश्वर:। गुरु: साक्षात् पर ब्रह्म तस्मै श्री गुरवे नम:।। माता पिताजस्तै गुरुलाई पनि देवता समान मानी आचार्यदेवो भव भनिन्छ। गुरु पूर्णिमाका अवसरमा यस दिन विभिन्न विद्यालय एवम् सङ्घ संस्थाले कार्यक्रम गरी शिक्षा, दीक्षा दिने गुरुप्रति श्रद्धाभाव प्रकट गर्ने गरेकामा यस वर्ष कोरोना भाइरसको सङ्क्रमणबाट बच्न सार्वजनिक कार्यक्रम कमै गरिए पनि मानसिकरुपमा श्रद्धाभाव प्रकट गरिने जनाइएको छ। व्यास जयन्ती आजै वेदलाई ऋग्वेद, यजुर्वेद, सामवेद र अथर्ववेद गरी चार भागमा विभाजन गरी यसको अर्थ बुझाउन सरल संस्कृत भाषामा १८ पुराण र १८ उपपुराणको रचना गर्नुहुने वेदव्यासको सम्झनामा व्यास जयन्ती पनि मनाइन्छ। आषाढ शुक्ल पूर्णिमाकै दिन वेद व्यास जन्मिएकाले यसै दिन व्यास जयन्ती मनाउने गरिएको हो। व्यासले पुराण र उपपुराणका माध्यमबाट यस्तो सन्देश दिन खोजेका छन् अष्टादश पुराणेषु व्यासस्य वचन द्वयम्। परोपकार पुण्याय, पापाय परपीडनम् ।। अर्थात् अरुको उपकार गरे धर्म हुन्छ एवम् अरुलाई पीडा दिए पाप लाग्छ भनी मानवतावादी सन्देश दिएका छन्। पाँचौँ वेदसमेत भनिने महाभारत पनि व्यासले नै रचना गरेका हुन्। यस वर्ष गुरुपूर्णिमा र व्यास जयन्तीका कार्यक्रम मनाउन नयाँ भेरियन्टसहितको कोरोनाको जोखिम कायमै रहेकाले भौतिक दूरी कायम गरी स्वास्थ्य सुरक्षाका मापदण्ड अपनाएर मनाइँदैछ। कतिपय विद्यालय एवं संस्थाले जुम प्रविधिका माध्यमबाट गुरुपूर्णिमा र व्यास जयन्तीका कार्यक्रम मनाउन लागिएको जनाइएको छ।"
