शीर्षक,विवरण
मुख्यमन्त्रीमन्त्रीलाई के नियम लाग्दैन ?,"दैनिक दस हजारभन्दा बढी मानिस कोरोना संक्रमित भइरहेका छन्। कोरोनाका बिरामीले अस्पताल भरिएका छन्। ज्यानको बाजी थापेर स्वास्थ्यकर्मीहरू सर्वसाधारणलाई सेवा दिइरहेका छन्। सत्तामा बसेकाहरू भने मुलुकमा केही पनि नभए जस्तो गरी भोजभतेर, भेला, सम्मेलन र भिडभाड गरिरहेकै छन्। मानौं, सत्ता र शक्तिमा पहुँच हुनेले जे गरे पनि कोरोनाले कुनै असर गर्दैन। झण्डा र डण्डा देख्नेबित्तिकै कोरोना चार कोश पर भागिहाल्छ जस्तो व्यवहार राजनीतिकर्मीले गरिरहेका छन्। पछिल्लो पटक मधेस प्रदेशका आन्तरिक मामिलामन्त्री भरतप्रसाद साहले हजारांै मान्छेको भिडभाड गरेर छोरीको विवाह गरेका छन्। मुख्यमन्त्रीदेखि मन्त्री, राजनीतिकर्मी, सांसद्, नेतासहित हजारौंको बिहेभोजमा उपस्थिति देखियो। सर्वसाधारणलाई भेला, सम्मेलन गर्न रोक लगाउने प्रदेश सरकार र सुरक्षा निकायका प्रमुख नै भोजमा मस्तले सहभागी भएपछि कसले आवाज उठाउने ? स्वास्थ्य मापदण्ड र प्रशासनको निषेधको अवज्ञा गर्नेमा मन्त्री साह पहिलो भने होइनन्। कोरोनाको पहिलो र दोस्रो लहर फैलिनुमा त्यो बेलाका राजनीतिक दलका भेला, सम्मेलन र गतिविधि पनि कारक थिए। कोराना संक्रमणको दर उच्च रहँदा पनि राजनीतिक दलहरूले भेला, सम्मेलन र कार्यक्रम रोकेनन्। स्वास्थ्य मापदण्डको पालना नगरी भएका भेला, सम्मेलनबाट कोरोना भुसको आगोजस्तै सल्किएको थियो। हजारौं सर्वसाधारण संक्रमित बने। उचित स्वास्थ्य सुविधा उपलब्ध गराउन नसक्दा हजारौं नेपालीले अकालमै ज्यान पनि गुमाए। यस पटक पनि छिमेकी भारतमा कोरोनाको नयाँ भेरियन्ट (ओमिक्रोन)को फैलावट व्यापक छ। यही बेला मुख्य राजनीतिक दलहरू महाधिवेशनमा जुटेका थिए। एमाले, कांग्रेस, माओवादी, राप्रपाका महाधिवेशनमा स्वास्थ्य सुरक्षाको मापदण्ड लागू गरिएन। देशभरबाट आएका राजनीतिक कार्यकर्ताबाट कोरोना गाउँगाउँ पुग्यो। राजधानी काठमाडौंमा पनि व्यापकता लियो। नेताहरू पनि संक्रमित भए। नेतालाई नजिकबाट भेटेका, उठबस गरेका, बधाई र सम्मान गरेका, नेतासँगै नजिक रहेका कार्यकर्तासर्वसाधारण पनि संक्रमित भए। स्वास्थ्यविज्ञहरू माघको अन्तिमसम्म कोरोनाको संक्रमण दर उच्च रहने बताइरहेका छन्। तर, नेता तथा सत्तामा रहेकाहरू भने स्वास्थ्यविज्ञहरूको सुझावलाई लत्याइरहेका छन्। सर्वसाधारणलाई थुनेर आफूहरू उन्मुक्त भएजस्तो व्यवहार प्रदर्शन गरिरहेका छन्। यो मुलुककै लागि विडम्बना हो। समाजको अगुवा, नेतृत्वकर्ता, पथप्रदर्शक, राजनीतिक दल र नेताहरू नै सरकारी नियम, कानुनको उल्लंघनमा उद्दत रहे। त्यसबाट समाजमा कस्तो प्रभाव पर्छ ? २५ जनाभन्दा बढीको भेला नगर्नु भन्ने सरकारी नियमको उल्लंघनमा उनीहरू नै अग्रसर भए भने सर्वसाधारणले मात्र उक्त नियमको किन पालना गर्ने ? अर्कोतिर महामारी र रोगले नेतासर्वसाधारण, धनीगरिब केही पनि भन्दैन। त्यसो हुन्थ्यो भने विकसित र सम्पन्न मुलुकमा कोही पनि बिरामी पर्न हुँदैनथ्यो। कसैले पनि अकालमा ज्यान गुमाउनु पर्दैनथ्यो। तर, आज विश्वका शक्तिशाली र सम्पन्न मुलुक नै कोरोनाका कारण थिलथिलो बनेका छन्। विश्वकै अर्थतन्त्र प्रभावित छ, मानवीय जीवन कष्टकर छ। समाज जस्तोसुकै भए पनि उसले राजनीतिक नेतृत्वमा उच्च संस्कार, नैतिकता र इमान्दारिता खोज्छ। कोरोनाले थिलथिलो बनेको समाजलाई राजनीतिक दल र नेताहरू मलमपट्टी लिएर अघि सर्नु पर्ने हो। तर त्यसको सट्टा समाजलाई थप जोखिमतिर धकेल्ने काम कुनै पनि अर्थमा स्वीकार्य हुन सक्दैन। केही महिना वा दिनसम्म भिडभाड नगर्दा कोरोना रोकथाम र नियन्त्रणमा सहजता हुन्छ। अनि समाजले पनि राहत पाउँछ भने राजनीतिक दल र नेताहरू किन चुप नबस्ने ? सके, कोरोनाबाट पीडित समाजलाई राहत, स्वास्थ्य सामग्री वितरण र स्वास्थ्य उपचारमा सहयोग गर्ने, त्यो नसके चुप लागेर बस्दा नै समाजलाई फाइदा हुने देखिन्छ। स्वस्थ मान्छेलाई रोगबाट संक्रमित बनाउनु पनि अपराध हो, हेक्का राख्न जरुरी छ।"
अन्ततः जेठमा स्थानीय चुनाव गर्न गठबन्धन तयार,"काठमाडौं : चौतर्फी दबाबपछि आगामी जेठभित्र स्थानीय तह निर्वाचन गर्न सत्ता गठन्धनले सहमति जनाएको छ। अब निर्वाचन आयोगसँगको परामर्शमा सरकारले निर्वाचनको मिति तोक्नेछ। आयोगले जेठ ५ गते स्थानीय तहका पदाधिकारीको पदावधि सकिने भन्दै वैशाखमा चुनावको मिति तोक्न सरकारसँग आग्रह गर्दै आएको थियो। गठबन्धनले भने स्थानीय तहको निर्वाचन आगामी मंसिरमा धकेल्न छलफल चलाएको थियो। राष्ट्रपति विद्यादेवी भण्डारीदेखि संविधानका जानकारले स्थानीय निर्वाचन पछि धकेल्नु असंवैधानिक र कानुनविपरीत हुने भन्दै समयमै गर्न गठबन्धनलाई दबाब दिएका थिए। गठबन्धनको शनिबार बसेको बैठकमा प्रधानमन्त्री शेरबहादुर देउवाले समयमै निर्वाचन गर्नुपर्ने प्रस्ताव राखेका थिए। त्यसपछि दलहरू आन्तरिक छलफलमा जुटे। साँझ पुनः बसेको बैठकमा जेठभित्र चुनाव गर्ने र त्यसका लागि निर्वाचन ऐनमा आवश्यक संशोधन गर्ने निर्णय भएको सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। ५ दलीय उच्चस्तरीय समितिले जेठभित्र स्थानीय तहको निर्वाचन गर्न प्रधानमन्त्रीमार्फत सरकारलाई सुझाव दिएको छ, बैठकपछि मन्त्री कार्कीले सञ्चारकर्मीसँग भने, निर्वाचन सम्पन्न गर्न संविधानसँग बाझिएका कानुनहरू पनि संशोधनको गृहकार्य अघि बढाउन भनेको छ। मन्त्री कार्कीले आयोगसँगको परामर्शमा सरकारले मिति तोक्ने जानकारी दिए। पहिलाजस्तो चरणचरणमा गर्ने कि एकै चरणमा गर्ने भन्ने विषय भने आयोगसँगको परामर्शमा टुंगिने कार्कीले बताए। स्थानीय निर्वाचन ०७४ मा वैशाख ३१ मा पहिलो चरण, असार १४ गते दोस्रो र असोज २ गते तेस्रो चरणमा भएको थियो। स्थानीय तह निर्वाचन ऐनले कार्यकाल सकिनु दुई महिनाअघि निर्वाचन गर्नुपर्ने व्यवस्था गरेको छ। त्यसअनुसार जेठ ५ मा स्थानीय जनप्रतिनिधिको कार्यकाल समाप्त हुँदै छ। संविधानको धारा २२५ मा भने कार्यकाल समाप्त भएको ६ महिनाभित्र चुनाव गराउनुपर्ने व्यवस्था छ। गठबन्धनका माओवादी केन्द्र र एकीकृत समाजवादीका नेताहरू संविधानको व्यवस्थाअनुसार आगामी मंसिरमा चुनाव गराउनुपर्ने पक्षमा थिए। तर, प्रधानमन्त्री देउवाले चुनाव सार्न अस्वीकार गरेको जनाइएको छ। प्रधानमन्त्री चुनावको पक्षमा उभिएपछि गठबन्धनका नेताहरू पनि सहमत भएका हुन्। देउवाले आफ्नो अडान यसरी कायम राखे पार्टीको दबाबपछि प्रधानमन्त्री एवं कांग्रेस सभापति देउवा जेठमै चुनाव गर्न लचिलो बनेका हुन्। कांग्रेसका एक नेताले भने, केन्द्रीय कार्यसमिति बैठकपछि हामी पटकपटक छलफलमा बस्यौं। त्यसपश्चात् प्रधानमन्त्रीले वैशाख वा जेठभित्रै स्थानीय निर्वाचन गर्ने भन्नुभएको थियो। माओवादी केन्द्र र एकीकृत समाजवादी भने निर्वाचन पछाडि धकेल्न खोजिरहेका थिए। देउवाले भने निर्वाचनका विषयमा यसअघि खासै आफ्नो प्रतिक्रिया दिएनन्। राष्ट्रपति विद्यादेवी भण्डारीले पनि समयमै निर्वाचन गर्न बिहीबार सुझाव दिएकी थिइन्। प्रमुख प्रतिपक्ष एमालेले पनि देउवालाई दबाब दिँदै दिएको थियो। कांग्रेस नेता रामचन्द्र पौडेल, पूर्णबहादुर खड्कालगायतले भने संविधानमा चुनावको समय बाझिएको भन्दै केही समय पछि धकेल्न देउवालाई आग्रह गर्दै आएका थिए। देउवा भने चुनाव पछि सार्दा कांग्रेसलाई घाटा हुने देखेर अन्ततः गठबन्धनलाई समयमै गराउन राजी भएका हुन्। देउवालाई डा शेखर कोइराला, महामन्त्री गगनकुमार थापालगायत नेताले स्थानीय चुनाव समयमै गर्न दबाब दिइरहेका थिए। महामन्त्री थापाले शुक्रबार केन्द्रीय कार्यसमितिको बैठकमा समयमै निर्वाचन गर्नुपर्ने आवाज उठाएका थिए। सत्तारुढ पाँच दलीय गठबन्धनको बैठकमा शनिबार बिहान प्रधानमन्त्रीको सरकारी निवास बालुवाटारमा बसेको थियो। त्यस क्रममा देउवाले कानुन संशोधन गरेर निर्वाचन धकेल्न खोजेको आरोप लागेको भन्दै कानुनबमोजिम नै तत्काल निर्वाचन गर्ने प्रस्ताव अघि सारेका हुन्। अनि माने दाहाल र नेपाल स्थानीय निर्वाचन तत्काल गर्ने देउवाको प्रस्तावपछि गठबन्धन सरकारका दुई दल माओवादी अध्यक्ष पुष्पकमल दाहाल र समाजवादी अध्यक्ष माधवकुमार नेपाल पनि जेठमै चुनाव गराउन राजी भएका छन्। एकीकृत समाजवादी अध्यक्ष नेपालले शनिबार बिहान निजामती कर्मचारी संगठनको भेलालाई सम्बोधन गर्दै जुनसुकै निर्वाचनका लागि पनि तयार रहेको बताएका थिए। चुनाव वैशाखमै भए पनि हामी सामना गर्न तयार छौं। जेठ वा असारमा गर्ने भए पनि सामना गर्न हामी तयार छौं। जुन चुनाव जहिले भए पनि हामी सामना गर्न तयार छौं। हामी चुनावबाट आत्तिएका छैनौं, नेपालले भने, कांग्रेसका सबै नेताले गठबन्धन चुनावसम्म राख्नुपर्छ भनेर प्रतिबद्धता जनाउनुभएको छ। प्रधानमन्त्रीजीले पनि त्यही भन्नुभएको छ, तपाईंहरू पनि हेर्नुहोस्, यो गठबन्धन आगामी चुनावसम्मै रहन्छ। दाहाल र नेपालले चाहेको गठबन्धनको सुनिश्चितता हो। दाहाल पनि गठबन्धन चुनावसम्मै कायम रहने सुनिश्चितता दिँदा जुन चुनाव संविधानबमोजिम अगाडि गराउँदा ठीक हुन्छ त्यही चुनाव गर्न कुनै समस्या नभएको बुझिएको दाहाल सचिवालयले बतायो। संविधानको मर्म र भावना जोगाउन तथा गठबन्धनको सुनिश्चितता हुन्छ भन्ने कुरा आएपछि जेठमा चुनाव गराउने विषयमा दाहाल र देउवाबीच सहमति जुटेको हो। देउवाले गठबन्धन रहिराख्न संविधानबमोजिम बेलैमा चुनाव गरेर अघि बढ्ने र गठबन्धनलाई कायम राख्ने विचारमा अघि बढ्न खोजेका छन्। राष्ट्रपतिको लिखित पत्रमा के छ ? राष्ट्रपति भण्डारीले स्थानीय निर्वाचनका सम्बन्धमा कुनै अलमल नगर्न प्रधानमन्त्री देउवालाई ७ बुँदे लिखित सुझाव पठाएकी थिइन्। निर्वाचन ऐन संशोधन गर्ने प्रयास हुनु चिन्ताजनक विषय भएको राष्ट्रपतिको भनाइ थियो। महान्यायाधिवक्ता खम्मबहादुर खातीलाई कोट गरेर दुई ऐन संशोधन गर्न लागिएको खबर आएकोमा उनले चिन्ता प्रकट गरेकी छन्। राष्ट्रपति भण्डारीको लिखित पत्रमा स्थानीय तह निर्वाचन ऐन२०७३ र स्थानीय सरकार सञ्चालन ऐन २०७४ संशोधन गर्ने तयारी भएको भनी प्रकाशित समाचारहरूले निर्वाचनबारे अनिश्चय बढाएको उल्लेख छ। स्थानीय तह निर्वाचन ऐनमा पदाधिकारीको कार्यकाल समाप्त हुनु दुई महिना अगावै स्थानीय तहको निर्वाचन गरिसक्नुपर्नेतर्फ राष्ट्रपतिले ध्यानाकर्षण गरेकी थिइन्। हाम्रो संविधान र ऐनले स्थानीय तह खाली हुने वा अधिकार अन्यत्र हस्तान्तरण हुने वा निर्वाचनबाहेकका विधिबाट स्थानीय तहलाई सीमित गर्ने परिकल्पना गरेको छैन, पत्रमा भनिएको छ, तसर्थ निर्वाचन आयोगलाई उसको तयारीबमोजिम निर्वाचन गराउने दायित्व सुम्पिनु नेपाल सरकारको दायित्व हो। राष्ट्रपतिको पत्रमा संविधान र ऐनअनुसार सुरुमा स्थानीय तह र त्यसपछि संघीय प्रतिनिधिसभा र प्रदेश सभाहरूको निर्वाचन हुनु अपरिहार्य भएको उल्लेख गरिएको छ। व्यवस्थालाई राजनीतिक स्वार्थका लागि चलाउन खोजियो भने त्यसको नकारात्मक परिणाम हाम्रो प्रणालीमा पर्न जान्छ, पत्रमा भनिएको छ। धेरै कानुन व्यवसायी, विचार निर्माता, जनसाधारण तथा निर्वाचित जनप्रतिनिधि समेतको विचार समयमा नै निर्वाचन गराउनुपर्छ भन्ने देखिएको पत्रमा उल्लेख छ। स्थानीय निर्वाचनबारे कुनै अन्योल आवश्यक नभएको बताउँदै राष्ट्रिपतिले पत्रमार्फत भनेकी छन्, जुनजुन तहका कार्यकाल जुनजुन समयमा सकिन्छन्, त्यसैलाई ध्यानमा राखेर अघि बढ्ने हो भने समस्या नै देखिँदैन। संविधानको धारा २२५ मा उल्लिखित स्थानीय तहको कार्यकाल सकिएको ६ महिनासम्म चुनाव गराउन सकिने व्यवस्थाको मन लागि तथा स्वार्थपरक व्याख्या गर्न नहुने पनि प्रष्ट गरेकी छिन्। २०५९ देखि २०७४ सालसम्म तत्कालीन स्थानीय निकायलाई कर्मचारीका हातमा सुम्पिएर सर्वदलीय संयन्त्रका भरमा चलाउँदा देखिएका विकृतिबाट सिक्न आवश्यक उनको सुझाव छ। वैशाखभित्रै निर्वाचनकानुन व्यवसायीले वैशाखभित्रै स्थानीय निर्वाचन गर्नुको विकल्प नरहेको बताएका छन्। प्रेस चौतारी नेपालले शनिबार गरेको अन्तरक्रियामा संविधानविद् टीकाराम भट्टराई र सुनील पोखरेलले निर्वाचन सार्नु गैरसंवैधानिक हुने जिकिर गरे। उनीहरूले स्थानीय जनप्रतिनिधिको कार्यकाल पाँच वर्ष हुने संविधानमै व्यवस्थाका कारण वैशाखभित्रै गर्नुपर्ने सुझाए। भट्टराईले पहिलो चरणमा सम्पन्न भएको निर्वाचनलाई आधार मानेर स्थानीय तहको निर्वाचन हुने अन्तर्राष्ट्रिय मान्यता रहेको बताए।"
सर्वत्र पाइयोस् रक्ततत्त्व,"समयसापेक्ष कार्य सम्पादन गर्नुपर्छ। तर, गरौं भन्दाभन्दै पनि कतिपय अवस्थामा मानव काबुभन्दा बाहिर हुँदोरहेछ। यस्तै परिस्थिति संसारका सर्वश्रेष्ठ प्राणी मानव जातिमाथि हाम्रै जीवनकालमा देख्न र भोग्न विवश बनाइदियो। आधुनिकताको नाममा मूल नछोडौं, प्रविधि पाउँदा परम्परा नबिर्सौं ! कोरोना भाइरसले यो भनाइलाई मनन्योग्य बनाइदियो। जीवनकालमा सम्पादित कार्यहरूको कहिल्यै पनि समीक्षा गरेर हामीले समयनुसार प्रभावकारी तवरले प्रयोगमा ल्याउने कोसिससमेत गरेनौं कि ? पुर्खाले आर्जेको यो जन्मभूमिमा पुर्खाहरूले विगतमा गरेका तर वैज्ञानिक तवरले विज्ञानसम्मत सिद्ध हुन नसकेको यो कोरोना भाइरसले प्रष्ट्याएको छ। तसर्थ, हाम्रो मौलिकतालाई संरक्षण र सम्वद्र्धन गर्दै आफू र आफूमार्फत परिवार, परिवारमार्फत टोल, टोलमार्फत समाज, समाजमार्फत देशलाई नै आधुनिकीकरण गर्न सक्नु पर्छ। हामी १६औं राष्ट्रिय स्वयंसेवी रक्तदाता दिवस मनाइरहेका छौं। रक्त सञ्चारको क्षेत्रमा स्वयंसेवी रक्तदाताको विकल्प वा स्वयंसेवी रक्तदाताहरूले दान गरेको रगत र रगतबाट तयार पारिएका रक्ततत्वहरूको उपमा दिने कुनै पनि वैज्ञानिकहरूले आजसम्म यो जगत्लाई विकल्प दिन सकेका छैनन्। हाम्रो देशमा स्वयंसेवी रक्तदातालाई विगतदेखि वर्तमानसम्म आइपुग्दा यथोचित व्यवस्थापन गर्न नसकिएको कुरा जगजाहेर छ। यो पुनीत दिनमा व्यक्तिगत, संस्थागत एवं विभिन्न कोणबाट वर्षभरि स्वयंसेवी तवरले काम गर्नुपर्छ। आफ्नो शरीरको अमूल्य रगत जीवनदान स्वरूप पीडितको स्वास्थ्य लाभको निमित्त गरिनु पर्छ। दानलाई सर्वोपरि महादानको संज्ञाका साथ उच्च इज्जत र सम्मान व्यक्त गर्ने दिन वा दिवसका रूपमा बुझ्न जरुरी छ। रगत दिउँ, जगत् सुरक्षित राखौं विश्व रक्तदाता दिवस जून १४ को उपलक्ष्यमा शुभकामना ! रगत र रक्ततत्त्वहरू आवश्यकतानुसार उपलब्ध हुन जति जरुरी छ, त्योभन्दा बढी यसको यथोचित व्यवस्थापन गर्न आवश्यक छ भन्ने मूल नाराका साथ १६औं राष्ट्रिय स्वयंसेवी रक्तदाता दिवस मनाइएको छ। समयको अन्तरालमा तय गरिएका यस्ता नाराहरूले त्यो समय र क्षणको अवस्थालाई सारमा चित्रण वा प्रस्तुत गर्न खोजेको हुन्छ। नाराहरूमा आफूलाई समाहित गरी आफ्नो तर्फबाट योगदान दिन वा पुर्याउन सकेमा मात्र कुनै पनि नारा वा गरिएको आह्वानले मूर्तरूप पाउन सक्छ। तब मात्र लक्षित वर्गले राहतको अनुभूति गर्न पाउने छ। हो, यस वर्ष हामी स्वयंसेवी रक्तदाताहरूले नाराको वास्तविक धारणा बुझ्नु पर्छ। के छ त भने पीडित पक्षहरूको उपचारका क्रममा मानव रगत र रगतबाट तयार पारिएका रक्ततत्त्वहरूको चिकित्सक वर्गबाट जसरी माग गरिन्छ, त्यसरी नै यसको आवश्यकता अनुसार प्रयोग हुनुपर्ने हो तर त्यस्तो भइरहेको छैन। सहज तवरले रगत र रगतबाट तयार पारिएका रक्ततत्त्वहरू चिकित्सक वर्गद्वारा माग गरिन्छ। त्यो माग गरिएका रगत र रक्ततत्त्वहरू पीडितलाई आवश्यक छ कि छैन ? त्यसमा खासैमा महत्व दिएको पाइँदैन। भनाइको तात्पर्य जति पोका रगत वा रगतबाट तयार पारिएका रक्ततत्त्वहरूको माग गरिन्छ, त्यत्तिकै ती पोकाहरू फिर्ता हुने क्रम तिब्र छ। यति मात्र कहाँ हो र ? त्योभन्दा डरलाग्दो पक्ष त पीडितले हारगुहार गरी जोहो गरिएको रगत र रक्ततत्त्वहरू अस्पतालहरूबाट खुलेआम बिक्री गरिरहेका छन्। कतै म्याद नाघेपछि नालीमा फ्याँकिरहेका भेटिन्छन्। निर्लज्ज तवरले गर्दै आइरहेको यस्तो गतिविधिलाई नियमनकारी निकाय किन मौन छन् ? निर्विकल्प स्वयंसेवी रक्तदाताहरूको शरीरबाट दानमा प्रदान गरिएको रगत पीडितको उपचारका क्रममा आवश्यक पर्न सक्ने हुन्छ। तर त्यस्तो रगत र रगतबाट तयार पारिएका रक्ततत्त्वहरूको उपलब्धतामा यथोचित व्यवस्था गर्न वर्तमान अवस्थामा सकिरहेका छैनौं। राष्ट्रिय स्वयंसेवी रक्तदाता दिवस मनाइरहँदा देशमा रक्तसञ्चार सेवाको इतिहासले ७८औं वसन्त पार गरिसकेको छ। यत्रो लामो समयमा के के सफलता हाँसिल गर्न सक्यौं त ? कहिल्यै पनि गम्भीर समीक्षा गरेको पाउन सकिन्न। यो चल्नु पर्ने चिज चलिरहेको छ भन्नु सिवाय अरू केही होइन भन्दा फरक नपर्ला ! त्यसैले हामी भन्छौं, रगत र रक्ततत्त्वहरू आवश्यकतानुसार उपलब्ध हुन जति जरुरी छ, त्योभन्दा बढी यसको यथोचित व्यवस्थापन गर्न आवश्यक छ। तसर्थ जीवनमा सही मार्ग देखाउने कुनै माध्यम छ भने त्यो हो आफूले आर्जेको अनुभव। यसैलाई आत्मसात् गर्न र स्विकार्न सकेमा मात्र देशभित्र सञ्चालित रक्त सञ्चार सेवामा सुधार आउने छ। पीडित पक्षले आवश्यकताअनुरूप रगत र रगतबाट तयार पारिएका रक्ततत्त्वहरू यत्रतत्र सर्वत्र सहज तवरले प्राप्त गर्न सकिने छ। लेखक नेपाल स्वयंसेवी रक्तदाता समाजका अध्यक्ष हुन्।"
एजेन्टको भरपर्दा गयो घरबार,"जनकपुरधाम : ७२ वर्षीय गंगाधर सदाको आँखामा आँसु टलपलाएका थिए। आँगनमा उभिएर माटोको झोपडी नियाल्दै थिए। अब यो घर केही दिनका लागि मात्रै बस्ने ठेगाना हो, उनले सानो स्वरमा भने। किन त ? छोराछोरीले बुबाआमा र परिवारको कुरा नसुनेपछि यस्तै दशा लाग्छ, उनले भावुक हुँदै भने, मैले भनेको थिएँ, आफ्नै गाउँघरमा मेहनत गर। यहीँ कमाउन सकिन्छ। तर, बढी लोभमा पर्दा आज न घर बच्यो न त घडेरी नै। सयकडा ३ प्रतिशत ब्याजले झन्डै डेढ लाख ऋणपरिवारको गुजारा जसोतसो धानिरहेको थियो। माइला छोरा ३० वर्षीय विष्णुदेवले चार वर्षअघि वैदेशिक रोजगारीमा जाने इच्छा व्यक्त गरे। एजेन्टको सम्पर्कमा पुगे। पासपोर्ट बनाए। गाउँकै साहूहरूबाट ३ रुपैयाँ सयकडा ब्याजमा १ लाख ४० हजार ऋण लिए। त्यो पैसा एजेन्टलाई बुझाए। तर, विदेश उड्नै पाएनन्। काठमाडौंमा अलपत्र छाडेर भागेका एजेन्ट अझै सम्पर्कमा आएका छैनन्। त्यही बेलाको ऋणले परिवारलाई सताइरहेको छ। ससुरालीबाट एजेन्टसँग भेटविष्णुदेवको बिहे धनुषाकै सुगामधुकरहीमा भयो। उनलाई रक्सीको लत थियो। ससुराली जाँदा दुई साला राजिन्द्र र त्रिदेवका साथ भट्टीमा जान्थे। राजिन्द्र र त्रिदेव तीन वर्ष साउदी अबरमा काम गरेर फर्किएका हुन्। दुई भाइको कमाइले ससुराली परिवारमा आर्थिक उन्नति भएको थियो। यसबारे विष्णुदेव जानकार नहुने कुरै रहेन। उनी गाउँमा रोजगारी नपाएर रक्सीको लतमा लागेका थिए। जसलाई सालोहरूले विदेश गएर धन कमाउन सुझाव दिए। उनीहरूले नै एजेन्टलाई पनि भेटाइदिएका हुन्, विष्णुदेवले भने। एजेन्ट भनिएका भडरियाका मिथिला यादव सोही भट्टीमा आउँथे। एजेन्ट यादवले सुरुसुरुमा त विष्णुदेवले खाएको रक्सीको पैसा पनि तिरिदिए। मलेसियामा लेबरको काममा पठाइदिने भने। त्यहाँ तलब ३० हजार कम्पनीले दिने र खान बस्न पनि छुट्टै दिने भन्यो। त्यसैले मलाई विदेश जान रहर लाग्यो। विष्णुदेवले भने, दुई महिनासम्म मेरो घर ओहोरदोहोर गथ्र्यो। उसको कुरामा विश्वास लागेरै पैसा दिएँ। एजेन्ट यादवले पहिला पासपोर्ट बनाउन भने। जसका लागि १० हजार रुपैयाँ ऋण लिए। त्यसपछि जनकपुरमै एजेन्टले स्वास्थ्य परीक्षण पनि गराए। यसलाई त मेडिकलले नै फेल भनेको थियो। तर, त्यो एजेन्टको कुरामा लागेर ऋण उठाई सबै पैसा उसलाई बुझायो, बुवा गंगाधरले भने, मैले धेरै रोकेको थिएँ। एकै पटकमा सबै पैसा नदिन भनें। तर, यसले लुकाएर दियो। आज कर्जा सधाउने बेला सब मेरो टाउकोमा थुपारेको छ। विष्णुदेवले पैसा एजेन्ट यादवलाई उनको घर भडरियामै गएर दिए। त्यस बेला दुई सालो र केही स्थानीयवासी देखिजान्ने थिए। तर, कुनै कागजपत्र गरेनन्। जब एजेन्टको फोन अफ भयो पैसा दिएको भोलि पल्टै एजेन्टले विष्णुदेव र अन्य दुई युवकको पासपोर्ट आफूसँग राखेर काठमाडौं लगे। काठमाडौं गएको दुई दिनपछि विदेश उडाउने आश्वासन यादवले दिएका थिए। काठमाडौंमा सिनामंगलको एउटा होटलमा विष्णुदेव र उनीसँगै आएका अर्को गाउँका दुईजनालाई राखेर एजेन्ट अर्को कोठामा बसे। दुई दिनसम्म सबै ठीक थियो। तर, जुन दिन विदेश उडाउने कुरा थियो त्यो दिन एजेन्ट यादव कोठा छाडेर फरार भयो। हामी २२ दिन त्यही लजमा बस्यौं। एजेन्टले फोन अफ गरेको थियो। ऊसँग सम्पर्क नै भएन। आफूसँग भएको ७८ हजार रुपैयाँ पनि सक्यो। पछि खानसमेत पैसा नहुँदा शरीरमा लगाएको लुगा छाडेर अन्य सबै सामान खोस्यो। हामीलाई लजबाट निकालिदियो, विष्णुदेवले भने, भौतारिँदै गौशाला पुगेँ। त्यहाँ एक जना बसवालालाई निकै अनुनयविनय गरेपछि सित्तैमा जनकपुर ल्याइदियो। विदेश जान्छु भनेर ऋणकै पैसाबाट राम्रो लुगाहरू, स्विटर र ज्याकेट पनि किनेका थिए उनले। तर, लजवालाले सबै राखेको उनले सुनाए। भने, त्यहाँदेखि अहिलेसम्म बाक्लो लुगा पनि किन्न सकेको छैन। पासपोर्ट र पैसा लिएर भागेका एजेन्ट यादव सम्पर्कमा आएका छैनन्। विष्णुदेव प्रत्येक महिना भडरिया गएर यादवको पत्ता लगाउने प्रयास गर्छन्। उसको घरका मान्छेहरू ऊ विदेश गइसक्यो भनेर जवाफ दिन्छन्। सोध्न जाँदा उल्टै हप्काउँछन्। गाली गर्छन्। उसको कुनै अत्तोपत्तोनै छैन, विष्णुदेवले भने। ब्याजको स्याज, स्याजको ब्याजठगिएपछि ऋण बढ्दै गयो। ब्याजको स्याज र स्याजको ब्याज गरी रकम असुल्न खोजे। ब्याज बढ्दै गएपछि अन्तमा गंगाधरले आफूसँग भएको १० धुर घडेरी बेचेका छन्। दुईतीन वर्षसम्म त अर्काको जग्गामा मजदुरीबापत पाएको धान र गहुँ बिक्री गरी ब्याज तिरे। तर, ब्याज धेरै बढी भयो। एजेन्टलाई दिने पैसाबाहेक पनि ऋण लिएका छन्। सबै साहू आएर पैसा माग्न थालेपछि यो घडेरी बिक्री गर्नुपरेको हो। अहिले पूरै पैसा नपाएकाले घर छाडेको छैन, पूरै पैसा आएपछि त्यसबाट केहीले ऋण चुक्ता गर्छु र केही बचाएर गाउँभन्दा बाहिर थोरै जग्गा किनेर फेरि अर्को झुपडी बनाउँछु, गंगाधरले भने। एजेन्ट यादवले पैसा ठगी गरेको कुनै प्रमाण नहुँदा उजुरी दिन नसकेको छिमेकी मनिचन्द्र सदाले बताए। मुसहर जाति हो पढेलेखेका हुँदैनन्। हामीलाई के बिगार्छन् र भनेर नै ठगेको हो, मनिचन्द्रले भने, एउटाको गल्तीले पूरा परिवार सडकमा आएको छ। गंगाधरका जेठो छोरा ब्रह्मदेव ८ वर्षअघि नै विदेश गएका थिए। तर, उनी त्यसपछि घर फर्केका छैनन्। कहिलेकाहीँ फोन गरेर हालखबर सोध्छन्। तर, परिवारलाई कुनै आर्थिक सहयोग गरेका छैनन्। सबैभन्दा कान्छो राजदेव बेरोजगार छन्। उनले कामकाज नगर्दा घरमा बोझ भएको बुबा गंगाधरले बताए। ठगिने अधिकांश दलित र अशिक्षितमधेस प्रदेशमा एजेन्टबाट विदेश पठाइदिने आश्वासन दिएर ठगिनेमध्ये अधिकांश दलित र अशिक्षित नागरिक छन्। ठगीमा परेका अधिकांशसँग प्रमाणको अभाव हुन्छ। एजेन्टले फकाएर पासपोर्ट र पैसा लिन्छ। तर, त्यसबापतको कुनै रसिद वा भर्पाइ दिँदैन यस्तोमा प्रहरीकहाँ उजुरी गर्न जान पनि अप्ठ्यारो हुन्छ, सुरक्षित आप्रवासन योजना धनुषाका संयोजक अनिरुद्ध मुखिया भन्छन्। एजेन्ट बनेर लोभ देखाउनेहरू आफ्नै चिनजानका वा चिनजानको व्यक्तिको माध्यमबाट परिचय भएकाहरू धेरै रहेको उनी बताउँछन्। २०७७७८ मा धनुषामा आप्रवासी स्रोत केन्द्र तथा उपकेन्द्रहरूको माध्यमले ३ सय १८ वटा वैदेशिक रोजगारीमा ठगीसम्बन्धी मुद्दाहरू दर्ता भएको थियो। जसमध्ये १२७ वटामा पीडितलाई न्याय दिलाइएको छ। पीडितसँग ठगिएको कुनै कागजी प्रमाण नभएकाले यस्ता घटनामा पक्राउ पर्ने क्रम न्यून रहेको बताउँछन्, धनुषाका प्रहरी उपरीक्षक बसन्त रजौरे। वैदेशिक रोजगारमा कोही ठगिएका छन् भने त्यो उजुरी पहिला जिल्ला प्रशासनमा जान्छ त्यहाँबाट प्रहरीको आवश्यकता पर्यो भने मात्रै हामीकहाँ घटना आइपुग्छ, उनले भने, अधिकांश घटनामा पीडितसँग ठगिएको कुनै प्रमाण नहुँदा कानुनी रूपमा कमजोर हुने डरले प्रहरीसम्म आउँदैन। सुरक्षित छैन रोजगारसुरक्षित आप्रवासन योजना धनुषाको तथ्यांकअनुसार गत वर्ष २० जना वैदेशिक रोजगारीमा गएका धनुषा जिल्लाका युवाहरूको शव नेपाल ल्याइएको छ। तीन जनाको शवलाई गन्तव्य मुलुकमै शदगत गरिएको छ। ठगीमा परेकाहरूलाई ८ करोड ३९ लाख ४ हजार ९ सय ४१ रुपैयाँ क्षतिपूर्ति उपलब्ध गराइएको छ। चालू आर्थिक वर्षको साउनदेखि मंसिर महिनासम्ममा १ सय २२ वटा ठगीको मुद्दा दर्ता भइसकेको छ। जसमध्ये ५२ वटामा सहजीकरण गरी पीडितलाई न्याय दिलाइएको छ। पछिल्लो ५ महिनामा १० वटा शव नेपाल ल्याउन सहजीकण गरिएको छ। काठमाडौं लैजाँदै एजेन्ट भाग्दैधनुषाको हरिहरपुरका सात युवाबाट साढे १० लाख रुपैयाँ उठाएर एजेन्ट राजेश दास सम्पर्कविहीन भए। स्थानीय जीवछ मुखिया, अशोक मुखिया, सोमन मुखिया, प्रदीप मखिया, सरोज मुखिया, जीवन मुखिया र लक्ष्मण दासले धनुषाकै हरैयाका राजेशलाई जनही डेढ लाखका दरले रकम बुझाएका थिए। राजेशले प्रमाणबापत सबैलाई कागजमा लेखेर आफ्नो हस्ताक्षर गरी एकएक प्रति उपलब्ध गराए। उनले रकम हात पारेपछि सातै जनालाई काठमाडौं लगेर केही दिन लजमा राखे। म्यानपावर कम्पनीसँग सम्पर्क हुँदै छ तिमीहरूको भिसा आउन ढिलो छ भनी एक सातासम्म राखे। पछि फोन अफ गरेर बेपत्ता भए, पीडित अशोकले भने, हामी सबै गरिब परिवारका छौं साहूसँग ऋण उठाएर एजेन्टलाई दिएका थियौं। विदेशमा कमाएर ऋण चुक्ता गर्ने सोचेका थियौं तर, यसरी ठगिएपछि ऋणको बोझ उल्टै टाउकोमा परेको छ। प्रहरी प्रशासनमा पटकपटक निवेदन दिँदा पनि एजेन्ट राजेशलाई पक्राउ नगरेको अशोकको गुनासो छ। हामीले फोन गर्दा हाम्रो नम्बर नै ब्लाकलिस्टमा पारिदिएको छ, उनले भने। धनुषाको गोविन्दपुर १ का ४५ वर्षीय रुदल मण्डल १० कक्षा मात्र पास छन्। उनी ३० वर्षको उमेरमा पहिलो पटक कतार गएका थिए। तीन वर्ष त्यहाँ काम गरेपछि रुदल नेपाल फर्के। फेरि पाँच वर्ष मलेसिया गएर काम गरे। पछि काठमाडौं गई होटलमा काम गर्न थाले। कामकै क्रममा मण्डलको भेट गाईघाटका वीरेन्द्र साहसँग भयो। साहले आफू एजेन्ट रहेको परिचय दिई मण्डलसँग हिमचिम बढाए। ३ महिनासम्म निरन्तर सम्पर्कमा रही एजेन्ट वीरेन्द्रले मण्डललाई रोजगारीका लागि युरोप पठाइदिने र त्यहाँ क्लिनरको काम दिलाएर महिनाको ७ सय डलरसम्म तलब दिलाउने आश्वासन दिए। राम्रो रोजगारीको आशमा मण्डलले आफू र ज्वाइँ सरोज मण्डलका लागि जागिर दिलाइदिन १० धुर घडेरी बेचेर साहलाई १० लाख रुपैयाँ भिसा र टिकट मिलाइदिन भन्दै दिए। रकम पाउनबित्तिकै एजेन्ट साह फरार भए। उनलाई खोज्दै मण्डलले प्रहरी प्रशासन चारैतिर उजुरी दिए तर, पछिल्लो दुई वर्षदेखि नत साह भेटिए, न त मण्डलको पैसो फिर्ता पाउने कुनै बाटो फेला परेको छ। मलाई शंका लागेको थियो मजस्तो कम पढेलेखेकालाई युरोप पठाउने कुरामा तर, ३ महिनासम्म एउटै कुरा भनेर फकायो, जनकपुरको एक कार्यक्रममा भेटिएका मण्डलले गहभरि आँसु भर्दै भने, भएभरको पुँजी पनि गयो अब जीवन कसरी चलाउने ?  छोराछोरीले बुबाआमा र परिवारको कुरा नसुनेपछि यस्तै दशा लाग्छ। मैले भनेको थिएँ, आफ्नै गाउँघरमा मेहनत गर। यहीँ कमाउन सकिन्छ। तर, बढी लोभमा पर्दा आज न घर बच्यो न त घडेरी नै। गंगाधर सदा पीडित बुबा काठमाडौंमा लगेर लजमा राख्यो। २ दिनपछि एजेन्ट सम्पर्कविहीन भयो। २२ दिन लजमा बस्यौं। पछि खानसमेत पैसा नहुँदा लजवालाले सबै सामान खोस्यो। एक जना बसवालालाई भनेर सित्तैमा जनकपुर ल्याइदियो। विष्णुदेव सदा पीडित छोरा  वैदेशिक रोजगारमा कोही ठगिएका छन् भने त्यो उजुरी पहिला जिल्ला प्रशासनमा जान्छ । अधिकांश घटनामा पीडितसँग ठगिएको कुनै प्रमाण नहुँदा कानुनी रूपमा कमजोर हुने डरले प्रहरीसम्म आउँदैन। बसन्त रजौरे प्रहरी उपरीक्षक, धनुषा  ठगीमा परेका अधिकांशसँग प्रमाणको अभाव हुन्छ। एजेन्टले फकाएर पासपोर्ट र पैसा लिन्छ। तर, त्यसबापतको कुनै रसिद वा भर्पाइ दिँदैन यस्तोमा प्रहरीकहाँ उजुरी गर्न जान पनि अप्ठ्यारो हुन्छ। अनिरुद्ध मुखिया संयोजक, सुरक्षित आप्रवासन योजना धनुषा  एजेन्टले पैसा ठगी गरेको कुनै प्रमाण नहुँदा उजुरी दिन सकेका छैनन्। मुसहर जाति हो पढेलेखेका हुँदैनन्। हामीलाई के बिगार्छन् र भनेर नै ठगेका हुन्। एउटाको गल्तीले पूरा परिवार सडकमा आएको छ। मनिचन्द्र सदा गंगाधरका छिमेकी"
बढ्यो कर्जाको ब्याजदर,"काठमाडौं : एकातिर बैंकले कर्जा कसिलो पारेपछि ऋणीले माग गरेअनुसार ऋण पाइरहेका छैनन्। अर्कातर्फ ऋणीहरूलाई कर्जाको ब्याजदर बढी पर्ने भएको छ। बैंकको आधार दर बढेपछि कर्जाको ब्याजदर महँगो भएको हो। पुराना र नयाँ दुवै ऋणीलाई यो ब्याजदर लागू हुन्छ। हरेक त्रैमासिक आधार दरमा रहेर बैंकले पुराना ऋणीको ब्याजदरसमेत घटबढ गर्न पाउने नीतिगत व्यवस्था छ। बैंकहरूले तयार पारेको दोस्रो त्रैमासिक वित्तीय विवरणअनुसार औसत आधार दरमा रहेको ब्याजदरमा थप प्रिमियम जोडेर ब्याजदर लागू भएको छ। बैंकहरूले माघ १ गतेदेखि नै नयाँ दरमा कर्जा दिन थालेका छन्। पुसमा लिएको कर्जाको ब्याजदरमा ऋणीलाई थप १ देखि डेढ प्रतिशत विन्दुसम्मको भार थपिएको सिभिल बैंकका प्रमुख कार्यकारी अधिकृत सुनील पोखरेलले बताए। समग्र वाणिज्य बैंकको आधार दर वार्षिक औसत १२१ प्रतिशत विन्दुले बढेर ८४० प्रतिशत पुगेको छ। जबकी गत आवको पुसमा औसत ७१९ प्रतिशत थियो। २७ वाणिज्य बैंकमध्ये सबैभन्दा बढी आधार दर सिभिल बैंकको छ। पुसमा यसको ९७४ प्रतिशत आधार दर छ। सो आधार दर पुस महिनाको मात्रै हो, सीईओ पोखरेलले भने । अहिले सबैं बैंकको आधार दर बढेकाले पुराना तथा नयाँ ऋणीलाई ब्याजदर महँगो पर्न गएको उनले स्विकारे । वाणिज्य बैंकमध्ये कम आधार दर सरकारी स्वामित्वको राष्ट्रिय वाणिज्य बैंकको ६६० प्रतिशत छ। यो गत वर्षको पुसको तुलनामा औसत ०९९ प्रतिशतले बढी हो। गत आवको सोही अवधिमा ५६१ प्रतिशत थियो। यस्तै स्ट्यान्डर्ड चार्टर्ड बैंकको ६८३ प्रतिशत छ। यसबाहेकका सबै बैंकको आधार दर ७ प्रतिशत माथि छ। नेपाल बैंक, नबिल, नेपाल इन्भेस्टमेन्ट, कृषि विकास र एभरेष्ट बैंकको ७ र ८ प्रतिशतबीचमा छ। ८ देखि ९ प्रतिशतसम्म सानीमा, ग्लोबल आईएमई, बैंक अफ काठमाडौं, नेपाल बंगलादेश, एनएमबी, सिद्धार्थ, प्रभु, लक्ष्मी, मेगा, माछापुच्छे्, सेञ्चुरी, कुमारी, हिमालयन, सनराइज, नेपाल एसबीआई र प्राइमको छ। सिटिजन्स, नेपाल क्रेडिट एन्ड कमर्स, एनआईसी एसिया र सिभिलको ९ देखि १० प्रतिशतबीचमा छन्। जति कम आधार दर भयो कर्जाको ब्याजदर पनि कम पर्न जान्छ। बढी हुँदा महँगो पर्छ। निक्षेपको ब्याजदरमा लागेको लागत अर्थात् कोष लागत र सञ्चालन लागत बढ्नु आधार दर बढ्नुका मुख्य कारण हुन्। बैंकले बजारमा प्रतिस्पर्धी रूपमा निक्षेप तान्न धमाधम ब्याजदर बढाउन थालेपछि केन्द्रीय बैंकले हस्तक्षेप गरेको थियो। निक्षेप ब्याजदर निर्धारण गर्दा अघिल्लो महिनाको ब्याजदरमा १० प्रतिशतले मात्र परिर्वत गर्न निर्देशन दिएको थियो। संस्थागत मुद्दती निक्षेपमा दिने अधिकतम ब्याजदर सर्वसाधारणलाई मुद्दती निक्षेपमा प्रदान गरिनेभन्दा कम्तीमा एक प्रतिशत कम हुनुपर्ने व्यवस्था गर्यो। सो व्यवस्थापछि प्रायः बैंकले ब्याजदर अधिकतम १००५ प्रतिशतमा सीमित राखे। साथै, विप्रेषणलाई प्रोत्साहन गर्न मुद्दती निक्षेपमा भन्दा थप १ प्रतिशत बढाएउन पाउने व्यवस्था गर्यो। यसपछि ११०५ प्रतिशत तोकिएको छ। ऋणीलाई कर्जाको ब्याजमा दबाब पर्नु भनेको उपभोक्तालाई महँगीको चाप पर्नु हो। किनभने व्यवसायीले लिने कर्जाको ब्याज बढ्दा उनीहरूको लागत पनि बढ्न जान्छ। यसको मारमा अन्ततः सर्वसाधारण पर्छन्। पछिल्लो समय मूल्यवृद्धि आकासी रहेको छ। राष्ट्र बैंकले चालू आर्थिक वर्षभित्र ६५ प्रतिशतमा मूल्यवृद्धि सीमित गर्ने भने पनि मंसिरमै ७ प्रतिशत नाघिसकेको छ। अन्तर्राष्ट्रिय मुद्रा कोषले समेत मौद्रिक नीतिले निर्धारण गरेको मूल्यवृद्धि नियन्त्रण गर्न नसकेकाबारे केन्द्रीय बैंकमाथि टिप्पणी गरेको छ।"
विपद् न्यूनीकरण गर्न सरकार क्रियाशील छ,काठमाडौंँ : गृहमन्त्री बालकृष्ण खाँणले प्राकृतिक विपद्लाई विज्ञान र सीपको प्रयोग गरेर न्यूनीकरण गर्न सरकार क्रियाशील रहेको बताएका छन्। शनिबार भर्चुअल माध्यममा भएको विपद् न्यूनीकरणसम्बन्धी कार्यक्रममा उनले विपद्बाट नागरिकलाई बचाउन सबैको हातेमालो जरुरी रहेको बताएका थिए। ७७ वटै जिल्लाका प्रमुख जिल्ला अधिकारी भर्चुअल माध्यमबाट जोडिएको कार्यक्रममा गृहमन्त्री खाँणले पुर्खाले अवलम्बन गर्दै आएका परम्परागत सीपको प्रयोग विपद् जोखिम न्यूनीकरणमा लगाउनसमेत आग्रह गरे। उनले भवन निर्माणको मापदण्ड पालना गर्न आग्रह गर्दै पहाडमा जथाभावी खनेर बाटो बनाउँदा नयाँ निर्माणले पुरानो संरचनामा जोखिम ल्याउँदा ल्याएको बताए। यसलाई कसरी घटाउने भन्नेबारेमा सरकार लागिरहेको उनले बताए। गरिब तथा अशक्तलाई तराईमा शीत लहर र हिमालमा हिमपातबाट जोगाउन सक्रिय रूपमा लागिपर्न प्रजिअहरूलाई गृहमन्त्री खाँणले आग्रह गरे। उनले कोरोनाबाटसमेत जोगिन आग्रह गरेका छन्। कार्यक्रममा गृहसचिव टेकनारायण पाण्डेले पूर्वसूचना प्रणाली जस्ता नवीन प्रविधिहरूको प्रयोग विपद्को न्यूनीकरणमा लगाउन आवश्यक रहेको बताएका थिए। समयमै सानो सावधानी अपनाए ठूलो विपद्बाट जोगिन सक्ने उनको भनाइ थियो। यस विषयमा मन्त्रालय सकारात्मक रहेको गृहसचिव पाण्डेले बताए। कार्यक्रममा विपद् पूर्वसूचना प्रणाली तथा जोखिम न्यूनीकरणको क्षेत्रमा आगामी दिनमा कसरी अगाडि बढ्न सकिन्छ भन्ने विषयमा संघसंस्था तथा विज्ञहरूले आआफ्नो धारणा राखेका थिए।
"किन उर्लिन्छ, किन ढल्छ सेयर ?","नेपालको सेयर बजारमा दिग्गज मानिएका विश्लेषकका भविष्यवाणी प्रायः फेल खाएका छन्। आज एउटा सोच्यो, भोलि अर्कै हुन्छ। हिजोको कारोबार हेरेर आज लगानी गर्छु भन्ने अवस्था छैन। कहाँ, कुनबेला के हुन्छ ? कसैलाई पत्तो हुँदैन। के कारण यस्तो उतारचढाव आउँछ ? लाखौं लगानीकर्ता छन्। दुःखको कमाइ कस्तो ठाउँमा लगानी भयो ? थाहै पाउँदैनन्। अँध्यारोमा तीर हानेजस्तो। लागे मर्यो, नलागे। बजार सामान्य गतिमा हिँडिरहेको बेला कुनै नेता या विशिष्ठ पदका व्यक्तिको अभिव्यक्तिले हलचल गराइदिन्छ। उच्च विन्दुमा पुगेको नेप्से, अचानक ओह्रालो लाग्छ। न्यून विन्दुमा छ भने पनि उकालो चढ्न थाल्छ। यसबाट के आँकलन गर्न सकिन्छ ? उनीहरूको मनमा त्यस्तै आयो, भनिदिए। लगानी गर्ने त आफूले हो नि। उनीहरूका कुरै नसुने त बजार सामान्य रूपमा चलिरहन्थ्यो। तर, यहाँ त्यस्तो भएन। जसले जे भन्यो त्यसैका पछि लागेर लगानीकर्ताले धेरै गुमाउनु परेको छ। बोल्नेको त कुरै नगरौं, सुर हराएजस्ता छन्। यस्तो नेपालमा मात्र होइन। अन्तर्राष्ट्रिय बजारमा पनि बेलाबेलामा भइरहेका उदाहरण छन्। सन् १९९६ मा अमेरिकाको केन्द्रीय बैंकका तत्कालीन बोर्ड अध्यक्ष एलन ग्रिनस्पानले एउटा पार्टीमा जिस्किएर सेयर बजारलाई इंगित गर्दै तर्कहीन उत्साह (इरेसनल एक्ज्यूबेरेन्स) भनेका थिए। ती दुई शब्दले अमेरिकामा मात्रै होइन, संसारका अन्य सेयर बजारमा पनि ठूलो असर परेको थियो। नेपाल तथा अन्तर्राष्ट्रिय सेयर बजारमा भएका यस्ता घटनाले पनि लगानीकर्ताको ध्यान अभिव्यक्तिकर्ताको भनाइमै केन्द्रित देखियो। सामाजिक मनोविज्ञानका कारण ठूला तथा सामान्य लगानीकर्ता त्यसको सिकार बन्न पुगे। सन् २०१३ को अर्थशास्त्रमा नोबेल पुरस्कार विजेता तथा पुँजी बजार विज्ञ अमेरिकाका प्राध्यापक रोबर्ट सिलरले सेयर बजारको सम्बन्धमा लगानीकर्ताको मनोविज्ञानले बजारको प्रवृत्ति निर्धारण हुने कुरा गरेका छन्। यसबाट के स्पष्ट हुन्छ भने पुँजी बजारमा लगानीकर्ताको सामूहिक मनोविज्ञान मिल्न गयो भने कसैको सकारात्मक वा नकारात्मक टिप्पणीले अर्थ राख्दैन। आफ्नो नेतृत्व आफैं गर्न सकिन्छ। अरूको भर पर्दा गलत निर्णय पनि हुनसक्छ। बजारमा कुनै पनि लगानीकर्ता मन्त्री तथा तथा नेताको अभिव्यक्ति सुन्न आतुर हुन्छन्। उनीहरूले के भन्छन्, त्यसैका पछाडि लाग्ने। राम्रो भने खुसी हुने, नराम्रो भने आत्तिने। यदि उनीहरूका कुरै नसुनेर आफूले लगानी गर्न खोजेको कम्पनीका विषयमा अध्ययन गरे, त्यो समय सदुपयोग हुन्थ्यो। अलिकति भए पनि ज्ञान आर्जन हुन्थ्यो। आखिरमा फाइदा भए पनि आफैंलाई हो, घाटा भए पनि आफैंलाई। किन अरूको कुरा सुनेर समय बर्बाद पार्ने ? हामी मानव, त्यसमा पनि सामाजिक प्राणी। यही समाजमा बाँच्नुपर्छ। खेल्नुपर्छ। रमाउनुपर्छ। हाम्रो जीवन नै एउटा खेल हो। हरेक पल खेलिरहेकै छौं। सेयर बजार पनि सामूहिक खेल हो। नियमानुसार सबै मिलेर खेल्दा हरेक कुरामा सन्तुष्टि प्राप्त हुन्छ। त्यसैले यो खेलमा अरूले भनेको कुरामा बत्तिनभन्दा पनि आफैं अध्ययन विश्लेषण गर्नु हितकर हुन्छ। दर्शकले बाहिरबाट देखेका तथा आफूलाई मनमा लागेका कुरा मात्रै भन्छन्। खेल मैदानभित्रको मेहनत स्वयं खेलाडीलाई थाहा हुन्छ। बाहिरका कुरा पनि सुन्नुपर्छ। तर, निर्णय स्वयंले लिनुपर्छ। १९९५ सालदेखि नेपाल बैंक लिमिटेड र विराटनगर जुट मिल्सले सर्वसाधारणलाई सेयर जारी गरेपछि नेपालमा अनौपचारिक रूपमा सेयर कारोबार सुरु भएको हो। धेरै वर्षसम्म यिनै दुई संस्थाबाहेक अन्य कसैको सेयर बजारमा प्रवेश भएन। त्यसपछि एकैपटक २०३३ सालमा धितोपत्र खरिदबिक्री केन्द्र स्थापना भयो। त्यसपछि नेपालमा पुँजी बजार संगठित भयो। हुनत २०२१ सालमा कम्पनी ऐन आएपछि पहिलो पटक सरकारी ऋणपत्र जारी भएको थियो। तर, धितोपत्र कारोबार गर्ने व्यवस्थित संयन्त्र थिएन। त्यो प्रभावकारी भएन। केन्द्र स्थापना भएपछि नेपालमा दोस्रो बजारको उल्लेख्य विकास हुने आशा गरिएको थियो। तर, आवश्यक कानुनी तथा संस्थागत पूर्वाधार नभएकाले अपेक्षा गरेजस्तो केही भएन। २०४० सालमा धितोपत्र कारोबार ऐन पनि आयो। उल्लेखनीय केही हुन भने सकेन। २०४६ सालमा भने नेपालको आर्थिक उदारीकरण नीति बन्यो। जसले पुँजीबजारलाई गतिमान बनाउन अहं भूमिका खेलेको छ। २०५० सालमा धितोपत्र कारोबार ऐन २०४० लाई संशोधन गरी धितोपत्र खरिद बिक्री केन्द्रलाई नेपाल स्टक एक्सचेन्ज (नेप्से) मा रूपान्तरण गरियो। त्यसपछि धितोपत्रको सञ्चालन तथा व्यवस्थापन गर्ने छुट्टै दोस्रो बजारको स्थापना भयो। जसलाई नियमन गर्ने स्वायत्त निकायका रूपमा नेपाल धितोपत्र बोर्ड को स्थापना पनि भयो। अनि मात्रै २०५० पुस २९ देखि सेयरको नियमित कारोबार सुरु भएको थियो। नेपालको सेयर बजारमा केही निश्चित लगानीकर्ताको प्रभाव रहन्छ भन्ने चर्चामा छ। विभिन्न चलखेल हुन्छ भन्ने सुनिन्छन्। बजार उनीहरूकै हातमा छ भन्ने हल्ला पनि हुन्छ। भइरहेको छ। किन त्यस्तो चर्चा भयो त ? किनकि लगानीकर्ता एकजुट छैनन्। सबैको मनोविज्ञान एक छैन। लगानीकर्ताले भित्री कुरा नहेरेर बाहिरको कुरामा विश्वास गर्नुहुँदैन। सबैले लगानीमा मात्रै ध्यान दिएमा त्यस्तो केही हुनै सक्दैन। सबैको मनोविज्ञान दह्रो हुनुपर्यो। लगभग ४० लाखभन्दा बढी लगानीकर्ता भएका ठाउँमा दुईचार जनाले केही गर्न सक्दैनन्। लगानीकर्ताले कम्पनीहरूको वित्तीय विश्लेषण गर्ने चलन छ। कम्पनीका अघिल्ला र वर्तमान व्यवसाय कस्तो छ हेर्नुपर्छ। भावी योजनाहरूको अध्ययन गर्नुपर्छ। अनि मात्रै लगानी कुनमा गर्ने प्रस्ट हुन्छ। ढुक्क भइन्छ। त्यसबाट स्वयंको मनोविज्ञान पनि दर्बिलो हुन्छ। त्यहाँ कुनै बाहिरियाको अभिव्यक्तिले असर गर्दैन। हाम्रो मनोविज्ञानले सधैं राम्रो कम्पनीको मात्रै सेयर किन्ने भन्छ। त्यसैका विषयमा पढ्छौं, हेर्छौं, बुझ्छौं, सोध्छौं अनि किन्छौं पनि। तर, कुन समयमा त्यसलाई बेच्ने ? त्यसका विषयमा न कसैसँग बुझ्छौं, न खोजी नै गर्छौं। मानिस जन्मिएपछि मर्ने कुरा पक्का छ। त्यस्तै कुनै पनि स्टक खरिद गर्नुभन्दा पहिले यो विन्दुमा पुगेपछि जे परे पनि बेच्छु भन्ने तयारी गर्नैपर्छ। हाम्रो वास्तविकता चाहिँ आफ्नो पोर्टफोलियो हेर्दै घटेको बेलामा ला, आज त बर्बाद भइगो नि भन्छौं। बढेको समयमा, आज यति बढ्यो, एक हप्तापछि यति हुन्छ भन्छौं। सधैं बढेको मात्रै हेर्न चाहन्छौं। तर, बेच्ने कुरै गर्दैनौं। बजारमा घटबढ सामान्य प्रक्रिया हो। भइरहन्छ। अहिलेको नेपाली सेयर बजारमा नयाँ तथा साना लगानीकर्ता मात्रै घाटामा छन् भन्ने भ्रम छ। तर, वास्तविकता त्यस्तो होइन। यहाँ त ठूला तथा दीर्घकालीन रूपमा लगानी गर्ने लगानीकर्तालाई पनि मार परेको छ। प्रायः ठूला लगानीकर्ताले ऋण लिएर लगानी गरेका हुन्छन्। उनीहरूलाई त्यसको ब्याज तिर्न पनि धौधौ परेको अवस्था छ। कतिपयले त घरबार पनि गुमाइसके। यस्तो संकटकालीन अवस्थामा ठूला वा साना लगानीकर्ताले लगानी रणनीति बनाएर, आत्मविश्वासका साथ अगाडि बढेमा सफलता हात पर्न सक्छ। गैरलगानीकर्ताको अभिव्यक्तिबाट निर्देशित नभई सम्हालिएर अगाडि बढ्नु राम्रो हुन्छ। अध्ययन नगरी हौसिएर कुनैमा पनि लगानी गरिहाल्नु हुँदैन। त्यसका बारेमा राम्रोसँग अध्ययन गरी सम्वन्धित विज्ञको अनुभव बुझेर मात्रै लगानी गर्दा सफलता पक्कै पनि प्राप्त हुन्छ। लगानी गर्दा कम्पनीको व्यवसाय, व्यवस्थापन, मुनाफा, प्रतिसेयर आम्दानी, बजारमा उक्त कम्पनीको वर्चश्व, विगतको सम्भावित मूल्यको उतारचढाव, खुद मुनाफा, बजारहिस्सा, लाभांस क्षमता तथा नीतिसमेतमा ध्यान दिएर लगानी गर्नु उचित हुन्छ। सबै लगानीकर्तामा कम्पनी कुन छान्ने भन्ने ज्ञान नहुन सक्छ। त्यस्ता लगानीकर्ताले गैरलगानीकर्ताको कुरा सुन्नु हुँदैन। उसले सम्वन्धित विज्ञ वा जसले स्वयं बजारमा लगानी गरिरहेको छ, उसको परामर्श लिनु उत्तम हुनेछ।"
३ वर्षपछि विमलको गोल,"काठमाडौं : अफ्रिकी राष्ट्र मौरिससविरुद्धको पहिलो मैत्रीपूर्ण खेलमा नेपालले जित निकालेको छ। त्रिपुरेश्वरस्थित दशरथ रंगशालामा शनिबार भएको खेलमा नेपालले मौरिससलाई १० गोलले पराजित गरेको हो। नेपालको जितमा विमल घर्तीमगरले निर्णायक गोल गरेका थिए। विमलले खेलको ५५औं मिनेटमा निर्णायक गोल गरेका हुन्। तीन वर्षपछि राष्ट्रिय टोलीमा पुनरागमन गरेका विमलले पहिलो खेलमै गोल गरेका हुन्। अञ्जन विष्टको लामो पासमा अफसाइट बिट गर्दै विमलले गोल गरेका थिए। राष्ट्रिय जर्सीमा उनको यो नवौं गोल हो। विमलले अन्तिम पटक सन् २०१९ मा बंगलादेशको ढाकामा भएको साफ च्याम्पियनसिपमा घरेलु टोली बंगलादेशविरुद्ध गोल गरेका थिए। विमलले अन्तिम पटक सन् २०१९ को नोभेम्बरमा म्यानमारविरुद्ध खेलेका थिए। केही समय प्रतिबन्ध र त्यसपछि चोटका कारण उनी तीन वर्ष राष्ट्रिय टोलीमा अटाउन सकेका थिएनन्। घुँडाको शल्यक्रिया गरेपछि विमल पहिलो पटक राष्ट्रिय टोलीमा परेका हुन्। मौरिससविरुद्ध विमलसँगै जगजित श्रेष्ठ र देवेन्द्र तामाङले पनि पुनरागमन गरेका थिए। जगजित पाँच वर्षपछि नेपालको जर्सीमा मैदान उत्रिएका हुन्। उनले पछिल्लो पटक सन् २०१७ मा २०१९ को एसियन कप क्वालिफयर खेलेका थिए। देवेन्द्र सन् २०१५ पछि राष्ट्रिय टोलीमा फर्किएका हुन्। नेपालले करिब एक दशकपछि अन्तर्राष्ट्रिय मैत्रीपूर्ण खेलमा जित निकालेको हो। नेपालले सन् २०११ देखि कुनै पनि मैत्रीपूर्ण अन्तर्राष्ट्रिय खेलमा जित निकाल्न सकेको थिएन। नेपालले लगातार २३ खेलको जितविहीन मैत्रीपूर्ण अन्तर्राष्ट्रिय खेलमा पनि पूर्ण विराम लगाएको छ। यसैगरी दशरथ रंगशालामा भएको अन्तर्राष्ट्रिय मैत्रीपूर्ण खेलमा नेपालले जित हात पारेको पनि पहिलो पटक हो। मुख्य प्रशिक्षक अब्दुल्लाह अलमुताइरीले पनि दशरथ रंगशालामा जित आत्मसाथ गरेको यो पहिलो पटक हो। नेपालले सुरुबाटै आक्रामक खेल पस्किएको थियो। मुख्य प्रशिक्षक अलमुताइरीले तीन स्ट्राइकरलाई मैदान उतारेका थिए। खेलको १४औं मिनेटमा सुमन लामाले पेनाल्टी क्षेत्र बाहिरबाट गरेको सशक्त प्रहार पोस्ट्माथिबाट बाहिरिएको थियो। ३२औं मिनेटमा सुमनको अर्को प्रहार पनि आकासिएको थियो। ४१औं मिनेटमा देवेन्द्र तामाङको हेड बलले पनि पोस्ट्को दिशा लिन सकेन। खेलको ४५औं मिनेटमा अञ्जन विष्टले सुनौलो अवसर खेर फालेका थिए। वान भर्सेस वानको अवस्थामा उनी चुकेका थिए। ७५औं मिनेटमा जगजित श्रेष्ठको फ्रिकिकमा अञ्जनको हेड बल पोस्ट्मा लागेर बाहिरिँदा नेपाल अग्रता दोब्बर बनाउनबाट चुकेको थियो। मौरिससले पनि केही राम्रा अवसर खेर फालेको थियो। २२औं मिनेटमा स्टेभन नाजिरको प्रहारलाई नेपालका गोलरक्षक किरण चेम्जोङले विफल पारेका थिए। ४६औं मिनेटमा फेर्नान्डो ज्याक्सनको प्रहार पोस्ट्मा लागेर फर्किकिँदा मौरिसस निरास बन्न पुगेको थियो। शनिबार नेपालका सुदीप गुरुङ र आकाश बुढा मगरले डेब्यु गरेका थिए। सुदीप र आकाश ए डिभिजन क्लब सातदोबाटो युथ क्लबका खेलाडी हुन्। सुदीप ८५औं मिनेटमा सुरज ठकुरी र आकाश इन्जुरी समयमा तेज तामाङको स्थानमा मैदान छिरेका थिए। शनिबारको खेलमा विमल घर्तीमगर प्लेयर अफ दी म्याच चुनिए। नेपालले पहिलो पटक अफ्रिकी राष्ट्र मौरिसससँग मैत्रीपूर्ण खेल खेलेको हो। नेपाल र मौरिसससँगको दोस्रो मैत्रीपूर्ण खेल मंगलबार हुनेछ। खेलपछि नेपाली टोलीका मुख्य प्रशिक्षक अब्दुल्लाह अलमुताइरीले खेलाडीले उत्कृष्ट खेलेको बताए। शारीरिक रुपमा मौरिसस उत्कृष्ट भए पनि टेक्निकल रुपमा हामी अगाडि रह्यौं, अलमुताइरीले भने, यो जितले खेलाडीको मनोबल निकै बढेको छ। मौरिससका मुख्य प्रशिक्षक मारिइ पास्कल टोनीले साढे दुई वर्षपछि मैदान उत्रिएका कारण तालमेलमा कमी देखिएको बताए। शारीरिक रुपमा हामी राम्रो भए पनि गोल गर्न सकेनौं, उनले भने, हाम्रा चार महत्वपूर्ण खेलाडीले खेल्न नपाउँदा पनि समस्या भयो।"
बलिदानको अवमूल्यन,"मुखै कानुन भएको शासन थियो, जहानियाँ राणा शासन। त्यसविरुद्ध युवा गंगालाल श्रेष्ठले प्रदर्शन गरे। सोहीक्रममा उनले भनेका थिए, मालिकले च्यैच्यै भन्दै फ्याँकिदिएको एक टुक्रा रोटीमा कुकुरहरू झ्याम्मिएझैं राणाहरूको एउटा सानो निगाह र जुठो पाउन झ्याम्मिँदै के बाँच्ने ? तब उनलाई जेल कोचियो। लोभ, लालच, डर, धम्कीविरुद्ध उनले निर्भिकताका साथ बोले। भने, जताततै कोलाहल ज्वाला देख्छु, आफैं सल्किन लागेको छु ! मलाई त्यो निभाएर मर्न दिनोस् ! राणाविरोधी आन्दोलनका अर्का हस्ती शुक्रराज शास्त्री भन्थे, मानिसले मानिससँग मानिसको किसिमले व्यवहार गरियोस्, त्यो पनि कमसेकम भगवान्का लागि। मृत्युदण्डको सजायलाई छोरा शुक्रराजले सहर्ष स्वीकार गरेपछि वृद्ध पिता माधवराज जोशी कहिल्यै विचलित भएनन्। बरु राणा शासकहरूसँग नझुकी छोराले प्राणदण्ड स्वीकार गरेकोमा पिता माधवराजले जेलमा पुगेर शुक्रराजलाई स्याबासी दिन पो पुगे। जब छोरालाई सुलीमा चढाइयो तब छोराको शवअघि माधवराजको मुखबाट निस्कियो, क्या बात बेटा ! बेटा हो तो तुम जैसा हो। उनीहरू जस्ता हजारौं महान् सहिदहरूको जति स्तुति गरे पनि पुग्दैन। किनकि त्यो वलिदानीको जगमा आज हामी नागरिक जीवन बिताइरहेका छौं, दास, रैती, प्रजा हुँदै सम्मानित नागरिकका रूपमा। त्यसैले त सहिद शब्द सुन्नेबित्तिकै सम्मानले छाती फुल्छ। स्वाभिमानले शिर झुक्छ। वीरताको गाथा गाउन मन लाग्छ। तानाशाही शासकप्रति दाह्रा किट्दै बचेखुचेको प्रवृत्तिविरुद्ध धावा बोल्न मन लाग्छ। किनकि महान् सहिदहरूको सहादतको मूल्यमा मुलुकको अग्रगमनको यात्रा तय भएको हुन्छ। उनीहरूको बलिदानी, आहुति र रगतको जगमा राष्ट्रिय स्वाभिमान र समृद्धिको यात्रा तय गर्ने गरिन्छ। विडम्बना, पछिल्लो दशक हामीले सहिद शब्दको ओज, मर्यादा, मूल्य, गरिमा, सम्मान, मर्म र आस्थालाई निम्नकोटीमा झारिसक्यौं। कि सहिद अब निरीह गाली र खिसीट्युरीको स्तरमा झरिसक्यो। त्यसलाई सहिद बनाइदिने हो ?, त्यो त सहिद भएछ नि ? भो त्यो सहिदको पछि नलागेकै बेस। अर्थात्, गाडीको हुटबाट झरेर मरे पनि, भीरबाट लडेर मरे पनि, सँधियारसँगको झगडामा मारिए पनि र रक्सी खाएर झगडामा मारिए पनि दल, दलाल, दबाब, भोट र प्रभावको बलमा सरकारी सूचीमा परेका सहिद प्रकरणले निम्त्याएको अवमूल्यनमा नेतादेखि सर्वसाधारणसम्म रमाइरहेका छन्। सहिदको अवमूल्यन, मुलुकको दशा सहिदको अवमूल्यन हुँदै गएपछि पछिल्लो दशक सस्तो सहिद शब्दको जगजगी छ। जहानियाँ राणाशासनविरुद्ध सहादत दिएका लखन थापा मगरदेखि राणाशासनको अन्त्यका लागि हाँसीहाँसी फाँसी चढ्न तयार शुक्रराज, धर्मभक्त, गंगालाल, दशरथ चन्दहरूका अगाडि अमूल्य सहिद उपमा लाग्दा जीउ जिरिंग हुने गथ्र्यो। सम्मानले रगत उम्लिन्थ्यो। तर जब सहिदहरूको सूची रुपैयाँ पाउने हिसाबले बढ्न थाल्यो। सहिद शब्दकै अपमान, अवमूल्यन र मानमर्दन हुन थाल्यो। नेपाल प्रज्ञा प्रतिष्ठानले प्रकाशित गरेको नेपाली शब्दकोशमा ज्वाजल्यमान भएर बसेको सहिद शब्द हिजोआज नयाँ परिचयको सहिद शब्दका रूपमा अभ्यासमा छ। जसलाई नयाँ पुस्ताले सजिलै अभ्यासमा ल्याएका छन्। शब्दको ओज पनि एकै स्तरको हुँदा कतै वास्तविक महान् सहिदको योजनाबद्ध अपमान त होइन ? प्रश्न गर्नुपर्ने बेला आएको छ। वीर सहिद, अमर सहिद, आदर्श सहिददेशको सीमा रक्षा, संस्कृति र अस्तित्वको संरक्षण तथा स्वतन्त्रता प्राप्तिका निम्ति बलिदान भएर लोकहितमा लाग्ने उनै व्यक्तिलाई सहिद भनिन्छ। यही पढ्दै आएका नेपालीलाई पछिल्लो दसक राजनीतिक पहुँच, दाउपेच र पैसाका लागि सहिद घोषणा गर्ने विकृत अभ्यासले गाँजेको छ। फलस्वरूप ती महान् चिनियाँ काजी, दुर्गानन्द झा, जगतप्रकाशजंग शाह, रत्न वान्तवा, वीरेन राजवंशी, हमसेर राई, दिलबहादुर रम्तेल, यज्ञबहादुर थापा, भीमसेन दाहाल, दयाराम परियार, चन्द्र बयलकोटी, सेतु बिक, चन्द्र दर्जी, ताहिर अली अन्सारी, योगेन्द्रमान शेरचन, भीमदत्त पन्त, अनिल लामा, हस्तबहादुर धौलाकोटी, सुरज विश्वास, दर्शनलाल यादव, प्रद्युम्न खड्का, सगुन ताम्राकारजस्ता हजारौं सहिदको बलिदानी अमूल्य छ। त्यसैले उहाँहरूलाई आदर र सम्मानका साथ गर्वले सहिद भन्छौं। उहाँहरूको नाम लिँदा आज पनि हाम्रो शिर गर्वले ठाडो हुन्छ। सम्मानले निहुँरिन्छ। वीरताको गाथा गाउन मन लाग्छ। स्वाभिमानको स्वर गुन्जिन्छ। उहाँहरूको बलिदानको जगमा स्वतन्त्रताको अभ्यास गरिरहेका छौं। समानताको स्वाद चाखिरहेका छौं। अधिकारको अभ्यास गरिरहेका छौं। बिडम्बना, पछिल्लो दशक पैसाका लागि, सत्ताको पहुँचका बलमा, विपक्षीलाई ठीक पार्न, कार्यकर्ता पाल्न, भोटको खोट राजनीति गर्न सहिद सूचीकरणमा विकृति आएको छ। दुर्घटनामा निधन भएका व्यक्तिलाई सहिद घोषणा गराउन पाए राज्यबाट पैसा पाइन्छ भनेर चक्काजाम गरिन्छ। यो बुझाइ राज्यदलबिचौलिया र नेताकार्यकर्ताबीच साँठगाँठ हुने संस्कृति मौलायो। राम रमाइलोका लागि रक्सी खान बसेकाहरू झगडामा मारिएका एकथरी मान्छेसमेत सहिदको सूचीमा पर्न थाले। देखासिकी कतिसम्म बढ्यो भने फलाना ठाउँको घटनामा यसरी नै मारिँदा सहिद घोषणा गरेर सरकारले पैसा दिएको थियो। त्यसैले हामी पनि सहिद घोषणाका लागि आन्दोलन गरौं भन्ने जमात फैलिँदै गयो। वास्तविक सहिदको अपमान अवमूल्यन र अनादर हुन थाल्यो। योभन्दा दुःखद् के हुन सक्छ ? सबै सहिद घोषणा हुँदैनन् तर पनि महान छन्संसारमै सहिदहरू भनेका निरंकुश राज्यसत्ताविरुद्ध धावा बोल्दा अकालमा मारिएका र आन्दोलनका क्रममा गोली खाएका योद्धाहरूका रूपमा समेत परिभाषित गर्ने चलन छ। अर्थात्, सहिदहरूको नियमित निधन भएको हुन्न। हत्या गरिएको हुन्छ। अमेरिकामा मार्टिन लुथर किङ, अब्राहम लिंकन, भारतमा महात्मा गान्धी, राजीव गान्धी, बंगलादेशमा अब्दुल अहल पहले, पाकिस्तानमा बेनजिर भुट्टोहरूको हत्या गरिएको थियो। उनीहरूको बहुआयामिक योगदान र सहादतलाई विश्वले नै सम्मान गर्ने गर्छ। नेपालको सरकारी सहिद सूचीकरण भने गम्भीर बहसको विषय बनेको छ। राजनीतिक रूपमा पक्षविपक्षमा विभक्तमध्ये जग्गाको किचलोमा होस् या केटी भगाउने प्रकरण। तिनमा हुने गलफत्ती। सडक दुर्घटना होस् या दादागिरी। त्यसमा हुने दुई पक्षबीचका गिरोह र कुटपिट। यसरी मारिएकालाई दलीय पक्षधरताका आधारमा सहिद घोषणा गरिए। अनि सरकारबाट पैसा असुल्ने खराब प्रवृत्ति बढ्यो। यसले वास्तविक महान् सहिदको अवमूल्यन गरेको छ। सहादत, आहुति र बलिदानीको मर्यादालाई सस्तो बनाइदिएको छ। कागजी सहिद खेती यति फस्टाएको छ कि मल हाल्दिनेमा दलका नेता अग्रपंक्तिमा छन्। नेपाल अझै सहादतको उर्वर भूमिराजनीतिक नेतृत्वको अदूरदर्शिता, पुरातन सामन्ती सोच, अभ्यास र विभेदको जरो गहिरो छ। नेपाल अझै पनि राजनीतिक, सामाजिक आन्दोलनको उर्वर भूमि हो भन्नेमा सन्देह छैन। अहिले पनि विभिन्न कालखण्डका क्रान्ति, युद्ध, आन्दोलन, विद्रोह र दमनविरुद्धको प्रतिवादमा सहादत पाएकाहरूका सन्तति खाडीमा पसिना चुहाइरहेका छन्। कतिपय सहिद परिवारको बिल्लीबाठलाई सरोकारवालाले नजरअन्दाज गरिरहेका छन्। राज्य एक कदम अघि बढेर नेपालको विविधताको विशिष्ठतालाई सामयिक सम्बोधन गर्नुपर्छ। अनि सम्वृद्धिको यात्रामा अघि बढ्नु पर्ने हुन्छ। अझ उपलब्ध अधिकार कटौती गरेर अनुदार बन्ने उल्टो यात्रामा हिँड्ने संकेत देखिन्छ। यसले कतै फेरि भिन्न अधिकारको सवालमा सहिद हुनुपर्ने अवस्था त आउँदैन ? सोचनीय विषय छ। आजको पुस्ता गौरवमय इतिहास आत्मसात गर्दै विकास, समृद्धि, मर्यादा, सुशासन र स्वाभिमानको यात्रामा सरिक हुन चाहन्छन्। उनीहरू पटकपटक आन्दोलन र विद्रोहमा भन्दा पनि विकास र समृद्धिको राजमार्गमा गुड्न चाहन्छन्। दुर्भाग्य। शासन सत्ता, कर्मचारीतन्त्र र सरोकारवाला निकायहरूमा भ्रष्टाचारी र अनुदारवादीको बाहुल्यता कायमै छ। सहादत जहिले पनि स्वतन्त्रता, समानता, न्याय, मर्यादा र लोकतन्त्र प्राप्तिका लागि हुने गर्छ। एक पटक थाहा अभियन्ता रूपचन्द्र विष्टले भनेका थिए, जो नेपाली आफ्नो शरीरको उचिरो काट्न पनि कर्तनालय जान खोज्छ, उनीहरूलाई नै सबैभन्दा बढी स्वतन्त्रताको अभ्यास गर्नु छ भन्ठान्छन्। सोच्छन्, अर्काका छोराछोरीले बलिदान गरिदिउन्। कुरो गम्भीर यस मानेमा छ कि अबको जुनसुकै राजनीतिक र सामाजिक विद्रोह, खबरदारी र आन्दोलन रचनात्मक भएन भने आखिर दुःख पाउने उनै भुइँमान्छे हुन्। जसका नाममा राज्यसत्तामा पुग्ने र उसैलाई म शासक तिमीहरू रैतीका व्यवहार गर्ने उही सदाबहार आमनेपाली राजनीतिक शैलीमा परिवर्तन नखोजी सुखै छैन। जनता जहिल्यै अभाव, अन्याय, अत्याचार र पहुँचविहीन निरीह हुने र नेता सदा परम्परागत फगत शासकजस्ता मात्र भइरहने काम भएको छ। बरु सहिदको सहादतको उच्च मूल्यांकन गर्दै नागरिकलाई सुखी र देशलाई सम्वृद्ध बनाउने महायात्रामा होमिनु पर्छ। यो नै सहिदको सपना साकार पार्नु हो। फेरि सहिद नजन्माउनु हो।"
भविष्य जोडिएको विमानस्थल,"मुलुकमा ५० वर्ष अघिदेखि अन्तर्राष्ट्रिय उडान सुरु भए पनि हालसम्म एउटै विमानस्थल प्रयोग हुनु लाजमर्दो कुरा हो। मुलुक गरिब भएर होइन, विभिन्न समयमा सत्ता चलाएका सबैको सोच गरिब भएर हो। सबैलाई छर्लंग छ, मौसम खराब हुँदा काठमाडौं अवतरण हुन नसके ढाका, ह्लासा, दिल्ली वा लखनउ पुग्नु पर्ने अवस्था छ। भैरहवामा २०१५ सालदेखि गौतमबुद्ध अन्तर्राष्ट्रिय विमानस्थल निर्माण सुरु भयो। तीन वर्षमा सकिने ६ वर्षमा बल्ल पूरा हुँदैछ। यसलाई तत्काल क्यालिबरेसन फ्लाइट गरेर अन्तर्राष्ट्रिय नागरिक उड्ड्यन संघमा निवेदन दिए। यसमा ३४ महिनामा अन्तर्राष्ट्रिय उडान सम्भव छ। हाललाई अन्तर्राष्ट्रिय उडान ढिलै हुन गए पनि यसले काठमाडौंको विकल्पमा देशलाई अर्को विमानस्थल दिने छ। त्यसपछि अन्त कतै डाइभर्ट हुनु पर्दैन। यसले मुलुकको धेरै पैसा जोगाउँछ। लुम्बिनीको पर्यटन विकास र मेचीदेखि महाकालीसम्म तराईका जनतालाई वैदेशिक रोजगारमा जान यो विमानस्थल कोसेढुंगा नै हो। हाल गौतमबुद्ध अन्तर्राष्ट्रिय विमानस्थलको काम ९८ प्रतिशत भन्दाबढी सकिएको छ। केवल विमानस्थलको रनवे लाइट र सञ्चार उपकरण चेकजाँच बाँकी छ। यसको ठेक्का पाएको एरो थाइ कम्पनीले चेकजाँच ढिलो गर्दा यो विमानस्थल उपयोगमा आउन सकेको छैन। यो विमानस्थल उपायोगमा आए पाँच सय मिटर भिजिबिलिटीमा पनि सजिलै अवतरण हुने उपकरण जडित छ। जुन जाडोमा बाक्लो हुस्सु लाग्दा पनि समस्या हँुदैन। यसले काठमाडौंको जटिल अवस्थालाई पनि विकल्प दिने छ। तीन हजार मिटर लामो रनवे र ४५ मिटर चौडा भएको यो विमानस्थल सुगम भौगोलिक क्षेत्रमा भएका कारण पनि काठमाडौं भन्दा सुगम अन्तर्राष्ट्रिय विमानस्थल हुनेछ। चिनियाँ ठेकेदार चाइना नर्थ वेस्ट एयरलाइन्स कम्पनीले ६ अर्ब ३० करोडको ठेक्का र एरो थाईले उपकरणमा ५० करोड गरी एसियाली विकास बैंकको लगानी र नेपाल सरकारले जग्गा अधिग्रहणमा मुआब्जामा २३ अर्ब रुपैयाँ लगानी गरेको छ। २३ अर्ब लगानी गर्न सक्ने देशले सात अर्ब ऋण लिनु पनि स्वाभाविक लाग्न सक्छ। यो कुरा छोडौं। अब तत्काल कसरी यो विमानस्थल प्रयोगमा ल्याउने कुरा गरौं। गौतमबुद्ध अन्तर्राष्ट्रिय विमानस्थल वास्तवमा लुम्बिनीको पर्यटन विकासमै समर्पित हो ! हालसम्म लुम्बिनीमा वार्षिक केवल १ लाख ८० हजारसम्म तेस्रो मुलुकका र भारतीय दुई लाख ५० हजार र नेपाली करिब १५ लाखसम्म पर्यटन आगमनको तथ्यांक छ। पर्यटन विज्ञहरू भन्छन्, अन्तर्राष्ट्रिय उडान सुरु नभएसम्म पर्यटक आगमन संख्या यस्तै हुन्छ। कतिपय विदेशी पर्यटकलाई पथप्रदर्शकको आँकलन छ। यदि यो विमानस्थलबाट चीन, भारत र दक्षिणपूर्वी एसियाका मुलुक जोड्न सके २३ वर्षमै पर्यटक आगमन २० लाखसम्म पुग्ने सम्भावना छ। जुन नेपालको पर्यटन विकासका लागि कोसेढुंगा हुनेछ। यो विमानस्थल लुम्बिनी प्रदेशको मात्र होइन कि पर्यटन मानचित्रमा नेपालकै भाग्य रेखा, जीवन रेखा र कर्म रेखा हो! यसले हजारौं रोजगारी र अवसर प्रदान गर्ने निश्चित छ। यसको नियमित अन्तर्राष्ट्रिय उडान नभएसम्म नेपाल र नेपालीले यस्ता अवसर गुमाइरहने छन्। पर्यटनसँगै यो विमानस्थलले नेपालको कृषि र अन्य उत्पादनको निर्यातमा ढोका खोल्ने छ। आयातलाई पनि सहजीकरण गर्नेछ। विमानस्थलले पश्चिम पहाडी भेगका अग्र्यानिक उत्पादन र कृषि बजारका लागि बरदान हुने निश्चित छ। जति ढिला गर्छौं छिमेकले उति नै फाइदा लिँदै जानेछ। भारतले भैरहवाबाट मात्र १५० किलोमिटर दक्षिण बुद्धको महापरिनिर्वाण स्थल कुशीनगरमा अन्तर्राष्ट्रिय विमानस्थल सञ्चालन गरेको छ। बौद्ध पर्यटक पहिलो दर्शन बुद्ध जन्मस्थल लुम्बिनीबाट प्रारम्भ गरी ज्ञानभूमि बोधगया भारत जान्छन्। रेल र अन्तर्राष्ट्रिय विमानस्थलको अभावमा भने बौद्ध पर्यटनको दिशा उल्टो घुमेको छ। भ्रमण गरिरहँदा बौद्ध भिक्षु र उपासक,उपासिकाहरूको एउटै प्रश्न हुन्छ, लुम्बिनीको अन्तर्राष्ट्रिय विमानस्थल कहिले सुरु हुन्छ ? विमानस्थल उडानका लागि क्यालिब्रेसन फ्लाइट र भारतसँगको हवाई मार्ग निर्धारण, आईकाओसँग अन्तर्राष्ट्रिय विमानस्थलको मान्यता आदि कार्य प्राथमिकताका विषय हुन् ! विमानस्थलका लागि भन्सार, अध्यागमन, बैंकलगायत सुरक्षा व्यवस्थाका लागि सरकारले तत्काल कार्य प्रारम्भ जरुरी छ। त्यससँगै सरकार र निजीक्षेत्र अन्तर्राष्ट्रिय वायुयान कम्पनीसँग भैरहवाबाट हवाई उडान सम्झौताका लागि पनि पहल जरुरी छ। यस्ता कामलाई मुलुकले प्राथमिकतामा राखेर आर्थिक क्षेत्रलाई नै कायापलट गर्ने राष्ट्रिय गौरवको आयोजनालाई महत्व राख्न जरुरी छ। होइन भने हामी जति ढिलो गर्छौं, उति बेफाइदा हुने निश्चित छ। गौतमबुद्ध अन्तर्राष्ट्रिय विमानस्थलको हाललाई सानै भए पनि टर्मिनल भवन काम चलाउ छ। भविष्यमा यसले पर्यटक आगमन थेग्न सक्दैन। हाल केवल पाँच जेट पार्किङ र दुईवटा जेटका यात्रुलाई भवनभित्र राख्ने क्षमता छ। एरो बिरिज छैन, सिँढी प्रयोग गर्नुपर्छ। तर दोस्रो टर्मिनल भवनको डिजाइन भइसकेको छ। जसको क्षमता १० जेट पार्किङ र ६ वटा एरोबिरिज सहित छ। जुन ३०४० वर्षसम्म थेग्न सक्छ। यो विमानस्थल अन्तर्राष्ट्रिय उडानसँगै दोस्रो टर्मिनलका लागि पनि सरकारले तत्काल कार्य प्रारम्भ गर्न उत्तिकै आवश्यक छ। यदि सन् २०२२ को प्रारम्भमा भैरहवा र लगतै पोखराको अन्तर्राष्ट्रिय विमानस्थल सञ्चालनमा आउन सके पर्यटन आगमनका लागि हारगुहार गर्नुपर्ने स्थितिको अन्त्य हुने निश्चित छ।"
कर्णालीमा हुनुपर्ने प्रहरी निकाय लुम्बिनीमा,"सुर्खेत : संघीयतामा प्रवेश गर्नुअघि तत्कालीन मध्यपश्चिम क्षेत्रको सदरमुकाम सुर्खेतको वीरेन्द्रनगर थियो। यद्यपि, त्यसबेला अधिकांश सरकारी कार्यालयका प्रमुखहरू नेपालगन्ज बस्थे। क्षेत्रीयस्तरका सरकारी कार्यालयका साइनबोर्ड पनि उतै थिए। एक हिसाबले वीरेन्द्रनगर नाम मात्रको क्षेत्रीय सदरमुकाम थियो। २०७२ मा संविधान जारी भएसँगै देश संघीयतामा प्रवेश गर्यो। साबिक मध्यपश्चिमका १० जिल्ला समेटेर कर्णाली प्रदेश बन्यो। कर्णालीको राजधानी वीरेन्द्रनगर बनेको छ। संघीयताको मूल मर्म नागरिकले नजिकबाटै सरकारी सेवा र सुविधा पाउनु हो। तर, कतिपय सरकारी संरचना संघीयताको मर्मअनुसार चल्न सकेका छैनन्। अर्थात् अहिले पनि कर्णालीमा हुनुपर्ने प्रहरीका केही संरचना लुम्बिनी प्रदेशबाटै सञ्चालन भइरहेका छन्। कर्णाली प्रदेश प्रहरी कार्यालय मातहतका केही संरचनाहरू अहिले पनि लुम्बिनी प्रदेशको नेपालगन्जमै छन्। संघीयता कार्यान्वयनको ५ वर्ष बितिसक्दा पनि प्रहरीको तालिम केन्द्र र कुकुर शाखालाई कर्णालीमा ल्याउन सकिएको छैन। पूर्वाधारको अभाव देखाउँदै तालिम केन्द्र र कुकुर शाखा लुम्बिनीको बाँकेबाटै सञ्चालन गरिएको छ। तालिम केन्द्र कर्णालीमा नल्याउँदा प्रदेश प्रहरी कार्यालयले प्रहरीको तालिम नेपालगन्जमै सञ्चालन गर्दै आएको छ। यस्तै, कुकुर शाखा पनि उतै हुँदा कर्णालीमा हुने अपराधको अनुसन्धानमा प्रहरीले तालिम प्राप्त कुकुर कोहलपुरबाट ल्याउनुपर्ने बाध्यता छ। जसले गर्दा अपराधको अनुसन्धानमा ढिलाइ हुने गरेको छ। प्रहरीको तालिम केन्द्रका लागि झण्डै २० बिघा जमिन चाहिन्छ। तर, वीरेन्द्रनगरमा यति धेरै जग्गा पाउन सकिएको छैन। वीरेन्द्रनगरबाहिर पनि तालिम केन्द्र स्थापना गर्न सकिन्छ तर यहाँका दलहरू एकमत छैनन्। नेताहरू आफ्नो क्षेत्र अनुकूलका स्थानमा प्रहरीको तालिम केन्द्र राख्ने पक्षमा छन्। नेताहरूको यही स्वार्थले जग्गाको टुंगो लाग्न नसकेको हो। जग्गा टुंगो नलाग्दा लुम्बिनी प्रदेशमा रहेका संरचना कर्णालीमा ल्याउन ढिलाइ भइरहेको प्रहरी अधिकारीहरू बताउँछन्। कर्णाली प्रदेश प्रहरी कार्यालयले भौतिक पूर्वाधार नहुँदा प्रदेश मातहतका तालिम केन्द्र र तालिमप्राप्त कुकुर बाँकेमै राख्नुपरेको जनाएको छ। कर्णालीमा पूर्वाधार अभाव भएकै कारण लुम्बिनीमा रहेका संरचना ल्याउन नसकिएको प्रहरीको भनाइ छ। पूर्वाधार व्यवस्थापनका लागि प्रहरीले प्रदेश सरकारसँग पहल गरिरहेको छ। भौतिक संरचना नहुँदा तालिम केन्द्र कर्णालीमा सार्न सकेका छैनाैै प्रदेश प्रहरी कार्यालयका प्रमुख डीआईजी गणेशबहादुर ऐरले भने, प्रहरीको समायोजन भएको भए केही न केही उपाय लाग्थ्यो। कर्णालीका मुख्यमन्त्री जीवनबहादुर शाहीले प्रहरीका संरचना कर्णालीमा ल्याउन प्रदेश सरकारले आवश्यक पहल गर्ने बताए। सुर्खेतभन्दा बाहिर तालिम केन्द्र राख्नु उपयुक्त हुँदैन मुख्यमन्त्री शाहीले भने, बरु सुर्खेतको बराहतालस्थित बड्डीचौरमा राख्न सकिन्छ। यसका लागि पहल भइरहेको छ। जग्गाको एकिन भएपछि सरकारले भौतिक संरचना निर्माण गर्ने उनको भनाइ छ।"
सहिदका सपना सम्झाउने स्मारक,"मकवानपुर : सहिद शब्दले बोकेको अर्थ जति ओजनदार छ। आजभोलि त्यसलाई हल्का रूपमा लिन थालिएको छ। हेटौंडा ११ स्थित सहिद स्मारक पुग्दा जो कोहीले पनि सहिदहरूले देखेका सपनाहरू सम्झिन्छन्। नेताहरू पनि बेलाबेलामा सहिद स्मारक आइरहन्छन्। सहिदको सम्झाना गर्छन्। उनीहरूले देखेको सपना पूरा गर्ने प्रतिवद्धता व्यक्त गर्छन्। तर, प्रतिवद्धताहरू क्षणमै बिर्सिएर गन्तव्यतर्फ लाग्छन्। देशका लागि विभिन्न कालखण्डमा ज्यान दिएका सहिदहरूको सम्मानमा सहिद स्मारक निर्माण गरिएको हो। यहाँ सम्पूर्ण सहिदलाई एकै थलोमा स्मरण गर्न ६ वर्षअघि सहिद स्मृति स्तम्भ निर्माण गरिएको थियो। स्मारकलाई सहिदको तीर्थस्थलका रूपमा विकास गर्न स्तम्भ निर्माण गरिएको हो। १९ मिटर गोलाइमा ६५ फिट अग्लो स्तम्भ निर्माण गरिएको छ। चारैतिर बगैंचा र अग्र भागमा नेपालको प्राकृतिक नक्सा निर्माण गरिएको छ। सबै सहिदहरूको छुट्टाछुट्टै शालिक बनाउन सम्भव नभएकाले सबै सहिदको सम्झनामा स्तम्भ निर्माण गरेका हौं, सहिद स्मारक विकास समितिका अध्यक्ष एवं बागमती प्रदेशका पूर्वमुख्यमन्त्री डोरमणि पौडेलले भने। स्तम्भ करिब १ करोड ५० लाख रुपैयाँको लागतमा निर्माण गरिएको हो। स्मारकमा विभिन्न राष्ट्रभक्तिपूर्ण युद्ध र जनसंघर्र्षहरूमा सहिद भएका १२ सहिदको एउटै ढुंगामा मुखाकृत कुँदिएको हो। स्थानीय सरस्वती खोलाबाट ल्याइएको श्यामल वर्णको ढुंगामा कलात्मक ढंगले कुँदिएको शालिक सहिद स्मारकको प्रमुख आकर्षण हो। उक्त कलाकृति सहिद दिवसका दिनमात्र खुला हुन्छ। ढुंगामा भीमसेन थापा, दशरथ चन्द, गंगालाल श्रेष्ठ, धर्मभक्त माथेमा र शुक्रराज शास्त्रीको आकृति कोरिएको छ। त्यस्तै, भीमदत्त पन्त, वीरेन राजवंशी, क्याप्टेन यज्ञबहादुर थापा, दुर्गानन्द झा, मुनेश्वरी यादव, रत्नकुमार वान्तवा, प्रभाकर पौडेलको आकृति कुँदिएको छ। स्मारकमा नेपालको प्रजातान्त्रिक आन्दोलनमा महत्वपूर्ण भुमिका खेलेका बीपी कोइराला, गणेशमान सिंह, मनमोहन अधिकारी र पुष्पलाल श्रेष्ठको शालिक राखिएको छ। त्यस्तै, तत्कालीन एमालेका महासचिव स्व मनद भण्डारीको मृत्यु भएको दास ढुंगाको दृश्य प्रतिबिम्बित हुनेगरी पूर्णकदको मदनको पहिलो शालिक निर्माण गरिएको छ। एक बिघा क्षेत्रमा चिडियाघरसमेत निर्माण गरिएको छ । साथै, नेपालमा भएको विभिन्न कालखण्डका आन्दोलनका सहिदहरूबारे जानकारी दिन पुस्तकालय निर्माण गरिएको छ। सहिदहरूबारे अध्ययन, अनुसन्धान एवं खोज गर्न चहानेका लागि अनुसन्धान केन्द्रका रूपमा सहिद स्मारकमा सहिद ग्यालरी निर्माण गरिएको स्मारकका कार्यालय प्रमुख रामचन्द्र न्यौपानेले बताए। यहाँ सहिदहरूबारे प्रकाशित पुस्तक, लेख, रचना, फोटो आदि संकलन गरी राखिएका छन्। देशका सबै सहिदबारे एकै ठाउँमा बसेर बुझ्न र अध्ययन गर्न पाउने वातावरण निर्माण गर्न हामी लागिपरेका छौं, उनले भने। २०४६ सालको जनआन्दोलनपछि २०४७ साउन ७ गते हेटौंडा ११ स्थित २० हेक्टर उजाड डाँडोमा वृक्षारोपण गरी सहिद स्मृति वाटिका नामाकरण गरिएको थियो। २०५२ मा तत्कालीन प्रधानमन्त्री मनमोहन अधिकारीले उद्घाटन गरेको सहिद स्मारक साढे २ दशकको बीचमा हेटौंडा को प्रमुख चिनारी बन्न पुगेको छ। यहाँ वार्षिक २ लाख बढी पर्यटक आउने गरेको समितिको तथ्यांक छ। हेटौंडा आउने बित्तिकै नयाँ मान्छे सहिद स्मारक घुम्न चहान्छन्, हेटौंडा उपमहानगरपालिकाका मेयर हरिबहादुर महतले भने, मकवानपुरको पहिलो पर्यटन गन्तव्य भएकाले यसको थप विकासमा हामीले सक्दो सहयोग गरिरहेका छौं। सँगै यस ठाउँलाई सहिदको तीर्थस्थलका रूपमा विकास गर्ने लक्ष्य रहेको समितिका अध्यक्ष पौडेलले बताए। सहिदहरूको सपना कति पूरा भए, अझै कति बाँकी छ, उनले भने, कम्तीमा सहिदहरूको सम्झना र सम्मान गरौं भनेर यो अभियान थालिएको थियो। एक हदसम्म पूरा भएको छ।"
सहिदका सपना सम्झाउने स्मारक,"मकवानपुर : सहिद शब्दले बोकेको अर्थ जति ओजनदार छ। आजभोलि त्यसलाई हल्का रूपमा लिन थालिएको छ। हेटौंडा ११ स्थित सहिद स्मारक पुग्दा जो कोहीले पनि सहिदहरूले देखेका सपनाहरू सम्झिन्छन्। नेताहरू पनि बेलाबेलामा सहिद स्मारक आइरहन्छन्। सहिदको सम्झाना गर्छन्। उनीहरूले देखेको सपना पूरा गर्ने प्रतिवद्धता व्यक्त गर्छन्। तर, प्रतिवद्धताहरू क्षणमै बिर्सिएर गन्तव्यतर्फ लाग्छन्। देशका लागि विभिन्न कालखण्डमा ज्यान दिएका सहिदहरूको सम्मानमा सहिद स्मारक निर्माण गरिएको हो। यहाँ सम्पूर्ण सहिदलाई एकै थलोमा स्मरण गर्न ६ वर्षअघि सहिद स्मृति स्तम्भ निर्माण गरिएको थियो। स्मारकलाई सहिदको तीर्थस्थलका रूपमा विकास गर्न स्तम्भ निर्माण गरिएको हो। १९ मिटर गोलाइमा ६५ फिट अग्लो स्तम्भ निर्माण गरिएको छ। चारैतिर बगैंचा र अग्र भागमा नेपालको प्राकृतिक नक्सा निर्माण गरिएको छ। सबै सहिदहरूको छुट्टाछुट्टै शालिक बनाउन सम्भव नभएकाले सबै सहिदको सम्झनामा स्तम्भ निर्माण गरेका हौं, सहिद स्मारक विकास समितिका अध्यक्ष एवं बागमती प्रदेशका पूर्वमुख्यमन्त्री डोरमणि पौडेलले भने। स्तम्भ करिब १ करोड ५० लाख रुपैयाँको लागतमा निर्माण गरिएको हो। स्मारकमा विभिन्न राष्ट्रभक्तिपूर्ण युद्ध र जनसंघर्र्षहरूमा सहिद भएका १२ सहिदको एउटै ढुंगामा मुखाकृत कुँदिएको हो। स्थानीय सरस्वती खोलाबाट ल्याइएको श्यामल वर्णको ढुंगामा कलात्मक ढंगले कुँदिएको शालिक सहिद स्मारकको प्रमुख आकर्षण हो। उक्त कलाकृति सहिद दिवसका दिनमात्र खुला हुन्छ। ढुंगामा भीमसेन थापा, दशरथ चन्द, गंगालाल श्रेष्ठ, धर्मभक्त माथेमा र शुक्रराज शास्त्रीको आकृति कोरिएको छ। त्यस्तै, भीमदत्त पन्त, वीरेन राजवंशी, क्याप्टेन यज्ञबहादुर थापा, दुर्गानन्द झा, मुनेश्वरी यादव, रत्नकुमार वान्तवा, प्रभाकर पौडेलको आकृति कुँदिएको छ। स्मारकमा नेपालको प्रजातान्त्रिक आन्दोलनमा महत्वपूर्ण भुमिका खेलेका बीपी कोइराला, गणेशमान सिंह, मनमोहन अधिकारी र पुष्पलाल श्रेष्ठको शालिक राखिएको छ। त्यस्तै, तत्कालीन एमालेका महासचिव स्व मनद भण्डारीको मृत्यु भएको दास ढुंगाको दृश्य प्रतिबिम्बित हुनेगरी पूर्णकदको मदनको पहिलो शालिक निर्माण गरिएको छ। एक बिघा क्षेत्रमा चिडियाघरसमेत निर्माण गरिएको छ । साथै, नेपालमा भएको विभिन्न कालखण्डका आन्दोलनका सहिदहरूबारे जानकारी दिन पुस्तकालय निर्माण गरिएको छ। सहिदहरूबारे अध्ययन, अनुसन्धान एवं खोज गर्न चहानेका लागि अनुसन्धान केन्द्रका रूपमा सहिद स्मारकमा सहिद ग्यालरी निर्माण गरिएको स्मारकका कार्यालय प्रमुख रामचन्द्र न्यौपानेले बताए। यहाँ सहिदहरूबारे प्रकाशित पुस्तक, लेख, रचना, फोटो आदि संकलन गरी राखिएका छन्। देशका सबै सहिदबारे एकै ठाउँमा बसेर बुझ्न र अध्ययन गर्न पाउने वातावरण निर्माण गर्न हामी लागिपरेका छौं, उनले भने। २०४६ सालको जनआन्दोलनपछि २०४७ साउन ७ गते हेटौंडा ११ स्थित २० हेक्टर उजाड डाँडोमा वृक्षारोपण गरी सहिद स्मृति वाटिका नामाकरण गरिएको थियो। २०५२ मा तत्कालीन प्रधानमन्त्री मनमोहन अधिकारीले उद्घाटन गरेको सहिद स्मारक साढे २ दशकको बीचमा हेटौंडा को प्रमुख चिनारी बन्न पुगेको छ। यहाँ वार्षिक २ लाख बढी पर्यटक आउने गरेको समितिको तथ्यांक छ। हेटौंडा आउने बित्तिकै नयाँ मान्छे सहिद स्मारक घुम्न चहान्छन्, हेटौंडा उपमहानगरपालिकाका मेयर हरिबहादुर महतले भने, मकवानपुरको पहिलो पर्यटन गन्तव्य भएकाले यसको थप विकासमा हामीले सक्दो सहयोग गरिरहेका छौं। सँगै यस ठाउँलाई सहिदको तीर्थस्थलका रूपमा विकास गर्ने लक्ष्य रहेको समितिका अध्यक्ष पौडेलले बताए। सहिदहरूको सपना कति पूरा भए, अझै कति बाँकी छ, उनले भने, कम्तीमा सहिदहरूको सम्झना र सम्मान गरौं भनेर यो अभियान थालिएको थियो। एक हदसम्म पूरा भएको छ।"
कर्णालीमा हुनुपर्ने प्रहरी निकाय लुम्बिनीमा,"सुर्खेत : संघीयतामा प्रवेश गर्नुअघि तत्कालीन मध्यपश्चिम क्षेत्रको सदरमुकाम सुर्खेतको वीरेन्द्रनगर थियो। यद्यपि, त्यसबेला अधिकांश सरकारी कार्यालयका प्रमुखहरू नेपालगन्ज बस्थे। क्षेत्रीयस्तरका सरकारी कार्यालयका साइनबोर्ड पनि उतै थिए। एक हिसाबले वीरेन्द्रनगर नाम मात्रको क्षेत्रीय सदरमुकाम थियो। २०७२ मा संविधान जारी भएसँगै देश संघीयतामा प्रवेश गर्यो। साबिक मध्यपश्चिमका १० जिल्ला समेटेर कर्णाली प्रदेश बन्यो। कर्णालीको राजधानी वीरेन्द्रनगर बनेको छ। संघीयताको मूल मर्म नागरिकले नजिकबाटै सरकारी सेवा र सुविधा पाउनु हो। तर, कतिपय सरकारी संरचना संघीयताको मर्मअनुसार चल्न सकेका छैनन्। अर्थात् अहिले पनि कर्णालीमा हुनुपर्ने प्रहरीका केही संरचना लुम्बिनी प्रदेशबाटै सञ्चालन भइरहेका छन्। कर्णाली प्रदेश प्रहरी कार्यालय मातहतका केही संरचनाहरू अहिले पनि लुम्बिनी प्रदेशको नेपालगन्जमै छन्। संघीयता कार्यान्वयनको ५ वर्ष बितिसक्दा पनि प्रहरीको तालिम केन्द्र र कुकुर शाखालाई कर्णालीमा ल्याउन सकिएको छैन। पूर्वाधारको अभाव देखाउँदै तालिम केन्द्र र कुकुर शाखा लुम्बिनीको बाँकेबाटै सञ्चालन गरिएको छ। तालिम केन्द्र कर्णालीमा नल्याउँदा प्रदेश प्रहरी कार्यालयले प्रहरीको तालिम नेपालगन्जमै सञ्चालन गर्दै आएको छ। यस्तै, कुकुर शाखा पनि उतै हुँदा कर्णालीमा हुने अपराधको अनुसन्धानमा प्रहरीले तालिम प्राप्त कुकुर कोहलपुरबाट ल्याउनुपर्ने बाध्यता छ। जसले गर्दा अपराधको अनुसन्धानमा ढिलाइ हुने गरेको छ। प्रहरीको तालिम केन्द्रका लागि झण्डै २० बिघा जमिन चाहिन्छ। तर, वीरेन्द्रनगरमा यति धेरै जग्गा पाउन सकिएको छैन। वीरेन्द्रनगरबाहिर पनि तालिम केन्द्र स्थापना गर्न सकिन्छ तर यहाँका दलहरू एकमत छैनन्। नेताहरू आफ्नो क्षेत्र अनुकूलका स्थानमा प्रहरीको तालिम केन्द्र राख्ने पक्षमा छन्। नेताहरूको यही स्वार्थले जग्गाको टुंगो लाग्न नसकेको हो। जग्गा टुंगो नलाग्दा लुम्बिनी प्रदेशमा रहेका संरचना कर्णालीमा ल्याउन ढिलाइ भइरहेको प्रहरी अधिकारीहरू बताउँछन्। कर्णाली प्रदेश प्रहरी कार्यालयले भौतिक पूर्वाधार नहुँदा प्रदेश मातहतका तालिम केन्द्र र तालिमप्राप्त कुकुर बाँकेमै राख्नुपरेको जनाएको छ। कर्णालीमा पूर्वाधार अभाव भएकै कारण लुम्बिनीमा रहेका संरचना ल्याउन नसकिएको प्रहरीको भनाइ छ। पूर्वाधार व्यवस्थापनका लागि प्रहरीले प्रदेश सरकारसँग पहल गरिरहेको छ। भौतिक संरचना नहुँदा तालिम केन्द्र कर्णालीमा सार्न सकेका छैनाैै प्रदेश प्रहरी कार्यालयका प्रमुख डीआईजी गणेशबहादुर ऐरले भने, प्रहरीको समायोजन भएको भए केही न केही उपाय लाग्थ्यो। कर्णालीका मुख्यमन्त्री जीवनबहादुर शाहीले प्रहरीका संरचना कर्णालीमा ल्याउन प्रदेश सरकारले आवश्यक पहल गर्ने बताए। सुर्खेतभन्दा बाहिर तालिम केन्द्र राख्नु उपयुक्त हुँदैन मुख्यमन्त्री शाहीले भने, बरु सुर्खेतको बराहतालस्थित बड्डीचौरमा राख्न सकिन्छ। यसका लागि पहल भइरहेको छ। जग्गाको एकिन भएपछि सरकारले भौतिक संरचना निर्माण गर्ने उनको भनाइ छ।"
सर्वत्र पाइयोस् रक्ततत्त्व,"समयसापेक्ष कार्य सम्पादन गर्नुपर्छ। तर, गरौं भन्दाभन्दै पनि कतिपय अवस्थामा मानव काबुभन्दा बाहिर हुँदोरहेछ। यस्तै परिस्थिति संसारका सर्वश्रेष्ठ प्राणी मानव जातिमाथि हाम्रै जीवनकालमा देख्न र भोग्न विवश बनाइदियो। आधुनिकताको नाममा मूल नछोडौं, प्रविधि पाउँदा परम्परा नबिर्सौं ! कोरोना भाइरसले यो भनाइलाई मनन्योग्य बनाइदियो। जीवनकालमा सम्पादित कार्यहरूको कहिल्यै पनि समीक्षा गरेर हामीले समयनुसार प्रभावकारी तवरले प्रयोगमा ल्याउने कोसिससमेत गरेनौं कि ? पुर्खाले आर्जेको यो जन्मभूमिमा पुर्खाहरूले विगतमा गरेका तर वैज्ञानिक तवरले विज्ञानसम्मत सिद्ध हुन नसकेको यो कोरोना भाइरसले प्रष्ट्याएको छ। तसर्थ, हाम्रो मौलिकतालाई संरक्षण र सम्वद्र्धन गर्दै आफू र आफूमार्फत परिवार, परिवारमार्फत टोल, टोलमार्फत समाज, समाजमार्फत देशलाई नै आधुनिकीकरण गर्न सक्नु पर्छ। हामी १६औं राष्ट्रिय स्वयंसेवी रक्तदाता दिवस मनाइरहेका छौं। रक्त सञ्चारको क्षेत्रमा स्वयंसेवी रक्तदाताको विकल्प वा स्वयंसेवी रक्तदाताहरूले दान गरेको रगत र रगतबाट तयार पारिएका रक्ततत्वहरूको उपमा दिने कुनै पनि वैज्ञानिकहरूले आजसम्म यो जगत्लाई विकल्प दिन सकेका छैनन्। हाम्रो देशमा स्वयंसेवी रक्तदातालाई विगतदेखि वर्तमानसम्म आइपुग्दा यथोचित व्यवस्थापन गर्न नसकिएको कुरा जगजाहेर छ। यो पुनीत दिनमा व्यक्तिगत, संस्थागत एवं विभिन्न कोणबाट वर्षभरि स्वयंसेवी तवरले काम गर्नुपर्छ। आफ्नो शरीरको अमूल्य रगत जीवनदान स्वरूप पीडितको स्वास्थ्य लाभको निमित्त गरिनु पर्छ। दानलाई सर्वोपरि महादानको संज्ञाका साथ उच्च इज्जत र सम्मान व्यक्त गर्ने दिन वा दिवसका रूपमा बुझ्न जरुरी छ। रगत दिउँ, जगत् सुरक्षित राखौं विश्व रक्तदाता दिवस जून १४ को उपलक्ष्यमा शुभकामना ! रगत र रक्ततत्त्वहरू आवश्यकतानुसार उपलब्ध हुन जति जरुरी छ, त्योभन्दा बढी यसको यथोचित व्यवस्थापन गर्न आवश्यक छ भन्ने मूल नाराका साथ १६औं राष्ट्रिय स्वयंसेवी रक्तदाता दिवस मनाइएको छ। समयको अन्तरालमा तय गरिएका यस्ता नाराहरूले त्यो समय र क्षणको अवस्थालाई सारमा चित्रण वा प्रस्तुत गर्न खोजेको हुन्छ। नाराहरूमा आफूलाई समाहित गरी आफ्नो तर्फबाट योगदान दिन वा पुर्याउन सकेमा मात्र कुनै पनि नारा वा गरिएको आह्वानले मूर्तरूप पाउन सक्छ। तब मात्र लक्षित वर्गले राहतको अनुभूति गर्न पाउने छ। हो, यस वर्ष हामी स्वयंसेवी रक्तदाताहरूले नाराको वास्तविक धारणा बुझ्नु पर्छ। के छ त भने पीडित पक्षहरूको उपचारका क्रममा मानव रगत र रगतबाट तयार पारिएका रक्ततत्त्वहरूको चिकित्सक वर्गबाट जसरी माग गरिन्छ, त्यसरी नै यसको आवश्यकता अनुसार प्रयोग हुनुपर्ने हो तर त्यस्तो भइरहेको छैन। सहज तवरले रगत र रगतबाट तयार पारिएका रक्ततत्त्वहरू चिकित्सक वर्गद्वारा माग गरिन्छ। त्यो माग गरिएका रगत र रक्ततत्त्वहरू पीडितलाई आवश्यक छ कि छैन ? त्यसमा खासैमा महत्व दिएको पाइँदैन। भनाइको तात्पर्य जति पोका रगत वा रगतबाट तयार पारिएका रक्ततत्त्वहरूको माग गरिन्छ, त्यत्तिकै ती पोकाहरू फिर्ता हुने क्रम तिब्र छ। यति मात्र कहाँ हो र ? त्योभन्दा डरलाग्दो पक्ष त पीडितले हारगुहार गरी जोहो गरिएको रगत र रक्ततत्त्वहरू अस्पतालहरूबाट खुलेआम बिक्री गरिरहेका छन्। कतै म्याद नाघेपछि नालीमा फ्याँकिरहेका भेटिन्छन्। निर्लज्ज तवरले गर्दै आइरहेको यस्तो गतिविधिलाई नियमनकारी निकाय किन मौन छन् ? निर्विकल्प स्वयंसेवी रक्तदाताहरूको शरीरबाट दानमा प्रदान गरिएको रगत पीडितको उपचारका क्रममा आवश्यक पर्न सक्ने हुन्छ। तर त्यस्तो रगत र रगतबाट तयार पारिएका रक्ततत्त्वहरूको उपलब्धतामा यथोचित व्यवस्था गर्न वर्तमान अवस्थामा सकिरहेका छैनौं। राष्ट्रिय स्वयंसेवी रक्तदाता दिवस मनाइरहँदा देशमा रक्तसञ्चार सेवाको इतिहासले ७८औं वसन्त पार गरिसकेको छ। यत्रो लामो समयमा के के सफलता हाँसिल गर्न सक्यौं त ? कहिल्यै पनि गम्भीर समीक्षा गरेको पाउन सकिन्न। यो चल्नु पर्ने चिज चलिरहेको छ भन्नु सिवाय अरू केही होइन भन्दा फरक नपर्ला ! त्यसैले हामी भन्छौं, रगत र रक्ततत्त्वहरू आवश्यकतानुसार उपलब्ध हुन जति जरुरी छ, त्योभन्दा बढी यसको यथोचित व्यवस्थापन गर्न आवश्यक छ। तसर्थ जीवनमा सही मार्ग देखाउने कुनै माध्यम छ भने त्यो हो आफूले आर्जेको अनुभव। यसैलाई आत्मसात् गर्न र स्विकार्न सकेमा मात्र देशभित्र सञ्चालित रक्त सञ्चार सेवामा सुधार आउने छ। पीडित पक्षले आवश्यकताअनुरूप रगत र रगतबाट तयार पारिएका रक्ततत्त्वहरू यत्रतत्र सर्वत्र सहज तवरले प्राप्त गर्न सकिने छ। लेखक नेपाल स्वयंसेवी रक्तदाता समाजका अध्यक्ष हुन्।"
बढ्यो कर्जाको ब्याजदर,"काठमाडौं : एकातिर बैंकले कर्जा कसिलो पारेपछि ऋणीले माग गरेअनुसार ऋण पाइरहेका छैनन्। अर्कातर्फ ऋणीहरूलाई कर्जाको ब्याजदर बढी पर्ने भएको छ। बैंकको आधार दर बढेपछि कर्जाको ब्याजदर महँगो भएको हो। पुराना र नयाँ दुवै ऋणीलाई यो ब्याजदर लागू हुन्छ। हरेक त्रैमासिक आधार दरमा रहेर बैंकले पुराना ऋणीको ब्याजदरसमेत घटबढ गर्न पाउने नीतिगत व्यवस्था छ। बैंकहरूले तयार पारेको दोस्रो त्रैमासिक वित्तीय विवरणअनुसार औसत आधार दरमा रहेको ब्याजदरमा थप प्रिमियम जोडेर ब्याजदर लागू भएको छ। बैंकहरूले माघ १ गतेदेखि नै नयाँ दरमा कर्जा दिन थालेका छन्। पुसमा लिएको कर्जाको ब्याजदरमा ऋणीलाई थप १ देखि डेढ प्रतिशत विन्दुसम्मको भार थपिएको सिभिल बैंकका प्रमुख कार्यकारी अधिकृत सुनील पोखरेलले बताए। समग्र वाणिज्य बैंकको आधार दर वार्षिक औसत १२१ प्रतिशत विन्दुले बढेर ८४० प्रतिशत पुगेको छ। जबकी गत आवको पुसमा औसत ७१९ प्रतिशत थियो। २७ वाणिज्य बैंकमध्ये सबैभन्दा बढी आधार दर सिभिल बैंकको छ। पुसमा यसको ९७४ प्रतिशत आधार दर छ। सो आधार दर पुस महिनाको मात्रै हो, सीईओ पोखरेलले भने । अहिले सबैं बैंकको आधार दर बढेकाले पुराना तथा नयाँ ऋणीलाई ब्याजदर महँगो पर्न गएको उनले स्विकारे । वाणिज्य बैंकमध्ये कम आधार दर सरकारी स्वामित्वको राष्ट्रिय वाणिज्य बैंकको ६६० प्रतिशत छ। यो गत वर्षको पुसको तुलनामा औसत ०९९ प्रतिशतले बढी हो। गत आवको सोही अवधिमा ५६१ प्रतिशत थियो। यस्तै स्ट्यान्डर्ड चार्टर्ड बैंकको ६८३ प्रतिशत छ। यसबाहेकका सबै बैंकको आधार दर ७ प्रतिशत माथि छ। नेपाल बैंक, नबिल, नेपाल इन्भेस्टमेन्ट, कृषि विकास र एभरेष्ट बैंकको ७ र ८ प्रतिशतबीचमा छ। ८ देखि ९ प्रतिशतसम्म सानीमा, ग्लोबल आईएमई, बैंक अफ काठमाडौं, नेपाल बंगलादेश, एनएमबी, सिद्धार्थ, प्रभु, लक्ष्मी, मेगा, माछापुच्छे्, सेञ्चुरी, कुमारी, हिमालयन, सनराइज, नेपाल एसबीआई र प्राइमको छ। सिटिजन्स, नेपाल क्रेडिट एन्ड कमर्स, एनआईसी एसिया र सिभिलको ९ देखि १० प्रतिशतबीचमा छन्। जति कम आधार दर भयो कर्जाको ब्याजदर पनि कम पर्न जान्छ। बढी हुँदा महँगो पर्छ। निक्षेपको ब्याजदरमा लागेको लागत अर्थात् कोष लागत र सञ्चालन लागत बढ्नु आधार दर बढ्नुका मुख्य कारण हुन्। बैंकले बजारमा प्रतिस्पर्धी रूपमा निक्षेप तान्न धमाधम ब्याजदर बढाउन थालेपछि केन्द्रीय बैंकले हस्तक्षेप गरेको थियो। निक्षेप ब्याजदर निर्धारण गर्दा अघिल्लो महिनाको ब्याजदरमा १० प्रतिशतले मात्र परिर्वत गर्न निर्देशन दिएको थियो। संस्थागत मुद्दती निक्षेपमा दिने अधिकतम ब्याजदर सर्वसाधारणलाई मुद्दती निक्षेपमा प्रदान गरिनेभन्दा कम्तीमा एक प्रतिशत कम हुनुपर्ने व्यवस्था गर्यो। सो व्यवस्थापछि प्रायः बैंकले ब्याजदर अधिकतम १००५ प्रतिशतमा सीमित राखे। साथै, विप्रेषणलाई प्रोत्साहन गर्न मुद्दती निक्षेपमा भन्दा थप १ प्रतिशत बढाएउन पाउने व्यवस्था गर्यो। यसपछि ११०५ प्रतिशत तोकिएको छ। ऋणीलाई कर्जाको ब्याजमा दबाब पर्नु भनेको उपभोक्तालाई महँगीको चाप पर्नु हो। किनभने व्यवसायीले लिने कर्जाको ब्याज बढ्दा उनीहरूको लागत पनि बढ्न जान्छ। यसको मारमा अन्ततः सर्वसाधारण पर्छन्। पछिल्लो समय मूल्यवृद्धि आकासी रहेको छ। राष्ट्र बैंकले चालू आर्थिक वर्षभित्र ६५ प्रतिशतमा मूल्यवृद्धि सीमित गर्ने भने पनि मंसिरमै ७ प्रतिशत नाघिसकेको छ। अन्तर्राष्ट्रिय मुद्रा कोषले समेत मौद्रिक नीतिले निर्धारण गरेको मूल्यवृद्धि नियन्त्रण गर्न नसकेकाबारे केन्द्रीय बैंकमाथि टिप्पणी गरेको छ।"
भविष्य जोडिएको विमानस्थल,"मुलुकमा ५० वर्ष अघिदेखि अन्तर्राष्ट्रिय उडान सुरु भए पनि हालसम्म एउटै विमानस्थल प्रयोग हुनु लाजमर्दो कुरा हो। मुलुक गरिब भएर होइन, विभिन्न समयमा सत्ता चलाएका सबैको सोच गरिब भएर हो। सबैलाई छर्लंग छ, मौसम खराब हुँदा काठमाडौं अवतरण हुन नसके ढाका, ह्लासा, दिल्ली वा लखनउ पुग्नु पर्ने अवस्था छ। भैरहवामा २०१५ सालदेखि गौतमबुद्ध अन्तर्राष्ट्रिय विमानस्थल निर्माण सुरु भयो। तीन वर्षमा सकिने ६ वर्षमा बल्ल पूरा हुँदैछ। यसलाई तत्काल क्यालिबरेसन फ्लाइट गरेर अन्तर्राष्ट्रिय नागरिक उड्ड्यन संघमा निवेदन दिए। यसमा ३४ महिनामा अन्तर्राष्ट्रिय उडान सम्भव छ। हाललाई अन्तर्राष्ट्रिय उडान ढिलै हुन गए पनि यसले काठमाडौंको विकल्पमा देशलाई अर्को विमानस्थल दिने छ। त्यसपछि अन्त कतै डाइभर्ट हुनु पर्दैन। यसले मुलुकको धेरै पैसा जोगाउँछ। लुम्बिनीको पर्यटन विकास र मेचीदेखि महाकालीसम्म तराईका जनतालाई वैदेशिक रोजगारमा जान यो विमानस्थल कोसेढुंगा नै हो। हाल गौतमबुद्ध अन्तर्राष्ट्रिय विमानस्थलको काम ९८ प्रतिशत भन्दाबढी सकिएको छ। केवल विमानस्थलको रनवे लाइट र सञ्चार उपकरण चेकजाँच बाँकी छ। यसको ठेक्का पाएको एरो थाइ कम्पनीले चेकजाँच ढिलो गर्दा यो विमानस्थल उपयोगमा आउन सकेको छैन। यो विमानस्थल उपायोगमा आए पाँच सय मिटर भिजिबिलिटीमा पनि सजिलै अवतरण हुने उपकरण जडित छ। जुन जाडोमा बाक्लो हुस्सु लाग्दा पनि समस्या हँुदैन। यसले काठमाडौंको जटिल अवस्थालाई पनि विकल्प दिने छ। तीन हजार मिटर लामो रनवे र ४५ मिटर चौडा भएको यो विमानस्थल सुगम भौगोलिक क्षेत्रमा भएका कारण पनि काठमाडौं भन्दा सुगम अन्तर्राष्ट्रिय विमानस्थल हुनेछ। चिनियाँ ठेकेदार चाइना नर्थ वेस्ट एयरलाइन्स कम्पनीले ६ अर्ब ३० करोडको ठेक्का र एरो थाईले उपकरणमा ५० करोड गरी एसियाली विकास बैंकको लगानी र नेपाल सरकारले जग्गा अधिग्रहणमा मुआब्जामा २३ अर्ब रुपैयाँ लगानी गरेको छ। २३ अर्ब लगानी गर्न सक्ने देशले सात अर्ब ऋण लिनु पनि स्वाभाविक लाग्न सक्छ। यो कुरा छोडौं। अब तत्काल कसरी यो विमानस्थल प्रयोगमा ल्याउने कुरा गरौं। गौतमबुद्ध अन्तर्राष्ट्रिय विमानस्थल वास्तवमा लुम्बिनीको पर्यटन विकासमै समर्पित हो ! हालसम्म लुम्बिनीमा वार्षिक केवल १ लाख ८० हजारसम्म तेस्रो मुलुकका र भारतीय दुई लाख ५० हजार र नेपाली करिब १५ लाखसम्म पर्यटन आगमनको तथ्यांक छ। पर्यटन विज्ञहरू भन्छन्, अन्तर्राष्ट्रिय उडान सुरु नभएसम्म पर्यटक आगमन संख्या यस्तै हुन्छ। कतिपय विदेशी पर्यटकलाई पथप्रदर्शकको आँकलन छ। यदि यो विमानस्थलबाट चीन, भारत र दक्षिणपूर्वी एसियाका मुलुक जोड्न सके २३ वर्षमै पर्यटक आगमन २० लाखसम्म पुग्ने सम्भावना छ। जुन नेपालको पर्यटन विकासका लागि कोसेढुंगा हुनेछ। यो विमानस्थल लुम्बिनी प्रदेशको मात्र होइन कि पर्यटन मानचित्रमा नेपालकै भाग्य रेखा, जीवन रेखा र कर्म रेखा हो! यसले हजारौं रोजगारी र अवसर प्रदान गर्ने निश्चित छ। यसको नियमित अन्तर्राष्ट्रिय उडान नभएसम्म नेपाल र नेपालीले यस्ता अवसर गुमाइरहने छन्। पर्यटनसँगै यो विमानस्थलले नेपालको कृषि र अन्य उत्पादनको निर्यातमा ढोका खोल्ने छ। आयातलाई पनि सहजीकरण गर्नेछ। विमानस्थलले पश्चिम पहाडी भेगका अग्र्यानिक उत्पादन र कृषि बजारका लागि बरदान हुने निश्चित छ। जति ढिला गर्छौं छिमेकले उति नै फाइदा लिँदै जानेछ। भारतले भैरहवाबाट मात्र १५० किलोमिटर दक्षिण बुद्धको महापरिनिर्वाण स्थल कुशीनगरमा अन्तर्राष्ट्रिय विमानस्थल सञ्चालन गरेको छ। बौद्ध पर्यटक पहिलो दर्शन बुद्ध जन्मस्थल लुम्बिनीबाट प्रारम्भ गरी ज्ञानभूमि बोधगया भारत जान्छन्। रेल र अन्तर्राष्ट्रिय विमानस्थलको अभावमा भने बौद्ध पर्यटनको दिशा उल्टो घुमेको छ। भ्रमण गरिरहँदा बौद्ध भिक्षु र उपासक,उपासिकाहरूको एउटै प्रश्न हुन्छ, लुम्बिनीको अन्तर्राष्ट्रिय विमानस्थल कहिले सुरु हुन्छ ? विमानस्थल उडानका लागि क्यालिब्रेसन फ्लाइट र भारतसँगको हवाई मार्ग निर्धारण, आईकाओसँग अन्तर्राष्ट्रिय विमानस्थलको मान्यता आदि कार्य प्राथमिकताका विषय हुन् ! विमानस्थलका लागि भन्सार, अध्यागमन, बैंकलगायत सुरक्षा व्यवस्थाका लागि सरकारले तत्काल कार्य प्रारम्भ जरुरी छ। त्यससँगै सरकार र निजीक्षेत्र अन्तर्राष्ट्रिय वायुयान कम्पनीसँग भैरहवाबाट हवाई उडान सम्झौताका लागि पनि पहल जरुरी छ। यस्ता कामलाई मुलुकले प्राथमिकतामा राखेर आर्थिक क्षेत्रलाई नै कायापलट गर्ने राष्ट्रिय गौरवको आयोजनालाई महत्व राख्न जरुरी छ। होइन भने हामी जति ढिलो गर्छौं, उति बेफाइदा हुने निश्चित छ। गौतमबुद्ध अन्तर्राष्ट्रिय विमानस्थलको हाललाई सानै भए पनि टर्मिनल भवन काम चलाउ छ। भविष्यमा यसले पर्यटक आगमन थेग्न सक्दैन। हाल केवल पाँच जेट पार्किङ र दुईवटा जेटका यात्रुलाई भवनभित्र राख्ने क्षमता छ। एरो बिरिज छैन, सिँढी प्रयोग गर्नुपर्छ। तर दोस्रो टर्मिनल भवनको डिजाइन भइसकेको छ। जसको क्षमता १० जेट पार्किङ र ६ वटा एरोबिरिज सहित छ। जुन ३०४० वर्षसम्म थेग्न सक्छ। यो विमानस्थल अन्तर्राष्ट्रिय उडानसँगै दोस्रो टर्मिनलका लागि पनि सरकारले तत्काल कार्य प्रारम्भ गर्न उत्तिकै आवश्यक छ। यदि सन् २०२२ को प्रारम्भमा भैरहवा र लगतै पोखराको अन्तर्राष्ट्रिय विमानस्थल सञ्चालनमा आउन सके पर्यटन आगमनका लागि हारगुहार गर्नुपर्ने स्थितिको अन्त्य हुने निश्चित छ।"
अन्ततः जेठमा स्थानीय चुनाव गर्न गठबन्धन तयार,"काठमाडौं : चौतर्फी दबाबपछि आगामी जेठभित्र स्थानीय तह निर्वाचन गर्न सत्ता गठन्धनले सहमति जनाएको छ। अब निर्वाचन आयोगसँगको परामर्शमा सरकारले निर्वाचनको मिति तोक्नेछ। आयोगले जेठ ५ गते स्थानीय तहका पदाधिकारीको पदावधि सकिने भन्दै वैशाखमा चुनावको मिति तोक्न सरकारसँग आग्रह गर्दै आएको थियो। गठबन्धनले भने स्थानीय तहको निर्वाचन आगामी मंसिरमा धकेल्न छलफल चलाएको थियो। राष्ट्रपति विद्यादेवी भण्डारीदेखि संविधानका जानकारले स्थानीय निर्वाचन पछि धकेल्नु असंवैधानिक र कानुनविपरीत हुने भन्दै समयमै गर्न गठबन्धनलाई दबाब दिएका थिए। गठबन्धनको शनिबार बसेको बैठकमा प्रधानमन्त्री शेरबहादुर देउवाले समयमै निर्वाचन गर्नुपर्ने प्रस्ताव राखेका थिए। त्यसपछि दलहरू आन्तरिक छलफलमा जुटे। साँझ पुनः बसेको बैठकमा जेठभित्र चुनाव गर्ने र त्यसका लागि निर्वाचन ऐनमा आवश्यक संशोधन गर्ने निर्णय भएको सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। ५ दलीय उच्चस्तरीय समितिले जेठभित्र स्थानीय तहको निर्वाचन गर्न प्रधानमन्त्रीमार्फत सरकारलाई सुझाव दिएको छ, बैठकपछि मन्त्री कार्कीले सञ्चारकर्मीसँग भने, निर्वाचन सम्पन्न गर्न संविधानसँग बाझिएका कानुनहरू पनि संशोधनको गृहकार्य अघि बढाउन भनेको छ। मन्त्री कार्कीले आयोगसँगको परामर्शमा सरकारले मिति तोक्ने जानकारी दिए। पहिलाजस्तो चरणचरणमा गर्ने कि एकै चरणमा गर्ने भन्ने विषय भने आयोगसँगको परामर्शमा टुंगिने कार्कीले बताए। स्थानीय निर्वाचन ०७४ मा वैशाख ३१ मा पहिलो चरण, असार १४ गते दोस्रो र असोज २ गते तेस्रो चरणमा भएको थियो। स्थानीय तह निर्वाचन ऐनले कार्यकाल सकिनु दुई महिनाअघि निर्वाचन गर्नुपर्ने व्यवस्था गरेको छ। त्यसअनुसार जेठ ५ मा स्थानीय जनप्रतिनिधिको कार्यकाल समाप्त हुँदै छ। संविधानको धारा २२५ मा भने कार्यकाल समाप्त भएको ६ महिनाभित्र चुनाव गराउनुपर्ने व्यवस्था छ। गठबन्धनका माओवादी केन्द्र र एकीकृत समाजवादीका नेताहरू संविधानको व्यवस्थाअनुसार आगामी मंसिरमा चुनाव गराउनुपर्ने पक्षमा थिए। तर, प्रधानमन्त्री देउवाले चुनाव सार्न अस्वीकार गरेको जनाइएको छ। प्रधानमन्त्री चुनावको पक्षमा उभिएपछि गठबन्धनका नेताहरू पनि सहमत भएका हुन्। देउवाले आफ्नो अडान यसरी कायम राखे पार्टीको दबाबपछि प्रधानमन्त्री एवं कांग्रेस सभापति देउवा जेठमै चुनाव गर्न लचिलो बनेका हुन्। कांग्रेसका एक नेताले भने, केन्द्रीय कार्यसमिति बैठकपछि हामी पटकपटक छलफलमा बस्यौं। त्यसपश्चात् प्रधानमन्त्रीले वैशाख वा जेठभित्रै स्थानीय निर्वाचन गर्ने भन्नुभएको थियो। माओवादी केन्द्र र एकीकृत समाजवादी भने निर्वाचन पछाडि धकेल्न खोजिरहेका थिए। देउवाले भने निर्वाचनका विषयमा यसअघि खासै आफ्नो प्रतिक्रिया दिएनन्। राष्ट्रपति विद्यादेवी भण्डारीले पनि समयमै निर्वाचन गर्न बिहीबार सुझाव दिएकी थिइन्। प्रमुख प्रतिपक्ष एमालेले पनि देउवालाई दबाब दिँदै दिएको थियो। कांग्रेस नेता रामचन्द्र पौडेल, पूर्णबहादुर खड्कालगायतले भने संविधानमा चुनावको समय बाझिएको भन्दै केही समय पछि धकेल्न देउवालाई आग्रह गर्दै आएका थिए। देउवा भने चुनाव पछि सार्दा कांग्रेसलाई घाटा हुने देखेर अन्ततः गठबन्धनलाई समयमै गराउन राजी भएका हुन्। देउवालाई डा शेखर कोइराला, महामन्त्री गगनकुमार थापालगायत नेताले स्थानीय चुनाव समयमै गर्न दबाब दिइरहेका थिए। महामन्त्री थापाले शुक्रबार केन्द्रीय कार्यसमितिको बैठकमा समयमै निर्वाचन गर्नुपर्ने आवाज उठाएका थिए। सत्तारुढ पाँच दलीय गठबन्धनको बैठकमा शनिबार बिहान प्रधानमन्त्रीको सरकारी निवास बालुवाटारमा बसेको थियो। त्यस क्रममा देउवाले कानुन संशोधन गरेर निर्वाचन धकेल्न खोजेको आरोप लागेको भन्दै कानुनबमोजिम नै तत्काल निर्वाचन गर्ने प्रस्ताव अघि सारेका हुन्। अनि माने दाहाल र नेपाल स्थानीय निर्वाचन तत्काल गर्ने देउवाको प्रस्तावपछि गठबन्धन सरकारका दुई दल माओवादी अध्यक्ष पुष्पकमल दाहाल र समाजवादी अध्यक्ष माधवकुमार नेपाल पनि जेठमै चुनाव गराउन राजी भएका छन्। एकीकृत समाजवादी अध्यक्ष नेपालले शनिबार बिहान निजामती कर्मचारी संगठनको भेलालाई सम्बोधन गर्दै जुनसुकै निर्वाचनका लागि पनि तयार रहेको बताएका थिए। चुनाव वैशाखमै भए पनि हामी सामना गर्न तयार छौं। जेठ वा असारमा गर्ने भए पनि सामना गर्न हामी तयार छौं। जुन चुनाव जहिले भए पनि हामी सामना गर्न तयार छौं। हामी चुनावबाट आत्तिएका छैनौं, नेपालले भने, कांग्रेसका सबै नेताले गठबन्धन चुनावसम्म राख्नुपर्छ भनेर प्रतिबद्धता जनाउनुभएको छ। प्रधानमन्त्रीजीले पनि त्यही भन्नुभएको छ, तपाईंहरू पनि हेर्नुहोस्, यो गठबन्धन आगामी चुनावसम्मै रहन्छ। दाहाल र नेपालले चाहेको गठबन्धनको सुनिश्चितता हो। दाहाल पनि गठबन्धन चुनावसम्मै कायम रहने सुनिश्चितता दिँदा जुन चुनाव संविधानबमोजिम अगाडि गराउँदा ठीक हुन्छ त्यही चुनाव गर्न कुनै समस्या नभएको बुझिएको दाहाल सचिवालयले बतायो। संविधानको मर्म र भावना जोगाउन तथा गठबन्धनको सुनिश्चितता हुन्छ भन्ने कुरा आएपछि जेठमा चुनाव गराउने विषयमा दाहाल र देउवाबीच सहमति जुटेको हो। देउवाले गठबन्धन रहिराख्न संविधानबमोजिम बेलैमा चुनाव गरेर अघि बढ्ने र गठबन्धनलाई कायम राख्ने विचारमा अघि बढ्न खोजेका छन्। राष्ट्रपतिको लिखित पत्रमा के छ ? राष्ट्रपति भण्डारीले स्थानीय निर्वाचनका सम्बन्धमा कुनै अलमल नगर्न प्रधानमन्त्री देउवालाई ७ बुँदे लिखित सुझाव पठाएकी थिइन्। निर्वाचन ऐन संशोधन गर्ने प्रयास हुनु चिन्ताजनक विषय भएको राष्ट्रपतिको भनाइ थियो। महान्यायाधिवक्ता खम्मबहादुर खातीलाई कोट गरेर दुई ऐन संशोधन गर्न लागिएको खबर आएकोमा उनले चिन्ता प्रकट गरेकी छन्। राष्ट्रपति भण्डारीको लिखित पत्रमा स्थानीय तह निर्वाचन ऐन२०७३ र स्थानीय सरकार सञ्चालन ऐन २०७४ संशोधन गर्ने तयारी भएको भनी प्रकाशित समाचारहरूले निर्वाचनबारे अनिश्चय बढाएको उल्लेख छ। स्थानीय तह निर्वाचन ऐनमा पदाधिकारीको कार्यकाल समाप्त हुनु दुई महिना अगावै स्थानीय तहको निर्वाचन गरिसक्नुपर्नेतर्फ राष्ट्रपतिले ध्यानाकर्षण गरेकी थिइन्। हाम्रो संविधान र ऐनले स्थानीय तह खाली हुने वा अधिकार अन्यत्र हस्तान्तरण हुने वा निर्वाचनबाहेकका विधिबाट स्थानीय तहलाई सीमित गर्ने परिकल्पना गरेको छैन, पत्रमा भनिएको छ, तसर्थ निर्वाचन आयोगलाई उसको तयारीबमोजिम निर्वाचन गराउने दायित्व सुम्पिनु नेपाल सरकारको दायित्व हो। राष्ट्रपतिको पत्रमा संविधान र ऐनअनुसार सुरुमा स्थानीय तह र त्यसपछि संघीय प्रतिनिधिसभा र प्रदेश सभाहरूको निर्वाचन हुनु अपरिहार्य भएको उल्लेख गरिएको छ। व्यवस्थालाई राजनीतिक स्वार्थका लागि चलाउन खोजियो भने त्यसको नकारात्मक परिणाम हाम्रो प्रणालीमा पर्न जान्छ, पत्रमा भनिएको छ। धेरै कानुन व्यवसायी, विचार निर्माता, जनसाधारण तथा निर्वाचित जनप्रतिनिधि समेतको विचार समयमा नै निर्वाचन गराउनुपर्छ भन्ने देखिएको पत्रमा उल्लेख छ। स्थानीय निर्वाचनबारे कुनै अन्योल आवश्यक नभएको बताउँदै राष्ट्रिपतिले पत्रमार्फत भनेकी छन्, जुनजुन तहका कार्यकाल जुनजुन समयमा सकिन्छन्, त्यसैलाई ध्यानमा राखेर अघि बढ्ने हो भने समस्या नै देखिँदैन। संविधानको धारा २२५ मा उल्लिखित स्थानीय तहको कार्यकाल सकिएको ६ महिनासम्म चुनाव गराउन सकिने व्यवस्थाको मन लागि तथा स्वार्थपरक व्याख्या गर्न नहुने पनि प्रष्ट गरेकी छिन्। २०५९ देखि २०७४ सालसम्म तत्कालीन स्थानीय निकायलाई कर्मचारीका हातमा सुम्पिएर सर्वदलीय संयन्त्रका भरमा चलाउँदा देखिएका विकृतिबाट सिक्न आवश्यक उनको सुझाव छ। वैशाखभित्रै निर्वाचनकानुन व्यवसायीले वैशाखभित्रै स्थानीय निर्वाचन गर्नुको विकल्प नरहेको बताएका छन्। प्रेस चौतारी नेपालले शनिबार गरेको अन्तरक्रियामा संविधानविद् टीकाराम भट्टराई र सुनील पोखरेलले निर्वाचन सार्नु गैरसंवैधानिक हुने जिकिर गरे। उनीहरूले स्थानीय जनप्रतिनिधिको कार्यकाल पाँच वर्ष हुने संविधानमै व्यवस्थाका कारण वैशाखभित्रै गर्नुपर्ने सुझाए। भट्टराईले पहिलो चरणमा सम्पन्न भएको निर्वाचनलाई आधार मानेर स्थानीय तहको निर्वाचन हुने अन्तर्राष्ट्रिय मान्यता रहेको बताए।"
"किन उर्लिन्छ, किन ढल्छ सेयर ?","नेपालको सेयर बजारमा दिग्गज मानिएका विश्लेषकका भविष्यवाणी प्रायः फेल खाएका छन्। आज एउटा सोच्यो, भोलि अर्कै हुन्छ। हिजोको कारोबार हेरेर आज लगानी गर्छु भन्ने अवस्था छैन। कहाँ, कुनबेला के हुन्छ ? कसैलाई पत्तो हुँदैन। के कारण यस्तो उतारचढाव आउँछ ? लाखौं लगानीकर्ता छन्। दुःखको कमाइ कस्तो ठाउँमा लगानी भयो ? थाहै पाउँदैनन्। अँध्यारोमा तीर हानेजस्तो। लागे मर्यो, नलागे। बजार सामान्य गतिमा हिँडिरहेको बेला कुनै नेता या विशिष्ठ पदका व्यक्तिको अभिव्यक्तिले हलचल गराइदिन्छ। उच्च विन्दुमा पुगेको नेप्से, अचानक ओह्रालो लाग्छ। न्यून विन्दुमा छ भने पनि उकालो चढ्न थाल्छ। यसबाट के आँकलन गर्न सकिन्छ ? उनीहरूको मनमा त्यस्तै आयो, भनिदिए। लगानी गर्ने त आफूले हो नि। उनीहरूका कुरै नसुने त बजार सामान्य रूपमा चलिरहन्थ्यो। तर, यहाँ त्यस्तो भएन। जसले जे भन्यो त्यसैका पछि लागेर लगानीकर्ताले धेरै गुमाउनु परेको छ। बोल्नेको त कुरै नगरौं, सुर हराएजस्ता छन्। यस्तो नेपालमा मात्र होइन। अन्तर्राष्ट्रिय बजारमा पनि बेलाबेलामा भइरहेका उदाहरण छन्। सन् १९९६ मा अमेरिकाको केन्द्रीय बैंकका तत्कालीन बोर्ड अध्यक्ष एलन ग्रिनस्पानले एउटा पार्टीमा जिस्किएर सेयर बजारलाई इंगित गर्दै तर्कहीन उत्साह (इरेसनल एक्ज्यूबेरेन्स) भनेका थिए। ती दुई शब्दले अमेरिकामा मात्रै होइन, संसारका अन्य सेयर बजारमा पनि ठूलो असर परेको थियो। नेपाल तथा अन्तर्राष्ट्रिय सेयर बजारमा भएका यस्ता घटनाले पनि लगानीकर्ताको ध्यान अभिव्यक्तिकर्ताको भनाइमै केन्द्रित देखियो। सामाजिक मनोविज्ञानका कारण ठूला तथा सामान्य लगानीकर्ता त्यसको सिकार बन्न पुगे। सन् २०१३ को अर्थशास्त्रमा नोबेल पुरस्कार विजेता तथा पुँजी बजार विज्ञ अमेरिकाका प्राध्यापक रोबर्ट सिलरले सेयर बजारको सम्बन्धमा लगानीकर्ताको मनोविज्ञानले बजारको प्रवृत्ति निर्धारण हुने कुरा गरेका छन्। यसबाट के स्पष्ट हुन्छ भने पुँजी बजारमा लगानीकर्ताको सामूहिक मनोविज्ञान मिल्न गयो भने कसैको सकारात्मक वा नकारात्मक टिप्पणीले अर्थ राख्दैन। आफ्नो नेतृत्व आफैं गर्न सकिन्छ। अरूको भर पर्दा गलत निर्णय पनि हुनसक्छ। बजारमा कुनै पनि लगानीकर्ता मन्त्री तथा तथा नेताको अभिव्यक्ति सुन्न आतुर हुन्छन्। उनीहरूले के भन्छन्, त्यसैका पछाडि लाग्ने। राम्रो भने खुसी हुने, नराम्रो भने आत्तिने। यदि उनीहरूका कुरै नसुनेर आफूले लगानी गर्न खोजेको कम्पनीका विषयमा अध्ययन गरे, त्यो समय सदुपयोग हुन्थ्यो। अलिकति भए पनि ज्ञान आर्जन हुन्थ्यो। आखिरमा फाइदा भए पनि आफैंलाई हो, घाटा भए पनि आफैंलाई। किन अरूको कुरा सुनेर समय बर्बाद पार्ने ? हामी मानव, त्यसमा पनि सामाजिक प्राणी। यही समाजमा बाँच्नुपर्छ। खेल्नुपर्छ। रमाउनुपर्छ। हाम्रो जीवन नै एउटा खेल हो। हरेक पल खेलिरहेकै छौं। सेयर बजार पनि सामूहिक खेल हो। नियमानुसार सबै मिलेर खेल्दा हरेक कुरामा सन्तुष्टि प्राप्त हुन्छ। त्यसैले यो खेलमा अरूले भनेको कुरामा बत्तिनभन्दा पनि आफैं अध्ययन विश्लेषण गर्नु हितकर हुन्छ। दर्शकले बाहिरबाट देखेका तथा आफूलाई मनमा लागेका कुरा मात्रै भन्छन्। खेल मैदानभित्रको मेहनत स्वयं खेलाडीलाई थाहा हुन्छ। बाहिरका कुरा पनि सुन्नुपर्छ। तर, निर्णय स्वयंले लिनुपर्छ। १९९५ सालदेखि नेपाल बैंक लिमिटेड र विराटनगर जुट मिल्सले सर्वसाधारणलाई सेयर जारी गरेपछि नेपालमा अनौपचारिक रूपमा सेयर कारोबार सुरु भएको हो। धेरै वर्षसम्म यिनै दुई संस्थाबाहेक अन्य कसैको सेयर बजारमा प्रवेश भएन। त्यसपछि एकैपटक २०३३ सालमा धितोपत्र खरिदबिक्री केन्द्र स्थापना भयो। त्यसपछि नेपालमा पुँजी बजार संगठित भयो। हुनत २०२१ सालमा कम्पनी ऐन आएपछि पहिलो पटक सरकारी ऋणपत्र जारी भएको थियो। तर, धितोपत्र कारोबार गर्ने व्यवस्थित संयन्त्र थिएन। त्यो प्रभावकारी भएन। केन्द्र स्थापना भएपछि नेपालमा दोस्रो बजारको उल्लेख्य विकास हुने आशा गरिएको थियो। तर, आवश्यक कानुनी तथा संस्थागत पूर्वाधार नभएकाले अपेक्षा गरेजस्तो केही भएन। २०४० सालमा धितोपत्र कारोबार ऐन पनि आयो। उल्लेखनीय केही हुन भने सकेन। २०४६ सालमा भने नेपालको आर्थिक उदारीकरण नीति बन्यो। जसले पुँजीबजारलाई गतिमान बनाउन अहं भूमिका खेलेको छ। २०५० सालमा धितोपत्र कारोबार ऐन २०४० लाई संशोधन गरी धितोपत्र खरिद बिक्री केन्द्रलाई नेपाल स्टक एक्सचेन्ज (नेप्से) मा रूपान्तरण गरियो। त्यसपछि धितोपत्रको सञ्चालन तथा व्यवस्थापन गर्ने छुट्टै दोस्रो बजारको स्थापना भयो। जसलाई नियमन गर्ने स्वायत्त निकायका रूपमा नेपाल धितोपत्र बोर्ड को स्थापना पनि भयो। अनि मात्रै २०५० पुस २९ देखि सेयरको नियमित कारोबार सुरु भएको थियो। नेपालको सेयर बजारमा केही निश्चित लगानीकर्ताको प्रभाव रहन्छ भन्ने चर्चामा छ। विभिन्न चलखेल हुन्छ भन्ने सुनिन्छन्। बजार उनीहरूकै हातमा छ भन्ने हल्ला पनि हुन्छ। भइरहेको छ। किन त्यस्तो चर्चा भयो त ? किनकि लगानीकर्ता एकजुट छैनन्। सबैको मनोविज्ञान एक छैन। लगानीकर्ताले भित्री कुरा नहेरेर बाहिरको कुरामा विश्वास गर्नुहुँदैन। सबैले लगानीमा मात्रै ध्यान दिएमा त्यस्तो केही हुनै सक्दैन। सबैको मनोविज्ञान दह्रो हुनुपर्यो। लगभग ४० लाखभन्दा बढी लगानीकर्ता भएका ठाउँमा दुईचार जनाले केही गर्न सक्दैनन्। लगानीकर्ताले कम्पनीहरूको वित्तीय विश्लेषण गर्ने चलन छ। कम्पनीका अघिल्ला र वर्तमान व्यवसाय कस्तो छ हेर्नुपर्छ। भावी योजनाहरूको अध्ययन गर्नुपर्छ। अनि मात्रै लगानी कुनमा गर्ने प्रस्ट हुन्छ। ढुक्क भइन्छ। त्यसबाट स्वयंको मनोविज्ञान पनि दर्बिलो हुन्छ। त्यहाँ कुनै बाहिरियाको अभिव्यक्तिले असर गर्दैन। हाम्रो मनोविज्ञानले सधैं राम्रो कम्पनीको मात्रै सेयर किन्ने भन्छ। त्यसैका विषयमा पढ्छौं, हेर्छौं, बुझ्छौं, सोध्छौं अनि किन्छौं पनि। तर, कुन समयमा त्यसलाई बेच्ने ? त्यसका विषयमा न कसैसँग बुझ्छौं, न खोजी नै गर्छौं। मानिस जन्मिएपछि मर्ने कुरा पक्का छ। त्यस्तै कुनै पनि स्टक खरिद गर्नुभन्दा पहिले यो विन्दुमा पुगेपछि जे परे पनि बेच्छु भन्ने तयारी गर्नैपर्छ। हाम्रो वास्तविकता चाहिँ आफ्नो पोर्टफोलियो हेर्दै घटेको बेलामा ला, आज त बर्बाद भइगो नि भन्छौं। बढेको समयमा, आज यति बढ्यो, एक हप्तापछि यति हुन्छ भन्छौं। सधैं बढेको मात्रै हेर्न चाहन्छौं। तर, बेच्ने कुरै गर्दैनौं। बजारमा घटबढ सामान्य प्रक्रिया हो। भइरहन्छ। अहिलेको नेपाली सेयर बजारमा नयाँ तथा साना लगानीकर्ता मात्रै घाटामा छन् भन्ने भ्रम छ। तर, वास्तविकता त्यस्तो होइन। यहाँ त ठूला तथा दीर्घकालीन रूपमा लगानी गर्ने लगानीकर्तालाई पनि मार परेको छ। प्रायः ठूला लगानीकर्ताले ऋण लिएर लगानी गरेका हुन्छन्। उनीहरूलाई त्यसको ब्याज तिर्न पनि धौधौ परेको अवस्था छ। कतिपयले त घरबार पनि गुमाइसके। यस्तो संकटकालीन अवस्थामा ठूला वा साना लगानीकर्ताले लगानी रणनीति बनाएर, आत्मविश्वासका साथ अगाडि बढेमा सफलता हात पर्न सक्छ। गैरलगानीकर्ताको अभिव्यक्तिबाट निर्देशित नभई सम्हालिएर अगाडि बढ्नु राम्रो हुन्छ। अध्ययन नगरी हौसिएर कुनैमा पनि लगानी गरिहाल्नु हुँदैन। त्यसका बारेमा राम्रोसँग अध्ययन गरी सम्वन्धित विज्ञको अनुभव बुझेर मात्रै लगानी गर्दा सफलता पक्कै पनि प्राप्त हुन्छ। लगानी गर्दा कम्पनीको व्यवसाय, व्यवस्थापन, मुनाफा, प्रतिसेयर आम्दानी, बजारमा उक्त कम्पनीको वर्चश्व, विगतको सम्भावित मूल्यको उतारचढाव, खुद मुनाफा, बजारहिस्सा, लाभांस क्षमता तथा नीतिसमेतमा ध्यान दिएर लगानी गर्नु उचित हुन्छ। सबै लगानीकर्तामा कम्पनी कुन छान्ने भन्ने ज्ञान नहुन सक्छ। त्यस्ता लगानीकर्ताले गैरलगानीकर्ताको कुरा सुन्नु हुँदैन। उसले सम्वन्धित विज्ञ वा जसले स्वयं बजारमा लगानी गरिरहेको छ, उसको परामर्श लिनु उत्तम हुनेछ।"
विपद् न्यूनीकरण गर्न सरकार क्रियाशील छ,काठमाडौंँ : गृहमन्त्री बालकृष्ण खाँणले प्राकृतिक विपद्लाई विज्ञान र सीपको प्रयोग गरेर न्यूनीकरण गर्न सरकार क्रियाशील रहेको बताएका छन्। शनिबार भर्चुअल माध्यममा भएको विपद् न्यूनीकरणसम्बन्धी कार्यक्रममा उनले विपद्बाट नागरिकलाई बचाउन सबैको हातेमालो जरुरी रहेको बताएका थिए। ७७ वटै जिल्लाका प्रमुख जिल्ला अधिकारी भर्चुअल माध्यमबाट जोडिएको कार्यक्रममा गृहमन्त्री खाँणले पुर्खाले अवलम्बन गर्दै आएका परम्परागत सीपको प्रयोग विपद् जोखिम न्यूनीकरणमा लगाउनसमेत आग्रह गरे। उनले भवन निर्माणको मापदण्ड पालना गर्न आग्रह गर्दै पहाडमा जथाभावी खनेर बाटो बनाउँदा नयाँ निर्माणले पुरानो संरचनामा जोखिम ल्याउँदा ल्याएको बताए। यसलाई कसरी घटाउने भन्नेबारेमा सरकार लागिरहेको उनले बताए। गरिब तथा अशक्तलाई तराईमा शीत लहर र हिमालमा हिमपातबाट जोगाउन सक्रिय रूपमा लागिपर्न प्रजिअहरूलाई गृहमन्त्री खाँणले आग्रह गरे। उनले कोरोनाबाटसमेत जोगिन आग्रह गरेका छन्। कार्यक्रममा गृहसचिव टेकनारायण पाण्डेले पूर्वसूचना प्रणाली जस्ता नवीन प्रविधिहरूको प्रयोग विपद्को न्यूनीकरणमा लगाउन आवश्यक रहेको बताएका थिए। समयमै सानो सावधानी अपनाए ठूलो विपद्बाट जोगिन सक्ने उनको भनाइ थियो। यस विषयमा मन्त्रालय सकारात्मक रहेको गृहसचिव पाण्डेले बताए। कार्यक्रममा विपद् पूर्वसूचना प्रणाली तथा जोखिम न्यूनीकरणको क्षेत्रमा आगामी दिनमा कसरी अगाडि बढ्न सकिन्छ भन्ने विषयमा संघसंस्था तथा विज्ञहरूले आआफ्नो धारणा राखेका थिए।
बलिदानको अवमूल्यन,"मुखै कानुन भएको शासन थियो, जहानियाँ राणा शासन। त्यसविरुद्ध युवा गंगालाल श्रेष्ठले प्रदर्शन गरे। सोहीक्रममा उनले भनेका थिए, मालिकले च्यैच्यै भन्दै फ्याँकिदिएको एक टुक्रा रोटीमा कुकुरहरू झ्याम्मिएझैं राणाहरूको एउटा सानो निगाह र जुठो पाउन झ्याम्मिँदै के बाँच्ने ? तब उनलाई जेल कोचियो। लोभ, लालच, डर, धम्कीविरुद्ध उनले निर्भिकताका साथ बोले। भने, जताततै कोलाहल ज्वाला देख्छु, आफैं सल्किन लागेको छु ! मलाई त्यो निभाएर मर्न दिनोस् ! राणाविरोधी आन्दोलनका अर्का हस्ती शुक्रराज शास्त्री भन्थे, मानिसले मानिससँग मानिसको किसिमले व्यवहार गरियोस्, त्यो पनि कमसेकम भगवान्का लागि। मृत्युदण्डको सजायलाई छोरा शुक्रराजले सहर्ष स्वीकार गरेपछि वृद्ध पिता माधवराज जोशी कहिल्यै विचलित भएनन्। बरु राणा शासकहरूसँग नझुकी छोराले प्राणदण्ड स्वीकार गरेकोमा पिता माधवराजले जेलमा पुगेर शुक्रराजलाई स्याबासी दिन पो पुगे। जब छोरालाई सुलीमा चढाइयो तब छोराको शवअघि माधवराजको मुखबाट निस्कियो, क्या बात बेटा ! बेटा हो तो तुम जैसा हो। उनीहरू जस्ता हजारौं महान् सहिदहरूको जति स्तुति गरे पनि पुग्दैन। किनकि त्यो वलिदानीको जगमा आज हामी नागरिक जीवन बिताइरहेका छौं, दास, रैती, प्रजा हुँदै सम्मानित नागरिकका रूपमा। त्यसैले त सहिद शब्द सुन्नेबित्तिकै सम्मानले छाती फुल्छ। स्वाभिमानले शिर झुक्छ। वीरताको गाथा गाउन मन लाग्छ। तानाशाही शासकप्रति दाह्रा किट्दै बचेखुचेको प्रवृत्तिविरुद्ध धावा बोल्न मन लाग्छ। किनकि महान् सहिदहरूको सहादतको मूल्यमा मुलुकको अग्रगमनको यात्रा तय भएको हुन्छ। उनीहरूको बलिदानी, आहुति र रगतको जगमा राष्ट्रिय स्वाभिमान र समृद्धिको यात्रा तय गर्ने गरिन्छ। विडम्बना, पछिल्लो दशक हामीले सहिद शब्दको ओज, मर्यादा, मूल्य, गरिमा, सम्मान, मर्म र आस्थालाई निम्नकोटीमा झारिसक्यौं। कि सहिद अब निरीह गाली र खिसीट्युरीको स्तरमा झरिसक्यो। त्यसलाई सहिद बनाइदिने हो ?, त्यो त सहिद भएछ नि ? भो त्यो सहिदको पछि नलागेकै बेस। अर्थात्, गाडीको हुटबाट झरेर मरे पनि, भीरबाट लडेर मरे पनि, सँधियारसँगको झगडामा मारिए पनि र रक्सी खाएर झगडामा मारिए पनि दल, दलाल, दबाब, भोट र प्रभावको बलमा सरकारी सूचीमा परेका सहिद प्रकरणले निम्त्याएको अवमूल्यनमा नेतादेखि सर्वसाधारणसम्म रमाइरहेका छन्। सहिदको अवमूल्यन, मुलुकको दशा सहिदको अवमूल्यन हुँदै गएपछि पछिल्लो दशक सस्तो सहिद शब्दको जगजगी छ। जहानियाँ राणाशासनविरुद्ध सहादत दिएका लखन थापा मगरदेखि राणाशासनको अन्त्यका लागि हाँसीहाँसी फाँसी चढ्न तयार शुक्रराज, धर्मभक्त, गंगालाल, दशरथ चन्दहरूका अगाडि अमूल्य सहिद उपमा लाग्दा जीउ जिरिंग हुने गथ्र्यो। सम्मानले रगत उम्लिन्थ्यो। तर जब सहिदहरूको सूची रुपैयाँ पाउने हिसाबले बढ्न थाल्यो। सहिद शब्दकै अपमान, अवमूल्यन र मानमर्दन हुन थाल्यो। नेपाल प्रज्ञा प्रतिष्ठानले प्रकाशित गरेको नेपाली शब्दकोशमा ज्वाजल्यमान भएर बसेको सहिद शब्द हिजोआज नयाँ परिचयको सहिद शब्दका रूपमा अभ्यासमा छ। जसलाई नयाँ पुस्ताले सजिलै अभ्यासमा ल्याएका छन्। शब्दको ओज पनि एकै स्तरको हुँदा कतै वास्तविक महान् सहिदको योजनाबद्ध अपमान त होइन ? प्रश्न गर्नुपर्ने बेला आएको छ। वीर सहिद, अमर सहिद, आदर्श सहिददेशको सीमा रक्षा, संस्कृति र अस्तित्वको संरक्षण तथा स्वतन्त्रता प्राप्तिका निम्ति बलिदान भएर लोकहितमा लाग्ने उनै व्यक्तिलाई सहिद भनिन्छ। यही पढ्दै आएका नेपालीलाई पछिल्लो दसक राजनीतिक पहुँच, दाउपेच र पैसाका लागि सहिद घोषणा गर्ने विकृत अभ्यासले गाँजेको छ। फलस्वरूप ती महान् चिनियाँ काजी, दुर्गानन्द झा, जगतप्रकाशजंग शाह, रत्न वान्तवा, वीरेन राजवंशी, हमसेर राई, दिलबहादुर रम्तेल, यज्ञबहादुर थापा, भीमसेन दाहाल, दयाराम परियार, चन्द्र बयलकोटी, सेतु बिक, चन्द्र दर्जी, ताहिर अली अन्सारी, योगेन्द्रमान शेरचन, भीमदत्त पन्त, अनिल लामा, हस्तबहादुर धौलाकोटी, सुरज विश्वास, दर्शनलाल यादव, प्रद्युम्न खड्का, सगुन ताम्राकारजस्ता हजारौं सहिदको बलिदानी अमूल्य छ। त्यसैले उहाँहरूलाई आदर र सम्मानका साथ गर्वले सहिद भन्छौं। उहाँहरूको नाम लिँदा आज पनि हाम्रो शिर गर्वले ठाडो हुन्छ। सम्मानले निहुँरिन्छ। वीरताको गाथा गाउन मन लाग्छ। स्वाभिमानको स्वर गुन्जिन्छ। उहाँहरूको बलिदानको जगमा स्वतन्त्रताको अभ्यास गरिरहेका छौं। समानताको स्वाद चाखिरहेका छौं। अधिकारको अभ्यास गरिरहेका छौं। बिडम्बना, पछिल्लो दशक पैसाका लागि, सत्ताको पहुँचका बलमा, विपक्षीलाई ठीक पार्न, कार्यकर्ता पाल्न, भोटको खोट राजनीति गर्न सहिद सूचीकरणमा विकृति आएको छ। दुर्घटनामा निधन भएका व्यक्तिलाई सहिद घोषणा गराउन पाए राज्यबाट पैसा पाइन्छ भनेर चक्काजाम गरिन्छ। यो बुझाइ राज्यदलबिचौलिया र नेताकार्यकर्ताबीच साँठगाँठ हुने संस्कृति मौलायो। राम रमाइलोका लागि रक्सी खान बसेकाहरू झगडामा मारिएका एकथरी मान्छेसमेत सहिदको सूचीमा पर्न थाले। देखासिकी कतिसम्म बढ्यो भने फलाना ठाउँको घटनामा यसरी नै मारिँदा सहिद घोषणा गरेर सरकारले पैसा दिएको थियो। त्यसैले हामी पनि सहिद घोषणाका लागि आन्दोलन गरौं भन्ने जमात फैलिँदै गयो। वास्तविक सहिदको अपमान अवमूल्यन र अनादर हुन थाल्यो। योभन्दा दुःखद् के हुन सक्छ ? सबै सहिद घोषणा हुँदैनन् तर पनि महान छन्संसारमै सहिदहरू भनेका निरंकुश राज्यसत्ताविरुद्ध धावा बोल्दा अकालमा मारिएका र आन्दोलनका क्रममा गोली खाएका योद्धाहरूका रूपमा समेत परिभाषित गर्ने चलन छ। अर्थात्, सहिदहरूको नियमित निधन भएको हुन्न। हत्या गरिएको हुन्छ। अमेरिकामा मार्टिन लुथर किङ, अब्राहम लिंकन, भारतमा महात्मा गान्धी, राजीव गान्धी, बंगलादेशमा अब्दुल अहल पहले, पाकिस्तानमा बेनजिर भुट्टोहरूको हत्या गरिएको थियो। उनीहरूको बहुआयामिक योगदान र सहादतलाई विश्वले नै सम्मान गर्ने गर्छ। नेपालको सरकारी सहिद सूचीकरण भने गम्भीर बहसको विषय बनेको छ। राजनीतिक रूपमा पक्षविपक्षमा विभक्तमध्ये जग्गाको किचलोमा होस् या केटी भगाउने प्रकरण। तिनमा हुने गलफत्ती। सडक दुर्घटना होस् या दादागिरी। त्यसमा हुने दुई पक्षबीचका गिरोह र कुटपिट। यसरी मारिएकालाई दलीय पक्षधरताका आधारमा सहिद घोषणा गरिए। अनि सरकारबाट पैसा असुल्ने खराब प्रवृत्ति बढ्यो। यसले वास्तविक महान् सहिदको अवमूल्यन गरेको छ। सहादत, आहुति र बलिदानीको मर्यादालाई सस्तो बनाइदिएको छ। कागजी सहिद खेती यति फस्टाएको छ कि मल हाल्दिनेमा दलका नेता अग्रपंक्तिमा छन्। नेपाल अझै सहादतको उर्वर भूमिराजनीतिक नेतृत्वको अदूरदर्शिता, पुरातन सामन्ती सोच, अभ्यास र विभेदको जरो गहिरो छ। नेपाल अझै पनि राजनीतिक, सामाजिक आन्दोलनको उर्वर भूमि हो भन्नेमा सन्देह छैन। अहिले पनि विभिन्न कालखण्डका क्रान्ति, युद्ध, आन्दोलन, विद्रोह र दमनविरुद्धको प्रतिवादमा सहादत पाएकाहरूका सन्तति खाडीमा पसिना चुहाइरहेका छन्। कतिपय सहिद परिवारको बिल्लीबाठलाई सरोकारवालाले नजरअन्दाज गरिरहेका छन्। राज्य एक कदम अघि बढेर नेपालको विविधताको विशिष्ठतालाई सामयिक सम्बोधन गर्नुपर्छ। अनि सम्वृद्धिको यात्रामा अघि बढ्नु पर्ने हुन्छ। अझ उपलब्ध अधिकार कटौती गरेर अनुदार बन्ने उल्टो यात्रामा हिँड्ने संकेत देखिन्छ। यसले कतै फेरि भिन्न अधिकारको सवालमा सहिद हुनुपर्ने अवस्था त आउँदैन ? सोचनीय विषय छ। आजको पुस्ता गौरवमय इतिहास आत्मसात गर्दै विकास, समृद्धि, मर्यादा, सुशासन र स्वाभिमानको यात्रामा सरिक हुन चाहन्छन्। उनीहरू पटकपटक आन्दोलन र विद्रोहमा भन्दा पनि विकास र समृद्धिको राजमार्गमा गुड्न चाहन्छन्। दुर्भाग्य। शासन सत्ता, कर्मचारीतन्त्र र सरोकारवाला निकायहरूमा भ्रष्टाचारी र अनुदारवादीको बाहुल्यता कायमै छ। सहादत जहिले पनि स्वतन्त्रता, समानता, न्याय, मर्यादा र लोकतन्त्र प्राप्तिका लागि हुने गर्छ। एक पटक थाहा अभियन्ता रूपचन्द्र विष्टले भनेका थिए, जो नेपाली आफ्नो शरीरको उचिरो काट्न पनि कर्तनालय जान खोज्छ, उनीहरूलाई नै सबैभन्दा बढी स्वतन्त्रताको अभ्यास गर्नु छ भन्ठान्छन्। सोच्छन्, अर्काका छोराछोरीले बलिदान गरिदिउन्। कुरो गम्भीर यस मानेमा छ कि अबको जुनसुकै राजनीतिक र सामाजिक विद्रोह, खबरदारी र आन्दोलन रचनात्मक भएन भने आखिर दुःख पाउने उनै भुइँमान्छे हुन्। जसका नाममा राज्यसत्तामा पुग्ने र उसैलाई म शासक तिमीहरू रैतीका व्यवहार गर्ने उही सदाबहार आमनेपाली राजनीतिक शैलीमा परिवर्तन नखोजी सुखै छैन। जनता जहिल्यै अभाव, अन्याय, अत्याचार र पहुँचविहीन निरीह हुने र नेता सदा परम्परागत फगत शासकजस्ता मात्र भइरहने काम भएको छ। बरु सहिदको सहादतको उच्च मूल्यांकन गर्दै नागरिकलाई सुखी र देशलाई सम्वृद्ध बनाउने महायात्रामा होमिनु पर्छ। यो नै सहिदको सपना साकार पार्नु हो। फेरि सहिद नजन्माउनु हो।"
३ वर्षपछि विमलको गोल,"काठमाडौं : अफ्रिकी राष्ट्र मौरिससविरुद्धको पहिलो मैत्रीपूर्ण खेलमा नेपालले जित निकालेको छ। त्रिपुरेश्वरस्थित दशरथ रंगशालामा शनिबार भएको खेलमा नेपालले मौरिससलाई १० गोलले पराजित गरेको हो। नेपालको जितमा विमल घर्तीमगरले निर्णायक गोल गरेका थिए। विमलले खेलको ५५औं मिनेटमा निर्णायक गोल गरेका हुन्। तीन वर्षपछि राष्ट्रिय टोलीमा पुनरागमन गरेका विमलले पहिलो खेलमै गोल गरेका हुन्। अञ्जन विष्टको लामो पासमा अफसाइट बिट गर्दै विमलले गोल गरेका थिए। राष्ट्रिय जर्सीमा उनको यो नवौं गोल हो। विमलले अन्तिम पटक सन् २०१९ मा बंगलादेशको ढाकामा भएको साफ च्याम्पियनसिपमा घरेलु टोली बंगलादेशविरुद्ध गोल गरेका थिए। विमलले अन्तिम पटक सन् २०१९ को नोभेम्बरमा म्यानमारविरुद्ध खेलेका थिए। केही समय प्रतिबन्ध र त्यसपछि चोटका कारण उनी तीन वर्ष राष्ट्रिय टोलीमा अटाउन सकेका थिएनन्। घुँडाको शल्यक्रिया गरेपछि विमल पहिलो पटक राष्ट्रिय टोलीमा परेका हुन्। मौरिससविरुद्ध विमलसँगै जगजित श्रेष्ठ र देवेन्द्र तामाङले पनि पुनरागमन गरेका थिए। जगजित पाँच वर्षपछि नेपालको जर्सीमा मैदान उत्रिएका हुन्। उनले पछिल्लो पटक सन् २०१७ मा २०१९ को एसियन कप क्वालिफयर खेलेका थिए। देवेन्द्र सन् २०१५ पछि राष्ट्रिय टोलीमा फर्किएका हुन्। नेपालले करिब एक दशकपछि अन्तर्राष्ट्रिय मैत्रीपूर्ण खेलमा जित निकालेको हो। नेपालले सन् २०११ देखि कुनै पनि मैत्रीपूर्ण अन्तर्राष्ट्रिय खेलमा जित निकाल्न सकेको थिएन। नेपालले लगातार २३ खेलको जितविहीन मैत्रीपूर्ण अन्तर्राष्ट्रिय खेलमा पनि पूर्ण विराम लगाएको छ। यसैगरी दशरथ रंगशालामा भएको अन्तर्राष्ट्रिय मैत्रीपूर्ण खेलमा नेपालले जित हात पारेको पनि पहिलो पटक हो। मुख्य प्रशिक्षक अब्दुल्लाह अलमुताइरीले पनि दशरथ रंगशालामा जित आत्मसाथ गरेको यो पहिलो पटक हो। नेपालले सुरुबाटै आक्रामक खेल पस्किएको थियो। मुख्य प्रशिक्षक अलमुताइरीले तीन स्ट्राइकरलाई मैदान उतारेका थिए। खेलको १४औं मिनेटमा सुमन लामाले पेनाल्टी क्षेत्र बाहिरबाट गरेको सशक्त प्रहार पोस्ट्माथिबाट बाहिरिएको थियो। ३२औं मिनेटमा सुमनको अर्को प्रहार पनि आकासिएको थियो। ४१औं मिनेटमा देवेन्द्र तामाङको हेड बलले पनि पोस्ट्को दिशा लिन सकेन। खेलको ४५औं मिनेटमा अञ्जन विष्टले सुनौलो अवसर खेर फालेका थिए। वान भर्सेस वानको अवस्थामा उनी चुकेका थिए। ७५औं मिनेटमा जगजित श्रेष्ठको फ्रिकिकमा अञ्जनको हेड बल पोस्ट्मा लागेर बाहिरिँदा नेपाल अग्रता दोब्बर बनाउनबाट चुकेको थियो। मौरिससले पनि केही राम्रा अवसर खेर फालेको थियो। २२औं मिनेटमा स्टेभन नाजिरको प्रहारलाई नेपालका गोलरक्षक किरण चेम्जोङले विफल पारेका थिए। ४६औं मिनेटमा फेर्नान्डो ज्याक्सनको प्रहार पोस्ट्मा लागेर फर्किकिँदा मौरिसस निरास बन्न पुगेको थियो। शनिबार नेपालका सुदीप गुरुङ र आकाश बुढा मगरले डेब्यु गरेका थिए। सुदीप र आकाश ए डिभिजन क्लब सातदोबाटो युथ क्लबका खेलाडी हुन्। सुदीप ८५औं मिनेटमा सुरज ठकुरी र आकाश इन्जुरी समयमा तेज तामाङको स्थानमा मैदान छिरेका थिए। शनिबारको खेलमा विमल घर्तीमगर प्लेयर अफ दी म्याच चुनिए। नेपालले पहिलो पटक अफ्रिकी राष्ट्र मौरिसससँग मैत्रीपूर्ण खेल खेलेको हो। नेपाल र मौरिसससँगको दोस्रो मैत्रीपूर्ण खेल मंगलबार हुनेछ। खेलपछि नेपाली टोलीका मुख्य प्रशिक्षक अब्दुल्लाह अलमुताइरीले खेलाडीले उत्कृष्ट खेलेको बताए। शारीरिक रुपमा मौरिसस उत्कृष्ट भए पनि टेक्निकल रुपमा हामी अगाडि रह्यौं, अलमुताइरीले भने, यो जितले खेलाडीको मनोबल निकै बढेको छ। मौरिससका मुख्य प्रशिक्षक मारिइ पास्कल टोनीले साढे दुई वर्षपछि मैदान उत्रिएका कारण तालमेलमा कमी देखिएको बताए। शारीरिक रुपमा हामी राम्रो भए पनि गोल गर्न सकेनौं, उनले भने, हाम्रा चार महत्वपूर्ण खेलाडीले खेल्न नपाउँदा पनि समस्या भयो।"
एजेन्टको भरपर्दा गयो घरबार,"जनकपुरधाम : ७२ वर्षीय गंगाधर सदाको आँखामा आँसु टलपलाएका थिए। आँगनमा उभिएर माटोको झोपडी नियाल्दै थिए। अब यो घर केही दिनका लागि मात्रै बस्ने ठेगाना हो, उनले सानो स्वरमा भने। किन त ? छोराछोरीले बुबाआमा र परिवारको कुरा नसुनेपछि यस्तै दशा लाग्छ, उनले भावुक हुँदै भने, मैले भनेको थिएँ, आफ्नै गाउँघरमा मेहनत गर। यहीँ कमाउन सकिन्छ। तर, बढी लोभमा पर्दा आज न घर बच्यो न त घडेरी नै। सयकडा ३ प्रतिशत ब्याजले झन्डै डेढ लाख ऋणपरिवारको गुजारा जसोतसो धानिरहेको थियो। माइला छोरा ३० वर्षीय विष्णुदेवले चार वर्षअघि वैदेशिक रोजगारीमा जाने इच्छा व्यक्त गरे। एजेन्टको सम्पर्कमा पुगे। पासपोर्ट बनाए। गाउँकै साहूहरूबाट ३ रुपैयाँ सयकडा ब्याजमा १ लाख ४० हजार ऋण लिए। त्यो पैसा एजेन्टलाई बुझाए। तर, विदेश उड्नै पाएनन्। काठमाडौंमा अलपत्र छाडेर भागेका एजेन्ट अझै सम्पर्कमा आएका छैनन्। त्यही बेलाको ऋणले परिवारलाई सताइरहेको छ। ससुरालीबाट एजेन्टसँग भेटविष्णुदेवको बिहे धनुषाकै सुगामधुकरहीमा भयो। उनलाई रक्सीको लत थियो। ससुराली जाँदा दुई साला राजिन्द्र र त्रिदेवका साथ भट्टीमा जान्थे। राजिन्द्र र त्रिदेव तीन वर्ष साउदी अबरमा काम गरेर फर्किएका हुन्। दुई भाइको कमाइले ससुराली परिवारमा आर्थिक उन्नति भएको थियो। यसबारे विष्णुदेव जानकार नहुने कुरै रहेन। उनी गाउँमा रोजगारी नपाएर रक्सीको लतमा लागेका थिए। जसलाई सालोहरूले विदेश गएर धन कमाउन सुझाव दिए। उनीहरूले नै एजेन्टलाई पनि भेटाइदिएका हुन्, विष्णुदेवले भने। एजेन्ट भनिएका भडरियाका मिथिला यादव सोही भट्टीमा आउँथे। एजेन्ट यादवले सुरुसुरुमा त विष्णुदेवले खाएको रक्सीको पैसा पनि तिरिदिए। मलेसियामा लेबरको काममा पठाइदिने भने। त्यहाँ तलब ३० हजार कम्पनीले दिने र खान बस्न पनि छुट्टै दिने भन्यो। त्यसैले मलाई विदेश जान रहर लाग्यो। विष्णुदेवले भने, दुई महिनासम्म मेरो घर ओहोरदोहोर गथ्र्यो। उसको कुरामा विश्वास लागेरै पैसा दिएँ। एजेन्ट यादवले पहिला पासपोर्ट बनाउन भने। जसका लागि १० हजार रुपैयाँ ऋण लिए। त्यसपछि जनकपुरमै एजेन्टले स्वास्थ्य परीक्षण पनि गराए। यसलाई त मेडिकलले नै फेल भनेको थियो। तर, त्यो एजेन्टको कुरामा लागेर ऋण उठाई सबै पैसा उसलाई बुझायो, बुवा गंगाधरले भने, मैले धेरै रोकेको थिएँ। एकै पटकमा सबै पैसा नदिन भनें। तर, यसले लुकाएर दियो। आज कर्जा सधाउने बेला सब मेरो टाउकोमा थुपारेको छ। विष्णुदेवले पैसा एजेन्ट यादवलाई उनको घर भडरियामै गएर दिए। त्यस बेला दुई सालो र केही स्थानीयवासी देखिजान्ने थिए। तर, कुनै कागजपत्र गरेनन्। जब एजेन्टको फोन अफ भयो पैसा दिएको भोलि पल्टै एजेन्टले विष्णुदेव र अन्य दुई युवकको पासपोर्ट आफूसँग राखेर काठमाडौं लगे। काठमाडौं गएको दुई दिनपछि विदेश उडाउने आश्वासन यादवले दिएका थिए। काठमाडौंमा सिनामंगलको एउटा होटलमा विष्णुदेव र उनीसँगै आएका अर्को गाउँका दुईजनालाई राखेर एजेन्ट अर्को कोठामा बसे। दुई दिनसम्म सबै ठीक थियो। तर, जुन दिन विदेश उडाउने कुरा थियो त्यो दिन एजेन्ट यादव कोठा छाडेर फरार भयो। हामी २२ दिन त्यही लजमा बस्यौं। एजेन्टले फोन अफ गरेको थियो। ऊसँग सम्पर्क नै भएन। आफूसँग भएको ७८ हजार रुपैयाँ पनि सक्यो। पछि खानसमेत पैसा नहुँदा शरीरमा लगाएको लुगा छाडेर अन्य सबै सामान खोस्यो। हामीलाई लजबाट निकालिदियो, विष्णुदेवले भने, भौतारिँदै गौशाला पुगेँ। त्यहाँ एक जना बसवालालाई निकै अनुनयविनय गरेपछि सित्तैमा जनकपुर ल्याइदियो। विदेश जान्छु भनेर ऋणकै पैसाबाट राम्रो लुगाहरू, स्विटर र ज्याकेट पनि किनेका थिए उनले। तर, लजवालाले सबै राखेको उनले सुनाए। भने, त्यहाँदेखि अहिलेसम्म बाक्लो लुगा पनि किन्न सकेको छैन। पासपोर्ट र पैसा लिएर भागेका एजेन्ट यादव सम्पर्कमा आएका छैनन्। विष्णुदेव प्रत्येक महिना भडरिया गएर यादवको पत्ता लगाउने प्रयास गर्छन्। उसको घरका मान्छेहरू ऊ विदेश गइसक्यो भनेर जवाफ दिन्छन्। सोध्न जाँदा उल्टै हप्काउँछन्। गाली गर्छन्। उसको कुनै अत्तोपत्तोनै छैन, विष्णुदेवले भने। ब्याजको स्याज, स्याजको ब्याजठगिएपछि ऋण बढ्दै गयो। ब्याजको स्याज र स्याजको ब्याज गरी रकम असुल्न खोजे। ब्याज बढ्दै गएपछि अन्तमा गंगाधरले आफूसँग भएको १० धुर घडेरी बेचेका छन्। दुईतीन वर्षसम्म त अर्काको जग्गामा मजदुरीबापत पाएको धान र गहुँ बिक्री गरी ब्याज तिरे। तर, ब्याज धेरै बढी भयो। एजेन्टलाई दिने पैसाबाहेक पनि ऋण लिएका छन्। सबै साहू आएर पैसा माग्न थालेपछि यो घडेरी बिक्री गर्नुपरेको हो। अहिले पूरै पैसा नपाएकाले घर छाडेको छैन, पूरै पैसा आएपछि त्यसबाट केहीले ऋण चुक्ता गर्छु र केही बचाएर गाउँभन्दा बाहिर थोरै जग्गा किनेर फेरि अर्को झुपडी बनाउँछु, गंगाधरले भने। एजेन्ट यादवले पैसा ठगी गरेको कुनै प्रमाण नहुँदा उजुरी दिन नसकेको छिमेकी मनिचन्द्र सदाले बताए। मुसहर जाति हो पढेलेखेका हुँदैनन्। हामीलाई के बिगार्छन् र भनेर नै ठगेको हो, मनिचन्द्रले भने, एउटाको गल्तीले पूरा परिवार सडकमा आएको छ। गंगाधरका जेठो छोरा ब्रह्मदेव ८ वर्षअघि नै विदेश गएका थिए। तर, उनी त्यसपछि घर फर्केका छैनन्। कहिलेकाहीँ फोन गरेर हालखबर सोध्छन्। तर, परिवारलाई कुनै आर्थिक सहयोग गरेका छैनन्। सबैभन्दा कान्छो राजदेव बेरोजगार छन्। उनले कामकाज नगर्दा घरमा बोझ भएको बुबा गंगाधरले बताए। ठगिने अधिकांश दलित र अशिक्षितमधेस प्रदेशमा एजेन्टबाट विदेश पठाइदिने आश्वासन दिएर ठगिनेमध्ये अधिकांश दलित र अशिक्षित नागरिक छन्। ठगीमा परेका अधिकांशसँग प्रमाणको अभाव हुन्छ। एजेन्टले फकाएर पासपोर्ट र पैसा लिन्छ। तर, त्यसबापतको कुनै रसिद वा भर्पाइ दिँदैन यस्तोमा प्रहरीकहाँ उजुरी गर्न जान पनि अप्ठ्यारो हुन्छ, सुरक्षित आप्रवासन योजना धनुषाका संयोजक अनिरुद्ध मुखिया भन्छन्। एजेन्ट बनेर लोभ देखाउनेहरू आफ्नै चिनजानका वा चिनजानको व्यक्तिको माध्यमबाट परिचय भएकाहरू धेरै रहेको उनी बताउँछन्। २०७७७८ मा धनुषामा आप्रवासी स्रोत केन्द्र तथा उपकेन्द्रहरूको माध्यमले ३ सय १८ वटा वैदेशिक रोजगारीमा ठगीसम्बन्धी मुद्दाहरू दर्ता भएको थियो। जसमध्ये १२७ वटामा पीडितलाई न्याय दिलाइएको छ। पीडितसँग ठगिएको कुनै कागजी प्रमाण नभएकाले यस्ता घटनामा पक्राउ पर्ने क्रम न्यून रहेको बताउँछन्, धनुषाका प्रहरी उपरीक्षक बसन्त रजौरे। वैदेशिक रोजगारमा कोही ठगिएका छन् भने त्यो उजुरी पहिला जिल्ला प्रशासनमा जान्छ त्यहाँबाट प्रहरीको आवश्यकता पर्यो भने मात्रै हामीकहाँ घटना आइपुग्छ, उनले भने, अधिकांश घटनामा पीडितसँग ठगिएको कुनै प्रमाण नहुँदा कानुनी रूपमा कमजोर हुने डरले प्रहरीसम्म आउँदैन। सुरक्षित छैन रोजगारसुरक्षित आप्रवासन योजना धनुषाको तथ्यांकअनुसार गत वर्ष २० जना वैदेशिक रोजगारीमा गएका धनुषा जिल्लाका युवाहरूको शव नेपाल ल्याइएको छ। तीन जनाको शवलाई गन्तव्य मुलुकमै शदगत गरिएको छ। ठगीमा परेकाहरूलाई ८ करोड ३९ लाख ४ हजार ९ सय ४१ रुपैयाँ क्षतिपूर्ति उपलब्ध गराइएको छ। चालू आर्थिक वर्षको साउनदेखि मंसिर महिनासम्ममा १ सय २२ वटा ठगीको मुद्दा दर्ता भइसकेको छ। जसमध्ये ५२ वटामा सहजीकरण गरी पीडितलाई न्याय दिलाइएको छ। पछिल्लो ५ महिनामा १० वटा शव नेपाल ल्याउन सहजीकण गरिएको छ। काठमाडौं लैजाँदै एजेन्ट भाग्दैधनुषाको हरिहरपुरका सात युवाबाट साढे १० लाख रुपैयाँ उठाएर एजेन्ट राजेश दास सम्पर्कविहीन भए। स्थानीय जीवछ मुखिया, अशोक मुखिया, सोमन मुखिया, प्रदीप मखिया, सरोज मुखिया, जीवन मुखिया र लक्ष्मण दासले धनुषाकै हरैयाका राजेशलाई जनही डेढ लाखका दरले रकम बुझाएका थिए। राजेशले प्रमाणबापत सबैलाई कागजमा लेखेर आफ्नो हस्ताक्षर गरी एकएक प्रति उपलब्ध गराए। उनले रकम हात पारेपछि सातै जनालाई काठमाडौं लगेर केही दिन लजमा राखे। म्यानपावर कम्पनीसँग सम्पर्क हुँदै छ तिमीहरूको भिसा आउन ढिलो छ भनी एक सातासम्म राखे। पछि फोन अफ गरेर बेपत्ता भए, पीडित अशोकले भने, हामी सबै गरिब परिवारका छौं साहूसँग ऋण उठाएर एजेन्टलाई दिएका थियौं। विदेशमा कमाएर ऋण चुक्ता गर्ने सोचेका थियौं तर, यसरी ठगिएपछि ऋणको बोझ उल्टै टाउकोमा परेको छ। प्रहरी प्रशासनमा पटकपटक निवेदन दिँदा पनि एजेन्ट राजेशलाई पक्राउ नगरेको अशोकको गुनासो छ। हामीले फोन गर्दा हाम्रो नम्बर नै ब्लाकलिस्टमा पारिदिएको छ, उनले भने। धनुषाको गोविन्दपुर १ का ४५ वर्षीय रुदल मण्डल १० कक्षा मात्र पास छन्। उनी ३० वर्षको उमेरमा पहिलो पटक कतार गएका थिए। तीन वर्ष त्यहाँ काम गरेपछि रुदल नेपाल फर्के। फेरि पाँच वर्ष मलेसिया गएर काम गरे। पछि काठमाडौं गई होटलमा काम गर्न थाले। कामकै क्रममा मण्डलको भेट गाईघाटका वीरेन्द्र साहसँग भयो। साहले आफू एजेन्ट रहेको परिचय दिई मण्डलसँग हिमचिम बढाए। ३ महिनासम्म निरन्तर सम्पर्कमा रही एजेन्ट वीरेन्द्रले मण्डललाई रोजगारीका लागि युरोप पठाइदिने र त्यहाँ क्लिनरको काम दिलाएर महिनाको ७ सय डलरसम्म तलब दिलाउने आश्वासन दिए। राम्रो रोजगारीको आशमा मण्डलले आफू र ज्वाइँ सरोज मण्डलका लागि जागिर दिलाइदिन १० धुर घडेरी बेचेर साहलाई १० लाख रुपैयाँ भिसा र टिकट मिलाइदिन भन्दै दिए। रकम पाउनबित्तिकै एजेन्ट साह फरार भए। उनलाई खोज्दै मण्डलले प्रहरी प्रशासन चारैतिर उजुरी दिए तर, पछिल्लो दुई वर्षदेखि नत साह भेटिए, न त मण्डलको पैसो फिर्ता पाउने कुनै बाटो फेला परेको छ। मलाई शंका लागेको थियो मजस्तो कम पढेलेखेकालाई युरोप पठाउने कुरामा तर, ३ महिनासम्म एउटै कुरा भनेर फकायो, जनकपुरको एक कार्यक्रममा भेटिएका मण्डलले गहभरि आँसु भर्दै भने, भएभरको पुँजी पनि गयो अब जीवन कसरी चलाउने ?  छोराछोरीले बुबाआमा र परिवारको कुरा नसुनेपछि यस्तै दशा लाग्छ। मैले भनेको थिएँ, आफ्नै गाउँघरमा मेहनत गर। यहीँ कमाउन सकिन्छ। तर, बढी लोभमा पर्दा आज न घर बच्यो न त घडेरी नै। गंगाधर सदा पीडित बुबा काठमाडौंमा लगेर लजमा राख्यो। २ दिनपछि एजेन्ट सम्पर्कविहीन भयो। २२ दिन लजमा बस्यौं। पछि खानसमेत पैसा नहुँदा लजवालाले सबै सामान खोस्यो। एक जना बसवालालाई भनेर सित्तैमा जनकपुर ल्याइदियो। विष्णुदेव सदा पीडित छोरा  वैदेशिक रोजगारमा कोही ठगिएका छन् भने त्यो उजुरी पहिला जिल्ला प्रशासनमा जान्छ । अधिकांश घटनामा पीडितसँग ठगिएको कुनै प्रमाण नहुँदा कानुनी रूपमा कमजोर हुने डरले प्रहरीसम्म आउँदैन। बसन्त रजौरे प्रहरी उपरीक्षक, धनुषा  ठगीमा परेका अधिकांशसँग प्रमाणको अभाव हुन्छ। एजेन्टले फकाएर पासपोर्ट र पैसा लिन्छ। तर, त्यसबापतको कुनै रसिद वा भर्पाइ दिँदैन यस्तोमा प्रहरीकहाँ उजुरी गर्न जान पनि अप्ठ्यारो हुन्छ। अनिरुद्ध मुखिया संयोजक, सुरक्षित आप्रवासन योजना धनुषा  एजेन्टले पैसा ठगी गरेको कुनै प्रमाण नहुँदा उजुरी दिन सकेका छैनन्। मुसहर जाति हो पढेलेखेका हुँदैनन्। हामीलाई के बिगार्छन् र भनेर नै ठगेका हुन्। एउटाको गल्तीले पूरा परिवार सडकमा आएको छ। मनिचन्द्र सदा गंगाधरका छिमेकी"
पशुपति क्षेत्रका अतिक्रमित टहरा हटाउन मन्त्री आलेको निर्देशन,"काठमाडौं: संस्कृति, पर्यटन तथा नागरिक उड्डयनमन्त्री प्रेमबहादुर आलेले पशुपतिनाथ मन्दिर क्षेत्रमा अतिक्रमण गरी निर्माण गरिएका टहराहरू हटाउन निर्देशन दिएका छन्। आज उक्त क्षेत्रको निरीक्षण तथा अनुगमनमा जानुभएका मन्त्री आलेले पशुपतिनाथ क्षेत्रमा रहेका सरकारी जमिन अतिक्रमण गरी निर्माण गरिएका टहराहरू १५ दिनभित्र हटाउन निर्देशन दिएका हुन्। 'गुहेश्वरीमा थुप्रै ठाउँमा टहराहरू बनाएर कब्जा गर्ने र अतिक्रमण गर्ने काम भएको छ, यहाँ बनाइएका टहरा हटाउन निर्देशन दिएको छु, अतिक्रमण गर्न पाइँदैन,' उनले भने। यसैगरी मन्त्री आलेले पशुपति क्षेत्र विकास कोषको हाताभित्र थुप्रै विकृति भएका र विगतमा सदस्य सचिव भएकाहरूले मनपरी ढङ्गबाट काम गरेका तथा विकास कोषमा कुनै पनि मासिक भाडा नआउने गरी निःशुल्क रूपमा गाईपालनका लागि जमिन दिएको पाइएकाले ती विकृतिको अन्त्य गर्ने बताए। 'पशुपति क्षेत्र विकास कोषबाट अनुमोदन नै नगरी कतिपय ठाउँ र जमिन भाडामा दिइएको देखियो, यस्ता विकृति अन्त्य हुन्छ,' उनले भने। पशुपति क्षेत्र विकास कोषको हाताभित्र रहेका क्रियापुत्री बस्ने ठाउँलाई व्यवस्थित गर्नका लागि पहल भइरहेको समेत मन्त्री आलेले अनुगमनका क्रममा जानकारी दिए। क्रियापुत्री बस्ने ठाउँमा तातो, चिसो पानीको व्यवस्थापन हुने मन्त्री आलेले दाबी गरे। यसैगरी मन्त्री आलेले गोठाटारमा रहेको जग्गा पनि अतिक्रमण भएकाले त्यो पनि १५ दिनभित्र हटाइने जानकारी दिए। पशुपति मन्दिर क्षेत्रमा जम्मा हुने फोहोरहरू व्यवस्थापनका लागि काम अगाडि बढाउनसमेत मन्त्री आलेले कोषका पदाधिकारीहरूलाई निर्देशन दिएका थिए।"
सार्वजनिक लेखा समितिका सभापति भन्छन् अख्तियारले मनलाग्दी मुद्दा चलाउँछ,"भैरहवा: सार्वजनिक लेखा समितिका सभापति भरतकुमार शाहले अख्तियार दुरुपयोग अनुसन्धान आयोगले आफूलाई मन लागेको मुद्दामात्र चलाउने गरेको दाबी गरेका छन्। आइतबार भैरहवामा आयोजित अन्तरक्रिया कार्यक्रममा उनले आफूहरुले छानबिन गरेर त्रुटि भेटिएपछि नै मुद्दा चलाउने अख्तियारलाई निर्देशन दिने गरे पनि अख्तियारले मनलाग्दीअनुसार गर्ने गरेको बताए। अख्तियारले आफूलाई मन लागे अनुसार मुद्दा चलाउने र नचलाउने गर्दा ठीक नभएको जिकिर गरे। हामीले पठाएको वनको मुद्दा अख्तियारले चलाइदियो तर वाइडबडीको चलाएन, उनले भने, हामीहरुले धेरै छानबिन गरे पठाएका हुन्छौं। कुनै न कुनै त्रुटि नभइ हामीले पठाएको हुँदैनौं। तर उनीहरुले मन लागेकोलाई मुद्दा चलाउँछन्, नलागेकोलाई चलाउँदैनन्। सार्वजनिक लेखा समिति भनेको ऐनद्वारा नै परिकल्पना गरिएको संसदको समिति भएको र मिहीन ढंगले छानविन गरेरमात्रै कारबाहीको लागि अख्तियारलाई पठाउने गरको उनले बताए। पूर्व अर्थराज्य मन्त्रीसमेत रहेका शाहले देशमा आर्थिक संकट नआउने बताए। आर्थिक क्षेत्रमा तरलता अभावका विषयमा हामीले नेपाल राष्ट्र बैंकका अधिकारीहरुलाई लेखा समितिमा बोलाएर बुझेका थियौं, उनले भने, अहिले जुन आर्थिक मन्दिको अवस्था छ त्यो फागुनचैत भित्रै हल हुन्छ। नेपालमा राजस्व संकलनको दर राम्रो रहेको र लक्ष्यअनुसार नै संकलन भइरहेकाले श्रीलंकाजस्तो अवस्था नआउने उनले दाबी गरे। श्रीलंकाजस्तो विदेशी मुद्रा सञ्चय हाम्रो समस्या होइन, यहाँ बैंकहरुको लगानी र नियामक निकायले गरेको कडाइपछि तरलता अभाव देखिएको हो, उनले भने, अहिले विकास निर्माणका काम पनि कम भएकाले फागुनचैत महिनासम्म विकास खर्च बढ्ने र आर्थिक मन्दी कम हुँदै जान्छ। उनले अख्तियार दुरुपयोग अनुसन्धान आयोगले पछिल्लो समय चुनढुंगा उत्खननका विषयमा अनुसन्धान गरी दायर गरेको भ्रष्टाचार मुद्दामा कानुनअनुसार जो कोही दोषी भए कारबाहीको भागेदारी बन्नुपर्ने बताउँदै विगतमा जस्तो सामान्य जरिवानाबाट उम्किन नसक्ने बताए। सभापति शाहले उद्योगहरुको विद्युत महशुल भुक्तानी बक्यौता मिनाहा हुन नसक्ने बताए। उनले लोडसेडिंगको बेलामा १७१८ घण्टा विद्युत उपभोग गर्ने उद्योगहरुले ट्रंकलाइन विद्युत प्रयोग गरेनन भन्नै मिल्दैन भन्दै त्यस्ता उद्योगहरुले विद्युत महशुल बुझाउनु पर्ने बताए।"
स्थानीय चुनाव जेठ ७ भित्रै गर्नुपर्ने संवैधानिक बाध्यता,"काठमाडौं : संविधानविद्हरूले जेठ ७ भित्र स्थानीय तहको निर्वाचन सम्पन्न गर्नैपर्ने संवैधानिक बाध्यता रहेको तर्क गरेका छन्। सत्तासीन गठबन्धनले जेठभित्र निर्वाचन गर्ने समझदारी गरे पनि जेठको पहिलो साताभित्र चुनाव सम्पन्न गर्नुपर्ने संविधानविद्हरूको तर्क छ। संविधानविद् डा विपिन अधिकारी निर्वाचन आयोगले प्रस्ताव गरेको वैशाख महिनामै निर्वाचन गराउनतिर सरकार लाग्नुपर्ने बताउँछन्। आयोगले प्रस्ताव गरेको मितिमा निर्वाचन गर्नुपर्छ, अधिकारीले भने, जेठ ७ भित्र सबै सक्नुपर्छ। नत्र संविधानसम्मत हुँदैन। अधिकारीले स्थानीय तह निर्वाचन ऐन २०७३ मा संशोधनको आवश्यता नरहेको बताए। सत्तागठबन्धनको शुक्रबारको बैठकले जेठमा स्थानीय तहको निर्वाचन गर्ने र त्यसका लागि निर्वाचनसम्बन्धी ऐनमा संशोधनको गृहकार्य गर्न सरकारलाई सुझाव दिने निर्णय गरेको थियो। सरकारले महान्यायाधिवक्ता खम्बबहादुर खातीलाई ऐन संशोधनमा आवश्यक गृहकार्य गर्ने जिम्मा दिएको छ। तर, संविधानविद् अधिकारीको ऐन किन संशोधन गर्नुपर्यो भनी उल्टै प्रश्न गर्छन्। उनले जेठमा नभई वैशाखमा नै चुनाव गर्नुपर्ने तर्क गरे। संविधानले स्थानीय सरकारको रिक्तताको परिकल्पना नै नगरेको उनले बताए। नेपाल बार एसोसिएसनले एक विज्ञप्ति जारी गर्दै कुनै बहानामा चुनाव सार्ने र टार्ने काम नगर्न सरकारलाई आग्रह गरेको छ। कुनै पनि बहानामा निर्वाचन नगरी वा पर सारी स्थानीय तहलाई रिक्त बनाउने कुरा संविधान र कानुनविपरीत मात्र नभई लोकतन्त्र र विधिको शासनको समेत उपहास हुन जान्छ, विज्ञप्तिमा छ। संविधान र प्रचलित निर्वाचन कानुनका आधारमा तीनै तहको चुनाव हुनुपर्ने बारको जोड छ। बारका महासचिव लीलामणि पौडेलले आइतबार विज्ञप्ति जारी गर्दै भनेका छन्, नेपालको संविधान र प्रचलित निर्वाचनसम्बन्धी कानुनसमेतका आधारमा सबै तहका निर्वाचन समयमै गरी लोकतन्त्रको रक्षा र सम्बद्र्धन गर्ने कार्यमा लाग्न सरकारलगायत सम्बन्धित सबैसँग अपिलसमेत गर्दछौं। त्यस्तै, अर्का संविधानविद् डा चन्द्रकान्त ज्ञवालीले जेठमा चुनाव गर्न स्थानीय तह निर्वाचन ऐनमा संशोधन आवश्यक रहेको बताए। संविधानले पूर्वनिर्वाचनको परिकल्पना नगरेको र ऐनले भने पूर्वनिर्वाचनको कुरा गरेको उल्लेख गर्दै ज्ञवालीले भने, संविधान अनुकूल ऐन भएन त्यसैले संशोधन गर्नुपर्छ। ऐनले कार्यकाल सकिन २ महिनाअघि निर्वाचन गर्नुपर्ने व्यवस्था गरेको छ। आयोगले प्रस्ताव गरेको मितिमा निर्वाचन गर्नुपर्छ । जेठ ७ भित्र सबै सक्नुपर्छ। नत्र संविधानसम्मत हुँदैन। डा विपिन अधिकारी संविधानविद् संविधान अनुकूल ऐन भएन त्यसैले संशोधन गर्नुपर्छ। ऐनले कार्यकाल सकिन २ महिनाअघि र संविधानले अवधि सकिएको ६ महिनाभित्र गर्नुपर्ने व्यवस्था छ। डा चन्द्रकान्त ज्ञवाली संविधानविद् संविधानले अवधि सकिएको ६ महिनाभित्र गर्नुपर्ने व्यवस्था छ। त्यसैले संविधानसँग ऐन बाझियो, उनले भने। निर्वाचनसम्बन्धी संविधानमा भएका फरकफरक भाषाले अन्यौलता ल्याएको उनले बताए। एकै चरणमा गर्दा असोज ७ देखि मंसिर ४ गतेभित्र जुनसुकै बेला पनि स्थानीय तहको निर्वाचन गर्न सकिने उनको तर्क छ। २०७४ मा तीन चरणमा निर्वाचन भएको उल्लेख गर्दै उनले भने, असोज ७ देखि मंसिर ४ गतेसम्म जुनसुकै बेला गर्दा कसैको कार्यकाल घट्दैन। एमाले जनसंगठन आन्दोलनमा प्रमुख प्रतिपक्षी दल नेकपा एमालेका जनसंगठनहरू स्थानीय तहको निर्वाचन तत्काल नगरे आन्दोलन गर्ने चेतावनी दिएका छन्। २२ वटा जनसंगठनको संयुक्त बैठक बसेर आन्दोलन गर्ने घोषणा गरेको छ। जनसंगठन समन्वय संयन्त्रले स्थानीय तहको निर्वाचन तुरुन्त गर, संविधान र लोकतन्त्रको रक्षा गर भन्ने मूल नारासहित आन्दोलन गर्न निर्देशन गरेको छ। जनसंगठनले संयुक्त रूपमा सोमबार देशभर जिल्ला प्रशासन कार्यालयमा तत्काल निर्वाचन गर्न माग गर्दै ज्ञापनपत्र बुझाउने भएका छन्। जनसंगठन समन्वय समितिका अध्यक्ष भानुभक्त ढकालको अध्यक्षतामा बसेको बैठकले वैशाखमा निर्वाचन सम्पन्न गर्ने गरी निर्वाचनको मिति घोषणा गर्न माग गरेको छ। अनेरास्ववियु र अखिल नेपाल महिला संघले तत्काल स्थानीय निर्वाचन घोषणा गर्न माग गरेका छन्।"
राष्ट्रियसभा बैठक अनिश्चितकालका लागि स्थगित,काठमाडौं: राष्ट्रिय सभाको बैठक फेरि स्थगित भएको छ। सोमबारको लागि बस्ने भनिएको बैठक कोरोना जोखिमलाई मध्यनजर गर्दै फेरि स्थगित भएको संसद सचिवालयले जनाएको छ। संघीय संसद सचिवालयका महासचिव भरतराज गौतमले विज्ञप्ति जारी गर्दै माघ १७ गते सोमबारका लागि बोलाइएको बैठक स्थगित भएको जानकारी दिएका छन्। उनका अनुसार अर्को सूचना जारी नभएसम्मका लागि बैठक स्थगित गरिएको हो। आज बस्ने भनिएको प्रतिनिधिसभा बैठक पनि कोरोना जोखिमकै कारण स्थगित भएको थियो।
आगामी चैतसम्म मेलम्चीको पानी काठमाडौं ल्याउँछौं : मन्त्री चौधरी,"काठमाडौं: खानेपानीमन्त्री उमाकान्त चौधरीले आगामी चैतको मसन्तसम्ममा मेलम्चीको पानी काठमाडौं ल्याउन कार्ययोजना बनाएर काम भइरहेको बताएका छन्। मन्त्रालयमा आइतबार आयोजित पत्रकार सम्मेलनमा उनले निर्माणमा संलग्न चिनियाँ कम्पनी सिनो हाइड्रोले काम सुरु भएको तीन महिनाभित्र जिम्मेवारी सम्पन्न गर्ने प्रतिबद्धता जनाएर काम गरिरहेको जानकारी दिए। 'अहिले त्यहाँ १२ वटा स्काभेटर र २४ वटा टिपर प्रयोग गरी दैनिक कार्ययोजना बनाई अहोरात्र काम भइरहेको छ। प्रत्येक सात दिनमा समीक्षा र मूल्याङ्कनको व्यवस्थासमेत गरिएको छ,' उनले भने। अस्थायीरुपमै भए पनि पहिलेकै परिमाणमा दैनिक १७ लाख लिटर पानी निर्धारित समयमा काठमाडौं उपत्यकामा आउने विश्वास दिलाउँदै उनले एशियाली विकास बैंकको अध्ययन प्रतिवेदनका आधारमा स्थायी सरचनालाई अघि बढाउने जानकारी दिए। आयोजनाको बाँध र सुरुङको काम अहिले भकाभक भइरहेको बताउँदै उनले वर्षायाममा हुनसक्ने क्षतिलाई न्युनीकरण गर्न बाँध क्षेत्रमा पूर्वअनुमान चेतावनी संयन्त्र जडान गरिने जानकारी दिए। गत असार १ गते आएको बाढीले काठमाडौं ल्याउने खानेपानीको बाँध र सुरुङमा क्षति पुर्याएको थियो।"
राप्रपा अध्यक्ष लिङ्देनद्वारा उपाध्यक्ष र महामन्त्रीसहित २४ पदाधिकारी मनोनीत,"काठमाडौं: राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङदेनले दुई महामन्त्री र दुई उपाध्यक्षसहित २४ पदाधिकारीको मनोनयन गरेका छन्। उनले उपाध्यक्षमा हेमजंग गुरुङ र मुकुन्दश्याम गिरीलाई मनोनित गरेका छन् भने राजेन्द्र गुरुङ र प्रल्हादप्रसाद साहलाई महामन्त्री बनाएका छन्। त्यस्तै उनले प्रवक्तामा भक्तिप्रसाद सिटौला, मोहन श्रेष्ठ, सगुनसुन्दर लावती र गोपाल दाहाललाई जिम्मेवारी दिएका छन् भने सहायक प्रवक्तामा प्रविनकुमार थोकर तामाङ, दिनेशकुमार साह, पूर्णबहादुर चन्दलाई जिम्मेवारी दिएका छन्। अध्यक्ष लिङ्देनले सहमहामन्त्रीमा मोहनप्रसाद यादव, धनबहादुर बुढा, श्यामबहादुर शाही, प्रकाश रिमाल, रवीन्द्रप्रताप शाह, झनक प्याकुरेल र रीना गुरुङलाई मनोनीत गरेका छन् भने सहायक महामन्त्रीमा रमानन्द न्यौपाने, विजय खड्का, प्रेम बलायर, ऋषिराज देवकोटा, ताहिर अलि र दीपककुमार राईलाई मनोनीत गरेका छन्।"
प्रदेश १ मा हप्ता दिनभित्र सरकारले पूर्णता पाउने नेता कोइरालाको दाबी,"विराटनगर: नेपाली कांग्रेसका केन्द्रीय सदस्य तथा प्रदेश नं १ मा पार्टीका संसदीय दलका नेता राजीव कोइरालाले एक हप्ताभित्र प्रदेश सरकारले पूर्णता पाउने बताएका छन्। सुनसरीको इनरुवा नगरपालिका२ मा निर्माण भएको बुढासुब्बा बाज्युबज्यै सामुदायिक भवनको आज उद्घाटन गर्दै नेता कोइरालाले पार्टीभित्र र गठबन्धन दलहरुबीच सरकार विस्तार गर्ने विषयमा छलफल भइरहेको बताए। उनले प्रदेश सरकारले पूर्णता नपाएका बेलामा धेरै विकास निर्माणका काम प्रभावित भएकाले यसलाई पूर्णता दिन आवश्यक भएको उल्लेख गरे। करिब रु २२ लाखको लागतमा सो भवन निर्माण गरिएको हो। कोइरालाको संसदीय विकास कोषको रु १० लाख, इनरुवा२ को वडाको रु पाँच लाख, सङ्घीय सांसद सीताराम मेहताको संसदीय विकास कोषबाट रु दुई लाख ७३ हजार, हरिनगर गाउँपालिकाका अध्यक्ष गफार अन्सारीबाट रु एक लाख एक हजार तथा अन्य व्यक्ति तथा सङ्घ संस्थाको सहयोगमा भवन निर्माण गरिएको हो। कार्यक्रममा हरिनगर गाउँपालिकाका अध्यक्ष अन्सारी, इनरुवा२ का वडाध्यक्ष सुरेन्द्रप्रसाद यादव, नेपाली कांग्रेस प्रदेश २ का सचिव प्रकाश मेहतालगायतको सहभागिता रहेको थियो।"
सहिदहरुको अभिलेख तयार गर्न प्रधानमन्त्रीको निर्देशन,"काठमाडौं : प्रधानमन्त्री शेरबहादुर देउवाले सहिदको अभिलेख तयार गर्न सम्बन्धीत निकायलाई निर्देशन दिएका छन्। सहिद सप्ताहको अन्तिम दिन आइतबार लैनचौरस्थित सहिद स्तम्भमा माल्यार्पण गर्दै प्रधानमन्त्री देउवाले यस्तो बताएका हुन्। सहिदले परिकल्पना गरेअनुसारको समृद्ध राष्ट्र निर्माण गर्न सरकार प्रतिबद्ध रहेको स्पष्ट पार्दै प्रधानमन्त्री देउवाले सहिदहरुको अभिलेख तयार गर्न सम्बन्धित निकायलाई निर्देशन दिएका हुन्। प्रधानमन्त्री देउवाले व्यक्तिगत स्वार्थ नराखी सहिदले गरेको त्याग र बलिदानका कारण मुलुकमा ठूलो राजनीतिक परिवर्तन सफल भएको बताए। सहिदको बलिदानकै कारण आज मुलुकमा सङ्घीय लोकतान्त्रिक शासन व्यवस्था सम्भव भएको बताए । सहिदको सपना साकार पार्न सबैले आआफ्नो स्थानबाट योगदान गर्नुपर्ने बताउँदै प्रधानमन्त्री देउवाले मुलुकमा विधिको शासन र राजनीतिक परिवर्तन पनि सहिदकै कारण सम्भव भएको धारणा राखे । प्रधानमन्त्रीले भने, 'मुलुकको अबको गन्तव्य भनेको राजनीतिक परिवर्तनलाई संस्थागत गर्दै लोकलन्त्र र सङ्घीय शासन प्रणालीलाई बलियो बनाउँदै मुलुकलाई छिटो विकसित राष्ट्र निर्माणतर्फ लाने हो ।' सोही अवसरमा कामपाका प्रमुख विद्यासुन्दर शाक्यले सहिदको योगदानले नै देशमा प्रजातन्त्र स्थापन सम्भव भएको धारणा राखे । महामारीका कारण सो कार्यक्रममा गृहमन्त्री बालकृष्ण खाँण, मुख्य सचिव शङ्करदास बैरागीलगायत अन्य केही सीमित उच्चपदस्थ अधिकारी मात्र उपस्थित थिए।"
कर्णालीमा हुनुपर्ने प्रहरी निकाय लुम्बिनीमा,"सुर्खेत : संघीयतामा प्रवेश गर्नुअघि तत्कालीन मध्यपश्चिम क्षेत्रको सदरमुकाम सुर्खेतको वीरेन्द्रनगर थियो। यद्यपि, त्यसबेला अधिकांश सरकारी कार्यालयका प्रमुखहरू नेपालगन्ज बस्थे। क्षेत्रीयस्तरका सरकारी कार्यालयका साइनबोर्ड पनि उतै थिए। एक हिसाबले वीरेन्द्रनगर नाम मात्रको क्षेत्रीय सदरमुकाम थियो। २०७२ मा संविधान जारी भएसँगै देश संघीयतामा प्रवेश गर्यो। साबिक मध्यपश्चिमका १० जिल्ला समेटेर कर्णाली प्रदेश बन्यो। कर्णालीको राजधानी वीरेन्द्रनगर बनेको छ। संघीयताको मूल मर्म नागरिकले नजिकबाटै सरकारी सेवा र सुविधा पाउनु हो। तर, कतिपय सरकारी संरचना संघीयताको मर्मअनुसार चल्न सकेका छैनन्। अर्थात् अहिले पनि कर्णालीमा हुनुपर्ने प्रहरीका केही संरचना लुम्बिनी प्रदेशबाटै सञ्चालन भइरहेका छन्। कर्णाली प्रदेश प्रहरी कार्यालय मातहतका केही संरचनाहरू अहिले पनि लुम्बिनी प्रदेशको नेपालगन्जमै छन्। संघीयता कार्यान्वयनको ५ वर्ष बितिसक्दा पनि प्रहरीको तालिम केन्द्र र कुकुर शाखालाई कर्णालीमा ल्याउन सकिएको छैन। पूर्वाधारको अभाव देखाउँदै तालिम केन्द्र र कुकुर शाखा लुम्बिनीको बाँकेबाटै सञ्चालन गरिएको छ। तालिम केन्द्र कर्णालीमा नल्याउँदा प्रदेश प्रहरी कार्यालयले प्रहरीको तालिम नेपालगन्जमै सञ्चालन गर्दै आएको छ। यस्तै, कुकुर शाखा पनि उतै हुँदा कर्णालीमा हुने अपराधको अनुसन्धानमा प्रहरीले तालिम प्राप्त कुकुर कोहलपुरबाट ल्याउनुपर्ने बाध्यता छ। जसले गर्दा अपराधको अनुसन्धानमा ढिलाइ हुने गरेको छ। प्रहरीको तालिम केन्द्रका लागि झण्डै २० बिघा जमिन चाहिन्छ। तर, वीरेन्द्रनगरमा यति धेरै जग्गा पाउन सकिएको छैन। वीरेन्द्रनगरबाहिर पनि तालिम केन्द्र स्थापना गर्न सकिन्छ तर यहाँका दलहरू एकमत छैनन्। नेताहरू आफ्नो क्षेत्र अनुकूलका स्थानमा प्रहरीको तालिम केन्द्र राख्ने पक्षमा छन्। नेताहरूको यही स्वार्थले जग्गाको टुंगो लाग्न नसकेको हो। जग्गा टुंगो नलाग्दा लुम्बिनी प्रदेशमा रहेका संरचना कर्णालीमा ल्याउन ढिलाइ भइरहेको प्रहरी अधिकारीहरू बताउँछन्। कर्णाली प्रदेश प्रहरी कार्यालयले भौतिक पूर्वाधार नहुँदा प्रदेश मातहतका तालिम केन्द्र र तालिमप्राप्त कुकुर बाँकेमै राख्नुपरेको जनाएको छ। कर्णालीमा पूर्वाधार अभाव भएकै कारण लुम्बिनीमा रहेका संरचना ल्याउन नसकिएको प्रहरीको भनाइ छ। पूर्वाधार व्यवस्थापनका लागि प्रहरीले प्रदेश सरकारसँग पहल गरिरहेको छ। भौतिक संरचना नहुँदा तालिम केन्द्र कर्णालीमा सार्न सकेका छैनाैै प्रदेश प्रहरी कार्यालयका प्रमुख डीआईजी गणेशबहादुर ऐरले भने, प्रहरीको समायोजन भएको भए केही न केही उपाय लाग्थ्यो। कर्णालीका मुख्यमन्त्री जीवनबहादुर शाहीले प्रहरीका संरचना कर्णालीमा ल्याउन प्रदेश सरकारले आवश्यक पहल गर्ने बताए। सुर्खेतभन्दा बाहिर तालिम केन्द्र राख्नु उपयुक्त हुँदैन मुख्यमन्त्री शाहीले भने, बरु सुर्खेतको बराहतालस्थित बड्डीचौरमा राख्न सकिन्छ। यसका लागि पहल भइरहेको छ। जग्गाको एकिन भएपछि सरकारले भौतिक संरचना निर्माण गर्ने उनको भनाइ छ।"
प्रधानमन्त्री देउवाले गरे सहिद स्तम्भमा माल्यार्पण,"काठमाडौं : प्रधानमन्त्री शेरबहादुर देउवाले काठमाडौंको लैनचौरस्थित सहिद स्तम्भमा माल्यार्पण गरेका छन् । सहिद दिवसको अवसरमा प्रधानमन्त्री देउवा आइतबार लैनचौरस्थित सहिद स्मारकमा सहिदप्रति सम्मान प्रकट गरेका हुन्। काठमाडौं महानगरपालिकाले आयोजना गरेको कार्यक्रममा विभिन्न राजनीतिक दलका नेता, सरकारी कर्मचारी, सुरक्षाकर्मीलगायत सहभागी थिए । सहिदहरुको सम्झनामा प्रत्येक वर्ष माघ १६ गते सहिद दिवस मनाइँदै आएको छ।"
अन्ततः जेठमा स्थानीय चुनाव गर्न गठबन्धन तयार,"काठमाडौं : चौतर्फी दबाबपछि आगामी जेठभित्र स्थानीय तह निर्वाचन गर्न सत्ता गठन्धनले सहमति जनाएको छ। अब निर्वाचन आयोगसँगको परामर्शमा सरकारले निर्वाचनको मिति तोक्नेछ। आयोगले जेठ ५ गते स्थानीय तहका पदाधिकारीको पदावधि सकिने भन्दै वैशाखमा चुनावको मिति तोक्न सरकारसँग आग्रह गर्दै आएको थियो। गठबन्धनले भने स्थानीय तहको निर्वाचन आगामी मंसिरमा धकेल्न छलफल चलाएको थियो। राष्ट्रपति विद्यादेवी भण्डारीदेखि संविधानका जानकारले स्थानीय निर्वाचन पछि धकेल्नु असंवैधानिक र कानुनविपरीत हुने भन्दै समयमै गर्न गठबन्धनलाई दबाब दिएका थिए। गठबन्धनको शनिबार बसेको बैठकमा प्रधानमन्त्री शेरबहादुर देउवाले समयमै निर्वाचन गर्नुपर्ने प्रस्ताव राखेका थिए। त्यसपछि दलहरू आन्तरिक छलफलमा जुटे। साँझ पुनः बसेको बैठकमा जेठभित्र चुनाव गर्ने र त्यसका लागि निर्वाचन ऐनमा आवश्यक संशोधन गर्ने निर्णय भएको सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। ५ दलीय उच्चस्तरीय समितिले जेठभित्र स्थानीय तहको निर्वाचन गर्न प्रधानमन्त्रीमार्फत सरकारलाई सुझाव दिएको छ, बैठकपछि मन्त्री कार्कीले सञ्चारकर्मीसँग भने, निर्वाचन सम्पन्न गर्न संविधानसँग बाझिएका कानुनहरू पनि संशोधनको गृहकार्य अघि बढाउन भनेको छ। मन्त्री कार्कीले आयोगसँगको परामर्शमा सरकारले मिति तोक्ने जानकारी दिए। पहिलाजस्तो चरणचरणमा गर्ने कि एकै चरणमा गर्ने भन्ने विषय भने आयोगसँगको परामर्शमा टुंगिने कार्कीले बताए। स्थानीय निर्वाचन ०७४ मा वैशाख ३१ मा पहिलो चरण, असार १४ गते दोस्रो र असोज २ गते तेस्रो चरणमा भएको थियो। स्थानीय तह निर्वाचन ऐनले कार्यकाल सकिनु दुई महिनाअघि निर्वाचन गर्नुपर्ने व्यवस्था गरेको छ। त्यसअनुसार जेठ ५ मा स्थानीय जनप्रतिनिधिको कार्यकाल समाप्त हुँदै छ। संविधानको धारा २२५ मा भने कार्यकाल समाप्त भएको ६ महिनाभित्र चुनाव गराउनुपर्ने व्यवस्था छ। गठबन्धनका माओवादी केन्द्र र एकीकृत समाजवादीका नेताहरू संविधानको व्यवस्थाअनुसार आगामी मंसिरमा चुनाव गराउनुपर्ने पक्षमा थिए। तर, प्रधानमन्त्री देउवाले चुनाव सार्न अस्वीकार गरेको जनाइएको छ। प्रधानमन्त्री चुनावको पक्षमा उभिएपछि गठबन्धनका नेताहरू पनि सहमत भएका हुन्। देउवाले आफ्नो अडान यसरी कायम राखे पार्टीको दबाबपछि प्रधानमन्त्री एवं कांग्रेस सभापति देउवा जेठमै चुनाव गर्न लचिलो बनेका हुन्। कांग्रेसका एक नेताले भने, केन्द्रीय कार्यसमिति बैठकपछि हामी पटकपटक छलफलमा बस्यौं। त्यसपश्चात् प्रधानमन्त्रीले वैशाख वा जेठभित्रै स्थानीय निर्वाचन गर्ने भन्नुभएको थियो। माओवादी केन्द्र र एकीकृत समाजवादी भने निर्वाचन पछाडि धकेल्न खोजिरहेका थिए। देउवाले भने निर्वाचनका विषयमा यसअघि खासै आफ्नो प्रतिक्रिया दिएनन्। राष्ट्रपति विद्यादेवी भण्डारीले पनि समयमै निर्वाचन गर्न बिहीबार सुझाव दिएकी थिइन्। प्रमुख प्रतिपक्ष एमालेले पनि देउवालाई दबाब दिँदै दिएको थियो। कांग्रेस नेता रामचन्द्र पौडेल, पूर्णबहादुर खड्कालगायतले भने संविधानमा चुनावको समय बाझिएको भन्दै केही समय पछि धकेल्न देउवालाई आग्रह गर्दै आएका थिए। देउवा भने चुनाव पछि सार्दा कांग्रेसलाई घाटा हुने देखेर अन्ततः गठबन्धनलाई समयमै गराउन राजी भएका हुन्। देउवालाई डा शेखर कोइराला, महामन्त्री गगनकुमार थापालगायत नेताले स्थानीय चुनाव समयमै गर्न दबाब दिइरहेका थिए। महामन्त्री थापाले शुक्रबार केन्द्रीय कार्यसमितिको बैठकमा समयमै निर्वाचन गर्नुपर्ने आवाज उठाएका थिए। सत्तारुढ पाँच दलीय गठबन्धनको बैठकमा शनिबार बिहान प्रधानमन्त्रीको सरकारी निवास बालुवाटारमा बसेको थियो। त्यस क्रममा देउवाले कानुन संशोधन गरेर निर्वाचन धकेल्न खोजेको आरोप लागेको भन्दै कानुनबमोजिम नै तत्काल निर्वाचन गर्ने प्रस्ताव अघि सारेका हुन्। अनि माने दाहाल र नेपाल स्थानीय निर्वाचन तत्काल गर्ने देउवाको प्रस्तावपछि गठबन्धन सरकारका दुई दल माओवादी अध्यक्ष पुष्पकमल दाहाल र समाजवादी अध्यक्ष माधवकुमार नेपाल पनि जेठमै चुनाव गराउन राजी भएका छन्। एकीकृत समाजवादी अध्यक्ष नेपालले शनिबार बिहान निजामती कर्मचारी संगठनको भेलालाई सम्बोधन गर्दै जुनसुकै निर्वाचनका लागि पनि तयार रहेको बताएका थिए। चुनाव वैशाखमै भए पनि हामी सामना गर्न तयार छौं। जेठ वा असारमा गर्ने भए पनि सामना गर्न हामी तयार छौं। जुन चुनाव जहिले भए पनि हामी सामना गर्न तयार छौं। हामी चुनावबाट आत्तिएका छैनौं, नेपालले भने, कांग्रेसका सबै नेताले गठबन्धन चुनावसम्म राख्नुपर्छ भनेर प्रतिबद्धता जनाउनुभएको छ। प्रधानमन्त्रीजीले पनि त्यही भन्नुभएको छ, तपाईंहरू पनि हेर्नुहोस्, यो गठबन्धन आगामी चुनावसम्मै रहन्छ। दाहाल र नेपालले चाहेको गठबन्धनको सुनिश्चितता हो। दाहाल पनि गठबन्धन चुनावसम्मै कायम रहने सुनिश्चितता दिँदा जुन चुनाव संविधानबमोजिम अगाडि गराउँदा ठीक हुन्छ त्यही चुनाव गर्न कुनै समस्या नभएको बुझिएको दाहाल सचिवालयले बतायो। संविधानको मर्म र भावना जोगाउन तथा गठबन्धनको सुनिश्चितता हुन्छ भन्ने कुरा आएपछि जेठमा चुनाव गराउने विषयमा दाहाल र देउवाबीच सहमति जुटेको हो। देउवाले गठबन्धन रहिराख्न संविधानबमोजिम बेलैमा चुनाव गरेर अघि बढ्ने र गठबन्धनलाई कायम राख्ने विचारमा अघि बढ्न खोजेका छन्। राष्ट्रपतिको लिखित पत्रमा के छ ? राष्ट्रपति भण्डारीले स्थानीय निर्वाचनका सम्बन्धमा कुनै अलमल नगर्न प्रधानमन्त्री देउवालाई ७ बुँदे लिखित सुझाव पठाएकी थिइन्। निर्वाचन ऐन संशोधन गर्ने प्रयास हुनु चिन्ताजनक विषय भएको राष्ट्रपतिको भनाइ थियो। महान्यायाधिवक्ता खम्मबहादुर खातीलाई कोट गरेर दुई ऐन संशोधन गर्न लागिएको खबर आएकोमा उनले चिन्ता प्रकट गरेकी छन्। राष्ट्रपति भण्डारीको लिखित पत्रमा स्थानीय तह निर्वाचन ऐन२०७३ र स्थानीय सरकार सञ्चालन ऐन २०७४ संशोधन गर्ने तयारी भएको भनी प्रकाशित समाचारहरूले निर्वाचनबारे अनिश्चय बढाएको उल्लेख छ। स्थानीय तह निर्वाचन ऐनमा पदाधिकारीको कार्यकाल समाप्त हुनु दुई महिना अगावै स्थानीय तहको निर्वाचन गरिसक्नुपर्नेतर्फ राष्ट्रपतिले ध्यानाकर्षण गरेकी थिइन्। हाम्रो संविधान र ऐनले स्थानीय तह खाली हुने वा अधिकार अन्यत्र हस्तान्तरण हुने वा निर्वाचनबाहेकका विधिबाट स्थानीय तहलाई सीमित गर्ने परिकल्पना गरेको छैन, पत्रमा भनिएको छ, तसर्थ निर्वाचन आयोगलाई उसको तयारीबमोजिम निर्वाचन गराउने दायित्व सुम्पिनु नेपाल सरकारको दायित्व हो। राष्ट्रपतिको पत्रमा संविधान र ऐनअनुसार सुरुमा स्थानीय तह र त्यसपछि संघीय प्रतिनिधिसभा र प्रदेश सभाहरूको निर्वाचन हुनु अपरिहार्य भएको उल्लेख गरिएको छ। व्यवस्थालाई राजनीतिक स्वार्थका लागि चलाउन खोजियो भने त्यसको नकारात्मक परिणाम हाम्रो प्रणालीमा पर्न जान्छ, पत्रमा भनिएको छ। धेरै कानुन व्यवसायी, विचार निर्माता, जनसाधारण तथा निर्वाचित जनप्रतिनिधि समेतको विचार समयमा नै निर्वाचन गराउनुपर्छ भन्ने देखिएको पत्रमा उल्लेख छ। स्थानीय निर्वाचनबारे कुनै अन्योल आवश्यक नभएको बताउँदै राष्ट्रिपतिले पत्रमार्फत भनेकी छन्, जुनजुन तहका कार्यकाल जुनजुन समयमा सकिन्छन्, त्यसैलाई ध्यानमा राखेर अघि बढ्ने हो भने समस्या नै देखिँदैन। संविधानको धारा २२५ मा उल्लिखित स्थानीय तहको कार्यकाल सकिएको ६ महिनासम्म चुनाव गराउन सकिने व्यवस्थाको मन लागि तथा स्वार्थपरक व्याख्या गर्न नहुने पनि प्रष्ट गरेकी छिन्। २०५९ देखि २०७४ सालसम्म तत्कालीन स्थानीय निकायलाई कर्मचारीका हातमा सुम्पिएर सर्वदलीय संयन्त्रका भरमा चलाउँदा देखिएका विकृतिबाट सिक्न आवश्यक उनको सुझाव छ। वैशाखभित्रै निर्वाचनकानुन व्यवसायीले वैशाखभित्रै स्थानीय निर्वाचन गर्नुको विकल्प नरहेको बताएका छन्। प्रेस चौतारी नेपालले शनिबार गरेको अन्तरक्रियामा संविधानविद् टीकाराम भट्टराई र सुनील पोखरेलले निर्वाचन सार्नु गैरसंवैधानिक हुने जिकिर गरे। उनीहरूले स्थानीय जनप्रतिनिधिको कार्यकाल पाँच वर्ष हुने संविधानमै व्यवस्थाका कारण वैशाखभित्रै गर्नुपर्ने सुझाए। भट्टराईले पहिलो चरणमा सम्पन्न भएको निर्वाचनलाई आधार मानेर स्थानीय तहको निर्वाचन हुने अन्तर्राष्ट्रिय मान्यता रहेको बताए।"
समतामूलक र सभ्य समाजले मात्रै सहिदको आकांक्षा पूरा हुन्छ : राष्ट्रपति,"काठमाडौं : राष्ट्रपति विद्यादेवी भण्डारीले सामाजिक न्यायसहितको समतामूलक र सभ्य समाजले मात्रै सहिदको आकांक्षा पूरा हुने बताएकी छन्। सहिद दिवसको अवसरमा आइतबार सन्देश दिँदै राष्ट्रपति भण्डारीले समतामूलक र सभ्य समाजले मात्रै सहिदहरुको आकांक्षा पूरा हुने बताएकी हुन्। राष्ट्रपति भण्डारीले सहिदहरुको बलिदानबाट प्राप्त भएको संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन,विकास र समृद्धिको आकांक्षा पूरा गर्नेतर्फ अग्रसर हुन सबैलाई आग्रह समेत गरेकी छन्। राष्ट्रपति भण्डारीले सम्पूर्ण राजनीतिक दल, आम जनसमुदाय र सम्वद्ध सबैलाई नेपाल राष्ट्र र नेपाली जनताको हित र अधिकारका लागि सहादत प्राप्त गरेका सहिदहरुको आकांश साकार पार्न मन वचन र कर्मले समर्पित हुने आँट र हौसला प्रदान गर्न सकोस् भन्दै कामना समेत गरेकी छन्। सन्देशमा भनिएको छ, 'महान् सहिदहरूको बलिदानद्वारा प्राप्त भएको संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्नेतर्फ अग्रसर हुनु नै सहिदप्रतिको सच्चा श्रद्धाञ्जली हुने विश्वास लिएको छु।' 'सहिद दिवस देशका लागि प्राण आहुति गर्ने महान् सहिदहरूको विशेष सम्झना गरिने दिन हो । नेपाली जनतालाई सार्वभौमसत्ता सम्पन्न नागरिक बनाउँदै स्वाधीन र स्वावलम्बी अर्थतन्त्रसहित सामाजिक तथा आर्थिक दृष्टिले एक विकसित राष्ट्र निर्माण गर्न आफ्नो जीवन बलिदान गर्ने वीर वीरङ्गानाहरूको सम्झना गर्दै हरेक वर्ष माघ १६ गते सहिद दिवसको रूपमा मनाइँदै आइएको छ,' राष्ट्रपति भण्डारीले जारी गरेको सन्देशमा उल्लेख छ। सहिदहरुको सम्झनामा हरेक वर्ष माघ १६ गते सहिद दिवसको रूपमा मनाइँदै आइएको छ।"
ऋषि कट्टेल पार्टीको साधारण सदस्य समेत नरहने गरी निष्कासित,"काठमाडौंः नेपाल कम्युनिस्ट पार्टीले अध्यक्ष ऋषिराम कट्टेललाई पार्टीको साधारण सदस्य समेत नरहने गरी निष्कासित गरेको छ। पार्टीको विधानविपरीत दलको अहित हुने काम गरेको भन्दै अध्यक्ष कट्टेललाई निष्कासित गरिएको नेकपाले जनाएको छ। उनी निष्कासित भएपछि कार्यबाहक अध्यक्षको जिम्मेवारी लोकनारायण सुवेदीलाई दिइएको छ। कट्टेलमाथि पार्टीको विधानविपरीत दलको अहित हुने काम गरेको आरोप लागेपछि माघ ५ मा छानबिन समिति गठन गरिएको थियो। तर, छानबिन समितिले ७ माघमा सोधेको स्पष्टिकरणको जवाफ नदिएकाले कट्टेललाई पार्टीबाट निष्कासित गरिएको नेकपाले जनाएको छ। कारबाहीमा परेका अध्यक्ष कट्टेलले आफूलाई पार्टीको एक गुटले कारबाहीको विज्ञप्ति जारी गरेको बताए।"
विपद् न्यूनीकरण गर्न सरकार क्रियाशील छ,काठमाडौंँ : गृहमन्त्री बालकृष्ण खाँणले प्राकृतिक विपद्लाई विज्ञान र सीपको प्रयोग गरेर न्यूनीकरण गर्न सरकार क्रियाशील रहेको बताएका छन्। शनिबार भर्चुअल माध्यममा भएको विपद् न्यूनीकरणसम्बन्धी कार्यक्रममा उनले विपद्बाट नागरिकलाई बचाउन सबैको हातेमालो जरुरी रहेको बताएका थिए। ७७ वटै जिल्लाका प्रमुख जिल्ला अधिकारी भर्चुअल माध्यमबाट जोडिएको कार्यक्रममा गृहमन्त्री खाँणले पुर्खाले अवलम्बन गर्दै आएका परम्परागत सीपको प्रयोग विपद् जोखिम न्यूनीकरणमा लगाउनसमेत आग्रह गरे। उनले भवन निर्माणको मापदण्ड पालना गर्न आग्रह गर्दै पहाडमा जथाभावी खनेर बाटो बनाउँदा नयाँ निर्माणले पुरानो संरचनामा जोखिम ल्याउँदा ल्याएको बताए। यसलाई कसरी घटाउने भन्नेबारेमा सरकार लागिरहेको उनले बताए। गरिब तथा अशक्तलाई तराईमा शीत लहर र हिमालमा हिमपातबाट जोगाउन सक्रिय रूपमा लागिपर्न प्रजिअहरूलाई गृहमन्त्री खाँणले आग्रह गरे। उनले कोरोनाबाटसमेत जोगिन आग्रह गरेका छन्। कार्यक्रममा गृहसचिव टेकनारायण पाण्डेले पूर्वसूचना प्रणाली जस्ता नवीन प्रविधिहरूको प्रयोग विपद्को न्यूनीकरणमा लगाउन आवश्यक रहेको बताएका थिए। समयमै सानो सावधानी अपनाए ठूलो विपद्बाट जोगिन सक्ने उनको भनाइ थियो। यस विषयमा मन्त्रालय सकारात्मक रहेको गृहसचिव पाण्डेले बताए। कार्यक्रममा विपद् पूर्वसूचना प्रणाली तथा जोखिम न्यूनीकरणको क्षेत्रमा आगामी दिनमा कसरी अगाडि बढ्न सकिन्छ भन्ने विषयमा संघसंस्था तथा विज्ञहरूले आआफ्नो धारणा राखेका थिए।
'सहिदका सपना साकार पार्न एक भएर लाग्नुपर्छ',"काठमाडौं : उपराष्ट्रपति नन्दबहादुर पुनले सहिदको सपना साकार पार्न सबै एक भएर लाग्नुपर्ने बताएका छन्। सहिद दिवस २०७८ का अवसरमा आइतबार सन्देश दिंदै उनले नेपाली जनताले राजनीतिक अधिकार धेरै हदसम्म प्राप्त गरिसकेका तथा देश विकास र समृद्धिको मार्गमा अघि बढिरहेकाले सहिदका सपना पूरा गर्न सबैको ध्यानाकर्षण गराए। प्रजातन्त्र, लोकतन्त्र, सङ्घीय लोकतान्त्रिक गणतन्त्रलगायतका उपलब्धिहरू प्राप्तिको मुख्य श्रेय सहिदहरुलाई जाने उल्लेख गर्दै उपराष्ट्रपतिले प्रजातन्त्र, लोकतन्त्र तथा गणतन्त्र स्थापनार्थ आफ्नो जीवनको आहुति दिने सहिदको योगदानको उच्च मूल्याङ्कन गर्दै सहिद परिवारजनमा सम्मान व्यक्त गरे। सहिदहरुको बलिदानी सबै नेपाली जनतालाई अधिकार सम्पन्न, सुखी, खुसी र समृद्ध बनाउँदै शान्त, समुन्नत र समृद्ध राष्ट्र निर्माणका लागि थिए भन्दै उनले सहिदहरुको बलिदानीबाट प्राप्त गणतन्त्र, सङ्घीयता, धर्मनिरपेक्षता, सामाजिक न्यायसहितको समानुपातिक समावेशी शासन व्यवस्थाजस्ता उपलब्धिहरूलाई संस्थागत गरेको संविधानको संरक्षण र पूर्ण पालन गर्नु सबैको दायित्व भएको स्मरण गराएका छन्। रासस"
(क्रान्तिकारी) माओवादीले माघ २१ मा देशभर प्रदर्शन गर्ने,काठमाडौंः नेकपा (क्रान्तिकारी) माओवादीले माघ २१ गते देशभर आन्दोलन गर्ने भएको छ। शनिबार बसेको स्थायी कमिटी बैठकले यस्तो निर्णय गरेको हो। मिलेनियम च्यालेन्ज कम्प्याक्ट (एमसीसी) भारतले गरेको सीमा अतिक्रमण लगायतको विरोधमा प्रदर्शन गर्ने क्रान्तिकारी माओवादीले जनाएको छ। राष्ट्रिय स्वाधिनताको रक्षाको विषयमा संघर्षलाई एकल तथा संयुक्त रुपमा विकसित गर्नपर्ने निर्णय गरेको छ।
समयमै स्थानीय तहको निर्वाचन गर्न बारको अपिल,"काठमाडौं: नेपाल बार एशोसिएशनले नेपालको संविधान र प्रचलित निर्वाचनसम्बन्धी कानुन समेतका आधारमा सबै तहका निर्वाचन समयमा नै गर्न सरकारसँग अपिल गरेको छ। बारका महासचिव अधिवक्ता लीलामणि पौडेलले आज जारी गर्नुभएको प्रेस विज्ञप्तिमा समयमै सबै स्थानीय तहको निर्वाचन गरी लोकतन्त्रको रक्षा र सम्बद्र्धन गर्ने कार्यमा लाग्न सरकार तथा सम्बन्धित सबैसँग अपिल गरिएको छ। 'कुनै आग्रह, पूर्वाग्रह, अनुकूलता, प्रतिकूलतालाई विचार गरेर निर्वाचन गर्ने नगर्ने भन्ने विषय हुन सक्दैन,' विज्ञप्तिमा भनिएको छ, 'कुनै पनि बहानामा निर्वाचन नगरी वा पर सारी स्थानीय तहलाई रिक्त बनाउने कुरा संविधान र कानुन विपरीतमात्र नभइ लोकतन्त्र र विधिको शासनको समेत उपहास हुन जान्छ।' नेपालको संविधानले स्थानीय तह, प्रदेश संसद् र सङ्घीय संसद्, राष्ट्रियसभा लगायतका निकायको आवधिक निर्वाचनको व्यवस्था गरेको छ। त्यस्ता निकायको शून्यताको परिकल्पना संविधान र निर्वाचनसम्बन्धी कानुनले गरेका छैनन्। 'वालिग मताधिकारको आधारमा आवधिक निर्वाचनबाट नै वास्तविक लोकतन्त्रको रक्षा र सम्बर्द्धन हुने कुरामा कसैको दुईमत हुन सक्दैन,' प्रेस विज्ञप्तिमा भनिएको छ, 'हाल: स्थानीय तहको अवधि समाप्त हुन लागेको र यसको नियमित निर्वाचन गर्नुपर्ने विषयमा आएका समाचारप्रति गम्भीर ध्यानाकर्षण भएको छ।'"
ल्होछारमा तीन दिन बिदा,"बनेपा: तामाङ समुदायको सांस्कृतिक तथा धार्मिक पर्व सोनाम ल्होछारको अवसरमा यहाँका दुई गाउँपालिकाले तीन दिन सार्वजनिक बिदा दिने निर्णय गरेको छ। काभ्रेपलाञ्चोकको रोशी तेमाल गाउँपालिकाले २८५८ औँ सोनाम ल्होछार ताक (च्यान) ल्हो (बाघ वर्ष)का अवसरमा आगामी माघ १८, १९ र २० गते तीन दिन गाउँपालिका कार्यालय र त्यसअन्तर्गतका सरकारी कार्यालय, सङ्घसंस्था र बैंक तथा वित्तीय संस्थाहरू तीन दिनका लागि सार्वजनिक बिदा दिने निर्णय गरेको हो। तामाङ समुदायको बाहुल्यता रहेको गाउँपालिकाले ल्होछारको दिन १९ गते परेकाले सो दिनको एक दिनअघि र एक दिनपछि गरी तीन दिनसम्म सार्वजनिक बिदा दिएको गाउँपालिका अध्यक्ष दलबहादुर लामाले बताए। 'विगत वर्षझैँ यस वर्ष पनि ल्होछारका अवसरमा तीन दिनसम्म पालिकाअन्तर्गत सबै कार्यालयहरू, सम्पूर्ण शैक्षिक संस्थाहरू, सङ्घसंस्था, बैंक तथा वित्तीय संस्थाहरू सो अवधिभर बन्द रहनेछ,' अध्यक्ष लामाले भने, 'तामाङ समुदायको बाहुल्य रहेको पालिकाभित्र संविधानले दिएको अधिकारको प्रयोग गरी तीन दिनसम्म सार्वजनिक बिदा दिँदै आएका छौं।' त्यस्तै तेमाल गाउँपालिकाले पनि ल्होछारका अवसरमा तीन दिन बिदा दिने निर्णय गरेको गाउँपालिका अध्यक्ष सलाम सिं लामाले बताए। गाउँपालिकाको माघ १३ गतेको निर्णयअनुसार ल्होछारको अवसरमा तीन दिनसम्म पालिकाअन्तर्गतका सबै कार्यालयहरू, सम्पूर्ण शैक्षिक संस्थाहरू, सङ्घसंस्था, बैंक तथा वित्तीय संस्थाहरू सो अवधिभर बन्द रहने उनले बताए। यस वर्षको तामाङ समुदायले मनाउने सांस्कृतिक तथा धार्मिक पर्व २८५८ औँ सोनाम ल्होछार ताक (च्यान) ल्हो (बाघ वर्ष) आगामी माघ १९ गते परेको छ। तामाङ समुदायले ल्होछारलाई सांस्कृतिक तथा धार्मिक पर्वका रूपमा मनाउने गरिन्छ। तामाङ भाषामा ल्हो को अर्थ वर्ष र छार को अर्थ नयाँ भन्ने जनाउँछ । त्यसैले ल्होछारको अर्थ नयाँ वर्ष भन्ने हुन्छ । चन्द्रमास पात्रोअनुसार माघ शुक्ल प्रतिपदाको दिनलाई ल्होछार अर्थात् नयाँ वर्ष मान्ने गरिन्छ। ल्होछारमा १२ वटा जीवजन्तुका नामबाट ल्हो खोर्लो अर्थात् वर्ष चक्रका आधारमा हरेक वर्ष पुरानो वर्षलाई बिदाइ र नयाँ वर्षलाई स्वागत गरी धार्मिक र सांस्कृतिक विधिअनुसार पर्व मनाउने गरिन्छ।"
पाँच दिनदेखि हराइरहेकी ६८ वर्षीया तामाङ मृत फेला,पाँचथर: पाँच दिनदेखि हराइरहेकी पाँचथरको फिदिम नगरपालिका१ की एक वृद्धा मृत फेला परेकी छन्। फिदिम नगरपालिका१ चारखम्बेकी ६८ वर्षीया सुशीला तामाङ फिदिम नगरपालिका२ तालखर्कको ठाडे खोल्सीमा मृत फेला परेकी हुन्। तामाङ माघ ११ गतदेखि हराइरहेकी थिइन्। खोजी गर्ने क्रममा आज दिउँसो १२:४० मा तामाङको शव फेला पारेको जिल्ला प्रहरी कार्यालय पाँचथरले जनाएको छ। घटनाबारे थप अनुसन्धान भइरहेको र मृतकको शवपरीक्षणका लागि पाँचथर जिल्ला अस्पताल ल्याइएको जिल्ला प्रहरी कार्यालय पाँचथरका सूचना अधिकारी डम्बर विश्वकर्माले जानकारी दिए।
"अझै केही दिन मौसम सुधार नहुने, यी क्षेत्रमा हिमपातको सम्भावना","काठमाडौं: पश्चिमी न्युन चापीय प्रणालीको प्रभावले अझै केही दिन मौसम सुधार नहुने भएको छ। उक्त मौसमी प्रणालीका कारण केही दिन देशको अधिकांश भूभागमा आंशिकदेखि सामान्य बदली भई केही स्थानमा हल्का वर्षा र हिमपातको सम्भावना रहेको मौसम पूर्वानुमान महाशाखाले जनाएको छ। राति प्रदेश नं १, बागमती, गण्डकी तथा लुम्बिनी प्रदेशमा आंशिकदेखि सामान्य बदली रही बाँकी भूभागहरूमा आंशिक बदली रहनाका साथै देशको उच्च पहाडी भूभागका एकदुई स्थानमा हल्का हिमपातको सम्भावनासमेत रहेको बताइएको छ। महाशाखाको अनुसार सोमबार प्रदेश नं १, बागमती, गण्डकी तथा लुम्बिनी प्रदेशका पहाडी भूभागमा आंशिकदेखि सामान्य बदली रही बाँकी भूभागहरूमा आंशिक बदली रहनेछ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम तीन दशमलव तीन डिग्री र अधिकतम तापक्रम १६ दशमलव दुई डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम माइनस तीन दशमलव सात डिग्री र सबैभन्दा धेरै दिपायलको अधिकतम तापक्रम २१ दशमलव ६ डिग्री सेल्सियस रहेको छ।"
प्रदेश सरकारको भोकमरी टार्ने रणनीति : साढे तीन सय सिँचाइ आयोजना निर्माण हुँदै,"सुर्खेत : सिँचाइको अभावमा कर्णालीमा अहिले पनि अधिकांश खेतीयोग्य जमिन बाँझै छ । आकाशे पानीको भरमा खेती गर्दा उत्पादन राम्रो हुँदैन । जसले कर्णालीका हिमाली जिल्लामा बर्सेनि खाद्यान्न अभाव हुने गरेको छ । यही समस्या समाधानका लागि कर्णाली प्रदेश सरकारले एकैसाथ साढे तीन सयवटा सिँचाइ आयोजना निर्माणको काम अगाडि बढाएको छ । कर्णालीमा हाल दुई लाख १६ हजार आठसय ८० हेक्टर जमिन खेतीयोग्य छ । तर हाल जम्मा ३० हजार ३३ हेक्टर क्षेत्रफलमा मात्रै बाह्रै महिना सिँचाइ सुविधा उपलब्ध छ । सिँचाइ सुविधा नभएकै कारण हाल प्रदेशभर ८२ हजार चारसय ५९ हेक्टर क्षेत्रफल खेतीयोग्य जग्गा बाँझै छ । यही समस्यालाई मध्यनजर गर्दै कर्णाली प्रदेश सरकारले पछिल्लो तीन बर्षमा खेतियोग्य जमिनमा सिँचाइ सुविधा पुर्याउँदै उत्पादन वृद्धि गर्ने रणनीति अपनाएको छ । यही रणनीतिअनुसार चालु आर्थिक वर्षमा एउटै मन्त्रालयले ठूला लगानीका साढे तीन सय वटा सिँचाइ आयोजनाहरु निर्माण गर्ने तयारी गरेको हो । प्रदेश सरकारको जलस्रोत तथा उर्जा विकास मन्त्रालयले प्रदेशका विभिन्न जिल्लामा ती आयोजनाहरु संचालन हुनेछन् । मन्त्रालयका अनुसार दैलेखमा सबैभन्दा बढी र जुम्लामा सबैभन्दा कम आयोजनाहरु निर्माण तथा सञ्चालन हुन लागेका छन् । दैलेखमा ५० र जुम्लामा २२ वटा सिँचाइ आयोजना सञ्चालन गर्न लागिएको छ । त्यस्तै सुर्खेतमा ४३, जाजरकोटमा ३७, कालिकोटमा ४२, हुम्लामा ३५, मुगुमा २८, डोल्पामा ३७, सल्यानमा २७ र रुकुमपश्चिममा २९ वटा सिँचाइ आयोजनाहरु निर्माण गर्न लागिएको हो । मन्त्रालयका सूचना अधिकारी इन्जिनियर ताराकेशर वाग्लेका अनुसार सिँचाइ आयोजना मध्ये क्रमागत आयोजनामा निर्माणको काम सुरु भइसकेको छ । मर्मतसम्हार र नयाँ आयोजनाहरु भने निर्माणको तयारीमा छन् । उपलब्ध बजेट कार्यान्वयन र आयोजना सम्पन्न गर्नेगरी जिल्ला मातहतका खानेपानी, सिँचाइ तथा उर्जा विकास कार्यालयहरु पठाइ सकिएको छ । सबै सिँचाइ आयोजना निर्माण भएको खण्डमा उत्पादन बढ्ने सरकारको अपेक्षा छ । सुर्खेत मात्रै विभिन्न ४३ वटा ठूला सिँचाइ आयोजनाहरु निर्माण गर्न लागिएको छ । जसमध्ये भेरी नदीदेखि सेराघाट लिफ्ट सिँचाइ आयोजना, गोछेखोला सिरेनी लिफ्ट सिँचाइ आयोजना, सिम्ताको मुलखोलो सिँचाइ आयोजना, लेकवेशीको नरसिंङे सिँचाइ आयोजना, राक्से सिँचाइ आयोजना, चिङगाडखोला बेसिन सिँचाइ आयोजना र घाटगाउँ लिफ्ट सिँचाइ आयोजना सबैभन्दा ठूला सिँचाइ आयोजनाहरु हुन् । प्रदेश सरकारले चालु आर्थिक बर्षमा सेराघाटका लागि ७० लाख, राक्से र चिङ्गाड खोला बेसिन सिँचाइ आयोजनाका लागि ६०६० लाख, नरसिंङे र घाटगाउँका लागि ५०५० लाख र गोछेखोला र मुलखोला लागि ४०४० खाल बजेट छुट्याएको छ । नयाँ, मर्मतसम्हार र क्रमागत आयोजना अन्तरगत सबै स्थानीय तहमा सिँचाइ आयोजना निर्माण गर्न लागिएका हुन् । प्रदेश सरकार अनुसार हाल सुर्खेतमा १७ हजार सातसय ५६, रुकुमपश्चिममा दश हजार दुईसय ३४, सल्यानमा ६ हजार ६ सय १७, दैलेखमा आठ हजार ६ सय २४, जाजरकोटमा आठ हजार ६ सय ८६, डोल्पामा दुई हजार सातसय ४०, जुम्लामा १४ हजार ५१, कालिकोटमा नौ हजार दुईसय ३४, मुगुमा नौ सय १९ र हुम्लामा तीन हजार पाँच सय ९८ हेक्टर क्षेत्रफल खेतियोग्य जमिन बाँझै छ। खेतियोग्य जमिन बाँझै हुनु र खेति गरिएको जमिनमा पनि न्यून उत्पादन हुँदा कर्णालीमा हाल ४० प्रतिशत नागरिकले खाद्यान्न अभाव भोग्दै आएको प्रदेश सरकारको तथ्यांक छ ।"
पर्साका विद्यार्थीहरुका लागि आएन कोरोनाविरुद्धको खोप,"वीरगन्ज: सरकारले आइतबारदेखि देशभरिका विद्यार्थीहरुलाई कोरोनाविरुद्धको खोप लगाउन निर्देशन दिएको छ। तर पर्सा जिल्लामा भने विद्यार्थीहरुलाई खोप लगाउने कार्यक्रम अनिश्चित बनेको छ। देशभरिका विद्यालय बन्द रहेपनि शिक्षा मन्त्रालयले खोप लगाउन छुटेका १२ देखि १७ वर्ष उमेरका विद्यार्थीलाई आजदेखि २० गतेसम्म विद्यालयहरु खोलेर विद्यालयमै खोपको व्यवस्था गर्न निर्देशन दिएको छ। तर पर्सा जिल्लामा खोप नभएकाले लक्षित उमेर समूहका विद्यार्थीहरुलाई खोप लगाउने कार्यक्रम नै अनिश्चित बनेको हो। पर्साको वीरगन्ज महानगरपालिकाका सामुदायिक विद्यालयहरु भने विद्यार्थीहरुलाई खोप नलगाएसम्म बन्द रहने नेपाल शिक्षक महासंघ वीरगन्ज महानगरका अध्यक्ष विनोद मेहताले बताएका छन्। अध्यक्ष मेहताले विद्यार्थीका लागि खोप लगाउन सरकारले आइतबारदेखि विद्यालय खोल्न निर्देशन दिए पनि पर्सामा खोप नै नआएका कारण बन्द रहेका विद्यालयहरु आइतबारदेखि नखोलिएको बताए। उनले खोप आएपछि मात्रै विद्यालयहरु खोलिने जानकारी दिए। बालबालिकाहरुलाई लगाउने भनिएको मोर्डना र फाइजर खोप अझै गाउँपालिकामा आइनपुगेकाले विद्यार्थीहरुलाई कहिलेदेखि खोप लगाउने निश्चित नभएको ठोरी गाउँपालिकाका स्वास्थ्य संयोजक रमेशराज थिङ्ले बताए। उनले ठोरी गाँउपालिकाका सबै स्वास्थ्य संस्थालाई विद्यालयमा कोरोनाविरुद्धको खोप अभियान सञ्चालन गर्न तयारी अवस्थामा राखिएको भए पनि जिल्लाबाट नै खोप नआइपुगेकाले बालबालिकालाई खोप लगाउने अभियान प्रभावित बनेको बताए। ठोरीका सबै सामुदायिक विद्यालयमा अध्ययनरत १२ देखि १७ वर्षसम्मका बालबालिकाहरुको अभिलेख करिब ३ साताअघि नै विद्यालयहरूले गाउँपालिकामा उपलब्ध गराइसकेको शिक्षा संयोजक भुपाल कुमार जोशीले बताए। उनले ठोरीका सामुदायिक विद्यालय र विद्यालयको पहुँच बाहिर रहेका लक्षित उमेर समूह १२ देखि १७ वर्षसम्मका करिब २५ सय बालबालिका रहेको बताए। पर्सामा विद्यार्थीहरुका लागि लगाउने भनिएको मेर्डना र फाइजर खोप नै नआइसकेकाले आइतबारदेखि खोप लगाउन नसकिएको स्वास्थ्य कार्यालय पर्साका निमित्त प्रमुख नवलकिशोर साहले बताए। पर्सामा मात्र नभइ मधेस प्रदेशमै स्वास्थ्य मन्त्रालयबाट मोर्डना र फाइजर खोप नआएको भन्दै साहले भने, खोप आउने वित्तिक्कै विद्यार्थीहरुलाई खोप लगाउन सुरु गरिन्छ, सम्भवतः यही साताभित्र विद्यार्थीलाई खोप लगाइन्छ।'"
"राप्रपाको बैठक फागुन पहिलो साता, निर्वाचन आयोगको पत्रमाथि छलफल हुने","काठमाडौं: राष्ट्रिय प्रजातन्त्र पार्टीको केन्द्रीय कार्यसमितिको बैठक आगामी फागुन पहिलो साता काठमाडौंमा हुने भएको छ। निर्वाचन आयोगले हालै विधानबाट हिन्दू राष्ट्र र राजसंस्था हटाउनका लागि पठाएको पत्रबारे बैठकमा विशेष छलफल हुने महामन्त्री भुवन पाठकले जानकारी दिए। समसामयिक राजनीतिक विषयवस्तु, स्थानीय तहको निर्वाचनमा पार्टीले गर्नुपर्ने तयारीलगायत विषयमा छलफल हुने उनले बताए। गत मङ्सिरमा महाधिवेशन सम्पन्न गरेको राप्रपाले दोस्रो पटक कार्यसमितिको बैठक गर्न लागेको हो। एक सय ९९ केन्द्रीय सदस्यको व्यवस्था भएको पार्टीमा २० सदस्य मनोनयन गर्न बाँकी छ। पार्टीले महामन्त्री पाठकको संयोजकत्वमा सात सदस्यीय स्थानीय तह निर्वाचन तयारी समिति गठन गरिसकेको छ। उक्त समितिले जिल्ला सभापति, प्रदेश प्रमुख र नगर कार्यसमिति अध्यक्षसँग भरचुल माध्यमबाट बैठक सम्पन्न गरेको छ। पछिल्लो समय कोरोना सङ्क्रमण बढदै गएकाले बागमती प्रदेश र प्रदेश नं १ मा विस्तारित बैठक तथा आमसभा हाललाई स्थगन गरिएको उनले बताए। राप्रपाले मधेस प्रदेशमा भेला सम्पन्न गरेको भए पनि विस्तारित बैठक रोकिएको छ। कर्णाली प्रदेशमा आमसभा हाललाई स्थगन गरिएको पार्टीले जनाएको छ।"
डेढ वर्षदेखि त्रिपालमुनि पहिरोपीडित,"दैलेख : ठाटीकाँध गाउँपालिका४ गैरागाउँका दानबहादुर कठायतले २०७७ भदौमा आएको पहिरोमा छोरा गुमाए । छोरासहित एउटा घर र भएको जग्गा समेत पहिरोले लगेको पीडा हिउँदको कठ्यांग्रिदो चिसोले झन बल्झाइदिएको छ । दानबहादुरजस्तै स्थानीय मनबहादुर विकको पीडा पनि कम छैन। पहिरोले घर बगाएपछि डेढ वर्षदेखि विक त्रिपालमूनी जीवन गुजारा गरिरहेका छन् । राहतको पर्खाइमा रहेका मनबहादुर भन्छन्, सरकारले राहत दिन्छ भन्ने सुनेका थियौँ, तर डेढ वर्षसम्म पनि आएको छैन्, राहत रकम आउँला र बस्नलाई झुपडी बनाउँला भन्ने आश अझै मरेको छैन् । पहिरो गएको समयमा सोसेक नेपाल नामक गैरसरकारी संस्थाले केहि लत्ताकपडा, भाँडाकुडा र १५ हजार रुपैयाँ दिएको मनबहादुरले बताए । गाउँपालिकाले सुरक्षित स्थानमा बस्ती सार्ने आश्वासन मात्रै दिएको उनको गुनासो छ । अर्का पहिरो पीडित बलबहादुर नेपाली सरकारबाट केहि सहयोग नपाएपछि परिवारसहित कालापहाड हानिए । ऋण लिएर बनाएको घर पहिरोले बगाएपछि तिर्नका लागि कालापहाड जानु परेको उनले बताए । पसिना बगाएर कमाएको केहि रकम ऋण तिरेँ, बचेको रकमले गाउँमै एउटा घडेरी जोडेको छु,' बलबहादुरले भने । सरकारबाट राहत पाउने आश अझैँ नमरेको उनको भनाइ छ । अबिरल वर्षातसँगै आएको पहिरोले गैरागाउँका ७ घर बगाएको थियो । पहिरोमा परी १२ वर्षीय जनक कठायत र ११ वर्षीया लोकश कठायतको ज्यान गएको थियो । पहिरो गाउँमा रहेको लघु जलविद्युत आयोजना समेत बगाएको थियो । उक्त आयोजना डेढ वर्षसम्म पनि सञ्चालनमा आएको छैन् । पहिरोमा परी घाइते भएकाहरु उपचारपछि सामान्य अवस्थामा गाउँ फर्किइसकेका छन् । तर डेढ वर्षअघि पहिरोमा परि घरवारबिहीन बनेका गैरागाउँका पहिरो पीडित अझै पनि त्रिपालमुनि बसेर राहत पाउने आशमा छन् । पहिरो पीडितमध्ये तीन घरपरिवार भारत विस्थापित भएका छन् । दुई घरपरिवार त्रिपालमूनी जीवन कटाइरहेका छन् भने दुई परिवार अझै पनि आफन्तको शरणमा छन् । गैरागाउँका पहिरो पीडितका समस्या बुझ्न तत्कालिन समयमा कर्णाली प्रदेशका सभामुख राजबहादुर शाही समेत गैरागाउँमा पुगेका थिए । सभामुखसँग राखेको समस्यामाथि कुनै सुनुवाइ नभएको पहिरो पीडित कर्णबहादुर विकले बताए । प्रदेश सरकारले दिने भनेको एक लाख रुपैयाँ पनि आफूले नपाएको कर्णबहादुरले बताए । कर्णाली प्रदेश सरकारले प्राकृतिक विपद्को घटनाबाट पूर्णरुपमा घर क्षति भएका घरपरिवारलाई आवास निर्माणको लागि राहतस्वरुप प्रतिपरिवार एक लाख रुपैयाँ उपलब्ध गराउने निर्णय गरेको थियो । तत्कालिन मुख्यमन्त्री महेन्द्रबहादुर शाही नेतृत्वको कर्णाली प्रदेश सरकारको २०७७ साउन १७ गते बसेको मन्त्रीपरिषद् बैठकले विपद्बाट क्षती भएका घरपरिवारलाई तीन महिना खान पुग्ने खाद्यान्न उपलब्ध गराउने निर्णय गरेको थियो । गाउँपालिकाका उपाध्यक्ष सुस्मिता सिंहले भने पहिरोले घर बगाएकाहरुलाई गाउँपालिकाले सुरक्षित बासस्थानका लागि उपयुक्त जग्गा खोजिरहेका दाबी गर्छिन् । उनले प्रदेश सरकारबाट आउने एक लाख रुपैयाँ नआएपछि सुरक्षित स्थानमा सार्न नसकिएको बताइन् । चालु आर्थिक वर्षमा विपद् योजना बनाएर एकिकृत बस्ती विकास गर्ने योजना रहेको गाउँपालिकाका प्रमुख प्रशासकीय अधिकृत मनबहादुर थापा बताउँछन् ।"
एक केजी सुनसहित पक्राउ,पोखरा: कास्की प्रहरीले शनिबार १ किलो ८ ग्राम अवैध सुनसहित १ जनालाई पक्राउ गरेको छ। जिल्ला प्रहरी कार्यालय कास्की र वडा प्रहरी कार्यालय गगनगौडाबाट खटिएको संयुक्त प्रहरी टोलीले पोखरा ३० पावरहाउसमा सवारी चेकजाँच गर्ने क्रममा सुनसहित रमेश सुनारलाई पक्राउ गरेको हो। जिल्लामा अवैध सुनको कारोबार भइरहेको गोप्य सूचनाका आधारमा प्रहरीले पोखरा १५ बस्ने २५ वर्षीय सुनारलाई पक्राउ गरेको कास्कीका प्रहरी प्रवक्ता सुन्दर तिवारीले जानकारी दिए। सुनार काठमाडौंबाट पोखरा आउँदै गरेको माइक्रो बसबाट पक्राउ परेका हुन्। उनलाई पक्राउ गरी अनुसन्धानका लागि राजस्व अनुसन्धान विभाग हरिहर भवन ललितपुर बनाइएको प्रवक्ता तिवारीले बताए।
सहिदका सपना सम्झाउने स्मारक,"मकवानपुर : सहिद शब्दले बोकेको अर्थ जति ओजनदार छ। आजभोलि त्यसलाई हल्का रूपमा लिन थालिएको छ। हेटौंडा ११ स्थित सहिद स्मारक पुग्दा जो कोहीले पनि सहिदहरूले देखेका सपनाहरू सम्झिन्छन्। नेताहरू पनि बेलाबेलामा सहिद स्मारक आइरहन्छन्। सहिदको सम्झाना गर्छन्। उनीहरूले देखेको सपना पूरा गर्ने प्रतिवद्धता व्यक्त गर्छन्। तर, प्रतिवद्धताहरू क्षणमै बिर्सिएर गन्तव्यतर्फ लाग्छन्। देशका लागि विभिन्न कालखण्डमा ज्यान दिएका सहिदहरूको सम्मानमा सहिद स्मारक निर्माण गरिएको हो। यहाँ सम्पूर्ण सहिदलाई एकै थलोमा स्मरण गर्न ६ वर्षअघि सहिद स्मृति स्तम्भ निर्माण गरिएको थियो। स्मारकलाई सहिदको तीर्थस्थलका रूपमा विकास गर्न स्तम्भ निर्माण गरिएको हो। १९ मिटर गोलाइमा ६५ फिट अग्लो स्तम्भ निर्माण गरिएको छ। चारैतिर बगैंचा र अग्र भागमा नेपालको प्राकृतिक नक्सा निर्माण गरिएको छ। सबै सहिदहरूको छुट्टाछुट्टै शालिक बनाउन सम्भव नभएकाले सबै सहिदको सम्झनामा स्तम्भ निर्माण गरेका हौं, सहिद स्मारक विकास समितिका अध्यक्ष एवं बागमती प्रदेशका पूर्वमुख्यमन्त्री डोरमणि पौडेलले भने। स्तम्भ करिब १ करोड ५० लाख रुपैयाँको लागतमा निर्माण गरिएको हो। स्मारकमा विभिन्न राष्ट्रभक्तिपूर्ण युद्ध र जनसंघर्र्षहरूमा सहिद भएका १२ सहिदको एउटै ढुंगामा मुखाकृत कुँदिएको हो। स्थानीय सरस्वती खोलाबाट ल्याइएको श्यामल वर्णको ढुंगामा कलात्मक ढंगले कुँदिएको शालिक सहिद स्मारकको प्रमुख आकर्षण हो। उक्त कलाकृति सहिद दिवसका दिनमात्र खुला हुन्छ। ढुंगामा भीमसेन थापा, दशरथ चन्द, गंगालाल श्रेष्ठ, धर्मभक्त माथेमा र शुक्रराज शास्त्रीको आकृति कोरिएको छ। त्यस्तै, भीमदत्त पन्त, वीरेन राजवंशी, क्याप्टेन यज्ञबहादुर थापा, दुर्गानन्द झा, मुनेश्वरी यादव, रत्नकुमार वान्तवा, प्रभाकर पौडेलको आकृति कुँदिएको छ। स्मारकमा नेपालको प्रजातान्त्रिक आन्दोलनमा महत्वपूर्ण भुमिका खेलेका बीपी कोइराला, गणेशमान सिंह, मनमोहन अधिकारी र पुष्पलाल श्रेष्ठको शालिक राखिएको छ। त्यस्तै, तत्कालीन एमालेका महासचिव स्व मनद भण्डारीको मृत्यु भएको दास ढुंगाको दृश्य प्रतिबिम्बित हुनेगरी पूर्णकदको मदनको पहिलो शालिक निर्माण गरिएको छ। एक बिघा क्षेत्रमा चिडियाघरसमेत निर्माण गरिएको छ । साथै, नेपालमा भएको विभिन्न कालखण्डका आन्दोलनका सहिदहरूबारे जानकारी दिन पुस्तकालय निर्माण गरिएको छ। सहिदहरूबारे अध्ययन, अनुसन्धान एवं खोज गर्न चहानेका लागि अनुसन्धान केन्द्रका रूपमा सहिद स्मारकमा सहिद ग्यालरी निर्माण गरिएको स्मारकका कार्यालय प्रमुख रामचन्द्र न्यौपानेले बताए। यहाँ सहिदहरूबारे प्रकाशित पुस्तक, लेख, रचना, फोटो आदि संकलन गरी राखिएका छन्। देशका सबै सहिदबारे एकै ठाउँमा बसेर बुझ्न र अध्ययन गर्न पाउने वातावरण निर्माण गर्न हामी लागिपरेका छौं, उनले भने। २०४६ सालको जनआन्दोलनपछि २०४७ साउन ७ गते हेटौंडा ११ स्थित २० हेक्टर उजाड डाँडोमा वृक्षारोपण गरी सहिद स्मृति वाटिका नामाकरण गरिएको थियो। २०५२ मा तत्कालीन प्रधानमन्त्री मनमोहन अधिकारीले उद्घाटन गरेको सहिद स्मारक साढे २ दशकको बीचमा हेटौंडा को प्रमुख चिनारी बन्न पुगेको छ। यहाँ वार्षिक २ लाख बढी पर्यटक आउने गरेको समितिको तथ्यांक छ। हेटौंडा आउने बित्तिकै नयाँ मान्छे सहिद स्मारक घुम्न चहान्छन्, हेटौंडा उपमहानगरपालिकाका मेयर हरिबहादुर महतले भने, मकवानपुरको पहिलो पर्यटन गन्तव्य भएकाले यसको थप विकासमा हामीले सक्दो सहयोग गरिरहेका छौं। सँगै यस ठाउँलाई सहिदको तीर्थस्थलका रूपमा विकास गर्ने लक्ष्य रहेको समितिका अध्यक्ष पौडेलले बताए। सहिदहरूको सपना कति पूरा भए, अझै कति बाँकी छ, उनले भने, कम्तीमा सहिदहरूको सम्झना र सम्मान गरौं भनेर यो अभियान थालिएको थियो। एक हदसम्म पूरा भएको छ।"
आज तराईमा हुस्सुकुहिरो लाग्ने,"काठमाडौं : हाल देशमा पश्चिमी न्यून चापीय प्रणालीको आंशिक प्रभाव रहेको छ। उक्त मौसमी प्रणालीको प्रभावले देशका पहाडी भूभागमा आंशिक बदली रही तराईका भूभागमा हुस्सुकुहिरो लागेको मौसम पूर्वानुमान महाशाखाले जनाएको छ। काठमाडौं उपत्यकामा दुई दिनदेखि बिहानीदेखि मध्यान्ह्सम्म घाम लागे पनि अपरान्ह्पछि बदली हुने क्रम जारी रहेकाले केही चिसो महसुस गरिएको छ। महाशाखाको पछिल्लो विवरणमा काठमाडौँका न्यूनतम तापक्रम तीन डिग्रिसेल्सियस आधिकतम तापक्रम १६ डिग्री सेल्सियस रहेको छ। आज बिहान पनि काठमाडौँसहित देशका अधिकांश भागमा पारिलो घाम लागेको छ। महाशाखाको मौसमी बुलेटिनअनुसार आज दिउँसो प्रदेश नं १, बागमती प्रदेश, गण्डकी तथा लुम्बिनी प्रदेशका पहाडी भूभागमा आंशिकदेखि सामान्य बदली रही बाँकी भागमा आंशिक बदली रहने छ। रातिको समयमा पनि सोही मौसमी प्रणाली कायम रहने जनाइएको छ। रासस"
"सर्लाहीमा बसले मोटरसाइकललाई ठक्कर दिंदा एकको मृत्यु, १३ घाइते","मलङ्गवा : पूर्वपश्चिम राजमार्गअन्तर्गत सर्लाहीको ईश्वरपुर नगरपालिका१२ बाँकेस्थित जङ्गलमा यात्रुवाहक बसले मोटरसाइकललाई ठक्कर दिँदा मोटरसाइकलमा सवार एक जनाको मृत्यु भएको छ भने बसमा सवार १३ जना घाइते भएका छन्। सिरहाको बरियारपट्टीबाट काठमाडौंतर्फ आउँदै गरेको ना७ख ७५३ नंको रात्रिबसले विपरीत दिशाबाट जाँदै गरेको ना२९प ४४९८ नंको मोटरसाइकललाई गए राति ठक्कर दिएको थियो। मोटरसाइकललाई ठक्कर दिएपछि रात्रिबस राजमार्ग बायाँ साइडमा पल्टिंदा बसमा सवार ४० जनामध्ये १२ यात्रु घाइते भएको सर्लाहीका प्रहरी प्रवक्ता प्रहरी नायब उपरीक्षक माधवप्रसाद बुढाथोकीले जानकारी दिए। बसको ठक्करबाट मोटरसाइकल पछाडि सवार ईश्वरपुर१२, घारीबथानका २७ वर्षीय भक्तबहादुर खड्काको घटनास्थलमै मृत्यु भएको छ भने सोही ठाउँ निवासी मोटरसाइकल चालक २६ वर्षीय अरुण खड्का गम्भीर घाइते भएका छन्। उनीलाई लालबन्दीस्थित गढीमाई अस्पतालमा सामान्य उपचार गरी थप उपचारका लागि नेशनल मेडिकल कलेज वीरगञ्ज पठाइएको प्रहरीले जनाएको छ। लालबन्दी मोडेल अस्पतालमा उपचारपश्चात सात जना डिस्चार्ज भई आआफ्नो घरतर्फ फर्किसकेको र बाँकी चार घाइते सोही अस्पतालमा उपचार भइरहेको छ। एक जनालाई सिरहातर्फ सिफारिस गरिएको प्रहरीले जनाएको छ। अत्यधिक कुहिरोका कारण राजमार्गमा सवारी दुर्घना बढेको छ। रासस"
एजेन्टको भरपर्दा गयो घरबार,"जनकपुरधाम : ७२ वर्षीय गंगाधर सदाको आँखामा आँसु टलपलाएका थिए। आँगनमा उभिएर माटोको झोपडी नियाल्दै थिए। अब यो घर केही दिनका लागि मात्रै बस्ने ठेगाना हो, उनले सानो स्वरमा भने। किन त ? धन कमाउन विदेश जाने छोराको चाहनाले बुढेसकालमा उनको यो बास खोसिएको छ। घर र घडेरी साहूलाई जिम्मा लगाउनुपर्ने भएको छ। हजुरबुबा र बुबा यही घरघडेरीमा बसेका थिए। गंगाधर पनि यहीं हुर्किए। तीन छोरा हुर्काए। वर्षात्का बेला कैयन् चोटी घर भत्कियो। लिपे, टाले। खरको छानो थियो। जस्ता हाले। तर, धनुषाको नगराइन नगरपालिका२ का गंगाधरको परिवार अहिले घर न घाटको भएको छ। छोराछोरीले बुबाआमा र परिवारको कुरा नसुनेपछि यस्तै दशा लाग्छ, उनले भावुक हुँदै भने, मैले भनेको थिएँ, आफ्नै गाउँघरमा मेहनत गर। यहीँ कमाउन सकिन्छ। तर, बढी लोभमा पर्दा आज न घर बच्यो न त घडेरी नै। सयकडा ३ प्रतिशत ब्याजले झन्डै डेढ लाख ऋण परिवारको गुजारा जसोतसो धानिरहेको थियो। माइला छोरा ३० वर्षीय विष्णुदेवले चार वर्षअघि वैदेशिक रोजगारीमा जाने इच्छा व्यक्त गरे। एजेन्टको सम्पर्कमा पुगे। पासपोर्ट बनाए। गाउँकै साहूहरूबाट ३ रुपैयाँ सयकडा ब्याजमा १ लाख ४० हजार ऋण लिए। त्यो पैसा एजेन्टलाई बुझाए। तर, विदेश उड्नै पाएनन्। काठमाडौंमा अलपत्र छाडेर भागेका एजेन्ट अझै सम्पर्कमा आएका छैनन्। त्यही बेलाको ऋणले परिवारलाई सताइरहेको छ। ससुरालीबाट एजेन्टसँग भेट विष्णुदेवको बिहे धनुषाकै सुगामधुकरहीमा भयो। उनलाई रक्सीको लत थियो। ससुराली जाँदा दुई साला राजिन्द्र र त्रिदेवका साथ भट्टीमा जान्थे। राजिन्द्र र त्रिदेव तीन वर्ष साउदी अबरमा काम गरेर फर्किएका हुन्। दुई भाइको कमाइले ससुराली परिवारमा आर्थिक उन्नति भएको थियो। यसबारे विष्णुदेव जानकार नहुने कुरै रहेन। उनी गाउँमा रोजगारी नपाएर रक्सीको लतमा लागेका थिए। जसलाई सालोहरूले विदेश गएर धन कमाउन सुझाव दिए। उनीहरूले नै एजेन्टलाई पनि भेटाइदिएका हुन्, विष्णुदेवले भने। एजेन्ट भनिएका भडरियाका मिथिला यादव सोही भट्टीमा आउँथे। एजेन्ट यादवले सुरुसुरुमा त विष्णुदेवले खाएको रक्सीको पैसा पनि तिरिदिए। मलेसियामा लेबरको काममा पठाइदिने भने। त्यहाँ तलब ३० हजार कम्पनीले दिने र खान बस्न पनि छुट्टै दिने भन्यो। त्यसैले मलाई विदेश जान रहर लाग्यो। विष्णुदेवले भने, दुई महिनासम्म मेरो घर ओहोरदोहोर गथ्र्यो। उसको कुरामा विश्वास लागेरै पैसा दिएँ। एजेन्ट यादवले पहिला पासपोर्ट बनाउन भने। जसका लागि १० हजार रुपैयाँ ऋण लिए। त्यसपछि जनकपुरमै एजेन्टले स्वास्थ्य परीक्षण पनि गराए। यसलाई त मेडिकलले नै फेल भनेको थियो। तर, त्यो एजेन्टको कुरामा लागेर ऋण उठाई सबै पैसा उसलाई बुझायो, बुवा गंगाधरले भने, मैले धेरै रोकेको थिएँ। एकै पटकमा सबै पैसा नदिन भनें। तर, यसले लुकाएर दियो। आज कर्जा सधाउने बेला सब मेरो टाउकोमा थुपारेको छ। विष्णुदेवले पैसा एजेन्ट यादवलाई उनको घर भडरियामै गएर दिए। त्यस बेला दुई सालो र केही स्थानीयवासी देखिजान्ने थिए। तर, कुनै कागजपत्र गरेनन्। जब एजेन्टको फोन अफ भयो पैसा दिएको भोलि पल्टै एजेन्टले विष्णुदेव र अन्य दुई युवकको पासपोर्ट आफूसँग राखेर काठमाडौं लगे। काठमाडौं गएको दुई दिनपछि विदेश उडाउने आश्वासन यादवले दिएका थिए। काठमाडौंमा सिनामंगलको एउटा होटलमा विष्णुदेव र उनीसँगै आएका अर्को गाउँका दुईजनालाई राखेर एजेन्ट अर्को कोठामा बसे। दुई दिनसम्म सबै ठीक थियो। तर, जुन दिन विदेश उडाउने कुरा थियो त्यो दिन एजेन्ट यादव कोठा छाडेर फरार भयो। हामी २२ दिन त्यही लजमा बस्यौं। एजेन्टले फोन अफ गरेको थियो। ऊसँग सम्पर्क नै भएन। आफूसँग भएको ७८ हजार रुपैयाँ पनि सक्यो। पछि खानसमेत पैसा नहुँदा शरीरमा लगाएको लुगा छाडेर अन्य सबै सामान खोस्यो। हामीलाई लजबाट निकालिदियो, विष्णुदेवले भने, भौतारिँदै गौशाला पुगेँ। त्यहाँ एक जना बसवालालाई निकै अनुनयविनय गरेपछि सित्तैमा जनकपुर ल्याइदियो। विदेश जान्छु भनेर ऋणकै पैसाबाट राम्रो लुगाहरू, स्विटर र ज्याकेट पनि किनेका थिए उनले। तर, लजवालाले सबै राखेको उनले सुनाए। भने, त्यहाँदेखि अहिलेसम्म बाक्लो लुगा पनि किन्न सकेको छैन। पासपोर्ट र पैसा लिएर भागेका एजेन्ट यादव सम्पर्कमा आएका छैनन्। विष्णुदेव प्रत्येक महिना भडरिया गएर यादवको पत्ता लगाउने प्रयास गर्छन्। उसको घरका मान्छेहरू ऊ विदेश गइसक्यो भनेर जवाफ दिन्छन्। सोध्न जाँदा उल्टै हप्काउँछन्। गाली गर्छन्। उसको कुनै अत्तोपत्तोनै छैन, विष्णुदेवले भने। ब्याजको स्याज, स्याजको ब्याज ठगिएपछि ऋण बढ्दै गयो। ब्याजको स्याज र स्याजको ब्याज गरी रकम असुल्न खोजे। ब्याज बढ्दै गएपछि अन्तमा गंगाधरले आफूसँग भएको १० धुर घडेरी बेचेका छन्। दुईतीन वर्षसम्म त अर्काको जग्गामा मजदुरीबापत पाएको धान र गहुँ बिक्री गरी ब्याज तिरे। तर, ब्याज धेरै बढी भयो। एजेन्टलाई दिने पैसाबाहेक पनि ऋण लिएका छन्। सबै साहू आएर पैसा माग्न थालेपछि यो घडेरी बिक्री गर्नुपरेको हो। अहिले पूरै पैसा नपाएकाले घर छाडेको छैन, पूरै पैसा आएपछि त्यसबाट केहीले ऋण चुक्ता गर्छु र केही बचाएर गाउँभन्दा बाहिर थोरै जग्गा किनेर फेरि अर्को झुपडी बनाउँछु, गंगाधरले भने। एजेन्ट यादवले पैसा ठगी गरेको कुनै प्रमाण नहुँदा उजुरी दिन नसकेको छिमेकी मनिचन्द्र सदाले बताए। मुसहर जाति हो पढेलेखेका हुँदैनन्। हामीलाई के बिगार्छन् र भनेर नै ठगेको हो, मनिचन्द्रले भने, एउटाको गल्तीले पूरा परिवार सडकमा आएको छ। गंगाधरका जेठो छोरा ब्रह्मदेव ८ वर्षअघि नै विदेश गएका थिए। तर, उनी त्यसपछि घर फर्केका छैनन्। कहिलेकाहीँ फोन गरेर हालखबर सोध्छन्। तर, परिवारलाई कुनै आर्थिक सहयोग गरेका छैनन्। सबैभन्दा कान्छो राजदेव बेरोजगार छन्। उनले कामकाज नगर्दा घरमा बोझ भएको बुबा गंगाधरले बताए। ठगिने अधिकांश दलित र अशिक्षित मधेस प्रदेशमा एजेन्टबाट विदेश पठाइदिने आश्वासन दिएर ठगिनेमध्ये अधिकांश दलित र अशिक्षित नागरिक छन्। ठगीमा परेका अधिकांशसँग प्रमाणको अभाव हुन्छ। एजेन्टले फकाएर पासपोर्ट र पैसा लिन्छ। तर, त्यसबापतको कुनै रसिद वा भर्पाइ दिँदैन यस्तोमा प्रहरीकहाँ उजुरी गर्न जान पनि अप्ठ्यारो हुन्छ, सुरक्षित आप्रवासन योजना धनुषाका संयोजक अनिरुद्ध मुखिया भन्छन्। एजेन्ट बनेर लोभ देखाउनेहरू आफ्नै चिनजानका वा चिनजानको व्यक्तिको माध्यमबाट परिचय भएकाहरू धेरै रहेको उनी बताउँछन्। २०७७७८ मा धनुषामा आप्रवासी स्रोत केन्द्र तथा उपकेन्द्रहरूको माध्यमले ३ सय १८ वटा वैदेशिक रोजगारीमा ठगीसम्बन्धी मुद्दाहरू दर्ता भएको थियो। जसमध्ये १२७ वटामा पीडितलाई न्याय दिलाइएको छ। पीडितसँग ठगिएको कुनै कागजी प्रमाण नभएकाले यस्ता घटनामा पक्राउ पर्ने क्रम न्यून रहेको बताउँछन्, धनुषाका प्रहरी उपरीक्षक बसन्त रजौरे। वैदेशिक रोजगारमा कोही ठगिएका छन् भने त्यो उजुरी पहिला जिल्ला प्रशासनमा जान्छ त्यहाँबाट प्रहरीको आवश्यकता पर्यो भने मात्रै हामीकहाँ घटना आइपुग्छ, उनले भने, अधिकांश घटनामा पीडितसँग ठगिएको कुनै प्रमाण नहुँदा कानुनी रूपमा कमजोर हुने डरले प्रहरीसम्म आउँदैन। सुरक्षित छैन रोजगार सुरक्षित आप्रवासन योजना धनुषाको तथ्यांकअनुसार गत वर्ष २० जना वैदेशिक रोजगारीमा गएका धनुषा जिल्लाका युवाहरूको शव नेपाल ल्याइएको छ। तीन जनाको शवलाई गन्तव्य मुलुकमै शदगत गरिएको छ। ठगीमा परेकाहरूलाई ८ करोड ३९ लाख ४ हजार ९ सय ४१ रुपैयाँ क्षतिपूर्ति उपलब्ध गराइएको छ। चालू आर्थिक वर्षको साउनदेखि मंसिर महिनासम्ममा १ सय २२ वटा ठगीको मुद्दा दर्ता भइसकेको छ। जसमध्ये ५२ वटामा सहजीकरण गरी पीडितलाई न्याय दिलाइएको छ। पछिल्लो ५ महिनामा १० वटा शव नेपाल ल्याउन सहजीकण गरिएको छ। काठमाडौं लैजाँदै एजेन्ट भाग्दै धनुषाको हरिहरपुरका सात युवाबाट साढे १० लाख रुपैयाँ उठाएर एजेन्ट राजेश दास सम्पर्कविहीन भए। स्थानीय जीवछ मुखिया, अशोक मुखिया, सोमन मुखिया, प्रदीप मखिया, सरोज मुखिया, जीवन मुखिया र लक्ष्मण दासले धनुषाकै हरैयाका राजेशलाई जनही डेढ लाखका दरले रकम बुझाएका थिए। राजेशले प्रमाणबापत सबैलाई कागजमा लेखेर आफ्नो हस्ताक्षर गरी एकएक प्रति उपलब्ध गराए। उनले रकम हात पारेपछि सातै जनालाई काठमाडौं लगेर केही दिन लजमा राखे। म्यानपावर कम्पनीसँग सम्पर्क हुँदै छ तिमीहरूको भिसा आउन ढिलो छ भनी एक सातासम्म राखे। पछि फोन अफ गरेर बेपत्ता भए, पीडित अशोकले भने, हामी सबै गरिब परिवारका छौं साहूसँग ऋण उठाएर एजेन्टलाई दिएका थियौं। विदेशमा कमाएर ऋण चुक्ता गर्ने सोचेका थियौं तर, यसरी ठगिएपछि ऋणको बोझ उल्टै टाउकोमा परेको छ। प्रहरी प्रशासनमा पटकपटक निवेदन दिँदा पनि एजेन्ट राजेशलाई पक्राउ नगरेको अशोकको गुनासो छ। हामीले फोन गर्दा हाम्रो नम्बर नै ब्लाकलिस्टमा पारिदिएको छ, उनले भने। धनुषाको गोविन्दपुर १ का ४५ वर्षीय रुदल मण्डल १० कक्षा मात्र पास छन्। उनी ३० वर्षको उमेरमा पहिलो पटक कतार गएका थिए। तीन वर्ष त्यहाँ काम गरेपछि रुदल नेपाल फर्के। फेरि पाँच वर्ष मलेसिया गएर काम गरे। पछि काठमाडौं गई होटलमा काम गर्न थाले। कामकै क्रममा मण्डलको भेट गाईघाटका वीरेन्द्र साहसँग भयो। साहले आफू एजेन्ट रहेको परिचय दिई मण्डलसँग हिमचिम बढाए। ३ महिनासम्म निरन्तर सम्पर्कमा रही एजेन्ट वीरेन्द्रले मण्डललाई रोजगारीका लागि युरोप पठाइदिने र त्यहाँ क्लिनरको काम दिलाएर महिनाको ७ सय डलरसम्म तलब दिलाउने आश्वासन दिए। राम्रो रोजगारीको आशमा मण्डलले आफू र ज्वाइँ सरोज मण्डलका लागि जागिर दिलाइदिन १० धुर घडेरी बेचेर साहलाई १० लाख रुपैयाँ भिसा र टिकट मिलाइदिन भन्दै दिए। रकम पाउनबित्तिकै एजेन्ट साह फरार भए। उनलाई खोज्दै मण्डलले प्रहरी प्रशासन चारैतिर उजुरी दिए तर, पछिल्लो दुई वर्षदेखि नत साह भेटिए, न त मण्डलको पैसो फिर्ता पाउने कुनै बाटो फेला परेको छ। मलाई शंका लागेको थियो मजस्तो कम पढेलेखेकालाई युरोप पठाउने कुरामा तर, ३ महिनासम्म एउटै कुरा भनेर फकायो, जनकपुरको एक कार्यक्रममा भेटिएका मण्डलले गहभरि आँसु भर्दै भने, भएभरको पुँजी पनि गयो अब जीवन कसरी चलाउने ?  छोराछोरीले बुबाआमा र परिवारको कुरा नसुनेपछि यस्तै दशा लाग्छ। मैले भनेको थिएँ, आफ्नै गाउँघरमा मेहनत गर। यहीँ कमाउन सकिन्छ। तर, बढी लोभमा पर्दा आज न घर बच्यो न त घडेरी नै। गंगाधर सदा पीडित बुबा काठमाडौंमा लगेर लजमा राख्यो। २ दिनपछि एजेन्ट सम्पर्कविहीन भयो। २२ दिन लजमा बस्यौं। पछि खानसमेत पैसा नहुँदा लजवालाले सबै सामान खोस्यो। एक जना बसवालालाई भनेर सित्तैमा जनकपुर ल्याइदियो। विष्णुदेव सदा पीडित छोरा  वैदेशिक रोजगारमा कोही ठगिएका छन् भने त्यो उजुरी पहिला जिल्ला प्रशासनमा जान्छ । अधिकांश घटनामा पीडितसँग ठगिएको कुनै प्रमाण नहुँदा कानुनी रूपमा कमजोर हुने डरले प्रहरीसम्म आउँदैन। बसन्त रजौरे प्रहरी उपरीक्षक, धनुषा  ठगीमा परेका अधिकांशसँग प्रमाणको अभाव हुन्छ। एजेन्टले फकाएर पासपोर्ट र पैसा लिन्छ। तर, त्यसबापतको कुनै रसिद वा भर्पाइ दिँदैन यस्तोमा प्रहरीकहाँ उजुरी गर्न जान पनि अप्ठ्यारो हुन्छ। अनिरुद्ध मुखिया संयोजक, सुरक्षित आप्रवासन योजना धनुषा  एजेन्टले पैसा ठगी गरेको कुनै प्रमाण नहुँदा उजुरी दिन सकेका छैनन्। मुसहर जाति हो पढेलेखेका हुँदैनन्। हामीलाई के बिगार्छन् र भनेर नै ठगेका हुन्। एउटाको गल्तीले पूरा परिवार सडकमा आएको छ। मनिचन्द्र सदा गंगाधरका छिमेकी"
"रेड, ब्ल्याक लेबल र भोड्काको तस्करी","काठमाडौँ : भारतबाट चोरी पैठारी गरी नेपालमा रक्सीको अबैध कारोबार गरेको आरोपमा प्रहरीले चार जनालाई पक्राउ गरेको छ। पर्सा गादी घर भई बुढानिलकण्ठ क्षेत्रमा बस्ने सन्तोष चन्द्र बख्रेलसहित चार जना र २९६ कार्टुन मदिराहरु महानगरिय अपराध महाशाखाले पक्राउ गरेको हो । पक्राउ पर्नेहरुमा बख्रेलसहित पर्साका रचीन पोख्रेल, सर्लाहीका नारायणप्रसाद घिमीरे, शैलेश पन्त रहेका छन्। ती व्यक्तिहरुको साथबाट रेड लेबल, ब्ल्याक लेबल, अबसोलुट भोड्का लगायतका रक्सीहरु भारतबाट चोरी पैठारी गरी नेपाल ल्याई कारोबार गर्ने गरेको भन्ने गोप्य सूचनाको आधारमा महाशाखाको विशेष टोलीले शुक्रबार उपत्यकाका रामकोट, कपन लगायतका विभिन्न स्थानबाट पक्राउ गरेको हो। प्रारम्भिक अनुसन्धान पश्चातः थप अनसन्धान तथा कारबाहीको लागि आइतबार राजश्व अनुसन्धान विभाग हरिहरभवन ललितपुर पठाइएको छ। बख्रेलले विगत ३ महिना अगावै प्रथम पटक १६० काटुन, दोस्रो पटक २०० काटुन र तेस्रो पटक ३०० कार्टन ब्ल्याक लेबल, रेड लेबल, विभास रिंगल र ऐप्सुलेट भोड्का ल्याई गैरकानुनी रुपमा विक्रि वितरण गरेको पाइएको छ। बख्रेलले बजारमा विक्रि वितरण गर्ने ईन्फिनिटि लिक्योर, मुलपानीका संचालक शैलेश पन्तसंग मिलेर काम गर्दै आएको खुलेको छ। यस्तै आरोपित नारायण साद घिमिरेले उक्त ब्राण्डका मदिराहरू डिउटी फ्रीको हो भनि ग्राहकलाई विश्वास दिलाई विक्रि गर्दै आएको खुल्न आएको छ। ती मदिराहरू विशेषतः पार्टी प्यालेसमा विक्रि बितरण गर्ने गरेको देखिएको छ। मदिराको अन्दाजी बजार मुल्य एक करोड पचास लाख रहेको प्रहरीले जनाएको छ।"
डुबानको समस्याबाट मुक्त हुँदै टीकापुर,"टीकापुर : कैलालीको टीकापुर नगरपालिका१ मा निर्माणाधीन मानव मलमूत्र व्यबस्थापन केन्द्रको काम अन्तिम चरणमा पुगेको छ। पचासी प्रतिशत काम सकिएको र बाँकी दुई महिनामा भित्रमा सम्पन्न हुनेगरी काम भइरहेको जनाइएको छ। साना शहरी खानेपानी आयोजनाका इञ्जीनियर पारसमणि भट्टले भने, 'एक वर्षमा सक्नुपर्ने निर्माण काम कोरोनाका कारण थप ३ महिना लाग्ने भएको छ, अगामी फागुनसम्म नगरपालिकालाई हस्तान्तरण गर्छौँ। मलमूत्र व्यवस्थापन र ढलको काम सँगसँगै भइरहेको छ।' सो केन्द्र सञ्चालनमा आएपछि दैनिक ९ घनमिटर अर्थात ९ हजार लिटर मलमूत्र व्यबस्थापन गर्न सहज हुनेछ। यतिखेर घरको मलमूत्र ट्याङ्की (सक्सन मेशिन) बाट निकालेर खुल्ला ठाउँमा जथाभावी फाल्ने गरिएको छ। विगत चार वर्षदेखि नगरपालिकाको सो मेशिनमार्फत घरमा जम्मा भएको मलमूत्र निकालिए पनि फाल्ने स्थानको समस्या थियो। यसरी जथाभावी फोहर व्यबस्थापन गर्दा वातावरण दुर्गन्धित हुने गरेको छ। पछिल्लो जनगणनाअनुसार टीकापुरमा १९ हजार घरधुरी छन् भने ९० हजार जनसंख्या छ। मलमूत्र केन्द्रलाई कार्यबिधि बनाएर सञ्चालन गरिने टीकापुर नगर प्रमुख तपेन्द्रबहादुर रावलले जानकारी दिए। 'यतिखेर हप्ताको तीन चार दिनमात्र सक्सन मेशिन प्रयोगमा आउने गरेको छ, यसको क्षमताअनुसार प्रयोग गर्न अन्य स्थानीय निकायसँग पनि सहकार्य गर्न आवश्यक छ', उनले भने। भ्याटसहित ६० करोड रुपैँयामा केन्द्र र सतही ढल गरी दुई आयोजना निर्माणाधीन छन्। सतही पानीको निकास गर्न २९ किलोमिटर लामो ढल निर्माण हुने भएको छ। अहिलेसम्म साढे चार किमी ढल निर्माण भएको छ। मुक्त कमैया बस्ती र बजार क्षेत्रमा गरी २९ किमी लामो ढल निर्माणको योजना रहेको आयोजनाका परामर्शदाता इञ्जीनियर अरुण रोस्याराले जानकारी दिए। 'स्थानीय तहबाट असहयोग भएन भने ढलको काम अबको एक वर्षमा सकिन्छ, उनले भने, निर्माणमा प्रयोग भएका सामग्री सरकारको प्रयोगशालामा परीक्षण हुन्छ। टीकापुर मै प्रयोगशाला राखेर फलामका डण्डी, सिमेण्ट, इटा, बालूवा र गिट्टी परीक्षण गर्दै आएको र निर्माण भएका संरचनाको पुनः परीक्षण हुने गरेको उनले बताए। उनले मलमूत्र व्यबस्थापन र ढलको काम सँगसँगै भइरहेको पनि जानकारी दिए। सतही पानीलाई ढलमार्फत् जमरा र ज्ञानी कुलामा पठाइने छ भने मलमूत्र प्रशोधन गरेर निस्केको सफा पानी जमरामा पठाइने जनाइएको छ। कतिपय ठाउँमा खानेपानीको पाइपले समस्या पारेको जनाउँदै स्थानीय सरकारसँग मिलेर आयोजना निर्माण भइरहेको कम्पनीको भनाइ छ। सो केन्द्र सञ्चालनमा आएपछि मलमुत्र व्यवस्थापनका लागि समस्या कम हुने स्थानीयवासी रुपा साउँदले बताए। शौचालयबाट निकालिएको मलमुत्र आफ्नै बारीभित्रै व्यवस्थापन गर्नुपर्ने समस्या थियो, अब प्रशोधन गरेर उर्जा निस्कनेछ। यसले नागरिकलाई पनि सजिलो र सरकारलाई पनि आम्दानी हुन्छ, उनले भने, यसका साथै आकाशे पानी व्यवस्थापनका लागि बन्न थालेको ढलले बर्सेनि वर्षा हुने वित्तिकै डुवान हुने टीकापुर डुवानबाट समस्यामा पर्ने छैन। स्थानीयवासी यसरी निर्माण भइरहेका योजना गुणस्तरीय बनाउनतर्फ स्थानीय सरकारले ध्यान दिनुपर्ने बताउँछन्। रासस"
खुट्टाले स्वाद चाख्ने जीव,"पुतली सबैलाई मन पर्ने जीव हो। यो एक प्रकारको कीरा हो। यो आकर्षक र सुन्दर हुन्छ। अन्टार्कटिका बाहेक संसारका सबै ठाउँमा यसलाई देख्न सकिन्छ। जानौं पुतलीका बारेमा केही तथ्य : पृथ्वीमा लगभग २० हजार पुतलीका प्रजाति पाइन्छन्। यसको आयु औसत १ महिनाको हुन्छ। अलगअलग प्रजातिमा सबैको आयु फरकफरक हुन्छ। भाले पुतलीभन्दा पोथी पुतली धेरै बाँच्छ। जुन अन्डाबाट पुतली बाहिर निस्कन्छ, त्यसैको खोल नै उसको पहिलो भोजन बन्छ। पुतलीले भोजनको स्वाद आफ्नो खुट्टाबाट थाहा पाउँछ। पुतलीले कुनै वस्तुको गन्ध उसको टाउकोमा भएको एन्टिना जस्तो अंगबाट थाहा पाउँछ। यसले पराबैगनी किरण पनि देख्न सक्छ। यसका आँखामा लगभग ६ हजारवटा लेन्स हुन्छन्। यति धेरै लेन्स आँखामा भए पनि यसले रातो, हरियो र पहेँलो रंग मात्रै देख्छ । कतिपय वस्यक पुतलीले खाएको खानेकुरा सबै पचाइदिन्छन्। केही पनि बाहिर फाल्दैनन्। यसको पँखेटा पारदर्शी हुन्छ। अहिलेसम्म पत्ता लागेअनुसार सबैभन्दा ठूलो पुतली १२ इन्च र सबैभन्दा सानो आधा इन्चको पाइएको छ। पुतलीको मुख्य खाना फूलको रस हो। स्कीपर नामको पुतली घोडाको गतिभन्दा पनि चाँडो उड्न सक्छ। कुनैकुनै पुतलीका प्रजातिले जनावरको घाउबाट निस्किएको रगत पनि खान्छन्। कुनै पुतली वातावरणसँग मिल्न आफ्नो रंग परिवर्तन गर्न सक्छन्। यसले रूखबिरुवाको पातमा अन्डा दिन्छन्। पृथ्वीमा एउटा पुतलीको प्रजाति छ। जसको पँखेटामा एकातर्फ अंग्रेजी अंक ८९ र अर्कोतर्फ ९८ लेखिएको हुन्छ। (एजेन्सीको सहयोगमा)"
नेपालगन्जको आँखा अस्पतालमा देशकै पहिलो मोडुलर अप्रेशन थियटर,"नेपालगन्ज : नेपालगन्जको भिजन आँखा अस्पतालले नेपालमै पहिलो पटक आँखा अप्रेशनका लागि मोडुलर अप्रेशन थियटर निर्माण गरेको छ। बुधबार नेपालगन्जमा आयोजित कार्यक्रममा अस्पतालका मेडिकल डाइरेक्टर फेको तथा जलविन्दु विशेषज्ञ डाप्रचण्ड गौतमले आँखा अस्पतालमा पहिलो पटक मोडुलर अप्रेशन थियटर निर्माण गरेको जानकारी दिए। उनले भने, नयाँ खुलेका जनरल अस्पतालमा मोडुलर अप्रेशन थियटर निर्माण गरिएको छ। आँखा अस्पतालमा भने हामीले देशमै पहिलो पटक मोडुलर अप्रेशन थियटर निर्माण गरेका हौं। आँखा उपचारको सबैभन्दा पूरानो तिलगंगा आँखा अस्पतालमा पनि मोडुलर ओटी छैन। त्यहाँको टोलीले भर्खरै हाम्रो ओटी हेरेर गएको छ। अस्पतालले झन्डै ५० लाख रुपैयाँको लागतमा एउटा मोडुलर र अर्को सेमि मोडुलर गरी २ वटा अप्रेशन थियटर निर्माण गरेको छ। विगतको अप्रेशन थियटरमा दैनिक २० देखि २५ वटा आँखाको अप्रेशन गर्ने क्षमता रहेकोमा अब दुई वटा मोडुलर अप्रेशन थियटरबाट दैनिक एक सय जनाको अप्रेशन गर्ने गरी क्षमता विस्तार गरेको छ। मोडुलर अप्रेशन थियटर महंगो प्रविधि भएकाले सामान्य अप्रेशन थियटरबाट काम भइरहेको बताउँदै डागौतमले यो प्रविधिबाट अस्पतालमा हुने संक्रमणबाट जोगाउन सकिने डागौतमले बताए। २७ माघ २०७५ मा १५ शैयाको भिजन आँखा अस्पताल नेपालगन्जमा खुलेको हो। अस्पतालमा जनरल वार्डका बिरामीलाई शैया निःशुल्क छ। अस्पतालले ३ वटा स्पेशल क्याबिन बनाइरहेको छ। आँखा सम्बन्धी कुनै पनि समस्या नेपालगन्जमै उपचार हुने गरी हामी काम गरिरहेका छौं। अबको एक वर्षभित्र आँखा उपचारको लागि काठमाडौं वा भारत जानुपर्ने बाध्यताको अन्त्य हुनेछ, डागौतमले दाबी गरे।"
न्यून चापीय प्रणालीको प्रभाव : आंशिक बदलीदेखि हिमपातको संभावना,"काठमाडौं : हाल देशमा पश्चिमी न्यून चापीय प्रणालीको आंशिक प्रभाव रहेको छ । उक्त मौसमी प्रणालीको प्रभावले देशका पहाडी भूभागमा आंशिक बदली रही तराईका भूभागमा हुस्सुकुहिरो लागेको मौसम पूर्वानुमान महाशाखाले जनाएको छ। काठमाडौं उपत्यकामा घाम लागेपनि केही चिसो महसुश गरिएको छ । महाशाखाको पछिल्लो विवरणमा काठमाडौंको न्यूनतम तापक्रम तीन डिग्रिसेल्सियस आधिकतम तापक्रम १६ डिग्री सेल्सियस रहेको छ । महाशाखाको मौसमी बुलेटिनअनुसार आज दिउँसो प्रदेश नं १, बागमती प्रदेश, गण्डकी तथा लुम्बिनी प्रदेशका पहाडी भूभागमा आंशिकदेखि सामान्य बदली रही बाँकी भागमा आंशिक बदली रहने छ । रातीको समयमा पनि देशको उच्च पहाडि भूभागका एक दुई स्थानहरुमा हल्का हिमपातको संभावना रहेको छ।"
