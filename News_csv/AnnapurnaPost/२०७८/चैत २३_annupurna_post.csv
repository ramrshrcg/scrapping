शीर्षक,विवरण
नवलपुरमा पनि पल शाहलाई थुनामा पठाउन आदेश,"नवलपुर : तनहुँ कारागारमा थुनामा रहेका अभिनेता पल शाहलाई पूर्वी नवलपरासीको नवलपुर जिल्ला अदालतले पनि पुर्पक्षका लागि थुनामा पठाउने आदेश दिएको छ। उनलाई पुनः तनहुँको दमौली कारागारमै फिर्ता पठाउने आदेश दिइएको हो। शाहमाथि एक किशोरी गायिकालाई बलात्कार गरेको अभियोग लागेको छ। एक वर्षअघि सुटिङका क्रममा तनहुँ र पूर्वी नवलपरासीको गैंडाकोटमा पुग्दा शाहले छुट्टाछुट्टै स्थानमा बलात्कार गरेको भन्दै किशोरीले दुवै जिल्लाको प्रहरी कार्यालयमा उजुरी दिएकी थिइन्। उजुरीका आधारमा तनहुँ कारागारमा थुनछेक बहसहुँदा शाहलाई पुर्पक्षका लागि थुनामा पठाउने आदेश भएको थियो। कारागारबाटै शाहलाई थुनछेकका लागि नवलपुर पुर्याएको हो। अदालतमा बुधबार भएको थुनछेक बहसपछि जिल्ला न्यायाधीश अर्जुन अधिकारीको इजलासले शाहलाई पुर्पक्षका लागि थुनामा पठाउने आदेश भएको अदालतका सूचना अधिकारी लालबहादुर क्षेत्रीले जानकारी दिए। मंगलबार शाहको बयान सकिएपछि बुधबार थुनछेक बहस भएको हो। आदेश बुधबार राति अबेर आएको हो। 'प्रमाणका आधारमा शाहलाई दमौली कारागारमै फिर्ता पठाउने आदेशमा भएको छ,' अधिकारीले भने। किशोरीको तर्फबाट ३ जना सरकारी वकिल र २ जना कानुन व्यवसायीसहित ५ ले बहस गरेका थिए। शाहका तर्फबाट ९ जना कानुन व्यवसायीले बहस गरेको सूचना अधिकारी क्षेत्रीले जानकारी दिए। किशोरीको तर्फबाट बहस गर्ने सरकारी वकिलसहितका कानुन व्यवसायीले अभियोगमा दोषी देखिएकाले शाहलाई १२ देखि १४ वर्षसम्मको कैद सजायसहित ४ लाख जरिवाना र उचित क्षतिपुर्तिको माग गरेका थिए। त्यस्तै अभियुक्त शाहको तर्फबाट बहस गर्ने कानुन व्यवसायीले रिहा हुनुपर्ने माग गरेका थिए। शाहको तर्फबाट बहस गर्नेमध्येका अधिवक्ता गणेश अधिकारीले अभियोग प्रमाणित हुने प्रमाण नरहेकाले झुठा मुद्दामा फसाउन खोजिएकोले उनलाई रिहा गर्न माग गरेको बताए। आफूमाथि बलात्कार भएको भन्दै किशोरीले एक महिनाअघि नवलपुर अदालतमा जबरजस्ती करणीको मुद्दा दर्ता गरेकी थिइन्।"
पाल्पाका १० वटै पालिकामा तालमेल गरेर चुनाव लड्ने गठबन्धन दलको निर्णय,"तानसेन : पाँच दलिय गठबन्धनले आगामी बैशाख ३० गते हुने स्थानीय तह निर्वाचनको लागि पाल्पाका सबै स्थानीय तहमा सहकार्य गर्ने निर्यण गरेका छन्। पाँच दलिय गठबन्धनको आज तानसेनमा बसेको संयुक्त बैठकले निर्वाचन तयारीको लागि विभिन्न निर्णय पनि गरेको छ। संयुक्त बैठकले स्थानीयतह चुनावी गठबन्धनको लागि नेपाली काँग्रेस पाल्पाका जिल्ला सभापती हिमालदत्त श्रेष्ठको संयोजकत्वमा पाँच सदस्यीय संयुक्त संयन्त्र गठन गरेको छ। संयुक्त संयन्त्र समितिको सदस्यमा नेकपा माओवादी केन्द्रका जिल्ला संयोजक नेत्रप्रसाद पाण्डे, नेकपा एकीकृत समाजवादीका जिल्ला अध्यक्ष खिमानन्द पाण्डे(कमल), राष्ट्रिय जनमोर्चा पाल्पाका अध्यक्ष विशाल दर्लामी र जनता समाजवादी पार्टीका पाल्पा अध्यक्ष मेयरमान राना रहेका छन्। बैठकले चुनावी तालमेललाई सफल बनाउन आवश्यक परामर्श छलफल तथा संवादको लागि पाँच दलबाट तीनतीन जना सदस्य रहने गरी कार्यदल गठन गर्ने निर्यण गरेको छ। गठनबन्धनको बैठकले पाल्पाका १० वटै स्थानीय तहका ८१ वटै वडामा तालमेल गरेर निर्वाचनमा उम्मेदवारहरुको तयारी गर्ने छलफल गरेको छ। स्थानीय तहको निर्वाचन २०७४ मा नेकपा एमालेले पाल्पाका ६ वटा, ४ वटा स्थानीय तहमा नेपाली काग्रेसले विजयी हासिल गरेको थियो। नेकपा माओवादी केन्द्रले तानसेन नगरपालिका१३ वौघागुम्वा, रिव्दीकोट गाउँपालिका ८ फेक, र रैनादेवी छहरा गाउँपालिका१ सिद्धेश्वर र तिनाउँ गाउँपालिका२ दोभान वडा अध्यक्षमा विजयी भएको थियो। चैत्र २५ गतेसम्म गठबन्धन दलहरुले आआफ्नो किसिमले तयारीमा जुटुने, आगामी बैठकमा प्रत्येक वडावडाको गठबन्धनको अबस्थाबारे जानकारी गराउने, जिल्लाको राजनीतिक अवस्था अनुसार, पालिकामा गठबन्धन दलको जनमतको आधारमा उम्मेदवारीको टुङ्गो लगाईने नवगठित संयुक्त संयन्त्रका संयोजक हिमालदत्त श्रेष्ठले बताए।"
सेवासुबिधाको रकमबाट बालबालिकालाई शैक्षिक सामाग्री बितरण,"अछाम : बान्नीगढी जयगढ गाउँपालिकाका अध्यक्ष राजेन्द्र खड्काले अनाथ, असहाय तथा बिपन्न बालबालिकाहरुलाई शैक्षिक सामाग्री वितरण गरेका छन्। निर्वाचनका क्रममा गरेको प्रतिबद्धता अनुसार आफूले पाएको सेवा सुविधाको रकमबाट विद्यालयमा अध्ययनरत अनाथ, असहाय तथा विपन्न विद्यार्थीहरुलाई २ लाख ५० बराबरको शैक्षिक सामाग्री बितरण गरेका हुन्। बुधवार बान्नीगढी जयगढ गाउँपालिका६ दर्नाका ७ वटा विद्यालयमा अध्ययनरत ६१ जना विद्यार्थीहरुलाई एक हजार नगद, विद्यालय पोशाक, झोला, कापी बितरण गरेका हुन्। उनले आफूले २०७४ सालको निर्वाचनको क्रममा अध्यक्ष भएपछि पाउने सेवा सुबिधाको रकम सबै सामाजिक क्षेत्रमा खर्च गर्ने प्रतिबद्धता अनुसार अनाथ, असहाय र बिपन्न बालबालिकाहरुलाई शैक्षिक समाग्री उपलब्ध गराएको बताए।"
आमा र छोरीबीचको प्रेम आमा,"काठमाडौं : कवि कृष्ण बोहरा यात्रीको आमा बोलको गीत बजारमा आएको छ । यो उनको पहिलो सांगीतिक कोसेली हो । यसै गीतमार्फत उनी आफूलाई कविबाट गीतकारका रूपमा चिनाएका छन् । यात्रीले पहिलो गीतबाटै दर्शकको धेरै माया पाएको बताए । उनले भने, यो मेरो पहिलो सांगीतिक कोसेली भए पनि दर्शकले निकै मन पराइदिनु भएको छ । यसले थप ऊर्जा थपेको छ । उनले गीतमा विशेषगरी आमा गुमाएकाहरूको पीडा र स्व आमा सुभद्रादेवी बोहराको सम्झनालाई समेटेको बताए । मैले आमालाई अन्तिम प्रहरमा पनि भेट्न सकिनँ । त्यसैेले ममा एक प्रकारको पीडा र छटपटी थियो । जुन मैले शब्दमा उतारेँ । आमामै समर्पित भएकोले यो मार्मिक पनि बनेको छ । म्युजिक भिडियो भने आमा र छोरीबीचको माया दर्साइएको छ । मालश्री स्टुडियोबाट निर्मित उक्त गीतको निर्देशन प्रकाश भट्टले गरेका छन् । यसमा शान्ति श्री परियारको स्वर छ भने चर्चित गायक तथा संगीतकार चक्र बमले संगीत भरेका छन् । त्यस्तै, अञ्जली अधिकारी, हिउँवाला गौतम, श्याम बोहरा र गणेश खत्रीको अभिनय रहेको छ । उक्त गीत यात्रीकै युट्युब च्यानलबाट सार्वजनिक गरिएको हो । गीतको संगीत संयोजन विनोद बाजुराली र अडियो मिक्सिङमा खड्क बाजुरालीले गरेका छन् । आफ्नी स्वर्गिय आमा सुभद्रा देवी बोहराको सम्झनामा समर्पित रहेर यात्रीले उक्त गित बजारमा ल्याएका हुन । गितमा छोरी र आमाको एकअर्का प्रतिको माया र स्नेहलाई दर्शाइएको छ । यात्रीले यसअघि मैले जन्माएको छोरो कविता संग्रह बजारमा ल्याएका छन् ।"
हिसानको महाधिवेशन २५ र २६ चैतमा,"काठमाडौं : उच्च शिक्षालय तथा माध्यमिक विद्यालय सङ्घ, नेपाल (हिसान) को आठौँ राष्ट्रिय महाधिवेशन यही चैत २५ र २६ गते काठमाडौँमा हुने भएको छ। शिक्षा विकासमा सार्थक साझेदारी : हिसानको योगदान र जिम्मेवारी भन्ने मूल नाराका साथ मुलुकभर सञ्चालित निजी शिक्षालयहरुको राष्ट्रव्यापी सञ्जाल मानिने सो सङ्घको महाधिवेशनको उद्घाटन राष्ट्रपति विद्यादेवी भण्डारीबाट हुने कार्यक्रम तय भएको आज आयोजित पत्रकार सम्मेलनमा जानकारी दिइयो। अधिवेशनका अवसरमा नेपालमा शिक्षाको सबलीकरण र निजी क्षेत्रको योगदान भन्ने विषयमा एक दिवसीय हिसान शिक्षा बहसको कार्यक्रम पनि राखिएको अध्यक्ष रमेशकुमार सिलवालले जानकारी दिए। महाधिवेशनले नेपालभर सञ्चालित निजी शिक्षालयहरुबीचको एकतालाई मजबुत तुल्याउन, निजी शिक्षालयहरुको समस्याहरू पहिचान गरी सामूहिकरूपमा समस्या समाधान गर्न, दबाब समूहका रूपमा कार्य गर्न, नीति निर्माणमा सकारात्मक भूमिका खेल्न तथा शैक्षिक एवं प्राज्ञिक विकासको कार्यमा महत्वपूर्ण योगदान दिनेछ। हालः सञ्चालनमा रहेका निजी लागानीबाट सञ्चालित माध्यमिक विद्यालय शून्य२ तथा उच्च शिक्षालयहरुको सङ्ख्या एक हजार ९७७ भन्दा बढी पुगिसकेको छ। करिब पाँच लाख ५० हजार विद्यार्थीहरू अध्ययनरत छन् भने दुई लाखभन्दा बढी शिक्षक, प्राध्यापक एवं कर्मचारी प्रत्यक्ष तथा लाखौँले अप्रत्यक्ष रोजगारी पाएका छन्। आठौं महाधिवेशनमा ३५ जिल्लाका ६०० वटा शिक्षालयबाट प्रतिनिधिको सहभागिता र ५० जना पर्यवेक्षकहरु गरी ६५० जनाको उपस्थिति रहने छ। उत्कृष्ट शिक्षा नेपालमै भन्ने नारा साथ उकृष्ट शैक्षिक संस्था र कार्यक्रम हुँदाहुँदै पनि विदेशी शिक्षाको नाममा वार्षिकरूपमा हजारौँ विद्यार्थीहरु बाहिर जाने र अर्बौँ रुपैँया बाहिरिरहेको सन्दर्भमा शिक्षालय सञ्चालकहरु र सरकार संवेदनशील हुन जरुरी भएको हिसानले जनाएको छ। अध्यक्ष सिलवालले सरकारले ठोस प्रस्ताव ल्याए आफूहरु सामुदायिक शिक्षा क्षेत्रसँग असल अभ्यास आदानप्रदानका लागि हातेमालो गर्न तयार रहेको जनाए।"
आईपीएल : कोलकाता र मुम्बइ भिड्दै,काठमाडौं : इन्डियन प्रिमियर लिग(आइपीएल) अन्तर्गत आज कोलकाता नाइट राइडर्स र मुम्बइ इन्डियन्स भिड्दै छन्। खेल साँझ ७:४५ बजेदेखि महाराष्ट्र क्रिकेट स्टेडियमा यी दुई टोलीबीच खेल हुनेछ।
भारत नियन्त्रित कश्मीरमा दुई आतंककारीको मृत्यु,नयाँ दिल्ली : भारत नियन्त्रित काश्मिरमा प्रहरीले बुधबार यस क्षेत्रमा भएको गोली हानाहानमा दुई आतङ्ककारीको मृत्यु भएको जनाएको छ। भारतीय नियन्त्रित कश्मीरको ग्रीष्मकालीन राजधानी श्रीनगर शहरबाट करिब ४४ किलोमिटर दक्षिणमा रहेको पुलवामा जिल्लाको त्राल क्षेत्रमा गोली हानाहान भएको प्रहरीले जनाएको छ। विद्रोहीसँगको भिडन्तमा सरकारी फौजलाई कुनै क्षति नभएको प्रहरीले जनाएको छ। अधिकारीहरूका अनुसार सरकारी सेनाले विशेष गुप्तचर सूचनाका आधारमा क्षेत्रलाई घेराबन्दी गरेको थियो।
प्रतितोला तीन सयले घट्यो सुनको मूल्य,काठमाडौं : सुनचाँदी बजारमा आज छापावाल सुनको मूल्य प्रतितोला रु ३०० ले घटेर ९८ हजार ५०० तोकिएको छ। पहेँलो धातु अघिल्लो दिन प्रतितोला ९८ हजार ८०० मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९८ हजार छ। यसको मूल्य मङ्गलबार प्रतितोला ९८ हजार ३०० थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला पाँचले घटेर एक हजार ३३५ पुगेको महासङ्घले जनाएको छ। अन्तर्राष्ट्रिय बजारमा आज सुन प्रतिऔँस एक हजार ९१९ डलर आसपास कारोबार भइरहेको छ।
भरतपुरको मेयर नछाड्ने कांग्रेसको अडानपछि प्रचण्डले भने गठबन्धनको भविष्यका लागि सबै लचिलो हुनुपर्छ,"चितवन : नेकपा माओवादी केन्द्रका अध्यक्ष पुष्पकमल दाहाल प्रचण्डले चितवनमै पुगेर गठबन्धनलाई सफल पार्न सबै ललिचो हुनुपर्ने बताएका छन्। चितवन कांग्रेसले भरतपुर महानगरपालिकाको प्रमुखमा नछाड्ने दाबी गरिरहँदा भरतपुरमै आयोजित एक कार्यक्रममा बोल्दै अध्यक्ष दाहालले सबैले त्यागको भावना लिनुपर्ने धारणा राखेका छन्। देशलाई संकटबाट मुक्त चुनावमा गठबन्धनलाई लिएर जाने निर्णय गरिसकेको बताउँदै यसलाई सफल पार्न सबैले आआफ्नो ठाँउबाट लचिलो हुनुपर्ने बताएका हुन्। भरतपुर महानगरपालिका२ का सुकुम्बासीलाई लालपूर्जा वितरण गर्दै उनले गठबन्धनलाई मजबुत बनाउन सबै तहतप्काको जिम्मेवार भूमिका रहेको बताए। गठबन्धनलाई सफल पार्न सबैले आआफ्नो ठाँउबाट लचिलो हुनुपर्ने बताएका हुन्। त्यसका लागि सबैले त्याग गर्ने मानसिकता भएमा असम्भव भन्ने केही नहुने बताए। चुनावमा गठबन्धनलाई लिएर जाने भन्ने निर्णय गरिसकेका छौं। यसलाई सफल पार्ने भनेको सबैले आआफ्नो ठाउँबाट लचिलो हुन सिक्नुपर्छ। सबैले लचिलो हुने, त्याग गरेर देशलाई छिटोभन्दा छिटो समाजवाद उन्मुख राष्ट्रको लागि त्याग गर्ने मानसिकता भयो भने असम्भव भन्ने केही पनि हुँदैन, उनले भने। भरतपुर महानगरपालिकाको प्रमुखमा प्रचण्डकी छोरी रेनु दाहाल मेयर छिन्। कांग्रेससंगको गठबन्धनमा उनले नेतृत्व जितेकी हुन्। यसपटक पनि उनी मेयरमै दोहोरिने चर्चामा छिन्। तर, चितवन कांग्रेसले भने मेयरमा आफूहरुले पाउनुपर्ने दाबी गरेको छ। त्यही सन्दर्भमा दाहालले मलुकको निकासको लागि गठबन्धन गरिएको बताउँदै सबैलाई जिममेवार हुन आग्रह गरेका हुन्। प्रतिगामीहरूलाई परास्त गर्दै बनेको गठबन्धनको सरकार राष्ट्र र नेपाली जनताका समस्यालाई दीर्घकालीन रूपमा समाधान गर्न क्रियासिल रहेको समेत बताए। उनले आगामी निर्वाचनमा पनि गठबन्धनमै चुनावमा जाने सहमति भइसकेको बताउँदै संविधान र परिर्वतनलाई जोगाउन पनि स्थानीय, संघ र प्रदेशको निर्वाचन गठबन्धनमै जानुपर्ने बताए। भरतपुर महानगरपालिका२ आँपटारीका ४६ भूमिहीन दलितलाई बुधबार लालपूर्जा वितरण गरेका हुन्। कार्यक्रममा भूमी ब्यवस्था गरिबी निवारण तथा सहकारी मन्त्री शशि श्रेष्ठले भूमिहिन सुकुम्वासी, भूमिहीन दलित र अब्यवस्थित बसोवासीहरूलाई जग्गाधनी प्रमाण पूर्जा प्रदान गर्दै यो भूमीमा प्राप्तिको अभियान निरन्तर अगाडि बढ्ने बताइन्।"
धनुषामा एक युवकको शव फेला,जनकपुरधाम : धनुषामा एक युवकको शव फेला परेको छ। धनुषाको हंसपुर नगरपालिकामा गोली तथा चक्कु प्रहार गरी हत्या गरेको अवस्थामा एक युवकको शव फेला परेको जिल्ला प्रहरी कार्यालय धनुषाले जनाएको छ। धनुषाको हंसपुर नगरपालिका७ लोहाफोरस्थित गहुँ खेतमा सोही स्थानका करिब १८ वर्षीय विजय महराको शव फेला परेको धनुषाका प्रहरी उपरीक्षक बसन्त रजौरेले जानकारी दिए। स्थानीयहरुले शव देखेपछि विहान करिब ११ बजे प्रहरीलाई खबर गरेपछि प्रहरी पुगेका थिए। प्रहरी उपरीक्षक रजौरेले शवको प्रकृति हेर्दा हत्या गरिएको जस्तो देखिएको बताए। उनका अनुसार महराको बायाँ आँखाको माथि निधारमा गोली प्रहार भएको जस्तो देखिएको छ भने पछाडी ढाडमा दुई पटक चक्कुले प्रहार गरेको जस्तो घाउँ देखिएको छ। शवको मुचुल्का बनाई पोष्टमार्टमका लागि प्रादेशिक अस्पताल जनकपुरधाम पठाइएको र यस घटना सम्बन्धमा थप अनुसन्धान भइरहेको उनले बताए।
सुपारी आयातको अनुमति तत्काल रोक्न संसदीय समितिको निर्देशन,"काठमाडौं : प्रतिनिधिसभाअन्तर्गतको उद्योग तथा वाणिज्य र श्रम तथा उपभोक्ता हित समितिले सुपारी आयातको अनुमति तत्काल रोक्न निर्देशन दिएको छ। समितिको उद्योग, वाणिज्य तथा आपूर्ति मन्त्रालयका सचिव, उद्योग विभाग र वाणिज्य विभागका महानिर्देशकसँग छलफल गर्दै तत्काल सुपारीको आयात रोक्न निर्देशन दिएको हो। समितिका सभापति विमलप्रसाद श्रीवास्तवले दाङ, भैरहवा, नेपालगञ्जलगायतका जिल्लामा अनुगमनका लागि जान लागिएको भन्दै तत्काल आयात अनुमति रोक्न निर्देशन दिए। 'हामीले सुपारी, मरिचलगायतका प्रतिबन्ध लगाइएको वस्तुको आयात रोक्नुपर्ने माग राख्दै आएका थियौं, अहिले देशमा विदेशी मुद्रा सञ्चिति कम हुँदै गएको समयमा अनावश्यक वस्तुको आयात अनुमति दिनु उचित छैन, हामी भोलिदेखि केही दिन तराईका जिल्लामा स्थलगत अनुगमनमा जाँदैछौँ, हामी अनुगमन सकेर फर्किएपछि थप निर्णय गछौँ, अहिले तत्काल सुपारी आयातको अनुमति रोक्नुस्,' उनले भने। उद्योग, वाणिज्य तथा आपूर्ति मन्त्रालयले गत फागुन २६ गते राजपत्रमा सूचना प्रकाशन गरेर औद्योगिक प्रयोजनका लागि सुपारी, मरिचलगायतका वस्तुको आयात अनुमति खुल्ला गरेको थियो। राजपत्रमा नै सूचना प्रकाशन भएपछि सुपारीलगायत वस्तुको आयातका लागि उद्योग विभागमा हालसम्म ४४ वटा आवेदन दर्ता भएका छन्। उद्योग विभागका महानिर्देशक राजचन्द्र तिवारीले हालसम्म ४४ वटा उद्योगले सुपारी आयातका लागि अनुमति मागेको जानकारी दिए। अनुमति पाएका मध्येबाट विभागले छ वटा उद्योगलाई सुपारी आयातको अनुमति दिन वाणिज्य विभागलाई पत्राचार गरेको थियो। उद्योगले गरेको पत्राचारका आधारमा वाणिज्य, आपूर्ति तथा उपभोक्ता संरक्षण विभागले डाबर नेपाल प्रालि, सीजी फुड्स इन्डस्ट्रिज प्रालि, सीजी फुड्स इन्टरप्राइजेज प्रालि, सीजी फुड्स (नेपाल) प्रालि, यशोदा फुड्स प्रालि र दुगड स्पाइसेस एन्ड फुड प्रालिलाई आयातको अनुमति दिएको छ। उद्योग विभागले दिएको सिफारिसका आधारमा वाणिज्य विभागले सुपारी, मरिच र केराउ आयातको अनुमति दिने गरेको छ। केराउ र मरिच देशका लागि आवश्यक भए पनि सुपारी तत्कालका लागि आवश्यक नपर्ने छलफलमा सहभागी सांसदहरुले बताएका थिए। समितिका सदस्य एवं सांसद प्रकाश रसाइली स्नेही, अमृतादेवी अग्रहरी र दिलकुमारीले गुट्खा उद्योगका लागि सुपारी आवश्यक पर्ने भन्दै आयात रोक्दा समस्या नहुने धारण राखेका थिए।"
गायक एड्रियन प्रधान न्यु इयर इभमा नेपालगन्ज आउँदै,"नेपालगन्ज : चर्चित गायक एड्रियन प्रधान न्यु इयर इभ कार्यक्रमका लागि ३० चैत्रमा नेपालगन्ज आउने भएका छन्। नेपालगन्जको चार तारे होटल सिद्धार्थले आयोजना गरेको सिद्धार्थ न्यु इयर इभ २०७९ मा ७ जना राष्ट्रिय कलाकारको नेतृत्व गर्दै एड्रियन प्रधान आउन लागेका हुन्। प्रधान रचनाकार एवं संगीतकार पनि हुन्। उनी साढे २ दशक अघि स्थापना गरिएको चर्चित रक ब्यान्ड १९७४ एडीसँग आबद्ध छन्। यो ब्याण्डका परेलीमा लुकाइ राख न, चौबन्दी चोली र फूलबुट्टे साडीमा, गुराँसै फूल्यो बनैमा जस्ता दर्जनौ अजम्बरी र लोकप्रिय गीत जनजिब्रोमा छन्। होटल सिद्धार्थले नेपाली नयाँ वर्षलाई लक्षित गरेर आयोजना गर्न लागेको सांस्कृतिक कार्यक्रमबारे जानकारी दिन आयोजना गरेको पत्रकार भेटघाट कार्यक्रममा सिद्धार्थ ग्रुप अफ कम्पनीजका क्षेत्रीय प्रबन्धक केशव न्यौपानेले कोरोना कहरको पीडा मेटाउने गरी चर्चित ब्याण्डलाई नेपालगन्जमा ल्याउन लागेको बताए। उनले भने, कोरोनापछिको उल्लासमय वातावरणमा करिब ५०० जनामाझ हामी नयाँ वर्षलाई स्वागत गर्दैछौं।कार्यक्रममा डीजे बीक्यास र नेपालगन्जका गीतसँगकुन्त ब्याण्डको पनि प्रस्तुती हुनेछ। होटल सिद्धार्थले हरेक नयाँ वर्षको पूर्वसन्ध्यामा विभिन्न कलाकारहरु सहित कार्यक्रम गर्दै आएको छ। गत वर्ष नेपाली नयाँ वर्षको पूर्वसन्ध्यामा प्रमोद खरेल, अलिना चौहान, हास्य कलाकार सुमन कोइराला र चालु अंग्रेजी नयाँ वर्षको पूर्वसन्ध्यामा प्रकाश सपुत, स्वपना सुमन साहित्य डीजे र ब्यान्डबाट भरपूर मनोरञ्जन प्रदान गरिएको थियो।"
सर्लाहीमा गोली चल्दा भारतीय नागरिकको मृत्यु,"सर्लाही : सर्लाहीको सदरमुकाम मलंगवामा गोली प्रहारबाट एक जना भारतीय नागरिकको मृत्यु भएको छ। स्थानीयबासीका अनुसार मलंगवा९ मा गोली चलेको हो। मृत्यु भएका अन्दाजी ३५ वर्षीया इन्दल महतो रहेको प्रहरीले जनाएको छ। उनी भारतको विहारस्थित सितामढीको कन्हौली थानाका स्थायी बासिन्दा रहेको अनुसन्धानबाट खुल्न आएको प्रहरीले जनाएको छ। मृतकको शव प्रादेशिक अस्पतालमा राखिएको छ। गोली लागेको हो धारिलो हतियारले प्रहार गरेको हो भन्नेबारे खुल्न नसकेको प्रहरीले जनाएको छ। तर, स्थानीय बासिन्दाले गोली नै चलेको बताएका छन्। दोषीलाई खोज्न प्रहरीले सर्च अपरेशन सुरु गरेको छ।"
ठाकुरको स्वास्थ्य अवस्था बुझ्न गृहमन्त्री खाँण मेडिसिटी अस्पतालमा,"काठमाडौँ : गृहमन्त्री बालकृष्ण खाँणले श्वासप्रश्वाशमा समस्या आएपछि ललितपुरस्थित मेडिसिटी अस्पतालमा उपचार गराइरहेका लोकतान्त्रिक समाजवादी पार्टीका अध्यक्ष महन्थ ठाकुरलाई भेटेर स्वास्थ्य अवस्थाबारे जानकारी लिएका छन्। पार्टी कार्यक्रमका लागि भैरहवामा रहेका अध्यक्ष ठाकुरलाई छाती दुख्ने, ज्वरो आउनेजस्ता समस्या देखिएपछि भैरहवास्थित भीम अस्पतालमा उपचार गराएर थप उपचारका लागि हेलिकोप्टरबाट काठमाडौं ल्याइएको थियो। ठाकुरको स्वास्थ्य अवस्थामा सुधार आएको उपचारमा संलग्न डक्टरहरूले गृहमन्त्री खाँणलाई जानकारी गराएका थिए। खाँणले भेटका क्रममा ठाकुरको शीघ्र स्वास्थ्यलाभको कामना गरेका थिए। गृहमन्त्री खाँणले प्रधानमन्त्री शेरबहादुर देउवाले पनि स्वास्थ्य अवस्थाबारे जिज्ञासा राखेको ठाकुरलाई सुनाएका थिए। ठाकुरले पनि आफ्नो स्वास्थ्य अवस्थामा केही सुधार आइरहेको बताएका थिए।"
देशलाई कुशासनबाट मुक्त गरौं : लिङ्देन,"विराटनगर : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले देशलाई कुशासन र विकृतिबाट मुक्त बनाउनुपर्ने बताएका छन्। राप्रपा मोरङद्वारा आयोजित आमसभामा उनले देश र धर्म जोगाउने मानिसले कहिले पनि पछुताउनु नपर्ने बताए। उनले सामान्य आँखाले हेरेजस्तो देश अहिले नरहेको स्पष्ट पार्दै देश असफल बत्रेतर्फ उन्मुख भइरहेको चर्चा गरे। विगत ३१ वर्षदेखि राजनीतिक दलहरुकै कारण देशमा समस्या उत्पत्र भएको भन्दै उनले भने, 'अब नेपाली जनताले नेतृत्व र व्यवस्थाको विकल्प खोज्नुपर्छ।' पार्टीका प्रवक्ता ज्ञानेन्द्र शाहीले देशमा भ्रष्टाचार र महँगी बढेको भन्दै रोजगारी नहुँदा युवा विदेशिएको बताए। महामन्त्री प्रह्लाद साहले सरकारले बन्द कारखाना सञ्चालन गर्नुपर्ने र रोजगारी सिर्जना गरी उत्पादन बढाउनुपर्ने बताए। कार्यक्रमा नायिका रेखा थापा, सो पार्टीका केन्द्रीय सदस्य केदार कोइराला, नवप्रवेशी दिलीप धाडेवाल र जिल्ला अध्यक्ष माधव आचार्यले पनि राप्रपाले आम नेपाली जनताका भावना र चाहनानुसार काम गर्नेमा जोड दिए।"
विवाहका कारण चर्चामा छिन् आलिया भट्ट,"मुम्बई : बलिउड अभिनेत्री आलिया भट्ट सधैं चर्चामा रहने गर्छिन्। नयाँ फिल्मलाई लिएर होस्, प्रेमी रणवीर कपुरका कारण होस् या आफ्नै अभिव्यक्तिका कारण उनी चर्चामा रहने गर्छिन्। पछिल्लो समय विवाहका कारण उनी चर्चामा छिन्। आगामी अप्रिलमा अभिनेता रणवीर कपुरसँग वैवाहिक बन्धनमा बाँधिने कुराले उनी बढी चर्चामा छिन्। उनले भारतीय मिडियासँग रणवीर कपुर र आफ्ना 'सेक्रेट' कुराहरु साझा गरेकी छन्। उनले प्रेमी रणवीर कपुरको मोबाइलको पासवर्ड आफूले पनि जान्नुपर्ने बताएकी छन्। विज्ञापन एजेन्सीको सेटबाट सिरानी चोरेर घरमा ल्याएको समेत उनले खुलासा गरेकी छन्। यहाँ सम्म कि उनले 'सेक्स पोजिशन'बारे पनि खुलेर बताएकी छन्। उनले आफू सामान्य मानिस भएकाले सामान्य आशन नै मन पराउने बताइन्। 'सामान्य मानिस भएर होला मलाई सामान्य आशन नै मनपर्छ। जहाँ एकअर्काको आँखामा हेर्न सकियोस्,' उनले भनेकी छन्। यो कुरा बताइरहँदा उनले कुनै लाज मनिनन्। 'यो लाज मान्ने कुरा पनि होइन। यो सबै मानिससँग जोडिएको कुरा हो। केही कुरा अरुका लागि पाठ बन्नसक्छ भने त्यस्तो कुरा गर्न लजाउनु हुन्न,' उनले भनेकी छन्।"
चुनावी गठबन्धन गर्ने भए चैत २६ गतेसम्म निर्णय पठाउनु : रामचन्द्र पौडेल,"काठमाडौं : सत्ता साझेदार दलहरुले चुनावी गठबन्धनका लागि समयसीता तोकेको छ। कार्यदलका संयोजक एवं नेपाली कांग्रेसका वरिष्ठ नेता रामचन्द्र पौडेलको अध्यक्षतामा बुधबार बसेको बैठकले चैत २६ गतेको समयसीमा तोकेको हो। सत्ता साझेदार दलहरुले आसन्न स्थानीय तह निर्वाचनका लागि देशव्यापी चुनावी तालमेल गर्ने निर्णय गरेका छन्। तर त्यसको ठोस ढाँचा अहिलेसम्म बन्न सकेको छैन। कुन जिल्लामा कुन दलले कसरी उम्मेदवार चयन गर्ने भन्ने विषयमा तत्काल निर्णय गरी पठाउन निर्देशन जारी भएको नेता पौडेलले बताए। 'हामी चैत २७ गते बैठक बस्दैछौं। बैठकअघि कुन जिल्लामा कसरी उम्मेदवार छनौट गर्ने विषयमा जिल्लाले निर्णय पठाउनुपर्यो। त्यही अनुसार हामी बसेर त्यसको निर्क्यौल गर्नेछौं,' उनले अन्नपूर्णसँग भने। चुनावी तालमेलका लागि अहिले जिल्ला जिल्लामा कार्यदल बने पनि उम्मेदवार छनौटको विषयमा कुनै निर्णय गर्न सकेको छैन।"
नुवाकोट प्रशासनले गर्यो बजार अनुगमन,"नुवाकोट : जिल्ला प्रशासन कार्यालय नुवाकोटले विभिन्न स्थानको बजार अनुगमन गरेको छ। वर्षको एकदुई पटक औपचारिकता निभाउन मात्र बजार अनुगमन गर्ने गरेकोमा यसलाई निरन्तरता दिन सर्वसाधारणले माग गरेका छन्। पछिल्लो पटक नुवाकोटको विदुर र बेलकोटगढी नगरपालिका क्षेत्रभित्र रहेका विविध पसल तथा व्यवसायको अनुगमन गरिएको छ। विदुर नगरपालिका ८ र वेलकोटगढीका दुई गरी १० वटा विविध व्यवसायमा अनुमगम गरिएको सहायक प्रमुख जिल्ला अधिकारी वेदप्रसाद अर्यालले जानकारी दिए। उनका अनुसार विदुर५ पिपलटारको जालपादेवी आयल स्टोर्स, सुर्यमति फ्युल सेन्टर, सुसन सप्लायर्स, श्रेष्ठ किराना पसल, पुजा कस्मेटिक एण्ड सप्लायर्स र न्यौपाने तोरी मिलमा अनुगमन गरिएको हो। यसका साथै विदुर४ को भैरवी आयल स्टोर्स, होमटाउन सप्लायर्स तथा वेलकोटगढी७ मा रहेको नवीन किराना पसल र त्रिशूली आयल स्टोर्समा मापदण्ड तथा गुणस्तरका सम्बन्धमा बजार अनुगमन गरिएको सहायक प्रजिअ अर्यालले बताए। अनुगमनका क्रममा व्यवसाय दर्ता नवीकरण, मुल्यसूची, नापतौल, खाद्यवस्तु उत्पादनको मिति, म्याद समाप्त मिति, खरिद बिल र बिक्रि विलको निरीक्षण गरिएको अनुगमनमा सहभागीहरुले बताए। निरीक्षणको क्रममा देखिएका कमजोरी तत्काल हटाउन निर्देशन, सुधार गर्न सुझाव दिँदै र केहि व्यवसायीलाई आवश्यक कागजातसहित जिल्ला प्रशासन कार्यालयमा उपस्थित हुन निर्देशन दिइएको सहायक प्रजिअको भनाई छ।"
सर्वोच्चको आदेश : राष्ट्रियअन्तर्राष्ट्रियस्तरमा प्रतिस्पर्धा गर्न सक्ने कानुनी शिक्षाको व्यवस्था गर्नू,"काठमाडौँ : सर्वोच्च अदाललते कानुनी शिक्षा क्षेत्रको समग्र विकासका लागि एक उच्चस्तरीय अध्ययन समिति गठन गर्न नेपाल कानुन व्यवसायी परिषद्का निर्देशनात्मक आदेश जारी गरेको छ। कायममुकायम प्रधानन्यायाधीश दीपककुमार कार्की र न्यायाधीश हरिप्रसाद फुँयालको संयुक्त इजलासले चैत ३ गते राष्ट्रिय तथा अन्तर्राष्ट्रिय आवश्यकता पूरा गर्ने र राज्यको प्रतिरक्षा गर्न सक्ने गरी कानुनी शिक्षा प्रदान गर्न उक्त आदेश गरेको हो। पाठ्यक्रम, कानुन अध्ययन प्रणाली, विद्यार्थी सङ्ख्या, प्रवेश परीक्षा र भर्ना प्रक्रिया, प्राध्यापन गराउने जनशक्ति, मूल्याङ्कन तथा परीक्षा प्रणाली, पूर्वाधार अध्ययन, शुल्कजस्ता विषयमा उक्त परिषद्मार्फत एक उच्चस्तरीय अध्ययन समिति गठन गर्नू, आदेशमा भनिएको छ, सरोकारवालासँग आवश्यक परामर्शसमेत गरी संविधानले परिकल्पना गरेको उद्देश्य प्राप्त गर्ने प्रकृतिको विपन्नमैत्री तथा समावेशी चरित्र भएको, राष्ट्रिय आवश्यकता पूरा गर्ने र अन्तर्राष्ट्रियरूपमा प्रतिस्पर्धासमेत गर्नसक्ने खालको कानुनी शिक्षा प्रदान गरी राज्यको प्रतिरक्षा हुने तथा आमजनताका न्यायको हक संरक्षण हुने उद्देश्यसहित सुधारको प्रक्रिया अघि बढाउन यथाशीघ्र पहल गर्नू। अदाललते समग्र न्याय क्षेत्रको विकास तथा कानुनी व्यवसायका लागि शैक्षिक मापदण्ड निर्माण र अनुगमन गर्नका लागि परिषद्का अध्यक्ष तथा महान्यायाधिवक्ताका नाममा निर्देशनात्मक आदेश जारी गरेको हो। उक्त आदेशमा यस्ता कानुनी शिक्षा प्रणालीले समग्र न्याय प्रणालीमा असर पार्ने भएकाले नेपालको कानुन तथा न्याय क्षेत्रका लागि दक्ष जनशक्ति निर्माण गर्न र स्तरीय कानुन शिक्षालाई प्रोत्साहन दिनका लागि विश्व विद्यालयसँग परामर्श गर्नू भनिएको सो आदेशमा समग्र न्याय क्षेत्र र कानुन व्यवसायीका लागि उपयुक्त शैक्षिक मापदण्ड सिफारिस गर्न र अनुगमन गर्ने भूमिकासमेत परिषद्को रहेको उल्लेख छ। कानुनी विषयमा भर्ना हुन विश्वविद्यालयहरूले आफूअनुकूल छुट्टाछुट्टै योग्यता र प्रवेश परीक्षा सञ्चालन गरिआएकामा तत्कालका लागि एकरूपता र गुणस्तरीयता कायम हुने गरीस्तर तोक्न र क्रमिकरूपमा एकात्मक प्रवेश परीक्षा प्रणाली विकास गरी लागूहुने व्यवस्था गर्न पनि सर्वोच्चले भनेको छ। आदेशमा माध्यमिक तह दस जोड दुईको कानुन विषयमा भर्ना हुने जनशक्तिको योग्यताको हकमा ग्रेड सीभन्दा माथि वा सोसरहको अङ्क प्राप्त गरेमा मात्र भर्ना गर्न पाउने मापदण्ड निर्धारण गर्नाका लागि उच्च माध्यमिक शिक्षा परिषद्लाई आवश्यक निर्देशन दिनसमेत भनिएको छ। कानुनी अध्ययन पूरा नभएसम्म विश्वविद्यालयहरूसँगको समन्वय र सहकार्यमा शिक्षण संस्थाको न्यूनतम पूर्वाधार निर्धारण गर्न र कार्यरत जनशक्तिको आधारमा विद्यार्थी सङ्ख्या निर्धारण गरी आवश्यक व्यवस्था गर्न आदेशमा भनिएको छ। परिवर्तित विश्वपरिवेशबमोजिम नेपालको कानुन र न्याय प्रणालीमा आवश्यक प्रतिस्पर्धी दक्ष जनशक्ति परिपूर्ति गर्न विद्यमान कानुनी शिक्षाको पाठ्यक्रममा सैद्धान्तिक र व्यवहारिक पक्षको सन्तुलनसहितको विषयवस्तुलाई समावेश गर्न र गराउन पनि आदेशमा उल्लेख गरिएको छ। कानुनको अध्यापनमा एकरूपता ल्याउन क्रमिकरूपमा विश्वविद्यालय तथा सो अन्तर्गतका कलेजहरूमा कानुन विषयको अध्ययनमा वार्षिक वा सेमेस्टर प्रणाली वा अन्य कुनै प्रणाली लागू गर्न यसअघि गरिएका अध्ययन प्रतिवेदनसमेतलाई मध्यनजर गरी आवश्यक प्रबन्ध मिलाउन पनि आदेशमा भनिएको छ। त्यस्तै माध्यमिक तह (दश जोड दुई)बाट उत्पादित कानुनी जनशक्तिले न्याय क्षेत्रको आवश्यकतालाई परिपूर्ति गरेनगरेको सम्बन्धमा मूल्याङ्ककन गरी माध्यमिक शिक्षा परिषद्मार्फत आवश्यक सुधार प्रारम्भ गर्नेसमेत जोड दिइएको छ। कानुन व्यवसायी परिषद्को विद्यमान कानुनी व्यवस्थामा आवश्यक संशोधन गरी संगठनात्मक संरचना, मानवीय शक्ति, बजेट र मुलतः कानुन शिक्षा हेर्ने महाशाखा तथा त्यसका लागि उच्चस्तरको जनशक्ति र बजेटको व्यवस्था गर्नगराउनसमेत सर्वोच्चको आदेशमा उल्लेख छ। कानुनी शिक्षामा मातृसंस्थाकोरूपमा रहेको नेपाल ल क्याम्पसलाई विशिष्टिकृत शिक्षण संस्थाको रूपमा स्थापित गर्न आवश्यक कार्य गर्न त्रिभुवन विश्वविद्यालयका उपकुलपतिका नाममा निर्देशनात्मक आदेश दिइएको छ। त्रिभुवन विश्वविद्यालय ऐन, २०४९ को आधारमा कानुनी शिक्षाको पठनपाठन भइरहेको छ। अधिवक्ता यज्ञमणि न्यौपाने तथा नेपाल ल क्याम्पसको तीनवर्षे एलएलबीमा अध्ययनरत विद्यार्थी आतिस कार्की र बविन्द्र बरालले न्याय क्षेत्रको सुधारका लागि कानुनी शिक्षाको समग्र सुधार माग गर्दै रिट निवेदन दायर गरेका थिए। गुणस्तरीय कानुनी शिक्षा र व्यावसायिक कानुन प्रणालीको विकासका लागि उक्त आदेश महत्वपूर्ण रहेको बताइएको छ।"
कविता हत्या प्रकरण : व्यक्तिगत रिसिवीमा बियरका बोतल र ढुंगा प्रहारबाट हत्या,"उदयपुर : उदयपुरको बेलका नगरपालिका३ डंगटोलस्थित बुद्धचौककी १६ वर्षिया बालिका कविता सुनवार हत्यामा वियरको बोतल र ढुंगा प्रहार भएको पाइएको छ। व्यक्तिगत रिसिवीका कारण कवितालाई सोही ठाउँकी १७ वर्षिया सरिता ढकालले योजना बनाएर दाजु छिमेकी मुलुक भारतको सिक्किम राज्य बियुङ घर भई हाल बेलका नगरपालिका३ मा बस्दै आएका १९ वर्षिय बिनोद ढकालको साथ लिएर हत्या गरेको प्रारम्भिक वयानबाट खुलेको हो । घटनाको सम्बन्धमा जिल्ला प्रहरी कार्यालय परिषरमा बिहीबार आयोजित पत्रकार सम्मेलनमा आरोपित सार्वजानिक गर्दै एसपी सुवासचन्द्र बोहोराले घटनाको प्रकृति र बयान हेर्दा झण्डै १० दिनअघि कवितालाई हत्या गर्ने योजना रहेको बताए। कवितालाई बियरको बोतल र ढुंगा प्रहार गरी हत्या गरेको उनीहरुल स्वीकार गरेको उनले बताए। एसपी बोहोराले भने, घटनाको जानकारी पाएको ४५ घण्टा बित्न नपाउँदै आरोपित पक्राउ गर्न प्रहरी सफल भएको छ, यसपछि बाँकी अनुसन्धानका प्रकृयालाई फराकिलो बनाउँछौ। उनले भने,पक्राउ परेकी बालिकाले पहिलो पटक बिहान ४:५ बजे टियुसन पढ्न सँगै जानुपर्छ भन्दै मोबाईलमा म्यासेज पठाएका छन्। त्यसपछि ४:३१ मा अन्तिमपटक म्यासेज गरेको देखिन्छ, उनले भने, दुबै म्यासेजको अनुसन्धानगर्दा करिब ५ बजे हत्या भएको हुनुपर्दछ। बयानमा मृतक कविताले पक्राउ परेकी बालिकालाई सानो कुरामा होच्याउने, चिढ्याउने गरी आघात पुर्याउने गरेकाले त्यहीँ कुरामा रिसिवी राखी हत्या भएको देखिन्छ एसपी बोहोराले भने। मंगलबार बिहान मृत अवस्थामा फेलापरेकी कविता बिहान ४:५ बजे घरबाट ट्युसन पढ्न एक्लै गएकि थिईन्। साथीको म्यासेजपछि पढ्नसँगै गएको हुन सक्ने प्रहरीको अनुमान छ। कवितालाई अगाडि लगाई पछ्याउँदै गएका उनीहरुले एकान्त ठाउँ यशोदा खोला (जहाँ बाँसघारीसमेत रहेको छ) रोजेको हुन सक्ने प्रहरीको अनुमान छ। एसपी बोहाराले भने, यशोदा खोला पुगेपछि बिनोदले लुकाएर लगेको बियरको बोतल झिकी कविताको टाउकोमा पछाडीबाट प्रहार गरेको देखिन्छ। टाउकोमा हान्ना साथ कविता ढलेपछि अरुले थाहा पाउने डरले आरोपितहरुले ढुंगाले किच्याएर हत्या गरेको र करिब ४ सय मिटर पर घिसार्दै लगेर खोला छेउमा रहेको काठको गोलिया छेउमा शव राखेको अनुसन्धानका क्रममा खुलेको उनले बताए। बोतल प्रहार गर्दा सिसा उछिटिएर विनोदलाईसमेत चोटपटक लागेको छ। कविता भुईमा ढलेपछि घुडाँले थिच्नेक्रममा सिसाले विनोदको घुँडामा थुप्रै चोट लागेको देखिएको छ। प्रारम्भिक बयानबाट घटना उनीहरुबाटै भएको भन्दै मृतकका बुवा कृष्णबहादुर सुनवारले आरोपितद्धयविरुद्ध मंगलबार ५ बजे इलाका प्रहरी कार्यालय रामपुर ठोक्सिलामा किटानी जाहेरी दिएको एसपी बोहोराले बताए। जाहेरीसँगै प्रहरीले शव पोष्टमार्टमका लागि विपी कोईराला स्वास्थ्य विज्ञान प्रतिष्ठान धरान पठाएको छ। जिल्ला प्रहरी कार्यालयको हिरासत कक्षमा रहेका उनीहरुलाई प्रहरीले बुधबार जिल्ला अदालतबाट बालिकाको हकमा ५ दिन र विनोदको हकमा ७ दिनको म्याद थप गरी अनुसन्धान सुरु गरेको प्रहरीले जनाएको छ। पक्राउ परेकी सरिता र मृतक कविता कोशी जनता माध्यमिक विद्यालयमा कक्षा १० मा अध्ययनरत साथी हुन्। त्यस्तै बिनोद सरिताका ठूलो बुवाको छोरा अर्थात दाजु हुन्। कविता परिवारकी कान्छी छोरी थिइन्। परिवारमा २ छोरी र एक छोरा छन्। खेतीकिसानी र मिस्त्रि गरेर उनको परिवारले छोराछोरीलाई पढाइरहेका थिए।"
'प्रत्यक्ष प्रसारणको नाममा धमलाले निषेधित कक्षमा प्रवेश गरी अमर्यादित व्यवहार देखाए',"काठमाडौं : नेपाल वायुसेवा सञ्चालक संघले प्रत्यक्ष प्रसारणको नाममा पत्रकार ऋषि धमलाले असंवेदनशील व्यवहार देखाएको भन्दै आपत्ति जनाएको छ। प्रधानमन्त्री शेरबहादुर देउवा भारतबाट स्वेदश फर्किने क्रममा पत्रकार धमलाले असभ्य र उडान सुरक्षामा गम्भीर असर पुग्ने व्यवहार देखाएको प्रवक्ता योगराज कँडेल शर्माद्वारा जारी विज्ञप्तिमा भनिएको छ। उडानका क्रममा अपनाउनुपर्ने नियमलाई समेत उल्लंघन गर्दै निषेधित कक्षमा क्यामेरासहित प्रवेश गरी अमर्यादित व्यवहार देखाएको संघको ठहर छ। 'उक्त उडानमा यात्रुलाई अनावश्यक हैरानी हुने कार्य नगर्न चालक दलको पटकपटकको अनुरोधलाई बेवास्ता गर्दै जबरजस्ती लाइभ समाचार प्रसारण गर्नु भीभीआइपी सुरक्षा प्रोटोकलको समेत उल्लंघन भएको हुँदा यस्ता अवाञ्छित कार्य नगर्नु हुन अनुरोध छ,' विज्ञप्तिमा भनिएको छ। यसअघि प्रेस काउन्सिलले पनि पत्रकार धमलासँग स्पष्टीकरण सोधेको थियो।"
४८०७ नमूना परीक्षण गर्दा १३ जनामा कोरोना संक्रमण,काठमाडौं : नेपालमा पछिल्लो २४ घन्टामा थप १३ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका अनुसार ४८०७ नमूनाको परीक्षण गर्दा १३ जनामा संक्रमण देखिएको हो। सोही अवधिमा कोरोनाबाट कसैको पनि मृत्यु भएको छैन। मन्त्रालयका अनुसार बुधबार थप ५७ जना कोरोनामुक्त भएका छन्। हाल कोरोनाको सक्रिय संक्रमितको संख्या ७६५ छ। पछिल्लो २४ घन्टामा ५६ हजार ५२७ जनाले कोरोनाविरुद्धको खोप लगाएका छन्।
अध्यक्ष ठाकुरको अवास्था सामान्य : लोसपा नेता झा,"काठमाडौं : लोकतान्त्रिक समाजवादी पार्टी (लोसपा)का नेता डा सुरेन्द्र झाले अध्यक्षा महन्थ ठाकुरको अवस्था सामान्य रहेको बताएका छन्। उनलाई सामाज्य ज्वरो, पखाला तथा डिहाइड्रेशन देखिएपछि काठमाडौंस्थित मेडिसिटी अस्पताल ल्याएको उनले बताए। 'पार्टीको कार्यक्रममा भैरहवामा हुँदा समान्य ज्वरो, पखाला तथा डिहाइड्रेशनसमेत देखिएकाले हेलिकोप्टरबाट काठमाडौंको मेडिसिटी अस्पतालमा ल्याएको छ। मेडिसिटीमा डाक्टरहरुको ब्रिफिङअनुसार प्राराम्भिक जाँचमा स्वास्थ्य अवस्था सामान्य रहेको र गम्भीर समस्या केही नदेखिएको जानकारी गराउन चाहन्छु,' उनले भने। पार्टी कार्यक्रमका लागि भैरहवा पुगेका ठाकुर विहान ८ बजे अस्वस्थ भएका थिए। उनलाई तत्कालै भैरहवास्थित भीम अस्पताल पुर्याइएको थियो। त्यहाँ डाक्टरहरुले प्रारम्भिक जाँचपछि काठमाडौं रेफर गरेका थिए। भीम अस्पताल पुर्याइँदा अध्यक्ष ठाकुरलाई ज्वरो भएको, अक्सिजन लेभलसमेत घटेको र छातीमा निमोनिया देखिएको त्यहाँका डाक्टरहरुले बताएका छन्।"
"खेलकुद मन्त्री मनाङेले कुटे कर्मचारी, भन्छन् : 'सम्झाएको मात्र हो'","पोखरा : गण्डकी प्रदेशका युवा तथा खेलकुद मन्त्री राजीव गुरुङ (दीपक मनाङे) ले कर्मचारीमाथि हातपात गरेका छन् । आफ्नो कार्यकक्षमा अरु कर्मचारीहरुको सामुन्नेमै मन्त्रालयका अधिकृत प्रकाश ओझालाई मंगलबार मन्त्री गुरुङले कुटपिट गरेका हुन् । मन्त्रालय स्रोतका अनुसार 'उद्यमी युवा, समृद्ध प्रदेशमा टेवा' सम्बन्धी योजनाकार्यक्रमको मापदण्डका विषयमा असन्तुष्टि जनाउँदै ओझामाथि मन्त्रीले कुटपिट गरेका थिए । उक्त मापदण्डमा सरकारको अनुदान लिन चाहने फर्ममा कम्तीमा ५० प्रतिशत युवा हुनुपर्ने प्रावधान किन राखेको भन्दै मन्त्रीले आपत्ति जनाएको मन्त्रालयका कर्मचारीले नाम उल्लेख नगर्ने सर्तमा बताएका छन् । 'मलाई थाहै नदिइ जे पायो त्यही लेख्ने भन्दै हातै हाल्नुभयो, 'ती कर्मचारीले भने । तर, उक्त मापदण्ड भने मन्त्री गुरुङ स्वयंले सदर गरेको कर्मचारीहरु बताउँछन् । कार्यविधि मन्त्रिपरिषदले र मापदण्ड भने मन्त्रीले सदर गर्ने चलन छ। उक्त मापदण्ड निर्माण गर्न मन्त्रालयले समिति बनाएको थियो। समितिमा अधिकृत ओझासहित कर्मचारी थिए। समितिले तयार गरेको मापदण्ड सचिव हुँदै मन्त्रीले सदर गरेका हुन् । आफूहरुलाई दिउँसो ३ बजे आफ्नै कार्यकक्षमा डाकेर अपशब्दसमेत बोलेर मन्त्री हातपातमा ओर्लिएको भन्दै कर्मचारीहरुले मन्त्रालयका सचिव, आन्तरिक मामिला मन्त्रालयका सचिव र प्रमुख सचिवसम्मलाई घटनाको मौखिक जानकारी गराएका छन् । ओझालाई कुटपिट लगत्तै अरु कर्मचारीले अस्पताल लगेर जँचाएका थिए । उक्त घटनापछि पीडित ओझा मन्त्रालय आउन नसकेको मन्त्रालयका एक कर्मचारीले जानकारी दिए । उनका अनुसार यसअघि पनि मन्त्री मनाङेले एक उपसचिवमाथि हातपात गरेका थिए । डराएरै ती उपसचिवले कतै मौखिक उजुरबाजुरसमेत गरेका थिएनन् । दुई वर्षअघि अखिल नेपाल फुटबल संघ (एन्फा) कास्कीका अध्यक्ष मिलन गुरुङलाई हातपात गरेको आरोपमा मनाङे पक्राउ परेका थिए । मन्त्री गुरुङले आफूले कर्मचारीलाई हातपात र कुटपिट नगरेको बताएका छन् ।' मैले कुटपिट र हातपात गरेको होइन सम्झाइको मात्र हो,' उनले भने।"
नेपाल लाइफ इन्स्योरेन्सका निर्वाचित अध्यक्षले लिए सपथ,"काठमाडौं : नेपाल लाइफ इन्स्योरेन्सका निर्वाचित अध्यक्षले लिए सपथ लिएका छन्। नवनिर्वाचित अध्यक्ष गोविन्द लाल संघईले बुधबार कम्पनीको संचालन समितिको अध्यक्षको रूपमा सपथ ग्रहण गरेको कम्पनीले जनाएको छ। बीमा समितिका अध्यक्ष सूर्यप्रसाद सिलवालले बीमकको संस्थागत सुशासन सम्बन्धी निर्देशिका, २०७५ दफा ३ को उपदफा ४ बमोजिम सपथ गराएका हुन्।"
रेडमी नोट ११ एस र रेडमी नोट ११ प्रो ५ जी नेपाली बजारमा,"काठमाडौँ : ग्लोबल टेक्नोलोजी लिडर शाओमीले रेडमी नोट ११ एस्, र रेडमी नोट ११ प्रो ५ जी नेपालमा लन्च गरेको छ। हरेक वर्ष नयाँ प्रविधि र फिचरहरु भएको फोन बजारमा ल्याउन सबैभन्दा अगाडि रहेको शाओमीले अझै पावरफुल अपग्रेड सहित यी नयाँ फोनहरु बजारमा ल्याएको कम्पनीले जनाएको छ। लन्चको बारेमा बोल्दै शाओमी नेपालका कन्ट्री जनरल म्यानेजर अमित पंडाले भने, हामीले जुनै पनि नयाँ काम गर्दा हाम्रा उपभोक्ताहरुको रोजाइ र चाहनालाई ध्यानमा राखेर गर्ने गर्दछौँ। त्यसैले हामी प्रविधिलाई सकेसम्म धेरै भन्दा धेरै मानिसहरु सम्म सहज रुपमा पुर्याउन चाहन्छौँ। हामीले अहिले लन्च गरेको रेडमी नोट ११ एस र रेडमी नोट ११ प्रो ५ जी ले फ्ल्यागशिप लेभलको प्रविधिलाई अझै धेरै पहुँचयोग्य बनाउँदै इन्डस्ट्री स्ट्यान्डर्डलाई अझ बढाएको छ र प्रविधिलाई सुलभ मुल्यमा सर्वसाधारणसम्म पुर्याउने हाम्रो मुल मान्यतालाई साकार बनाएको छ।"
गुल्मीको मालिकामा गठबन्धनबाट अध्यक्षमा अर्याल,"गुल्मी : जिल्लाको मालिका गाउँपालिकामा गठबन्धनबाट नेकपा माओवादी केन्द्रका नेता देविराम अर्याल अध्यक्ष पदमा उम्मेदवारी दिने निर्णय भएको छ। मंगलबार बसेको गठबन्धनको वैठकले माओवादी केन्द्रलाई गाउँपालिका अध्यक्षसहित दुई वटा वडा र नेपाली कांग्रेसलाई गाउँपालिका उपाध्यक्षसहित ६ वटा वडा दिने निर्णय गरेको छ। माओवादीलाई वडा नम्वर ३ ह्वाङ्दी, वडा नम्वर ८ मर्भुङ र कांग्रेसलाई वडा नम्वर १ नेटा, २ दर्लिङ, ४ अर्खावाङ, ५ छापहिले, ६ अर्जे र ७ घमिरबाट उम्मेदवारी दिने निर्णय भएको अध्यक्ष पदका उम्मेदवार अर्यालले जानकारी दिए। गठबन्धनले उपाध्यक्ष र वडा अध्ययक्षको उम्मेदवारको अझै टुंगो लगाएको छैन्। गठबन्धनमा नेकपा एकीकृत (समाजवादी), जनता समाजवादी र राष्ट्रिय जनमोर्चा पनि संलग्न छन्। तर यी तिनै पार्टीको मालिकामा उपस्थिती कमजोर छ। मालिकामा प्रमुख तीन दल एमाले, कांग्रेस र माओवादी केन्द्र क्रियाशिल छन्। हाल मालिका गाउँपालिकाको अध्यक्ष, उपाध्यक्षसहित सात वटा वडा एमालेले जितेको छ।"
"सुस्ताउँदै सेयर बजार : नेप्सेमा २३३२ अंकको गिरावट, २ अर्ब पनि पुगेन कारोबार","काठमाडौं : सेयर बजार घट्ने क्रम आज पनि जारी रह्यो । गत आइतबारदेखि लगातार ओरालो लागेको बजार बुधबार दोहोरो अंकले घट्यो। यसदिन नेप्से परिसूचक २३३२ अंकले घटेर २४२८७५ विन्दुमा बन्द भयो। नेप्से घटेसँगै कारोबार रकम दुई अर्ब पनि पुगेन। मंगलबार २ अर्ब बढीको सेयर कारोबार भएको थियो। आज प्री ओपन सेसनमा नेप्से परिसूचक ०२६ अंकले घटेर २४५१८१ विन्दुमा अडिएको थियो । यसदिन २२६ कम्पनीको ४३ लाख ७९ हजार ४२ कित्ता सेयर १ अर्ब ९९ करोड ५९ लाख ६४ हजार ३८४ रुपैयाँमा खरिदबिक्री भयो। सेन्सेटिभ इन्डेक्स २२८ अंकले घटेर ४५५९४ विन्दुमा अडिएको छ। यसअघि कारोबारको तेस्रो दिन मंगलबार नेप्से ४६४६ अंकले घटेर २४५२०६ विन्दुमा झरेको थियो। सो दिन २२८ कम्पनीको ५८ लाख ४१ हजार ९९८ कित्ता सेयर २ अर्ब ६७ करोड १२ लाख ३२ हजार ३८८ रुपैयाँमा सेयर खरिदबिक्री भयो। अघिल्लो कारोबार दिन सोमबार नेप्से परिसूचक १४८८ अंकले घटेर २४ सय ९८५३ विन्दुमा अडिएको थियो। सो दिन डेढ करोडको सेयर कारोबार भएको थियो। यस्तै, साताको पहिलो दिन आइतबार २२५ कम्पनीको ३२ लाख ५३ हजार ८१६ कित्ता १ अर्ब ४६ करोड ७ लाख ७३ हजार ७२९ रुपैयाँमा खरिदबिक्री भएको थियो। सो दिन ३ कम्पनीको सेयर मूल्यमा सकारात्मक सर्किट लेभलमा कारोबार भयो भने १ कम्पनीको मात्र सेयर मूल्य बढेको थियो। आज कारोबारमा आएका १३ समूहमध्ये ३ को मात्र सूचक बढ्यो। बाँकी १० समूहमा सूचक घट्यो। व्यापार समूहको सर्वाधिक २७६ प्रतिशतले सूचक घट्दा लगानी समूहको १६६,वित्त र निर्जीव विमाको १६२, विकास बैंकको १२५, लघु वित्तको ११२ प्रतिशतले घट्यो। आज एउटा मात्रै कम्पनीको सेयर सकारात्मक सर्किट लेभलमा कारोबार भयो। नेष्डो समृद्धि लघुवित्तीय वित्तको सेयर १० प्रतिशतले बढेको हो। ९ करोड बढीको सेयर कारोबार गरी हिमालयन डिस्टिलरी अग्रस्थानमा रह्यो। यसदिन इमर्जिङ नेपालको सेयर मूल्य सबैभन्दा बढी १० प्रतिशतले घट्यो।"
अपाङ्गता सम्बन्धी कार्यविधिलाई परिमार्जन गरेर कार्यान्वयन गर्छु : मन्त्री रेग्मी,"काठमाडौं : महिला, बालबालिका तथा ज्येष्ठ नागरिक मन्त्री उमा रेग्मीले अपाङ्गता सम्बन्धी कार्यविधिलाई परिमार्जन गरेर कार्यान्वयन गर्ने प्रतिबद्धता व्यक्त गरेका छन्। नेपाल अपाङ्ग पुनर्स्थापना केन्द्रले काठमाडौंमा गरेको कार्यक्रममा मन्त्री रेग्मीले अपाङ्गता भएका समुदायको हकहितको लागि रोकिएर बसेका अपाङ्गता सम्बन्धी कार्यविधि यथाशीघ्र परिमार्जित गरेर कार्यान्वयन गर्न पहल भइरहेको बताए। मन्त्री रेग्मीले अहिले रातो कार्ड भएकाले मात्रै भत्ता पाउने व्यवस्था भएकोले त्यसलाई परिमार्जन गरेर निलो वा अरू कार्ड भएकालाई पनि भत्ता दिलाउने प्रयासमा आफू रहेको बताए। अपाङ्गता भएका विभिन्न व्यक्तिहरूलाई सामग्रीहरू वितरण गर्दै मन्त्री रेग्मीले भनेएउटा हात नभएको व्यक्तिले कसरी गरी खाने? अपाङ्गताको श्रेणीमा मात्र राखेर भएन गरेर खाने व्यवस्था पनि त हुन पर्यो। अपाङ्ग भएका समुदायको हकहितको लागि आफूसधैँ अग्र पङ्क्तिमा रहेको बताउदै मन्त्री रेग्मीले आगामी बजेटमा अपाङ्गता क्षेत्रलाईलाई विशेष प्राथमिकतामा राखिएकोसमेत बताए। राज्यको श्रोत साधनले नभ्याएर पनि होला तर अपाङ्गता भएका समुदायलाई गाँस काटेर भएपनि प्राथमिकता दिनुपर्छ उनले बताए आफ्नो अधिकारको लागि सबैले सशक्तरूपमा आवाज उठाउन जरुरी छ। नेपाल अपाङ्ग पुनर्स्थापना केन्द्रले अपाङ्गता भएका विभिन्न व्यक्तिहरूलाई व्हिल चेयर, कमोड चेयर, हट ब्याग, सेनिटरि प्याड, बैसाखीलगायतका सामग्रीहरू वितरण गरेको हो।"
महन्थ ठाकुरको उपचार मेडिसिटीमा हुँदै,"काठमाडौं : लोकतान्त्रिक समाजवादी पार्टीका अध्यक्ष महन्थ ठाकुर अस्पताल भर्ना भएका छन्। उनलाई भैँसेपाटीस्थित मेडीसिटी अस्पतालमा राखिएको छ। पार्टी कार्यक्रमका लागि भैरहवा पुगेका अध्यक्ष ठाकुर बुधबार विहान अस्वस्थ भएका थिए। अस्वस्थ भएपछि उनलाई भैरहवास्थित भीम अस्पताल पुर्याइएको थियो। शरीरमा दुखाई र ज्वरोको कारण अध्यक्ष ठाकुरलाई उपचारका लागि विहान अस्पताल ल्याइएको भीम अस्पतालका स्वास्थ्यकर्मी गोपाल उपाध्यायले जानकारी दिए। उनका अनुसार ठाकुर अस्पतालमा आउँदा अक्सिजन लेभल ८६८८ रहेको, ज्वरो १०३ डिग्री र छातीको एक्सरेपश्चात् निमोनिया देखिएको थियो। थप उपचारका लागि उनलाई काठमाडौं पठाउँदा १० लिटरमा अक्सिजन दिँदा अक्सिजन लेभल ९४ पुगेको उपाध्यायले बताए। भैरहवाबाट हेलिकोप्टरमा काठमाडौं ल्याइएका अध्यक्ष ठाकुरको अवस्था अहिले सामान्य रहेको मेडिसिटी अस्पताल स्रोतले जनाएको छ। उनी मुटु सम्बन्धी समस्याका कारण नियमित चेकजाँच गराइरहेको बताइएको छ। (रुपन्देहीबाट अन्नपूर्णकर्मी सलमान खानको सहयोगमा)"
बैंकिङ कसूर मुद्दाका फरार प्रतिवादी पक्राउ,काठमाडौं : बैंकिङ कसूर मुद्दाका फरार प्रतिवादी काठमाडौं महानगरपालिका ६ बौद्ध बस्ने सिन्धुपाल्चोक लिसंखु गाउँपालिका५ लाटेबोटडाँडा ठेगाना भएका ३३ वर्षीय बज्र सिंह लामालाई प्रहरीले पक्राउ गरेको छ । उच्च अदालत पाटनको २०७८ चैत १ गतेको फैसलाले उक्त मुद्दामा ८ दिन कैद र २५ लाख रुपैयाँ जरिवाना ठहर भई फरार रहेका उनलाई प्रहरी प्रधान कार्यालय केन्द्रीय अनुसन्धान ब्यूरो महाराजगञ्जबाट खटिएको प्रहरीले काठमाडौं गोंगबुबाट पक्राउ गरेको हो । लामाले आफ्नो खातामा पर्याप्त मौज्दात रकम नभएको भन्ने जानी जानी एनएमबी बैंक लिमिटेड बौद्धमा रहेको आफ्नो खाताबाट भुक्तान हुने भनी पीडितलाई झुक्यानमा पारी दिएको चेकको रकम भुक्तान हुन नसकेको ठहर गर्दै अदालतले उनीमाथि उक्त फैसला गरेको थियो । उनलाई फैसला कार्यान्वयनको लागि जिल्ला अदालत ललितपुरमा पेश गरिएको छ ।
"सडक बनाउन स्थानीय सरकारले बजेट दिएन, बाटो बनाइदिनेलाई भोट !","प्यूठान : चारवर्ष अघि झिमरुक गाउँपालिका४ बांगेकोटका स्थानीयले आफूसक्दो सहयोग उठाएर गाउँमा बाटो पुर्याए। स्थानीयको आयस्रोत अनुसार पाँचदेखि १५ हजार रुपैयाँसम्म सहयोग संकलन गरेर गाउँमा ल्याइएको बाटो साँघुरो छ। जसोतसो जोखिम मोलेर जिप, ट्याक्टर र मोटरसाइकल संचालन भएपनि बस जान सक्दैन्। सहयोग उठाएर सडक खनेपछि गाउँबाट जिल्लाको प्रमुख बजारकेन्द्र बाग्दुला, विजुवारसहित दाङ, बुटवल नियमित बस संचालन हुने गाउँलेको आशा थियो। तर गाउँलेको आशा चारवर्ष वितिसक्दा पनि पुरा हुन पाएन्। सहयोग उठाएर खनेको बाटो फराकिलो बनाइदिनका लागि झिमरुक गाउँपालिकाले साथ दिने आशा गाउँलेमा भएपनि निराशामा परिणत भएको छ। दशैँ, तिहारमा खाल्डाखुल्डी पुर्न र पहिरो सोहोर्न बाहेक गाउँपालिकाले बजेट विनियोजन नगरेको स्थानीय रामबहादुर विकले प्रतिक्रिया दिए। घरदैलोको सरकार भन्नुमात्र भयो, उनले भने,अरु ठाउँमा करोडौँ बजेट हाल्छन्, हाम्रोमा अहिलेसम्म बजेट पारिदिएनन्।उनले यसपालीको स्थानीय तहको निर्वाचनमा गाउँको बाटो बनाउन बजेट पारिदिने नेतालाई मात्र भोट हाल्ने सल्लाह भएको सुनाए। यो सडक नेवाउरेखोलादेखि अर्घाखाँचीको मालारानी गाउँपालिकाको सिमेदेउरालीसम्म करिब सात किलोमिटर दुरीको छ। गाउँबाट नियमित बस, जिप संचालन नहुँदा गाउँलेहरु बांगेफेदी बजारमै पुगेर बसमा यात्रा गर्न बाध्य छन्। बाझाबांगेदेखि, उपल्लोबांगे, तल्लोबांगेहुँदै टिमिलडाँडाका नागरिक नियमित बस, जिप संचालन हुनेगरी बाटो नहुँदा मर्कामा परेको गुनासो गरेका छन्। चुनावीसहित पार्टी कार्यक्रमका लागि गाउँमा आएका नेताहरुलाई बाटो बनाइदिन गाउँलेहरुले माग गरेका छन्। गाउँलेको एकमात्र माग यस सडकको स्तरोन्नती गरी नियमित बस, जिप गाउँबाट संचालन गरिदिने छ। बांगेकोटमा यसै साता नेकपा एमालेका पोलिटब्यूरो सदस्य सूर्य थापा, केन्द्रीय सदस्य एवं लुम्विनी प्रदेशका सांसद् पूर्व मन्त्री हरिप्रसाद रिजाल र नेपाली कांग्रेसका केन्द्रीय सदस्य पूर्व राष्ट्रिय योजना आयोगका उपाध्यक्ष प्राडा गोविन्दराज पोखरेल पुगेका थिए। संघीय र प्रदेश सरकारबाट बजेट विनियोजन गरेर सडक स्तरोन्नती गर्ने योजना भएपनि झिमरुक गाउँपालिकाले सिफारिस नदिँदा बजेट पार्न नसकिएको गाउँ आएका नेताहरुले गाउँलेहरुलाई प्रतिक्रिया दिए। पार्टीको कार्यक्रमका लागि पहिलोपटक केन्द्रीयस्तरका नेताहरु गाउँ पुगेका थिए। झिमरुक गाउँपालिकामा राष्ट्रिय जनमोर्चा नेतृत्वको सरकार छ।"
मालपोत कार्यालय मुस्ताङको राजस्व दोब्बर वृद्धि,"जोमसोम : जिल्ला मालपोत कार्यालय मुस्ताङले गत वर्षको तुलनामा यसवर्ष कार्यालयको राजस्व दोब्बरले वृद्धि हुने अनुमान गरेको छ। आर्थिक वर्ष २०७७०७८ मा पुँजिगत लाभकर ४९ लाख ३४ हजार र रजिस्ट्रेसन शुल्क तथा अन्यमा ५६ लाख ६३ हजार गरी ९६ लाख ४७ हजार मालपोत कार्यालयले राजस्व संकलन गरेको थियो। तर चालु वर्षको ६ महिनामै कार्यालयले १ करोड ११ लाख १० हजार राजस्व संकलन गरेको मालपोत कार्यालय मुस्ताङका अधिकृत हरिबहादुर भुजेलले जानकारी दिए। कार्यालयले जाडो मौसमको माघ, फागुनमा थप ६३ हजार ६ सय राजस्व संकलन गरेको छ। मालपोत कार्यालय मुस्ताङले गतवर्ष २ सय १७ जग्गा सम्बन्धी आर्थिक कारोबार गरेकोमा चालुवर्षको ८ महिनामै ५ सय २५ जग्गा सम्बन्धी आर्थिक कारोबार गरेको मालपोत अधिकृत भुजेलले उल्लेख गरे। उनका अनुसार गतवर्ष कार्यालयले जग्गा राजीनामा ८८, जग्गा हस्तान्तरण नामसारी ३४ र बैंक लोनका लागि जग्गा रोक ६१ वटामा कारोबार गरेको थियो। चालुवर्ष सकिन ४ महिना बाँकी रहँदा कार्यालयले जग्गा राजीनामा १ सय ५४, जग्गा नामासारी ८३ र जग्गा रोक्का १ सय ९१ वटामा आर्थिक कारोबार गरेको हो। मालपोत अधिकृत भुजेलले गतवर्षको तुलनामा चालु वर्ष बैंकबाट लोन लिई आर्थिक कारोबार गर्नेको संख्या दुई तिहाईले वृद्धि भएको बताए। मालपोत कार्यालयले ५ वर्षभित्र घर जग्गा कारोबार भएमा ५ प्रतिशत र ५ वर्षभन्दा माथिको कारोबार भएमा २ प्रतिशत राजस्व वापतको कर उठाईने गरेको मालपोत अधिकृत भुजेलले जानकारी दिए। उनका अनुसार ५ वर्षभित्र जग्गा कारोबार गर्ने व्यवसायिक कर वापत थप ३ प्रतिशत कर लाग्ने गरेको बताए। संघीयतापछि जिल्ला मालपोत कार्यालयले संकलन गरेको घरजग्गा रजिस्ट्रेसन तथा अन्य कर सम्बन्धीत स्थानीय तहलाई ६० प्रतिशत र ४० प्रतिशत प्रदेश सरकारको संञ्चित कोषमा जम्मा हुनेगर्छ। तर मालपोत कार्यालयले संकलन गरेको पुँजिगत लाभकर वापत उठेको राजस्व संघीय सरकारको सञ्चित कोषमा जम्मा हुनेगर्छ।"
चितवन पुगेर प्रचण्डको निर्देशन : जनताको अधिकार खोस्नेविरुद्ध इँटको जवाफ पत्थर दिनेगरी भिड्नुस,"चितवन : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले जनताको अधिकार खोस्नेका विरुद्ध इँटको जवाफ पत्थरले दिने बताएका छन्। लडेर ल्याएको संघीय लोकतान्त्रिक गणतन्त्रको रक्षा पनि लडेरै गर्ने बताए। माओवादी केन्द्रलाई कमजोर बनाउन लागिपरेको ठूलो शक्ति चितवनमा सक्रिय बनेको आरोप लगाए। भरतपुरमा पार्टीमा प्रवेश गर्नेलाई स्वागत गर्दै लोकतन्त्र रक्षाको लागी भिड्न तयार हुन आग्रह गरे। भरतपुरस्थित पार्टीको जिल्ला कार्यालयमा आयोजित कार्यकर्ता भेलालाई सम्बोधन गर्दै अध्यक्ष दाहालले आफुहरुले जनताको पक्षमा गरेको विकास देखेर अत्तालिएको उनले बताए। मुलुकको राजनीति माओवादीको हातमा जाने भयो भनेर अत्तालिएको बताए। आफूहरुसँग डराएर षड्यन्त्र गरिरहेको बताए। प्रतिक्रियावादी प्रतिक्रियावादीहरु, अवसरवादीहरुको ध्यान चितवनबाट प्रचण्डलाई के गरी हराउने भन्नेमा छ। जनताको अधिकार खोस्न चाहनेका विरुद्ध इँटको जवाफ पत्थरले दिने गरी अब भिड्नुहोस्, उनले भने, लड्ने भनेको हतियार उठाउने भनेको होइन, राम्रो काम गर्दा डिस्टर्ब गर्छन् भने इँटको जवाफ पत्थरले दिने भन्ने हो। माओवादी केन्द्र कमजोर पार्न संविधानविरोधी समूहको एउटा शक्ति चितवनमा सक्रिय बनेको बताए। त्यसका लागि चितवनमा आफूलाई हराउन लागि परेको बताए। सम्पूर्ण अधिकार केन्द्रीतकृत गरेर निरकुंश शासन चलाउन सकिन्छ र विदेशीहरुको हैकम कायम गर्न सकिन्छ भनेर चितवनमा लागिपरेका छन्, उनले भने, चितवनबाट प्रचण्डलाई के गरी हराउने भनेर एउटा शक्ति लागि परेको छ। हामीले गरेको कामले विराधीहरु अत्तालिएका छन्। जनताको पक्षमा चितवनमा भएको विकासले अग्रगति दिने कामले आफूहरुसँग डराएर षड्यन्त्र गरेको आरोप लगाए। राष्ट्रिय एकता र स्वाधीनतालाई सुदृढ गर्न भूमिका निर्वाह गरेको बताए। नेपालको राजनीतिक परिवर्तनका लागि माओवादी केन्द्रको एजेण्डा, मूल्य, मान्यता र राजनीतिक मुद्दाहरु सफल भएको बताए।"
स्थानीय तह निर्वाचन : सुनसरीमा एमालेविरुद्ध गठबन्धन,"धरान :आगामी बैशाख ३० गते हुने स्थानीय तह निर्वाचनमा सुनसरीमा एमालेविरुद्ध गठबन्धनले संयुक्त उम्मेदवारी दिने भएका छन् । बुधबार नेकपा (एकीकृत समाजवादी) पार्टी कार्यालय इनरुवामा बसेको सरकारमा सहभागी दलले संयुक्त चुनाव लड्ने गरी कार्यदल गठन गरेको छ । सत्ता गठबन्धनले केन्द्रले गरेको निर्णय बमोजिम सुनसरीमा पनि चुनावी गठबन्धन गर्ने निर्णय गरेको कांग्रेस सुनसरीका सभापति केदार भण्डारीले जानकारी दिए । उनले केहि स्थानीय तहमा गठबन्धन नगर्ने भन्ने व्यापक कुरा उठिरहेको बताउँदै ती स्थानीय तहमा समेत सहमतिका आधारमा टुंगो लगाउने बताए । सरकारमा सहभागी दलहरु नेपाली कांग्रेस, नेकपा माओवादी, नेकपा एकीकृत समाजवादी, जनता समाजवादी, राष्ट्रिय जनमोर्चाले सुनसरीमा पनि चुनावी गठबन्धन गर्ने गरी कार्यदल गठन गरेको छ । कांग्रेस सुनसरीका सचिव विरेन्द्र साहको संयोजकत्वमा पाँच सदस्य कार्यदल गठन गरिएको एकीकृत समाजवादीका सुनसरी अध्यक्ष गोविन्द निरौलाले बताए । कार्यदलमा माओवादीबाट मुक्साहाङ मेन्याङबो, समाजवादीका बसन्त सुबेदी, जसपाका प्रदिप कार्की र जनमोर्चाका हरिलाल अधिकारी रहेका छन् । सत्ता गठबन्धनमा आवद्ध दलहरुले वडादेखि पालिका, नगरपालिका र उपमहानगरपालिकाका सबै तहमा सहमतिका आधारमा चुनावी तालमेल गर्ने निर्णय गरेको छ। सत्तागठबन्धन दलहरुको यो निर्णयसँगै सुनसरीमा एमालेविरुद्ध गठबन्धनबीच चुनावी प्रतिष्प्रधा हुने निश्चित छ। १२ वटा स्थानीय तह रहेको सुनसरीमा गत स्थानीय निर्वाचनमा धरान र इटहरी उपमहानगरपालिका तथा बराहक्षेत्र नगरपालिकामा एमालेले जितेको थियो । इनरुवा र दुहबी नगरपालिका तथा बुर्जु, गडि, हरिनगरा, देवानगन्ज, र कोसी गाउँपालिका कांग्रसले जितेको थियो भने भोक्राहा नर्सिङमा जनता समाजवादी पार्टीले जितेको थियो। रामधुनी नगरपालिकामा भने कांग्रेसले मेयर र एमालेले उपमेयर जितेको थियो । पाँचदलको गठबन्धन र आफ्नै पार्टी विभाजनले यसपटक एमालेलाई चुनावको नजिता आफ्नो पक्षमा पार्न निक्कै कठिन देखिन्छ।"
पाँच दलीय गठबन्धनले ढिलो कुरा बुझ्छ : अध्यक्ष ओली,"काठमाडौंः नेकपा एमालेका अध्यक्ष केपी शर्मा ओलीले पाँच दलीय गठबन्धन स्वार्थको साँठगाँठले बनेको बताएका छन् । राजधानीमा आयोजित कार्यक्रममा बोल्दै अध्यक्ष ओलीले पाँच दलीय गठबन्धनले आफ्नो स्वार्थका लागि जे पनि गर्न तयार हुने आरोप लगाए। उनले भने, 'पाँच दलीय गठबन्धनले आफ्नो स्वार्थका लागि सम्पूर्ण चिज प्रयोग गर्छन् । मैले सरकारको नेतृत्व गर्दा प्रचण्ड, माधव नेपाल र झलनाथले आफ्नो स्वार्थ मात्रै हेरे । कसरी चलाएँ हुँला सरकार भन्नुस् त।' उनले भने,चोभारमा सुखा बन्दरगाह बनाउन लाग्दा कांग्रेसले डिष्ट्रव गरेर शिलान्यास गर्न नै दिएन । बडो मुस्किलले शिलान्यास गर्न परेको थियो । बलजफ्ती शिलान्यास गरेँ । प्रधानमन्त्री शेरबहादुर देउवा ज्यूले हिजो उद्घाटन गर्नुभयो । यति बेला आएर कुरा बुझ्नुभयो । अर्थात् पाँच दलीयले कुरा ढिलो बुझ्छ । हाम्रा मित्रहरु शिलान्यास गर्ने बेला कुरो बुझ्दैनन् । उद्घाटन गर्ने बेला कुरा बुझ्छन् र बत्ती बाल्न जान्छन् ।' उनले भने, 'यो सरकार तुरुन्तै ढलेन भने देश बर्बादितिर धकेलिन्छ । अहिले बैंकहरु लोन दिने अवस्थामा छैनन् । एमाले भोटको राजनीति होइन, देशको विकासका लागि राजनीति गर्छ ।'"
सिन्धुलीको तीनपाटन र दुधौलीमा तालमेल गर्ने सत्ता गठबन्धनको निर्णय,"सिन्धुली : स्थानीय तहको निर्वाचन नजिकिदै गर्दा सिन्धुलीका दुई स्थानीय तहमा सत्तारुढ दलहरुबीच चुनावी तालमेल गर्ने सहमति भएको छ । सिन्धुलीको दुधौली नगरपालिका र तिनपाटन गाउँपालिकामा आगामी वैशाख ३० गते हुने स्थानीय तहको निर्वाचनमा सत्ता गठबन्धनमा रहेका दलहरुबीच चुनावी तालमेल गर्ने सहमति भएको हो । बुधबार तिनपाटन गाउँपालिकामा सत्तारुढ नेपाली कांग्रेस, नेकपा (माओवादी केन्द्र) र नेकपा (एकिकृत समाजवादी) ले चुनाबी तालमेल गर्ने निर्णय गरेका हुन् । गठबन्धनबीच वडा र पालिका अध्यक्ष तथा उपाध्यक्ष भागबन्डा गरेर उम्मेदवार तय गर्ने समेत सहमति भएको नेपाली कांग्रेसका युवा नेता मुकेश घिमिरेले जानकारी दिए । 'बैठकमा अग्रगमन र प्रतिगमन तथा लोकतान्त्रिक व्यवस्था विरोधीबीचको लडाइँ भएकाले चुनाव जित्न मात्र नभइ देश जिताउनका लागि गठबन्धन गर्नु परेको दलहरुको निश्कर्ष छ,' घिमिरेले भने । नेपाली कांग्रेसका क्षेत्रीय सभापति कर्ण थापा, नेकपा माओवादी केन्द्रका पालिका इन्चार्ज अशोक पुलामी, नेकपा एकिकृत समाजवादीका पदेश सदस्य अमर थापा, तथा तिनपाटन गाउँपालिका इन्चार्ज खेमराज दाहाल, नेपाली कांग्रेस तिनपाटन गाउँपालिका सभापति सोम प्रसाद घिमिरे, माओवादी केन्द्रका अध्यक्ष आनन्द कार्की, नेकपा एकिकृत समाजवादीका अध्यक्ष पुनबहादुर मश्राङ्गीसहितको बैठकले गठबन्धनविच तालमेल गरेर निर्वाचनमा जाने निर्णय गरेका हुन् । यसअघि तिनपाटन गाउँपालिकामा नेपाली कांग्रेसबाट अध्यक्ष र नेकपा एमालेबाट उपाध्यक्षमा विजयी भएका थिए । तिनपाटन गाउँपालिकामा नेकपा एमाले दोस्रो दल हो । २०७४ सालको स्थानीयतहको निर्वाचनमा नेकपा एमालेका छत्र दाहाल नेपाली कांग्रेसका कर्ण थापासँग २२ मत अन्तरले गाउँपालिका अध्यक्षमा पराजित हुन परेको थियो । उता जिल्लाको दोस्रो नगरपालिका दुधौली नगरपालिकामा पनि सत्तारुढ दलहरुबीच चुनाव तालमेल गर्ने सहमति भएको छ । मंगलबार बसेको गठबन्धनको बैठकले चनावी तालमेल गर्ने निर्णय गरेको नेकप माओवादी केन्द्र दुधौली नगरकमीटिका अध्यक्ष दिपक खड्काले जानकारी दिए । जिल्लाका अन्य सातवटा पालिकामा पनि सत्तारुढ दलहरुबीच भुनावी तालमेल गर्न आवश्यक छलफल भइरहको बताइएको छ । नेपाली कांग्रेसले र माओवादी केन्द्रले केही वडाहरुमा सर्वसम्मत उम्मेदवार तय गरेको छ । जिल्लाका दुई नगरपालिकासहित नौं वटा स्थानीय तह रहेकोमा यसअघिको निर्वाचनमा नेकपा एमाले, नेपाली कांग्रेस र नेकमा माओावदी केन्द्रले तीनतीनवटा स्थानीय तह जितेका थिए । सत्तारुढ दलहरुविच तालमेलको तयारी भइरहेका बेला नेकपा एमाले भने बुधबारसम्ममा जिल्लाका सबै पालिकामा वडा अध्यक्षहरुको उमेदवार टुंगो लगाउने नेकपा एमाले सिन्धुली प्रचार विभाग प्रमुख सन्जय दाहालले बताए ।"
"विद्युत् निर्यातमा फड्को, प्राधिकरणले थप ३२५ मेगावाट बिजुली भारतलाई बेच्ने","काठमाडौं : लामो प्रयत्नपछि भारतीय ऊर्जा बजारमा प्रतिस्पर्धी दरअनुसार नेपालको अतिरिक्त बिजुली बिक्री गर्ने बाटो खुलेको छ। भारतको विद्युत् मन्त्रालय अन्तर्गतको केन्द्रीय विद्युत प्राधिकरणले नेपाल विद्युत प्राधिकरणलाई भारतीय विद्युत् बजारमा थप ३२५ मेगावाट विद्युत बिक्री गर्न स्वीकृति दिएको छ। यससँगै नेपाललले भारतीय ऊर्जा बजारमा प्रतिस्पर्धी दरमा थप ३२५ मेगावाट विद्युत बिक्रीको अनुमति पाएको छ। यसअघि २०७८ कात्तिकमा पहिलो चरणमा प्राधिकरणको स्वामित्वमा नुवाकोटमा सञ्चालमा रहेका २४ मेगावाटको त्रिशुली र १५ मेगावाटको देवीघाट विद्युतगृहबाट उत्पादित ३९ मेगावाट विद्युत भारतीय ऊर्जा एक्सचेन्ज (आइएक्स)मा बिक्री गर्न स्वीकृति दिइएको थियो। नेपालले भारतीय भारतीय ऊर्जा एक्सचेन्ज मार्केटमा प्रतिस्पर्धी दरमा ३६५ मेगावाटसम्म विद्युत् बिक्री गर्न प्रवेश पाउने भएको छ। दोस्रो चरणमा प्राधिकरणको स्वामित्वको १४४ मेगावाटको कालीगण्डकी एबाट १४० मेगावाट, ७० मेगावाटको मध्यमर्स्याङ्दीबाट ६८ मेगावाट, ६९ मेगावाटको मर्स्याङ्दीबाट ६७ मेगावाट र निजी क्षेत्रको ग्रीन भेन्चर्स लिको ५२४ मेगावाटको लिखु४ बाट ५१ मेगावाट गरी कुन ३२६ मेगावाट विद्युत निर्यातका लागि स्वीकृति पाएको प्राधिकरणका कार्यकारी निर्देशक कुलमान घिसिङले जानकारी दिए। प्राधिकरणले योसँगै ६ वटा विद्युत्गृहबाट उत्पादित विद्युतलाई स्रोत मानी भारतीय बजारमा बिक्रीका लागि स्वीकृति पाएको हो। देशभित्र खपत गरेर जगेडा भएको विद्युत् ढल्केबरमुजफ्फपुर ४०० केभी अन्तरदेशीय प्रसारणलाइनमार्फत् निर्यात हुने छ। विद्युत् निर्यात गर्ने बाटो खुलेसँगै वर्षायाममा उत्पादित विद्युत मुलुकभित्र खपत गरी अतिरिक्त विद्युत्को निर्यात भई दुई देशबीचको व्यापार घाटामा कमी आई अर्थतन्त्रमा सकारात्मक योगदान पुग्ने ऊर्जा, जलस्रोत तथा सिँचाइ मन्त्रालयले जनाएको छ। मन्त्रालयमा आयोजित पत्रकार सम्मेलनमा ऊर्जा मन्त्री पम्फा भुसालले नेपालमा उत्पादित बिजुली खेर जाने चिन्ता रहेको अवस्थामा नेपालको अतिरिक्त बिजुली किन्ने भारतको निर्णय सकारात्मक रहेको बताए। 'हामीलाई ठूलो बजारको खाँचो थियो, यसबाट थप बजारको विस्तार भएको छ,' उनले भने। उनले नेपालमा खपत नभएको बिजुली भारतमा बिक्री गर्ने र बङ्गलादेश, भुटान, भारत र नेपाल सहभागी उपक्षेत्रीय मञ्च (बीबीआइएन)मार्फत् पनि अन्य मुलुकमा विद्युत्को बजार विस्तार हुने बताए। बजारको सुनिश्चितता भएसँगै विद्युत् उत्पादनको ढोका खुलेको उल्लेख गर्दै मन्त्री भुसालले आगामी दिनमा विद्युत् व्यापारको दायरा पनि बढ्ने विश्वास व्यक्त गरे। मन्त्रालयका सचिव देवेन्द्र कार्कीले प्रधानमन्त्रीको भारत भ्रमणका क्रममा दुई देशबीच ऊर्जा क्षेत्रमा सहकार्यका लागि संयुक्त प्रतिबद्धता व्यक्त भएको जानकारी दिए। उक्त प्रतिबद्धतामा विद्युत्को उत्पादन, प्रसारण र व्यापारलाई प्राथमिकतामा राखिएको उनले बताए। सो दस्तावेजमा दुवै देशको संयुक्त लगानीमा जलविद्युत्को उत्पादन गर्ने, ठूला जलाशययुक्त आयोजनामा दुई देशले लगानी गर्ने, प्रशारण लाइनलाई एकार्का देशको हितका लागि प्रयोग गर्ने, भारतपछि बङ्गलादेशसम्म लैजान प्रशारण लाइनको प्रयोग गर्ने र दुवै देशलाई लाभ हुने गरी विद्युतको व्यापार गर्ने उल्लेख छ।"
"ऋतिक रोशनलाई पूर्वपत्नी सुजैनको जवाफ, सार्वजनिक गरिन् प्रेमी",काठमाडौं : बलिउड अभिनेता ऋतिक रोशन प्रेमिका सबा आजादसँग सम्बन्धका कारण चर्चामा छन्। उनको विमानस्थलमा प्रेमिका सबासँग हाथ समातेर हिँडेको भिडियो बलिउड नगरीमा भाइरल बनेको छ। ऋतिककी पूर्व पत्नी सुजैनले पनि सोही अन्दाजमा आफ्ना प्रमी सार्वजनिक गरेकी छन्। उनले पनि सार्वजनिकरुपमा प्रेमी अर्सलान गोनीको हाथ समातेर हिँडेकी छन्। यतिबेला सुजैन र अर्सलानको उक्त भिडियो भाइरल बनेको छ। समाजिक सञ्जाल प्रयोगकर्ताहरुले ऋतिकलाई सुजैनले कडा जवाफ फर्काएको उल्लेख गरेका छन्। हुन तः यी दुवैले आफ्ना सम्बन्धका कारण सधैं चर्चामा रहने गर्छन्। दुई सन्तानको आमाबुबासमेत रहेका ऋतिक र सुजैनले १४ वर्षको वैवाहिक सम्बन्धलाई सन् २०१४ मा अन्त्य गरेका थिए। त्यसयता उनीहरु 'रिलेशनसिप'का कारण चर्चामा रहने गर्छन्।
ताप्लेजुङ साक्षर जिल्ला घोषणा,ताप्लेजुङ : ताप्लेजुङ जिल्लालाई साक्षर जिल्ला घोषणा गरिएको छ। बुधबार प्रदेश नं १का उद्योग श्रम तथा रोजगार मन्त्री प्रतापप्रकास हाङ्गामले ताप्लेजुङ जिल्लालाई साक्षर जिल्ला घोषणा गरेका हुन्। फुङ्लिङमा आयोजित कार्यक्रमकाबीच जिल्लाको साक्षरता प्रतिशत ९६४५ प्रतिशत रहेको भन्दै साक्षर जिल्ला घोषणा गरिएको साक्षरता अभियान जिल्ला समन्वय समितिका अध्यक्ष घनेन्द्र मादेनले बताए। योसँगै ताप्लेजुङ प्रदेश नं १ मा १३ औँ साक्षर जिल्ला बनेको छ। अब सोलुखुम्बूमात्र साक्षर जिल्ला घोषणा हुन बाँकी रहेको छ। जिल्लाको कुल जनसंख्याको ९६४६ प्रतिशत साक्षर भएपछि घोषणा गरिएको शिक्षा विकास तथा समन्वय इकाइका प्रमुख योगेश्वर भट्टराईले बताए।
"बजारमा जीवनजल अभाव !, मूल्य समायोजन नगरेको आरोप","काठमाडौं : नेपाली औषधि उत्पादकहरुले जीवनजल उत्पादन गर्न नसक्ने बताएपछि औषधि बजारमा अभाव हुने अवस्थामा पुगेको छ। जीवनजल उत्पादनका लागि आवश्यक कच्चा पदार्थको मूल्य बढेपनि १४ वर्षदेखि मूल्य समायोजन नहुँदा उत्पादन गर्न निकै अफ्ठ्यारो भएको औषधि उत्पादकहरुले बताएका छन्। नेपाली बजारमा वर्षेनि २ करोड प्याकेट जीवनजल खपत हुने गरेको व्यवसायीहरु बताउँछन्। जीवनजलको अधिकांश हिस्सा नेपाली औषधि उद्योगहरुले पूर्ति गर्दै आएका छन्। औषधि उत्पादक संघका उपाध्यक्ष सन्तोष बरालले कच्चा पदार्थको मूल्यसँगै महँगी बढ्दासमेत १४ वर्षदेखि जीवनजललगायतका औषधिको मूल्य समायोजन हुन नसक्दा अफ्ठ्यारो परेको बताए। केहि नेपाली औषधि उद्योगीले पारासिटामोल उत्पादन बन्द गरिसकेको अवस्था छ। भारत, बंगलादेश र चीनबाट महँगोमा कच्चा पदार्थ खरिद गरेर नेपालमा जीवनजल उत्पादन गर्न सकिने अवस्था छैन, उनले भने। उनले कच्चा पदार्चको मूल्यसँगै महँगी बढ्दा जीवनजलको मूल्य समायोजन हुन नसकेको उनको आरोप छ। हालः भारतमा जीवनजलको मूल्य प्रतिप्याकेट ३२ रुपैँया पर्छ। नेपालमा भने १० रुपैया निर्धारण गरिएको छ। नेपाली औषधि उत्पादकहरुका अनुसार एक प्याकेट उत्पादन गर्न १५ देखि १७ रुपैँया लागत पर्छ। सरकारले हालः तोकेको मूल्यमा जीवनजल उत्पादन गर्न नसकिने भन्दै अधिकांश निजी उद्योगीले उत्पादन गर्न बन्द गरेका हुन्। औषधि व्यवस्था वीभागका प्रवक्ता सन्तोष केसीले बजारमा तत्काल जीवनजलको अभाव नभएको बताए। पारासिमाटामोल, जीवनजललगायतका औषधिको मूल्य समायोजन नभएको अवस्था त हो। तर, अहिले बजारमा जीवनजल अभाव भने छैन, केसीले अन्नपूर्णसँग भने। औषधि उत्पादक संघले लामो समयदेखि २१ अत्यावश्यक औषधिको मूल्य समायोजन नभएको भन्दै यो अवस्था रहिरहे जीवनजल अभाव हुनसक्ने बताएको छ। विभागले दर्ता भएका ११ हजार आठ सय १२ प्रकृतिका औषधिमध्ये जम्मा एक सय १७ प्रकृतिका औषधिको मात्रै मूल्य निर्धारण गरेको छ।"
मन्त्री श्रेष्ठ सवार गाडीको ठक्करबाट मोटरसाइकल चालक घाइते,"सिन्धुली : संघीय मामिला तथा सामान्य प्रशासनमन्त्री राजेन्द्र श्रेष्ठ सवार गाडीले ठक्कर दिँदा सिन्धुलीमा एकजना घाइते भएका छन्। बुधबार विपी राजमार्गअन्तरगत सुनकोसी गाउँपालिका ६ घुमाउने चैनपुरमा मन्त्री श्रेष्ठ सवार बा २ झ ४१२९ नम्बरको गाडीले विपरित दिशाबाट आउँदै गरेको प्रदेश २०२ग ९२८६ नम्बरको मोटरसाइकललाई ठक्कर दिएको थियो। उक्त दुर्घटनामा मोटरसाइकल चालक दोलखाको बैतेश्वर गाउँपालिका ४ का २५ वर्षीय कृष्णप्रसाद दाहाल घाइते भएको जिल्ला प्रहरी कार्यालय सिन्धुलीका प्रवक्ता (डिएसपी) मनोज लामाले जानकारी दिए । 'घाइते दाहालको हात र खुट्टामा चोट लागेको छ । मन्त्री र उनीसँग सवार सबै सकुशल रहेका छन्, ' लामाले भने । घाइते दाहालको उपचारका लागि धुलीखेत अस्पताल लगिएको लामाले बताए । मन्त्री श्रेष्ठ काठमाडौंबाट रामेछापतर्फ जाँदै थिए । मन्त्री सवार गाडीको स्पीड बढी रहेको र ओभरटेक गर्ने क्रममा मोटरसाइकललाई ठक्कर दिएको स्थानीय प्रत्यक्षदर्शीले बताएका छन् । प्रहरीले उक्त घटनाबारे थप अनुसन्धान भइरहेको बताएको छ । दुर्घटनापछि मन्त्री श्रेष्ठलाई अन्य सवारी साधनको व्यवस्था गरेर रामेछापतर्फ पठाइएको प्रहरीले जनाएको छ ।"
युवा उत्पादनमा जोड् दिँदै रोशी गाउँपालिका,"काभ्रे : काभ्रेको रोशी गाउँपालिकाले सुरु देखिनै नीतिगत कार्यक्रमहरु सार्वजानिक गरेर काम गरिरहेको छ। रोशी गाउँपालिकाको नीति तथा कार्यक्रम अनुसार एक गाउँ एक अधिकृत, एक गाउँ एक इन्जिनियर प्रोत्साहन कार्यक्रम संचालनमा ल्याएको गाउँपालिका अध्यक्ष डिबि लामाले जानकारी दिए। यो वर्ष रोशी गाउँपालिकाले खुल्लारुपमा सूचना जारी गरेर नै युवा प्रोत्साहन कार्यक्रमको लागि आह्वान गरिएको थियो। गाउँपालिकाले सूचना नै जारी गरेर गरिएको युवा प्रोत्साहन कार्यक्रम स्थानीय सरकारको राम्रो कार्यक्रम भएको भन्दै धेरै युवाहरुले चासो लिएको पालिकाले जनाएको छ। पालिकाले आफ्नो जेष्ठ नागरिकहरु राम्रोसँग पालनपोषण गर्ने परिवारलाई हरेक वर्ष नगदसहित श्रवण कुमार सम्मान कार्यक्रम गर्दै आएको छ। सुरुवात देखिनै १ देखि १२ वडाभित्र दुई जनालाई हरेक वर्ष उक्त श्रवण कुमार सम्मान गरिदैँ आएको गाउँपालिका अध्यक्ष लामाले जानकारी दिए। पालिकाले हरेक वर्ष २४ परिवारलाई नगदसहित पालिकाले सम्मान गर्दै आएको छ। अधिकृत प्रोत्साहनतर्फ रोशी१० का गरिमा जिम्बा र रोशी९ का प्रेरणा क्यापच्छाकी मगरलाई गाउँपालिकाले छनोट गरेर नगद २५२५ हजार बितरण गरिएको अध्यक्ष लामाले जानकारी दिए। त्यस्तै गाउँपालिकाले ल्याएको युवा इन्जिनियर प्रोत्साहन वडा नं ६ का नरेश लामा नगद ५० हजार रकम हस्तान्तरण गरिएको अध्यक्ष लामाले बताए। युवा उत्पदानमा प्राविधिक पक्षमा स्थानीय सरकारको प्रत्यक्ष सहयोग हुनुपर्छ भन्ने मान्यतालाई गाउँपालिकाले नीतिगतरुपमा लिएको गाउँपालिका अध्यक्ष लामाले जानकारी दिए। गाउँपालिकाले युवा प्रोत्साहन कार्यक्रम अन्तर्गत ५ जना युवाहरुलाई गत वर्ष रकम वितरण गरेको हो।"
आफ्नै भवनबाट सेवा दिन थाल्यो नलगाड नगरपालिका,जाजरकोट :लामो समयदेखि भाडाको घरबाट सेवा दिँदै आएको नलगाड नगरपालिकाले आफ्नै पक्की भवनबाट सेवा प्रवाह थालेको छ । नगरपालिकाले वडा नम्बर ७ दल्लीमा नयाँ भवन निर्माणसँगै सेवा थालेको हो । तीन करोड बढीको लागतमा नवनिर्मित प्रशासनिक भवनमा कार्यालय प्रयोजनका लागि ३५ वटा कोठा रहेका छन् । पूर्वमन्त्री एवं प्रतिनिधिसभा सदस्य शक्तिबहादुर बस्नेतले एक कार्यक्रमबीच सोमबार भवनको उद्घाटन गरेसँगै नगरपालिकाको प्रशासनिक कामकाज नयाँ भवनबाट सुरु गरिएको हो । नगर प्रमुख टेकबहादुर रावलले प्रशासनिक भवन निर्माण गर्दा सामाग्री ढुवानी गर्न एकदमै कठिनाई भएपनि ४ वर्षको अन्तरालमा निर्माण सम्पन्न गर्न सफल भएको खुसी लागेको बताए । भाडाको घरबाट सेवा प्रवाह गर्न निकै कठिन भएको बताउँदै नगरप्रमुख रावलले आगामी दिनमा कामकाज गर्न सहज हुने विश्वास व्यक्त गरे । आफ्नै भवन नहुँदा नगरपालिकाले लाख भन्दा बढी भाडा तिर्दै आएको थियो ।
सुनसरीमा चुनावी तालमेल गर्न सत्ता गठबन्धनले बनायो कार्यदल,"काठमाडौं : सत्ता साझेदार दलहरुले सुनसरीमा चुनावी गठबन्धन गर्ने निर्णय गरेको छ। त्यसका लागि ५ सदस्यीय कार्यदलसमेत गठन गरिएको छ। सत्ता साझेदार पाँच दलको नेकपा एकीकृत समाजवादीको पार्टी कार्यालयमा बसेको बैठकले चुनावी गठबन्धन गर्ने र पाँ सदस्यीय कार्यदल बनाउने निर्णय गरेको हो। कार्यदलमा नेपाली कांग्रेसका जिल्ला सचिव वीरेन्द्र साह, माओवादी केन्द्रबाट मुक्साहाङ मेन्याङ्वो (मुकेश), एकीकृत समाजवादीबाट बसन्त सुवेदी, जसपाबाट प्रदीप कार्की र राष्ट्रिय जनमोर्चाबाट हरिलाल अधिकारी रहेका छन्। उक्त कार्यदलले स्थानीय पालिकाहरुको वस्तुगत अध्ययन गरी चैत २६ गतेभित्र प्रतिवेदन तयार पार्ने छ। प्रतिवेदन तयार पार्न कार्यदलले ६ बुँदे नीति अवलम्बन गर्ने बुधबार जारी प्रेस विज्ञप्तिमा उल्लेख छ। पाँच दलीय केन्द्रीय गठबन्धनको नीति निर्देशनलाई पूर्णरुपमा कार्यान्वयन गर्ने र जिल्ला समिति समन्वय समिति, पालिका र अवडा तहसम्मै गठबन्धन गर्ने र सबै पार्टीको प्रतिनिधित्व गर्ने बताइएको छ।"
वीरगन्जमा एकैदिन तस्करीको डेढ करोडको सामान बरामद,"वीरगन्ज : वीरगन्जबाट सशस्त्र प्रहरीले एकै दिन झण्डै एक करोड ५० लाख रुपैयाँ मुल्यको तस्करीको सामानसहित दुईवटा ट्रक नियन्त्रणमा लिएको छ । सशस्त्र प्रहरी बल १३ नम्बर गण हेड क्वार्टरबाट खटिएको सशस्त्र प्रहरीको टोलीले वीरगन्जबाट मालसामन लिएर पथलैयातर्फ जाँदै गरेको दुवै ट्रक वीरगन्ज १४ गण्डकबाट नियन्त्रणमा लिएको हो । सशस्त्र प्रहरी उपरीक्षक तेजप्रसाद पोखरेलका अनुसार गोप्य सूचनाको आधारमा खटिएको सशस्त्र प्रहरीको टोलीले गण्डक चोकमा ना २ ख ९५४३ र ना ७ ख ९४२ नम्बरको दुवै ट्रक रोकेर चेकजाँच गरेको थियो । चेकजाँचका क्रममा ना २ ख ९५४३ नम्बरको ट्रकबाट भन्सार प्रज्ञापनपत्र नभएको (भन्सार राजश्व नतिरेको) मेडिकल उपकरण, औषधी र अन्य खुद्रा सामान गरि ९४ लाख ५३ हजार ५८ रुपैया मुल्य बराबरको सामान बरामद भएको सप्रउ पोखरेलले बताए । यस्तै, गण्डक चोकमै ना ७ ख ९४२ नम्बरको अर्को ट्रकमा पनि भन्सार प्रज्ञापनपत्र नभएको (भन्सार राजश्व नतिरेको) ५१ लाख ९२ हजार ६ सय १७ रुपैया मुल्यको कपडा र अन्य सामान फेला परेको पोखरेलले बताए । दुवै ट्रकबाट गरि एक करोड ४६ लाख ४५ हजार ६ सय ७५ रुपैया मुल्यको सामान बरामद भएको पोखरेलले जानकारी दिए । बरामद सामन र दुवै ट्रकको २५२५ लाख गरि कुल एक करोड ९६ लाख ४५ हजार ६ सय ७५ रुपैयाँ मुल्यकांन गरी आवश्यक कारबाही लागि राजश्व अनुसन्धान कार्यालय पथलैयामा पठाइएको पोखरेलले बताए । पोखरेलका अनुसार, भारतबाट साइकल , मोटरसाइकल र भरिया मार्फत तस्करी गरि वीरगन्जस्थित ट्रान्सपोर्टको गोदममा ल्याएर भण्डारण गरेर ट्रान्सपोर्टबाट ट्रकमा लोड गरेर विभिन्न सहरमा लैजाने क्रममा सशस्त्र प्रहरीले बरामद गरेको हो ।"
टाइफाइडविरुद्ध एक पटक टुक्क सधैलाई ढुक्क अभियान,"उदयपुर : टाइफाइडविरुद्ध जिल्ला स्वास्थ्य कार्यालय उदयपुरले एक पटक टुक्क सधैलाई ढुक्क अभियान सञ्चालन गर्ने भएको छ। टाइफाइडका बिरामीको संख्या दिनदिनै बढिरहेको बेला देशभर एकैसाथ सञ्चालन हुने खोप कार्यक्रम अन्तर्गत जिल्ला स्वास्थ्य कार्यालयले बिहीबार पत्रकारसँगको अन्तरक्रियामा यो नारा सार्वजानिक गरेको हो। टाइफाइडविरुद्ध एक पटक खोप लगाए जीवनभर ढुक्क हुने खोप सुपरभाइजर चिरन्जिवी निरौलाले बताए। चैत्र २५ देखि बैशाख १० गतेसम्म सञ्चालन हुने अभियानमा १ लाख १४ हजार ५६४ जना लक्षित वर्ग रहेको उनले बताए। चैत्र २५ गते रामजानकी माध्यमिक विद्यालय मोतिगडामा खोप समन्वय समितिका अध्यक्ष तथा जिल्ला समन्वय समितिका प्रमुख खड्गबहादुर परियारले अभियानको उद्घाटन गर्ने कार्यक्रम रहेको छ। दुई चरणमा लगाईने खोपका लागि सबै तयारी पुरा भएको सुपरभाइजर निरौलाले बताए। अभियानमा ८ सय २७ जना स्वास्थ्यकर्मीले २ हजार ३ सय ४ स्वयंमसेवको सहयोमा ४ सय ४९ खोप केन्द्रबाट यो सेवा प्रवाह गर्ने स्वास्थ्य कार्यालयका प्रमुख वृजकुमार दासले बताए। अभियानमा सबैभन्दा बढी विद्यालयका बालबालिका लक्षित समूह रहेकाले अधिकांश खोप केन्द्र विद्यालयमा राखिएको उनले बताए। उनले भने, ८७ हजार २१८ बालबालिका विद्यालय र २७ हजार ३४६ जना विद्यालय बाहिर रहेका छन्। सबै बालबालिकाको खोप सुरक्षितका लागि त्यहिँ किसिमको जनशक्ति परिचालन, तालिम, गोष्ठि सबै सम्पन्न भईसकेको उनले बताए। फोटो क्याप्सन ः टाइफाइड खोप सम्बन्धी जिल्ला स्वास्थ्य कार्यालयले आयोजना गरेको पत्रकारसँगको अन्तरक्रियाका सहभागिहरु।"
नेपाल बार निर्वाचन : अध्यक्षमा घिमिरेको अग्रता कायमै,"काठमाडौं : नेपाल बार एसोसिएशनको २६औँ केन्द्रीय कार्यसमितिको निर्वाचनको मतगणनामा बृहत् लोकतान्त्रिक प्रगतिशील समावेशी तथा पेसागत कानुन व्यवसायी समूहका अध्यक्ष गोपालकृष्ण घिमिरेको अग्रता कायमै रहेको छ । घिमिरेले हालसम्म गणना भएका मध्ये ९०५ मत प्राप्त गरेका छन् भने प्रगतिशील तथा पेसागत कानुन व्यवसायी समूहका अध्यक्ष विष्णुमणि अधिकारीले ४४७ मत प्राप्त गरेका छन्। नेपाल बार एसोसिएशन २०७८ को प्रमुख निर्वाचन अधिृकत वरिष्ठ अधिवक्ता उषा मल्ल पाठकका अनुसार हालसम्म १३ केन्द्रको मतगणना सम्पन्न भएको छ। तीमध्ये सर्लाही, इलाम, महेन्द्रनगर, पर्सा, दिपायल, झापा, जनकपुर, रौतहट, धनकुटा, धनगढी, सिरहा, बारा, सुर्खेतको मतगणना सम्पन्न भएको हो । हालसम्म गणना भएको मतमा घिमिरेले नेतृत्व गरेको समूहको अग्रता रहेको छ । महासचिवमा हालसम्म अन्जिता खनालले ८१३ र केदारप्रसाद कोइरालाले ५३१ मत प्राप्त गरेका छन्। कोषाध्यक्षमा भरतबहादुर राउतले ८७० र जगतबहादुर कार्कीले ४८६ मत प्राप्त गरेका छन्। मङ्गलबार बिहानदेखि मतगणना सुरु भएको थियो भने बेलुका स्थगित गरेर आज ९ बजेदेखि पुनः मतगणना प्रारम्भ गरिएको हो । बारको यही चैत १९ गते काठमाडौं केन्द्रसहित देशभर ३५ स्थानमा मतदान सम्पन्न भएको थियो । बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि भएको निर्वाचनमा नौ हजार ७०८ मतदाताले मतदान गरेका थिए । त्यसमध्ये उपत्यकामा पाँच हजार ७०० र उपत्यका बाहिर तीन हजार ५०० मतदाता रहेका थिए । सात हजार ४२९ मत मात्र खसेको थियो ।"
पाकिस्तानी जनतालाई लोकतन्त्रको रक्षा गर्न इमरान खानको अपील,"स्लामावाद : पाकिस्तानका प्रधानमन्त्री इमरान खानले देशको सार्वभौमसत्ता र लोकतन्त्रमाथिको सबैभन्दा ठूलो हमलाविरुद्ध जनतालाई अगाडि आउन र रक्षा गर्न अपील गरेका छन्। इमरान खानले ट्वीट गर्दै जनता सधैं देशको सार्वभौमसत्ता र लोकतन्त्रको सबैभन्दा बलियो रक्षक भएको बताएका छन्। विदेशी शक्तिहरूले यहाँका केही स्थानीय सहयोगीहरूमार्फत पाकिस्तानको लोकतन्त्र र सार्वभौमसत्तामाथि हमला गरिरहेको उनले आरोप लगाए। इमरान खानले अब देशका जनताले यसविरुद्ध अगाडि आएर लोकतन्त्रको संरक्षण गर्नुपर्ने बताएका छन्। उनले विदेशी शक्तिलाई सहयोग गर्ने स्थानीयलाई मीर जाफर र मीर सादिक भने। हालै पाकिस्तानमा विपक्षीले इमरान खानको सरकारविरुद्ध अविश्वासको प्रस्ताव ल्याएका थिए। तर आइतबार मतदान हुनुअघि नै उपसभामुखले अविश्वासको प्रस्ताव अस्वीकृत गरिदिए। त्यसपछि इमरान खानको सल्लाहमा राष्ट्रपति आरिफ अल्वीले राष्ट्रिय सभा भंग गरेका थिए। अहिले यो मुद्दा पाकिस्तानको सर्वोच्च अदालतमा विचाराधीन छ। इमरान खानले केही विदेशी शक्तिहरूले उनको सरकार ढाल्ने षड्यन्त्र गरिरहेको र यहाँका विपक्षीहरूले उनलाई सहयोग गरिरहेको आरोप केही दिनदेखि लगाएका छन्। तर, अमेरिकाले यी आरोपमा कुनै सत्यता नभएको बताएको छ। प्रतिपक्षले पनि यी आरोपलाई अस्वीकार गरेको छ। बीबीसी"
नेपालगन्ज आकस्मिक अवतरण गराएको बुद्ध एयरको विमानमा बिरामी को थिए ?,"नेपालगन्ज : धनगढीबाट काठमाडौंका लागि उडेको बुद्ध एयरको विमान बुधबार बिहान नेपालगन्ज विमानस्थलमा आकस्मिक अवतरण गरेको छ । बुद्ध एयर नेपालगन्ज स्टेसन प्रमुख विनित शाहका अनुसार धनगढीबाट बिहान ९: १० बजे उडेको विमानमा सर्वोच्च अदालतका न्यायाधीश बमकुमार श्रेष्ठको स्वास्थ्यमा समस्या देखिएपछि ९ :४२ बजे आकस्मिक अवतरण गरेको हो। न्यायाधीश श्रेष्ठलाई ओरालेर विमान २० मिनेटपछि काठमाडौं उडेको शाहले अन्नपूर्णलाई जानकारी दिए। 'न्यायाधीश श्रेष्ठ विमानबाट आफै झर्नु भयो । अस्पताल पनि लैजानु परेन । उहाँले अब गाडीबाटै काठमाडौं फर्कने बताउनुभयो,' शाहले न्यायाधीश श्रेष्ठलाई उद्दृत गर्दै भने।"
'उपभोक्ता अदालत' सर्वोच्चको आदेशमै सिमित,"काठमाडौंः सर्वोच्च अदालतले सातवटै प्रदेशमा 'उपभोक्ता अदालत' गठन गर्ने आदेश दिए पनि कार्यान्वयनमा आउन सकेको छैन । सर्वोच्च अदालतले गत माघ ९ गते सातवटै प्रदेशमा उपभोक्ता अदालत गठन गर्न सरकारका नाममा आदेश जारी गरेको थियो । उपभोक्ता हित संरक्षण ऐन २०७५ अनुसार उपभोक्ता अदालत गठन गर्न आदेश दिए पनि सरकार गम्भीर नबन्दा कार्यान्वयनमा आउन नसकेको हो । उपभोक्ता हित संरक्षण मञ्चका महासचिव विष्णु तिमिल्सिनाले अहिलेसम्म सरकारले चासो नदिएको बताए । उनले भने,' सरकारले अदालतले दिएको आदेश पालना गर्नुपर्छ । आवश्यक पर्ने स्रोत साधन संरचना पुर्याउनुपर्छ । यो अदालत संरचनागत कार्यगत विधिमा पनि सहज पहुँच हुनुपर्छ । उपभोक्ता सुलभ न्यायका लागि उपभोक्ता अदालतको स्थापना गर्नु सरकारको दायित्व हो ।' २०७३ साल भदौ २३ गते तत्कालीन प्रधानमन्त्री पुष्पकमल दाहाल 'प्रचण्ड' ले व्यवस्थापिका संसदमा सम्बोधन गर्दै उपभोक्ताहरु अन्याय पर्दा सुनुवाइ गर्ने संयन्त्र नभएकाले सबै प्रदेशमा एकएकवटा उपभोक्ता अदालत बनाउने घोषणा गरेका थिए । उपभोक्ता अदालतमा न्यायपरिषद्को सिफारिसमा सरकारले तोकेको जिल्ला न्यायाधीश अध्यक्ष र दुईजना सदस्य हुन्छन् । जिल्ला अदालत सरहको उपभोक्ता अदालतले उपभोक्ताको हकहित विरुद्धका क्रियाकलापको आरोपमा परेको मुद्दाको प्रारम्भिक सुनुवाइ र न्यायनिरुपण गर्छ । यो अदालतको फैसलाविरुद्ध उच्च अदालतमा पुनरावेदन लाग्छ । अहिले उपभोक्ता ठगिरहेका छन् । तर, अनुगमन संयन्त्र प्रभावकारी नहुँदा र अदालत गठन प्रकृया प्रभावकारी नबन्दा उपभोक्ता प्रताडित हुनुपर्ने अवस्था छ ।"
"गोरखा सदरमुकाममा महिलाको शव भेटियो, हत्याको आशंका","गोरखा : गोरखा सरदमुकाममा एकजना महिलाको शव भेटिएको छ । गोरखा नगरपालिका ६ भीआईपी टोलकी ३५ वर्षीय फुलमाया सिर्मलको शव भेटिएको जिल्ला प्रहरी कार्यालय गोरखाले जनाएको छ । नरेश श्रेष्ठको रित्तो घर अगाडिको बारीमा बुधबार बिहान उनको शव भेटिएको एसपी केदार खनालले बताए । स्थायी घर लक्ष्मीबजार भएको र माइती आएको बेलामा सो घटना भएको खनालले बताए । राती दुई तीन बजेतिर उक्त घटना भएको प्रहरीले अनुमान गरेको छ । महिलाको शरीरमा कुनै घाउ, चोटपटक नदेखिएको तर घरवरिपरि रगत छरपष्ट रहेको समेत उनले जानकारी दिए । स्थानीयहरुले भने हत्या गरेर फालेको आशंका गरेका छन् । शव पोस्टमार्टमका लागि जिल्ला अस्पताल गोरखामा पठाइएको छ । घटनाको थप अनुसन्धान भइरहेको प्रहरीले जनाएको छ।"
चिकित्सा शिक्षातर्फ स्नातक तहको प्रवेश परीक्षाको नतिजा सार्वजनिक,"काठमाडौंः चिकित्सा शिक्षा आयोगले स्नातक तहको एकीकृत प्रवेश परीक्षाको नतिजा सार्वजनिक गरेको छ । आयोगले चैत १८, २० र २१ गते परीक्षा लिएको थियो । परीक्षामा सबै विषयमा गरेर ३४ हजारभन्दा बढी विद्यार्थी सहभागी भएको आयोगले जनाएको छ । ती सबै परीक्षा काठमाडौं उपत्यकामा भएका थिए । स्नातक तह एमबीबीएस, बीडीएस, बीएससी नर्सिङ, बीएएसएलपी, बी पर्फ्युजन टेक्नोलोजी शैक्षिक कार्यक्रमको एकीकृत प्रवेश परीक्षाको नतिजा सार्वजनिक गरेको हो ।"
फोटोन मोटर्सले नेपाली बजारमा इलेक्ट्रिक भ्यान ल्याउँदै,"काठमाडौं : फोटोन मोटर्सको नेपालका लागि आधिकारिक विक्रेता एमएडब्लु वृद्धि कमर्सियल भेइकल प्रालिले फोटोन मोटर्सको इलेक्ट्रिक कार्गो भ्यान र स्कुल भ्यान नेपाली बजारमा ल्याउने भएको छ। फोटोनका यी भ्यानहरु १०० किलोवाट अर्थात १३६ एचपी भन्दा बढी इन्जिन क्षमताको रहेको प्रालिले जनाएको छ। यी भ्यानहरुको रेन्ज सिङ्गल चार्जमा २५० किलोमिटर रहेको कम्पनीको भनाइ छ। फोटोन मोटर्सले वातावरणमैत्री एवम् जनस्वास्थ्यमा सकारात्मक प्रभाव पार्ने कार्गो भ्यान नेपाली बजारमा ल्याउने भएको हो। एमएडब्लु वृद्धि कमर्सियल भेइकल प्रालिले भनेको छ, वातावरणमैत्री एवम् जनस्वास्थ्यमा समेत सकारात्मक प्रभाव पर्ने बिजुलीबाट उत्पादित यस्ता प्रकारका भेइकलप्रति उपभोक्ताहरुको राम्रो ध्यानाकर्षण भइरहेको र मागहरु बढ्दै गइरहेको तथ्य पछिल्लो बजार तथ्याङ्कले पनि दर्शाएको छ। बिजुली आपूर्ति सहज हुँदा डिजेल भन्दा बिजुली गाडी सञ्चालन खर्च कम हुने अन्तर्राष्ट्रिय अध्ययनहरुले प्रमाणित गरिसकेको छ। नेपालका लागि फोटोन मोटर ग्रुपको आधिकारिक विक्रेता एमएडब्लु वृद्धि कमर्सियल भेइकल प्रालिले नेपाली बजारमा हाल पिकअप टुनल्यान्ड ई, पिकअप टुनल्यान्ड एस, १९सिट क्षमताको भ्यान भ्यु सीएस२ एल, १६सिट क्षमताको भ्यान भ्यु सीएस२, १५सिट क्षमताको भ्यान भ्यु सी२ र विभिन्न प्रकारका एम्बुलेन्स बेच्दै आएको कम्पनीले जनाएको छ।"
"सदाका लागि बिलायो, गाउँलेलाई रुवाएर गयो","राजविराज : राजविराजमा एक हुल मानिसको नारा गुञ्जन थालेपछि बजारमा सन्नाटा छायो। बजारका मानिसहरू अनर्थ भयो भन्दै भावुक बने। जुलुसको अग्रपंक्तिमा रहेका युवाहरू आक्रोशित मुद्रामा हत्यारा सार्वजनिक गर्न माग गर्दैथिए। जिल्ला प्रशासन कार्यालय सप्तरी पुगेपछि विरोधको स्वर झनै चर्को भयो। कल्कलाउँदो उमेरमा सप्तरीको विष्णुपुर गाउँपालिका१ खुरहुरियाका डा विजय यादवको हत्या भएको भन्दै गाउँलेहरू आक्रोशित थिए। उनीहरू सप्तरीका प्रमुख जिल्ला अधिकारीमार्फत प्रधानमन्त्री, गृहमन्त्री र मोरङ्ग प्रशासनसँग हत्याराहरू पत्ता लगाउन माग गर्दै थिए। विष्णुपुर गाउँपालिका१ खुरहुरियादेखि नै लामको पछि लाग्दै आएका बृद्धहरूले नारासँगै हात उठाएर साथ दिइरहे। युवाहरूको आँखाबाट आक्रोशको ज्वाला निक्लिरहेको थियो भने बृद्धहरूको आँखाबाट बररर आँसु खसिरहेको थियो। उनीहरूले भक्कानिदै नारा लगाए। नजिकका छिमेकी र आफन्तले पनि मन थाम्न सकेनन्। काँधमा भिरेको गम्छाले आँखाबाट बगेका आँसु पुछ्न थाले। जग्गाजमिन बेचेर नपुगेपछि वैदेशिक रोजगारबाट कमाएको सबै पैसा छोराछोरीको पढाईमा खर्चिएका थिए यदुनन्दन यादवले। विद्यालयमा सधै प्रथम हुने विजयलाई डाक्टर बनाउन र छोरी विनितालाई अप्टोमेट्री (दृष्टि विशेषज्ञ) शिक्षा पुरा गराउन यदुले ९ वर्षसम्म मलेशियामा गार्ड बनेर पसिना बगाएका थिए। सासुससुरा स्याहार्दै घरखेतको सबै जिम्मेवारी चन्द्रकलाले सम्हालेकी थिइन्। बाल्यकालमा सुसे धन्दामा लाग्नुपरेका कारण धेरै पढ्न नपाएका यदु र चन्द्रकलाको एउटै सपना थियो छोराछोरीलाई डाक्टर बनाउने। पढाईमा अब्बल भएका कारण र खर्च गरे अनुसार आएको परिणामले यादव परिवार ज्यादै खुशी थिए। गाउँलेहरू पनि गौरवान्वित थिए। आँखामा राखे पनि नविझाउनेले अन्ततः गाउँलेलाई रुवाएर गयो विष्णुपुर गाउँपालिका१ का ६८ वर्षीय बमभोलाप्रसाद यादवले भनेबाल्यकालदेखि नै होनहार विजय उत्तिकै अनुशासित थिए। गाउँलेहरूका अनुसार आफ्ना छोराछोरीलाई विजयको उदाहरण दिएर पढ्न उत्प्रेरित गर्थे रे! प्रदर्शनमा सहभागी ६० वर्षीय छिमेकी सत्यनारायण यादवले विजयलाई स्मरण गर्दै तरक्क आँशु झारे। दशैंमा आउँदा विजयले पापा भन्दै खुट्टा ढोग्दा आर्शिवाद दिएको थिएँ, तर दैवले सुनेनन्। मिजासिलो विजयको त्यो आदरयुक्त नरम बोली अब कहिल्यै सुन्न नपाइने भयो भन्दै उनले विलौना गरे। गाउँकै किशन शर्माले भनेआफ्नो छोरा नरेशले सधै विजयको सहयोगी भावनाको प्रशंसा गर्थे। शर्माका अनुसार बङ्गलादेशमा सँगै एमबीबीएस पढेका नरेशले विजयको उत्प्रेरणा, साथ, सहयोगले आफूमा सकारात्मक परिवर्तन आएको सुनाउने गरेका थिए। मेधावी विद्यार्थी भएकाले बुवाआमाले ऋणकर्जा बोकेर पढाईमा सारा खर्च लगाए तर जब छोराले कमाउने बेला भयो तब सपना चकनाचुर भैदियो। विष्णुकान्त यादवले भनेघरपरिवारको खुशी र गाउँको गौरव थियो, सदाका लागि बिलायो। साविक विष्णुपुर गाविसका अध्यक्ष सुरेन्द्रप्रसाद यादवले जागिरको छोटो अवधिमै अग्रजहरूलाई उछिन्दै अगाडि बढेका हाडजोर्नी तथा नशा रोग विभागका डाक्टर विजयले शल्यक्रियामा गुणस्तरीय इम्प्लान्ट सामग्री (हाड जोर्नीमा लगाउने स्टीलका रडहरू) प्रयोग गर्न दबाव दिने गरेकाले हत्या भएको आशंका व्यक्त गरे। केही औषधी व्यवसायी, सप्लायर्स र अस्पतालभित्रका माफियाहरूको आँखाको तारो बनेकाले उनीहरूकै षडयन्त्रमा हत्या भएको सुरेन्दको भनाईमा डा विजयका काका चितरञ्जन यादवले पनि सहमति जनाए। छानबिन प्रकृयामा नोबेल अस्पताल प्रशासनले देखाएको उदासिनताप्रति पनि चितरञ्जनले गुनासो गरे। नियोजितरूपमा भएको हत्याको उच्चस्तरीय छानबिन र दोषीमाथि कारवाही नभएसम्म आन्दोलन नरोकिने गाउँलेहरूको प्रतिबद्धता थियो। मोरङ्गको विराटनगर महानगरपालिका४ स्थित नोबेल शिक्षण अस्पतालमा कार्यरत ३१ वर्षीय डा यादवको शव शनिबार बिहान अस्पताल नजिकै रहेको डेराको कम्पाउण्डमा फेला परेको थियो। शुक्रबार राति निर्ममतापूर्वक आक्रमण गरी हत्या गर्नेलाई तत्काल पक्राउ गरी सार्वजनिक गर्नुपर्ने गाउँलेहरूको माग छ। यदुनन्दन यादव र चन्द्रकलादेबीका एक्ला छोरा डाक्टर यादवले बंगलादेशबाट एमबीबीएस अध्ययन गरेपछि पाँच वर्षदेखि नोबेल अस्पतालमा कार्यरत थिए। अप्टोमेट्री गरेकी डा यादवकी बहिनी बिनिता भारतको दिल्लीस्थित मोदिराम लायन्स आँखा अस्पतालमा कार्यरत छिन्। सधै हाँसिखुशी रहने यादव परिवारको हाँसो शनिबारदेखि खोसिएको छ। यस्तो अप्रिय घटना भोग्नुपर्छ भनेर कहिल्यै नसोचेको हजुरबुवा ७५ वर्षीय मजेलाल यादवले बताए। उनको अनुहार झल्झल्ती याद आइरहन्छ मजेलालले भने सोच्दै नसोचेको घटना भयो, मन थाम्नै गाह्रो भयो।"
भेरी नदीको टापुमा महिलाको शव भेटियो,"जाजरकोट : भेरी नगरपालिका१२ बिस्नाचौरस्थित भेरी नदीको बीच टापुमा एक महिलाको शव फेला परेको छ । किरा परेको, कपाल फुलेको, शरीरको माथिल्लो भागमा मखमलको निलो चोली लगाएको, पेटको बीच भागमा सेतो कपडाले बाँधिएको तथा शरीरको तल्लो भागमा कुनै कपडा नरहेको अवस्थामा भेटिएको जिल्ला प्रहरी कार्यालय जाजरकोटले जानकारी दिएको छ । अन्दाजी ५५६० वर्षकी महिलाको शव फेला परेको प्रहरीले जनाएको छ । महिलाको शव देखेपछि स्थानीयले प्रहरीलाई खबर गरेका थिए ।"
एनएमबि बैंकको काउण्टर मधेसको हिमालय सुगर मिल्समा,"काठमाडौं : एनएमबि बैंकले मधेसको हिमालय सुगर मिल्समा विस्तारीत काउण्टर स्थापना गरेको छ। किसान तथा सर्वसाधारण सेवाग्राहीहरुलाई सहज होस भन्ने उद्देश्यले नरहा३, सिरहास्थीत हिमालय सुगर मिल्स परिसरमा ११ औं विस्तारीत काउण्टर शुभारम्भ गरेको बैंकले जनाएको छ। हिमालय सुगर मिल्सको तर्फबाट महाप्रबन्धकद्वय अवध किशोर यादव र एस एन कुशवाहा, एनएमबि बैंकका मधेश प्रदेश प्रमुख कमल पोखरेलका साथै एरिया म्यानेजरहरु मिथिलेस कुमार झा, कमलेश प्रसाद यादव, अपरेशन म्यानेजर राज कुमार विश्वकर्मा, गोलबजार शाखाका प्रबन्धक सरोज यादव, कर्मचारी संजीव झालगायत सर्वसाधारणहरुको उपस्थितिमा आयोजित एक कार्यक्रममाझ गत सोमबार हिमालय सुगर मिल्स परिसरमा विस्तारित काउण्टरको विधिवत उद्घाटन भएको हो। उक्त काउन्टरको स्थापना पूर्व नै बैंकले कृषि तथा उत्पादनशील क्षेत्रलाई प्राथमीकतामा राख्दैं गोलबजार शाखाबाट हालसम्म ४७ जना उखु किसानहरुलाई सहुलियतपूर्ण कर्जा उपलब्ध गराईसकेको बैंकले जनाएको छ। बैंकले उखु किसानहरुलाई सहज रुपमा कर्जा प्रवाह गर्ने उदेश्यले रिलायन्स सुगर मिल्स र हिमालय सुगर मिल्ससँग सम्झौता पनि गरिसकेको जनाएको छ।"
महायज्ञको कलश यात्रामा गएका बालकको मृत्यु,"वीरगन्ज : पर्साको सखुवा प्रसौनी गाउँपालिकामा महायज्ञका लागि निकालिएको कलश यात्रामा ट्याक्टरले किचिएर एक बालकको मृत्यु भएको छ। ट्याक्टरले किचिएर सखुवाप्रसौनी गाउँपालिका २ का धनिक यादवका छोरा अन्दाजी ७ वर्षीया रितेशप्रसाद यादवको मृत्यु भएको हो । सखुर्वा प्रसौनी गाउँपालिका २ गुलवरीया गाउँमा आयोजना गरिएको विष्णु महायज्ञको पहिलो दिन बुधबार कलशयात्रा निकालिएको थियो । कलशयात्रामा सहभागी भएका रितेश , प्रदेस प्रदेस२०३००१ त ४०९४ नम्बरको ट्याक्टरमा सवार थिए । ट्याक्टरबाट खसेका उनको त्यहि ट्याक्टरले किचेर मृत्यु भएको इलाका प्रहरी कार्यलयका प्रहरी नयाब निरीक्षक नन्दकिशोर साहले जानकारी दिए । ट्याक्टर र त्यसका चालक सखुवाप्रसौनी ५ का प्रदिप प्रसाद यादवलाई प्रहरीले नियन्त्रणमा लिएको छ । घटनाबारे अनुसन्धान भइरहेको प्रनानि साहले जानकारी दिए ।"
बाल क्लव स्याङ्जाको अध्यक्षमा स्वस्तिका,स्याङ्जा : स्याङ्जा जिल्लास्तरीय बाल क्लव गठन गरिएको छ। वालिङ्का स्वस्तिका पाण्डेको अध्यक्षतामा १६ सदस्यीय बाल क्लब गठन गरेको हो। सामाजिक विकास कार्यालय स्याङ्जाले ११ वटै पालिकाबाट स्याङ्जा सदरमुकाममा बालबालिका भेला गराई सबै पालिकाको प्रतिनिधित्व हुनेगरी क्लव गठन गरेको जनाएको छ। यसैगरी क्लवका अन्य पादाधिकारी पनि चयन गरिएको कार्यालय प्रमुख इश्वरीप्रसाद रेग्मीले जानकारी दिए। साथै गण्डकी प्रदेश प्रतिनिधि पनि छनोट भएको उनले जानकारि दिए। बाल भेलाको उदघाटन गर्दै प्रमुख जिल्ला अधिकारी राजुप्रसाद पौडेलले संविधान प्रदक्त अधिकारको उपयोग गर्न र सबै बालबालिकाका हक अधिकार सुनिश्चिता एवं उपयोगका लागि सबैले सहज वातावरण बनाउनुपर्ने बताए। कार्यक्रममा प्रदेश समन्वय अधिकृत बद्री वाग्लेले बाल क्लव र गठनका बारेमा जानकारी गराउदै बालअधिकार सम्बन्धी कार्यपत्र प्रस्तुत गरेका थिए। जिल्लाभरका ५ नगरसहित ६ गाउँपालिकाकाबाट ५५ जना बालबालिका सहभागी थिए। सहभागी बालबालिकाले नै जिल्ला स्तरीय बाल क्लवका पदाधिकारी एवं प्रदेश प्रतिनिधि चयन गरेका हुन्।
विशिष्ट क्यामेरा र ब्याट्री ग्यारेन्टी भएको दुई नयाँ स्मार्टफोन सार्वजनिक गर्दै भिभो,"काठमाडौं : भिभोले वाई सिरिजअन्तर्गत दुई उत्कृष्ट मोडल वाई ३३ एस र वाई ०१ सार्वजनिक गर्दैछ । भिभोको वाई ३३ एसमा ५० एमपी मुख्य क्यामेरा छ । अल्ट्राक्लियर शटहरू लिन तथा दिन र रातमा फोटोहरु खिच्न धेरै सुटिङ मोडहरू पनि यसमा छन् । यो स्मार्टफोनमा ठूलो ब्याट्री छ जुन ५,००० एमएएच हुनसक्ने कम्पनीले जनाएको छ। यसमा प्रयोगकर्ताहरूलाई ब्याट्री सकिने चिन्ताबाट मुक्त गराउँदै सबै क्षणहरू खिच्न सक्ने सुनिश्चित गर्दछ। अर्कोतर्फ,५००० एमएएचको लामो समयसम्म टिक्ने ब्याट्री लाइफको साथ वाई ०१ अनदगो पुस्ताको लागि उत्कृष्ट स्मार्टफोन भइको कम्पनीको दावी छ। यात्रा गर्न मन पराउने, धेरै भिडियोहरू वा फोटोहरू खिच्न मन पराउने, वा घण्टौंसम्म गेमहरू खेल्नेहरुका लागि वाई ०१ उत्कृष्ट छनौट हुन्सक्ने कम्पनीले जनाएको छ। यसबाहेक, क्रिस्प र इमर्सिभ गेमिङ तथा कन्टेन्ट उपभोग अनुभवको लागि फोनमा ६५१ इन्च एचडी हेलो फुलभ्यू डिस्प्ले रहेको छ। सुरक्षाको सन्दर्भमा, यो फोन भिभोको अत्याधिक सक्षम फेस एक्सेस टेक्नोलोजीको साथ आउनेछ जसले फोनलाई आँखा झिम्काउन सक्नेभन्दा छिटो अनलक गर्छ। वाई ३३ एस र वाई ०१ आशाजनक उपकरण भएको कम्पनीको विश्वास छ।"
"महन्थ ठाकुर अस्वस्थ, भैरहवाबाट काठमाडौं रेफर","काठमाडौं : लोकतान्त्रिक समाजवादी पार्टीका अध्यक्ष महन्थ ठाकुर अस्वस्थ भएका छन्। पार्टीको कार्यक्रमका लागि रुपन्देहीको भैरहवा आइपुगेका अध्यक्ष ठाकुर विहान ८ बजे अचानक अस्वस्थ भएका थिए। उनलाई तत्कालै भैरहवास्थित भीम अस्पताल पुर्याइएको थियो। डा सिद्धार्थ पाण्डेले अध्यक्ष ठाकुरलाई अस्पताल ल्याएको पुष्टि गर्दै हल्का निमोनिया देखिएको र अक्सिजन लेभलसमेत कम भएको बताए। अक्सिजन लेभल कम देखिएपछि काठमाडौं रेफर गरिएको उनले अन्नपूर्णलाई बताए। रुपन्देहीका प्रहरी प्रवक्ता नवरत्न पौडेलेले हेलिकोप्टरमार्फत् काठमाडौं लगिएको बताए। 'भैरहवाबाट उहाँलाई काठमाडौं लगिएको छ,' उनले अन्नपूर्णसँग भने। अध्यक्ष ठाकुर मुटुको बिरामी रहेको र नियमित उपचार गराइरहेको उनी निकट नेताहरुले बताएका छन्। अहिले उनको अवस्था सामान्य रहेको बताइएको छ।"
"मार्फाको पुल अझै बनेन, पर्यटकलाई सास्ती","जोमसोम : चीनभारत जोड्ने राष्ट्रिय गौरवको बेनीजोमसोमकोरला सडकखण्डअन्तर्गत मुस्ताङको मार्फा (राज)खोलामा निर्माणाधीन पक्की मोटरेबल पुल निर्माणमा ढिलासुस्ती हुँदा मुस्ताङ आउजाउ गर्ने पर्यटक तथा सवारीसाधन सास्ती भोग्न बाध्य भएका छन्। कालीगण्डकी करिडोरअन्तर्गत एउटै ठेक्कामा परेको मार्फा र नरसिंह खोलामा निर्माणाधीन पक्की पुलको सुरुआती सम्झौता अवधि सकिएर पहिलो पटक थपिएको समयसीमा सकिँदासम्म पुल सम्पन्न हुन ढिलाइ हुँदा पर्यटक तथा सवारीसाधन सास्ती खेप्न बाध्य परेका हुन् । कालीगण्डकी करिडोरले २०७५ सालमा पुलको ठेक्का सम्झौता हुनुअगावै मुस्ताङको मार्फा खोलामा कालीगण्डकी करिडोरले पाँच मिटरको अस्थायी पुलको संरचना निर्माण गरेको थियो। करिडोरले मार्फा खोलामा दुवैतर्फ ग्याबिन वाल लगाएर फलामे आईभिम राखेर अस्थायी पुल निर्माण गरेको थियो। तर, उक्त अस्थायी पुल गत वर्षको मार्फा खोलाको बाढीले बगाएपछि त्यहाँ समस्या परेको थियो। मार्फा खोलामा मोटरसाइकल हिँड्न मिल्ने अस्थायी काम चलाउ पुल बनाइए पनि जिप, ट्रक र बसलाई खोला क्रस गर्न पुलले काम दिएन। बर्खायाममा मुस्ताङको मार्फा खोलाको बहाव उच्च हुँदा सवारीसाधनलाई निकै समस्या पर्छ। यद्यपि यस पटक हिउँदयाम सकिएलगत्तै मुस्ताङको तापक्रम बढेको र हिमालको हिउँ पग्लिँदा मार्फा खोलामा बेमौसममै ठूलो बाढी आयो। मार्फा खोलामा चैत्र १५ र १६ गते बाढी आउँदा मुस्ताङ आउजाउ गर्ने हजारौं पर्यटक तथा स्थानीयलाई निकै समस्या पर्यो। राष्ट्रिय गौरवको बेनीजोमसोम सडकमा कालीगण्डकी करिडोरअन्तर्गत निर्माण कन्स्ट्रक्सनले तोकिएको समयमा पुल निर्माण गरेको भए अहिले मुस्ताङ आउजाउ गर्ने पर्यटक तथा सवारीलाई निकै सहज हुने अवस्था थियो। तर, कन्स्ट्रक्सनले छिटो पुल सम्पन्न गर्ने दिशातर्फ काम अघि नबढाउँदा पर्यटक तथा सवारीसाधनलाई मर्का परेको सरोकारवालाहरू बताउँछन्। कालीगण्डकी करिडोरअन्तर्गत घरपझोङ२ मार्फा खोलामा १ सय २० मिटर र वारागुङ मुक्ति क्षेत्र३ छुसाङको नरसिंह खोलामा ९० मिटरको पक्की पुल निर्माण गर्न २०७५ साल भदौ ६ गते हिमढुङ एन्ड ठोक्कर इमोटल जेभी कन्स्ट्रक्सनले ठेक्का सम्झौता गरेको थियो। साढे दुई वर्षमा सक्ने भनी सम्झौता गरेका दुवै पुलको सम्झौता अवधि २०७७ साल चैत्र २० गते सकिएको थियो।"
सदाशयता नबनोस् सहायता,"अल्पविकसित मुलुकहरूमा वैदेशिक सहायता आवश्यकता, अपरिहार्यता र अभिशापका रूपमा रहँदै आएको छ। आवश्यकता यस अर्थमा हो कि यसले पुँजी र प्रविधिको अभावलाई पूरा गर्छ। अपरिहार्यता यस अर्थमा छ कि अल्पकालमा जनताका उर्लंदा आवश्यकता पूरा गर्ने स्रोत र सामथ्र्यको अभावलाई पूरा गर्न सहायता नभै हुन्न। आर्थिकसामाजिक विकासका लागि साधनको न्यूनता र उपलब्ध साधनको प्रभावकारी उपयोगका लागि कमजोर संस्थात्मक क्षमताको कारण यो झन्डै अपरिहार्य बनेको हुन्छ। अभिशाप यस अर्थमा कि वैदेशिक सहायता र अन्तर्राष्ट्रिय सहयोगका साथ मुलुकहरू यसबाट छुटकारा पाउनै नसकिने गरी नीति सर्त, वृत्ति व्यवसाय र स्वार्थ सञ्जालमा जेलिन पुग्छन्। साझेदारीको फाइदाभन्दा बढी त्यसको नीति लागत विस्तार भइसकेको हुन्छ। त्यसैले सहायताग्राही मुलुकले बुद्धिमत्तापूर्वक छिटोभन्दा छिटो सहायताको विकल्प खोज्नुपर्छ। सहायताकै जगमा रहेर सहायता विस्थापन गर्न सक्ने रणनीतिले विकल्पलाई सम्भव बनाउँछ। नेपालजस्ता सहायताग्राही मुलुकहरूको विकास साझेदारीका सम्बन्धमा सहायताले के गर्यो, के गरेन र किन ? भन्ने अध्ययन भयो। त्यसले सामाजिक रूपान्तरणका लागि विकास नीति, मानव साधन विकास तथा सार्वजनिक सेवा वितरणमा सहायताले महत्त्वपूर्ण भूमिका खेलेको निष्कर्ष निकालेको थियो। त्यस्तै कृषिको रूपान्तरण र महामारी तथा प्रकोप नियन्त्रणजस्ता मानवीय सहयोगमा पनि सहायताको योगदान महत्त्वपूर्ण देखाएको थियो। तर, अर्को स्वतन्त्र प्रतिवेदनको निष्कर्ष विकास सहायता तीन पक्षको वृत्ति विस्तारको वरिपरि घुमिरहन्छ भन्ने छ। पहिलो पक्ष, सहायतादायी मुलुकसंस्थाका कर्मचारीको वृत्ति विस्तार, दोस्रो, सहायताग्राही संस्थाका कर्मचारीको वृत्ति विस्तार र तेस्रो, सहायताग्राही मुलुकका राजनीतिक पदाधिकारीको वृत्ति विस्तार। अध्ययन प्रतिवेदनहरू परिवेशको पूर्णतालाई प्रतिनिधित्व गर्न सक्दैनन्। तिनीहरू स्थान वैशेषिक र सामान्यीकृत हुन्छन्। के चाहिँ साझा निष्कर्ष निकाल्न सकिन्छ भने असल नीति वातावरणमा मात्र वित्तीय सहायताले राम्रो गर्न सक्छ। दरिलो संस्थात्मक संयन्त्र भएमा सहायता राष्ट्रिय प्राथमिकतामा सजिलै ल्याउन सकिन्छ। जवाफदेहिताका लागि सार्वजनिक विवेचना पद्धतिको पहरेदारीले सहयोग पुर्याउन सक्छ। नीति निर्माताले के ख्याल गर्नुपर्छ भने पैसालाई महत्त्व दिँदा प्रणाली र प्राथमिकता कहिल्यै भुल्नु हुन्न। २०१३ सालमा कोलम्बो योजनाबाट नेपालले सुरु गरेको विकास साझेदारीको यात्राले ६५ वर्ष पार गरेको छ। सबैजसो आवधिक योजनाको विकास वित्तको अधिकांश हिस्सा अन्तर्राष्ट्रिय सहयोग र विकास सहायताबाट व्यहोरिएको छ। वार्षिक बजेट संरचनामा पनि सहायताको अंश करिब एक चौथाइ छ। चालू आर्थिक वर्षको बजेट १६ सय ३२ अर्बमा वैदेशिक अनुदान करिब ६० अर्ब र ऋण करिब २८३ अर्बसहित बजेटको २१ प्रतिशत वैदेशिक सहयताको अंश छ। यो अंश बजेट संरचनाभित्रको मात्र हो, राष्ट्रिय नीति प्राथमिकतामा रहेर बजेटभन्दा बाहिर ठूलो सहायता राशि देशमा भित्रिएको छ। यस्ता राष्ट्रिय प्रतिवेदन तथा लेखांकन प्रणालीमा नआएका तर नेपालमा भित्रिएका सहायतालाई पनि जोड्ने हो भने वार्षिक सहायता निकै ठूलो देखिने छ। देशको इतिहासमा ६५ वर्षको अवधि निकै ठूलो हो। नेपालले विकास सहायता र योजनाबद्ध विकास सुरु गर्दा अहिलेको सिंगापुर जन्मेको पनि थिएन। १९६५ मा सुरु भएको सिंगापुरको विकास यात्राले दुई दशकमै आफूलाई विकसित मुलुकमा रूपान्तरण गर्न पुग्यो। त्यसैले विकासको गति र प्रवाह पक्डिन नसके मुलुकहरूलाई गुमेको अवसरबाट पश्चातापबाहेक केही हात लाग्दैन। राजनीतिक तहको वास्तविक प्रतिबद्धता र सबल संस्थागत प्रणाली नभए मुलुकहरू सधैं पछि पर्छन्। नेपाललगायत पाकिस्तान, बंगलादेश, फिलिपिन्स, अफगानिस्तान र अफ्रिकन मुलुकहरूबाट यसको उदाहरण पाउन सकिन्छ। त्यसैले साधनभन्दा संस्था विकास र पैसाभन्दा प्रणाली महत्त्वपूर्ण हुने रहेछ। दरिलो संस्था र सबल प्रणाली नभएमा विकास सहायता फेरि तीनपक्षीय वृत्ति स्वार्थको वरिपरि मात्र घुमिरहन्छ। जसबाट न देश उम्कन सक्छ, न विकासका नतिजा नै हात लाग्छन्। विकासका लागि राजनीति नभई विकासमाथि राजनीति भयो। परिणामतः विकास महँगो भयो। समयले मूल्य पाएन, आम नागरिकमा निराशा चुलियो। विकास साझेदारीको इतिहासमा हामीले सम्बोधन गर्नुपर्ने केही सवाल छन्। सबैभन्दा महत्त्वपूर्ण पक्ष सहायताको राष्ट्रिय दृष्टिकोण के हो ? त्यसमा निश्चित हुनुपर्छ। केमा सहायता लिने र केमा चाहिँ स्वीकार गर्दै नगर्ने ? स्पष्ट अडान चाहिन्छ। यस विषयमा राजनीतिक दलहरूको साझा सहमति नै चाहिन्छ। जुन कुरा हालैको श्रीलंकाको आर्थिक संकट र केहीअघि नेपालमा देखिएको एमसीसी विवादले पनि पुष्टि गर्छ। दोस्रो, सहायताको प्राथमिकता कठोर रूपमा किटिनु पर्छ। लिनेले यो कुरा मात्र लिन्छु भन्ने सामान्य कुरा हो। अन्तर्राष्ट्रिय विकास सहायता परिचालन नीति, २०७६ ले प्राथमिकतालाई विस्तृत रूपमा लिएको छ। जसका कारण साझेदारी वास्तविक प्राथमिकताबाट बाहिरिएको छ। धेरै विषय प्राथमिकतामा राख्छु भन्नुको मतलव प्राथमिकता छैन भन्नु जस्तै हो। तेस्रो सवाल, राष्ट्रिय प्रणालीको उपयोग गरेर मात्र विकास सहायता परिचालन गरिनु पर्छ। जसको परिपालन नहुँदा नेपालका नाममा भित्रिएका सहायता रकमहरूले के कस्ता विषयलाई सम्बोधन गरेका छन् ? के कति उपलब्धि प्राप्त भयो ? भन्ने कुराबाट सार्वभौम संसद्, सर्वोच्च लेखा परीक्षण निकाय र विश्लेषकअनुसन्धाताहरू अलग्गिएका छन्। संविधानको भावनाबाट पनि यो बाहिरिएको छ। चौथो, सहायता उपयोगको क्षमतालाई बेवास्ता गरी परिचालन गरिएका सहायताको लागत महँगो हुन्छ, विकास संस्कृतिमा प्रतिकूल प्रभाव पर्छ। नेपालको सहायता प्रशोधन क्षमतामाथि प्रश्न उठाइँदै आएको छ। समयमै खर्च शोधभर्ना लिन नसक्दा राष्ट्रिय स्रोतमाथि चाप परी नगद व्यवस्थापन असन्तुलित हुँदै आएको छ। महालेखा परीक्षकको ५८औं प्रतिवेदनले १२ अर्ब ऋण र ९ अर्ब अनुदान गरी २१ अर्ब रुपैयाँ शोधभर्ना लिन बाँकी देखाएको छ। यसबाहेक विगतको शोधभर्ना बक्यौता पनि ठूलै छ। पाँचौं कुरा, निश्चितभन्दा कम रकमका ससाना सहायतालाई एकै कोषमा राखेर विनियोजनखर्च गर्ने कामलाई कडाइका साथ पालना गर्नुपर्छ। सबैभन्दा महत्त्वपूर्ण कुरा सहायतामाथि राजनीति गर्नु हुँदैन। यसले राष्ट्रिय स्वाभिमान, बाह्य जगत्बाट नेपाललाई हेर्ने दृष्टिकोण र विश्वसनीयतामा बाधा पुग्छ। द्रूत मार्गदेखि अरुणसम्मका ठूला आयोजनाहरूमा राजनीति भएको छ। विकासका लागि राजनीति नभई विकासमाथि राजनीति भयो। परिणामतः विकास महँगो भयो। समयले मूल्य पाएन, आम नागरिकमा निराशा चुलियो। यी सवालहरूलाई अध्ययनका आँकडाबाट हेर्दा पनि विकास साझेदारीलाई संरचित र अनुशासित बनाउनु पर्ने प्रशस्त सम्भावना देखिएका छन्। केही अघिको विकास सहायता प्रतिवेदनबाट पनि यहाँ औंल्याइएका सवालहरू रहेको देखिएको छ। जस्तो कि परिचालित सहायतामा ७८ प्रतिशत बजेट भित्रबाट, २२ प्रतिशत बजेट बाहिरबाट, ३४ प्रतिशत सञ्चित कोष बाहिरबाट र ६६ प्रतिशत सञ्चित कोष भित्रबाट परिचालित छ। विकास सहायतामा महत्त्वपूर्ण मानिने राष्ट्रिय स्वामित्व मापन गर्ने सूचक राष्ट्रिय नतिजासँगको आबद्धता हो। २०१६ सालको अनुगमन सर्वेक्षणअनुसार ८४ प्रतिशत उद्देश्यमा आबद्ध र ५३ प्रतिशत मात्र नतिजासँग आबद्ध देखिएको छ। सहायतामा राष्ट्रिय तथ्यांकको प्रयोग ४७ प्रतिशत र संयुक्त मूल्यांकन ५६ प्रतिशत देखिन्छ। नेपाल भित्रिने सहायताहरू आवधिक योजनाको कुनै एक रणनीतिक स्तम्भसँग आबद्ध हुन्छन्। तर, तीमध्ये ८० प्रतिशतभन्दा बढी उद्देश्य तहमा मात्र आबद्ध हुन्छन्। साझेदारहरू ससाना आयोजनामा खण्डीकृत रूपमा प्रवेश गर्न रुचाउँछन्। धेरै मन्त्रालयमा एकै साझेदार र एकै मन्त्रालयमा धेरै साझेदारहरू प्रवेश गरेका छन्। संघीय मामिला, शिक्षा, स्वास्थ्य, ऊर्जा र गृह साझेदारहरूबाट रुचाएका क्षेत्र हुन्। पछिल्लो समय आर्थिक सुधारको क्षेत्र पनि उनीहरूको रुचि क्षेत्र बन्ने देखिएको छ। कतिपय द्विपक्षीय साझेदारहरू बजेट बाहिर रहने प्रवृत्तिमा छन्। आश्चर्यको कुरा के छ भने साझेदारहरू प्रतिबद्धताप्रति कमजोर छन्। पेरिसदेखि नैरोबीसम्मका प्रतिबद्धता विकास साझेदारीलाई नतिजामूलक बनाउने, राष्ट्रिय प्रणाली (कार्यक्रम, आयोजना र वित्तीय मोडालिटी) मा आबद्ध हुने, आफ्नो राष्ट्रिय आयको निश्चित प्रतिशत अल्पविकसित मुलुकको विकासका लागि विनियोजन गर्ने कुराहरू विस्तारै पाखा लागेका छन्। कोप२१ का जलवायु वित्त संरचनाका दायित्वमा विकसित मुलुकहरू कहिल्यै उदार देखिएनन्। अरूको विकासको लागत नेपालजस्ता अल्पविकसित मुलुकहरूले व्यहोरिरहेका छन्। अन्तर्राष्ट्रिय गैरसकारी संस्थामार्फत भित्रिएका सहयोग पनि बजेट बाहिर छन्। अंकटाडको प्रतिवेदनले पनि दाताहरू आफ्नो प्रतिबद्धताप्रति स्वेच्छिक रहने देखाएको छ। विकास सहायतामाथि हाम्रो अधिकार होइन, सहायता स्वेच्छिक भएको छ। यसर्थ अल्पकालमा कठोर अनुशासनसहितको सहायता परिचालनबाट मध्यकालमा पुग्दा सहयोग नै लिन नपर्ने अवस्थामा पुग्ने रणनीतिक सामथ्र्य अहिलेको आवश्यकता हो। (मैनाली नेपाल सरकारका पूर्वसचिव हुन्।)"
केन्द्रकै छायामा कर्णाली,"सुर्खेत : २०७२ सालमा संविधानसभाबाट संविधान जारी गर्ने अन्तिम कसरत चल्दै थियो। दलहरूले काठमाडौंमा प्रादेशिक सिमांकनको खाकामा सहमति जुटाउँदै थिए। त्यहीबेला साविक मध्यपश्चिमका जिल्लाहरू सुदूरपश्चिममा गाभेर छैटौं प्रदेश घोषणा गरियो। त्यसको विरोधमा कर्णाली र भेरीका जिल्लामा अलग प्रदेशको माग गर्दै १३ दिनसम्म आन्दोलन चर्कियो। सोही क्रममा सुर्खेतमा ३ र जुम्लामा १ गरी ४ जनाले ज्यान गुमाए। अन्नतः भेरी, कर्णाली र राप्तीका १० जिल्ला समेटेर नयाँ प्रदेश घोषणा गर्न बाध्य भयो, काठमाडौं। त्यसैले आन्दोलनको बलमा स्थापित भएको प्रदेश हो, कर्णाली। यसरी आफ्नो शासन आफैं गर्ने हुटहुटीले कर्णालीले सुदूरपश्चिममा गाभिएको भूभाग फिर्ता गराउन विद्रोह नै गर्यो। एक हिसाबले रगतसँग साटिएको प्रदेश हो, कर्णाली। तर, बिडम्बना केन्द्रीकृत मानसिकता र काठमाडौंको निर्णयविरुद्ध विद्रोह गरेर स्थापना भएको कर्णाली प्रदेश पछिल्लो समय पुनः केन्द्रकै छायामा पर्न थालेको छ। अर्थात् सहज रूपमा संघीयताको अभ्यास गर्न सकेको छैन। प्रदेश स्वायत्त भए पनि कर्णालीको राजनीतिक नेतृत्व, प्रदेश सरकार, प्रदेशसभा र कर्मचारी प्रशासन केन्द्रकै छायामा परेका छन्। त्यसैले प्रदेश सरकारले अपेक्षाअनुसार काम गर्न सकेको छैन। र, प्रदेशसभा राजनीतिक स्वार्थले बन्धक बन्ने गरेको छ। सबैभन्दा पहिला प्रदेशको नामाकरण र राजधानी तोकेको कर्णालीले सुरुआतमा निकै चर्चा बटुल्यो। तत्कालीन नेकपा हुँदा कर्णालीमा दुईतिहाइको सरकार थियो। प्रतिपक्षमा रहेको कांग्रेस पनि समृद्ध कर्णाली, सुखारी कर्णालीवासी को नारालाई सफल बनाउन प्रतिबद्ध थियो। तर, जब केन्द्रमा नेकपाभित्र विवाद उत्पन्न भयो। तब त्यसको पहिलो छाया कर्णालीमै पर्यो। नेकपाभित्रका गुटको लडाइँले कर्णालीमा सत्ता परिवर्तनको खेल सुरु भयो। मुख्यमन्त्री महेन्द्रबहादुर शाहीविरुद्ध केन्द्रकै निर्देशनमा सत्ता पक्षकै सांसदले अविश्वासको प्रस्ताव ल्याए। कर्णालीमा आएको अविश्वासको प्रस्ताव नै नेकपा विभाजनको कारण बन्यो। नेकपाभित्रको एमाले र माओवादी खेमाबीचको लडाइँले प्रदेश सरकारले कामै गर्न सकेन। सरकारको गति सुस्त बन्यो। सरकार विकास निर्माणभन्दा सत्ता जोगाउनमै केन्द्रित भयो। नेकपाभित्र देखिएको विवादमा बदला लिन केन्द्रकै निर्देशनमा कर्णालीमा एमालेका ४ जना सांसदले प्रदेशसभामा फ्लोरक्रस गरेर माओवादीका मुख्यमन्त्री महेन्द्रबहादुर शाहीको सत्ता जोगाइदिए। पार्टीको निर्णयविपरीत सांसदले फ्लोरक्रस गरेपछि केन्द्रमा एमाले विभाजनको बीउ नै रोपियो। एमाले विभाजपछि प्रदेशमा सत्ता परिवर्तनको खेल सुरु भयो भने प्रदेशसभा लामो समयसम्म बन्धक भयो। यसरी कर्णालीको सत्ता अस्थिर बन्यो। ४० सदस्ययीय प्रदेशसभामा जम्मा ६ सांसद भएको कांग्रेसले सत्ताको नेतृत्व हात पार्यो। कांग्रेस नेता जीवनबहादुर शाही कात्तिकबाट मुख्यमन्त्री बने। केन्द्रको राजनीतिक उथलपुथल र केन्द्रकै इसारामा चल्दा ४ वर्षको अवधिमा कर्णाली अस्थिरताको केन्द्र बन्न पुग्यो। विकास र समृद्धिको नारा बोकेको कर्णालीले यस अवधिमा १८ मन्त्री र २ मुख्यमन्त्री पाइसकेको छ। तीन जना प्रदेश प्रमुख बनेका छन्। काठमाडौंले राजनीति सत्ता आफ्नो पक्षमा पार्न होस् वा केन्द्र सरकारको बागडोर हत्याउन कर्णालीलाई प्रयोगशालाका रूपमा प्रयोग गरिरहेको पछिल्ला घटनाबाटै पुष्टि हुन्छ। संघीयताको अब्बल अभ्यास गरेर नागरिकलाई विकास र सुविधा उपलब्ध गराउन केन्द्रित हुनुपर्नेमा कर्णाली केवल केन्द्रको छायामा परिरहेको छ। स्वायत्त हुन सकेन प्रदेश संघीयताको मर्मअनुसार प्रदेश स्वायत्त हुन नसकेको कर्णालीको गुनासो छ। अहिले पनि केन्द्रकै प्रभावमा रहनुपर्ने अवस्थाले संघीयताको अभ्यास गर्न नपाएको कर्णाली सरकारको भनाइ छ। अहिले पनि केन्द्रले कतिपय अधिकार हस्तान्तरण गर्न कन्जुस्याइँ गरेको देखिन्छ, प्रदेश सरकारका प्रवक्तासमेत रहेका आर्थिक मामिला तथा योजनामन्त्री बिन्दमान विष्ट भन्छन्, धेरै विषय केन्द्र सरकारसँग जोडिएका हुन्छन्। तर, केन्द्रले चासो नै नदिँदा प्रदेशको काममा बाधा भइरहेको छ। जग्गा र वनसँग जोडिएका विकासमा हामीले कामै गर्न नसक्ने अवस्था छ,। यसले पनि प्रदेश सरकारले गर्न चाहेको प्रगतिमा बाधा भइरहेको छ। संघीयतालाई बलियो बनाउन केन्द्रले प्रदेशलाई अधिकार हस्तान्तरण गर्नुपर्ने उनको भनाइ छ। उनले भने, अधिकारबिना प्रदेशले कसरी काम गर्न सक्छ ? हामीसँग अधिकार नहुँदा प्रदेशका धेरै योजना अलपत्र छन्। प्रमुख प्रतिपक्ष एमालेको धारणा पनि उस्तै छ। प्रदेश स्वायत्त हुनै सकेन, केन्द्रको प्रभाव हावी भयो, एमाले संसदीय दलका प्रमुख सचेतक गुलावजंग शाह भन्छन्, प्रदेशले स्वतन्त्र भएर काम गर्नै पाएन। प्रदेशले नतिजा दिन नसक्दा संघीयताप्रति नै नकारात्मक सन्देश गएको छ। अल्झनमै बित्यो सुदूरपश्चिमको ४ वर्ष सरकार फेरबदलमै अल्झियो बागमती मध्यपश्चिम विश्वविद्यालयका उपप्राध्यापक कमल लम्साल पनि केन्द्रको राजनीतिक र प्रशासनिक प्रभाव प्रदेशमा पर्दा संघीयताको वास्तविक अभ्यास हुन नपाएको बताउँछन्। यो नयाँ व्यवस्था र शासन प्रणाली हो, कतिपय अनुभवको कमीले पनि समस्याहरू देखिए उनी भन्छन्, मुख्य विषय केन्द्रको प्रभाव प्रदेशमा बढी पर्यो। प्रदेशले स्वतन्त्र रूपमा काम नै गर्न पाएन। राजनीतिमा कर्णालीले केही नयाँ अभ्यास गर्ने प्रयास गरे पनि केन्द्रको हस्तक्षेप भयो, यसकारण पनि प्रदेशले अपेक्षाअनुसार नतिजा दिन सकेन। स्वार्थको चेपुवामा प्रदेशसभा कर्णाली प्रदेशसभाको पहिलो बैठक २०७४ माघ २१ गते बसेको थियो। पहिलो बैठकमा दलका नेताहरूले भनेका थिए, कर्णालीमा सत्ता पक्ष र प्रतिपक्ष छैनन्। कर्णालीको मुख्य विपक्षी भनेको यहाँको रोग, भोक र अभाव हो। यही गरिबी र अभावविरुद्ध मिलेर लड्नेछौं। प्रदेशको विकासमा हातेमालो गर्नेछौं। तर, दलहरूको त्यो प्रतिबद्धता धेरै समय टिकेन। दलीय स्वार्थकै कारण प्रदेशसभाको गति पनि सुस्ताउन थाल्यो। चार वर्षको अवधिमा प्रदेशसभामा ७३ वटा विधेयक दर्ता भएका छन्। जसमा जम्मा ५१ वटा विधेयक मात्र पारित भए। दर्ता भएका विधेयकहरूमध्ये केही टेबुल हुन बाँकी छन् भने केही थप छलफलका लागि संसदीय समितिमा पठाइएका छन्। आवश्यक ऐन तथा कानुन नबन्दा प्रदेश सरकारका निकायले प्रभावकारी रूपमा काम गर्न सकेका छैनन्। पहिलो वर्ष सहज रूपमा काम गरेको प्रदेशसभाले त्यसपछिका वर्षहरूमा भने विभिन्न अवरोधहरू झेल्नुपर्यो। राजनीतिक स्वार्थका कारण प्रतिपक्षमा रहेको नेपाली कांग्रेसले सुरुका अधिकांश बैठकहरू अवरोध गर्यो। नेकपाको सरकार हुँदा कांग्रेसले प्रदेशसभामा अवरोध गर्दा कानुन निर्माणको गति नै रोकियो। पछिल्लो समय तत्कालीन नेकपाभित्रको विवादका कारण सत्तापक्षका सांसदहरूले नै प्रदेशसभा चल्न दिएनन्। प्रदेशसभामा सत्तापक्ष नै प्रतिपक्षको रूपमा प्रस्तुत भए। एमालेको लगातारको अवरोधले प्रदेशसभा कामविहीन जस्तै बन्यो। दलभित्रको आन्तरिक विवाद, सांसदको व्यक्तिगत स्वार्थ र नेताहरूको सत्तामोहका कारण प्रदेशसभाले सहज रूपमा काम गर्न पाएन। देशको राजनीति नै बिग्रियो। त्यसको असर प्रदेशसभामा पर्यो, सभामुख राजबहादुर शाही भन्छन्, राजनीतिक स्वार्थ र दलीय टकरावका कारण प्रदेशसभाको कार्यसम्पादनमा अवरोध भयो। यद्यपि, उनले दलहरूबीच सहकार्यको वातावरण निर्माण गराएर बाँकी रहेको १ वर्षलाई प्रदेशसभाले उच्चतम सदुपयोग गरेर नतिजा दिलाउने उनको भनाइ छ। भौतिक विकास निराशाजनक कर्णाली सरकार गठन भएको फागुनमा चार वर्ष पुग्यो। यस अवधिमा सरकारले धेरै महत्वाकांक्षी योजना र कार्यक्रम ल्यायो। तर, यसको मूल्यांकन गर्दा भौतिक विकासको प्रगति भने निराशाजनक छ। हरेक वर्षको बजेटमा सडक पूर्वाधारलाई प्राथमिकता दिँदै आएको प्रदेश सरकारले प्रदेशभर जम्मा २३ किलोमिटर सडक मात्र कालोपत्रे गरेको छ। सरकारले ९ महिनाको अवधिमा प्रदेशभर ५८ किलोमिटर नयाँ सडक खनिएको र १४३ किलोमिटर सडक ग्राभेल गरेको छ। त्यस्तै, चार वर्षको अवधिमा जम्मा ८ वटा पक्की र ११ वटा झोलुंगे पुल निर्माण भएका छन्। प्रदेश सरकारका प्रवक्ता विष्ट भन्छन्, नयाँ संरचना भएकाले हामीसँग अनुभवको कमी भयो, प्राविधिक कर्मचारीको अभावले पनि भौतिक विकास अपेक्षाअनुसार हुन सकेन। सुरुआतमा अध्ययन नै नभएका योजनामा बजेट विनियोजन गर्दा पनि काम हुन नसकेको उनको भनाइ छ। कर्मचारीको अभाव, आवश्यक कानुनको कमी र कोरोना महामारीले पनि भौतिक विकासको गति सुस्त बनेको उनले दाबी गरे। उनले भने, विगतमा योजना छनोटमा पनि त्रुटि भयो। अहिले अनुभव प्राप्त भएको छ। आवश्यक संरचना र कर्मचारीको पनि व्यवस्थापन भएको छ। अब भने भौतिक विकासको गति बढ्छ। बजेट कार्यान्वयनमा असफल कुनै बेला कर्णालीको गुनासो हुन्थ्यो, सिंहदरबारले बजेट नै दिएन। बजेट नहुँदा कर्णालीको विकास नै हुन सकेन। तर, संघीयतासँगै आफैंले ल्याएको बजेट कार्यान्वयन गर्न नसक्ने अवस्थामा प्रदेश सरकार पुगेको छ। अर्थात् पछिल्ला पाँचवटा आर्थिक वर्षमा प्रदेश सरकारको बजेट कार्यान्वयनको अवस्था हेर्दा निराशाजनक छ। आर्थिक वर्ष २०७४७५ मा प्रदेश सरकारले पहिलोपटक बजेट ल्यायो। त्यसबेला कुल १ अर्ब २ करोड ५ लाख बजेटमध्ये जम्मा ७ प्रतिशतबजेट मात्र खर्च गर्यो। यस्तै, आव २०७५७६ मा २८ अर्ब २८ करोड २८ लाख रूपैयाँबराबरको बजेट ल्याएको प्रदेश सरकारले जम्मा ९ अर्ब ९५ करोड ३३ लाख मात्र खर्च गर्यो। आव २०७६७७ मा ३६ अर्बभन्दा बढीको बजेटमा जम्मा ४८ प्रतिशत बजेट मात्र कार्यान्वयन गर्यो। यस्तै, आव २०७७७८ मा ३३ अर्ब ७४ करोड १३ लाख ५३ हजार बजेटमा सरकारले ६५५२ प्रतिशत बजेट मात्र कार्यान्वयन गर्न सक्यो। जसमा विकासतर्फको बजेट खर्चको अवस्था भने निराशाजनक छ। चालू आव २०७८७९ मा सरकारले ३६ अर्ब ५४ करोडभन्दा बढीको बजेट ल्याएको छ। तर, हालसम्मको अवस्थालाई हेर्दा कार्यान्वयन निराशाजनक छ। यद्यपि, सरकारले असार मसान्तसम्ममा खर्चमा प्रगति हुने दाबी गरिरहेको छ। ओझेलमा परे अनियमितताका काण्ड प्रदेश सरकार जोडिएका अनियमितताका विभिन्न घटनाहरूको छानबिन र कारबाही हुन सकेको छैन। बरु ती विषयहरू विस्तारै ओझेलमा पर्दै गएका छन्। कर्णाली सरकारले गठन भए लगत्तै २०७५ वैशाखमा राराकर्णाली पर्यटन वर्षको उद्घाटन गर्यो। कर्णालीमा पर्यटक तान्ने उद्देश्यले सुरु गरिएको उक्त पर्यटन वर्षको तत्कालीन प्रधानमन्त्री केपी शर्मा ओलीले रारामै पुगेर भव्य शुभारम्भ गरे। तर, उद्घाटनमा करोडौं रकम घोटाला भएको भन्दै आलोचना भयो। संसदीय समिति र अख्तियारले पनि छानबिन गरे। संसदीय समितिले पनि लाखौं रकम अनियमितता भएको प्रतिवेदन सार्वजनिक गर्यो। तर, विस्तारै यो काण्ड सेलायो। हिजो छानबिनमा खटिएकाहरू नै अहिले सत्तामा पुगेपछि यो विषय ओझेलमा परेको छ। त्यस्तै, कोरोना महामारीका बेला सरकारले विभिन्न जिल्लामा करोडौं खर्चेर अक्सिजन प्लान्टहरू खरिद गर्यो। त्यसमा पनि अनियमितता र घोटाला भएको भन्दै संसदीय समिति र संसद्सम्म तातिए। तर, यो विषयको पनि छानबिन हुन सकेन। यतिमात्र होइन, प्रमुख प्रतिपक्ष एमालेले निर्वाचन क्षेत्र विकास कार्यक्रम र मुख्यमन्त्री रोजगार कार्यक्रममा पनि सरकारले चरम अनियमितता गरिरहेको आरोप लगाएको छ। विकास योजनामा चरम भ्रष्टाचार छ। नियम र विधि तोडेर बजेट रकमान्तर गर्ने काम भइरहेको छ गुलावजंगले भने, प्रदेश सरकारले मनपरी खर्च गरिरहेको छ। प्रदेश सरकार असफल नै भइसक्यो। प्रदेश सरकार पूर्णरूपमा भ्रष्टाचारमा डुबेको उनको आरोप छ। विवादित बने मन्त्रीहरू कर्णालीमा केही मन्त्रीहरू विवादमा तानिए। मन्त्रीहरू नै चोरी, बलात्कार, ठगी र बैंकिङ कसुरजस्ता अपराधमा जोडिएपछि विवादित बन्न पुगेका हुन्। मूर्ति चोरीको अभियोगमा जेल सजाय भोगेका हुम्लाका छिरिङ डम्डुल लामा कार्चेनलाई मन्त्री नियुक्त गरिएपछि उनी विवादमा तानिए। विवादित बनेका कार्चेनलाई माओवादीले हाल प्रदेश सरकारको उद्योग, पर्यटन, वन तथा वातावरणमन्त्री बनाएको छ। कोर्चेनले तिब्बतको एक गुम्बाबाट करिब १२ सय वर्ष पुरानो ऐतिहासिक मूर्ति चोरेको अभियोगमा जेल सजाय भुक्तान गरिसकेका छन्। यही कारण उनलाई मन्त्री नबनाउन तीव्र दबाब थियो। यद्यपि, कोर्चेन अहिले पनि मन्त्री छन्। यसअघि तत्कालीन भौतिक पूर्वाधारमन्त्री खड्कबहादुर खत्री पनि विवादित बने। उनलाई बैंकिङ कसुरमा अदालतले पक्राउ गर्न आदेश दिएको थियो। एमालेबाट मन्त्री बनेका उनलाई २०७६ साउन २८ गते बैंकिङ कसुरको अभियोगमा उच्च अदालत पाटनले पक्राउ गर्न आदेश दिएको थियो। अदालतले पक्राउ गर्न आदेश दिएपछि उनी मन्त्रीबाट बर्खास्त भएका थिए। यस्तै एमालेबाट प्रदेशसभामा फ्लोरक्रस गरेर माओवादीका मुख्यमन्त्री महेन्द्रबहादुर शाहीको पद जोगाएका अम्मरबहादुर थापा भौतिक पूर्वाधार तथा सहरी विकासमन्त्री बने। तर, मन्त्री बनेपछि उनी पनि विवादमा तानिए। उनले किर्ते जालसाजी मुद्दामा सजाय भोगेर पनि मन्त्री बनेको भन्दै सर्वोच्च अदालतमा मुद्दा दर्ता भयो। फ्लोरक्रस गरेर प्रदेशको भूमि व्यवस्था, कृषि तथा सहकारीमन्त्री बनेका कुर्मराज शाही पनि विवादमा मुछिए। उनीमाथि एक महिलामाथि बलात्कार गरेको आरोप लाग्यो। विवादमा मुछिएका उनी पनि गैरसांसदका रूपमा ६ महिनासम्म मन्त्री बने। आधा दर्जन सांसदले गुमाए पद केन्द्रीय राजनीतिको छाया पर्दा कर्णालीमा केही सांसदले पद गुमाउनुपरेको छ। जनताको मत पाएर प्रदेशसभामा प्रत्यक्षतर्फ निर्वाचित ६ जना सांसदको पद गुमेको हो। तत्कालीन नेकपा विभाजन र एमालेभित्रको विवादले एमालेबाट निर्वाचित ४ सांसदले सांसद पद गुमाए। यस्तै, माओवादीबाट निर्वाचित २ सांसदको पनि पद गुम्यो। एमालेको निर्णयविपरीत माओवादीका तत्कालीन मुख्यमन्त्री महेन्द्रबहादुर शाहीलाई २०७८ वैशाख ३ मा विश्वासको मत दिएपछि एमालेका प्रकाश ज्वाला, अम्मरबहादुर थापा, कुर्मराज शाही र नन्दसिंह बुढा सांसदबाट बर्खास्त भए। पाँच वर्षका लागि निर्वाचित भएका उनीहरू कार्यकाल पूरा नहुँदै पद गुमाउन पुगे। यस्तै, माओवादीबाट निर्वाचित सांसद धर्मराज रेग्मी नेकपा विभाजनसँगै एमालेमा प्रवेश गरे। माओवादीबाट निर्वाचित अर्का सांसद ठम्मरबहादुर विष्ट पनि केही साताअघि मात्र एमालेमा प्रवेश गरे। उनीहरूले दल बदलेकै कारण अवधि बाँकी छँदै सांसद पद गुमाउनुपरेको हो। केन्द्रले अधिकार हस्तान्तरण गर्न कन्जुस्याइँ गरेको छ। संघीयतालाई बलियो बनाउन केन्द्रले प्रदेशलाई अधिकार हस्तान्तरण गर्नुपर्छ। अधिकारबिना प्रदेशले कसरी काम गर्न सक्छ ? विन्दमान विष्ट  मन्त्री, आर्थिक मामिला तथा योजना केन्द्रीय राजनीतिमा भएको उथलपुथलको प्रभाव प्रदेशसभासम्म पर्यो। राजनीतिक स्वार्थ र दलीय टकरावका कारण प्रदेशसभाको कार्यसम्पादनमा पनि अवरोध भयो। राजबहादुर शाही  सभामुख, प्रदेशसभा कर्णाली प्रदेशमा केन्द्रको प्रभाव हाबी भयो। प्रदेशले स्वतन्त्र भएर काम गर्नै पाएन। प्रदेशले नतिजा दिन नसक्दा संघीयताप्रति नकारात्मक सन्देश गएको छ। गुलावजंग शाह  प्रमुख सचेतक, एमाले मुख्य विषय प्रदेशले स्वतन्त्र रूपमा काम गर्न पाएन। कर्णालीले नयाँ अभ्यास गर्ने प्रयास गरे पनि केन्द्रको हस्तक्षेप भयो। त्यसैले संघीयताको वास्तविक अभ्यास हुनै पाएन। कमल लम्साल  उपप्राध्यापक, मध्यपश्चिम विश्वविद्यालय अलपत्र परेका आयोजना कर्णाली एयरलाइन्स सञ्चालन सुर्खेतबर्दिया सुरुङमार्ग केवलकार सञ्चालन जमुनाहहिल्सा जोड्ने द्रुतमार्ग सुर्खेतमा अन्तर्राष्ट्रिय विमानस्थल निर्माण कर्णाली आयुर्वेद विश्वविद्यालय स्थापना कर्णाली विश्वविद्यालय पूर्वाधार निर्माण सिमेन्ट उद्योग स्थापना कर्णालीको पानी, जनताको लगानी कार्यक्रम साक्षर कर्णाली प्रदेश कर्णाली प्रदेश स्वास्थ्य विज्ञान प्रतिष्ठान प्रादेशिक मेडिकल कलेज एक वडा, एक कृषि तथा पशु प्राविधिक एक स्थानीय तह, एक अर्गानिक उत्पादन कर्णाली विकास प्राधिकरण पर्वतीय विज्ञान तथा प्रविधि विश्वविद्यालय एक निर्वाचन क्षेत्र, एक टेलिमेडिसिन सेवा घुम्ती अस्पताल छुवाछूतमुक्त प्रदेश कर्णाली प्रज्ञा प्रतिष्ठान शान्ति अध्ययन केन्द्र एक स्थानीय तह, एक अन्न भकारी कार्यक्रम एक वडा, एक पोखरी कार्यक्रम खुला उत्पादन कारागार, आदि ।"
"एक दिन एमाले प्रवेश गरेर फर्किएका डल्लाकोटीले प्रचण्डलाई भने, परिबन्दमा परि बालकोट पुगेँ","काठमाडौं : नेकपा माओवादी केन्द्र परित्याग गरी नेकपा एमाले प्रवेश गरेका धादिङ बेनीघाट रोराङ्ग गाउँपालिकाका अध्यक्ष पित्त बहादुर डल्लाकोटी (हरि) फेरि खुमलटार पुगेका छन्। एक दिनअघि माओवादी केन्द्र छाडेर एमाले प्रवेश गरेका गाउँपालिकाका अध्यक्ष डल्लाकोटी उर्फ हरि पुन : माओवादीमै फर्किएको घोषणा गर्दै बुधबार बिहान माओवादी केन्द्रका अध्यक्ष पुष्पकमल दाहाल प्रचण्ड भेट्न गएका हुन्। उनले क्षणिक आक्रोश र आवेगमा आएर एमाले प्रवेश गरेको स्पष्टीकरण दिएका थिए। डल्लाकोटीले प्रचण्डसँग परिबन्दमा परि बालकोट पुगेको र यसमा आफ्नो गल्ती महसुस गरेको बताएको प्रचण्डका स्वकीय सचिव रमेश मल्लले जानकारी दिए। अध्यक्ष ज्यु, केहि मान्छेको परिबन्दमा परि बालकोट पुगे। यसमा मेरो गल्ती भो।डल्लाकोटीलाई उद्दृत गर्दै मल्लले भने, तर मलाई मैले बनाको पार्टी, कार्यकर्ता र मलाई निर्वाचित गर्ने जनताले २ दिनसम्म छोडेनन, सुत्न नि दिएनन्। मैले आज मेरा कार्यकर्ता र जनताप्रति गर्व गर्छु । र, म २ दिनमै घर फर्केको छु। बालकोट पुगेका पित्त बहादुर डल्लाकोटीलाई पार्टी प्रवेश गराउँदै नेकपा एमाले अध्यक्ष केपी शर्मा ओली। भेटमा प्रचण्डले गल्ती गरे महसुस गरिसेकाले काममा फर्कन निर्देशन दिएको मल्लले बताए। डल्लाकोटीले आगामी दिनमा पार्टीमा रही पार्टीको निर्णयअनुसार निरन्तर क्रियाशिल रहने प्रतिबद्धता जनाएका छन्। गत स्थानीय तह निर्वाचनमा उनी माओवादी केन्द्रबाट बेनिघाट रोराङ्ग गाउँपालिकाको अध्यक्षमा निर्वाचित भएका थिए।"
एमालेले गरेन निर्वाचन आचारसंहितामा हस्ताक्षर,"काठमाडौं : निर्वाचन आचारसंहिता २०७८ को प्रभावकारी कार्यान्वयनमा नेकपा एमालेले लिखित हस्ताक्षर गरेन। एमाले कानुन विभाग प्रमुख रमेश बडालले आचारसंहिता प्रतिबद्धताको हस्ताक्षर कार्यक्रममा तनावयुक्त वातावरण भएको बताए। हामी तनावमा थिएनौं। तर, अरू साथीहरूको बीचमा जुन तनाव भयो। त्यसले राम्रो सन्देश जाँदैन, उनले भने, बैठकमा तनावको वातावरण थियो। तनावको वातावरणमा कुनै पनि कार्य गर्नुहुँदैन भनेर नै आचारसंहिताको प्रतिबद्धतामा हस्ताक्षर गरेनौं। उनले आचारसंहितामा भएका सबै बुँदाहरू पढ्ने र बुझेपछि मात्र हस्ताक्षर गर्ने बताए। आयोग बडाल र निर्वाचन विभाग उपप्रमुख निरज आचार्य आचारसंहिता कार्यान्वयन प्रतिबद्धता पत्रमा हस्ताक्षर नगरी फर्किएका थिए। प्रतिबद्धतापत्रमा नेपाली कांग्रेसका उपसभापति पूर्णबहादुर खड्का, नेकपा (माओवादी केन्द्र)का केन्द्रीय सदस्य लीलामणि पोखरेल, नेकपा एकीकृत समाजवादीका महासचिव बेदुराम भुसाल, उन्नत लोकतन्त्र पार्टीका अध्यक्ष स्वागत नेपाललगायतले हस्ताक्षर गरेका छन्। निर्वाचन आयोगले स्थानीय तहको निर्वाचनमा आचारसंहिताको कार्यान्वयन गर्न राजनीतिक दलको लिखित प्रतिबद्धताका लागि मंगलबार बैठक गरेको थियो। आगामी वैशाख ३० गते हुने निर्वाचनमा सहभागिताका लागि ७९ दल दर्ता भएका छन्।"
पुरातात्विक संरचना निर्माणको काम समयमै सक्न मन्त्री झाँक्रीको निर्देशन,काठमाडौं : शहरी विकास मन्त्री रामकुमारी झाँक्रीले अधिकार सम्पन्न बागमती एकीकृत विकास समितिअन्तर्गत गुजेश्वरी फाँट र टेकु दोभानमा निर्माण भइरहेका पुरातात्विक संरचनाको अनुगमन गरेकी छन्। बुधबार बिहान अनुगमन गर्दै मन्त्री झाँक्रीले आयोजना क्षेत्र अस्तव्यस्त देखिएकाले यसबारे मन्त्रालयमा थप छलफल गरिने बताइन् । मन्त्री झाँक्रीले आयोाजनाको काम तोकिएको समयमा सक्न पनि निर्देशन दिइन्। मन्त्री झाँक्रीले निर्माण क्षेत्रमा रहेका सत्तलमा आश्रित रहेका परिवारहरुको व्यवस्थानबारे मन्त्रालयले सकारात्मक पहल गर्ने बताउँदै मन्त्रालयको एकल निर्णयले मात्र आश्रित परिवारको व्यवस्थापन गर्न नसकिने बताइन्। उनले अन्य सरोकारवाला निकायहरुसँग छलफल गरेर नयाँ ठाउँमा पुनर्स्थापना गर्न सकिनेबारे विकल्प खोज्नु पर्ने बताइन्। अधिकार सम्पन्न बागमती एकीकृत विकास समितिका आयोजना प्रमुख नवराज प्याकुरेलले पहिलो क्षेत्रको काम सम्पन्न भइसकेको बताउँदै दोस्रो र तेस्रो साइट निर्माण कार्य करिब ७० प्रतिशत सकिएको जानकारी दिए। पुरातात्विक र सांस्कृतिक संरचना निर्माण गर्नुपर्ने आयोजना भएकाले काम गर्न अत्यन्तै संवेदनशील र चुनौतीपूर्ण रहेको मन्त्री झाँक्रीको भनाइ थियो । आगामी असारसम्म आयोजनाको म्याद रहेकाले आफूहरु समयमै काम सक्न प्रतिबद्ध रहेको बताउँदै प्याकुरेलले आफूले निर्माण व्यवसायी र परामर्शदातालाई आयोजना समयमै सक्न ताकेता गरिरहेको बताए।
"सुनचाँदीको मूल्य घट्यो,कतिमा भइरहेको छ कारोबार ?","काठमाडौं : नेपाली बजारमा बुधबार सुनचाँदीको मूल्यमा गिरावट आएको छ। मंगलबार तोलामा १ रुपैयाँले बढेको सुन आज ३ सय रुपैयाँले घटेको हो। नेपाल सुनचाँदी व्यवसायी महासंघका अनुसार बुधबार सुन तोलामामा ३ सय रुपैयाँले घटेर तोलाको ९८ हजार ५०० रुपैयाँ कायम गरिएको छ। यसैगरी, तेजावी सुनको मूल्य तोलाको ९८ हजार तोकिएको छ। यसअघि मंगलबार सुनको मूल्य १ सय रुपैयाँले बढेर तोलाको ९८ हजार ८०० कायम गरिएको थियो। तेजावी सुनको मूल्य तोलाको ९८ हजार ३०० रुपैयाँमा खरिदबिक्री भएको थियो। आज चाँदीको मूल्यमा पनि गिरावट आएको छ। मंगलबारको तुलनामा चाँदी ५ रुपैयाँले घटेर तोलाको १३३५ रुपैयाँ कायम गरिएको महासंघले जनाएको छ। मंगलबार चाँदीको मूल्य १० रुपैयाँले घटेर प्रतितोला १३४० रुपैयाँमा किनबेच भएको थियो।"
अमेरिकाको टेक्सासमा विमान दुर्घटना,"वासिङटन डिसी : अमेरिकाको दक्षिणी मध्य राज्य टेक्सासमा मङ्गलबार विमान दुर्घटना हुँदा दुई जनाको मृत्यु भएको छ। संघीय उड्डयन प्रशासनका अनुसार, सेस्ना टि २०६ एच नामक विमान ह्युस्टन कार्यकारी विमानस्थलबाट उडेको थियो र मध्य टेक्सासको वाकोबाट करिब ३० माइल (४८ किलोमिटर) पर रहेको मारलिन एयरपोर्टमा मङ्गलबार दिउँसो दुर्घटनाग्रस्त भएको थियो। वाको क्षेत्रीय विमानस्थलमा जाँदै गरेको ६ सिटको जहाज मार्लिन विमानस्थलको एकल धावनमार्गको अन्त्यबाट करिब ७० गज (६४ मिटर) टाढा दुर्घटनाग्रस्त भएको ह्युस्टन क्रनिकलको रिपोर्टले मार्लिन सहरका प्रबन्धक सेड्रिक डेभिसलाई उद्धृत गर्दै जनाएको छ। टेक्सासको सार्वजनिक सुरक्षा विभागका अनुसार दुर्घटनामा एक पुरुष र एक महिलाको मृत्यु भएको छ। दुर्घटनाको कारण पत्ता लगाउन अनुसन्धान भइरहेको छ।"
रूसमा इन्टेलको सबै व्यापार बन्द,"मस्को : कम्प्युटर कम्पोनेन्ट र इलेक्ट्रोनिक उपकरणहरूको विश्वको सबैभन्दा ठूलो उत्पादकमध्ये एक अमेरिकी टेक्नोलोजी कम्पनी इन्टेलले युक्रेनको अवस्थालाई लिएर रुसमा आफ्ना सबै प्रकारका व्यापारिक गतिविधिहरू स्थगित गरेको जनाएको छ। 'तत्काल हामीले रुसमा सबै व्यापार सञ्चालनहरू निलम्बित गरेका छौं,' कम्पनीले भनेको छ। 'हामी रुसमा रहेका हाम्रा १,२०० कर्मचारीहरू सहित हाम्रा सबै कर्मचारीहरूलाई यो कठिन परिस्थितिमा सहयोग गर्न आग्रह गरिरहेका छौं। हामीले हाम्रा विश्वव्यापी सञ्चालनमा अवरोध कम गर्न व्यापार निरन्तरताका उपायहरू पनि लागू गरेका छौं,' कम्पनीले भन्यो। रुसले युक्रेनमा गत फेब्रुअरी २४ मा डोनेट्स्क र लुहान्स्क जन गणतन्त्रहरूले युक्रेनी सेनाको तीब्र आक्रमणबाट सुरक्षाका लागि गरेको आह्वानको जवाफमा युक्रेनमा विशेष सैन्य कारबाही सुरु गरेको थियो। रुसी रक्षा मन्त्रालयले युक्रेनी सैन्य पूर्वाधारलाई लक्षित गर्ने विशेष अपरेसनको उद्देश्य युक्रेनलाई 'असैनिकीकरण' गर्ने बताएको छ। मस्कोले युक्रेन कब्जा गर्ने कुनै योजना नरहेको बताएको छ । यद्यपि पश्चिमा राष्ट्रहरुले रुसमाथि थुप्रै प्रकारका प्रतिबन्धहरू लगाएका छन् । रासस"
नीति कथा : बुझाइको आयाम,"समुद्रमा एउटा सानो छाल लहराइरहेको छ। उसले यात्रा गर्दा हावा र ताजा हावाको आनन्द लिइरहेको थियो। उभन्दा अगाडिका सबै छालहरू किनारमा ठोक्किरहेका थिए। केहीबेर त सानो छाल समुद्रमा रमाइरहेको थियो। सर्सर हावा चलिरहेको थियो। हावामा आफूलाई हावाको यात्रामा जति मजा लिइरहेको थियो अगाडिको अवस्था देखेर ऊ उत्तिकै अत्तालिएको देखियो। हे भगवान्, यो भयानक अवस्थाबाट कसरी बच्ने ? सानो लहरले सोच्यो। ऊ मनमनै सोच्दै थियो, हेर्नुहोस्, अन्य सबै छालहरूमा के भइरहेको छ ? किनारमा पुगेर कुन दुर्गति भोग्नुपर्ने हो तिनले ? र मैले पनि उस्तै दुर्भाग्यको सामना गर्नुपर्ने पक्का छ ! कुनै ठूलै ढुंगामा ठोक्किनु पर्ला र त्यसको पीडा भोग्नु पर्ला भन्ने मात्र सोचमा सानो छाल ग्रसित भइरह्यो। जब सानो छाल आतंकित अवस्थामा थियो तब अर्को छाल आयो। एक किसिमले समुद्रमा क्रमशः साना, ठूला छालहरू क्रमशः आइनै रहे। ती क्रमशः एकअर्कोलाई ठोक्किँदै अघि बढ्थे। छेवैमा आएको एउटा छालले सानो छाललाई सोध्यो, मेरो साथी, तिमीलाई अघिदेखि म नियालिरहेको छु। किन विचलित छौ ? सानो छालले भन्यो, अब हामी सबै किनारमा ठोक्किने छौं। हाम्रो अन्त्यको सामना गर्नेछौं ! हामी सबै छालहरू केही हुने छैन ! यो भयानक छैन ? दोस्रो लहरले मुस्कुराउँदै जवाफ दियो, होइन, तिमीले बुझेनौ। तपाईं लहर मात्र होइन, तिमी समुद्रको एउटा अंश हौ। नैतिक शिक्षा : ज्ञान र अनुभवले परिपक्व नहुञ्जेल कुनै पनि कुराको सही निर्णय गर्न सकिन्न। सानो झ्यालबाट हेर्दा देखिने दृश्य र कुनै अग्लो ठाउँबाट चारैतिर हेर्दा देखिने दृश्य हुने फरक जति छ, थोरै ज्ञान र अनुभव अनि धेरै ज्ञान र अनुभवबाट पाइने कुरा त्यति नै फरक हुन्छ।"
नदी प्रवाही जलविद्युत् आयोजना पन्छाउँदै सरकार,"काठमाडौं : नेपाल सरकारले २०७५ वैशाखमा श्वेतपत्र जारी गर्दै आगामी १० वर्षमा १५ हजार मेगावाट विद्युत् उत्पादनको राष्ट्रिय लक्ष्य लिएको छ। २०८४०८५ भित्र १५ हजार मेगावाट विद्युत् उत्पादनको लक्ष्य लिएको मध्ये ५ हजार २ सय ५० मेगावाट नदी प्रवाही आयोजना (आरओआर) विद्युत् खरिद सम्झौता (पीपीए) को सीमा निर्धारण भएको हो। त्यसैगरी ५ हजार २ सय ५० मेगावाट क्षमताको जलाशययुक्त आयोजना र ४ हजार ५ सय मेगावाट अर्धजलाशययुक्त आयोजनाको पीपीए गर्ने सीमा तोकेको थियो। आरओआर आयोजनाहरूको निर्धारित सीमा सकिएकाले पीपीए स्वीकृति नदिएको ऊर्जा मन्त्रालयले बताउँदै आएको छ। स्वतन्त्र ऊर्जा उत्पादकहरूको संस्था, नेपाल (इपान)को तथ्यांकअनुसार अहिले प्राधिकरणमा ९ हजार ९३ मेगावाटका करिब २ सय १५ वटा आयोजनाहरूले सबै प्रक्रिया र मापदण्ड पूरा गरेर पीपीएका लागि आवेदन दिएका छन्। तर, यी आयोजनाहरूको पीपीए नहँुदा व्यवसायीहरूले तीन वर्षदेखि सर्वेक्षण अनुमतिपत्रको वार्षिक नवीकरण दस्तुर तिरेर बस्नु परेको इपानका उपाध्यक्ष मोहनकुमार डाँगी बताउँछन्। ९ हजार ९३ मेगावाटमा आधाभन्दा बढी ४ हजार ३ सय ८० मेगावाट हिस्सा आरओआर आयोजनाहरूको रहेको छ। पीपीए नगरी वित्तीय व्यवस्थापन नहुने हुँदा ती आयोजनाहरू पर्ख र हेरको अवस्थामा रहेका छन्। तत्कालीन मन्त्री वर्षमान पुनले २०७५ वैशाख २५ गते ऊर्जा, जलस्रोत तथा सिँचाइ क्षेत्रको वर्तमान अवस्था र भावी मार्गचित्र (श्वेतपत्र) जारी गरेर १० वर्षमा १५ हजार मेगावाट बिजुली उत्पादन गर्ने महत्त्वाकांक्षी योजना अघि सारेका थिए। १५ हजार मेगावाटमध्ये १० हजार मेगावाट स्वदेशमै खपत गर्ने र बाँकी पाँच हजार मेगावाट छिमेकी मुलुकमा निर्यात गर्ने लक्ष्य राखिएको थियो। एकातिर स्वतन्त्र ऊर्जा उत्पादकहरू आरओआरको पीपीए कुरेर बसेका छन् भने अर्कोतिर सरकारले आरओआर होइन पीआरओआर वा स्टोरेजमा जान सल्लाह दिन्छ। एक कार्यक्रममा ऊर्जामन्त्री पम्फा भुसालले आरओरआर आयोजनाहरूको पीपीए नखुल्ने संकेत गरेकी छिन्। सोमबार सम्पन्न हिमालयन हाइड्रोको जलविद्युत् नीतिसम्बन्धी सत्रमा विशेष सम्बोधन गर्दै ऊर्जा जलस्रोत तथा सिँचाइमन्त्री पम्फा भुसालले यस्ता आयोजनाको पीपीए प्रतीक्षा गर्नुभन्दा जलाशय तथा अर्धजलाशययुक्त आयोजनामा लगानी केन्द्रित गर्न आग्रह गरिन्। जलविद्युत् उत्पादनको सन्तुलनका लागि सरकारले सोचविचार गरेर कोटा निर्धारण गरेको र आरओआर आयोजनाको बिजुलीको कोटा पूरा भइसकेकाले पीपीएमा समस्या परेको उनको भनाइ थियो। मुलुकको आवश्यकता, बजारको अवस्थालगायत बहुआयामिक विश्लेषण गरेर मात्र सबै अगाडि बढ्ने हो, उनले भनिन्, अहिलेको आवश्यकता जलाशय तथा अर्धजलाशययुक्त आयोजना हो अबप्रवर्द्धकहरू त्यता आउनुस्। यसका बाबजुद धेरै लगानी गरिसकेका र साँच्चै नै दिनुपर्छ भन्ने अवस्थाका आरओआर आयोजना भए गाम्र्भीयता हेरेर पीपीए गर्न सकिने संकेत उनको थियो। अहिले आन्तरिक जडित क्षमता दुई हजारभन्दा बढी पुगेको छ। तर, प्रायः आरओआर आयोजना भएकोले वर्षायाममा खेर जाने र हिउँदमा उत्पादन एक तिहाइ पनि नहुने हुँदा सरकारी निकायले रन अफ द रिभर (नदी प्रवाही) मा आधारित जलविद्युत्् आयोजनाको पीपीए रोकेको हो। अहिलेलाई पीपीए खुलाउने निर्णय नभएको नेपाल विद्युत् प्राधिकरणका प्रवक्ता सुरेश भट्टराई बताउँछन्। गएको वर्षायाममा दैनिक पाँच सय मेगावाट खेर गयो तर, हिउँदयाममा त्योभन्दा बढी भारतबाट किन्न पर्यो। सबैले आरओआर नै बनाउँदा वर्षायाममा खेर जाने हिउँदमा किन्नुपर्ने हुन्छ, उनी बताउँछन्। राज्यको अहिलेको आवश्यकता जलाशय वा अर्धजलाशय आयोजना बनाउने र विद्युत््मा पूर्ण रूपमा आत्मनिर्भर बन्ने भएको भट्टराई बताउँछन्। ४५६ मेगावाटको तामाकोसी जलविद्युत् आयोजनाजस्तो आरओआर वा पीआरओआरमा नै चलाउन सक्ने किसिमका आयोजना आउन बन्नुपर्ने प्राधिकरणको धारणा छ। प्राधिकरणले हिउँदमा अर्बौंकोे विद्युत्् आयात गरिरहेको तथ्यलाई बेवास्ता गरेर वर्षायाममा थोरै विद्युत्् खेर गयो भन्ने बहानामा पीपीए बन्द गरेको निजीप्रवर्द्धकहरूको भनाइ छ। अहिले पीपीए गरिएका आयोजनाहरूबाट कम्तीमा पाँच वर्षपछिबाट मात्र विद्युत् उत्पादन गर्न सकिने हुँदा प्राधिकरणले बजार व्यवस्थापनमा ध्यान दिनुपर्ने उनीहरूको भनाइ छ। अहिलेसम्म निजी क्षेत्रले ऊर्जा उत्पादनका आयोजनाहरूको पहिचान, अध्ययन, विकासका लागि करिब १० खर्ब लगानी गरिसकेको छ। आगामी ७ वर्षमा थप १७ खर्बभन्दा बढी लगानी गर्ने तथ्यांक इपानको छ। ऊर्जा क्षेत्रमा देशीविदेशी लगानीकर्ताहरू आकर्षित हुँदै गरेको अवस्थामा विद्युत् खरिदबिक्री सम्झौतालाई ठप्प पारेर प्राधिकरणले यस क्षेत्रका निजी लगानीकर्ताहरूलाई निरुत्साहित गरेको निजी प्रवद्र्धहरूको बुझाइ छ। आरओआरको पीपीए नखुलाएको सरकारले पीआरओरमा परिणत गर्न भने पनि खर्चिलो र प्राविधिक रूपमा प्रायः सम्भव हुने अवस्था छैन। केही आयोजनाहरू पीआरओआरमा परिणत भए पनि सबैको सम्भव नहुने इपानका उपाध्यक्ष डाँगी बताउँछन्। आयोजनाको सिभिल पूर्वाधार पीआरओआरका लागि योग्य हुन जरुरी रहेको छ। अर्कोतर्फ, पीआरआर गरेर ४५ घण्टा पिकिङ गर्नका लागि निजीप्रवर्द्धकहरू तयार भए पनि खोलाका तलतिर माथितिरका आयोजनाहरूको सहमति लिनुपर्ने प्रावधानले समस्या पार्ने डाँगीको भनाइ छ। एउटै खोलामा तलदेखि माथिसम्म १० भन्दा बढी आयोजना बनेका हुन्छन्। पीआरओआरका लागि पानी जमाउने एरिया चाहिने हुन्छ। यो गर्न अरू आयोजनाहरूसँग सहमति लिन जरुरी छ, उनी बताउँछन्। प्राविधिक रूपले कठिन भए पनि व्यापारको दृष्टिले निजीप्रवर्द्धक आरओआरलाई पीआरओआरमा परिणत गर्न सक्ने आयोजना बनाउँदा फाइदा हुने प्राधिकरण प्रवक्ता भट्टराईको भनाइ छ। उनका अनुसार, प्राधिकरणले आरओआरका आयोजनाहरूलाई वर्षायाममा करिब ४२० प्रतियुनिट दिन्छ भने हिउँदमा त्यसको डबल ८२० रुपैयाँभन्दा बढी तिर्छ। यदि पीआरओआर आयोजना हुने हो भने निजीप्रवर्द्धकहरूले हिउँदयाममा पनि राम्रो कमाइ गर्ने र बिजुली किन्न पनि नपर्ने भट्टराईको भनाइ छ।"
प्री ओपन सेसन अपडेट : ०२६ अंकले घट्यो नेप्से,"काठमाडौं : प्री ओपन सेसनमा नेप्से परिसूचक ०२६ अंकले घटेर २४५१८१ विन्दुमा अडिएको छ । यो समयमा ६ कम्पनीको २६९ कित्ता सेयर १ लाख ४१ हजार ४९० रुपैयाँमा खरिद बिक्री भयो। कुल १२ वटा कारोबार भएको छ । कारोबारमा आएका ५ समूहमध्ये २ समूहको मात्र सूचक बढ्यो । जलविद्युत र वित्त समूहको सूचक बढेको हो। बाँकी विकास बैंक, अन्य र लगानी समूहको सूचक ओरालो लाग्यो। २ कम्पनीको भाउ बढेको छ भने ४ वटाको मूल्य घटेको छ । सेन्सेटिभ इन्डेक्स १६७०४ विन्दुमा बन्द भयो। दुई कम्पनीको मूल्य बढेको छ भने चार कम्पनीको घट्यो। सोही समयमा ५६ हजार ३८५ रुपैयाँमा सेयर खरिदबिक्री गरी नेपाल इन्फ्रास्टक्चर (नेफ्रा) अग्रस्थानमा रह्यो।"
"कश्मीरमा भिडन्त, २ आतङ्ककारीको मृत्यु",नयाँ दिल्ली : भारत नियन्त्रित काश्मिरमा गोली हानाहानमा बुधबार दुई आतङ्ककारीको मृत्यु भएको प्रहरीले जनाएको छ। भारतीय नियन्त्रित कश्मीरको ग्रीष्मकालीन राजधानी श्रीनगर शहरबाट करिब ४४ किलोमिटर दक्षिणमा रहेको पुलवामा जिल्लाको त्राल क्षेत्रमा गोली हानाहान भएको प्रहरीले जनाएको छ। विद्रोहीसँगको भिडन्तमा सरकारी फौजलाई कुनै क्षति नभएको प्रहरीले जनाएको छ। अधिकारीहरूका अनुसार सरकारी सेनाले विशेष गुप्तचर सूचनाका आधारमा क्षेत्रलाई घेराबन्दी गरेको थियो।
"सुकुम्बासी भन्छन् : आश्वासन होइन, समस्या बुझ्नेलाई मात्रै भोट दिन्छौं","विराटनगर : स्थानीय तह निर्वाचन २०७९ आउन अब ३७ दिन मात्रै बाँकी छ । बैशाख ३० गते मतदान हुँदैछ। दलहरुले विभिन्न नारा लिएर जनताको घरदैलो अभियान सञ्चालन गरेका छन्। उनीहरु भोट आफ्नो पोल्टामा पार्न यतिबेला गाउँ पसेका छन्। यतिबेला मुलुक चुनावमय भएको छ। तर, गएको निर्वाचनमा मत लिएर गएकाहरु नफर्केको भन्दै सुकुम्बासी आक्रोशित भएका छन्। विराटरनगर महानगरपालिका १२ स्थित सीमराही (मुसहर बस्ती) मा हालसम्म कुनै पनि दलका नेता तथा जनप्रतिनिधिहरु नआएको भन्दै सुकुम्बासीहरु आक्रोशित भएका हुन् । सामान्य वर्षाले समेत जलमग्न हुने सो स्थानमा लामो समयदेखि बसोबास गर्दै आएका सुकुम्बासी (मुसहर )हरुले आफूहरुको समस्या समाधान गर्ने बाचा लिएर गएका नेताहरुको हालसम्म विनाकाम अनुहार हेर्ने समेत नदिएको दुखेसो पोख्छन्। स्थानीय उमेश रिसिदेवले वडा अध्यक्षलाई पटकपटक आग्रह गरे पनि आफूहरुको सडक र डुवानको समस्या समाधान गर्न कुनै चासो नदेखाएको बताए । तीन पुस्तादेखि बसोबास गर्दै आएका उनीहरुले सडक बनाइ दिन चार वर्षदेखि आग्रह गरेपनि दुई महिनाअघि मात्र छोटो पुल बनाएर अलपत्र छोडेको बताए । विराटनगरको पश्चिम भएर बग्ने केशलीया खोला र स्थानीय फुफरी खोलाको पानीका कारण बर्सेनि ४ महिना डुवान हुने सो बस्तीको विकासबारे काम नहुँदा समस्या दिनादिन बढ्दै गएको उनले बताए । पुल बनाएपछि माटो पुर्न पटकपटक आग्रह गर्दा पनि वडा अध्यक्षले वेवास्ता गर्दा १० फिट गहिरोबाट सडक चढ्नु पर्ने बाध्यता भएको उनले बताए । उनले उपभोक्त समितिबारे पनि आफूहरु अनभिज्ञ रहेको बताए । विराटनगरको पश्चिम भएर बग्ने केशलीया खोला र स्थानीय फुफरी खोलाको पानीका कारण बर्सेनि ४ महिना डुबान हुने सो बस्तीको विकासबारे कसैले पनि चासो नदिँदा समस्या दिनादिन बढ्दै गएको उनले बताए । उनले यसपटक सपना देखाउनेलाई नभइ काम गर्न उम्मेदवारलाई मात्र मतदान गर्ने बताए । स्थानीय ५५ वर्षीय वृहस्पति रिसिदेवले दलहरुले पटकपटक आश्वासन दिएपनि कुनै काम पूरा नगरेको आक्रोश पोख्दै सुकुम्बासी वस्तीका मतदाताहरुले आफूहरुको समस्या समाधान गर्नेलाई मात्र मत दिने निर्णय गरेको बताए । सबै नेताहरुलाई हेरियो,' उनले भने, 'यसपटक विश्वास दिलाउनेलाई मात्र मतदान गर्नेछौं।' पुस्तौंदेखि ऐलानीमा बस्दै आएका उनीहरुसँग हालसम्म जग्गाको लालपूर्जा नहुनुको पीडा त छदैछ सोही जग्गाबाट हटाइ दिने पो हुन् कि भने त्रास पनि कायमै छ। यसपटक लालपूर्जा दिलाइ दिने विश्वास दिनेलाई मात्र मतदान गर्ने विराटनगर १२ बखरीका आशा देवी (मुसहर) ले बताइन् । विराटनगर १२ बखरीमा ४ पुस्ता अगाडिदेखि बसोबास गर्दै आएका मुसहर (रिसिदेव ) समुदायले जंगल फाँडेर बसेको भएता पनि रिषिदेव (मुसहर) समुदायको अहिले बखरीस्थित चार टोल छन् । पुस्तौंदेखि ऐलानीमा बस्दै आएका उनीहरुसँग हालसम्म जग्गाको लालपूर्जा नहुनुको पीडा त छदैछ सोही जग्गाबाट हटाइ दिने पो हुन् कि भने त्रास पनि कायमै छ। एकातिर रिषिदेवहरूको पुस्ताले जंगल फाँडेर वस्ती बनाए पनि पहुँचको बलमा हुनेखाने वर्गले हडपेर जग्गाधनी पुर्जा बनाइसकेका अवस्थामा आफूहरु घरबारविहीन भएको गुनासो भगलु रिसिदेवको छ । टोलमा सडक, बाटो, खानेपानी, सरसफाइ, शौचालय समेत नभएको अवस्थामा झुठा अश्वासनमा मतदान नगर्ने उनले बताए । विराटनगर महानगरपालिकाले सडक विस्तारका लागि छेउमै भएका घर भत्काउन पटक पटक सूचना दिने गरेकाले उनीहरु झनै चिन्तित छन् । स्थानीय सावित्री रिषिदेवले घर र जग्गा दुवै सडकमा जाने भएकाले बाहिर कतै पनि जग्गा नभएकाले घर बनाइ दिनेलाई मात्र मत दिने बताइन् । अब आफूहरु आश्वासनमा होइन, काम गरेर देखाउनेलाई मात्र मतदान गर्ने रिसिदेव समुदायका सुकुम्बासी मतदाताहरुले बताए। मधेशीवादी पनि हैन् ,पहाडी समुदायको विरोधमा हुने आन्दोलनमा पनि जान चाहेको हैन, तर मधेशीया हो भनेर जाँदा ठूला दलबाट हेला हुने गरेको रिसिदेवको भनाइ छ।रिषिदेव टोलमा दुईसय ६० परिवारको बसोबास छ । बखरी सिमहारही टोलका झरी रिषिदेवले आफूहरूको बसोबास बाटोमै भएको र त्यहाँ बाह्रै महिना हिलो हुने गरेको बताउँदै ऐलानी जग्गा धेरै भएपनि पहुँचवालाको अतिक्रमणले बाटो छेउमा बस्न बाध्य भएको बताए ।"
"कङ्गोमा नेपाली शान्ति सैनिकको निधन, संयुक्त राष्ट्रसङ्घद्वारा श्रद्धाञ्जलि प्रकट","काठमाडौं : शान्ति मिसनका लागि कंगोमा रहेका एक नेपाली सैनिक जवानको विद्रोहीको आक्रमणमा परेर मृत्यु भएको छ। सुर्खेत, गुर्माकोट१४ का सिपाही अनिल गुरुङ्गको मृत्यु भएको हो। उनको मृत्यु भएपश्चात संयुक्त राष्ट्रसंघले विज्ञप्ति जारी गर्दै उनीप्रति संवेदना प्रकटछ गरेको छ। संयुक्त राष्ट्रसङ्घका महासचिवका सहायक प्रवक्ताले विज्ञप्ति जारी गर्दै दिवंगत नेपाली सैनिकप्रति श्रद्धाञ्जलि तथा परिवारजनप्रति समवेदना प्रकट गरेका हुन्। शान्ति सैनिकमाथि गरिएको आक्रमणको संयुक्त राष्ट्रसङ्घले निन्दा पनि गरेको छ । 'नेपालका एक शान्ति सैनिकको मृत्यु भएको छ। महासचिवले मृतक शान्ति सैनिकका परिवारका साथै नेपाल सरकार र जनताप्रति गहिरो समवेदना प्रकट गरेका छन् । महासचिवले संयुक्त राष्ट्र शान्ति सैनिकहरूमाथि आक्रमण गर्नु युद्ध अपराध हुनसक्ने स्मरण गरे', विज्ञप्तिमा उल्ल्ख छ, 'उनले यस घटनाको छानबिन गरी दोषीलाई छिटोभन्दा छिटो कानुनी कठघरामा ल्याइदिन कंगोली अधिकारीलाई आग्रह गरेका छन्।' अपरेशन 'बाली'का क्रममा विद्रोहीले अज्ञात स्थानबाट अचानक गरेको फायरिड्ङबाट उनी घाइते भएका थिए। उनलाई हेलिकप्टरमार्फत थप उपचारको लागि बुनियाँस्थित लेबल२ अस्पतालमा लगिएको थियो। अस्पतालमा नै उनको मंगलबार मृत्यु भएको हो। उनी संयुक्त राष्ट्रसङ्घको आह्वानमा कङ्गोमा तैनाथ नेप क्युआरएफ कम्पनी शान्ति सेनाको पहिलो डफफ्मा कार्यरत थिए। नेपाली शान्ति सैनिकको निधनपश्चात नेपालमा प्रधान सेनापति महारथी प्रभुराम शर्माले कर्तव्य पालनाको सिलसिलामा नेपाली शान्ति सैनिकको मृत्युवरण भएको बताउँदै उनको योगदानप्रति उच्च सम्मान प्रकट गरेका छन्। शान्ति स्थापना जस्तो महान एवं पवित्र कार्यमा संलग्न नेपाली शान्ति सैनिकको आफ्नो कर्तव्य पालनाको सिलसिलामा मृत्युवरण भएकोमा निज शान्ति सैनिकप्रति प्रधान सेनापति महारथी श्री प्रभुराम शर्माले समस्त नेपाली सेना परिवारको तर्फबाट उहाँको बलिदानीपूर्ण योगदानप्रति उच्च सम्मान प्रकट गर्नु भएको छ। सिंगो नेपाली सेनालाई नै स्तब्ध बनाएको यस दुस्खद् घडीमा शोक सन्तप्त परिवारजनप्रति नेपाली सेना हार्दिक समवेदना प्रकट गर्दछ जंगी अंड्डाको जनसम्पर्क तथा सूचना निर्देशनालयद्वारा जारी विज्ञप्तिमा भनिएको छ।"
सुनको सिक्री लुटेर फरार रहेका युवा पक्राउ,काठमाडौं : काठमाडौं महानगरपालिका२७ ठमेल ज्याठास्थित सडकबाट सुनको सिक्री लुटेर फरार रहेका युवा पक्राउ परेका छन्। ठमेल ज्याठास्थित सडकबाट उमेश कार्कीको ५ तोलाको सुनको सिक्री लुटपाट भएको घटनामा संलग्न रहेको अभियोगमा काठमाडौं लाजिम्पाट बस्ने भारत सिक्किम घर भएका २६ वर्षीय गुन्जन तामाङलाई प्रहरीले पक्राउ गरेको हो । उक्त स्थानमा सुनको सिक्री लुटपाट भएको भन्ने खबर प्राप्त हुनासाथ महानगरीय प्रहरी वृत्त दरबारमार्गबाट खटिएको प्रहरीले लुटपाटमा संलग्न तामाङलाई काठमाडौं महानगरपालिका२ उत्तरगेटबाट सुनको सिक्रीसहित पक्राउ गरेको हो । उनीमाथि चोरी गर्न नहुने कसूरमा जिल्ला अदालत काठमाडौंबाट ५ दिन म्याद थप अनुमति लिइ महानगरीय प्रहरी वृत्त दरबारमार्गबाट थप अनुसन्धान भइरहेको छ ।
धादिङमा कांग्रेसमा टिकटको विषयमा विवाद : गाउँपालिका अध्यक्षमाथि आक्रमण,धादिङ : खनियाबास गाउँपालिका३ बच्छलामा गाउँपालिका अध्यक्षमाथि आक्रमण भएको छ। नेपाली कांग्रेस वडाध्यक्षको टिकट सफिारिस गर्न छलफल भइरहेको समयमा कांग्रेसका प्रदेश क्षेत्रीय सभापतिसमेत रहेका गाउँपालिका अध्यक्ष रणबहादुर तामाङमाथि आक्रमण भएको हो। कांग्रेसका कार्यकर्ता राजु पाख्रिनको समूहले आक्रमण गरेको अध्यक्ष तामाङले आरोप लागाए। पाख्रिन र अध्यक्ष तामाङबीच टिकटका विषयमा विवाद भएको बताइएको छ। घाइते तामाङको सत्यदेवी स्वास्थ्यचौकीमा उपचार गरिएको छ। आरोपित पाख्रिनलाई गए राति दार्खा प्रहरी चौकीले पक्राउ गरेको छ। घटनाबारे अनुसन्धान भइरहेको प्रहरी नायब उपरीक्षक जागेश्वर भण्डारीले बताए।रासस
आचारसंहितामा दलको प्रतिबद्धता : छलफलमा कसरी भयो मतभेद ?,"काठमाडौं : प्रमुख निर्वाचन आयुक्त : तपाईंहरू बस्नुहोस्। हस्ताक्षर गर्नुहोस्। राजनीतिक दल : दादागिरी गर्ने ? पुलिस बोलाउने ? प्रमुख निर्वाचन आयुक्त : हस्ताक्षर गरेर बाहिर जानोस्। राजनीतिक दल : सानो दल ठानेर हेप्ने ? प्रमुख निर्वाचन आयुक्त : पहिला मेरो कुरा त सुन्नुहोस् निर्वाचन आचारसंहिता २०७८ को प्रभावकारी कार्यान्वयनका लागि दलहरूको प्रतिबद्धतामा हस्ताक्षर गर्न बोलाइएको बैठकमा भएको संवाद हो, यो। आसन्न स्थानीय निर्वाचनमा भाग लिन तयार दलका प्रमुख पदाधिकारीले आयोगको बैठक कक्षमा केहीबेर नाराबाजी गरे। प्रमुख निर्वाचन आयुक्त दिनेशकुमार थपलियाले कन्भिन्स गरेपछि मात्र आचारसंहितामा लिखित हस्ताक्षर गरे। प्रमुख निर्वाचन आयुक्त थपलियालगायत अन्य आयुक्त सामुन्ने केही राजनीतिक दलका अध्यक्ष एवं प्रतिनिधिहरू आक्रोशित भए। सम्भावित झडप हुन नदिन बैठक कक्षमा प्रहरी परिचालन गरियो। बैठक कक्षभित्र रहेका फोटो पत्रकारलाई बाहिर निकालियो। कसरी भयो मतभेद ? आयोगले दर्ता भएका ७९ वटा दलका प्रमुख पदाधिकारी (अध्यक्षसभापति) को उपस्थितिका लागि पत्र पठाएको थियो। तर, साना राजनीतिक दलका अध्यक्ष सहभागी थिए। राष्ट्रिय मान्यता प्राप्त दलले प्रतिनिधि पठाए। साढे ११ बजे बैठकमा प्रवेश गरेका प्रमुख निर्वाचन आयुक्त दिनेश थपलिया लगायतका आयुक्तले आफ्नो परिचय दिएनन्। परिचयात्मक कार्यक्रम पनि नराखेपछि साना दलका प्रतिनिधिले अपमानित महसुस गरे। बैठक कक्षमा पहिलो लहरमा राष्ट्रिय मान्यता प्राप्त दलका र त्यसपछिको लहरमा अन्य राजनीतिक दललाई छुट्ट्याइएको थियो। बैठक कक्षमा प्रवेश गरे लगत्तै आयुक्त थपलियाले आचारसंहितामा हस्ताक्षर गर्न आग्रह गरे। दलका अध्यक्षहरूले यसअघि छलफल नबोलाई अचानक हस्ताक्षर गर्न खोजेकोमा असन्तुष्टि जनाए। थपलियाले मन्तव्य दिने कार्यक्रम नभएको जनाएपछि मतभेद चुलियो। नेपाल समावेशी पार्टीका अध्यक्ष मोतीलाल भारतीले भने, न परिचय छ। न केही कुरा। आफूलाई आयुक्तका रूपमा परिचय पनि गर्नु भएको छैन। बैठकमा आएर आचारसंहिता पनि पढ्नु भएन। एकाएक हस्ताक्षर सुरु गर्नुहोस् भने पछि विभिन्न पार्टीका साथीहरूले आपत्ति प्रकट गर्नु भएको हो। हेपिएका महसुस गरेका दलका अध्यक्षहरू ठूला दलको सिन्डिकेट मुर्दावाद भन्दै नाराबाजी गरे। सरकारमा रहेका राजनीतिक दलहरू सरकारी हेलिकप्टर चढेर चुनाव प्रचारमा जान पाउने की नपाउने ?, नेकपा माओवादी (समाजवादी)का अध्यक्ष कर्णजित बुढाथोकीले असन्तुष्टि जनाए। त्यसपछि अन्य दलका प्रतिनिधिहरू कुर्सीबाट उठ्दै बोल्न खोजेपछि विवाद चर्कियो। थपलियासहित अन्य आयुक्त, कर्मचारी, सुरक्षाकर्मी मिलेर विवाद साम्य पारे। कसरी भयो समाधान ? आयुक्त थपलियाले कानुनले निश्चित थ्रेसहोल्ड प्राप्त गरेको दललाई राष्ट्रिय मान्यता प्राप्त दल भनिएको चर्चा गरे। राजनीतिक दलसम्बन्धी ऐन, २०७३ अनुसार दलहरूसँग परामर्श बैठकसम्बन्धी व्यवस्था भएअनुसार सबै दलसँग निमन्त्रणा गरिएको बताए। कानुनमा संघ र प्रदेशमा प्रतिनिधित्व गर्ने दलहरूसँग परामर्श बैठक गर्ने भनिएको छ। तर, हामीले सबै दललाई बोलाएका छौं। यो सदाशयतालाई तपाईंहरूले बुझ्दिनुपर्यो, उनले आग्रह गर्दै थपे, निर्वाचनप्रतिको इनर्जाइज (ऊर्जा) गर्न खोजेका हौं। ७९ दल निर्वाचनमा होमिए भन्ने एक किसिमको भाइब्रेसन ल्याउन खोजेका थियौं। आज केही बेर अलि नकारात्मक भए जस्तो छ। आयुक्त थपलियाले सबै राजनीतिक दललाई समान हैसियत कायम गरेको बताए। सबै दललाई समान व्यवहार हुन्छ र गरिनुपर्छ भनेर नै आचारसंहिता बनाइएको हो। यसलाई छिट्टै कार्यान्वयन गर्ने प्रक्रियामा छौं, उनले भने। थपलियाले वेभसाइटमा राखेर सबैको सुझावको आधारमा आचारसंहिता बनाएको जनाएपछि दलका अध्यक्षहरू हस्ताक्षर गर्न मञ्जुर भएका थिए। साना दललाई हेपाहा प्रवृत्ति भएको महसुस भएपछि आपत्ति जनाइएको हो। डीएसपीको कमान्डमा प्रहरी परिचालन गरियो। निर्वाचनसम्बन्धी विभिन्न विषयमा सबै दलसँग छलफल गर्ने आयोगको आश्वासनपछि आचारसंहितामा हस्ताक्षर गरेका हौं। समावेशी पार्टीका अध्यक्ष मोतीलाल भारतीले भने। निर्वाचन आयोगका प्रवक्ता शालिग्राम शर्मा पौडेलले विगतको परम्पराका आधारमा आचारसंहिता पालना गर्न प्रतिबद्धता व्यक्त गर्न बोलाइएको बताए। उनले भने, आचारसंहितामा केही कुरा राख्नुपर्ने थियो की भन्ने केही दलको भनाइ थियो। त्यसमा केही मिस अन्डरस्ट्यान्डिङ भएको होला।"
नवलपरासी कांग्रेसमा उम्मेदवार सिफारिसमै विवाद,"परासी : बैशाख ३० गते हुने आसन्न स्थानीय तह निर्वाचनका लागि नेपाली कांग्रेस पश्चिम नवलपरासीमा वडास्तरमै विवाद देखिएको छ । कांग्रेसले वडा समितिमार्फत उमेदवारको सिफारिसका लागि नाम छनौट सुरु गरेको छ । पहिलो चरणको नाम सिफारिसमै अधिकांश वडामा विवाद देखिएको हो । आंकाक्षी बढी देखिनु स्वभाविक भएपनि जिल्ला र क्षेत्रीय कार्य समितिले नाम सिफारिसबारे छुट्टाछुट्टै मापदण्ड तोकेर पत्र पठाएपछि विवाद देखिएको हो । वडाअध्यक्ष र सदस्यहरुको नाम चैत २१ गतेभित्र नगर र गाउँ कार्य समितिमा पठाउनुपर्ने उल्लेख छ । नगर र गाउँ समितिले २३ गतेभित्र प्रदेश क्षेत्रीय समिति र २५ गतेभित्र प्रतिनिधि सभा क्षेत्रीय कार्य समितिमा सिफारिसका लागि पठाउने भनिएको छ । तर, विवादका कारण वडा समितिले आजसम्म नगरगाउँ समितिमै नामावली पठाउन सकेका छैनन् । कांग्रेसको विधानमा उमेदवारको नाम सिफारिस गर्दा एउटा पदमा बढीमा महिला अनिवार्यसहित ३ जनाको नाम सिफारिस गर्नुपर्ने प्रावधान छ । तर, एक पदमा ५ देखि ८ जना बढी उम्मेदवार आंकाक्षी देखिएका छन् । उमेदवारका लागि अहिले पनि नेपाली कांग्रेसबाट निर्वाचित जनप्रतिनिधिहरुले पुन: दोहरिने गरी सिफारिसका लागि नाम आएका छन् । अधिकांश नयाँ अनुहारका पनि रहेको वडा सभापतिहरुले बताएका छन् । जिल्ला समितिले पठाएको पत्रमा वडाका उमेदवारसँगै नगर र गाउँपालकाका प्रमुख र उपप्रमुखको नामसमेत समावेश गरेर पठाउन निर्देशन गरेको छ भने प्रतिनिधि सभा क्षेत्रीय कार्य समिति क्षेत्र नं २ ले जिल्ला समितिको पत्रलाई खण्डन हुने गरी वडाका उमेदवारबाहेक प्रमुखउपप्रमुख नपठाउन निर्देशन गरेको छ । जिल्ला समितिले पठाएको पत्रबारे जिल्ला सचिव कुलदिप आचार्यले नाम टुंगाउन सहज हुने भएकाले वडाबाटै रायसहितको प्रमुख र उपप्रमुखको नामावली पठाउन भनिएको बताए । प्रतिनिधिसभा क्षेत्रीय कार्य समितिको पत्रबारे क्षेत्रीय सभापति माधवप्रसाद पाण्डेले विधानमा प्रमुखउपप्रमुखको नाम पठाउन नभनिएकाले वडाअध्यक्ष र सदस्यको नाम मात्र सिफारिस गर्न भनिएको बताए । 'केन्द्रको एउटा निर्देशन छ । अहिले फेरि जिल्ला र क्षेत्रीय समितिले छुट्टाछुट्टै पत्र पठाएका छन् । यसले वडा स्तरमा विवाद देखिएको छ । सुस्ता गाउँ समितिका अध्यक्ष रविन्द्र जयसवालले अध्यक्ष र उपाध्यक्षको नाम पठाउनेनपठाउने विवादका कारण अझ पनि केही वडाको सिफारिस नआएको बताए । विधानमा वडा समितिलाई प्रमुख र उपप्रमुखको नाम सिफारिस गर्न अनिवार्य गरिएको छैन । जिल्ला समितिले पठाएको पत्रबारे जिल्ला सचिव कुलदिप आचार्यले नाम टुंगाउन सहज हुने भएकाले वडाबाटै रायसहितको प्रमुख र उपप्रमुखको नामावली पठाउन भनिएको बताए । प्रतिनिधिसभा क्षेत्रीय कार्य समितिको पत्रबारे क्षेत्रीय सभापति माधवप्रसाद पाण्डेले विधानमा प्रमुखउपप्रमुखको नाम पठाउन नभनिएकाले वडाअध्यक्ष र सदस्यको नाम मात्र सिफारिस गर्न भनिएको बताए । वडाको उमेदवार घोषणा प्रतिनिधि सभा क्षेत्रीय कार्य समितिले गर्छ । गाउँपालिका अध्यक्ष र उपाध्यक्ष पदको उमेदवार घोषणा जिल्ला कार्य समितिले गर्ने विधानमा उल्लेख छ । त्यस्तै नगरपालिका र उपमहानगरपालिका प्रमुख र उपप्रमुख उमेदवार घोषणा प्रदेशले र महानगरपालिकाको प्रमुख र उपप्रमुखको उमेदवार घोषणा केन्द्रले गर्ने विधानमा उल्लेख छ । यता मंगलबार मात्र केन्द्रीय समितिले जिल्ला समितिहरुलाई निर्देशन दिँदै उमेदवारको नाम सिफारिस गरेपनि घोषणा नगर्न परिपत्र गरेको छ । यो परिपत्रले स्थानीय चुनावी परिस्थिति र मातहतको अधिकारमाथि हस्तक्षेप हुन सक्नेमा कार्यकर्ताहरुले आंशका गर्न थालेका छन् ।"
मेघ गर्जनचट्याङ्गसहित हल्का वर्षाको संभावना,"काठमाडौं : हाल नेपालमा भारतको बिहार तथा आसपासमा रहेको न्यून चापीय प्रणालीको सामान्य प्रभाव रहेको छ। मौसम पूर्वानुमान महाशाखाकाका अनुसार सोही न्युन चापीय प्रणालीको प्रभावले केही भूभागमा आंशिक बदलीको संभावना छ। महाशाखाका अनुसार हाल प्रदेश १ र बागमती प्रदेशका पहाडी भूभागमा आंशिकदेखि सामान्य बदली रहि देशको अन्य भूभागमा आंशिक बदली रहेको छ। बुधबार दिउँसो प्रदेश १, बागमती र गण्डकी प्रदेशका पहाडी भूभागमा आंशिकदेखि सामान्य बदली रही देशका भूभागमा आंशिक बदली रहनेछ। यस्तै प्रदेश १ का पहाडी भूभागमा केही स्थानमा तथा बागमती प्रदेश र गण्डकी प्रदेशका भूभागमा एक वा दुई स्थानमा मेघ गर्जनचट्याङसहितको हल्का वर्षाको संभावना रहेको छ। आज राती भने प्रदेश १,बागमती र गण्डकी प्रदेशका भूभागमा सामान्य बदली रहने र केही ठाउँमा मेघ गर्जनसिहतको हल्का वर्षाको संभावना रहेको महाशाखाले जनाएको छ। केही क्षेत्रमा चट्याङ्गसहित हल्का वर्षाको सम्भावना रहेको तथा तराईका भूभागहरूमा हल्का तापक्रम बढ्ने क्रममा रहेको हुँदा आवश्यक सतर्कता अपनाउन मौसम पूर्वानुमान महाशाखाले आग्रह गरेको छ।"
"मतदाता शिक्षामा अर्बौं खर्च, लाखौं मत बदर","काठमाडौं : निर्वाचन आयोगले २०७४ को प्रतिनिधिसभाप्रदेशसभा निर्वाचनमा १ अर्ब ५० करोड रुपैयाँभन्दा बढी मतदाता शिक्षामा खर्च गर्यो। तर, प्रतिनिधिसभाको समानुपातिकतर्फ १० लाख ४२ हजार ७ सय ७७ मत बदर भयो। यो भने खसेको मतको ९८४ प्रतिशत हो। प्रदेशसभाको समानुपातिकतर्फ १५ लाख ६८ हजार १ सय ९१ मत बदर भयो। जुन १४८१ प्रतिशत हो। त्यही वर्ष भएको स्थानीय निर्वाचनमा भएको मत बदरसम्बन्धी यकिन तथ्यांक भेटिँदैन। तर, काठमाडौं महानगरपालिकाको उपप्रमुख एउटै पदमा मात्रै २० हजारभन्दा बढी मत खेर गएको आयोगकै पदाधिकारी बताउँछन्। किन हुन्छ त मत बदर ? मतदाता शिक्षा प्रभावकारी नहुँदा बदर मत बढेको आयोगका पूर्वसचिव शारदाप्रसाद त्रिताल बताउँछन्। मतदाता शिक्षा अभावले बढी मत बदर भइरहेको छ, पूर्वसचिव त्रिताल भन्छन्, आयोगले मतदाता शिक्षा त सञ्चालन गर्छ। तर, त्यो सञ्चालन गर्ने व्यक्तिसमूहले राम्रोसँग काम गरिदिँदैनन्। आधुनिक प्रविधिको प्रयोग गर्न हिचकिचाहटका कारण धेरै मत बदर भएको बताउँछन्, पूर्वप्रमुख निर्वाचन आयुक्त नीलकण्ठ उप्रेती। उनका अनुसार विद्युतीय मतदान उपकरणको प्रयोगमा हिचकिचाहटदेखि मतपत्रको डिजाइन, रङ र मतदाता शिक्षाको अभावलगायत कारणले धेरै मत बदर भइरहेको छ। छाप लगाउने प्रक्रिया, मतपत्रको रङ, मसीको रङ, स्वस्तिक छापको रबरका कारण मत बदर हुन्छ। कहिलेकाहीँ मतदान अधिकृत आत्तिएर वा भुलेर मतपत्रमा हस्ताक्षर गर्न बिर्सने गर्दा पनि मतपत्र बदर हुने गरेको उप्रेती बताउँछन्। आयोगका अनुसार मतदाताले स्वस्तिक छाप सही रूपमा लगाउन नजान्दानचाहँदा मत बदर हुन्छ। यस्तै, एउटै चुनाव चिह्नमा धेरैपटक स्वस्तिक चिह्नको प्रयोग गरेको भेटिन्छ। स्वस्तिक चिह्नको सट्टा औंठाछाप लगाएको, चुनाव चिह्नमा डटपेनको प्रयोग गरेको पाइन्छ। तोकिएको घेराभित्र स्वस्तिक छाप पार्न नसक्ने, एउटै पदमा धेरै उम्मेदवारलाई मतदान गरेका मतपत्र भेटिन्छ। दलहरूबीच गठबन्धन गर्दा उम्मेदवारी फिर्ता भएकालाई पनि मतदान गर्ने गरेको आयोगका पदाधिकारी बताउँछन्। अर्कातर्फ धेरै मतपत्रका कारण मतदाता अलमल भई कोठाभित्र सही रूपमा स्वस्तिक छाप लगाउन नसकेका मतपत्र बदर हुने क्रम बढेको जनाइएको छ। आयोगले २०६४ सालदेखि मतदाता शिक्षाको घरदैलो कार्यक्रम सञ्चालनमा ल्याएको थियो। तर, त्यो प्रभावकारी भएन। यसपटक स्थानीय निर्वाचनमा मतदान केन्द्रमै सूचना केन्द्र राख्ने आयोगको तयारी छ। त्यसका लागि २२ करोड बजेट छुट्ट्याइसकेको छ। यसपटक घरदैलो कार्यक्रम हटाइएको आयोग सहप्रवक्ता सूर्यप्रसाद अर्याल बताउँछन्। घरदैलो कार्यक्रममा निकै गुनासा आए, सहप्रवक्ता अर्याल भन्छन्, यसपटक त्यो कार्यक्रम छैन। आयोगले वैशाख २९ र ३० गते मतदान केन्द्रमै मतदान सूचना केन्द्र बनाएर मतदाता शिक्षा कार्यक्रम सञ्चालन गर्न लागेको हो। बोस्रर, सामाजिक सञ्जाल, अनलाइन मिडियालगायत माध्यमबाट भने कार्यक्रम जारी रहने अर्यालको भनाइ छ। दलहरू पनि भएनन् गम्भीर हरेक निर्वाचनमा ठूलो संख्यामा मत बदर भइरहे पनि राजनीतिक दलले गम्भीरतापूर्वक लिएका छैनन्। दलहरूको संरचना गाउँगाउँसम्म हुन्छ। उनीहरूले राम्रोसँग मतदाता शिक्षा कार्यक्रम गर्दैनन्। आयोगका पूर्वसचिव त्रिताल पार्टीको संयन्त्र परिचालन गर्ने हो मत बदर स्वतः घटने बताउँछन्। राजनीतिक दल सक्रिय हुनुपर्छ, उनी भन्छन्, उनीहरूको संयन्त्र तल्लो तहमा छ। तर, उनीहरूको संयन्त्रले काम नगरेको अवस्था छ। सत्तासीन कांग्रेस सहमहामन्त्री जीवन परियार यसमा आयोग र दल दुवैको कमजोरी रहेको स्वीकार गर्छन्। मतदाता शिक्षा प्रभावकारी नहुँदा नै मत बदर भइरहेको छ, सहमहामन्त्री परियार भन्छन्, मतदाता शिक्षा दिने दायित्व आयोग र पार्टीहरूको हो। आयोगले पनि प्रभावकारी रूपमा शिक्षा दिनुपर्छ। मतदाता स्वयं पनि सचेत हुनुपर्ने परियार बताउँछन्। एमाले निर्वाचन विभाग उपप्रमुख नीरज आचार्य पनि मतदाता शिक्षाको अभाव मुख्य कारक रहेको बताउँछन्। दलहरूले गठबन्धन गरेर एउटै मतपत्रमा धेरै ठाउँमा मतदान गराउन लगाउँदा समस्या भएको नेता आचार्यको भनाइ छ। एउटै मतपत्रमा पनि भिन्नभिन्न उम्मेदवारलाई फरकफरक चिह्नमा मतदान गराउन खोज्दा बदर हुन्छ, आचार्य भन्छन्, २०७४ मा वाम गठबन्धन भयो। संघमा एउटा, प्रदेशमा अर्काे र समानुपातिकमा आफ्नै दलको चिह्न खोजेर भोट हाल्नुपर्ने अवस्था भयो। मतदाता अलमलमा पर्दा त्यतिबेला धेरै मत बदर भयो। लोकतान्त्रिक समाजवादी पार्टी नेता लक्ष्मणलाल कर्ण भने बदर मत संख्या घटाउने मुख्य दायित्व आयोगकै भएको तर्क गर्छन्। यसमा आयोग गैरजिम्मेवार भएको आरोप लगाउँछन् नेता कर्ण। निर्वाचन आयोगले मतदाता शिक्षाको नाममा करोडौं खर्च गर्छ। तर, त्यो पैसा कहाँ जान्छ ? थाहा छैन। मतदाताले कुनै शिक्षा पाएका छैन, कर्ण भन्छन्। दल र उम्मेदवारको पनि दायित्व भए पनि सबैभन्दा ठूलो भूमिका आयोगकै भएको उनी बताउँछन्। उनका अनुसार मधेसमा मतदाता शिक्षाको विषयले कुनै काम नै गरेको छैन। सरकारी बजेट सित्तैमा खर्च भइरहेको उनको भनाइ छ। निर्वाचन आयोगले नै हो यो गर्ने हो। तर, किन गरेको छैन ? मलाई पनि थाहा छैन, उनी भन्छन्, आयोगको छलफलमा पनि मैले यो विषयमा कुरा उठाएको थिएँ। प्रचारप्रसारबिना त बदर भइहाल्छ नि ! एकीकृत समाजवादी नेतृ सरलाकुमारी यादव मधेसका महिला अशिक्षित भएका कारण मत दिँदा धेरै बिग्रिने गरेको बताउँछिन्। भन्छिन्, गाउँघरमा महिला पढेलेखेका हुँदैनन्। उनीहरू जानकार पनि हुँदैनन्। घरका मान्छे भोट यसमा दे त भन्छन्। तर, कसरी दिने भनेर पनि सिकाउँदैनन्। घरदैलो गरे पनि मतदाता शिक्षा दिने विषयमा दलहरू कुनै चासो नराखेका कारण पनि धेरै मत बिग्रिने उनको भनाइ छ। घरदैलो जान्छ तर कसरी भोट होल्ने हो भनेर सिकाउँदैनन्, न सिकाउने हो भने यो पटक पनि बिग्रिन्छ, उनी भन्छिन्। सबैभन्दा धेरै मधेसका महिलालाई भोट हाल्ने तरिका घरघरमा गएर सिकाउनुपर्ने उनी बताउँछिन्। गठबन्धन गरेका दलहरूले नै राम्ररी सिकाउन नसक्दा पनि मत बदर हुने गरेको आयोग बताउँछ। आयोग सहप्रवक्ता अर्याल गठबन्धन गरेर निर्वाचनमा जाँदा पनि धेरै मत बदर भएको बताउँछन्। दलहरू गठबन्धन त गरेर गए तर आमनागरिकलाई त्यो विषयमा राम्रोसँग जानकारी गराएनन्, उनी भन्छन्, जसले गर्दा धेरै मत बदर भयो। एउटै पानामा लामो मतपत्र र थरीथरी चुनाव चिह्नका कारण मतदाता अलमलमा पर्दा पनि मतपत्र बदर हुने गरेको छ। एउटै पानाको लामो मतपत्र हुन्छ, अर्याल भन्छन्, थरीथरी चिह्न हुन्छन्। समय छोटो हुन्छ। त्यसैले मतदाता अलमल भएर मतदान गर्दा धेरै मत बदर हुने गरेको पाइयो। आगामी स्थानीय निर्वाचनमा १६ देखि ५६ लहरको मतपत्र हुनेछ। सबैभन्दा धेरै काठमाडौंको मतपत्रमा ५६ लहर हुनेछन्। डोल्पाको मतपत्रमा १६ लहर हुनेछ। आयोगका अनुसार २३ लहर समूहका ७७ प्रकारका १ करोड ९४ लाख मतपत्र छापिँदै छन्। विकल्प विद्युतीय मतदान मत बदर कम गर्न आधुनिक प्रविधिको प्रयोग गर्नुपर्ने विज्ञ बताउँछन्। विद्युतीय उपकरणको प्रयोगले मात्रै मत बदर रोकिने उनीहरूको तर्क छ। पूर्वप्रमुख निर्वाचन आयुक्त उप्रेती मत बदर रोक्न सबैभन्दा महत्वपूर्ण विकल्प नै विद्युतीय उपकरणको प्रयोग भएको बताउँछन्। पहिलो र सबभन्दा राम्रो भनेकै आधुनिक प्रविधि अर्थात् भोटिङ मेसिनको प्रयोग हो, उनी भन्छन्। विद्युतीय मतदानलाई बढावा दिनुपर्नेमा आयोग भने त्योबाट भागिरहेको छ। अर्का पूर्वप्रमुख निर्वाचन आयुक्त भोजराज पोखरेल पनि विद्युतीय मतदान उपकरण प्रयोगले मतदान थप प्रभावकारी बनाउन सकिने बताउँछन्। नो भोट खोइ ? उम्मेदवार वा पार्टी मन नपरे कसैलाई पनि भोट नगर्ने भन्दै नो भोटको व्यवस्था मतपत्रमा राख्नुपर्ने माग पनि उठिरहेको छ। यससम्बन्धी व्यवस्थाका लागि सर्वोच्च अदालतमा मुद्दा विचाराधीन छ। पूर्वसचिव त्रिताल पनि नो भोट को व्यवस्था राखिए बदर मत घट्न सक्ने बताउँछन्। नो भोट सिस्टम राख्ने हो भने बदर मत घट्छ, उनी भन्छन्, अहिले मन नपरीनपरी पनि भोट हाल्नुपरेको छ। त्यसैले कतिपयले जानीजानी पनि मत बदर गराइराखेका हुन्छन्। दल, नेताको व्यवहार, क्रियाकपालले धेरै मतदाता निराश छन्। भोट दिन नजाँदा पनि प्रश्न उठाउनेहरू हुन्छन्। त्यसकारण उनीहरूले दुई चिह्नको बीचमा भोट हालेर बदर गर्ने गर्छन, त्रिताल भन्छन्। कुन निर्वाचनमा कति बदर ? शिक्षाको प्रतिशत बढ्दो छ। सूचनाप्रविधिको विकासले फड्को मारेको छ। तापनि मतपत्र बदरको संख्या घट्न सकेको छैन। आयोगका अनुसार सरदर ५ प्रतिशत बदर हुने गरेको छ। २०४८ सालको निर्वाचनमा ३ लाख २ हजार २३, २०५१ को मध्यावधिमा २ लाख ४१ हजार ७१ मत बदर भएको आयोगको तथ्यांक छ। २०५६ सालको संसदीय निर्वाचनमा पनि २ लाख ४४ हजार ९ सय २ मत बदर भएको थियो। २०६४ र २०७० सालको संविधानसभा निर्वाचनमा बदर मत संख्या झन् बढेको थियो। २०६४ मा प्रत्यक्षतर्फ ५ लाख ६० हजार ११ र २०७० सालमा ४ लाख ७१ हजार ८ सय २६ मत बदर भयो। समानुपातिक निर्वाचनतर्फ पनि बदर मतको संख्या उल्लेख्य नै छ। पहिलो संविधानसभा निर्वाचनमा ४ लाख ७ हजार ४ सय ६२ र दोस्रोमा ३ लाख १२ हजार ८ सय ४१ मत बदर भएको थियो। २०७४ सालका तीनै तहका निर्वाचनमा पनि बदर मत धेरै छ। स्थानीय निर्वाचनमा ३१८ प्रतिशत बदर भयो। प्रतिनिधिसभा र प्रदेशसभाको प्रत्यक्षतर्फ करिब ३ प्रतिशत बदर भएको आयोगको तथ्यांक छ। तीनै तहको निर्वाचनमा २६ लाख १० हजार ९ सय ६८ मत बदर भएको थियो। प्रतिनिधिसभामा समानुपातिकतर्फ १ करोड ५ लाख ८७ हजार ५ सय २१ मतदान भएको थियो। जसमा ९५ लाख ४४ हजार ७ सय ४४ मत सदर र १० लाख ४२ हजार ७ सय ७७ मत बदर भएको थियो। त्यो खसेको मतको ९८४ प्रतिशत हो। प्रदेशसभातर्फ ९० लाख १९ हजार ३ सय ३० मत सदर भएको थियो। १५ लाख ६८ हजार १ सय ९१ मत बदर भएको थियो। जुन १४८१ प्रतिशत थियो। दलहरूले ०७४ को स्थानीय निर्वाचनमा गठबन्धन गर्दा पनि धेरै मत बदर भएको पाइएको थियो। काठमाडौं महानगरपालिकाको उपप्रमुख पदमा धेरै बदर भएको आयोगको तथ्यांकले देखाउँछ। त्यति बेला एमाले र राप्रपाबीच गठबन्धन भएको थियो। महानगरपालिका प्रमुखमा एमाले र उपप्रमुखमा राप्रपाका उम्मेदवारलाई सघाउने गठबन्धन बन्यो। तर, एमालेको उम्मेदवार नै नदिएको उपप्रमुखमा २० हजारभन्दा बढी मत पर्यो। जुन, मत कतै पनि गणना नभई खेर गएको थियो। त्यति बेला गठबन्धन भएका धेरै स्थानमा यस्तै नतिजा आएको आयोगका सहायक प्रवक्ता अर्याल बताउँछन्। त्यतिबेला काठमाडौंको उपप्रमुखमा एमालेको उम्मेदवार नै थिएनन्, अर्याल भन्छन्, उम्मेदवार नै नभएको पदमा पनि २० औं हजार मतदान भएको थियो। परम्परागत कागजी मतपत्र, ठूलो आकारको मतपत्र, राजनीतिक दल र उम्मेदवारलाई तालिमको अभाव, निर्वाचन शिक्षाको प्रचारप्रसारको कमीका कारण मतपत्र बदर हुने गरेको विज्ञको भनाइ छ।"
"ट्राफिक लाइट छन्, तर बल्दैनन्","काठमाडौं : राजधानीको व्यस्तमध्ये जडीबुटी चोकमा ट्राफिक लाइट छ। तर, प्रायः बलेको देखिँदैन। ट्राफिक प्रहरी नै यातायात व्यवस्थापनमा असिनपसिन भेटिन्छन्। उनीहरू गाडीको धुवाँ र धुलोबीच हात र सिटीको सहाराले खटिइरहेका हुन्छन्। नजिकै कोटेश्वरको अवस्था पनि उस्तै छ। लाइट छ तर बल्दैन। अर्को व्यस्त चोक कलंकीमा न लाइट छ न त जेब्राक्रसिङ नै। जहाँबाट दैनिक हजारौं सवारी साधन काठमाडौं भित्रिने र बाहिरिने गर्छन्। चारै दिशाबाट आउने गाडी वारपार गर्न जहिल्यै समस्या देखिन्छ। काठमाडौं उपत्यकाका अधिकांश सडकमा ट्राफिक र सडकबत्ती बल्दैनन्। ट्राफिक प्रहरीका अनुसार कृष्ण पाउरोटी, मित्रपार्क, सुविधानगर, मुनीभैरव, अल्का अस्पताल, कोटेश्वर, थापाथली, गैरीगाउँमा बिग्रिएको छ। कुनै ठाउँमा बिजुली नआउँदा समस्या हुन्छ। कतै ट्राफिक कन्ट्रोलले काम गरेको हुँदैन। उपत्यकाका ३३ ठाउँमा ट्राफिक लाइट सञ्चालनमा रहेको महानगरीय ट्राफिक प्रहरी महाशाखाको तथ्यांक छ। महाशाखाका प्रवक्ता सञ्जीव शर्मा दासका अनुसार ती स्थानमा पनि ट्राफिक प्रहरी राख्नै पर्ने बाध्यता छ। उपत्यकामा हरेक दिन १ हजार ५ सय ४० प्रहरी ट्राफिक व्यवस्थापनमा खटिन्छन्। सवारी चलाउनेहरू ट्राफिक लाइटको वास्ता गर्दैनन्। लाइटमुनि पनि हरेक चोकमा ट्राफिक बस्नै पर्छ, प्रवक्ता दास भन्छन्, हरेक दिनजस्तो ट्राफिक जरिवानाबाट १५ लाख बढी राजस्व उठ्ने गर्छ। उनका अनुसार प्रत्येक दिन काठमाडौंको सडकमा १० लाखभन्दा बढी सवारी साधन चल्छन्। यी सवारी साधनलाई नियम सिकाउन, ट्राफिक व्यवस्थापन गर्न १ सयभन्दा बढी ठाउँमा ट्राफिक परिचालन हुन्छन्। लाइट नचल्ने ठाउँमा चार र अन्य चोकमा दुई जना खटिने गरेको उनको भनाइ छ। पैदल यात्रुको भीडभाड तथा सवारी साधनको बढ्दो संख्याले ट्राफिक व्यवस्थापन कठिन हुँदै गएको प्रवक्ता दास बताउँछन्। दासका अनुसार सानाठूला सवारी साधन वार्षिक ३ देखि ४ लाखे हाराहारी थपिँदै गएका छन्। काठमाडौंमा दर्ता भएका सवारी साधनको संख्या १८ लाखभन्दा बढी छ। जापानी सहयोग नियोग जाइकाले २०२३ सालमा २० वटा चोकमा ट्राफिक लाइट जडान गरिदिएको थियो। जापान सरकारले नै २०५० सालमा थापाथली, त्रिपुरेश्वर, माइतीघर, पद्मोदय मोड, नयाँ बानेश्वर, कोटेश्वर, सातदोबाटो, केशरमहल, लैनचौर, महाराजगन्ज, चक्रपथमा थप जडान गरिदिएको थियो। सडक विभागले केही चोकमा थप गरेको थियो। विभागका अधिकारीका अनुसार पुराना सामान बिग्रिए बनाउन झन्झटिलो छ। लाइटहरू नयाँ प्रविधिअनुसार अपडेटेड हुन जरुरी छ, विभागका प्रवक्ता शिवप्रसाद नेपाल भन्छन्, लाइट नबल्ने र नचल्ने भनेको सफ्टवेयरमा समस्या आएर हो। हार्डवेयर त वर्षांंैसम्म टिक्छ। ट्राफिक लाइट सञ्चालन र जडानको जिम्मा सडक विभागको हो। तर, महानगरपालिका र संघसंस्थाले पनि बेलाबेला जडान गर्ने गरेको प्रवक्ता नेपाल बताउँछन्। सर्भर र कन्ट्रोल रुम भने ट्राफिक प्रहरीकहाँ हुन्छ। बिग्रिएको खण्डमा विभागले नै बनाउने गरेको प्रवक्ता नेपाल सुनाउँछन्। ट्राफिक सिष्टमको सफ्टवेयर र हार्डवेयर पार्ट हुन्छ। लाइटको सिष्टम र ट्राफिक कन्ट्रोलको समय मिल्नुपर्छ। लाइटको सिष्टमले क्याप्चर नगर्ने तथा सिष्टम नै एभरेज रहेको नेपाल बताउँछन्। उनका अनुसार पछिल्लो समय जोडिएका लाइटको सिस्टम स्मार्ट छ। लाइट र सडकको सिष्टम नमिल्दा पनि लाइटहरू बन्द हुने गरेको उनी बताउँछन्। त्यस्तो बेला तत्कालै बनाउन पनि गाह्रो छ। बिग्रिएको लाइट बनाउने काम विभाग र लाइटको अपरेसन र म्यानेजमेन्ट गर्ने काम ट्राफिक प्रहरीको हो। मुख्य चोक र राजमार्गको जिम्मा विभागको भए पनि अन्य सडकको जिम्मा नगरपालिका वा स्थानीय वडा कार्यालयको भएको प्रवक्ता नेपाल बताउँछन्। विभागको ट्राफिक शाखा प्रमुख बेलबहादुर भुजेलका अनुसार विभागले काठमाडौं उपत्यकामा २ करोड ५६ लाख रुपैयाँबराबरको ट्राफिक लाइट जडान गरेको छ। उपत्यकामा अहिलेसम्म विभागले २४ वटा लाइट जडान गरेको छ। जसमध्ये १४ वटा मात्रै सञ्चालनमा छन्। ५ वटा नयाँ लाइट इन्स्टल प्रक्रियामा छन्। बाँकी ५ वटा बनाउने योजनामा छ, सडक विभाग। नयाँ जडान गर्नासाथ पनि यसको सफ्टवेयर इन्स्टल ट्राफिकलाई सिकाउनुपर्छ। नयाँ अपडेटेड सिष्टम चलाउन सिक्न पनि समय लाग्छ। विभागले कोटेश्वर, जडिबुटी, दरबारमार्ग, केशरमहल र थापाथलीमा नयाँ जडान गरिरहेको छ। एक ठाउँमा लाइट जडान गर्न १५ देखि २० लाख रकम लाग्ने गरेको नेपालको भनाइ छ।"
"श्रीलंकामा संकटकाल हटाइयो, राजापाक्षे सरकार अल्पमतमा",कोलम्बो : श्रीलङ्काका राष्ट्रपति गोटाबाया राजापाक्षेले मंगलबार राति राष्ट्रव्यापी संकटकाल तत्काल हटाउने निर्णय गरेका छन्। मुलुकमा गहिरो आर्थिक मन्दीका कारण सर्वसाधारणको हिंसात्मक प्रदर्शनलाई ध्यानमा राख्दै वैशाख १ गते देशमा संकटकाल लगाइएको थियो। राष्ट्रपतिले मंगलबार राति जारी गरेको सूचनामा आपतकालीन नियम अध्यादेश फिर्ता लिइएको जानकारी दिएका छन्। गोटाबाया राजपाक्षेको सरकार पनि अल्पमतमा आएको छ। उनका २६ मन्त्रीले राजीनामा दिएपछि अहिले विपक्षी र उनका पूर्व सहयोगीले सरकारसँग उनको राजीनामा मागेका छन्। श्रीलंकाले अहिले ठूलो आर्थिक संकटको सामना गरिरहेको छ। मुलुकमा खाद्यान्न र इन्धनको चरम अभाव छ। मुलुकले कीर्तिमानी मुद्रास्फीर्ति र विद्युत् कटौतीको सामना गरिरहेको छ। बीबीसी
"फेरि बढ्यो पेट्रोलियम पदार्थको मूल्य, इतिहासमै उच्च","काठमाडौं : नेपाल आयल निगमले पेट्रोलियम पदार्थको मूल्य बढाएको छ। निगमले मंगलबार राति १२ बजेदेखि लागु हुनेगरी डिजेल, मट्टितेल र पेट्रोलको मूल्य वृद्धि गरेको निगमका सहप्रवक्ता पुस्कर कार्कीले जानकारी दिए। यससँगै पेट्रोलियमको भाउ अहिलेसम्मकै उच्च भएको छ। निगमका अनुसार प्रति लिटर पेट्रोलको मूल्य १६० रुपैयाँ र डिजेलमट्टितेलको प्रति लिटर १४३ रुपैयाँ पुगेको छ। यसैगरी एलपी ग्यासको मूल्य पनि बढेर प्रति सिलिण्डर १,६०० कायम गरिएको छ। हवाई इन्धन (आन्तरिक) मा ५ रुपैयाँले वृद्धि गरी प्रति लिटर १५६ र हवाई इन्धन (अन्तर्राष्ट्रिय) अमेरिकी डलर ५० ले बृद्धि गरी प्रति किलि अमेरिकी डलर १५४५ कायम गरिएको छ । पेट्रोलियम पदार्थको कारोबारबाट दशौं अर्ब घाटा बेहोरेको निगमले रसिया र युक्रेन बीच जारी युद्ध समेतका कारणबाट पेट्रोलियम पदार्थहरूको अन्तराष्ट्रिय बजार मूल्य उच्च नै रहि रहेको र इन्डियन आयल कर्पोरेशन (आइओस)लाई इन्धन खरिदबापतको रकम अपुग भएपछि डिजेल, पेट्रोल, मट्टितेलको मूल्यवृद्धि गरेको जनाएको छ। समायोजनले निगमको १ महिनाको अनुमानित घाटा करिब ९ अर्ब २७ करोड रुपैयाँ घाटा हुने उल्लेख छ। नेपाल सरकार मातहतमा रहेको मूल्य स्थिरीकरण कोषको संचालक समितिको मंगलबार बसेको बैठकबाट पेट्रोलियम पदार्थकोआपूर्ति व्यवस्था सहज बनाई राख्न निगमलाई ४ अर्ब २० करोड रुपैयाँ दिने निर्णय भएको छ । करको दायरा चर्को डिजेल, मट्टितेल र एलपी ग्यासमा पनि सरकारले लिने करको दायरा चर्को छ। निगमका अनुसार भन्सार शुल्क , भन्सार सेवा शुल्क , सडक सम्भार , पूर्वाधार विकास, मूल्य स्थिरीकरण कोष, वातावरण र मूल्य अभिवृद्धि कर जोडिन्छ। यी सबै करको बोझ उपभोक्तामाथि थोपरिएको छ। कर, ढुवानी र डिलरको कमिसन तथा प्रशासनिक खर्च पनि ग्राहकलाई जोडिएको हुन्छ। अन्तर्राष्ट्रिय बजारमा मूल्यवृद्धि भएसँगै नेपालमा समायोजन गर्नुपर्ने आवाज उठेपनि सरकारले बेवास्था गर्दै आएको छ। उपभोक्ता हित संरक्षण मञ्च नेपालका सचिव हरिप्रसाद मैनाली कर अधिक मात्रामा लिनु जायज नरहेको बताउँछन्। पेट्रोलियमको मूल्य बढ्नेबित्तिकै त्यसले धेरैमा असर पुर्याउँछ। त्यसले ढुवानी हुने सबै चिजको मूल्य बढ्छ। पेट्रोलको कर घटाएर अनाश्वयक ठानिएका वस्तुको कर बढाएर सन्तुलन गर्नुपर्ने देखिन्छ, सचिव मैनाली भन्छन्, तर पेट्रोलियममा कर अत्याधिक मात्रामा भयो। प्रगतिशील कर प्रणाली भएन। जसले गर्दा मूल्य निर्धारण उपभोक्तामैत्री छैन। पेट्रोलको अधिक कर नाजायज र अनैतिक हो। अरूको कर बढाएर यसमा छुट दिनैपर्छ।"
बजेट व्यवस्थापनमा अकर्मण्यता,"हल्लै हल्लाको देशमा नेपाल पनि श्रीलंकाजस्तै टाट पल्टिँदैछ रे भने पनि वास्तविकता त्यस्तो होइन। नेपालको ढुकुटी रित्तो छैन। पर्याप्त पैसा छ। बरु भएको पैसा पनि सरकारले खर्च गर्न सकेको छैन। पैसा हुनु र खर्च नगर्नु भनेको अकर्मण्यता सिवाय के हुन्छ ? हुँदैन। अकर्मण्यता किन हुन्छ ? क्षमता नभएर, इच्छाशक्ति नभएर, ढंग नपुगेर। हो नै तिनै कमजोरी अर्थात् व्यवस्थापन गर्न नजान्दा र नसक्दा सरकारले ढुकुटीको पैसा खर्च गर्न सकेको छैन। चाहिने ठाउँमा अभाव छ, ढुकुटीमा भने पैसा थन्किएर बसेको छ। राज्यको ढुकुटी खट्टे बाँडेजस्तो बाँड्ने चिज होइन। खर्च गर्ने प्रणाली हुन्छ। प्रक्रिया पूरा नगरी, नियम नपुर्याई राज्यको ढुकुटी चलाउन पाइने कुरा भएन। तौरतरिका मिलाएर आवश्यक खर्च सरकारले गर्ने हो। अर्थमन्त्री जनार्दन शर्माले १६ खर्ब ३२ अर्ब ८३ करोड रुपैयाँको बजेट ल्याएका थिए। उनी सरकारमा आउनुअघिको सरकारले ल्याएको बजेट संशोधन गरी शर्माले त्यतिको बजेट ल्याएका थिए। त्यसमध्ये पुँजीगत बजेट ३ खर्ब ७८ अर्ब १० करोड रुपैयाँ हो। त्यति पैसामध्ये चैत २० गतेसम्म सरकारले पुँजीगततर्फ केवल २४९१ प्रतिशत खर्च गर्न सकेको छ। जब कि गएको आवको यही अवधिमा खर्च २६३८ प्रतिशत थियो। एकै आवको उही अवधिको दाँजोमा पनि खर्च गर्ने मामलामा अहिलेको सरकार कमजोर सावित भएको छ। २४९१ प्रतिशतबाहेक अर्थात् ७५ प्रतिशत जति बजेट सरकारी ढुकुटीमा बाँकी छ। खर्च गर्ने ठाउँ नभएको पनि होइन। किनभने मुलुकमा २४ वटा यस्ता राष्ट्रिय गौरवका आयोजना छन्, जसको लागत अबौंअर्बमा छ। बहुवर्षीय आयोजनाहरू झन् १५ सयको संख्यामा छन्। बहुवर्षीय थुप्रै आयोजनामा काम भइरहेको पनि छ। तर ठेक्काअनुसार काम भएका ठाउँमा सरकारले भुक्तानी दिन सकेको छैन। बजेट बनाउने बेलामा त्यस्ता आयोजनामा थोरै मात्रामा बजेट राखियो, अहिले काम भएर पनि भुक्तानी दिन सकेन। त्यसका लागि रकमान्तर गर्नुपर्यो। अर्थ मन्त्रालयसँग भुक्तानीका लागि सम्बन्धित मन्त्रालयहरूले माग्दा पनि उसले दिन सकेको छैन। बजेटमै तत्तत् आयोजनाका शीर्षकमा बजेट दिएको भए यो झमेला आउँदैनथ्यो। एकातिरका शीर्षकमा बजेट थुप्रने, खर्च हुन नसक्ने र चाहिएका ठाउँमा बजेट नहुने भएको छ। यो पहिल्यै व्यवस्था मिलाउन नसक्नुको उपज हो। कहाँकहाँ खर्च गर्ने र कसरी खर्च गर्ने भन्ने तारतम्य मिलाउने व्यवस्थापकीय क्षमता अभावको परिणाम हो। चैतअघि नै रकमान्तर गर्ने छुट नियमले दिन्न। तसर्थ खर्च हुन नसकेको पैसा खर्च भइसकेका आयोजनाका लागि दिन कठिन छ। अर्काेतिर रकमान्तर आफैंमा वित्तीय र आर्थिक अनुशासन देखिने कुरा होइन। यो त भैपरी आउँदा र अप्ठेरो पर्दा गर्ने कुरा हो। तर सदाबहार र सबैभन्दा प्रयोग गरिने औजार हुँदा नेपालमा गैरबजेटरी खर्चको प्रवृत्ति मौलाएको छ। एक त आवश्यकभन्दा पनि राजनीतिक हित हुने गरी आयोजनाहरूका लागि बजेट राख्ने, खर्च गर्न नसक्ने प्रवृत्ति धेरै छ। रकमान्तरको बहानामा पनि त्यस्तै राजनीतिक स्वार्थका योजनाहरूमा बजेट दिएर जथाभावी खर्च गरिन्छ। जसका कारण मुलुकको विकास र समृद्धिमा एक पैसाको योगदान पुग्दैन। जनताको आँखामा छारो हालिन्छ र नेताहरूले आफ्नो राजनीतिक स्वार्थको रोटीमात्रै सेक्छन्। यी समूल समस्याको हल भनेको आवश्यक र महत्त्वपूर्ण योजनाआयोजनाहरूमा आवश्यक मात्रामा बजेट छुट्ट्याउने र त्यहाँ खर्च गर्न हो। महत्त्वपूर्ण आयोजनाको खर्चले मात्रै परिणाम दिन्छ। कनिका छराइै गरेर वितरण हुने बजेटले कसैको राजनीतिक दाउपेच सफल पार्ला तर मुलुकको अर्थतन्त्र र विकासका लागि माखो मर्दैन। हरेक सरकार र हरेक अर्थमन्त्री अनि मन्त्रीहरू पुँजीगत खर्च गर्नै नसक्ने जुन रोग छ, यसको माइनर हैन मेजर अप्रेसन जरुरी छ। त्यो भनेको व्यावसायिक दक्षता विकास गर्दै दृढशक्तिपूर्वक काम गर्नु हो। अकर्मण्यताको क्यान्सर निदान गर्नु हो।"
चर्च ब्वाइज ए डिभिजनमा,काठमाडौं : चर्च ब्वाइज युनाइटेड सहिद स्मारक ए डिभिजन लिगमा बढुवा भएको छ। सहिद स्मारक बी डिभिजन लिगअन्तर्गत मंगलबार बाँसबारी क्लबलाई ५१ गोलले हराउँदै चर्च ब्वाइज शीर्ष डिभिजनमा उक्लिएको हो। ललितपुर बालकुमारीको चर्च ब्वाइज दर्ता भएको १० वर्षमा शीर्ष डिभिजनमा उक्लिएको हो। चर्च ब्वाइजले २०७६ मा सी डिभिजन छनोट जितेको थियो। त्यसपछि २०७७ मा सी डिभिजन र २०७८ मा बी डिभिजन लिग जित्दै ए डिभिजनमा उक्लिएको हो। एन्फा कम्प्लेक्स सातदोबाटोमा मंगलबार भएको खेलमा फराकिलो जित निकाल्दै चर्च ब्वाइज एक खेल अगावै शीर्ष डिभिजनमा उक्लिएको हो। चर्च ब्वाइजलाई प्रभावशाली जित दिलाउन साइमन लिम्बू एक्लैले चार गोल गरे। आशिष चौधरीले अर्को एक गोलको योगदान दिए। बाँसबारीका सञ्जीव धिमालले एक गोल फर्काए। जितसँगै चर्च ब्वाइजले १२ खेलबाट २६ अंक जोडेको छ। चर्च ब्वाइजले खेलेका १२ खेलमध्ये आठमा जित निकालेको छ। यस्तै दुई खेल बराबरी खेलेको चर्च ब्वाइजले दुई खेलमा भने हार बेहोरेको छ।
तनहुँमा बालिका बेपत्ता,तनहुँ : जिल्लाको ऋषिङ गाउँपालिका४ भिरकोटबाट एक बालिका बेपत्ता भएकी छिन्। सदरमुकाम दमौली जान भनी हिँडेकी ऋषिङ४ भिरकोट निवासी खुमबहादुर परियारकी १३ वर्षीया छोरी बन्दना मङ्गलबारदेखि बेपत्ता छिन्। बन्दना बीच बाटोबाटै हराएकी स्थानीय तीर्थ बर्देवाले जानकारी दिए। उनी स्थानीय बाल विकास केन्द्र माध्यमिक विद्यालयमा कक्षा ७ मा अध्ययनरत थिइन्। ऋषिङ गाउँपालिका१ गैह्राखुदीबाट छोरी बेपत्ता भएको भन्दै मङ्गलबार बालिकाका बुवाले जिल्ला प्रहरी कार्यालयमा खोजतलासका लागि जाहेरी दिएका छन्। उनको खोजी भइरहेको जिल्ला प्रहरी कार्यालयले जनाएको छ। रासस
कंगोमा विद्रोहीको आक्रमण : शान्ति मिशनमा रहेका एक नेपाली सैनिकको मृत्यु,"काठमाडौं : शान्ति मिशनका लागि कंगोमा रहेका एक नेपाली सैनिक जवानको विद्रोहीको आक्रमणमा परेर मृत्यु भएको छ। अपरेशन 'बाली'का क्रममा विद्रोहीले अज्ञात स्थानबाट अचानक गरेको फायरबाट घाइते भएपछि हेलिकप्टरमार्फत थप उपचारको लागि बुनियाँस्थित लेबल२ अस्पतालमा लगिएका सुर्खेत, गुर्माकोट१४का सिपाही अनिल गुरुङ्ग मंगलबार उपचारको क्रममा मृत्यु भएको नेपाली सेनाले जनाएको छ। प्रधान सेनापति महारथी प्रभुराम शर्माले कर्तव्य पालनाको सिलसिलामा नेपाली शान्ति सैनिकको मृत्युवरण भएको बताउँदै उनको योगदानप्रति उच्च सम्मान प्रकट गरेका छन्। शान्ति स्थापना जस्तो महान एवं पवित्र कार्यमा संलग्न नेपाली शान्ति सैनिकको आफ्नो कर्तव्य पालनाको सिलसिलामा मृत्युवरण भएकोमा निज शान्ति सैनिकप्रति प्रधान सेनापति महारथी श्री प्रभुराम शर्माले समस्त नेपाली सेना परिवारको तर्फबाट उहाँको बलिदानीपूर्ण योगदानप्रति उच्च सम्मान प्रकट गर्नु भएको छ। सिंगो नेपाली सेनालाई नै स्तब्ध बनाएको यस दुस्खद् घडीमा शोक सन्तप्त परिवारजनप्रति नेपाली सेना हार्दिक समवेदना प्रकट गर्दछ जंगी अंड्डाको जनसम्पर्क तथा सूचना निर्देशनालयद्वारा जारी विज्ञप्तिमा भनिएको छ।"
"अमेरिकाद्वारा युक्रेनलाई १० करोड डलर सहयोग, चेक गणतन्त्रले ट्याङ्क र सैन्य गाडी पठाउने","वासिङनटन डिसी : अमेरिकी विदेशमन्त्री एन्टोनी ब्लिन्केनले युक्रेनमा रुसले गरेको क्रुरताको रिपोर्ट आएपछि युक्रेनलाई १० करोड डलर सहयोग गर्ने घोषणा गरेका छन्। एक विज्ञप्ति निकाल्दै ब्लिन्केनले भने, 'संयुक्त राज्य अमेरिकाले युक्रेनलाई थप एन्टि आर्मर प्रणालीको तत्काल आवश्यकता भएकोले १० करोड डलरसम्मको सुरक्षा सहायता उपलब्ध गराउँदैछ।' साथै चेक गणतन्त्रले युक्रेनलाई युद्ध हतियार सहयोग पठाएको छ। चेक गणतन्त्र रूससँग युद्ध लडिरहेको युक्रेनलाई हतियार सहायता पठाउने पहिलो युरोपेली देश बनेको छ। वरिष्ठ चेक अधिकारीका अनुसार सोभियत निर्मित टी७२ ट्याङ्कहरू र बीभीपी१ गाडीहरू युक्रेन पठाएको थियो। स्थानीय मिडियाहरुले पाँचवटा ट्याङ्क र पाँच लडाकू गाडीहरू युक्रेनको लागि जाँदै गरेको उल्लेख गरेको छ।"
'रुसी सेनाद्वारा युक्रेनको बुचामा गोली हानी ३२० जनाको हत्या',"किभ : युक्रेनी सहर बुचाका मेयरले रुसले आफ्नो कब्जाको क्रममा बुचामा करिब ३२० जनालाई गोली हानी मारेको आरोप लगाएका छन्। बुचाका मेयर अनातोली फेडोरुकले रुसी सेनाले आफ्नो आँखाकै अगाडि धेरै मानिस मारेको देखेको बताए। फेडोरुकले भने, 'सामान्य मानिसहरूका तीनवटा कार किभतर्फ जान खोजिरहेका थिए र उनीहरूलाई गोली हानियो। ती मध्ये एक कारमा गर्भवती महिला थिइन् जसका श्रीमानले उनलाई गोली हान्नुहोस् भनेर कराउँदै थिए! तर उनीहरूले निर्ममतापूर्वक गोली हाने।' फोडोरुकले रुसी सेनाले कब्जाको क्रममा स्थानीय राजनीतिज्ञहरूको खोजी गरिरहेको आरोप पनि लगाए। रुसी विदेशमन्त्री सर्गेई लाभरोभले भने रुसी सैनिकलाई लगाइएको युद्ध अपराधको आरोप अस्वीकार गरेका छन्। फेडोरुकले लाभरोफको भनाइमा भनेका छन्, 'म चाहन्छु कि उनी बुचा सहरमा आए, मारिएकाहरूको शव हेरुन्, उनीहरूका परिवार, आमा, श्रीमान्, पत्नीको आँखामा हेरुन्, बच्चाहरूको आँखामा हेरुन् जो अनाथ भएका छन्।' बीबीसी"
सत्ता गठबन्धनको चुनावी कमाण्डर पौडेल,"काठमाडौं : सत्तारूढ गठबन्धन दलले स्थानीय तहको निर्वाचनमा तालमेल गर्ने मोडालिटीबारे सत्ता गठबन्धनबीच छलफल गरेको छ। प्रधानमन्त्री निवास बालुवाटारमा बसेको गठबन्धनका शीर्ष नेताहरूको बैठकले मंगलबार निर्वाचन परिचालन तथा अनुगमन समिति बनाएको छ। नेपाली कांग्रेसका नेता रामचन्द्र पौडेलको नेतृत्वमा १० सदस्यीय समिति गठन गरेको हो । स्थानीय तह निर्वाचनमा तालमेल गर्ने नीतिगत निर्णय सत्ता गठबन्धनका ५ दलले यसअघि नै गरिसकेका थिए। चैत १७ गते बसेको गठबन्धनको बैठकले स्थानीय तहको निर्वाचनमा तालमेलको सहमति गरेको थियो। त्यसका लागि प्रदेश र जिल्ला र पालिकास्तरीय समिति बनाउने निर्णय भएको थियो। समितिलाई चैत २२ गते प्रतिवेदन बुझाउन भनिएको थियो। सात प्रदेश ७७ जिल्ला र ७५३ वटै पालिकामा गठित संयन्त्रले मंगलबार देशभरको प्रतिवेदन दिएको थियो। स्थानीय संयन्त्रले बुँदागत आधारमै सबै पार्टीको २०७४ को र हालको अवस्थाको विश्लेषण गरेको छ। स्थानीय तहमा विगतको निर्वाचन परिणाम र पछिल्लो राजनीतिक अवस्थाका आधारमा चुनावी रणनीति बनाउने गठबन्धनको तयारी छ। सोही प्रतिवेदनका आधारमा चुनावी गठबन्धनको विषय अगाडि बढेको हो। परिचालन तथा अनुगमन समितिमा कांग्रेसबाट सञ्चारमन्त्री ज्ञानेन्द्रबहादुर कार्की, महामन्त्री गगनकुमार थापा, नेकपा माओवादीबाट वर्षमान पुन, प्रमुख सचेतक देव गुरूङ, नेकपा एकीकृत समाजवादीबाट वेदुराम भुसाल, उपमहासचिवमा विजय पौडेल, जनता समाज पार्टीबाट अशोक राई र मन्त्री रेणु यादव, राष्ट्रिय जनमोर्चाबाट हिमाल पुरी छन्। नगरको भागबण्डा गर्न सत्तारुढ गठबन्धनको बैठक : कोको छन् सहभागी ? पौडेलको संयोजकत्वमा निर्वाचन तयारी तथा अनुगमन समिति गठन अर्थतन्त्र ओरालोमा : सुधारका लागि अर्थविद्सँग छलफल गर्ने गठबन्धनको निर्णय समितिका संयोजक पौडेलले समितिको बैठकसमेत आह्वान गरे। गठबन्धन दलबीच गठबन्धन गरेरै जाने तयारी भएको छ। कसरी गर्ने ? समिति कसरी परिचालन गर्ने भन्नेबारे छलफल राखेका छौं, उनले मंगलबारै बालुवाटारमा बैठक बोलाएको बताउँदै भने, कुन स्थानीय तहमा कसको प्रभाव सबैभन्दा बढी छ। हामी सबै कुरा विचार र अध्ययन गरेर सम्बन्धित स्थानीय तहमा गठबन्धन गर्छौं। सबै पार्टीहरूको धारणाअनुसार चुनाव परिचालन समिति कहाँ कसलाई कसरी परिचालन गर्ने भन्ने बारे तय गर्छौं। खस्किएको अर्थतन्त्रमा प्रधानमन्त्रीको ध्यानाकर्षण गठबन्धनको बैठकमा नेताहरूले अर्थतन्त्रमा देखिएका समग्र समस्याका विषयमा जानकारी गराएका थिए। अर्थतन्त्र सुधारका लागि प्रधानमन्त्री शेरबहादुर देउवालाई पहलका लागि आह्वानसमेत गरे। गठबन्धनको बैठकमा भएको छलफलका विषयमा नेता झलनाथ खनालले सञ्चारकर्मीसँग कुरा गर्दै भने, हामीले अर्थतन्त्रमा सिर्जित समस्याहरू समाधानका लागि प्रधानमन्त्रीसँग अनुरोध गरेका छौं। उहाँले पनि विज्ञहरूसँग परामर्श गर्दै आएको र थप परामर्श गरी अगाडि बढ्ने बताउनुभएको छ। उम्मेदवार टुंगाउने काम बन्द गर्न निर्देशन स्थानीय तह निर्वाचनका लागि उम्मेदवार टुंग्याउने काम तत्काललाई रोक्न कांग्रेसले जिल्ला समितिहरूलाई निर्देशन दिएको छ। सत्ता गठबन्धनबीच चुनावी तालमेल गरेर अघि बढ्ने निर्णय भएसँगै कांग्रेसले तत्काललाई उम्मेदवार सिफारिस नगर्न कार्यकर्तालाई निर्देशन दिएको छ। कांग्रेस पार्टी कार्यलयका मुख्य सचिव कृष्णचन्द्र पौडेलले भने, कांग्रेसको विधानअनुसार जुन तहले टिकटको सिफारिस गर्ने हो। त्यो तहले कांग्रेसले दिएको समय सीमाभित्र टुंगो लगाउने भनिएको थियो। उनका अनुसार केन्द्रबाट अर्को निर्णय नआउँदासम्म टिकट दिने काम होल्ड गर्न भनिएको हो। उनले भने, सिफारिसलगायतका सबै काम गरे पनि नाम भने नतोक भनेको हो। अर्को सूचना नआउँदासम्म रोक्न भनिएको हो। यसअघि उपसभापति पूर्णबहादुर खड्का संयोजकत्वको स्थानीय तह निर्वाचन केन्द्रीय परिचालन समिति मातहतलाई परिपत्र गरेर उम्मेदवार टुंग्याउने समयावधि तोकेको थियो। जसअनुसार वडा कार्यसमितिले चैत २१ र पालिकाले चैत २३ सम्म उम्मेदवार टुंग्याएर नामावली बुझाउन निर्देशन दिएको थियो। यस्तै प्रदेशसभा निर्वाचन क्षेत्र कार्यसमितिले चैत २५, प्रतिनिधिसभा निर्वाचन क्षेत्र कार्यसमितिले चैत २७, जिल्ला कार्यसमितिले चैत २९ र प्रदेश कार्यसमितिलाई वैशाख १ गतेसम्म उम्मेदवारको टुंगो लगाएर नामावली पठाउन भनिएको थियो। पाँच दलीय गठबन्धनको तालमेल गर्न आवश्यक पर्ने भएको हुँदा यस्तो सर्कुलर गरिएको पौडेलले बताए। गत बिहीबार बसेको गठबन्धनको बैठकले स्थानीय तहको पार्टीगत अवस्थाबारे केन्द्रमा रिपोर्ट गर्न निर्देशन दिने काम गरेको गठबन्धनमा सहभागी एक नेताले बताए। अबको ३ दिनमा रिर्पोट आउने गरी चैत २५ गतेभित्र रिपोर्ट पठाइसक्ने मंगलबारको बैठकले ताकेता गरेको छ। प्रदेश, जिल्ला र पालिका तहमा बनेको संयन्त्रले रिपोर्ट पठाएपछि पौडेल नेतृत्वको समितिले अवस्थाबारे विशेष रूपमा विश्लेषण गर्नेछ। राष्ट्रिय जनमोर्चाकी उपाध्यक्ष दुर्गा पौडेलले विश्लेषण गरेर आएको रिपार्टबाट चुनावी तालमेलबारे मोडालिटी तयार गरिने बताइन्। गठबन्धनको बैठकमा प्रधानमन्त्रीको भारत भ्रमणबारे पनि छलफल गरिएको थियो। प्रधानमन्त्री देउवाले भ्रमणका उपलब्धिबारे जानकारी गराउँदै समग्रमा भ्रमण सफल भएको बताएका थिए।"
दूधकोसी जलविद्युत् आयोजना बन्ने,"खोटाङ : दूधकोसी जलाशययुक्त जलविद्युत् आयोजनाका लागि तीन जिल्लामा करिब २५ हजार रोपनी जग्गा अधिग्रहणको काम सुरु भएको छ। राष्ट्रिय गौरवको आयोजनाअन्तर्गत पर्ने दूधकोसी आयोजनाका लागि खोटाङको १३ हजार रोपनी, ओखलढुङ्गाको नौ हजार रोपनी र सोलुखुम्बुको ५०० रोपनी जग्गा अधिग्रहणको प्रक्रिया अघि बढाइएको हो। खोटाङको रावाबेँसी गाउँपालिका३ लामीडाँडा र ओखलढुङ्गाको चिसङ्खुगढी गाउँपालिका६ भदौरेको सिमानामा पर्ने दूधकोसीस्थित रभुँवाघाटमा ६३५ मेगाबाट क्षमताको जलविद्युत् आयोजनाको काम अघि बढ्दैछ। ओखलढुङ्गाको जग्गा प्राप्ति ९अधिग्रहण०का लागि गत फागुन २३ गते गोरखापत्र दैनिकमा सूचना प्रकाशित गरिएको थियो। जलविद्युत् आयोजना सञ्चालनका लागि सरकारी जग्गाबाहेक करिब २० हजार रोपनी जग्गा अधिग्रहण गर्नुपर्ने अनुमान गरिएको आयोजनाका उपनिर्देशक सीताराम प्रखाछेँले जानकारी दिए। खोटाङको रावाबेँसी गाउँपालिकाका पाँच हजार ३०४ कित्ता, ऐसेलुखर्क गाउँपालिकाका ५२२ कित्ता र ओखलढुङ्गाको चिसङ्खुगढी गाउँपालिकाका दुई हजार ४०९ कित्ता जग्गा अधिग्रहणको तयारी छ। सोलुखुम्बुको जग्गा अधिग्रहणका लागि केही समयपछि जग्गा प्राप्तिसम्बन्धी सूचना आह्वान गरिनेछ। सम्बन्धित क्षेत्रका जिल्ला प्रशासन कार्यालयमार्फत जग्गा प्राप्तिको प्रक्रिया थालेसँगै प्राप्ति गरिने जग्गा रोक्का भएको र उक्त क्षेत्रमा कुनै पनि संरचना बनाउने वा थप्ने काममा रोक लगाइएको छ। खोटाङतर्फको जग्गा गत असार २३ गतेदेखि नै रोक्का गरिएको प्रमुख जिल्ला अधिकारी फणिन्द्र दाहालले जानकारी दिए। हलेसी तुवाचुङ नगरपालिका८ धितुङमा निर्माण गरिने विद्युतगृह, क्याम्प तथा लामीडाँडामा निर्माण गरिने बाँध र क्याम्पका लागि आवश्यक जग्गा अधिग्रहण गर्न सूचना प्रकाशित गरिएको छ। धितुङ र लामीडाँडामा थप दुई हजार रोपनी जग्गा अधिग्रहण गरिने आयोजनाले जनाएको छ। खोटाङमा मुआब्जा वितरण गर्न जग्गाको मूल्याङ्कन गर्ने काम अन्तिम चरणमा पुगेको मुआब्जा निर्धारण उपसमितिका संयोजक एवं सहायक प्रमुख जिल्ला अधिकारी विकल श्रेष्ठले जानकारी दिए। लामीडाँडाको रभुँवाघाटस्थित कोसी किनारमा रहेको बजारमा २०० मिटर अग्लो बाँध निर्माण गरी बनाइने जलाशययुक्त जलविद्युत आयोजनाबाट १३३० किलोमिटर हेडरेस सुरुङमार्फत धितुङमा पानी खसालेर विद्युत् उत्पादन गर्ने लक्ष्यका साथ आयोजना अघि बढिरहेको छ। रभुँवाघाटमा निर्माण गरिने बाँधदेखि सोलुखुम्बुतर्फ दूधकोसी किनारमा १०, खोटाङतर्फको रावाखोलामा आठ र ओखलढुङ्गाको ठोट्नेखोला किनारमा चार किलोमिटर क्षेत्रफल डुबान हुने बताइएको छ। दूधकोसी आयोजनाबाट तीन जिल्लाका एक हजार १५० परिवार प्रभावित हुने छन्। खोटाङका ६५७, ओखलढुङ्गाका ४७९ र सोलुखुम्बुका १४ परिवार आयोजनाबाट प्रभावित हुने भएका छन्। जापान सरकारको सहयोगमा कोसी बेशिन अध्ययन गुरुयोजनाअन्तर्गत २०४२ सालमा पहिचान भएको दूधकोसी आयोजनाको काम अघि बढाउन सरकारलाई सिफारिस गरिएको विद्युत् प्राधिकरणले जनाएको छ। आयोजना बनेपछि विद्युतीय सेवासँगै दूधकोसी जलाशयमा डुङ्गा शयर, माछापालन तथा पर्यटन प्रवद्र्धनमा सहयोग पुग्ने अपेक्षा गरिएको छ। आयोजना सञ्चालन हुँदा रभुँवामा बन्ने जलाशयमा हलेसी आउने पर्यटकलाई डुङ्गा शयर गराउन सकिने छ। रासस"
राखेप फर्किए घिसिङ,"काठमाडौं : राष्ट्रिय खेलकुद परिषद् (राखेप) को सदस्यसचिवमा टंकलाल घिसिङ फर्किएका छन्। बर्खास्तीमा परेका रमेशकुमार सिलवालले दायर गरेको रिटलाई मंगलबार सर्वोच्च अदालतले खारेज गरेपछि टंकलाल घिसिङ राखेप फर्किन बाटो खुलेको हो। राखेपको सदस्यसचिवको नयाँ नियुक्त र बर्खास्ती सम्बन्धी परेको रिटको सुनुवाई गर्दै सर्वोच्च अदालतका न्यायाधीश अनिलकुमार सिन्हा र कुमार रेग्मीको इजलासले सिलवालले दायर गरेको रिट खारेज गरेको हो। सरकारले सिलवालको स्पष्टीकरण चित्तबुझ्दो नभएको भन्दै गत कात्तिक १ गते बर्खास्त गरेको थियो। लामो समय पर्ख र हेरको अवस्थामा बसेका सिलवालले कात्तिक २८ गते सर्वोच्च अदालतमा रिट दायर गरेका थिए। सरकारले गत मंसिर १३ गते टंकलाल घिसिङलाई नयाँ सदस्यसचिव नियुक्त गरेको थियो। त्यसपछि गत मंसिर २९ गते सिलवाललाई पदमै राख्न सर्वोच्च अदालतले अल्पकालीन अन्तरिम आदेश दिएको थियो। सर्वोच्च अदालतमा लामो समय मुद्दा विचाराधीन रहेपछि युवा तथा खेलकुदमन्त्री महेश्वरजंग गहतराजले गत फागुन ४ गते राखेपको खेलकुद प्रतियोगिता तथा योजना विभाग प्रमुख कुलबहादुर थापालाई निमित्त सदस्यसचिवको जिम्मेवारी दिएका थिए। त्यसअघि मन्त्रालयले माघ २८ गते आर्थिक तथा प्रशासनिक अधिकार सहसचिव डा कमलप्रसाद पोखरेललाई प्रत्यायोजन गरेको थियो। टंकलाल घिसिङले अदालतको आदेशलाई मानेर चार महिना प्रतीक्षा गरेको बताउँदै पछिल्लो चार महिनामा खेलकुदमा ठूलो क्षति पुगेको दाबी गरे। म अदालतको आदेश मानेर लामो समय बसें। लामो छलफल र बहसपछि मंगलबार अदालतले आफ्नो फैसला सुनाएको छ, घिसिङले भने, अब नजिकै आएको १९औं एसियाली खेलकुदको तयारी र नवौं राष्ट्रिय खेलकुद आयोजनामा केन्द्रित हुनेछु।"
"पेट्रोलियम पदार्थको मूल्य वृद्धि : पेट्रोल १६०, डिजेल १४३ र ग्यास १६ सय पुग्यो","काठमाडौं : नेपालमा पेट्रोलको मूल्य प्रतिलिटर १६० रुपैयाँ र डिजेलमट्टितेलको १४३ रुपैयाँ पुगेको छ। नेपाल आयल निगमले मंगलबार राति १२ बजेदेखि लागु हुने गरी पेट्रोल, डिजेल, मट्टितेल र एलपी ग्यासको मूल्यको मूल्य वृद्धि गरेको निगमका सहप्रवक्ता पुस्कर कार्कीले जानकारी दिए। यसैगरी खाना पकाउने (एलपी) ग्यासको मूल्य बढेर प्रति सिलिण्डर १,६०० पुगेको छ। यससँगै पेट्रोलियमको भाउ अहिलेसम्मकै उच्च भएको छ। हवाई इन्धन (आन्तरिक) मा ५ रुपैयाँले वृद्धि गरी प्रति लिटर १५६ र हवाई इन्धन (अन्तर्राष्ट्रिय) अमेरिकी डलर ५० ले वृद्धि गरी प्रति किलि अमेरिकी डलर १५४५ कायम गरिएको छ । फेरि बढ्यो पेट्रोलियम पदार्थको मूल्य, इतिहासमै उच्च पेट्रोलियम पदार्थको कारोबारबाट दशौं अर्ब घाटा बेहोरेको निगमले रसिया र युक्रेन बीच जारी युद्ध समेतका कारणबाट पेट्रोलियम पदार्थहरूको अन्तराष्ट्रिय बजार मूल्य उच्च नै रहि रहेको र इन्डियन आयल कर्पोरेशन (आइओस)लाई इन्धन खरिदबापतको रकम अपुग भएपछि डिजेल, पेट्रोल, मट्टितेलको मूल्यवृद्धि गरेको जनाएको छ। पेट्रोल, डिजेल, मट्टितेल र एलपी ग्यासमा सरकारले लिने करको दायरा चर्को हुँदा उपभोक्ता मारमा परेका छन्।"
ट्युसन हिँडेकी किशोरीको कसरी भयो हत्या ?,"उदयपुर : बेलका नगरपालिका३ किरात चोकका कृष्ण सुनुवार १६ वर्षीया छोरी कवितालाई पढ्न प्रेरित गरिरहन्थे। एसईईपछि उच्च शिक्षाका लागि राम्रै ठाउँमा पढाउने उनको सोच थियो। बुवाको इच्छा पूरा गर्न प्रतिबद्ध कविता पनि एसईईको तयारीमा थिइन्। तर, मंगलबार बिहान ५ बजे घरबाट ट्युसन पढ्न कोसी जनता मावि गएकी कविताको हत्या भएको खबरले कृष्ण मुर्च्छित छन्। भन्छन्, हे दैव मेरा लागि कोही रहेन छ। मेरा सपना सबै आजबाट रित्तिएको छ। परीक्षा आउन लागेकाले स्कुलमा बिहानदेखि ट्युसन कक्षा चलिरहेको थियो। १० बजे विद्यालय सुरु हुने भएकाले कविता पनि बिहानै अतिरिक्त कक्षा लिन उज्यालो हुन नपाउँदै पुग्ने गर्थिन्। स्थानीयवासीले कवितालाई बिहान ७ बजे खोला किनारामा मृत अवस्थामा देखेपछि इलाका प्रहरी कार्यालय रामपुरमा खबर गरेका थिए। बालिकाको टाउको, अनुहार र शरीरका अन्य भागमा चोटपटक लागेको देखिएकाले कुटपिट गरी हत्या गरेको हुन सक्ने स्थानीयवासीको भनाइ छ। उनको शव पोष्टमार्टका लागि धरान पठाइएको छ। उनको पछाडि १७ वर्षीया सरिता ढकाल र भारतको सिक्किम बियुङ घर भई बेलका३ मा बस्दै आएका १९ वर्षीय बिनोद ढकाल गएको देखिएको जिल्ला प्रहरी कार्यालयका एसपी सुवासचन्द्र बोहोराले बताए। प्रारम्भिक अनुसन्धानका क्रममा ढकालद्वयको भूमिका शंकास्पद देखिएकाले थप अनुसन्धानका लागि नियन्त्रणमा लिइएको एसपी बोहोराले बताए। सरिता कवितासँगै पढ्थिन्। सँगै पढ्ने अन्य साथीका अनुसार उनीहरूबीच लामो समयदेखि मनमुटाव थियो। साथीको हत्या आशंकामा उनीहरूलाई प्रहरीले पक्राउ गरेको छ। सरिताको घर कविताको भन्दा १५ मिनेट टाढा छ। उनीहरूको झन्डै १० मिनेटपछि भेट भएको थियो। कवितालाई देखेपछि दुवै जना पछिपछि खोलासम्म पुगेको प्रारम्भिक अनुसन्धानबाट खुलेको देखिन्छ। सरिता र विनोद विद्यालय नै नपुगेको विद्यालय प्रशासनको दाबी छ। उनीहरूले घटनामा आफ्नो संलग्नता स्वीकार गरेको स्रोत बताउँछ। स्रोतले उनीहरूलाई उद्धृत गर्दै भन्यो, मार्ने नियत नभई तर्साउने हिसाबले कुटेका थियौं। मरेको पत्तै भएन। प्रहरीका अनुसार उनीहरूले योजना बनाएर हत्या गरेको देखिन्छ। सरिताले बिहानै कवितालाई फोन गरेर बोलाएकी थिइन्। घटनास्थल विद्यालयबाट करिब ७ सय मिटर र घरबाट करिब दुई किलोमिटर दूरीमा पर्छ। कविता दुई छोरीमध्ये कान्छी थिइन्। उनीहरूका एक भाइ छन्। खेतीकिसानी र मिस्त्री काम गरी कृष्णले छोराछोरीलाई पढाइरहेका थिए। विद्यालय व्यवस्थापन समिति अध्यक्ष गणेश बस्नेतले कविता अनुशासित र मेहनति छात्रा भएको स्मरण गरे। उदयपुरमा ट्युसन पढ्न गएकी बालिकाको हत्या छात्रा कविता सुनुवारको रहस्यमय मृत्यु प्रकरणमा दोषीलाई कडा कारबाहीको माग गर्दै विद्यार्थी र आफन्त विरोधमा उत्रिएका छन्। नाराजुलुससहित निस्किएका विद्यार्थीले सडक र रामपुर बजारमा प्रदर्शन गरेका छन्। विद्यालय व्यवस्थापन समिति अध्यक्ष बस्नेत र प्रधानाध्यापक सूर्यनारायण साहले मंगलबार प्रेस विज्ञप्ति जारी गर्दै भरपर्दो सुरक्षा व्यवस्था गर्न माग गरेका छन्। उनीहरूले तत्काल घटनाको छानबिन गरी दोषीलाई कानुनी दायरमा ल्याउन माग गरेका छन्। घटनास्थल नजिकै स्थानीय युवा, महिला र विद्यार्थीले हत्यारा पत्ता लगाइ हदैसम्मको कारबाही माग गर्दै प्रदर्शन गरेका छन्।"
बजेट व्यवस्थापनमा अकर्मण्यता,"हल्लै हल्लाको देशमा नेपाल पनि श्रीलंकाजस्तै टाट पल्टिँदैछ रे भने पनि वास्तविकता त्यस्तो होइन। नेपालको ढुकुटी रित्तो छैन। पर्याप्त पैसा छ। बरु भएको पैसा पनि सरकारले खर्च गर्न सकेको छैन। पैसा हुनु र खर्च नगर्नु भनेको अकर्मण्यता सिवाय के हुन्छ ? हुँदैन। अकर्मण्यता किन हुन्छ ? क्षमता नभएर, इच्छाशक्ति नभएर, ढंग नपुगेर। हो नै तिनै कमजोरी अर्थात् व्यवस्थापन गर्न नजान्दा र नसक्दा सरकारले ढुकुटीको पैसा खर्च गर्न सकेको छैन। चाहिने ठाउँमा अभाव छ, ढुकुटीमा भने पैसा थन्किएर बसेको छ। राज्यको ढुकुटी खट्टे बाँडेजस्तो बाँड्ने चिज होइन। खर्च गर्ने प्रणाली हुन्छ। प्रक्रिया पूरा नगरी, नियम नपुर्याई राज्यको ढुकुटी चलाउन पाइने कुरा भएन। तौरतरिका मिलाएर आवश्यक खर्च सरकारले गर्ने हो। अर्थमन्त्री जनार्दन शर्माले १६ खर्ब ३२ अर्ब ८३ करोड रुपैयाँको बजेट ल्याएका थिए। उनी सरकारमा आउनुअघिको सरकारले ल्याएको बजेट संशोधन गरी शर्माले त्यतिको बजेट ल्याएका थिए। त्यसमध्ये पुँजीगत बजेट ३ खर्ब ७८ अर्ब १० करोड रुपैयाँ हो। त्यति पैसामध्ये चैत २० गतेसम्म सरकारले पुँजीगततर्फ केवल २४९१ प्रतिशत खर्च गर्न सकेको छ। जब कि गएको आवको यही अवधिमा खर्च २६३८ प्रतिशत थियो। एकै आवको उही अवधिको दाँजोमा पनि खर्च गर्ने मामलामा अहिलेको सरकार कमजोर सावित भएको छ। २४९१ प्रतिशतबाहेक अर्थात् ७५ प्रतिशत जति बजेट सरकारी ढुकुटीमा बाँकी छ। खर्च गर्ने ठाउँ नभएको पनि होइन। किनभने मुलुकमा २४ वटा यस्ता राष्ट्रिय गौरवका आयोजना छन्, जसको लागत अबौंअर्बमा छ। बहुवर्षीय आयोजनाहरू झन् १५ सयको संख्यामा छन्। बहुवर्षीय थुप्रै आयोजनामा काम भइरहेको पनि छ। तर ठेक्काअनुसार काम भएका ठाउँमा सरकारले भुक्तानी दिन सकेको छैन। बजेट बनाउने बेलामा त्यस्ता आयोजनामा थोरै मात्रामा बजेट राखियो, अहिले काम भएर पनि भुक्तानी दिन सकेन। त्यसका लागि रकमान्तर गर्नुपर्यो। अर्थ मन्त्रालयसँग भुक्तानीका लागि सम्बन्धित मन्त्रालयहरूले माग्दा पनि उसले दिन सकेको छैन। बजेटमै तत्तत् आयोजनाका शीर्षकमा बजेट दिएको भए यो झमेला आउँदैनथ्यो। एकातिरका शीर्षकमा बजेट थुप्रने, खर्च हुन नसक्ने र चाहिएका ठाउँमा बजेट नहुने भएको छ। यो पहिल्यै व्यवस्था मिलाउन नसक्नुको उपज हो। कहाँकहाँ खर्च गर्ने र कसरी खर्च गर्ने भन्ने तारतम्य मिलाउने व्यवस्थापकीय क्षमता अभावको परिणाम हो। चैतअघि नै रकमान्तर गर्ने छुट नियमले दिन्न। तसर्थ खर्च हुन नसकेको पैसा खर्च भइसकेका आयोजनाका लागि दिन कठिन छ। अर्काेतिर रकमान्तर आफैंमा वित्तीय र आर्थिक अनुशासन देखिने कुरा होइन। यो त भैपरी आउँदा र अप्ठेरो पर्दा गर्ने कुरा हो। तर सदाबहार र सबैभन्दा प्रयोग गरिने औजार हुँदा नेपालमा गैरबजेटरी खर्चको प्रवृत्ति मौलाएको छ। एक त आवश्यकभन्दा पनि राजनीतिक हित हुने गरी आयोजनाहरूका लागि बजेट राख्ने, खर्च गर्न नसक्ने प्रवृत्ति धेरै छ। रकमान्तरको बहानामा पनि त्यस्तै राजनीतिक स्वार्थका योजनाहरूमा बजेट दिएर जथाभावी खर्च गरिन्छ। जसका कारण मुलुकको विकास र समृद्धिमा एक पैसाको योगदान पुग्दैन। जनताको आँखामा छारो हालिन्छ र नेताहरूले आफ्नो राजनीतिक स्वार्थको रोटीमात्रै सेक्छन्। यी समूल समस्याको हल भनेको आवश्यक र महत्त्वपूर्ण योजनाआयोजनाहरूमा आवश्यक मात्रामा बजेट छुट्ट्याउने र त्यहाँ खर्च गर्न हो। महत्त्वपूर्ण आयोजनाको खर्चले मात्रै परिणाम दिन्छ। कनिका छराइै गरेर वितरण हुने बजेटले कसैको राजनीतिक दाउपेच सफल पार्ला तर मुलुकको अर्थतन्त्र र विकासका लागि माखो मर्दैन। हरेक सरकार र हरेक अर्थमन्त्री अनि मन्त्रीहरू पुँजीगत खर्च गर्नै नसक्ने जुन रोग छ, यसको माइनर हैन मेजर अप्रेसन जरुरी छ। त्यो भनेको व्यावसायिक दक्षता विकास गर्दै दृढशक्तिपूर्वक काम गर्नु हो। अकर्मण्यताको क्यान्सर निदान गर्नु हो।"
केन्द्रकै छायामा कर्णाली,"सुर्खेत : २०७२ सालमा संविधानसभाबाट संविधान जारी गर्ने अन्तिम कसरत चल्दै थियो। दलहरूले काठमाडौंमा प्रादेशिक सिमांकनको खाकामा सहमति जुटाउँदै थिए। त्यहीबेला साविक मध्यपश्चिमका जिल्लाहरू सुदूरपश्चिममा गाभेर छैटौं प्रदेश घोषणा गरियो। त्यसको विरोधमा कर्णाली र भेरीका जिल्लामा अलग प्रदेशको माग गर्दै १३ दिनसम्म आन्दोलन चर्कियो। सोही क्रममा सुर्खेतमा ३ र जुम्लामा १ गरी ४ जनाले ज्यान गुमाए। अन्नतः भेरी, कर्णाली र राप्तीका १० जिल्ला समेटेर नयाँ प्रदेश घोषणा गर्न बाध्य भयो, काठमाडौं। त्यसैले आन्दोलनको बलमा स्थापित भएको प्रदेश हो, कर्णाली। यसरी आफ्नो शासन आफैं गर्ने हुटहुटीले कर्णालीले सुदूरपश्चिममा गाभिएको भूभाग फिर्ता गराउन विद्रोह नै गर्यो। एक हिसाबले रगतसँग साटिएको प्रदेश हो, कर्णाली। तर, बिडम्बना केन्द्रीकृत मानसिकता र काठमाडौंको निर्णयविरुद्ध विद्रोह गरेर स्थापना भएको कर्णाली प्रदेश पछिल्लो समय पुनः केन्द्रकै छायामा पर्न थालेको छ। अर्थात् सहज रूपमा संघीयताको अभ्यास गर्न सकेको छैन। प्रदेश स्वायत्त भए पनि कर्णालीको राजनीतिक नेतृत्व, प्रदेश सरकार, प्रदेशसभा र कर्मचारी प्रशासन केन्द्रकै छायामा परेका छन्। त्यसैले प्रदेश सरकारले अपेक्षाअनुसार काम गर्न सकेको छैन। र, प्रदेशसभा राजनीतिक स्वार्थले बन्धक बन्ने गरेको छ। सबैभन्दा पहिला प्रदेशको नामाकरण र राजधानी तोकेको कर्णालीले सुरुआतमा निकै चर्चा बटुल्यो। तत्कालीन नेकपा हुँदा कर्णालीमा दुईतिहाइको सरकार थियो। प्रतिपक्षमा रहेको कांग्रेस पनि समृद्ध कर्णाली, सुखारी कर्णालीवासी को नारालाई सफल बनाउन प्रतिबद्ध थियो। तर, जब केन्द्रमा नेकपाभित्र विवाद उत्पन्न भयो। तब त्यसको पहिलो छाया कर्णालीमै पर्यो। नेकपाभित्रका गुटको लडाइँले कर्णालीमा सत्ता परिवर्तनको खेल सुरु भयो। मुख्यमन्त्री महेन्द्रबहादुर शाहीविरुद्ध केन्द्रकै निर्देशनमा सत्ता पक्षकै सांसदले अविश्वासको प्रस्ताव ल्याए। कर्णालीमा आएको अविश्वासको प्रस्ताव नै नेकपा विभाजनको कारण बन्यो। नेकपाभित्रको एमाले र माओवादी खेमाबीचको लडाइँले प्रदेश सरकारले कामै गर्न सकेन। सरकारको गति सुस्त बन्यो। सरकार विकास निर्माणभन्दा सत्ता जोगाउनमै केन्द्रित भयो। नेकपाभित्र देखिएको विवादमा बदला लिन केन्द्रकै निर्देशनमा कर्णालीमा एमालेका ४ जना सांसदले प्रदेशसभामा फ्लोरक्रस गरेर माओवादीका मुख्यमन्त्री महेन्द्रबहादुर शाहीको सत्ता जोगाइदिए। पार्टीको निर्णयविपरीत सांसदले फ्लोरक्रस गरेपछि केन्द्रमा एमाले विभाजनको बीउ नै रोपियो। एमाले विभाजपछि प्रदेशमा सत्ता परिवर्तनको खेल सुरु भयो भने प्रदेशसभा लामो समयसम्म बन्धक भयो। यसरी कर्णालीको सत्ता अस्थिर बन्यो। ४० सदस्ययीय प्रदेशसभामा जम्मा ६ सांसद भएको कांग्रेसले सत्ताको नेतृत्व हात पार्यो। कांग्रेस नेता जीवनबहादुर शाही कात्तिकबाट मुख्यमन्त्री बने। केन्द्रको राजनीतिक उथलपुथल र केन्द्रकै इसारामा चल्दा ४ वर्षको अवधिमा कर्णाली अस्थिरताको केन्द्र बन्न पुग्यो। विकास र समृद्धिको नारा बोकेको कर्णालीले यस अवधिमा १८ मन्त्री र २ मुख्यमन्त्री पाइसकेको छ। तीन जना प्रदेश प्रमुख बनेका छन्। काठमाडौंले राजनीति सत्ता आफ्नो पक्षमा पार्न होस् वा केन्द्र सरकारको बागडोर हत्याउन कर्णालीलाई प्रयोगशालाका रूपमा प्रयोग गरिरहेको पछिल्ला घटनाबाटै पुष्टि हुन्छ। संघीयताको अब्बल अभ्यास गरेर नागरिकलाई विकास र सुविधा उपलब्ध गराउन केन्द्रित हुनुपर्नेमा कर्णाली केवल केन्द्रको छायामा परिरहेको छ। संघीयताको मर्मअनुसार प्रदेश स्वायत्त हुन नसकेको कर्णालीको गुनासो छ। अहिले पनि केन्द्रकै प्रभावमा रहनुपर्ने अवस्थाले संघीयताको अभ्यास गर्न नपाएको कर्णाली सरकारको भनाइ छ। अहिले पनि केन्द्रले कतिपय अधिकार हस्तान्तरण गर्न कन्जुस्याइँ गरेको देखिन्छ, प्रदेश सरकारका प्रवक्तासमेत रहेका आर्थिक मामिला तथा योजनामन्त्री बिन्दमान विष्ट भन्छन्, धेरै विषय केन्द्र सरकारसँग जोडिएका हुन्छन्। तर, केन्द्रले चासो नै नदिँदा प्रदेशको काममा बाधा भइरहेको छ। जग्गा र वनसँग जोडिएका विकासमा हामीले कामै गर्न नसक्ने अवस्था छ,। यसले पनि प्रदेश सरकारले गर्न चाहेको प्रगतिमा बाधा भइरहेको छ। संघीयतालाई बलियो बनाउन केन्द्रले प्रदेशलाई अधिकार हस्तान्तरण गर्नुपर्ने उनको भनाइ छ। उनले भने, अधिकारबिना प्रदेशले कसरी काम गर्न सक्छ ? हामीसँग अधिकार नहुँदा प्रदेशका धेरै योजना अलपत्र छन्। प्रमुख प्रतिपक्ष एमालेको धारणा पनि उस्तै छ। प्रदेश स्वायत्त हुनै सकेन, केन्द्रको प्रभाव हावी भयो, एमाले संसदीय दलका प्रमुख सचेतक गुलावजंग शाह भन्छन्, प्रदेशले स्वतन्त्र भएर काम गर्नै पाएन। प्रदेशले नतिजा दिन नसक्दा संघीयताप्रति नै नकारात्मक सन्देश गएको छ। मध्यपश्चिम विश्वविद्यालयका उपप्राध्यापक कमल लम्साल पनि केन्द्रको राजनीतिक र प्रशासनिक प्रभाव प्रदेशमा पर्दा संघीयताको वास्तविक अभ्यास हुन नपाएको बताउँछन्। यो नयाँ व्यवस्था र शासन प्रणाली हो, कतिपय अनुभवको कमीले पनि समस्याहरू देखिए उनी भन्छन्, मुख्य विषय केन्द्रको प्रभाव प्रदेशमा बढी पर्यो। प्रदेशले स्वतन्त्र रूपमा काम नै गर्न पाएन। राजनीतिमा कर्णालीले केही नयाँ अभ्यास गर्ने प्रयास गरे पनि केन्द्रको हस्तक्षेप भयो, यसकारण पनि प्रदेशले अपेक्षाअनुसार नतिजा दिन सकेन। कर्णाली प्रदेशसभाको पहिलो बैठक २०७४ माघ २१ गते बसेको थियो। पहिलो बैठकमा दलका नेताहरूले भनेका थिए, कर्णालीमा सत्ता पक्ष र प्रतिपक्ष छैनन्। कर्णालीको मुख्य विपक्षी भनेको यहाँको रोग, भोक र अभाव हो। यही गरिबी र अभावविरुद्ध मिलेर लड्नेछौं। प्रदेशको विकासमा हातेमालो गर्नेछौं। तर, दलहरूको त्यो प्रतिबद्धता धेरै समय टिकेन। दलीय स्वार्थकै कारण प्रदेशसभाको गति पनि सुस्ताउन थाल्यो। चार वर्षको अवधिमा प्रदेशसभामा ७३ वटा विधेयक दर्ता भएका छन्। जसमा जम्मा ५१ वटा विधेयक मात्र पारित भए। दर्ता भएका विधेयकहरूमध्ये केही टेबुल हुन बाँकी छन् भने केही थप छलफलका लागि संसदीय समितिमा पठाइएका छन्। आवश्यक ऐन तथा कानुन नबन्दा प्रदेश सरकारका निकायले प्रभावकारी रूपमा काम गर्न सकेका छैनन्। पहिलो वर्ष सहज रूपमा काम गरेको प्रदेशसभाले त्यसपछिका वर्षहरूमा भने विभिन्न अवरोधहरू झेल्नुपर्यो। राजनीतिक स्वार्थका कारण प्रतिपक्षमा रहेको नेपाली कांग्रेसले सुरुका अधिकांश बैठकहरू अवरोध गर्यो। नेकपाको सरकार हुँदा कांग्रेसले प्रदेशसभामा अवरोध गर्दा कानुन निर्माणको गति नै रोकियो। पछिल्लो समय तत्कालीन नेकपाभित्रको विवादका कारण सत्तापक्षका सांसदहरूले नै प्रदेशसभा चल्न दिएनन्। प्रदेशसभामा सत्तापक्ष नै प्रतिपक्षको रूपमा प्रस्तुत भए। एमालेको लगातारको अवरोधले प्रदेशसभा कामविहीन जस्तै बन्यो। दलभित्रको आन्तरिक विवाद, सांसदको व्यक्तिगत स्वार्थ र नेताहरूको सत्तामोहका कारण प्रदेशसभाले सहज रूपमा काम गर्न पाएन। देशको राजनीति नै बिग्रियो। त्यसको असर प्रदेशसभामा पर्यो, सभामुख राजबहादुर शाही भन्छन्, राजनीतिक स्वार्थ र दलीय टकरावका कारण प्रदेशसभाको कार्यसम्पादनमा अवरोध भयो। यद्यपि, उनले दलहरूबीच सहकार्यको वातावरण निर्माण गराएर बाँकी रहेको १ वर्षलाई प्रदेशसभाले उच्चतम सदुपयोग गरेर नतिजा दिलाउने उनको भनाइ छ। कर्णाली सरकार गठन भएको फागुनमा चार वर्ष पुग्यो। यस अवधिमा सरकारले धेरै महत्वाकांक्षी योजना र कार्यक्रम ल्यायो। तर, यसको मूल्यांकन गर्दा भौतिक विकासको प्रगति भने निराशाजनक छ। हरेक वर्षको बजेटमा सडक पूर्वाधारलाई प्राथमिकता दिँदै आएको प्रदेश सरकारले प्रदेशभर जम्मा २३ किलोमिटर सडक मात्र कालोपत्रे गरेको छ। सरकारले ९ महिनाको अवधिमा प्रदेशभर ५८ किलोमिटर नयाँ सडक खनिएको र १४३ किलोमिटर सडक ग्राभेल गरेको छ। त्यस्तै, चार वर्षको अवधिमा जम्मा ८ वटा पक्की र ११ वटा झोलुंगे पुल निर्माण भएका छन्। प्रदेश सरकारका प्रवक्ता विष्ट भन्छन्, नयाँ संरचना भएकाले हामीसँग अनुभवको कमी भयो, प्राविधिक कर्मचारीको अभावले पनि भौतिक विकास अपेक्षाअनुसार हुन सकेन। सुरुआतमा अध्ययन नै नभएका योजनामा बजेट विनियोजन गर्दा पनि काम हुन नसकेको उनको भनाइ छ। कर्मचारीको अभाव, आवश्यक कानुनको कमी र कोरोना महामारीले पनि भौतिक विकासको गति सुस्त बनेको उनले दाबी गरे। उनले भने, विगतमा योजना छनोटमा पनि त्रुटि भयो। अहिले अनुभव प्राप्त भएको छ। आवश्यक संरचना र कर्मचारीको पनि व्यवस्थापन भएको छ। अब भने भौतिक विकासको गति बढ्छ। कुनै बेला कर्णालीको गुनासो हुन्थ्यो, सिंहदरबारले बजेट नै दिएन। बजेट नहुँदा कर्णालीको विकास नै हुन सकेन। तर, संघीयतासँगै आफैंले ल्याएको बजेट कार्यान्वयन गर्न नसक्ने अवस्थामा प्रदेश सरकार पुगेको छ। अर्थात् पछिल्ला पाँचवटा आर्थिक वर्षमा प्रदेश सरकारको बजेट कार्यान्वयनको अवस्था हेर्दा निराशाजनक छ। आर्थिक वर्ष २०७४७५ मा प्रदेश सरकारले पहिलोपटक बजेट ल्यायो। त्यसबेला कुल १ अर्ब २ करोड ५ लाख बजेटमध्ये जम्मा ७ प्रतिशतबजेट मात्र खर्च गर्यो। यस्तै, आव २०७५७६ मा २८ अर्ब २८ करोड २८ लाख रूपैयाँबराबरको बजेट ल्याएको प्रदेश सरकारले जम्मा ९ अर्ब ९५ करोड ३३ लाख मात्र खर्च गर्यो। आव २०७६७७ मा ३६ अर्बभन्दा बढीको बजेटमा जम्मा ४८ प्रतिशत बजेट मात्र कार्यान्वयन गर्यो। यस्तै, आव २०७७७८ मा ३३ अर्ब ७४ करोड १३ लाख ५३ हजार बजेटमा सरकारले ६५५२ प्रतिशत बजेट मात्र कार्यान्वयन गर्न सक्यो। जसमा विकासतर्फको बजेट खर्चको अवस्था भने निराशाजनक छ। चालू आव २०७८७९ मा सरकारले ३६ अर्ब ५४ करोडभन्दा बढीको बजेट ल्याएको छ। तर, हालसम्मको अवस्थालाई हेर्दा कार्यान्वयन निराशाजनक छ। यद्यपि, सरकारले असार मसान्तसम्ममा खर्चमा प्रगति हुने दाबी गरिरहेको छ। प्रदेश सरकार जोडिएका अनियमितताका विभिन्न घटनाहरूको छानबिन र कारबाही हुन सकेको छैन। बरु ती विषयहरू विस्तारै ओझेलमा पर्दै गएका छन्। कर्णाली सरकारले गठन भए लगत्तै २०७५ वैशाखमा राराकर्णाली पर्यटन वर्षको उद्घाटन गर्यो। कर्णालीमा पर्यटक तान्ने उद्देश्यले सुरु गरिएको उक्त पर्यटन वर्षको तत्कालीन प्रधानमन्त्री केपी शर्मा ओलीले रारामै पुगेर भव्य शुभारम्भ गरे। तर, उद्घाटनमा करोडौं रकम घोटाला भएको भन्दै आलोचना भयो। संसदीय समिति र अख्तियारले पनि छानबिन गरे। संसदीय समितिले पनि लाखौं रकम अनियमितता भएको प्रतिवेदन सार्वजनिक गर्यो। तर, विस्तारै यो काण्ड सेलायो। हिजो छानबिनमा खटिएकाहरू नै अहिले सत्तामा पुगेपछि यो विषय ओझेलमा परेको छ। त्यस्तै, कोरोना महामारीका बेला सरकारले विभिन्न जिल्लामा करोडौं खर्चेर अक्सिजन प्लान्टहरू खरिद गर्यो। त्यसमा पनि अनियमितता र घोटाला भएको भन्दै संसदीय समिति र संसद्सम्म तातिए। तर, यो विषयको पनि छानबिन हुन सकेन। यतिमात्र होइन, प्रमुख प्रतिपक्ष एमालेले निर्वाचन क्षेत्र विकास कार्यक्रम र मुख्यमन्त्री रोजगार कार्यक्रममा पनि सरकारले चरम अनियमितता गरिरहेको आरोप लगाएको छ। विकास योजनामा चरम भ्रष्टाचार छ। नियम र विधि तोडेर बजेट रकमान्तर गर्ने काम भइरहेको छ गुलावजंगले भने, प्रदेश सरकारले मनपरी खर्च गरिरहेको छ। प्रदेश सरकार असफल नै भइसक्यो। प्रदेश सरकार पूर्णरूपमा भ्रष्टाचारमा डुबेको उनको आरोप छ। कर्णालीमा केही मन्त्रीहरू विवादमा तानिए। मन्त्रीहरू नै चोरी, बलात्कार, ठगी र बैंकिङ कसुरजस्ता अपराधमा जोडिएपछि विवादित बन्न पुगेका हुन्। मूर्ति चोरीको अभियोगमा जेल सजाय भोगेका हुम्लाका छिरिङ डम्डुल लामा कार्चेनलाई मन्त्री नियुक्त गरिएपछि उनी विवादमा तानिए। विवादित बनेका कार्चेनलाई माओवादीले हाल प्रदेश सरकारको उद्योग, पर्यटन, वन तथा वातावरणमन्त्री बनाएको छ। कोर्चेनले तिब्बतको एक गुम्बाबाट करिब १२ सय वर्ष पुरानो ऐतिहासिक मूर्ति चोरेको अभियोगमा जेल सजाय भुक्तान गरिसकेका छन्। यही कारण उनलाई मन्त्री नबनाउन तीव्र दबाब थियो। यद्यपि, कोर्चेन अहिले पनि मन्त्री छन्। यसअघि तत्कालीन भौतिक पूर्वाधारमन्त्री खड्कबहादुर खत्री पनि विवादित बने। उनलाई बैंकिङ कसुरमा अदालतले पक्राउ गर्न आदेश दिएको थियो। एमालेबाट मन्त्री बनेका उनलाई २०७६ साउन २८ गते बैंकिङ कसुरको अभियोगमा उच्च अदालत पाटनले पक्राउ गर्न आदेश दिएको थियो। अदालतले पक्राउ गर्न आदेश दिएपछि उनी मन्त्रीबाट बर्खास्त भएका थिए। यस्तै एमालेबाट प्रदेशसभामा फ्लोरक्रस गरेर माओवादीका मुख्यमन्त्री महेन्द्रबहादुर शाहीको पद जोगाएका अम्मरबहादुर थापा भौतिक पूर्वाधार तथा सहरी विकासमन्त्री बने। तर, मन्त्री बनेपछि उनी पनि विवादमा तानिए। उनले किर्ते जालसाजी मुद्दामा सजाय भोगेर पनि मन्त्री बनेको भन्दै सर्वोच्च अदालतमा मुद्दा दर्ता भयो। फ्लोरक्रस गरेर प्रदेशको भूमि व्यवस्था, कृषि तथा सहकारीमन्त्री बनेका कुर्मराज शाही पनि विवादमा मुछिए। उनीमाथि एक महिलामाथि बलात्कार गरेको आरोप लाग्यो। विवादमा मुछिएका उनी पनि गैरसांसदका रूपमा ६ महिनासम्म मन्त्री बने। केन्द्रीय राजनीतिको छाया पर्दा कर्णालीमा केही सांसदले पद गुमाउनुपरेको छ। जनताको मत पाएर प्रदेशसभामा प्रत्यक्षतर्फ निर्वाचित ६ जना सांसदको पद गुमेको हो। तत्कालीन नेकपा विभाजन र एमालेभित्रको विवादले एमालेबाट निर्वाचित ४ सांसदले सांसद पद गुमाए। यस्तै, माओवादीबाट निर्वाचित २ सांसदको पनि पद गुम्यो। एमालेको निर्णयविपरीत माओवादीका तत्कालीन मुख्यमन्त्री महेन्द्रबहादुर शाहीलाई २०७८ वैशाख ३ मा विश्वासको मत दिएपछि एमालेका प्रकाश ज्वाला, अम्मरबहादुर थापा, कुर्मराज शाही र नन्दसिंह बुढा सांसदबाट बर्खास्त भए। पाँच वर्षका लागि निर्वाचित भएका उनीहरू कार्यकाल पूरा नहुँदै पद गुमाउन पुगे। यस्तै, माओवादीबाट निर्वाचित सांसद धर्मराज रेग्मी नेकपा विभाजनसँगै एमालेमा प्रवेश गरे। माओवादीबाट निर्वाचित अर्का सांसद ठम्मरबहादुर विष्ट पनि केही साताअघि मात्र एमालेमा प्रवेश गरे। उनीहरूले दल बदलेकै कारण अवधि बाँकी छँदै सांसद पद गुमाउनुपरेको हो। केन्द्रले अधिकार हस्तान्तरण गर्न कन्जुस्याइँ गरेको छ। संघीयतालाई बलियो बनाउन केन्द्रले प्रदेशलाई अधिकार हस्तान्तरण गर्नुपर्छ। अधिकारबिना प्रदेशले कसरी काम गर्न सक्छ ? विन्दमान विष्ट  मन्त्री, आर्थिक मामिला तथा योजना प्रदेशमा केन्द्रको प्रभाव हाबी भयो। प्रदेशले स्वतन्त्र भएर काम गर्नै पाएन। प्रदेशले नतिजा दिन नसक्दा संघीयताप्रति नकारात्मक सन्देश गएको छ। गुलावजंग शाह  प्रमुख सचेतक, एमाले अलपत्र परेका आयोजना"
"मतदाता शिक्षामा अर्बौं खर्च, लाखौं मत बदर","काठमाडौं : निर्वाचन आयोगले २०७४ को प्रतिनिधिसभाप्रदेशसभा निर्वाचनमा १ अर्ब ५० करोड रुपैयाँभन्दा बढी मतदाता शिक्षामा खर्च गर्यो। तर, प्रतिनिधिसभाको समानुपातिकतर्फ १० लाख ४२ हजार ७ सय ७७ मत बदर भयो। यो भने खसेको मतको ९८४ प्रतिशत हो। प्रदेशसभाको समानुपातिकतर्फ १५ लाख ६८ हजार १ सय ९१ मत बदर भयो। जुन १४८१ प्रतिशत हो। त्यही वर्ष भएको स्थानीय निर्वाचनमा भएको मत बदरसम्बन्धी यकिन तथ्यांक भेटिँदैन। तर, काठमाडौं महानगरपालिकाको उपप्रमुख एउटै पदमा मात्रै २० हजारभन्दा बढी मत खेर गएको आयोगकै पदाधिकारी बताउँछन्। मतदाता शिक्षा प्रभावकारी नहुँदा बदर मत बढेको आयोगका पूर्वसचिव शारदाप्रसाद त्रिताल बताउँछन्। मतदाता शिक्षा अभावले बढी मत बदर भइरहेको छ, पूर्वसचिव त्रिताल भन्छन्, आयोगले मतदाता शिक्षा त सञ्चालन गर्छ। तर, त्यो सञ्चालन गर्ने व्यक्तिसमूहले राम्रोसँग काम गरिदिँदैनन्। आधुनिक प्रविधिको प्रयोग गर्न हिचकिचाहटका कारण धेरै मत बदर भएको बताउँछन्, पूर्वप्रमुख निर्वाचन आयुक्त नीलकण्ठ उप्रेती। उनका अनुसार विद्युतीय मतदान उपकरणको प्रयोगमा हिचकिचाहटदेखि मतपत्रको डिजाइन, रङ र मतदाता शिक्षाको अभावलगायत कारणले धेरै मत बदर भइरहेको छ। छाप लगाउने प्रक्रिया, मतपत्रको रङ, मसीको रङ, स्वस्तिक छापको रबरका कारण मत बदर हुन्छ। कहिलेकाहीँ मतदान अधिकृत आत्तिएर वा भुलेर मतपत्रमा हस्ताक्षर गर्न बिर्सने गर्दा पनि मतपत्र बदर हुने गरेको उप्रेती बताउँछन्। आयोगका अनुसार मतदाताले स्वस्तिक छाप सही रूपमा लगाउन नजान्दानचाहँदा मत बदर हुन्छ। यस्तै, एउटै चुनाव चिह्नमा धेरैपटक स्वस्तिक चिह्नको प्रयोग गरेको भेटिन्छ। स्वस्तिक चिह्नको सट्टा औंठाछाप लगाएको, चुनाव चिह्नमा डटपेनको प्रयोग गरेको पाइन्छ। तोकिएको घेराभित्र स्वस्तिक छाप पार्न नसक्ने, एउटै पदमा धेरै उम्मेदवारलाई मतदान गरेका मतपत्र भेटिन्छ। दलहरूबीच गठबन्धन गर्दा उम्मेदवारी फिर्ता भएकालाई पनि मतदान गर्ने गरेको आयोगका पदाधिकारी बताउँछन्। अर्कातर्फ धेरै मतपत्रका कारण मतदाता अलमल भई कोठाभित्र सही रूपमा स्वस्तिक छाप लगाउन नसकेका मतपत्र बदर हुने क्रम बढेको जनाइएको छ। आयोगले २०६४ सालदेखि मतदाता शिक्षाको घरदैलो कार्यक्रम सञ्चालनमा ल्याएको थियो। तर, त्यो प्रभावकारी भएन। यसपटक स्थानीय निर्वाचनमा मतदान केन्द्रमै सूचना केन्द्र राख्ने आयोगको तयारी छ। त्यसका लागि २२ करोड बजेट छुट्ट्याइसकेको छ। यसपटक घरदैलो कार्यक्रम हटाइएको आयोग सहप्रवक्ता सूर्यप्रसाद अर्याल बताउँछन्। घरदैलो कार्यक्रममा निकै गुनासा आए, सहप्रवक्ता अर्याल भन्छन्, यसपटक त्यो कार्यक्रम छैन। आयोगले वैशाख २९ र ३० गते मतदान केन्द्रमै मतदान सूचना केन्द्र बनाएर मतदाता शिक्षा कार्यक्रम सञ्चालन गर्न लागेको हो। बोस्रर, सामाजिक सञ्जाल, अनलाइन मिडियालगायत माध्यमबाट भने कार्यक्रम जारी रहने अर्यालको भनाइ छ। हरेक निर्वाचनमा ठूलो संख्यामा मत बदर भइरहे पनि राजनीतिक दलले गम्भीरतापूर्वक लिएका छैनन्। दलहरूको संरचना गाउँगाउँसम्म हुन्छ। उनीहरूले राम्रोसँग मतदाता शिक्षा कार्यक्रम गर्दैनन्। आयोगका पूर्वसचिव त्रिताल पार्टीको संयन्त्र परिचालन गर्ने हो मत बदर स्वतः घटने बताउँछन्। राजनीतिक दल सक्रिय हुनुपर्छ, उनी भन्छन्, उनीहरूको संयन्त्र तल्लो तहमा छ। तर, उनीहरूको संयन्त्रले काम नगरेको अवस्था छ। सत्तासीन कांग्रेस सहमहामन्त्री जीवन परियार यसमा आयोग र दल दुवैको कमजोरी रहेको स्वीकार गर्छन्। मतदाता शिक्षा प्रभावकारी नहुँदा नै मत बदर भइरहेको छ, सहमहामन्त्री परियार भन्छन्, मतदाता शिक्षा दिने दायित्व आयोग र पार्टीहरूको हो। आयोगले पनि प्रभावकारी रूपमा शिक्षा दिनुपर्छ। मतदाता स्वयं पनि सचेत हुनुपर्ने परियार बताउँछन्। एमाले निर्वाचन विभाग उपप्रमुख नीरज आचार्य पनि मतदाता शिक्षाको अभाव मुख्य कारक रहेको बताउँछन्। दलहरूले गठबन्धन गरेर एउटै मतपत्रमा धेरै ठाउँमा मतदान गराउन लगाउँदा समस्या भएको नेता आचार्यको भनाइ छ। एउटै मतपत्रमा पनि भिन्नभिन्न उम्मेदवारलाई फरकफरक चिह्नमा मतदान गराउन खोज्दा बदर हुन्छ, आचार्य भन्छन्, २०७४ मा वाम गठबन्धन भयो। संघमा एउटा, प्रदेशमा अर्काे र समानुपातिकमा आफ्नै दलको चिह्न खोजेर भोट हाल्नुपर्ने अवस्था भयो। मतदाता अलमलमा पर्दा त्यतिबेला धेरै मत बदर भयो। लोकतान्त्रिक समाजवादी पार्टी नेता लक्ष्मणलाल कर्ण भने बदर मत संख्या घटाउने मुख्य दायित्व आयोगकै भएको तर्क गर्छन्। यसमा आयोग गैरजिम्मेवार भएको आरोप लगाउँछन् नेता कर्ण। निर्वाचन आयोगले मतदाता शिक्षाको नाममा करोडौं खर्च गर्छ। तर, त्यो पैसा कहाँ जान्छ ? थाहा छैन। मतदाताले कुनै शिक्षा पाएका छैन, कर्ण भन्छन्। दल र उम्मेदवारको पनि दायित्व भए पनि सबैभन्दा ठूलो भूमिका आयोगकै भएको उनी बताउँछन्। उनका अनुसार मधेसमा मतदाता शिक्षाको विषयले कुनै काम नै गरेको छैन। सरकारी बजेट सित्तैमा खर्च भइरहेको उनको भनाइ छ। निर्वाचन आयोगले नै हो यो गर्ने हो। तर, किन गरेको छैन ? मलाई पनि थाहा छैन, उनी भन्छन्, आयोगको छलफलमा पनि मैले यो विषयमा कुरा उठाएको थिएँ। प्रचारप्रसारबिना त बदर भइहाल्छ नि ! एकीकृत समाजवादी नेतृ सरलाकुमारी यादव मधेसका महिला अशिक्षित भएका कारण मत दिँदा धेरै बिग्रिने गरेको बताउँछिन्। भन्छिन्, गाउँघरमा महिला पढेलेखेका हुँदैनन्। उनीहरू जानकार पनि हुँदैनन्। घरका मान्छे भोट यसमा दे त भन्छन्। तर, कसरी दिने भनेर पनि सिकाउँदैनन्। घरदैलो गरे पनि मतदाता शिक्षा दिने विषयमा दलहरू कुनै चासो नराखेका कारण पनि धेरै मत बिग्रिने उनको भनाइ छ। घरदैलो जान्छ तर कसरी भोट होल्ने हो भनेर सिकाउँदैनन्, न सिकाउने हो भने यो पटक पनि बिग्रिन्छ, उनी भन्छिन्। सबैभन्दा धेरै मधेसका महिलालाई भोट हाल्ने तरिका घरघरमा गएर सिकाउनुपर्ने उनी बताउँछिन्। गठबन्धन गरेका दलहरूले नै राम्ररी सिकाउन नसक्दा पनि मत बदर हुने गरेको आयोग बताउँछ। आयोग सहप्रवक्ता अर्याल गठबन्धन गरेर निर्वाचनमा जाँदा पनि धेरै मत बदर भएको बताउँछन्। दलहरू गठबन्धन त गरेर गए तर आमनागरिकलाई त्यो विषयमा राम्रोसँग जानकारी गराएनन्, उनी भन्छन्, जसले गर्दा धेरै मत बदर भयो। एउटै पानामा लामो मतपत्र र थरीथरी चुनाव चिह्नका कारण मतदाता अलमलमा पर्दा पनि मतपत्र बदर हुने गरेको छ। एउटै पानाको लामो मतपत्र हुन्छ, अर्याल भन्छन्, थरीथरी चिह्न हुन्छन्। समय छोटो हुन्छ। त्यसैले मतदाता अलमल भएर मतदान गर्दा धेरै मत बदर हुने गरेको पाइयो। आगामी स्थानीय निर्वाचनमा १६ देखि ५६ लहरको मतपत्र हुनेछ। सबैभन्दा धेरै काठमाडौंको मतपत्रमा ५६ लहर हुनेछन्। डोल्पाको मतपत्रमा १६ लहर हुनेछ। आयोगका अनुसार २३ लहर समूहका ७७ प्रकारका १ करोड ९४ लाख मतपत्र छापिँदै छन्। मत बदर कम गर्न आधुनिक प्रविधिको प्रयोग गर्नुपर्ने विज्ञ बताउँछन्। विद्युतीय उपकरणको प्रयोगले मात्रै मत बदर रोकिने उनीहरूको तर्क छ। पूर्वप्रमुख निर्वाचन आयुक्त उप्रेती मत बदर रोक्न सबैभन्दा महत्वपूर्ण विकल्प नै विद्युतीय उपकरणको प्रयोग भएको बताउँछन्। पहिलो र सबभन्दा राम्रो भनेकै आधुनिक प्रविधि अर्थात् भोटिङ मेसिनको प्रयोग हो, उनी भन्छन्। विद्युतीय मतदानलाई बढावा दिनुपर्नेमा आयोग भने त्योबाट भागिरहेको छ। अर्का पूर्वप्रमुख निर्वाचन आयुक्त भोजराज पोखरेल पनि विद्युतीय मतदान उपकरण प्रयोगले मतदान थप प्रभावकारी बनाउन सकिने बताउँछन्। उम्मेदवार वा पार्टी मन नपरे कसैलाई पनि भोट नगर्ने भन्दै नो भोटको व्यवस्था मतपत्रमा राख्नुपर्ने माग पनि उठिरहेको छ। यससम्बन्धी व्यवस्थाका लागि सर्वोच्च अदालतमा मुद्दा विचाराधीन छ। पूर्वसचिव त्रिताल पनि नो भोट को व्यवस्था राखिए बदर मत घट्न सक्ने बताउँछन्। नो भोट सिस्टम राख्ने हो भने बदर मत घट्छ, उनी भन्छन्, अहिले मन नपरीनपरी पनि भोट हाल्नुपरेको छ। त्यसैले कतिपयले जानीजानी पनि मत बदर गराइराखेका हुन्छन्। दल, नेताको व्यवहार, क्रियाकपालले धेरै मतदाता निराश छन्। भोट दिन नजाँदा पनि प्रश्न उठाउनेहरू हुन्छन्। त्यसकारण उनीहरूले दुई चिह्नको बीचमा भोट हालेर बदर गर्ने गर्छन, त्रिताल भन्छन्। शिक्षाको प्रतिशत बढ्दो छ। सूचनाप्रविधिको विकासले फड्को मारेको छ। तापनि मतपत्र बदरको संख्या घट्न सकेको छैन। आयोगका अनुसार सरदर ५ प्रतिशत बदर हुने गरेको छ। २०४८ सालको निर्वाचनमा ३ लाख २ हजार २३, २०५१ को मध्यावधिमा २ लाख ४१ हजार ७१ मत बदर भएको आयोगको तथ्यांक छ। २०५६ सालको संसदीय निर्वाचनमा पनि २ लाख ४४ हजार ९ सय २ मत बदर भएको थियो। २०६४ र २०७० सालको संविधानसभा निर्वाचनमा बदर मत संख्या झन् बढेको थियो। २०६४ मा प्रत्यक्षतर्फ ५ लाख ६० हजार ११ र २०७० सालमा ४ लाख ७१ हजार ८ सय २६ मत बदर भयो। समानुपातिक निर्वाचनतर्फ पनि बदर मतको संख्या उल्लेख्य नै छ। पहिलो संविधानसभा निर्वाचनमा ४ लाख ७ हजार ४ सय ६२ र दोस्रोमा ३ लाख १२ हजार ८ सय ४१ मत बदर भएको थियो। २०७४ सालका तीनै तहका निर्वाचनमा पनि बदर मत धेरै छ। स्थानीय निर्वाचनमा ३१८ प्रतिशत बदर भयो। प्रतिनिधिसभा र प्रदेशसभाको प्रत्यक्षतर्फ करिब ३ प्रतिशत बदर भएको आयोगको तथ्यांक छ। तीनै तहको निर्वाचनमा २६ लाख १० हजार ९ सय ६८ मत बदर भएको थियो। प्रतिनिधिसभामा समानुपातिकतर्फ १ करोड ५ लाख ८७ हजार ५ सय २१ मतदान भएको थियो। जसमा ९५ लाख ४४ हजार ७ सय ४४ मत सदर र १० लाख ४२ हजार ७ सय ७७ मत बदर भएको थियो। त्यो खसेको मतको ९८४ प्रतिशत हो। प्रदेशसभातर्फ ९० लाख १९ हजार ३ सय ३० मत सदर भएको थियो। १५ लाख ६८ हजार १ सय ९१ मत बदर भएको थियो। जुन १४८१ प्रतिशत थियो। दलहरूले ०७४ को स्थानीय निर्वाचनमा गठबन्धन गर्दा पनि धेरै मत बदर भएको पाइएको थियो। काठमाडौं महानगरपालिकाको उपप्रमुख पदमा धेरै बदर भएको आयोगको तथ्यांकले देखाउँछ। त्यति बेला एमाले र राप्रपाबीच गठबन्धन भएको थियो। महानगरपालिका प्रमुखमा एमाले र उपप्रमुखमा राप्रपाका उम्मेदवारलाई सघाउने गठबन्धन बन्यो। तर, एमालेको उम्मेदवार नै नदिएको उपप्रमुखमा २० हजारभन्दा बढी मत पर्यो। जुन, मत कतै पनि गणना नभई खेर गएको थियो। त्यति बेला गठबन्धन भएका धेरै स्थानमा यस्तै नतिजा आएको आयोगका सहायक प्रवक्ता अर्याल बताउँछन्। त्यतिबेला काठमाडौंको उपप्रमुखमा एमालेको उम्मेदवार नै थिएनन्, अर्याल भन्छन्, उम्मेदवार नै नभएको पदमा पनि २० औं हजार मतदान भएको थियो। परम्परागत कागजी मतपत्र, ठूलो आकारको मतपत्र, राजनीतिक दल र उम्मेदवारलाई तालिमको अभाव, निर्वाचन शिक्षाको प्रचारप्रसारको कमीका कारण मतपत्र बदर हुने गरेको विज्ञको भनाइ छ।"
"ट्राफिक लाइट छन्, तर बल्दैनन्","काठमाडौं : राजधानीको व्यस्तमध्ये जडीबुटी चोकमा ट्राफिक लाइट छ। तर, प्रायः बलेको देखिँदैन। ट्राफिक प्रहरी नै यातायात व्यवस्थापनमा असिनपसिन भेटिन्छन्। उनीहरू गाडीको धुवाँ र धुलोबीच हात र सिटीको सहाराले खटिइरहेका हुन्छन्। नजिकै कोटेश्वरको अवस्था पनि उस्तै छ। लाइट छ तर बल्दैन। अर्को व्यस्त चोक कलंकीमा न लाइट छ न त जेब्राक्रसिङ नै। जहाँबाट दैनिक हजारौं सवारी साधन काठमाडौं भित्रिने र बाहिरिने गर्छन्। चारै दिशाबाट आउने गाडी वारपार गर्न जहिल्यै समस्या देखिन्छ। काठमाडौं उपत्यकाका अधिकांश सडकमा ट्राफिक र सडकबत्ती बल्दैनन्। ट्राफिक प्रहरीका अनुसार कृष्ण पाउरोटी, मित्रपार्क, सुविधानगर, मुनीभैरव, अल्का अस्पताल, कोटेश्वर, थापाथली, गैरीगाउँमा बिग्रिएको छ। कुनै ठाउँमा बिजुली नआउँदा समस्या हुन्छ। कतै ट्राफिक कन्ट्रोलले काम गरेको हुँदैन। उपत्यकाका ३३ ठाउँमा ट्राफिक लाइट सञ्चालनमा रहेको महानगरीय ट्राफिक प्रहरी महाशाखाको तथ्यांक छ। महाशाखाका प्रवक्ता सञ्जीव शर्मा दासका अनुसार ती स्थानमा पनि ट्राफिक प्रहरी राख्नै पर्ने बाध्यता छ। उपत्यकामा हरेक दिन १ हजार ५ सय ४० प्रहरी ट्राफिक व्यवस्थापनमा खटिन्छन्। सवारी चलाउनेहरू ट्राफिक लाइटको वास्ता गर्दैनन्। लाइटमुनि पनि हरेक चोकमा ट्राफिक बस्नै पर्छ, प्रवक्ता दास भन्छन्, हरेक दिनजस्तो ट्राफिक जरिवानाबाट १५ लाख बढी राजस्व उठ्ने गर्छ। उनका अनुसार प्रत्येक दिन काठमाडौंको सडकमा १० लाखभन्दा बढी सवारी साधन चल्छन्। यी सवारी साधनलाई नियम सिकाउन, ट्राफिक व्यवस्थापन गर्न १ सयभन्दा बढी ठाउँमा ट्राफिक परिचालन हुन्छन्। लाइट नचल्ने ठाउँमा चार र अन्य चोकमा दुई जना खटिने गरेको उनको भनाइ छ। पैदल यात्रुको भीडभाड तथा सवारी साधनको बढ्दो संख्याले ट्राफिक व्यवस्थापन कठिन हुँदै गएको प्रवक्ता दास बताउँछन्। दासका अनुसार सानाठूला सवारी साधन वार्षिक ३ देखि ४ लाखे हाराहारी थपिँदै गएका छन्। काठमाडौंमा दर्ता भएका सवारी साधनको संख्या १८ लाखभन्दा बढी छ। जापानी सहयोग नियोग जाइकाले २०२३ सालमा २० वटा चोकमा ट्राफिक लाइट जडान गरिदिएको थियो। जापान सरकारले नै २०५० सालमा थापाथली, त्रिपुरेश्वर, माइतीघर, पद्मोदय मोड, नयाँ बानेश्वर, कोटेश्वर, सातदोबाटो, केशरमहल, लैनचौर, महाराजगन्ज, चक्रपथमा थप जडान गरिदिएको थियो। सडक विभागले केही चोकमा थप गरेको थियो। विभागका अधिकारीका अनुसार पुराना सामान बिग्रिए बनाउन झन्झटिलो छ। लाइटहरू नयाँ प्रविधिअनुसार अपडेटेड हुन जरुरी छ, विभागका प्रवक्ता शिवप्रसाद नेपाल भन्छन्, लाइट नबल्ने र नचल्ने भनेको सफ्टवेयरमा समस्या आएर हो। हार्डवेयर त वर्षांंैसम्म टिक्छ। ट्राफिक लाइट सञ्चालन र जडानको जिम्मा सडक विभागको हो। तर, महानगरपालिका र संघसंस्थाले पनि बेलाबेला जडान गर्ने गरेको प्रवक्ता नेपाल बताउँछन्। सर्भर र कन्ट्रोल रुम भने ट्राफिक प्रहरीकहाँ हुन्छ। बिग्रिएको खण्डमा विभागले नै बनाउने गरेको प्रवक्ता नेपाल सुनाउँछन्। ट्राफिक सिष्टमको सफ्टवेयर र हार्डवेयर पार्ट हुन्छ। लाइटको सिष्टम र ट्राफिक कन्ट्रोलको समय मिल्नुपर्छ। लाइटको सिष्टमले क्याप्चर नगर्ने तथा सिष्टम नै एभरेज रहेको नेपाल बताउँछन्। उनका अनुसार पछिल्लो समय जोडिएका लाइटको सिस्टम स्मार्ट छ। लाइट र सडकको सिष्टम नमिल्दा पनि लाइटहरू बन्द हुने गरेको उनी बताउँछन्। त्यस्तो बेला तत्कालै बनाउन पनि गाह्रो छ। बिग्रिएको लाइट बनाउने काम विभाग र लाइटको अपरेसन र म्यानेजमेन्ट गर्ने काम ट्राफिक प्रहरीको हो। मुख्य चोक र राजमार्गको जिम्मा विभागको भए पनि अन्य सडकको जिम्मा नगरपालिका वा स्थानीय वडा कार्यालयको भएको प्रवक्ता नेपाल बताउँछन्। विभागको ट्राफिक शाखा प्रमुख बेलबहादुर भुजेलका अनुसार विभागले काठमाडौं उपत्यकामा २ करोड ५६ लाख रुपैयाँबराबरको ट्राफिक लाइट जडान गरेको छ। उपत्यकामा अहिलेसम्म विभागले २४ वटा लाइट जडान गरेको छ। जसमध्ये १४ वटा मात्रै सञ्चालनमा छन्। ५ वटा नयाँ लाइट इन्स्टल प्रक्रियामा छन्। बाँकी ५ वटा बनाउने योजनामा छ, सडक विभाग। नयाँ जडान गर्नासाथ पनि यसको सफ्टवेयर इन्स्टल ट्राफिकलाई सिकाउनुपर्छ। नयाँ अपडेटेड सिष्टम चलाउन सिक्न पनि समय लाग्छ। विभागले कोटेश्वर, जडिबुटी, दरबारमार्ग, केशरमहल र थापाथलीमा नयाँ जडान गरिरहेको छ। एक ठाउँमा लाइट जडान गर्न १५ देखि २० लाख रकम लाग्ने गरेको नेपालको भनाइ छ।"
सत्ता गठबन्धनको चुनावी कमाण्डर पौडेल,"काठमाडौं : सत्तारूढ गठबन्धन दलले स्थानीय तहको निर्वाचनमा तालमेल गर्ने मोडालिटीबारे सत्ता गठबन्धनबीच छलफल गरेको छ। प्रधानमन्त्री निवास बालुवाटारमा बसेको गठबन्धनका शीर्ष नेताहरूको बैठकले मंगलबार निर्वाचन परिचालन तथा अनुगमन समिति बनाएको छ। नेपाली कांग्रेसका नेता रामचन्द्र पौडेलको नेतृत्वमा १० सदस्यीय समिति गठन गरेको हो । स्थानीय तह निर्वाचनमा तालमेल गर्ने नीतिगत निर्णय सत्ता गठबन्धनका ५ दलले यसअघि नै गरिसकेका थिए। चैत १७ गते बसेको गठबन्धनको बैठकले स्थानीय तहको निर्वाचनमा तालमेलको सहमति गरेको थियो। त्यसका लागि प्रदेश र जिल्ला र पालिकास्तरीय समिति बनाउने निर्णय भएको थियो। समितिलाई चैत २२ गते प्रतिवेदन बुझाउन भनिएको थियो। सात प्रदेश ७७ जिल्ला र ७५३ वटै पालिकामा गठित संयन्त्रले मंगलबार देशभरको प्रतिवेदन दिएको थियो। स्थानीय संयन्त्रले बुँदागत आधारमै सबै पार्टीको २०७४ को र हालको अवस्थाको विश्लेषण गरेको छ। स्थानीय तहमा विगतको निर्वाचन परिणाम र पछिल्लो राजनीतिक अवस्थाका आधारमा चुनावी रणनीति बनाउने गठबन्धनको तयारी छ। सोही प्रतिवेदनका आधारमा चुनावी गठबन्धनको विषय अगाडि बढेको हो। परिचालन तथा अनुगमन समितिमा कांग्रेसबाट सञ्चारमन्त्री ज्ञानेन्द्रबहादुर कार्की, महामन्त्री गगनकुमार थापा, नेकपा माओवादीबाट वर्षमान पुन, प्रमुख सचेतक देव गुरूङ, नेकपा एकीकृत समाजवादीबाट वेदुराम भुसाल, उपमहासचिवमा विजय पौडेल, जनता समाज पार्टीबाट अशोक राई र मन्त्री रेणु यादव, राष्ट्रिय जनमोर्चाबाट हिमाल पुरी छन्। समितिका संयोजक पौडेलले समितिको बैठकसमेत आह्वान गरे। गठबन्धन दलबीच गठबन्धन गरेरै जाने तयारी भएको छ। कसरी गर्ने ? समिति कसरी परिचालन गर्ने भन्नेबारे छलफल राखेका छौं, उनले मंगलबारै बालुवाटारमा बैठक बोलाएको बताउँदै भने, कुन स्थानीय तहमा कसको प्रभाव सबैभन्दा बढी छ। हामी सबै कुरा विचार र अध्ययन गरेर सम्बन्धित स्थानीय तहमा गठबन्धन गर्छौं। सबै पार्टीहरूको धारणाअनुसार चुनाव परिचालन समिति कहाँ कसलाई कसरी परिचालन गर्ने भन्ने बारे तय गर्छौं। गठबन्धनको बैठकमा नेताहरूले अर्थतन्त्रमा देखिएका समग्र समस्याका विषयमा जानकारी गराएका थिए। अर्थतन्त्र सुधारका लागि प्रधानमन्त्री शेरबहादुर देउवालाई पहलका लागि आह्वानसमेत गरे। गठबन्धनको बैठकमा भएको छलफलका विषयमा नेता झलनाथ खनालले सञ्चारकर्मीसँग कुरा गर्दै भने, हामीले अर्थतन्त्रमा सिर्जित समस्याहरू समाधानका लागि प्रधानमन्त्रीसँग अनुरोध गरेका छौं। उहाँले पनि विज्ञहरूसँग परामर्श गर्दै आएको र थप परामर्श गरी अगाडि बढ्ने बताउनुभएको छ। स्थानीय तह निर्वाचनका लागि उम्मेदवार टुंग्याउने काम तत्काललाई रोक्न कांग्रेसले जिल्ला समितिहरूलाई निर्देशन दिएको छ। सत्ता गठबन्धनबीच चुनावी तालमेल गरेर अघि बढ्ने निर्णय भएसँगै कांग्रेसले तत्काललाई उम्मेदवार सिफारिस नगर्न कार्यकर्तालाई निर्देशन दिएको छ। कांग्रेस पार्टी कार्यलयका मुख्य सचिव कृष्णचन्द्र पौडेलले भने, कांग्रेसको विधानअनुसार जुन तहले टिकटको सिफारिस गर्ने हो। त्यो तहले कांग्रेसले दिएको समय सीमाभित्र टुंगो लगाउने भनिएको थियो। उनका अनुसार केन्द्रबाट अर्को निर्णय नआउँदासम्म टिकट दिने काम होल्ड गर्न भनिएको हो। उनले भने, सिफारिसलगायतका सबै काम गरे पनि नाम भने नतोक भनेको हो। अर्को सूचना नआउँदासम्म रोक्न भनिएको हो। यसअघि उपसभापति पूर्णबहादुर खड्का संयोजकत्वको स्थानीय तह निर्वाचन केन्द्रीय परिचालन समिति मातहतलाई परिपत्र गरेर उम्मेदवार टुंग्याउने समयावधि तोकेको थियो। जसअनुसार वडा कार्यसमितिले चैत २१ र पालिकाले चैत २३ सम्म उम्मेदवार टुंग्याएर नामावली बुझाउन निर्देशन दिएको थियो। यस्तै प्रदेशसभा निर्वाचन क्षेत्र कार्यसमितिले चैत २५, प्रतिनिधिसभा निर्वाचन क्षेत्र कार्यसमितिले चैत २७, जिल्ला कार्यसमितिले चैत २९ र प्रदेश कार्यसमितिलाई वैशाख १ गतेसम्म उम्मेदवारको टुंगो लगाएर नामावली पठाउन भनिएको थियो। पाँच दलीय गठबन्धनको तालमेल गर्न आवश्यक पर्ने भएको हुँदा यस्तो सर्कुलर गरिएको पौडेलले बताए। गत बिहीबार बसेको गठबन्धनको बैठकले स्थानीय तहको पार्टीगत अवस्थाबारे केन्द्रमा रिपोर्ट गर्न निर्देशन दिने काम गरेको गठबन्धनमा सहभागी एक नेताले बताए। अबको ३ दिनमा रिर्पोट आउने गरी चैत २५ गतेभित्र रिपोर्ट पठाइसक्ने मंगलबारको बैठकले ताकेता गरेको छ। प्रदेश, जिल्ला र पालिका तहमा बनेको संयन्त्रले रिपोर्ट पठाएपछि पौडेल नेतृत्वको समितिले अवस्थाबारे विशेष रूपमा विश्लेषण गर्नेछ। राष्ट्रिय जनमोर्चाकी उपाध्यक्ष दुर्गा पौडेलले विश्लेषण गरेर आएको रिपार्टबाट चुनावी तालमेलबारे मोडालिटी तयार गरिने बताइन्। गठबन्धनको बैठकमा प्रधानमन्त्रीको भारत भ्रमणबारे पनि छलफल गरिएको थियो। प्रधानमन्त्री देउवाले भ्रमणका उपलब्धिबारे जानकारी गराउँदै समग्रमा भ्रमण सफल भएको बताएका थिए।"
बजेट व्यवस्थापनमा अकर्मण्यता,"हल्लै हल्लाको देशमा नेपाल पनि श्रीलंकाजस्तै टाट पल्टिँदैछ रे भने पनि वास्तविकता त्यस्तो होइन। नेपालको ढुकुटी रित्तो छैन। पर्याप्त पैसा छ। बरु भएको पैसा पनि सरकारले खर्च गर्न सकेको छैन। पैसा हुनु र खर्च नगर्नु भनेको अकर्मण्यता सिवाय के हुन्छ ? हुँदैन। अकर्मण्यता किन हुन्छ ? क्षमता नभएर, इच्छाशक्ति नभएर, ढंग नपुगेर। हो नै तिनै कमजोरी अर्थात् व्यवस्थापन गर्न नजान्दा र नसक्दा सरकारले ढुकुटीको पैसा खर्च गर्न सकेको छैन। चाहिने ठाउँमा अभाव छ, ढुकुटीमा भने पैसा थन्किएर बसेको छ। राज्यको ढुकुटी खट्टे बाँडेजस्तो बाँड्ने चिज होइन। खर्च गर्ने प्रणाली हुन्छ। प्रक्रिया पूरा नगरी, नियम नपुर्याई राज्यको ढुकुटी चलाउन पाइने कुरा भएन। तौरतरिका मिलाएर आवश्यक खर्च सरकारले गर्ने हो। अर्थमन्त्री जनार्दन शर्माले १६ खर्ब ३२ अर्ब ८३ करोड रुपैयाँको बजेट ल्याएका थिए। उनी सरकारमा आउनुअघिको सरकारले ल्याएको बजेट संशोधन गरी शर्माले त्यतिको बजेट ल्याएका थिए। त्यसमध्ये पुँजीगत बजेट ३ खर्ब ७८ अर्ब १० करोड रुपैयाँ हो। त्यति पैसामध्ये चैत २० गतेसम्म सरकारले पुँजीगततर्फ केवल २४९१ प्रतिशत खर्च गर्न सकेको छ। जब कि गएको आवको यही अवधिमा खर्च २६३८ प्रतिशत थियो। एकै आवको उही अवधिको दाँजोमा पनि खर्च गर्ने मामलामा अहिलेको सरकार कमजोर सावित भएको छ। २४९१ प्रतिशतबाहेक अर्थात् ७५ प्रतिशत जति बजेट सरकारी ढुकुटीमा बाँकी छ। खर्च गर्ने ठाउँ नभएको पनि होइन। किनभने मुलुकमा २४ वटा यस्ता राष्ट्रिय गौरवका आयोजना छन्, जसको लागत अबौंअर्बमा छ। बहुवर्षीय आयोजनाहरू झन् १५ सयको संख्यामा छन्। बहुवर्षीय थुप्रै आयोजनामा काम भइरहेको पनि छ। तर ठेक्काअनुसार काम भएका ठाउँमा सरकारले भुक्तानी दिन सकेको छैन। बजेट बनाउने बेलामा त्यस्ता आयोजनामा थोरै मात्रामा बजेट राखियो, अहिले काम भएर पनि भुक्तानी दिन सकेन। त्यसका लागि रकमान्तर गर्नुपर्यो। अर्थ मन्त्रालयसँग भुक्तानीका लागि सम्बन्धित मन्त्रालयहरूले माग्दा पनि उसले दिन सकेको छैन। बजेटमै तत्तत् आयोजनाका शीर्षकमा बजेट दिएको भए यो झमेला आउँदैनथ्यो। एकातिरका शीर्षकमा बजेट थुप्रने, खर्च हुन नसक्ने र चाहिएका ठाउँमा बजेट नहुने भएको छ। यो पहिल्यै व्यवस्था मिलाउन नसक्नुको उपज हो। कहाँकहाँ खर्च गर्ने र कसरी खर्च गर्ने भन्ने तारतम्य मिलाउने व्यवस्थापकीय क्षमता अभावको परिणाम हो। चैतअघि नै रकमान्तर गर्ने छुट नियमले दिन्न। तसर्थ खर्च हुन नसकेको पैसा खर्च भइसकेका आयोजनाका लागि दिन कठिन छ। अर्काेतिर रकमान्तर आफैंमा वित्तीय र आर्थिक अनुशासन देखिने कुरा होइन। यो त भैपरी आउँदा र अप्ठेरो पर्दा गर्ने कुरा हो। तर सदाबहार र सबैभन्दा प्रयोग गरिने औजार हुँदा नेपालमा गैरबजेटरी खर्चको प्रवृत्ति मौलाएको छ। एक त आवश्यकभन्दा पनि राजनीतिक हित हुने गरी आयोजनाहरूका लागि बजेट राख्ने, खर्च गर्न नसक्ने प्रवृत्ति धेरै छ। रकमान्तरको बहानामा पनि त्यस्तै राजनीतिक स्वार्थका योजनाहरूमा बजेट दिएर जथाभावी खर्च गरिन्छ। जसका कारण मुलुकको विकास र समृद्धिमा एक पैसाको योगदान पुग्दैन। जनताको आँखामा छारो हालिन्छ र नेताहरूले आफ्नो राजनीतिक स्वार्थको रोटीमात्रै सेक्छन्। यी समूल समस्याको हल भनेको आवश्यक र महत्त्वपूर्ण योजनाआयोजनाहरूमा आवश्यक मात्रामा बजेट छुट्ट्याउने र त्यहाँ खर्च गर्न हो। महत्त्वपूर्ण आयोजनाको खर्चले मात्रै परिणाम दिन्छ। कनिका छराइै गरेर वितरण हुने बजेटले कसैको राजनीतिक दाउपेच सफल पार्ला तर मुलुकको अर्थतन्त्र र विकासका लागि माखो मर्दैन। हरेक सरकार र हरेक अर्थमन्त्री अनि मन्त्रीहरू पुँजीगत खर्च गर्नै नसक्ने जुन रोग छ, यसको माइनर हैन मेजर अप्रेसन जरुरी छ। त्यो भनेको व्यावसायिक दक्षता विकास गर्दै दृढशक्तिपूर्वक काम गर्नु हो। अकर्मण्यताको क्यान्सर निदान गर्नु हो।"
ठाकुरको स्वास्थ्य अवस्था बुझ्न गृहमन्त्री खाँण मेडिसिटी अस्पतालमा,"काठमाडौँ : गृहमन्त्री बालकृष्ण खाँणले श्वासप्रश्वाशमा समस्या आएपछि ललितपुरस्थित मेडिसिटी अस्पतालमा उपचार गराइरहेका लोकतान्त्रिक समाजवादी पार्टीका अध्यक्ष महन्थ ठाकुरलाई भेटेर स्वास्थ्य अवस्थाबारे जानकारी लिएका छन्। पार्टी कार्यक्रमका लागि भैरहवामा रहेका अध्यक्ष ठाकुरलाई छाती दुख्ने, ज्वरो आउनेजस्ता समस्या देखिएपछि भैरहवास्थित भीम अस्पतालमा उपचार गराएर थप उपचारका लागि हेलिकोप्टरबाट काठमाडौं ल्याइएको थियो। ठाकुरको स्वास्थ्य अवस्थामा सुधार आएको उपचारमा संलग्न डक्टरहरूले गृहमन्त्री खाँणलाई जानकारी गराएका थिए। खाँणले भेटका क्रममा ठाकुरको शीघ्र स्वास्थ्यलाभको कामना गरेका थिए। गृहमन्त्री खाँणले प्रधानमन्त्री शेरबहादुर देउवाले पनि स्वास्थ्य अवस्थाबारे जिज्ञासा राखेको ठाकुरलाई सुनाएका थिए। ठाकुरले पनि आफ्नो स्वास्थ्य अवस्थामा केही सुधार आइरहेको बताएका थिए।"
सुपारी आयातको अनुमति तत्काल रोक्न संसदीय समितिको निर्देशन,"काठमाडौं : प्रतिनिधिसभाअन्तर्गतको उद्योग तथा वाणिज्य र श्रम तथा उपभोक्ता हित समितिले सुपारी आयातको अनुमति तत्काल रोक्न निर्देशन दिएको छ। समितिको उद्योग, वाणिज्य तथा आपूर्ति मन्त्रालयका सचिव, उद्योग विभाग र वाणिज्य विभागका महानिर्देशकसँग छलफल गर्दै तत्काल सुपारीको आयात रोक्न निर्देशन दिएको हो। समितिका सभापति विमलप्रसाद श्रीवास्तवले दाङ, भैरहवा, नेपालगञ्जलगायतका जिल्लामा अनुगमनका लागि जान लागिएको भन्दै तत्काल आयात अनुमति रोक्न निर्देशन दिए। 'हामीले सुपारी, मरिचलगायतका प्रतिबन्ध लगाइएको वस्तुको आयात रोक्नुपर्ने माग राख्दै आएका थियौं, अहिले देशमा विदेशी मुद्रा सञ्चिति कम हुँदै गएको समयमा अनावश्यक वस्तुको आयात अनुमति दिनु उचित छैन, हामी भोलिदेखि केही दिन तराईका जिल्लामा स्थलगत अनुगमनमा जाँदैछौँ, हामी अनुगमन सकेर फर्किएपछि थप निर्णय गछौँ, अहिले तत्काल सुपारी आयातको अनुमति रोक्नुस्,' उनले भने। उद्योग, वाणिज्य तथा आपूर्ति मन्त्रालयले गत फागुन २६ गते राजपत्रमा सूचना प्रकाशन गरेर औद्योगिक प्रयोजनका लागि सुपारी, मरिचलगायतका वस्तुको आयात अनुमति खुल्ला गरेको थियो। राजपत्रमा नै सूचना प्रकाशन भएपछि सुपारीलगायत वस्तुको आयातका लागि उद्योग विभागमा हालसम्म ४४ वटा आवेदन दर्ता भएका छन्। उद्योग विभागका महानिर्देशक राजचन्द्र तिवारीले हालसम्म ४४ वटा उद्योगले सुपारी आयातका लागि अनुमति मागेको जानकारी दिए। अनुमति पाएका मध्येबाट विभागले छ वटा उद्योगलाई सुपारी आयातको अनुमति दिन वाणिज्य विभागलाई पत्राचार गरेको थियो। उद्योगले गरेको पत्राचारका आधारमा वाणिज्य, आपूर्ति तथा उपभोक्ता संरक्षण विभागले डाबर नेपाल प्रालि, सीजी फुड्स इन्डस्ट्रिज प्रालि, सीजी फुड्स इन्टरप्राइजेज प्रालि, सीजी फुड्स (नेपाल) प्रालि, यशोदा फुड्स प्रालि र दुगड स्पाइसेस एन्ड फुड प्रालिलाई आयातको अनुमति दिएको छ। उद्योग विभागले दिएको सिफारिसका आधारमा वाणिज्य विभागले सुपारी, मरिच र केराउ आयातको अनुमति दिने गरेको छ। केराउ र मरिच देशका लागि आवश्यक भए पनि सुपारी तत्कालका लागि आवश्यक नपर्ने छलफलमा सहभागी सांसदहरुले बताएका थिए। समितिका सदस्य एवं सांसद प्रकाश रसाइली स्नेही, अमृतादेवी अग्रहरी र दिलकुमारीले गुट्खा उद्योगका लागि सुपारी आवश्यक पर्ने भन्दै आयात रोक्दा समस्या नहुने धारण राखेका थिए।"
देशलाई कुशासनबाट मुक्त गरौं : लिङ्देन,"विराटनगर : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले देशलाई कुशासन र विकृतिबाट मुक्त बनाउनुपर्ने बताएका छन्। राप्रपा मोरङद्वारा आयोजित आमसभामा उनले देश र धर्म जोगाउने मानिसले कहिले पनि पछुताउनु नपर्ने बताए। उनले सामान्य आँखाले हेरेजस्तो देश अहिले नरहेको स्पष्ट पार्दै देश असफल बत्रेतर्फ उन्मुख भइरहेको चर्चा गरे। विगत ३१ वर्षदेखि राजनीतिक दलहरुकै कारण देशमा समस्या उत्पत्र भएको भन्दै उनले भने, 'अब नेपाली जनताले नेतृत्व र व्यवस्थाको विकल्प खोज्नुपर्छ।' पार्टीका प्रवक्ता ज्ञानेन्द्र शाहीले देशमा भ्रष्टाचार र महँगी बढेको भन्दै रोजगारी नहुँदा युवा विदेशिएको बताए। महामन्त्री प्रह्लाद साहले सरकारले बन्द कारखाना सञ्चालन गर्नुपर्ने र रोजगारी सिर्जना गरी उत्पादन बढाउनुपर्ने बताए। कार्यक्रमा नायिका रेखा थापा, सो पार्टीका केन्द्रीय सदस्य केदार कोइराला, नवप्रवेशी दिलीप धाडेवाल र जिल्ला अध्यक्ष माधव आचार्यले पनि राप्रपाले आम नेपाली जनताका भावना र चाहनानुसार काम गर्नेमा जोड दिए।"
"खेलकुद मन्त्री मनाङेले कुटे कर्मचारी, भन्छन् : 'सम्झाएको मात्र हो'","पोखरा : गण्डकी प्रदेशका युवा तथा खेलकुद मन्त्री राजीव गुरुङ (दीपक मनाङे) ले कर्मचारीमाथि हातपात गरेका छन् । आफ्नो कार्यकक्षमा अरु कर्मचारीहरुको सामुन्नेमै मन्त्रालयका अधिकृत प्रकाश ओझालाई मंगलबार मन्त्री गुरुङले कुटपिट गरेका हुन् । मन्त्रालय स्रोतका अनुसार 'उद्यमी युवा, समृद्ध प्रदेशमा टेवा' सम्बन्धी योजनाकार्यक्रमको मापदण्डका विषयमा असन्तुष्टि जनाउँदै ओझामाथि मन्त्रीले कुटपिट गरेका थिए । उक्त मापदण्डमा सरकारको अनुदान लिन चाहने फर्ममा कम्तीमा ५० प्रतिशत युवा हुनुपर्ने प्रावधान किन राखेको भन्दै मन्त्रीले आपत्ति जनाएको मन्त्रालयका कर्मचारीले नाम उल्लेख नगर्ने सर्तमा बताएका छन् । 'मलाई थाहै नदिइ जे पायो त्यही लेख्ने भन्दै हातै हाल्नुभयो, 'ती कर्मचारीले भने । तर, उक्त मापदण्ड भने मन्त्री गुरुङ स्वयंले सदर गरेको कर्मचारीहरु बताउँछन् । कार्यविधि मन्त्रिपरिषदले र मापदण्ड भने मन्त्रीले सदर गर्ने चलन छ। उक्त मापदण्ड निर्माण गर्न मन्त्रालयले समिति बनाएको थियो। समितिमा अधिकृत ओझासहित कर्मचारी थिए। समितिले तयार गरेको मापदण्ड सचिव हुँदै मन्त्रीले सदर गरेका हुन् । आफूहरुलाई दिउँसो ३ बजे आफ्नै कार्यकक्षमा डाकेर अपशब्दसमेत बोलेर मन्त्री हातपातमा ओर्लिएको भन्दै कर्मचारीहरुले मन्त्रालयका सचिव, आन्तरिक मामिला मन्त्रालयका सचिव र प्रमुख सचिवसम्मलाई घटनाको मौखिक जानकारी गराएका छन् । ओझालाई कुटपिट लगत्तै अरु कर्मचारीले अस्पताल लगेर जँचाएका थिए । उक्त घटनापछि पीडित ओझा मन्त्रालय आउन नसकेको मन्त्रालयका एक कर्मचारीले जानकारी दिए । उनका अनुसार यसअघि पनि मन्त्री मनाङेले एक उपसचिवमाथि हातपात गरेका थिए । डराएरै ती उपसचिवले कतै मौखिक उजुरबाजुरसमेत गरेका थिएनन् । दुई वर्षअघि अखिल नेपाल फुटबल संघ (एन्फा) कास्कीका अध्यक्ष मिलन गुरुङलाई हातपात गरेको आरोपमा मनाङे पक्राउ परेका थिए । मन्त्री गुरुङले आफूले कर्मचारीलाई हातपात र कुटपिट नगरेको बताएका छन् ।' मैले कुटपिट र हातपात गरेको होइन सम्झाइको मात्र हो,' उनले भने।"
नवलपरासी कांग्रेसमा उम्मेदवार सिफारिसमै विवाद,"परासी : बैशाख ३० गते हुने आसन्न स्थानीय तह निर्वाचनका लागि नेपाली कांग्रेस पश्चिम नवलपरासीमा वडास्तरमै विवाद देखिएको छ । कांग्रेसले वडा समितिमार्फत उमेदवारको सिफारिसका लागि नाम छनौट सुरु गरेको छ । पहिलो चरणको नाम सिफारिसमै अधिकांश वडामा विवाद देखिएको हो । आंकाक्षी बढी देखिनु स्वभाविक भएपनि जिल्ला र क्षेत्रीय कार्य समितिले नाम सिफारिसबारे छुट्टाछुट्टै मापदण्ड तोकेर पत्र पठाएपछि विवाद देखिएको हो । तर, एक पदमा ५ देखि ८ जना बढी उम्मेदवार आंकाक्षी देखिएका छन् । उमेदवारका लागि अहिले पनि नेपाली कांग्रेसबाट निर्वाचित जनप्रतिनिधिहरुले पुन: दोहरिने गरी सिफारिसका लागि नाम आएका छन् । अधिकांश नयाँ अनुहारका पनि रहेको वडा सभापतिहरुले बताएका छन् । जिल्ला समितिले पठाएको पत्रमा वडाका उमेदवारसँगै नगर र गाउँपालकाका प्रमुख र उपप्रमुखको नामसमेत समावेश गरेर पठाउन निर्देशन गरेको छ भने प्रतिनिधि सभा क्षेत्रीय कार्य समिति क्षेत्र नं २ ले जिल्ला समितिको पत्रलाई खण्डन हुने गरी वडाका उमेदवारबाहेक प्रमुखउपप्रमुख नपठाउन निर्देशन गरेको छ । जिल्ला समितिले पठाएको पत्रबारे जिल्ला सचिव कुलदिप आचार्यले नाम टुंगाउन सहज हुने भएकाले वडाबाटै रायसहितको प्रमुख र उपप्रमुखको नामावली पठाउन भनिएको बताए । प्रतिनिधिसभा क्षेत्रीय कार्य समितिको पत्रबारे क्षेत्रीय सभापति माधवप्रसाद पाण्डेले विधानमा प्रमुखउपप्रमुखको नाम पठाउन नभनिएकाले वडाअध्यक्ष र सदस्यको नाम मात्र सिफारिस गर्न भनिएको बताए । 'केन्द्रको एउटा निर्देशन छ । अहिले फेरि जिल्ला र क्षेत्रीय समितिले छुट्टाछुट्टै पत्र पठाएका छन् । यसले वडा स्तरमा विवाद देखिएको छ । सुस्ता गाउँ समितिका अध्यक्ष रविन्द्र जयसवालले अध्यक्ष र उपाध्यक्षको नाम पठाउनेनपठाउने विवादका कारण अझ पनि केही वडाको सिफारिस नआएको बताए । विधानमा वडा समितिलाई प्रमुख र उपप्रमुखको नाम सिफारिस गर्न अनिवार्य गरिएको छैन । जिल्ला समितिले पठाएको पत्रबारे जिल्ला सचिव कुलदिप आचार्यले नाम टुंगाउन सहज हुने भएकाले वडाबाटै रायसहितको प्रमुख र उपप्रमुखको नामावली पठाउन भनिएको बताए । प्रतिनिधिसभा क्षेत्रीय कार्य समितिको पत्रबारे क्षेत्रीय सभापति माधवप्रसाद पाण्डेले विधानमा प्रमुखउपप्रमुखको नाम पठाउन नभनिएकाले वडाअध्यक्ष र सदस्यको नाम मात्र सिफारिस गर्न भनिएको बताए । वडाको उमेदवार घोषणा प्रतिनिधि सभा क्षेत्रीय कार्य समितिले गर्छ । गाउँपालिका अध्यक्ष र उपाध्यक्ष पदको उमेदवार घोषणा जिल्ला कार्य समितिले गर्ने विधानमा उल्लेख छ । त्यस्तै नगरपालिका र उपमहानगरपालिका प्रमुख र उपप्रमुख उमेदवार घोषणा प्रदेशले र महानगरपालिकाको प्रमुख र उपप्रमुखको उमेदवार घोषणा केन्द्रले गर्ने विधानमा उल्लेख छ । यता मंगलबार मात्र केन्द्रीय समितिले जिल्ला समितिहरुलाई निर्देशन दिँदै उमेदवारको नाम सिफारिस गरेपनि घोषणा नगर्न परिपत्र गरेको छ । यो परिपत्रले स्थानीय चुनावी परिस्थिति र मातहतको अधिकारमाथि हस्तक्षेप हुन सक्नेमा कार्यकर्ताहरुले आंशका गर्न थालेका छन् ।"
सुनसरीमा चुनावी तालमेल गर्न सत्ता गठबन्धनले बनायो कार्यदल,"काठमाडौं : सत्ता साझेदार दलहरुले सुनसरीमा चुनावी गठबन्धन गर्ने निर्णय गरेको छ। त्यसका लागि ५ सदस्यीय कार्यदलसमेत गठन गरिएको छ। सत्ता साझेदार पाँच दलको नेकपा एकीकृत समाजवादीको पार्टी कार्यालयमा बसेको बैठकले चुनावी गठबन्धन गर्ने र पाँ सदस्यीय कार्यदल बनाउने निर्णय गरेको हो। कार्यदलमा नेपाली कांग्रेसका जिल्ला सचिव वीरेन्द्र साह, माओवादी केन्द्रबाट मुक्साहाङ मेन्याङ्वो (मुकेश), एकीकृत समाजवादीबाट बसन्त सुवेदी, जसपाबाट प्रदीप कार्की र राष्ट्रिय जनमोर्चाबाट हरिलाल अधिकारी रहेका छन्। उक्त कार्यदलले स्थानीय पालिकाहरुको वस्तुगत अध्ययन गरी चैत २६ गतेभित्र प्रतिवेदन तयार पार्ने छ। प्रतिवेदन तयार पार्न कार्यदलले ६ बुँदे नीति अवलम्बन गर्ने बुधबार जारी प्रेस विज्ञप्तिमा उल्लेख छ। पाँच दलीय केन्द्रीय गठबन्धनको नीति निर्देशनलाई पूर्णरुपमा कार्यान्वयन गर्ने र जिल्ला समिति समन्वय समिति, पालिका र अवडा तहसम्मै गठबन्धन गर्ने र सबै पार्टीको प्रतिनिधित्व गर्ने बताइएको छ।"
"एक दिन एमाले प्रवेश गरेर फर्किएका डल्लाकोटीले प्रचण्डलाई भने, परिबन्दमा परि बालकोट पुगेँ","काठमाडौं : नेकपा माओवादी केन्द्र परित्याग गरी नेकपा एमाले प्रवेश गरेका धादिङ बेनीघाट रोराङ्ग गाउँपालिकाका अध्यक्ष पित्त बहादुर डल्लाकोटी (हरि) फेरि खुमलटार पुगेका छन्। एक दिनअघि माओवादी केन्द्र छाडेर एमाले प्रवेश गरेका गाउँपालिकाका अध्यक्ष डल्लाकोटी उर्फ हरि पुन : माओवादीमै फर्किएको घोषणा गर्दै बुधबार बिहान माओवादी केन्द्रका अध्यक्ष पुष्पकमल दाहाल प्रचण्ड भेट्न गएका हुन्। उनले क्षणिक आक्रोश र आवेगमा आएर एमाले प्रवेश गरेको स्पष्टीकरण दिएका थिए। डल्लाकोटीले प्रचण्डसँग परिबन्दमा परि बालकोट पुगेको र यसमा आफ्नो गल्ती महसुस गरेको बताएको प्रचण्डका स्वकीय सचिव रमेश मल्लले जानकारी दिए। अध्यक्ष ज्यु, केहि मान्छेको परिबन्दमा परि बालकोट पुगे। यसमा मेरो गल्ती भो।डल्लाकोटीलाई उद्दृत गर्दै मल्लले भने, तर मलाई मैले बनाको पार्टी, कार्यकर्ता र मलाई निर्वाचित गर्ने जनताले २ दिनसम्म छोडेनन, सुत्न नि दिएनन्। मैले आज मेरा कार्यकर्ता र जनताप्रति गर्व गर्छु । र, म २ दिनमै घर फर्केको छु। बालकोट पुगेका पित्त बहादुर डल्लाकोटीलाई पार्टी प्रवेश गराउँदै नेकपा एमाले अध्यक्ष केपी शर्मा ओली। भेटमा प्रचण्डले गल्ती गरे महसुस गरिसेकाले काममा फर्कन निर्देशन दिएको मल्लले बताए। डल्लाकोटीले आगामी दिनमा पार्टीमा रही पार्टीको निर्णयअनुसार निरन्तर क्रियाशिल रहने प्रतिबद्धता जनाएका छन्। गत स्थानीय तह निर्वाचनमा उनी माओवादी केन्द्रबाट बेनिघाट रोराङ्ग गाउँपालिकाको अध्यक्षमा निर्वाचित भएका थिए।"
अपाङ्गता सम्बन्धी कार्यविधिलाई परिमार्जन गरेर कार्यान्वयन गर्छु : मन्त्री रेग्मी,"काठमाडौं : महिला, बालबालिका तथा ज्येष्ठ नागरिक मन्त्री उमा रेग्मीले अपाङ्गता सम्बन्धी कार्यविधिलाई परिमार्जन गरेर कार्यान्वयन गर्ने प्रतिबद्धता व्यक्त गरेका छन्। नेपाल अपाङ्ग पुनर्स्थापना केन्द्रले काठमाडौंमा गरेको कार्यक्रममा मन्त्री रेग्मीले अपाङ्गता भएका समुदायको हकहितको लागि रोकिएर बसेका अपाङ्गता सम्बन्धी कार्यविधि यथाशीघ्र परिमार्जित गरेर कार्यान्वयन गर्न पहल भइरहेको बताए। मन्त्री रेग्मीले अहिले रातो कार्ड भएकाले मात्रै भत्ता पाउने व्यवस्था भएकोले त्यसलाई परिमार्जन गरेर निलो वा अरू कार्ड भएकालाई पनि भत्ता दिलाउने प्रयासमा आफू रहेको बताए। अपाङ्गता भएका विभिन्न व्यक्तिहरूलाई सामग्रीहरू वितरण गर्दै मन्त्री रेग्मीले भनेएउटा हात नभएको व्यक्तिले कसरी गरी खाने? अपाङ्गताको श्रेणीमा मात्र राखेर भएन गरेर खाने व्यवस्था पनि त हुन पर्यो। नेपाल अपाङ्ग पुनर्स्थापना केन्द्रले अपाङ्गता भएका विभिन्न व्यक्तिहरूलाई व्हिल चेयर, कमोड चेयर, हट ब्याग, सेनिटरि प्याड, बैसाखीलगायतका सामग्रीहरू वितरण गरेको हो।"
चितवन पुगेर प्रचण्डको निर्देशन : जनताको अधिकार खोस्नेविरुद्ध इँटको जवाफ पत्थर दिनेगरी भिड्नुस,"चितवन : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले जनताको अधिकार खोस्नेका विरुद्ध इँटको जवाफ पत्थरले दिने बताएका छन्। लडेर ल्याएको संघीय लोकतान्त्रिक गणतन्त्रको रक्षा पनि लडेरै गर्ने बताए। माओवादी केन्द्रलाई कमजोर बनाउन लागिपरेको ठूलो शक्ति चितवनमा सक्रिय बनेको आरोप लगाए। भरतपुरमा पार्टीमा प्रवेश गर्नेलाई स्वागत गर्दै लोकतन्त्र रक्षाको लागी भिड्न तयार हुन आग्रह गरे। भरतपुरस्थित पार्टीको जिल्ला कार्यालयमा आयोजित कार्यकर्ता भेलालाई सम्बोधन गर्दै अध्यक्ष दाहालले आफुहरुले जनताको पक्षमा गरेको विकास देखेर अत्तालिएको उनले बताए। मुलुकको राजनीति माओवादीको हातमा जाने भयो भनेर अत्तालिएको बताए। आफूहरुसँग डराएर षड्यन्त्र गरिरहेको बताए। प्रतिक्रियावादी प्रतिक्रियावादीहरु, अवसरवादीहरुको ध्यान चितवनबाट प्रचण्डलाई के गरी हराउने भन्नेमा छ। जनताको अधिकार खोस्न चाहनेका विरुद्ध इँटको जवाफ पत्थरले दिने गरी अब भिड्नुहोस्, उनले भने, लड्ने भनेको हतियार उठाउने भनेको होइन, राम्रो काम गर्दा डिस्टर्ब गर्छन् भने इँटको जवाफ पत्थरले दिने भन्ने हो। माओवादी केन्द्र कमजोर पार्न संविधानविरोधी समूहको एउटा शक्ति चितवनमा सक्रिय बनेको बताए। त्यसका लागि चितवनमा आफूलाई हराउन लागि परेको बताए। सम्पूर्ण अधिकार केन्द्रीतकृत गरेर निरकुंश शासन चलाउन सकिन्छ र विदेशीहरुको हैकम कायम गर्न सकिन्छ भनेर चितवनमा लागिपरेका छन्, उनले भने, चितवनबाट प्रचण्डलाई के गरी हराउने भनेर एउटा शक्ति लागि परेको छ। हामीले गरेको कामले विराधीहरु अत्तालिएका छन्। जनताको पक्षमा चितवनमा भएको विकासले अग्रगति दिने कामले आफूहरुसँग डराएर षड्यन्त्र गरेको आरोप लगाए। राष्ट्रिय एकता र स्वाधीनतालाई सुदृढ गर्न भूमिका निर्वाह गरेको बताए। नेपालको राजनीतिक परिवर्तनका लागि माओवादी केन्द्रको एजेण्डा, मूल्य, मान्यता र राजनीतिक मुद्दाहरु सफल भएको बताए।"
चुनावी गठबन्धन गर्ने भए चैत २६ गतेसम्म निर्णय पठाउनु : रामचन्द्र पौडेल,"काठमाडौं : सत्ता साझेदार दलहरुले चुनावी गठबन्धनका लागि समयसीता तोकेको छ। कार्यदलका संयोजक एवं नेपाली कांग्रेसका वरिष्ठ नेता रामचन्द्र पौडेलको अध्यक्षतामा बुधबार बसेको बैठकले चैत २६ गतेको समयसीमा तोकेको हो। सत्ता साझेदार दलहरुले आसन्न स्थानीय तह निर्वाचनका लागि देशव्यापी चुनावी तालमेल गर्ने निर्णय गरेका छन्। तर त्यसको ठोस ढाँचा अहिलेसम्म बन्न सकेको छैन। कुन जिल्लामा कुन दलले कसरी उम्मेदवार चयन गर्ने भन्ने विषयमा तत्काल निर्णय गरी पठाउन निर्देशन जारी भएको नेता पौडेलले बताए। 'हामी चैत २७ गते बैठक बस्दैछौं। बैठकअघि कुन जिल्लामा कसरी उम्मेदवार छनौट गर्ने विषयमा जिल्लाले निर्णय पठाउनुपर्यो। त्यही अनुसार हामी बसेर त्यसको निर्क्यौल गर्नेछौं,' उनले अन्नपूर्णसँग भने।"
अध्यक्ष ठाकुरको अवास्था सामान्य : लोसपा नेता झा,"काठमाडौं : लोकतान्त्रिक समाजवादी पार्टी (लोसपा)का नेता डा सुरेन्द्र झाले अध्यक्षा महन्थ ठाकुरको अवस्था सामान्य रहेको बताएका छन्। उनलाई सामाज्य ज्वरो, पखाला तथा डिहाइड्रेशन देखिएपछि काठमाडौंस्थित मेडिसिटी अस्पताल ल्याएको उनले बताए। 'पार्टीको कार्यक्रममा भैरहवामा हुँदा समान्य ज्वरो, पखाला तथा डिहाइड्रेशनसमेत देखिएकाले हेलिकोप्टरबाट काठमाडौंको मेडिसिटी अस्पतालमा ल्याएको छ। मेडिसिटीमा डाक्टरहरुको ब्रिफिङअनुसार प्राराम्भिक जाँचमा स्वास्थ्य अवस्था सामान्य रहेको र गम्भीर समस्या केही नदेखिएको जानकारी गराउन चाहन्छु,' उनले भने। पार्टी कार्यक्रमका लागि भैरहवा पुगेका ठाकुर विहान ८ बजे अस्वस्थ भएका थिए। उनलाई तत्कालै भैरहवास्थित भीम अस्पताल पुर्याइएको थियो। त्यहाँ डाक्टरहरुले प्रारम्भिक जाँचपछि काठमाडौं रेफर गरेका थिए।"
महन्थ ठाकुरको उपचार मेडिसिटीमा हुँदै,"काठमाडौं : लोकतान्त्रिक समाजवादी पार्टीका अध्यक्ष महन्थ ठाकुर अस्पताल भर्ना भएका छन्। उनलाई भैँसेपाटीस्थित मेडीसिटी अस्पतालमा राखिएको छ। पार्टी कार्यक्रमका लागि भैरहवा पुगेका अध्यक्ष ठाकुर बुधबार विहान अस्वस्थ भएका थिए। अस्वस्थ भएपछि उनलाई भैरहवास्थित भीम अस्पताल पुर्याइएको थियो। शरीरमा दुखाई र ज्वरोको कारण अध्यक्ष ठाकुरलाई उपचारका लागि विहान अस्पताल ल्याइएको भीम अस्पतालका स्वास्थ्यकर्मी गोपाल उपाध्यायले जानकारी दिए। उनका अनुसार ठाकुर अस्पतालमा आउँदा अक्सिजन लेभल ८६८८ रहेको, ज्वरो १०३ डिग्री र छातीको एक्सरेपश्चात् निमोनिया देखिएको थियो। थप उपचारका लागि उनलाई काठमाडौं पठाउँदा १० लिटरमा अक्सिजन दिँदा अक्सिजन लेभल ९४ पुगेको उपाध्यायले बताए। भैरहवाबाट हेलिकोप्टरमा काठमाडौं ल्याइएका अध्यक्ष ठाकुरको अवस्था अहिले सामान्य रहेको मेडिसिटी अस्पताल स्रोतले जनाएको छ। उनी मुटु सम्बन्धी समस्याका कारण नियमित चेकजाँच गराइरहेको बताइएको छ। (रुपन्देहीबाट अन्नपूर्णकर्मी सलमान खानको सहयोगमा)"
एमालेले गरेन निर्वाचन आचारसंहितामा हस्ताक्षर,"काठमाडौं : निर्वाचन आचारसंहिता २०७८ को प्रभावकारी कार्यान्वयनमा नेकपा एमालेले लिखित हस्ताक्षर गरेन। एमाले कानुन विभाग प्रमुख रमेश बडालले आचारसंहिता प्रतिबद्धताको हस्ताक्षर कार्यक्रममा तनावयुक्त वातावरण भएको बताए। हामी तनावमा थिएनौं। तर, अरू साथीहरूको बीचमा जुन तनाव भयो। त्यसले राम्रो सन्देश जाँदैन, उनले भने, बैठकमा तनावको वातावरण थियो। तनावको वातावरणमा कुनै पनि कार्य गर्नुहुँदैन भनेर नै आचारसंहिताको प्रतिबद्धतामा हस्ताक्षर गरेनौं। उनले आचारसंहितामा भएका सबै बुँदाहरू पढ्ने र बुझेपछि मात्र हस्ताक्षर गर्ने बताए। आयोग बडाल र निर्वाचन विभाग उपप्रमुख निरज आचार्य आचारसंहिता कार्यान्वयन प्रतिबद्धता पत्रमा हस्ताक्षर नगरी फर्किएका थिए। प्रतिबद्धतापत्रमा नेपाली कांग्रेसका उपसभापति पूर्णबहादुर खड्का, नेकपा (माओवादी केन्द्र)का केन्द्रीय सदस्य लीलामणि पोखरेल, नेकपा एकीकृत समाजवादीका महासचिव बेदुराम भुसाल, उन्नत लोकतन्त्र पार्टीका अध्यक्ष स्वागत नेपाललगायतले हस्ताक्षर गरेका छन्। निर्वाचन आयोगले स्थानीय तहको निर्वाचनमा आचारसंहिताको कार्यान्वयन गर्न राजनीतिक दलको लिखित प्रतिबद्धताका लागि मंगलबार बैठक गरेको थियो। आगामी वैशाख ३० गते हुने निर्वाचनमा सहभागिताका लागि ७९ दल दर्ता भएका छन्।"
गुल्मीको मालिकामा गठबन्धनबाट अध्यक्षमा अर्याल,"गुल्मी : जिल्लाको मालिका गाउँपालिकामा गठबन्धनबाट नेकपा माओवादी केन्द्रका नेता देविराम अर्याल अध्यक्ष पदमा उम्मेदवारी दिने निर्णय भएको छ। मंगलबार बसेको गठबन्धनको वैठकले माओवादी केन्द्रलाई गाउँपालिका अध्यक्षसहित दुई वटा वडा र नेपाली कांग्रेसलाई गाउँपालिका उपाध्यक्षसहित ६ वटा वडा दिने निर्णय गरेको छ। गठबन्धनले उपाध्यक्ष र वडा अध्ययक्षको उम्मेदवारको अझै टुंगो लगाएको छैन्। गठबन्धनमा नेकपा एकीकृत (समाजवादी), जनता समाजवादी र राष्ट्रिय जनमोर्चा पनि संलग्न छन्। तर यी तिनै पार्टीको मालिकामा उपस्थिती कमजोर छ। मालिकामा प्रमुख तीन दल एमाले, कांग्रेस र माओवादी केन्द्र क्रियाशिल छन्। हाल मालिका गाउँपालिकाको अध्यक्ष, उपाध्यक्षसहित सात वटा वडा एमालेले जितेको छ।"
आचारसंहितामा दलको प्रतिबद्धता : छलफलमा कसरी भयो मतभेद ?,"काठमाडौं : प्रमुख निर्वाचन आयुक्त : तपाईंहरू बस्नुहोस्। हस्ताक्षर गर्नुहोस्। निर्वाचन आचारसंहिता २०७८ को प्रभावकारी कार्यान्वयनका लागि दलहरूको प्रतिबद्धतामा हस्ताक्षर गर्न बोलाइएको बैठकमा भएको संवाद हो, यो। आसन्न स्थानीय निर्वाचनमा भाग लिन तयार दलका प्रमुख पदाधिकारीले आयोगको बैठक कक्षमा केहीबेर नाराबाजी गरे। प्रमुख निर्वाचन आयुक्त दिनेशकुमार थपलियाले कन्भिन्स गरेपछि मात्र आचारसंहितामा लिखित हस्ताक्षर गरे। प्रमुख निर्वाचन आयुक्त थपलियालगायत अन्य आयुक्त सामुन्ने केही राजनीतिक दलका अध्यक्ष एवं प्रतिनिधिहरू आक्रोशित भए। सम्भावित झडप हुन नदिन बैठक कक्षमा प्रहरी परिचालन गरियो। बैठक कक्षभित्र रहेका फोटो पत्रकारलाई बाहिर निकालियो। आयोगले दर्ता भएका ७९ वटा दलका प्रमुख पदाधिकारी (अध्यक्षसभापति) को उपस्थितिका लागि पत्र पठाएको थियो। तर, साना राजनीतिक दलका अध्यक्ष सहभागी थिए। राष्ट्रिय मान्यता प्राप्त दलले प्रतिनिधि पठाए। साढे ११ बजे बैठकमा प्रवेश गरेका प्रमुख निर्वाचन आयुक्त दिनेश थपलिया लगायतका आयुक्तले आफ्नो परिचय दिएनन्। परिचयात्मक कार्यक्रम पनि नराखेपछि साना दलका प्रतिनिधिले अपमानित महसुस गरे। बैठक कक्षमा पहिलो लहरमा राष्ट्रिय मान्यता प्राप्त दलका र त्यसपछिको लहरमा अन्य राजनीतिक दललाई छुट्ट्याइएको थियो। बैठक कक्षमा प्रवेश गरे लगत्तै आयुक्त थपलियाले आचारसंहितामा हस्ताक्षर गर्न आग्रह गरे। दलका अध्यक्षहरूले यसअघि छलफल नबोलाई अचानक हस्ताक्षर गर्न खोजेकोमा असन्तुष्टि जनाए। थपलियाले मन्तव्य दिने कार्यक्रम नभएको जनाएपछि मतभेद चुलियो। नेपाल समावेशी पार्टीका अध्यक्ष मोतीलाल भारतीले भने, न परिचय छ। न केही कुरा। आफूलाई आयुक्तका रूपमा परिचय पनि गर्नु भएको छैन। बैठकमा आएर आचारसंहिता पनि पढ्नु भएन। एकाएक हस्ताक्षर सुरु गर्नुहोस् भने पछि विभिन्न पार्टीका साथीहरूले आपत्ति प्रकट गर्नु भएको हो। हेपिएका महसुस गरेका दलका अध्यक्षहरू ठूला दलको सिन्डिकेट मुर्दावाद भन्दै नाराबाजी गरे। सरकारमा रहेका राजनीतिक दलहरू सरकारी हेलिकप्टर चढेर चुनाव प्रचारमा जान पाउने की नपाउने ?, नेकपा माओवादी (समाजवादी)का अध्यक्ष कर्णजित बुढाथोकीले असन्तुष्टि जनाए। त्यसपछि अन्य दलका प्रतिनिधिहरू कुर्सीबाट उठ्दै बोल्न खोजेपछि विवाद चर्कियो। थपलियासहित अन्य आयुक्त, कर्मचारी, सुरक्षाकर्मी मिलेर विवाद साम्य पारे। आयुक्त थपलियाले कानुनले निश्चित थ्रेसहोल्ड प्राप्त गरेको दललाई राष्ट्रिय मान्यता प्राप्त दल भनिएको चर्चा गरे। राजनीतिक दलसम्बन्धी ऐन, २०७३ अनुसार दलहरूसँग परामर्श बैठकसम्बन्धी व्यवस्था भएअनुसार सबै दलसँग निमन्त्रणा गरिएको बताए। कानुनमा संघ र प्रदेशमा प्रतिनिधित्व गर्ने दलहरूसँग परामर्श बैठक गर्ने भनिएको छ। तर, हामीले सबै दललाई बोलाएका छौं। यो सदाशयतालाई तपाईंहरूले बुझ्दिनुपर्यो, उनले आग्रह गर्दै थपे, निर्वाचनप्रतिको इनर्जाइज (ऊर्जा) गर्न खोजेका हौं। ७९ दल निर्वाचनमा होमिए भन्ने एक किसिमको भाइब्रेसन ल्याउन खोजेका थियौं। आज केही बेर अलि नकारात्मक भए जस्तो छ। आयुक्त थपलियाले सबै राजनीतिक दललाई समान हैसियत कायम गरेको बताए। सबै दललाई समान व्यवहार हुन्छ र गरिनुपर्छ भनेर नै आचारसंहिता बनाइएको हो। यसलाई छिट्टै कार्यान्वयन गर्ने प्रक्रियामा छौं, उनले भने। थपलियाले वेभसाइटमा राखेर सबैको सुझावको आधारमा आचारसंहिता बनाएको जनाएपछि दलका अध्यक्षहरू हस्ताक्षर गर्न मञ्जुर भएका थिए। साना दललाई हेपाहा प्रवृत्ति भएको महसुस भएपछि आपत्ति जनाइएको हो। डीएसपीको कमान्डमा प्रहरी परिचालन गरियो। निर्वाचनसम्बन्धी विभिन्न विषयमा सबै दलसँग छलफल गर्ने आयोगको आश्वासनपछि आचारसंहितामा हस्ताक्षर गरेका हौं। समावेशी पार्टीका अध्यक्ष मोतीलाल भारतीले भने। निर्वाचन आयोगका प्रवक्ता शालिग्राम शर्मा पौडेलले विगतको परम्पराका आधारमा आचारसंहिता पालना गर्न प्रतिबद्धता व्यक्त गर्न बोलाइएको बताए। उनले भने, आचारसंहितामा केही कुरा राख्नुपर्ने थियो की भन्ने केही दलको भनाइ थियो। त्यसमा केही मिस अन्डरस्ट्यान्डिङ भएको होला।"
पुरातात्विक संरचना निर्माणको काम समयमै सक्न मन्त्री झाँक्रीको निर्देशन,काठमाडौं : शहरी विकास मन्त्री रामकुमारी झाँक्रीले अधिकार सम्पन्न बागमती एकीकृत विकास समितिअन्तर्गत गुजेश्वरी फाँट र टेकु दोभानमा निर्माण भइरहेका पुरातात्विक संरचनाको अनुगमन गरेकी छन्। बुधबार बिहान अनुगमन गर्दै मन्त्री झाँक्रीले आयोजना क्षेत्र अस्तव्यस्त देखिएकाले यसबारे मन्त्रालयमा थप छलफल गरिने बताइन् । मन्त्री झाँक्रीले आयोाजनाको काम तोकिएको समयमा सक्न पनि निर्देशन दिइन्। मन्त्री झाँक्रीले निर्माण क्षेत्रमा रहेका सत्तलमा आश्रित रहेका परिवारहरुको व्यवस्थानबारे मन्त्रालयले सकारात्मक पहल गर्ने बताउँदै मन्त्रालयको एकल निर्णयले मात्र आश्रित परिवारको व्यवस्थापन गर्न नसकिने बताइन्। उनले अन्य सरोकारवाला निकायहरुसँग छलफल गरेर नयाँ ठाउँमा पुनर्स्थापना गर्न सकिनेबारे विकल्प खोज्नु पर्ने बताइन्। अधिकार सम्पन्न बागमती एकीकृत विकास समितिका आयोजना प्रमुख नवराज प्याकुरेलले पहिलो क्षेत्रको काम सम्पन्न भइसकेको बताउँदै दोस्रो र तेस्रो साइट निर्माण कार्य करिब ७० प्रतिशत सकिएको जानकारी दिए। पुरातात्विक र सांस्कृतिक संरचना निर्माण गर्नुपर्ने आयोजना भएकाले काम गर्न अत्यन्तै संवेदनशील र चुनौतीपूर्ण रहेको मन्त्री झाँक्रीको भनाइ थियो । आगामी असारसम्म आयोजनाको म्याद रहेकाले आफूहरु समयमै काम सक्न प्रतिबद्ध रहेको बताउँदै प्याकुरेलले आफूले निर्माण व्यवसायी र परामर्शदातालाई आयोजना समयमै सक्न ताकेता गरिरहेको बताए।
भरतपुरको मेयर नछाड्ने कांग्रेसको अडानपछि प्रचण्डले भने गठबन्धनको भविष्यका लागि सबै लचिलो हुनुपर्छ,"चितवन : नेकपा माओवादी केन्द्रका अध्यक्ष पुष्पकमल दाहाल प्रचण्डले चितवनमै पुगेर गठबन्धनलाई सफल पार्न सबै ललिचो हुनुपर्ने बताएका छन्। चितवन कांग्रेसले भरतपुर महानगरपालिकाको प्रमुखमा नछाड्ने दाबी गरिरहँदा भरतपुरमै आयोजित एक कार्यक्रममा बोल्दै अध्यक्ष दाहालले सबैले त्यागको भावना लिनुपर्ने धारणा राखेका छन्। देशलाई संकटबाट मुक्त चुनावमा गठबन्धनलाई लिएर जाने निर्णय गरिसकेको बताउँदै यसलाई सफल पार्न सबैले आआफ्नो ठाँउबाट लचिलो हुनुपर्ने बताएका हुन्। भरतपुर महानगरपालिका२ का सुकुम्बासीलाई लालपूर्जा वितरण गर्दै उनले गठबन्धनलाई मजबुत बनाउन सबै तहतप्काको जिम्मेवार भूमिका रहेको बताए। गठबन्धनलाई सफल पार्न सबैले आआफ्नो ठाँउबाट लचिलो हुनुपर्ने बताएका हुन्। त्यसका लागि सबैले त्याग गर्ने मानसिकता भएमा असम्भव भन्ने केही नहुने बताए। चुनावमा गठबन्धनलाई लिएर जाने भन्ने निर्णय गरिसकेका छौं। यसलाई सफल पार्ने भनेको सबैले आआफ्नो ठाउँबाट लचिलो हुन सिक्नुपर्छ। सबैले लचिलो हुने, त्याग गरेर देशलाई छिटोभन्दा छिटो समाजवाद उन्मुख राष्ट्रको लागि त्याग गर्ने मानसिकता भयो भने असम्भव भन्ने केही पनि हुँदैन, उनले भने। भरतपुर महानगरपालिकाको प्रमुखमा प्रचण्डकी छोरी रेनु दाहाल मेयर छिन्। कांग्रेससंगको गठबन्धनमा उनले नेतृत्व जितेकी हुन्। यसपटक पनि उनी मेयरमै दोहोरिने चर्चामा छिन्। तर, चितवन कांग्रेसले भने मेयरमा आफूहरुले पाउनुपर्ने दाबी गरेको छ। त्यही सन्दर्भमा दाहालले मलुकको निकासको लागि गठबन्धन गरिएको बताउँदै सबैलाई जिममेवार हुन आग्रह गरेका हुन्। प्रतिगामीहरूलाई परास्त गर्दै बनेको गठबन्धनको सरकार राष्ट्र र नेपाली जनताका समस्यालाई दीर्घकालीन रूपमा समाधान गर्न क्रियासिल रहेको समेत बताए। उनले आगामी निर्वाचनमा पनि गठबन्धनमै चुनावमा जाने सहमति भइसकेको बताउँदै संविधान र परिर्वतनलाई जोगाउन पनि स्थानीय, संघ र प्रदेशको निर्वाचन गठबन्धनमै जानुपर्ने बताए। भरतपुर महानगरपालिका२ आँपटारीका ४६ भूमिहीन दलितलाई बुधबार लालपूर्जा वितरण गरेका हुन्। कार्यक्रममा भूमी ब्यवस्था गरिबी निवारण तथा सहकारी मन्त्री शशि श्रेष्ठले भूमिहिन सुकुम्वासी, भूमिहीन दलित र अब्यवस्थित बसोवासीहरूलाई जग्गाधनी प्रमाण पूर्जा प्रदान गर्दै यो भूमीमा प्राप्तिको अभियान निरन्तर अगाडि बढ्ने बताइन्।"
पाँच दलीय गठबन्धनले ढिलो कुरा बुझ्छ : अध्यक्ष ओली,"काठमाडौंः नेकपा एमालेका अध्यक्ष केपी शर्मा ओलीले पाँच दलीय गठबन्धन स्वार्थको साँठगाँठले बनेको बताएका छन् । राजधानीमा आयोजित कार्यक्रममा बोल्दै अध्यक्ष ओलीले पाँच दलीय गठबन्धनले आफ्नो स्वार्थका लागि जे पनि गर्न तयार हुने आरोप लगाए। उनले भने, 'पाँच दलीय गठबन्धनले आफ्नो स्वार्थका लागि सम्पूर्ण चिज प्रयोग गर्छन् । मैले सरकारको नेतृत्व गर्दा प्रचण्ड, माधव नेपाल र झलनाथले आफ्नो स्वार्थ मात्रै हेरे । कसरी चलाएँ हुँला सरकार भन्नुस् त।' उनले भने,चोभारमा सुखा बन्दरगाह बनाउन लाग्दा कांग्रेसले डिष्ट्रव गरेर शिलान्यास गर्न नै दिएन । बडो मुस्किलले शिलान्यास गर्न परेको थियो । बलजफ्ती शिलान्यास गरेँ । प्रधानमन्त्री शेरबहादुर देउवा ज्यूले हिजो उद्घाटन गर्नुभयो । यति बेला आएर कुरा बुझ्नुभयो । अर्थात् पाँच दलीयले कुरा ढिलो बुझ्छ । हाम्रा मित्रहरु शिलान्यास गर्ने बेला कुरो बुझ्दैनन् । उद्घाटन गर्ने बेला कुरा बुझ्छन् र बत्ती बाल्न जान्छन् ।' उनले भने, 'यो सरकार तुरुन्तै ढलेन भने देश बर्बादितिर धकेलिन्छ । अहिले बैंकहरु लोन दिने अवस्थामा छैनन् । एमाले भोटको राजनीति होइन, देशको विकासका लागि राजनीति गर्छ ।'"
"महन्थ ठाकुर अस्वस्थ, भैरहवाबाट काठमाडौं रेफर","काठमाडौं : लोकतान्त्रिक समाजवादी पार्टीका अध्यक्ष महन्थ ठाकुर अस्वस्थ भएका छन्। पार्टीको कार्यक्रमका लागि रुपन्देहीको भैरहवा आइपुगेका अध्यक्ष ठाकुर विहान ८ बजे अचानक अस्वस्थ भएका थिए। उनलाई तत्कालै भैरहवास्थित भीम अस्पताल पुर्याइएको थियो। डा सिद्धार्थ पाण्डेले अध्यक्ष ठाकुरलाई अस्पताल ल्याएको पुष्टि गर्दै हल्का निमोनिया देखिएको र अक्सिजन लेभलसमेत कम भएको बताए। अक्सिजन लेभल कम देखिएपछि काठमाडौं रेफर गरिएको उनले अन्नपूर्णलाई बताए। रुपन्देहीका प्रहरी प्रवक्ता नवरत्न पौडेलेले हेलिकोप्टरमार्फत् काठमाडौं लगिएको बताए। 'भैरहवाबाट उहाँलाई काठमाडौं लगिएको छ,' उनले अन्नपूर्णसँग भने। अध्यक्ष ठाकुर मुटुको बिरामी रहेको र नियमित उपचार गराइरहेको उनी निकट नेताहरुले बताएका छन्। अहिले उनको अवस्था सामान्य रहेको बताइएको छ।"
स्थानीय तह निर्वाचन : सुनसरीमा एमालेविरुद्ध गठबन्धन,"धरान :आगामी बैशाख ३० गते हुने स्थानीय तह निर्वाचनमा सुनसरीमा एमालेविरुद्ध गठबन्धनले संयुक्त उम्मेदवारी दिने भएका छन् । बुधबार नेकपा (एकीकृत समाजवादी) पार्टी कार्यालय इनरुवामा बसेको सरकारमा सहभागी दलले संयुक्त चुनाव लड्ने गरी कार्यदल गठन गरेको छ । सत्ता गठबन्धनले केन्द्रले गरेको निर्णय बमोजिम सुनसरीमा पनि चुनावी गठबन्धन गर्ने निर्णय गरेको कांग्रेस सुनसरीका सभापति केदार भण्डारीले जानकारी दिए । उनले केहि स्थानीय तहमा गठबन्धन नगर्ने भन्ने व्यापक कुरा उठिरहेको बताउँदै ती स्थानीय तहमा समेत सहमतिका आधारमा टुंगो लगाउने बताए । सरकारमा सहभागी दलहरु नेपाली कांग्रेस, नेकपा माओवादी, नेकपा एकीकृत समाजवादी, जनता समाजवादी, राष्ट्रिय जनमोर्चाले सुनसरीमा पनि चुनावी गठबन्धन गर्ने गरी कार्यदल गठन गरेको छ । कांग्रेस सुनसरीका सचिव विरेन्द्र साहको संयोजकत्वमा पाँच सदस्य कार्यदल गठन गरिएको एकीकृत समाजवादीका सुनसरी अध्यक्ष गोविन्द निरौलाले बताए । कार्यदलमा माओवादीबाट मुक्साहाङ मेन्याङबो, समाजवादीका बसन्त सुबेदी, जसपाका प्रदिप कार्की र जनमोर्चाका हरिलाल अधिकारी रहेका छन् । सत्ता गठबन्धनमा आवद्ध दलहरुले वडादेखि पालिका, नगरपालिका र उपमहानगरपालिकाका सबै तहमा सहमतिका आधारमा चुनावी तालमेल गर्ने निर्णय गरेको छ। सत्तागठबन्धन दलहरुको यो निर्णयसँगै सुनसरीमा एमालेविरुद्ध गठबन्धनबीच चुनावी प्रतिष्प्रधा हुने निश्चित छ। १२ वटा स्थानीय तह रहेको सुनसरीमा गत स्थानीय निर्वाचनमा धरान र इटहरी उपमहानगरपालिका तथा बराहक्षेत्र नगरपालिकामा एमालेले जितेको थियो । इनरुवा र दुहबी नगरपालिका तथा बुर्जु, गडि, हरिनगरा, देवानगन्ज, र कोसी गाउँपालिका कांग्रसले जितेको थियो भने भोक्राहा नर्सिङमा जनता समाजवादी पार्टीले जितेको थियो। रामधुनी नगरपालिकामा भने कांग्रेसले मेयर र एमालेले उपमेयर जितेको थियो । पाँचदलको गठबन्धन र आफ्नै पार्टी विभाजनले यसपटक एमालेलाई चुनावको नजिता आफ्नो पक्षमा पार्न निक्कै कठिन देखिन्छ।"
केन्द्रकै छायामा कर्णाली,"सुर्खेत : २०७२ सालमा संविधानसभाबाट संविधान जारी गर्ने अन्तिम कसरत चल्दै थियो। दलहरूले काठमाडौंमा प्रादेशिक सिमांकनको खाकामा सहमति जुटाउँदै थिए। त्यहीबेला साविक मध्यपश्चिमका जिल्लाहरू सुदूरपश्चिममा गाभेर छैटौं प्रदेश घोषणा गरियो। त्यसको विरोधमा कर्णाली र भेरीका जिल्लामा अलग प्रदेशको माग गर्दै १३ दिनसम्म आन्दोलन चर्कियो। सोही क्रममा सुर्खेतमा ३ र जुम्लामा १ गरी ४ जनाले ज्यान गुमाए। अन्नतः भेरी, कर्णाली र राप्तीका १० जिल्ला समेटेर नयाँ प्रदेश घोषणा गर्न बाध्य भयो, काठमाडौं। त्यसैले आन्दोलनको बलमा स्थापित भएको प्रदेश हो, कर्णाली। यसरी आफ्नो शासन आफैं गर्ने हुटहुटीले कर्णालीले सुदूरपश्चिममा गाभिएको भूभाग फिर्ता गराउन विद्रोह नै गर्यो। एक हिसाबले रगतसँग साटिएको प्रदेश हो, कर्णाली। तर, बिडम्बना केन्द्रीकृत मानसिकता र काठमाडौंको निर्णयविरुद्ध विद्रोह गरेर स्थापना भएको कर्णाली प्रदेश पछिल्लो समय पुनः केन्द्रकै छायामा पर्न थालेको छ। अर्थात् सहज रूपमा संघीयताको अभ्यास गर्न सकेको छैन। प्रदेश स्वायत्त भए पनि कर्णालीको राजनीतिक नेतृत्व, प्रदेश सरकार, प्रदेशसभा र कर्मचारी प्रशासन केन्द्रकै छायामा परेका छन्। त्यसैले प्रदेश सरकारले अपेक्षाअनुसार काम गर्न सकेको छैन। र, प्रदेशसभा राजनीतिक स्वार्थले बन्धक बन्ने गरेको छ। सबैभन्दा पहिला प्रदेशको नामाकरण र राजधानी तोकेको कर्णालीले सुरुआतमा निकै चर्चा बटुल्यो। तत्कालीन नेकपा हुँदा कर्णालीमा दुईतिहाइको सरकार थियो। प्रतिपक्षमा रहेको कांग्रेस पनि समृद्ध कर्णाली, सुखारी कर्णालीवासी को नारालाई सफल बनाउन प्रतिबद्ध थियो। तर, जब केन्द्रमा नेकपाभित्र विवाद उत्पन्न भयो। तब त्यसको पहिलो छाया कर्णालीमै पर्यो। नेकपाभित्रका गुटको लडाइँले कर्णालीमा सत्ता परिवर्तनको खेल सुरु भयो। मुख्यमन्त्री महेन्द्रबहादुर शाहीविरुद्ध केन्द्रकै निर्देशनमा सत्ता पक्षकै सांसदले अविश्वासको प्रस्ताव ल्याए। कर्णालीमा आएको अविश्वासको प्रस्ताव नै नेकपा विभाजनको कारण बन्यो। नेकपाभित्रको एमाले र माओवादी खेमाबीचको लडाइँले प्रदेश सरकारले कामै गर्न सकेन। सरकारको गति सुस्त बन्यो। सरकार विकास निर्माणभन्दा सत्ता जोगाउनमै केन्द्रित भयो। नेकपाभित्र देखिएको विवादमा बदला लिन केन्द्रकै निर्देशनमा कर्णालीमा एमालेका ४ जना सांसदले प्रदेशसभामा फ्लोरक्रस गरेर माओवादीका मुख्यमन्त्री महेन्द्रबहादुर शाहीको सत्ता जोगाइदिए। पार्टीको निर्णयविपरीत सांसदले फ्लोरक्रस गरेपछि केन्द्रमा एमाले विभाजनको बीउ नै रोपियो। एमाले विभाजपछि प्रदेशमा सत्ता परिवर्तनको खेल सुरु भयो भने प्रदेशसभा लामो समयसम्म बन्धक भयो। यसरी कर्णालीको सत्ता अस्थिर बन्यो। ४० सदस्ययीय प्रदेशसभामा जम्मा ६ सांसद भएको कांग्रेसले सत्ताको नेतृत्व हात पार्यो। कांग्रेस नेता जीवनबहादुर शाही कात्तिकबाट मुख्यमन्त्री बने। केन्द्रको राजनीतिक उथलपुथल र केन्द्रकै इसारामा चल्दा ४ वर्षको अवधिमा कर्णाली अस्थिरताको केन्द्र बन्न पुग्यो। विकास र समृद्धिको नारा बोकेको कर्णालीले यस अवधिमा १८ मन्त्री र २ मुख्यमन्त्री पाइसकेको छ। तीन जना प्रदेश प्रमुख बनेका छन्। काठमाडौंले राजनीति सत्ता आफ्नो पक्षमा पार्न होस् वा केन्द्र सरकारको बागडोर हत्याउन कर्णालीलाई प्रयोगशालाका रूपमा प्रयोग गरिरहेको पछिल्ला घटनाबाटै पुष्टि हुन्छ। संघीयताको अब्बल अभ्यास गरेर नागरिकलाई विकास र सुविधा उपलब्ध गराउन केन्द्रित हुनुपर्नेमा कर्णाली केवल केन्द्रको छायामा परिरहेको छ। संघीयताको मर्मअनुसार प्रदेश स्वायत्त हुन नसकेको कर्णालीको गुनासो छ। अहिले पनि केन्द्रकै प्रभावमा रहनुपर्ने अवस्थाले संघीयताको अभ्यास गर्न नपाएको कर्णाली सरकारको भनाइ छ। अहिले पनि केन्द्रले कतिपय अधिकार हस्तान्तरण गर्न कन्जुस्याइँ गरेको देखिन्छ, प्रदेश सरकारका प्रवक्तासमेत रहेका आर्थिक मामिला तथा योजनामन्त्री बिन्दमान विष्ट भन्छन्, धेरै विषय केन्द्र सरकारसँग जोडिएका हुन्छन्। तर, केन्द्रले चासो नै नदिँदा प्रदेशको काममा बाधा भइरहेको छ। जग्गा र वनसँग जोडिएका विकासमा हामीले कामै गर्न नसक्ने अवस्था छ,। यसले पनि प्रदेश सरकारले गर्न चाहेको प्रगतिमा बाधा भइरहेको छ। संघीयतालाई बलियो बनाउन केन्द्रले प्रदेशलाई अधिकार हस्तान्तरण गर्नुपर्ने उनको भनाइ छ। उनले भने, अधिकारबिना प्रदेशले कसरी काम गर्न सक्छ ? हामीसँग अधिकार नहुँदा प्रदेशका धेरै योजना अलपत्र छन्। प्रमुख प्रतिपक्ष एमालेको धारणा पनि उस्तै छ। प्रदेश स्वायत्त हुनै सकेन, केन्द्रको प्रभाव हावी भयो, एमाले संसदीय दलका प्रमुख सचेतक गुलावजंग शाह भन्छन्, प्रदेशले स्वतन्त्र भएर काम गर्नै पाएन। प्रदेशले नतिजा दिन नसक्दा संघीयताप्रति नै नकारात्मक सन्देश गएको छ। मध्यपश्चिम विश्वविद्यालयका उपप्राध्यापक कमल लम्साल पनि केन्द्रको राजनीतिक र प्रशासनिक प्रभाव प्रदेशमा पर्दा संघीयताको वास्तविक अभ्यास हुन नपाएको बताउँछन्। यो नयाँ व्यवस्था र शासन प्रणाली हो, कतिपय अनुभवको कमीले पनि समस्याहरू देखिए उनी भन्छन्, मुख्य विषय केन्द्रको प्रभाव प्रदेशमा बढी पर्यो। प्रदेशले स्वतन्त्र रूपमा काम नै गर्न पाएन। राजनीतिमा कर्णालीले केही नयाँ अभ्यास गर्ने प्रयास गरे पनि केन्द्रको हस्तक्षेप भयो, यसकारण पनि प्रदेशले अपेक्षाअनुसार नतिजा दिन सकेन। कर्णाली प्रदेशसभाको पहिलो बैठक २०७४ माघ २१ गते बसेको थियो। पहिलो बैठकमा दलका नेताहरूले भनेका थिए, कर्णालीमा सत्ता पक्ष र प्रतिपक्ष छैनन्। कर्णालीको मुख्य विपक्षी भनेको यहाँको रोग, भोक र अभाव हो। यही गरिबी र अभावविरुद्ध मिलेर लड्नेछौं। प्रदेशको विकासमा हातेमालो गर्नेछौं। तर, दलहरूको त्यो प्रतिबद्धता धेरै समय टिकेन। दलीय स्वार्थकै कारण प्रदेशसभाको गति पनि सुस्ताउन थाल्यो। चार वर्षको अवधिमा प्रदेशसभामा ७३ वटा विधेयक दर्ता भएका छन्। जसमा जम्मा ५१ वटा विधेयक मात्र पारित भए। दर्ता भएका विधेयकहरूमध्ये केही टेबुल हुन बाँकी छन् भने केही थप छलफलका लागि संसदीय समितिमा पठाइएका छन्। आवश्यक ऐन तथा कानुन नबन्दा प्रदेश सरकारका निकायले प्रभावकारी रूपमा काम गर्न सकेका छैनन्। पहिलो वर्ष सहज रूपमा काम गरेको प्रदेशसभाले त्यसपछिका वर्षहरूमा भने विभिन्न अवरोधहरू झेल्नुपर्यो। राजनीतिक स्वार्थका कारण प्रतिपक्षमा रहेको नेपाली कांग्रेसले सुरुका अधिकांश बैठकहरू अवरोध गर्यो। नेकपाको सरकार हुँदा कांग्रेसले प्रदेशसभामा अवरोध गर्दा कानुन निर्माणको गति नै रोकियो। पछिल्लो समय तत्कालीन नेकपाभित्रको विवादका कारण सत्तापक्षका सांसदहरूले नै प्रदेशसभा चल्न दिएनन्। प्रदेशसभामा सत्तापक्ष नै प्रतिपक्षको रूपमा प्रस्तुत भए। एमालेको लगातारको अवरोधले प्रदेशसभा कामविहीन जस्तै बन्यो। दलभित्रको आन्तरिक विवाद, सांसदको व्यक्तिगत स्वार्थ र नेताहरूको सत्तामोहका कारण प्रदेशसभाले सहज रूपमा काम गर्न पाएन। देशको राजनीति नै बिग्रियो। त्यसको असर प्रदेशसभामा पर्यो, सभामुख राजबहादुर शाही भन्छन्, राजनीतिक स्वार्थ र दलीय टकरावका कारण प्रदेशसभाको कार्यसम्पादनमा अवरोध भयो। यद्यपि, उनले दलहरूबीच सहकार्यको वातावरण निर्माण गराएर बाँकी रहेको १ वर्षलाई प्रदेशसभाले उच्चतम सदुपयोग गरेर नतिजा दिलाउने उनको भनाइ छ। कर्णाली सरकार गठन भएको फागुनमा चार वर्ष पुग्यो। यस अवधिमा सरकारले धेरै महत्वाकांक्षी योजना र कार्यक्रम ल्यायो। तर, यसको मूल्यांकन गर्दा भौतिक विकासको प्रगति भने निराशाजनक छ। हरेक वर्षको बजेटमा सडक पूर्वाधारलाई प्राथमिकता दिँदै आएको प्रदेश सरकारले प्रदेशभर जम्मा २३ किलोमिटर सडक मात्र कालोपत्रे गरेको छ। सरकारले ९ महिनाको अवधिमा प्रदेशभर ५८ किलोमिटर नयाँ सडक खनिएको र १४३ किलोमिटर सडक ग्राभेल गरेको छ। त्यस्तै, चार वर्षको अवधिमा जम्मा ८ वटा पक्की र ११ वटा झोलुंगे पुल निर्माण भएका छन्। प्रदेश सरकारका प्रवक्ता विष्ट भन्छन्, नयाँ संरचना भएकाले हामीसँग अनुभवको कमी भयो, प्राविधिक कर्मचारीको अभावले पनि भौतिक विकास अपेक्षाअनुसार हुन सकेन। सुरुआतमा अध्ययन नै नभएका योजनामा बजेट विनियोजन गर्दा पनि काम हुन नसकेको उनको भनाइ छ। कर्मचारीको अभाव, आवश्यक कानुनको कमी र कोरोना महामारीले पनि भौतिक विकासको गति सुस्त बनेको उनले दाबी गरे। उनले भने, विगतमा योजना छनोटमा पनि त्रुटि भयो। अहिले अनुभव प्राप्त भएको छ। आवश्यक संरचना र कर्मचारीको पनि व्यवस्थापन भएको छ। अब भने भौतिक विकासको गति बढ्छ। कुनै बेला कर्णालीको गुनासो हुन्थ्यो, सिंहदरबारले बजेट नै दिएन। बजेट नहुँदा कर्णालीको विकास नै हुन सकेन। तर, संघीयतासँगै आफैंले ल्याएको बजेट कार्यान्वयन गर्न नसक्ने अवस्थामा प्रदेश सरकार पुगेको छ। अर्थात् पछिल्ला पाँचवटा आर्थिक वर्षमा प्रदेश सरकारको बजेट कार्यान्वयनको अवस्था हेर्दा निराशाजनक छ। आर्थिक वर्ष २०७४७५ मा प्रदेश सरकारले पहिलोपटक बजेट ल्यायो। त्यसबेला कुल १ अर्ब २ करोड ५ लाख बजेटमध्ये जम्मा ७ प्रतिशतबजेट मात्र खर्च गर्यो। यस्तै, आव २०७५७६ मा २८ अर्ब २८ करोड २८ लाख रूपैयाँबराबरको बजेट ल्याएको प्रदेश सरकारले जम्मा ९ अर्ब ९५ करोड ३३ लाख मात्र खर्च गर्यो। आव २०७६७७ मा ३६ अर्बभन्दा बढीको बजेटमा जम्मा ४८ प्रतिशत बजेट मात्र कार्यान्वयन गर्यो। यस्तै, आव २०७७७८ मा ३३ अर्ब ७४ करोड १३ लाख ५३ हजार बजेटमा सरकारले ६५५२ प्रतिशत बजेट मात्र कार्यान्वयन गर्न सक्यो। जसमा विकासतर्फको बजेट खर्चको अवस्था भने निराशाजनक छ। चालू आव २०७८७९ मा सरकारले ३६ अर्ब ५४ करोडभन्दा बढीको बजेट ल्याएको छ। तर, हालसम्मको अवस्थालाई हेर्दा कार्यान्वयन निराशाजनक छ। यद्यपि, सरकारले असार मसान्तसम्ममा खर्चमा प्रगति हुने दाबी गरिरहेको छ। प्रदेश सरकार जोडिएका अनियमितताका विभिन्न घटनाहरूको छानबिन र कारबाही हुन सकेको छैन। बरु ती विषयहरू विस्तारै ओझेलमा पर्दै गएका छन्। कर्णाली सरकारले गठन भए लगत्तै २०७५ वैशाखमा राराकर्णाली पर्यटन वर्षको उद्घाटन गर्यो। कर्णालीमा पर्यटक तान्ने उद्देश्यले सुरु गरिएको उक्त पर्यटन वर्षको तत्कालीन प्रधानमन्त्री केपी शर्मा ओलीले रारामै पुगेर भव्य शुभारम्भ गरे। तर, उद्घाटनमा करोडौं रकम घोटाला भएको भन्दै आलोचना भयो। संसदीय समिति र अख्तियारले पनि छानबिन गरे। संसदीय समितिले पनि लाखौं रकम अनियमितता भएको प्रतिवेदन सार्वजनिक गर्यो। तर, विस्तारै यो काण्ड सेलायो। हिजो छानबिनमा खटिएकाहरू नै अहिले सत्तामा पुगेपछि यो विषय ओझेलमा परेको छ। त्यस्तै, कोरोना महामारीका बेला सरकारले विभिन्न जिल्लामा करोडौं खर्चेर अक्सिजन प्लान्टहरू खरिद गर्यो। त्यसमा पनि अनियमितता र घोटाला भएको भन्दै संसदीय समिति र संसद्सम्म तातिए। तर, यो विषयको पनि छानबिन हुन सकेन। यतिमात्र होइन, प्रमुख प्रतिपक्ष एमालेले निर्वाचन क्षेत्र विकास कार्यक्रम र मुख्यमन्त्री रोजगार कार्यक्रममा पनि सरकारले चरम अनियमितता गरिरहेको आरोप लगाएको छ। विकास योजनामा चरम भ्रष्टाचार छ। नियम र विधि तोडेर बजेट रकमान्तर गर्ने काम भइरहेको छ गुलावजंगले भने, प्रदेश सरकारले मनपरी खर्च गरिरहेको छ। प्रदेश सरकार असफल नै भइसक्यो। प्रदेश सरकार पूर्णरूपमा भ्रष्टाचारमा डुबेको उनको आरोप छ। कर्णालीमा केही मन्त्रीहरू विवादमा तानिए। मन्त्रीहरू नै चोरी, बलात्कार, ठगी र बैंकिङ कसुरजस्ता अपराधमा जोडिएपछि विवादित बन्न पुगेका हुन्। मूर्ति चोरीको अभियोगमा जेल सजाय भोगेका हुम्लाका छिरिङ डम्डुल लामा कार्चेनलाई मन्त्री नियुक्त गरिएपछि उनी विवादमा तानिए। विवादित बनेका कार्चेनलाई माओवादीले हाल प्रदेश सरकारको उद्योग, पर्यटन, वन तथा वातावरणमन्त्री बनाएको छ। कोर्चेनले तिब्बतको एक गुम्बाबाट करिब १२ सय वर्ष पुरानो ऐतिहासिक मूर्ति चोरेको अभियोगमा जेल सजाय भुक्तान गरिसकेका छन्। यही कारण उनलाई मन्त्री नबनाउन तीव्र दबाब थियो। यद्यपि, कोर्चेन अहिले पनि मन्त्री छन्। यसअघि तत्कालीन भौतिक पूर्वाधारमन्त्री खड्कबहादुर खत्री पनि विवादित बने। उनलाई बैंकिङ कसुरमा अदालतले पक्राउ गर्न आदेश दिएको थियो। एमालेबाट मन्त्री बनेका उनलाई २०७६ साउन २८ गते बैंकिङ कसुरको अभियोगमा उच्च अदालत पाटनले पक्राउ गर्न आदेश दिएको थियो। अदालतले पक्राउ गर्न आदेश दिएपछि उनी मन्त्रीबाट बर्खास्त भएका थिए। यस्तै एमालेबाट प्रदेशसभामा फ्लोरक्रस गरेर माओवादीका मुख्यमन्त्री महेन्द्रबहादुर शाहीको पद जोगाएका अम्मरबहादुर थापा भौतिक पूर्वाधार तथा सहरी विकासमन्त्री बने। तर, मन्त्री बनेपछि उनी पनि विवादमा तानिए। उनले किर्ते जालसाजी मुद्दामा सजाय भोगेर पनि मन्त्री बनेको भन्दै सर्वोच्च अदालतमा मुद्दा दर्ता भयो। फ्लोरक्रस गरेर प्रदेशको भूमि व्यवस्था, कृषि तथा सहकारीमन्त्री बनेका कुर्मराज शाही पनि विवादमा मुछिए। उनीमाथि एक महिलामाथि बलात्कार गरेको आरोप लाग्यो। विवादमा मुछिएका उनी पनि गैरसांसदका रूपमा ६ महिनासम्म मन्त्री बने। केन्द्रीय राजनीतिको छाया पर्दा कर्णालीमा केही सांसदले पद गुमाउनुपरेको छ। जनताको मत पाएर प्रदेशसभामा प्रत्यक्षतर्फ निर्वाचित ६ जना सांसदको पद गुमेको हो। तत्कालीन नेकपा विभाजन र एमालेभित्रको विवादले एमालेबाट निर्वाचित ४ सांसदले सांसद पद गुमाए। यस्तै, माओवादीबाट निर्वाचित २ सांसदको पनि पद गुम्यो। एमालेको निर्णयविपरीत माओवादीका तत्कालीन मुख्यमन्त्री महेन्द्रबहादुर शाहीलाई २०७८ वैशाख ३ मा विश्वासको मत दिएपछि एमालेका प्रकाश ज्वाला, अम्मरबहादुर थापा, कुर्मराज शाही र नन्दसिंह बुढा सांसदबाट बर्खास्त भए। पाँच वर्षका लागि निर्वाचित भएका उनीहरू कार्यकाल पूरा नहुँदै पद गुमाउन पुगे। यस्तै, माओवादीबाट निर्वाचित सांसद धर्मराज रेग्मी नेकपा विभाजनसँगै एमालेमा प्रवेश गरे। माओवादीबाट निर्वाचित अर्का सांसद ठम्मरबहादुर विष्ट पनि केही साताअघि मात्र एमालेमा प्रवेश गरे। उनीहरूले दल बदलेकै कारण अवधि बाँकी छँदै सांसद पद गुमाउनुपरेको हो। केन्द्रले अधिकार हस्तान्तरण गर्न कन्जुस्याइँ गरेको छ। संघीयतालाई बलियो बनाउन केन्द्रले प्रदेशलाई अधिकार हस्तान्तरण गर्नुपर्छ। अधिकारबिना प्रदेशले कसरी काम गर्न सक्छ ? विन्दमान विष्ट  मन्त्री, आर्थिक मामिला तथा योजना प्रदेशमा केन्द्रको प्रभाव हाबी भयो। प्रदेशले स्वतन्त्र भएर काम गर्नै पाएन। प्रदेशले नतिजा दिन नसक्दा संघीयताप्रति नकारात्मक सन्देश गएको छ। गुलावजंग शाह  प्रमुख सचेतक, एमाले अलपत्र परेका आयोजना"
नेपाल बार निर्वाचन : अध्यक्षमा घिमिरेको अग्रता कायमै,"काठमाडौं : नेपाल बार एसोसिएशनको २६औँ केन्द्रीय कार्यसमितिको निर्वाचनको मतगणनामा बृहत् लोकतान्त्रिक प्रगतिशील समावेशी तथा पेसागत कानुन व्यवसायी समूहका अध्यक्ष गोपालकृष्ण घिमिरेको अग्रता कायमै रहेको छ । घिमिरेले हालसम्म गणना भएका मध्ये ९०५ मत प्राप्त गरेका छन् भने प्रगतिशील तथा पेसागत कानुन व्यवसायी समूहका अध्यक्ष विष्णुमणि अधिकारीले ४४७ मत प्राप्त गरेका छन्। नेपाल बार एसोसिएशन २०७८ को प्रमुख निर्वाचन अधिृकत वरिष्ठ अधिवक्ता उषा मल्ल पाठकका अनुसार हालसम्म १३ केन्द्रको मतगणना सम्पन्न भएको छ। तीमध्ये सर्लाही, इलाम, महेन्द्रनगर, पर्सा, दिपायल, झापा, जनकपुर, रौतहट, धनकुटा, धनगढी, सिरहा, बारा, सुर्खेतको मतगणना सम्पन्न भएको हो । हालसम्म गणना भएको मतमा घिमिरेले नेतृत्व गरेको समूहको अग्रता रहेको छ । महासचिवमा हालसम्म अन्जिता खनालले ८१३ र केदारप्रसाद कोइरालाले ५३१ मत प्राप्त गरेका छन्। कोषाध्यक्षमा भरतबहादुर राउतले ८७० र जगतबहादुर कार्कीले ४८६ मत प्राप्त गरेका छन्। मङ्गलबार बिहानदेखि मतगणना सुरु भएको थियो भने बेलुका स्थगित गरेर आज ९ बजेदेखि पुनः मतगणना प्रारम्भ गरिएको हो । बारको यही चैत १९ गते काठमाडौं केन्द्रसहित देशभर ३५ स्थानमा मतदान सम्पन्न भएको थियो । बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि भएको निर्वाचनमा नौ हजार ७०८ मतदाताले मतदान गरेका थिए । त्यसमध्ये उपत्यकामा पाँच हजार ७०० र उपत्यका बाहिर तीन हजार ५०० मतदाता रहेका थिए । सात हजार ४२९ मत मात्र खसेको थियो ।"
सिन्धुलीको तीनपाटन र दुधौलीमा तालमेल गर्ने सत्ता गठबन्धनको निर्णय,"सिन्धुली : स्थानीय तहको निर्वाचन नजिकिदै गर्दा सिन्धुलीका दुई स्थानीय तहमा सत्तारुढ दलहरुबीच चुनावी तालमेल गर्ने सहमति भएको छ । सिन्धुलीको दुधौली नगरपालिका र तिनपाटन गाउँपालिकामा आगामी वैशाख ३० गते हुने स्थानीय तहको निर्वाचनमा सत्ता गठबन्धनमा रहेका दलहरुबीच चुनावी तालमेल गर्ने सहमति भएको हो । बुधबार तिनपाटन गाउँपालिकामा सत्तारुढ नेपाली कांग्रेस, नेकपा (माओवादी केन्द्र) र नेकपा (एकिकृत समाजवादी) ले चुनाबी तालमेल गर्ने निर्णय गरेका हुन् । गठबन्धनबीच वडा र पालिका अध्यक्ष तथा उपाध्यक्ष भागबन्डा गरेर उम्मेदवार तय गर्ने समेत सहमति भएको नेपाली कांग्रेसका युवा नेता मुकेश घिमिरेले जानकारी दिए । 'बैठकमा अग्रगमन र प्रतिगमन तथा लोकतान्त्रिक व्यवस्था विरोधीबीचको लडाइँ भएकाले चुनाव जित्न मात्र नभइ देश जिताउनका लागि गठबन्धन गर्नु परेको दलहरुको निश्कर्ष छ,' घिमिरेले भने । नेपाली कांग्रेसका क्षेत्रीय सभापति कर्ण थापा, नेकपा माओवादी केन्द्रका पालिका इन्चार्ज अशोक पुलामी, नेकपा एकिकृत समाजवादीका पदेश सदस्य अमर थापा, तथा तिनपाटन गाउँपालिका इन्चार्ज खेमराज दाहाल, नेपाली कांग्रेस तिनपाटन गाउँपालिका सभापति सोम प्रसाद घिमिरे, माओवादी केन्द्रका अध्यक्ष आनन्द कार्की, नेकपा एकिकृत समाजवादीका अध्यक्ष पुनबहादुर मश्राङ्गीसहितको बैठकले गठबन्धनविच तालमेल गरेर निर्वाचनमा जाने निर्णय गरेका हुन् । यसअघि तिनपाटन गाउँपालिकामा नेपाली कांग्रेसबाट अध्यक्ष र नेकपा एमालेबाट उपाध्यक्षमा विजयी भएका थिए । तिनपाटन गाउँपालिकामा नेकपा एमाले दोस्रो दल हो । २०७४ सालको स्थानीयतहको निर्वाचनमा नेकपा एमालेका छत्र दाहाल नेपाली कांग्रेसका कर्ण थापासँग २२ मत अन्तरले गाउँपालिका अध्यक्षमा पराजित हुन परेको थियो । उता जिल्लाको दोस्रो नगरपालिका दुधौली नगरपालिकामा पनि सत्तारुढ दलहरुबीच चुनाव तालमेल गर्ने सहमति भएको छ । मंगलबार बसेको गठबन्धनको बैठकले चनावी तालमेल गर्ने निर्णय गरेको नेकप माओवादी केन्द्र दुधौली नगरकमीटिका अध्यक्ष दिपक खड्काले जानकारी दिए । जिल्लाका अन्य सातवटा पालिकामा पनि सत्तारुढ दलहरुबीच भुनावी तालमेल गर्न आवश्यक छलफल भइरहको बताइएको छ । नेपाली कांग्रेसले र माओवादी केन्द्रले केही वडाहरुमा सर्वसम्मत उम्मेदवार तय गरेको छ । जिल्लाका दुई नगरपालिकासहित नौं वटा स्थानीय तह रहेकोमा यसअघिको निर्वाचनमा नेकपा एमाले, नेपाली कांग्रेस र नेकमा माओावदी केन्द्रले तीनतीनवटा स्थानीय तह जितेका थिए । सत्तारुढ दलहरुविच तालमेलको तयारी भइरहेका बेला नेकपा एमाले भने बुधबारसम्ममा जिल्लाका सबै पालिकामा वडा अध्यक्षहरुको उमेदवार टुंगो लगाउने नेकपा एमाले सिन्धुली प्रचार विभाग प्रमुख सन्जय दाहालले बताए ।"
कंगोमा विद्रोहीको आक्रमण : शान्ति मिशनमा रहेका एक नेपाली सैनिकको मृत्यु,"काठमाडौं : शान्ति मिशनका लागि कंगोमा रहेका एक नेपाली सैनिक जवानको विद्रोहीको आक्रमणमा परेर मृत्यु भएको छ। अपरेशन 'बाली'का क्रममा विद्रोहीले अज्ञात स्थानबाट अचानक गरेको फायरबाट घाइते भएपछि हेलिकप्टरमार्फत थप उपचारको लागि बुनियाँस्थित लेबल२ अस्पतालमा लगिएका सुर्खेत, गुर्माकोट१४का सिपाही अनिल गुरुङ्ग मंगलबार उपचारको क्रममा मृत्यु भएको नेपाली सेनाले जनाएको छ। प्रधान सेनापति महारथी प्रभुराम शर्माले कर्तव्य पालनाको सिलसिलामा नेपाली शान्ति सैनिकको मृत्युवरण भएको बताउँदै उनको योगदानप्रति उच्च सम्मान प्रकट गरेका छन्। शान्ति स्थापना जस्तो महान एवं पवित्र कार्यमा संलग्न नेपाली शान्ति सैनिकको आफ्नो कर्तव्य पालनाको सिलसिलामा मृत्युवरण भएकोमा निज शान्ति सैनिकप्रति प्रधान सेनापति महारथी श्री प्रभुराम शर्माले समस्त नेपाली सेना परिवारको तर्फबाट उहाँको बलिदानीपूर्ण योगदानप्रति उच्च सम्मान प्रकट गर्नु भएको छ। सिंगो नेपाली सेनालाई नै स्तब्ध बनाएको यस दुस्खद् घडीमा शोक सन्तप्त परिवारजनप्रति नेपाली सेना हार्दिक समवेदना प्रकट गर्दछ जंगी अंड्डाको जनसम्पर्क तथा सूचना निर्देशनालयद्वारा जारी विज्ञप्तिमा भनिएको छ।"
सत्ता गठबन्धनको चुनावी कमाण्डर पौडेल,"काठमाडौं : सत्तारूढ गठबन्धन दलले स्थानीय तहको निर्वाचनमा तालमेल गर्ने मोडालिटीबारे सत्ता गठबन्धनबीच छलफल गरेको छ। प्रधानमन्त्री निवास बालुवाटारमा बसेको गठबन्धनका शीर्ष नेताहरूको बैठकले मंगलबार निर्वाचन परिचालन तथा अनुगमन समिति बनाएको छ। नेपाली कांग्रेसका नेता रामचन्द्र पौडेलको नेतृत्वमा १० सदस्यीय समिति गठन गरेको हो । स्थानीय तह निर्वाचनमा तालमेल गर्ने नीतिगत निर्णय सत्ता गठबन्धनका ५ दलले यसअघि नै गरिसकेका थिए। चैत १७ गते बसेको गठबन्धनको बैठकले स्थानीय तहको निर्वाचनमा तालमेलको सहमति गरेको थियो। त्यसका लागि प्रदेश र जिल्ला र पालिकास्तरीय समिति बनाउने निर्णय भएको थियो। समितिलाई चैत २२ गते प्रतिवेदन बुझाउन भनिएको थियो। सात प्रदेश ७७ जिल्ला र ७५३ वटै पालिकामा गठित संयन्त्रले मंगलबार देशभरको प्रतिवेदन दिएको थियो। स्थानीय संयन्त्रले बुँदागत आधारमै सबै पार्टीको २०७४ को र हालको अवस्थाको विश्लेषण गरेको छ। स्थानीय तहमा विगतको निर्वाचन परिणाम र पछिल्लो राजनीतिक अवस्थाका आधारमा चुनावी रणनीति बनाउने गठबन्धनको तयारी छ। सोही प्रतिवेदनका आधारमा चुनावी गठबन्धनको विषय अगाडि बढेको हो। परिचालन तथा अनुगमन समितिमा कांग्रेसबाट सञ्चारमन्त्री ज्ञानेन्द्रबहादुर कार्की, महामन्त्री गगनकुमार थापा, नेकपा माओवादीबाट वर्षमान पुन, प्रमुख सचेतक देव गुरूङ, नेकपा एकीकृत समाजवादीबाट वेदुराम भुसाल, उपमहासचिवमा विजय पौडेल, जनता समाज पार्टीबाट अशोक राई र मन्त्री रेणु यादव, राष्ट्रिय जनमोर्चाबाट हिमाल पुरी छन्। समितिका संयोजक पौडेलले समितिको बैठकसमेत आह्वान गरे। गठबन्धन दलबीच गठबन्धन गरेरै जाने तयारी भएको छ। कसरी गर्ने ? समिति कसरी परिचालन गर्ने भन्नेबारे छलफल राखेका छौं, उनले मंगलबारै बालुवाटारमा बैठक बोलाएको बताउँदै भने, कुन स्थानीय तहमा कसको प्रभाव सबैभन्दा बढी छ। हामी सबै कुरा विचार र अध्ययन गरेर सम्बन्धित स्थानीय तहमा गठबन्धन गर्छौं। सबै पार्टीहरूको धारणाअनुसार चुनाव परिचालन समिति कहाँ कसलाई कसरी परिचालन गर्ने भन्ने बारे तय गर्छौं। गठबन्धनको बैठकमा नेताहरूले अर्थतन्त्रमा देखिएका समग्र समस्याका विषयमा जानकारी गराएका थिए। अर्थतन्त्र सुधारका लागि प्रधानमन्त्री शेरबहादुर देउवालाई पहलका लागि आह्वानसमेत गरे। गठबन्धनको बैठकमा भएको छलफलका विषयमा नेता झलनाथ खनालले सञ्चारकर्मीसँग कुरा गर्दै भने, हामीले अर्थतन्त्रमा सिर्जित समस्याहरू समाधानका लागि प्रधानमन्त्रीसँग अनुरोध गरेका छौं। उहाँले पनि विज्ञहरूसँग परामर्श गर्दै आएको र थप परामर्श गरी अगाडि बढ्ने बताउनुभएको छ। स्थानीय तह निर्वाचनका लागि उम्मेदवार टुंग्याउने काम तत्काललाई रोक्न कांग्रेसले जिल्ला समितिहरूलाई निर्देशन दिएको छ। सत्ता गठबन्धनबीच चुनावी तालमेल गरेर अघि बढ्ने निर्णय भएसँगै कांग्रेसले तत्काललाई उम्मेदवार सिफारिस नगर्न कार्यकर्तालाई निर्देशन दिएको छ। कांग्रेस पार्टी कार्यलयका मुख्य सचिव कृष्णचन्द्र पौडेलले भने, कांग्रेसको विधानअनुसार जुन तहले टिकटको सिफारिस गर्ने हो। त्यो तहले कांग्रेसले दिएको समय सीमाभित्र टुंगो लगाउने भनिएको थियो। उनका अनुसार केन्द्रबाट अर्को निर्णय नआउँदासम्म टिकट दिने काम होल्ड गर्न भनिएको हो। उनले भने, सिफारिसलगायतका सबै काम गरे पनि नाम भने नतोक भनेको हो। अर्को सूचना नआउँदासम्म रोक्न भनिएको हो। यसअघि उपसभापति पूर्णबहादुर खड्का संयोजकत्वको स्थानीय तह निर्वाचन केन्द्रीय परिचालन समिति मातहतलाई परिपत्र गरेर उम्मेदवार टुंग्याउने समयावधि तोकेको थियो। जसअनुसार वडा कार्यसमितिले चैत २१ र पालिकाले चैत २३ सम्म उम्मेदवार टुंग्याएर नामावली बुझाउन निर्देशन दिएको थियो। यस्तै प्रदेशसभा निर्वाचन क्षेत्र कार्यसमितिले चैत २५, प्रतिनिधिसभा निर्वाचन क्षेत्र कार्यसमितिले चैत २७, जिल्ला कार्यसमितिले चैत २९ र प्रदेश कार्यसमितिलाई वैशाख १ गतेसम्म उम्मेदवारको टुंगो लगाएर नामावली पठाउन भनिएको थियो। पाँच दलीय गठबन्धनको तालमेल गर्न आवश्यक पर्ने भएको हुँदा यस्तो सर्कुलर गरिएको पौडेलले बताए। गत बिहीबार बसेको गठबन्धनको बैठकले स्थानीय तहको पार्टीगत अवस्थाबारे केन्द्रमा रिपोर्ट गर्न निर्देशन दिने काम गरेको गठबन्धनमा सहभागी एक नेताले बताए। अबको ३ दिनमा रिर्पोट आउने गरी चैत २५ गतेभित्र रिपोर्ट पठाइसक्ने मंगलबारको बैठकले ताकेता गरेको छ। प्रदेश, जिल्ला र पालिका तहमा बनेको संयन्त्रले रिपोर्ट पठाएपछि पौडेल नेतृत्वको समितिले अवस्थाबारे विशेष रूपमा विश्लेषण गर्नेछ। राष्ट्रिय जनमोर्चाकी उपाध्यक्ष दुर्गा पौडेलले विश्लेषण गरेर आएको रिपार्टबाट चुनावी तालमेलबारे मोडालिटी तयार गरिने बताइन्। गठबन्धनको बैठकमा प्रधानमन्त्रीको भारत भ्रमणबारे पनि छलफल गरिएको थियो। प्रधानमन्त्री देउवाले भ्रमणका उपलब्धिबारे जानकारी गराउँदै समग्रमा भ्रमण सफल भएको बताएका थिए।"
धादिङमा कांग्रेसमा टिकटको विषयमा विवाद : गाउँपालिका अध्यक्षमाथि आक्रमण,धादिङ : खनियाबास गाउँपालिका३ बच्छलामा गाउँपालिका अध्यक्षमाथि आक्रमण भएको छ। नेपाली कांग्रेस वडाध्यक्षको टिकट सफिारिस गर्न छलफल भइरहेको समयमा कांग्रेसका प्रदेश क्षेत्रीय सभापतिसमेत रहेका गाउँपालिका अध्यक्ष रणबहादुर तामाङमाथि आक्रमण भएको हो। कांग्रेसका कार्यकर्ता राजु पाख्रिनको समूहले आक्रमण गरेको अध्यक्ष तामाङले आरोप लागाए। पाख्रिन र अध्यक्ष तामाङबीच टिकटका विषयमा विवाद भएको बताइएको छ। घाइते तामाङको सत्यदेवी स्वास्थ्यचौकीमा उपचार गरिएको छ। आरोपित पाख्रिनलाई गए राति दार्खा प्रहरी चौकीले पक्राउ गरेको छ। घटनाबारे अनुसन्धान भइरहेको प्रहरी नायब उपरीक्षक जागेश्वर भण्डारीले बताए।रासस
"मतदाता शिक्षामा अर्बौं खर्च, लाखौं मत बदर","काठमाडौं : निर्वाचन आयोगले २०७४ को प्रतिनिधिसभाप्रदेशसभा निर्वाचनमा १ अर्ब ५० करोड रुपैयाँभन्दा बढी मतदाता शिक्षामा खर्च गर्यो। तर, प्रतिनिधिसभाको समानुपातिकतर्फ १० लाख ४२ हजार ७ सय ७७ मत बदर भयो। यो भने खसेको मतको ९८४ प्रतिशत हो। प्रदेशसभाको समानुपातिकतर्फ १५ लाख ६८ हजार १ सय ९१ मत बदर भयो। जुन १४८१ प्रतिशत हो। त्यही वर्ष भएको स्थानीय निर्वाचनमा भएको मत बदरसम्बन्धी यकिन तथ्यांक भेटिँदैन। तर, काठमाडौं महानगरपालिकाको उपप्रमुख एउटै पदमा मात्रै २० हजारभन्दा बढी मत खेर गएको आयोगकै पदाधिकारी बताउँछन्। मतदाता शिक्षा प्रभावकारी नहुँदा बदर मत बढेको आयोगका पूर्वसचिव शारदाप्रसाद त्रिताल बताउँछन्। मतदाता शिक्षा अभावले बढी मत बदर भइरहेको छ, पूर्वसचिव त्रिताल भन्छन्, आयोगले मतदाता शिक्षा त सञ्चालन गर्छ। तर, त्यो सञ्चालन गर्ने व्यक्तिसमूहले राम्रोसँग काम गरिदिँदैनन्। आधुनिक प्रविधिको प्रयोग गर्न हिचकिचाहटका कारण धेरै मत बदर भएको बताउँछन्, पूर्वप्रमुख निर्वाचन आयुक्त नीलकण्ठ उप्रेती। उनका अनुसार विद्युतीय मतदान उपकरणको प्रयोगमा हिचकिचाहटदेखि मतपत्रको डिजाइन, रङ र मतदाता शिक्षाको अभावलगायत कारणले धेरै मत बदर भइरहेको छ। छाप लगाउने प्रक्रिया, मतपत्रको रङ, मसीको रङ, स्वस्तिक छापको रबरका कारण मत बदर हुन्छ। कहिलेकाहीँ मतदान अधिकृत आत्तिएर वा भुलेर मतपत्रमा हस्ताक्षर गर्न बिर्सने गर्दा पनि मतपत्र बदर हुने गरेको उप्रेती बताउँछन्। आयोगका अनुसार मतदाताले स्वस्तिक छाप सही रूपमा लगाउन नजान्दानचाहँदा मत बदर हुन्छ। यस्तै, एउटै चुनाव चिह्नमा धेरैपटक स्वस्तिक चिह्नको प्रयोग गरेको भेटिन्छ। स्वस्तिक चिह्नको सट्टा औंठाछाप लगाएको, चुनाव चिह्नमा डटपेनको प्रयोग गरेको पाइन्छ। तोकिएको घेराभित्र स्वस्तिक छाप पार्न नसक्ने, एउटै पदमा धेरै उम्मेदवारलाई मतदान गरेका मतपत्र भेटिन्छ। दलहरूबीच गठबन्धन गर्दा उम्मेदवारी फिर्ता भएकालाई पनि मतदान गर्ने गरेको आयोगका पदाधिकारी बताउँछन्। अर्कातर्फ धेरै मतपत्रका कारण मतदाता अलमल भई कोठाभित्र सही रूपमा स्वस्तिक छाप लगाउन नसकेका मतपत्र बदर हुने क्रम बढेको जनाइएको छ। आयोगले २०६४ सालदेखि मतदाता शिक्षाको घरदैलो कार्यक्रम सञ्चालनमा ल्याएको थियो। तर, त्यो प्रभावकारी भएन। यसपटक स्थानीय निर्वाचनमा मतदान केन्द्रमै सूचना केन्द्र राख्ने आयोगको तयारी छ। त्यसका लागि २२ करोड बजेट छुट्ट्याइसकेको छ। यसपटक घरदैलो कार्यक्रम हटाइएको आयोग सहप्रवक्ता सूर्यप्रसाद अर्याल बताउँछन्। घरदैलो कार्यक्रममा निकै गुनासा आए, सहप्रवक्ता अर्याल भन्छन्, यसपटक त्यो कार्यक्रम छैन। आयोगले वैशाख २९ र ३० गते मतदान केन्द्रमै मतदान सूचना केन्द्र बनाएर मतदाता शिक्षा कार्यक्रम सञ्चालन गर्न लागेको हो। बोस्रर, सामाजिक सञ्जाल, अनलाइन मिडियालगायत माध्यमबाट भने कार्यक्रम जारी रहने अर्यालको भनाइ छ। हरेक निर्वाचनमा ठूलो संख्यामा मत बदर भइरहे पनि राजनीतिक दलले गम्भीरतापूर्वक लिएका छैनन्। दलहरूको संरचना गाउँगाउँसम्म हुन्छ। उनीहरूले राम्रोसँग मतदाता शिक्षा कार्यक्रम गर्दैनन्। आयोगका पूर्वसचिव त्रिताल पार्टीको संयन्त्र परिचालन गर्ने हो मत बदर स्वतः घटने बताउँछन्। राजनीतिक दल सक्रिय हुनुपर्छ, उनी भन्छन्, उनीहरूको संयन्त्र तल्लो तहमा छ। तर, उनीहरूको संयन्त्रले काम नगरेको अवस्था छ। सत्तासीन कांग्रेस सहमहामन्त्री जीवन परियार यसमा आयोग र दल दुवैको कमजोरी रहेको स्वीकार गर्छन्। मतदाता शिक्षा प्रभावकारी नहुँदा नै मत बदर भइरहेको छ, सहमहामन्त्री परियार भन्छन्, मतदाता शिक्षा दिने दायित्व आयोग र पार्टीहरूको हो। आयोगले पनि प्रभावकारी रूपमा शिक्षा दिनुपर्छ। मतदाता स्वयं पनि सचेत हुनुपर्ने परियार बताउँछन्। एमाले निर्वाचन विभाग उपप्रमुख नीरज आचार्य पनि मतदाता शिक्षाको अभाव मुख्य कारक रहेको बताउँछन्। दलहरूले गठबन्धन गरेर एउटै मतपत्रमा धेरै ठाउँमा मतदान गराउन लगाउँदा समस्या भएको नेता आचार्यको भनाइ छ। एउटै मतपत्रमा पनि भिन्नभिन्न उम्मेदवारलाई फरकफरक चिह्नमा मतदान गराउन खोज्दा बदर हुन्छ, आचार्य भन्छन्, २०७४ मा वाम गठबन्धन भयो। संघमा एउटा, प्रदेशमा अर्काे र समानुपातिकमा आफ्नै दलको चिह्न खोजेर भोट हाल्नुपर्ने अवस्था भयो। मतदाता अलमलमा पर्दा त्यतिबेला धेरै मत बदर भयो। लोकतान्त्रिक समाजवादी पार्टी नेता लक्ष्मणलाल कर्ण भने बदर मत संख्या घटाउने मुख्य दायित्व आयोगकै भएको तर्क गर्छन्। यसमा आयोग गैरजिम्मेवार भएको आरोप लगाउँछन् नेता कर्ण। निर्वाचन आयोगले मतदाता शिक्षाको नाममा करोडौं खर्च गर्छ। तर, त्यो पैसा कहाँ जान्छ ? थाहा छैन। मतदाताले कुनै शिक्षा पाएका छैन, कर्ण भन्छन्। दल र उम्मेदवारको पनि दायित्व भए पनि सबैभन्दा ठूलो भूमिका आयोगकै भएको उनी बताउँछन्। उनका अनुसार मधेसमा मतदाता शिक्षाको विषयले कुनै काम नै गरेको छैन। सरकारी बजेट सित्तैमा खर्च भइरहेको उनको भनाइ छ। निर्वाचन आयोगले नै हो यो गर्ने हो। तर, किन गरेको छैन ? मलाई पनि थाहा छैन, उनी भन्छन्, आयोगको छलफलमा पनि मैले यो विषयमा कुरा उठाएको थिएँ। प्रचारप्रसारबिना त बदर भइहाल्छ नि ! एकीकृत समाजवादी नेतृ सरलाकुमारी यादव मधेसका महिला अशिक्षित भएका कारण मत दिँदा धेरै बिग्रिने गरेको बताउँछिन्। भन्छिन्, गाउँघरमा महिला पढेलेखेका हुँदैनन्। उनीहरू जानकार पनि हुँदैनन्। घरका मान्छे भोट यसमा दे त भन्छन्। तर, कसरी दिने भनेर पनि सिकाउँदैनन्। घरदैलो गरे पनि मतदाता शिक्षा दिने विषयमा दलहरू कुनै चासो नराखेका कारण पनि धेरै मत बिग्रिने उनको भनाइ छ। घरदैलो जान्छ तर कसरी भोट होल्ने हो भनेर सिकाउँदैनन्, न सिकाउने हो भने यो पटक पनि बिग्रिन्छ, उनी भन्छिन्। सबैभन्दा धेरै मधेसका महिलालाई भोट हाल्ने तरिका घरघरमा गएर सिकाउनुपर्ने उनी बताउँछिन्। गठबन्धन गरेका दलहरूले नै राम्ररी सिकाउन नसक्दा पनि मत बदर हुने गरेको आयोग बताउँछ। आयोग सहप्रवक्ता अर्याल गठबन्धन गरेर निर्वाचनमा जाँदा पनि धेरै मत बदर भएको बताउँछन्। दलहरू गठबन्धन त गरेर गए तर आमनागरिकलाई त्यो विषयमा राम्रोसँग जानकारी गराएनन्, उनी भन्छन्, जसले गर्दा धेरै मत बदर भयो। एउटै पानामा लामो मतपत्र र थरीथरी चुनाव चिह्नका कारण मतदाता अलमलमा पर्दा पनि मतपत्र बदर हुने गरेको छ। एउटै पानाको लामो मतपत्र हुन्छ, अर्याल भन्छन्, थरीथरी चिह्न हुन्छन्। समय छोटो हुन्छ। त्यसैले मतदाता अलमल भएर मतदान गर्दा धेरै मत बदर हुने गरेको पाइयो। आगामी स्थानीय निर्वाचनमा १६ देखि ५६ लहरको मतपत्र हुनेछ। सबैभन्दा धेरै काठमाडौंको मतपत्रमा ५६ लहर हुनेछन्। डोल्पाको मतपत्रमा १६ लहर हुनेछ। आयोगका अनुसार २३ लहर समूहका ७७ प्रकारका १ करोड ९४ लाख मतपत्र छापिँदै छन्। मत बदर कम गर्न आधुनिक प्रविधिको प्रयोग गर्नुपर्ने विज्ञ बताउँछन्। विद्युतीय उपकरणको प्रयोगले मात्रै मत बदर रोकिने उनीहरूको तर्क छ। पूर्वप्रमुख निर्वाचन आयुक्त उप्रेती मत बदर रोक्न सबैभन्दा महत्वपूर्ण विकल्प नै विद्युतीय उपकरणको प्रयोग भएको बताउँछन्। पहिलो र सबभन्दा राम्रो भनेकै आधुनिक प्रविधि अर्थात् भोटिङ मेसिनको प्रयोग हो, उनी भन्छन्। विद्युतीय मतदानलाई बढावा दिनुपर्नेमा आयोग भने त्योबाट भागिरहेको छ। अर्का पूर्वप्रमुख निर्वाचन आयुक्त भोजराज पोखरेल पनि विद्युतीय मतदान उपकरण प्रयोगले मतदान थप प्रभावकारी बनाउन सकिने बताउँछन्। उम्मेदवार वा पार्टी मन नपरे कसैलाई पनि भोट नगर्ने भन्दै नो भोटको व्यवस्था मतपत्रमा राख्नुपर्ने माग पनि उठिरहेको छ। यससम्बन्धी व्यवस्थाका लागि सर्वोच्च अदालतमा मुद्दा विचाराधीन छ। पूर्वसचिव त्रिताल पनि नो भोट को व्यवस्था राखिए बदर मत घट्न सक्ने बताउँछन्। नो भोट सिस्टम राख्ने हो भने बदर मत घट्छ, उनी भन्छन्, अहिले मन नपरीनपरी पनि भोट हाल्नुपरेको छ। त्यसैले कतिपयले जानीजानी पनि मत बदर गराइराखेका हुन्छन्। दल, नेताको व्यवहार, क्रियाकपालले धेरै मतदाता निराश छन्। भोट दिन नजाँदा पनि प्रश्न उठाउनेहरू हुन्छन्। त्यसकारण उनीहरूले दुई चिह्नको बीचमा भोट हालेर बदर गर्ने गर्छन, त्रिताल भन्छन्। शिक्षाको प्रतिशत बढ्दो छ। सूचनाप्रविधिको विकासले फड्को मारेको छ। तापनि मतपत्र बदरको संख्या घट्न सकेको छैन। आयोगका अनुसार सरदर ५ प्रतिशत बदर हुने गरेको छ। २०४८ सालको निर्वाचनमा ३ लाख २ हजार २३, २०५१ को मध्यावधिमा २ लाख ४१ हजार ७१ मत बदर भएको आयोगको तथ्यांक छ। २०५६ सालको संसदीय निर्वाचनमा पनि २ लाख ४४ हजार ९ सय २ मत बदर भएको थियो। २०६४ र २०७० सालको संविधानसभा निर्वाचनमा बदर मत संख्या झन् बढेको थियो। २०६४ मा प्रत्यक्षतर्फ ५ लाख ६० हजार ११ र २०७० सालमा ४ लाख ७१ हजार ८ सय २६ मत बदर भयो। समानुपातिक निर्वाचनतर्फ पनि बदर मतको संख्या उल्लेख्य नै छ। पहिलो संविधानसभा निर्वाचनमा ४ लाख ७ हजार ४ सय ६२ र दोस्रोमा ३ लाख १२ हजार ८ सय ४१ मत बदर भएको थियो। २०७४ सालका तीनै तहका निर्वाचनमा पनि बदर मत धेरै छ। स्थानीय निर्वाचनमा ३१८ प्रतिशत बदर भयो। प्रतिनिधिसभा र प्रदेशसभाको प्रत्यक्षतर्फ करिब ३ प्रतिशत बदर भएको आयोगको तथ्यांक छ। तीनै तहको निर्वाचनमा २६ लाख १० हजार ९ सय ६८ मत बदर भएको थियो। प्रतिनिधिसभामा समानुपातिकतर्फ १ करोड ५ लाख ८७ हजार ५ सय २१ मतदान भएको थियो। जसमा ९५ लाख ४४ हजार ७ सय ४४ मत सदर र १० लाख ४२ हजार ७ सय ७७ मत बदर भएको थियो। त्यो खसेको मतको ९८४ प्रतिशत हो। प्रदेशसभातर्फ ९० लाख १९ हजार ३ सय ३० मत सदर भएको थियो। १५ लाख ६८ हजार १ सय ९१ मत बदर भएको थियो। जुन १४८१ प्रतिशत थियो। दलहरूले ०७४ को स्थानीय निर्वाचनमा गठबन्धन गर्दा पनि धेरै मत बदर भएको पाइएको थियो। काठमाडौं महानगरपालिकाको उपप्रमुख पदमा धेरै बदर भएको आयोगको तथ्यांकले देखाउँछ। त्यति बेला एमाले र राप्रपाबीच गठबन्धन भएको थियो। महानगरपालिका प्रमुखमा एमाले र उपप्रमुखमा राप्रपाका उम्मेदवारलाई सघाउने गठबन्धन बन्यो। तर, एमालेको उम्मेदवार नै नदिएको उपप्रमुखमा २० हजारभन्दा बढी मत पर्यो। जुन, मत कतै पनि गणना नभई खेर गएको थियो। त्यति बेला गठबन्धन भएका धेरै स्थानमा यस्तै नतिजा आएको आयोगका सहायक प्रवक्ता अर्याल बताउँछन्। त्यतिबेला काठमाडौंको उपप्रमुखमा एमालेको उम्मेदवार नै थिएनन्, अर्याल भन्छन्, उम्मेदवार नै नभएको पदमा पनि २० औं हजार मतदान भएको थियो। परम्परागत कागजी मतपत्र, ठूलो आकारको मतपत्र, राजनीतिक दल र उम्मेदवारलाई तालिमको अभाव, निर्वाचन शिक्षाको प्रचारप्रसारको कमीका कारण मतपत्र बदर हुने गरेको विज्ञको भनाइ छ।"
'प्रत्यक्ष प्रसारणको नाममा धमलाले निषेधित कक्षमा प्रवेश गरी अमर्यादित व्यवहार देखाए',"काठमाडौं : नेपाल वायुसेवा सञ्चालक संघले प्रत्यक्ष प्रसारणको नाममा पत्रकार ऋषि धमलाले असंवेदनशील व्यवहार देखाएको भन्दै आपत्ति जनाएको छ। प्रधानमन्त्री शेरबहादुर देउवा भारतबाट स्वेदश फर्किने क्रममा पत्रकार धमलाले असभ्य र उडान सुरक्षामा गम्भीर असर पुग्ने व्यवहार देखाएको प्रवक्ता योगराज कँडेल शर्माद्वारा जारी विज्ञप्तिमा भनिएको छ। उडानका क्रममा अपनाउनुपर्ने नियमलाई समेत उल्लंघन गर्दै निषेधित कक्षमा क्यामेरासहित प्रवेश गरी अमर्यादित व्यवहार देखाएको संघको ठहर छ। 'उक्त उडानमा यात्रुलाई अनावश्यक हैरानी हुने कार्य नगर्न चालक दलको पटकपटकको अनुरोधलाई बेवास्ता गर्दै जबरजस्ती लाइभ समाचार प्रसारण गर्नु भीभीआइपी सुरक्षा प्रोटोकलको समेत उल्लंघन भएको हुँदा यस्ता अवाञ्छित कार्य नगर्नु हुन अनुरोध छ,' विज्ञप्तिमा भनिएको छ। यसअघि प्रेस काउन्सिलले पनि पत्रकार धमलासँग स्पष्टीकरण सोधेको थियो।"
गायक एड्रियन प्रधान न्यु इयर इभमा नेपालगन्ज आउँदै,"नेपालगन्ज : चर्चित गायक एड्रियन प्रधान न्यु इयर इभ कार्यक्रमका लागि ३० चैत्रमा नेपालगन्ज आउने भएका छन्। नेपालगन्जको चार तारे होटल सिद्धार्थले आयोजना गरेको सिद्धार्थ न्यु इयर इभ २०७९ मा ७ जना राष्ट्रिय कलाकारको नेतृत्व गर्दै एड्रियन प्रधान आउन लागेका हुन्। प्रधान रचनाकार एवं संगीतकार पनि हुन्। उनी साढे २ दशक अघि स्थापना गरिएको चर्चित रक ब्यान्ड १९७४ एडीसँग आबद्ध छन्। यो ब्याण्डका परेलीमा लुकाइ राख न, चौबन्दी चोली र फूलबुट्टे साडीमा, गुराँसै फूल्यो बनैमा जस्ता दर्जनौ अजम्बरी र लोकप्रिय गीत जनजिब्रोमा छन्। होटल सिद्धार्थले नेपाली नयाँ वर्षलाई लक्षित गरेर आयोजना गर्न लागेको सांस्कृतिक कार्यक्रमबारे जानकारी दिन आयोजना गरेको पत्रकार भेटघाट कार्यक्रममा सिद्धार्थ ग्रुप अफ कम्पनीजका क्षेत्रीय प्रबन्धक केशव न्यौपानेले कोरोना कहरको पीडा मेटाउने गरी चर्चित ब्याण्डलाई नेपालगन्जमा ल्याउन लागेको बताए। उनले भने, कोरोनापछिको उल्लासमय वातावरणमा करिब ५०० जनामाझ हामी नयाँ वर्षलाई स्वागत गर्दैछौं।कार्यक्रममा डीजे बीक्यास र नेपालगन्जका गीतसँगकुन्त ब्याण्डको पनि प्रस्तुती हुनेछ। होटल सिद्धार्थले हरेक नयाँ वर्षको पूर्वसन्ध्यामा विभिन्न कलाकारहरु सहित कार्यक्रम गर्दै आएको छ। गत वर्ष नेपाली नयाँ वर्षको पूर्वसन्ध्यामा प्रमोद खरेल, अलिना चौहान, हास्य कलाकार सुमन कोइराला र चालु अंग्रेजी नयाँ वर्षको पूर्वसन्ध्यामा प्रकाश सपुत, स्वपना सुमन साहित्य डीजे र ब्यान्डबाट भरपूर मनोरञ्जन प्रदान गरिएको थियो।"
सर्लाहीमा गोली चल्दा भारतीय नागरिकको मृत्यु,"सर्लाही : सर्लाहीको सदरमुकाम मलंगवामा गोली प्रहारबाट एक जना भारतीय नागरिकको मृत्यु भएको छ। स्थानीयबासीका अनुसार मलंगवा९ मा गोली चलेको हो। मृत्यु भएका अन्दाजी ३५ वर्षीया इन्दल महतो रहेको प्रहरीले जनाएको छ। उनी भारतको विहारस्थित सितामढीको कन्हौली थानाका स्थायी बासिन्दा रहेको अनुसन्धानबाट खुल्न आएको प्रहरीले जनाएको छ। मृतकको शव प्रादेशिक अस्पतालमा राखिएको छ। गोली लागेको हो धारिलो हतियारले प्रहार गरेको हो भन्नेबारे खुल्न नसकेको प्रहरीले जनाएको छ। तर, स्थानीय बासिन्दाले गोली नै चलेको बताएका छन्। दोषीलाई खोज्न प्रहरीले सर्च अपरेशन सुरु गरेको छ।"
हिसानको महाधिवेशन २५ र २६ चैतमा,"काठमाडौं : उच्च शिक्षालय तथा माध्यमिक विद्यालय सङ्घ, नेपाल (हिसान) को आठौँ राष्ट्रिय महाधिवेशन यही चैत २५ र २६ गते काठमाडौँमा हुने भएको छ। शिक्षा विकासमा सार्थक साझेदारी : हिसानको योगदान र जिम्मेवारी भन्ने मूल नाराका साथ मुलुकभर सञ्चालित निजी शिक्षालयहरुको राष्ट्रव्यापी सञ्जाल मानिने सो सङ्घको महाधिवेशनको उद्घाटन राष्ट्रपति विद्यादेवी भण्डारीबाट हुने कार्यक्रम तय भएको आज आयोजित पत्रकार सम्मेलनमा जानकारी दिइयो। अधिवेशनका अवसरमा नेपालमा शिक्षाको सबलीकरण र निजी क्षेत्रको योगदान भन्ने विषयमा एक दिवसीय हिसान शिक्षा बहसको कार्यक्रम पनि राखिएको अध्यक्ष रमेशकुमार सिलवालले जानकारी दिए। महाधिवेशनले नेपालभर सञ्चालित निजी शिक्षालयहरुबीचको एकतालाई मजबुत तुल्याउन, निजी शिक्षालयहरुको समस्याहरू पहिचान गरी सामूहिकरूपमा समस्या समाधान गर्न, दबाब समूहका रूपमा कार्य गर्न, नीति निर्माणमा सकारात्मक भूमिका खेल्न तथा शैक्षिक एवं प्राज्ञिक विकासको कार्यमा महत्वपूर्ण योगदान दिनेछ। हालः सञ्चालनमा रहेका निजी लागानीबाट सञ्चालित माध्यमिक विद्यालय शून्य२ तथा उच्च शिक्षालयहरुको सङ्ख्या एक हजार ९७७ भन्दा बढी पुगिसकेको छ। करिब पाँच लाख ५० हजार विद्यार्थीहरू अध्ययनरत छन् भने दुई लाखभन्दा बढी शिक्षक, प्राध्यापक एवं कर्मचारी प्रत्यक्ष तथा लाखौँले अप्रत्यक्ष रोजगारी पाएका छन्। आठौं महाधिवेशनमा ३५ जिल्लाका ६०० वटा शिक्षालयबाट प्रतिनिधिको सहभागिता र ५० जना पर्यवेक्षकहरु गरी ६५० जनाको उपस्थिति रहने छ। उत्कृष्ट शिक्षा नेपालमै भन्ने नारा साथ उकृष्ट शैक्षिक संस्था र कार्यक्रम हुँदाहुँदै पनि विदेशी शिक्षाको नाममा वार्षिकरूपमा हजारौँ विद्यार्थीहरु बाहिर जाने र अर्बौँ रुपैँया बाहिरिरहेको सन्दर्भमा शिक्षालय सञ्चालकहरु र सरकार संवेदनशील हुन जरुरी भएको हिसानले जनाएको छ। अध्यक्ष सिलवालले सरकारले ठोस प्रस्ताव ल्याए आफूहरु सामुदायिक शिक्षा क्षेत्रसँग असल अभ्यास आदानप्रदानका लागि हातेमालो गर्न तयार रहेको जनाए।"
नुवाकोट प्रशासनले गर्यो बजार अनुगमन,"नुवाकोट : जिल्ला प्रशासन कार्यालय नुवाकोटले विभिन्न स्थानको बजार अनुगमन गरेको छ। वर्षको एकदुई पटक औपचारिकता निभाउन मात्र बजार अनुगमन गर्ने गरेकोमा यसलाई निरन्तरता दिन सर्वसाधारणले माग गरेका छन्। पछिल्लो पटक नुवाकोटको विदुर र बेलकोटगढी नगरपालिका क्षेत्रभित्र रहेका विविध पसल तथा व्यवसायको अनुगमन गरिएको छ। विदुर नगरपालिका ८ र वेलकोटगढीका दुई गरी १० वटा विविध व्यवसायमा अनुमगम गरिएको सहायक प्रमुख जिल्ला अधिकारी वेदप्रसाद अर्यालले जानकारी दिए। उनका अनुसार विदुर५ पिपलटारको जालपादेवी आयल स्टोर्स, सुर्यमति फ्युल सेन्टर, सुसन सप्लायर्स, श्रेष्ठ किराना पसल, पुजा कस्मेटिक एण्ड सप्लायर्स र न्यौपाने तोरी मिलमा अनुगमन गरिएको हो। यसका साथै विदुर४ को भैरवी आयल स्टोर्स, होमटाउन सप्लायर्स तथा वेलकोटगढी७ मा रहेको नवीन किराना पसल र त्रिशूली आयल स्टोर्समा मापदण्ड तथा गुणस्तरका सम्बन्धमा बजार अनुगमन गरिएको सहायक प्रजिअ अर्यालले बताए। अनुगमनका क्रममा व्यवसाय दर्ता नवीकरण, मुल्यसूची, नापतौल, खाद्यवस्तु उत्पादनको मिति, म्याद समाप्त मिति, खरिद बिल र बिक्रि विलको निरीक्षण गरिएको अनुगमनमा सहभागीहरुले बताए। निरीक्षणको क्रममा देखिएका कमजोरी तत्काल हटाउन निर्देशन, सुधार गर्न सुझाव दिँदै र केहि व्यवसायीलाई आवश्यक कागजातसहित जिल्ला प्रशासन कार्यालयमा उपस्थित हुन निर्देशन दिइएको सहायक प्रजिअको भनाई छ।"
'उपभोक्ता अदालत' सर्वोच्चको आदेशमै सिमित,"काठमाडौंः सर्वोच्च अदालतले सातवटै प्रदेशमा 'उपभोक्ता अदालत' गठन गर्ने आदेश दिए पनि कार्यान्वयनमा आउन सकेको छैन । सर्वोच्च अदालतले गत माघ ९ गते सातवटै प्रदेशमा उपभोक्ता अदालत गठन गर्न सरकारका नाममा आदेश जारी गरेको थियो । उपभोक्ता हित संरक्षण ऐन २०७५ अनुसार उपभोक्ता अदालत गठन गर्न आदेश दिए पनि सरकार गम्भीर नबन्दा कार्यान्वयनमा आउन नसकेको हो । उपभोक्ता हित संरक्षण मञ्चका महासचिव विष्णु तिमिल्सिनाले अहिलेसम्म सरकारले चासो नदिएको बताए । उनले भने,' सरकारले अदालतले दिएको आदेश पालना गर्नुपर्छ । आवश्यक पर्ने स्रोत साधन संरचना पुर्याउनुपर्छ । यो अदालत संरचनागत कार्यगत विधिमा पनि सहज पहुँच हुनुपर्छ । उपभोक्ता सुलभ न्यायका लागि उपभोक्ता अदालतको स्थापना गर्नु सरकारको दायित्व हो ।' २०७३ साल भदौ २३ गते तत्कालीन प्रधानमन्त्री पुष्पकमल दाहाल 'प्रचण्ड' ले व्यवस्थापिका संसदमा सम्बोधन गर्दै उपभोक्ताहरु अन्याय पर्दा सुनुवाइ गर्ने संयन्त्र नभएकाले सबै प्रदेशमा एकएकवटा उपभोक्ता अदालत बनाउने घोषणा गरेका थिए । उपभोक्ता अदालतमा न्यायपरिषद्को सिफारिसमा सरकारले तोकेको जिल्ला न्यायाधीश अध्यक्ष र दुईजना सदस्य हुन्छन् । जिल्ला अदालत सरहको उपभोक्ता अदालतले उपभोक्ताको हकहित विरुद्धका क्रियाकलापको आरोपमा परेको मुद्दाको प्रारम्भिक सुनुवाइ र न्यायनिरुपण गर्छ । यो अदालतको फैसलाविरुद्ध उच्च अदालतमा पुनरावेदन लाग्छ । अहिले उपभोक्ता ठगिरहेका छन् । तर, अनुगमन संयन्त्र प्रभावकारी नहुँदा र अदालत गठन प्रकृया प्रभावकारी नबन्दा उपभोक्ता प्रताडित हुनुपर्ने अवस्था छ ।"
पाल्पाका १० वटै पालिकामा तालमेल गरेर चुनाव लड्ने गठबन्धन दलको निर्णय,"तानसेन : पाँच दलिय गठबन्धनले आगामी बैशाख ३० गते हुने स्थानीय तह निर्वाचनको लागि पाल्पाका सबै स्थानीय तहमा सहकार्य गर्ने निर्यण गरेका छन्। पाँच दलिय गठबन्धनको आज तानसेनमा बसेको संयुक्त बैठकले निर्वाचन तयारीको लागि विभिन्न निर्णय पनि गरेको छ। संयुक्त बैठकले स्थानीयतह चुनावी गठबन्धनको लागि नेपाली काँग्रेस पाल्पाका जिल्ला सभापती हिमालदत्त श्रेष्ठको संयोजकत्वमा पाँच सदस्यीय संयुक्त संयन्त्र गठन गरेको छ। संयुक्त संयन्त्र समितिको सदस्यमा नेकपा माओवादी केन्द्रका जिल्ला संयोजक नेत्रप्रसाद पाण्डे, नेकपा एकीकृत समाजवादीका जिल्ला अध्यक्ष खिमानन्द पाण्डे(कमल), राष्ट्रिय जनमोर्चा पाल्पाका अध्यक्ष विशाल दर्लामी र जनता समाजवादी पार्टीका पाल्पा अध्यक्ष मेयरमान राना रहेका छन्। बैठकले चुनावी तालमेललाई सफल बनाउन आवश्यक परामर्श छलफल तथा संवादको लागि पाँच दलबाट तीनतीन जना सदस्य रहने गरी कार्यदल गठन गर्ने निर्यण गरेको छ। गठनबन्धनको बैठकले पाल्पाका १० वटै स्थानीय तहका ८१ वटै वडामा तालमेल गरेर निर्वाचनमा उम्मेदवारहरुको तयारी गर्ने छलफल गरेको छ। स्थानीय तहको निर्वाचन २०७४ मा नेकपा एमालेले पाल्पाका ६ वटा, ४ वटा स्थानीय तहमा नेपाली काग्रेसले विजयी हासिल गरेको थियो। नेकपा माओवादी केन्द्रले तानसेन नगरपालिका१३ वौघागुम्वा, रिव्दीकोट गाउँपालिका ८ फेक, र रैनादेवी छहरा गाउँपालिका१ सिद्धेश्वर र तिनाउँ गाउँपालिका२ दोभान वडा अध्यक्षमा विजयी भएको थियो। चैत्र २५ गतेसम्म गठबन्धन दलहरुले आआफ्नो किसिमले तयारीमा जुटुने, आगामी बैठकमा प्रत्येक वडावडाको गठबन्धनको अबस्थाबारे जानकारी गराउने, जिल्लाको राजनीतिक अवस्था अनुसार, पालिकामा गठबन्धन दलको जनमतको आधारमा उम्मेदवारीको टुङ्गो लगाईने नवगठित संयुक्त संयन्त्रका संयोजक हिमालदत्त श्रेष्ठले बताए।"
बाल क्लव स्याङ्जाको अध्यक्षमा स्वस्तिका,स्याङ्जा : स्याङ्जा जिल्लास्तरीय बाल क्लव गठन गरिएको छ। वालिङ्का स्वस्तिका पाण्डेको अध्यक्षतामा १६ सदस्यीय बाल क्लब गठन गरेको हो। सामाजिक विकास कार्यालय स्याङ्जाले ११ वटै पालिकाबाट स्याङ्जा सदरमुकाममा बालबालिका भेला गराई सबै पालिकाको प्रतिनिधित्व हुनेगरी क्लव गठन गरेको जनाएको छ। यसैगरी क्लवका अन्य पादाधिकारी पनि चयन गरिएको कार्यालय प्रमुख इश्वरीप्रसाद रेग्मीले जानकारी दिए। साथै गण्डकी प्रदेश प्रतिनिधि पनि छनोट भएको उनले जानकारि दिए। बाल भेलाको उदघाटन गर्दै प्रमुख जिल्ला अधिकारी राजुप्रसाद पौडेलले संविधान प्रदक्त अधिकारको उपयोग गर्न र सबै बालबालिकाका हक अधिकार सुनिश्चिता एवं उपयोगका लागि सबैले सहज वातावरण बनाउनुपर्ने बताए। कार्यक्रममा प्रदेश समन्वय अधिकृत बद्री वाग्लेले बाल क्लव र गठनका बारेमा जानकारी गराउदै बालअधिकार सम्बन्धी कार्यपत्र प्रस्तुत गरेका थिए। जिल्लाभरका ५ नगरसहित ६ गाउँपालिकाकाबाट ५५ जना बालबालिका सहभागी थिए। सहभागी बालबालिकाले नै जिल्ला स्तरीय बाल क्लवका पदाधिकारी एवं प्रदेश प्रतिनिधि चयन गरेका हुन्।
बैंकिङ कसूर मुद्दाका फरार प्रतिवादी पक्राउ,काठमाडौं : बैंकिङ कसूर मुद्दाका फरार प्रतिवादी काठमाडौं महानगरपालिका ६ बौद्ध बस्ने सिन्धुपाल्चोक लिसंखु गाउँपालिका५ लाटेबोटडाँडा ठेगाना भएका ३३ वर्षीय बज्र सिंह लामालाई प्रहरीले पक्राउ गरेको छ । उच्च अदालत पाटनको २०७८ चैत १ गतेको फैसलाले उक्त मुद्दामा ८ दिन कैद र २५ लाख रुपैयाँ जरिवाना ठहर भई फरार रहेका उनलाई प्रहरी प्रधान कार्यालय केन्द्रीय अनुसन्धान ब्यूरो महाराजगञ्जबाट खटिएको प्रहरीले काठमाडौं गोंगबुबाट पक्राउ गरेको हो । लामाले आफ्नो खातामा पर्याप्त मौज्दात रकम नभएको भन्ने जानी जानी एनएमबी बैंक लिमिटेड बौद्धमा रहेको आफ्नो खाताबाट भुक्तान हुने भनी पीडितलाई झुक्यानमा पारी दिएको चेकको रकम भुक्तान हुन नसकेको ठहर गर्दै अदालतले उनीमाथि उक्त फैसला गरेको थियो । उनलाई फैसला कार्यान्वयनको लागि जिल्ला अदालत ललितपुरमा पेश गरिएको छ ।
सर्वोच्चको आदेश : राष्ट्रियअन्तर्राष्ट्रियस्तरमा प्रतिस्पर्धा गर्न सक्ने कानुनी शिक्षाको व्यवस्था गर्नू,"काठमाडौँ : सर्वोच्च अदाललते कानुनी शिक्षा क्षेत्रको समग्र विकासका लागि एक उच्चस्तरीय अध्ययन समिति गठन गर्न नेपाल कानुन व्यवसायी परिषद्का निर्देशनात्मक आदेश जारी गरेको छ। कायममुकायम प्रधानन्यायाधीश दीपककुमार कार्की र न्यायाधीश हरिप्रसाद फुँयालको संयुक्त इजलासले चैत ३ गते राष्ट्रिय तथा अन्तर्राष्ट्रिय आवश्यकता पूरा गर्ने र राज्यको प्रतिरक्षा गर्न सक्ने गरी कानुनी शिक्षा प्रदान गर्न उक्त आदेश गरेको हो। पाठ्यक्रम, कानुन अध्ययन प्रणाली, विद्यार्थी सङ्ख्या, प्रवेश परीक्षा र भर्ना प्रक्रिया, प्राध्यापन गराउने जनशक्ति, मूल्याङ्कन तथा परीक्षा प्रणाली, पूर्वाधार अध्ययन, शुल्कजस्ता विषयमा उक्त परिषद्मार्फत एक उच्चस्तरीय अध्ययन समिति गठन गर्नू, आदेशमा भनिएको छ, सरोकारवालासँग आवश्यक परामर्शसमेत गरी संविधानले परिकल्पना गरेको उद्देश्य प्राप्त गर्ने प्रकृतिको विपन्नमैत्री तथा समावेशी चरित्र भएको, राष्ट्रिय आवश्यकता पूरा गर्ने र अन्तर्राष्ट्रियरूपमा प्रतिस्पर्धासमेत गर्नसक्ने खालको कानुनी शिक्षा प्रदान गरी राज्यको प्रतिरक्षा हुने तथा आमजनताका न्यायको हक संरक्षण हुने उद्देश्यसहित सुधारको प्रक्रिया अघि बढाउन यथाशीघ्र पहल गर्नू। अदाललते समग्र न्याय क्षेत्रको विकास तथा कानुनी व्यवसायका लागि शैक्षिक मापदण्ड निर्माण र अनुगमन गर्नका लागि परिषद्का अध्यक्ष तथा महान्यायाधिवक्ताका नाममा निर्देशनात्मक आदेश जारी गरेको हो। उक्त आदेशमा यस्ता कानुनी शिक्षा प्रणालीले समग्र न्याय प्रणालीमा असर पार्ने भएकाले नेपालको कानुन तथा न्याय क्षेत्रका लागि दक्ष जनशक्ति निर्माण गर्न र स्तरीय कानुन शिक्षालाई प्रोत्साहन दिनका लागि विश्व विद्यालयसँग परामर्श गर्नू भनिएको सो आदेशमा समग्र न्याय क्षेत्र र कानुन व्यवसायीका लागि उपयुक्त शैक्षिक मापदण्ड सिफारिस गर्न र अनुगमन गर्ने भूमिकासमेत परिषद्को रहेको उल्लेख छ। कानुनी विषयमा भर्ना हुन विश्वविद्यालयहरूले आफूअनुकूल छुट्टाछुट्टै योग्यता र प्रवेश परीक्षा सञ्चालन गरिआएकामा तत्कालका लागि एकरूपता र गुणस्तरीयता कायम हुने गरीस्तर तोक्न र क्रमिकरूपमा एकात्मक प्रवेश परीक्षा प्रणाली विकास गरी लागूहुने व्यवस्था गर्न पनि सर्वोच्चले भनेको छ। आदेशमा माध्यमिक तह दस जोड दुईको कानुन विषयमा भर्ना हुने जनशक्तिको योग्यताको हकमा ग्रेड सीभन्दा माथि वा सोसरहको अङ्क प्राप्त गरेमा मात्र भर्ना गर्न पाउने मापदण्ड निर्धारण गर्नाका लागि उच्च माध्यमिक शिक्षा परिषद्लाई आवश्यक निर्देशन दिनसमेत भनिएको छ। कानुनी अध्ययन पूरा नभएसम्म विश्वविद्यालयहरूसँगको समन्वय र सहकार्यमा शिक्षण संस्थाको न्यूनतम पूर्वाधार निर्धारण गर्न र कार्यरत जनशक्तिको आधारमा विद्यार्थी सङ्ख्या निर्धारण गरी आवश्यक व्यवस्था गर्न आदेशमा भनिएको छ। परिवर्तित विश्वपरिवेशबमोजिम नेपालको कानुन र न्याय प्रणालीमा आवश्यक प्रतिस्पर्धी दक्ष जनशक्ति परिपूर्ति गर्न विद्यमान कानुनी शिक्षाको पाठ्यक्रममा सैद्धान्तिक र व्यवहारिक पक्षको सन्तुलनसहितको विषयवस्तुलाई समावेश गर्न र गराउन पनि आदेशमा उल्लेख गरिएको छ। कानुनको अध्यापनमा एकरूपता ल्याउन क्रमिकरूपमा विश्वविद्यालय तथा सो अन्तर्गतका कलेजहरूमा कानुन विषयको अध्ययनमा वार्षिक वा सेमेस्टर प्रणाली वा अन्य कुनै प्रणाली लागू गर्न यसअघि गरिएका अध्ययन प्रतिवेदनसमेतलाई मध्यनजर गरी आवश्यक प्रबन्ध मिलाउन पनि आदेशमा भनिएको छ। त्यस्तै माध्यमिक तह (दश जोड दुई)बाट उत्पादित कानुनी जनशक्तिले न्याय क्षेत्रको आवश्यकतालाई परिपूर्ति गरेनगरेको सम्बन्धमा मूल्याङ्ककन गरी माध्यमिक शिक्षा परिषद्मार्फत आवश्यक सुधार प्रारम्भ गर्नेसमेत जोड दिइएको छ। कानुन व्यवसायी परिषद्को विद्यमान कानुनी व्यवस्थामा आवश्यक संशोधन गरी संगठनात्मक संरचना, मानवीय शक्ति, बजेट र मुलतः कानुन शिक्षा हेर्ने महाशाखा तथा त्यसका लागि उच्चस्तरको जनशक्ति र बजेटको व्यवस्था गर्नगराउनसमेत सर्वोच्चको आदेशमा उल्लेख छ। कानुनी शिक्षामा मातृसंस्थाकोरूपमा रहेको नेपाल ल क्याम्पसलाई विशिष्टिकृत शिक्षण संस्थाको रूपमा स्थापित गर्न आवश्यक कार्य गर्न त्रिभुवन विश्वविद्यालयका उपकुलपतिका नाममा निर्देशनात्मक आदेश दिइएको छ। त्रिभुवन विश्वविद्यालय ऐन, २०४९ को आधारमा कानुनी शिक्षाको पठनपाठन भइरहेको छ। अधिवक्ता यज्ञमणि न्यौपाने तथा नेपाल ल क्याम्पसको तीनवर्षे एलएलबीमा अध्ययनरत विद्यार्थी आतिस कार्की र बविन्द्र बरालले न्याय क्षेत्रको सुधारका लागि कानुनी शिक्षाको समग्र सुधार माग गर्दै रिट निवेदन दायर गरेका थिए। गुणस्तरीय कानुनी शिक्षा र व्यावसायिक कानुन प्रणालीको विकासका लागि उक्त आदेश महत्वपूर्ण रहेको बताइएको छ।"
"सदाका लागि बिलायो, गाउँलेलाई रुवाएर गयो","राजविराज : राजविराजमा एक हुल मानिसको नारा गुञ्जन थालेपछि बजारमा सन्नाटा छायो। बजारका मानिसहरू अनर्थ भयो भन्दै भावुक बने। जुलुसको अग्रपंक्तिमा रहेका युवाहरू आक्रोशित मुद्रामा हत्यारा सार्वजनिक गर्न माग गर्दैथिए। जिल्ला प्रशासन कार्यालय सप्तरी पुगेपछि विरोधको स्वर झनै चर्को भयो। कल्कलाउँदो उमेरमा सप्तरीको विष्णुपुर गाउँपालिका१ खुरहुरियाका डा विजय यादवको हत्या भएको भन्दै गाउँलेहरू आक्रोशित थिए। उनीहरू सप्तरीका प्रमुख जिल्ला अधिकारीमार्फत प्रधानमन्त्री, गृहमन्त्री र मोरङ्ग प्रशासनसँग हत्याराहरू पत्ता लगाउन माग गर्दै थिए। विष्णुपुर गाउँपालिका१ खुरहुरियादेखि नै लामको पछि लाग्दै आएका बृद्धहरूले नारासँगै हात उठाएर साथ दिइरहे। युवाहरूको आँखाबाट आक्रोशको ज्वाला निक्लिरहेको थियो भने बृद्धहरूको आँखाबाट बररर आँसु खसिरहेको थियो। उनीहरूले भक्कानिदै नारा लगाए। नजिकका छिमेकी र आफन्तले पनि मन थाम्न सकेनन्। काँधमा भिरेको गम्छाले आँखाबाट बगेका आँसु पुछ्न थाले। जग्गाजमिन बेचेर नपुगेपछि वैदेशिक रोजगारबाट कमाएको सबै पैसा छोराछोरीको पढाईमा खर्चिएका थिए यदुनन्दन यादवले। विद्यालयमा सधै प्रथम हुने विजयलाई डाक्टर बनाउन र छोरी विनितालाई अप्टोमेट्री (दृष्टि विशेषज्ञ) शिक्षा पुरा गराउन यदुले ९ वर्षसम्म मलेशियामा गार्ड बनेर पसिना बगाएका थिए। सासुससुरा स्याहार्दै घरखेतको सबै जिम्मेवारी चन्द्रकलाले सम्हालेकी थिइन्। बाल्यकालमा सुसे धन्दामा लाग्नुपरेका कारण धेरै पढ्न नपाएका यदु र चन्द्रकलाको एउटै सपना थियो छोराछोरीलाई डाक्टर बनाउने। पढाईमा अब्बल भएका कारण र खर्च गरे अनुसार आएको परिणामले यादव परिवार ज्यादै खुशी थिए। गाउँलेहरू पनि गौरवान्वित थिए। आँखामा राखे पनि नविझाउनेले अन्ततः गाउँलेलाई रुवाएर गयो विष्णुपुर गाउँपालिका१ का ६८ वर्षीय बमभोलाप्रसाद यादवले भनेबाल्यकालदेखि नै होनहार विजय उत्तिकै अनुशासित थिए। गाउँलेहरूका अनुसार आफ्ना छोराछोरीलाई विजयको उदाहरण दिएर पढ्न उत्प्रेरित गर्थे रे! प्रदर्शनमा सहभागी ६० वर्षीय छिमेकी सत्यनारायण यादवले विजयलाई स्मरण गर्दै तरक्क आँशु झारे। दशैंमा आउँदा विजयले पापा भन्दै खुट्टा ढोग्दा आर्शिवाद दिएको थिएँ, तर दैवले सुनेनन्। मिजासिलो विजयको त्यो आदरयुक्त नरम बोली अब कहिल्यै सुन्न नपाइने भयो भन्दै उनले विलौना गरे। गाउँकै किशन शर्माले भनेआफ्नो छोरा नरेशले सधै विजयको सहयोगी भावनाको प्रशंसा गर्थे। शर्माका अनुसार बङ्गलादेशमा सँगै एमबीबीएस पढेका नरेशले विजयको उत्प्रेरणा, साथ, सहयोगले आफूमा सकारात्मक परिवर्तन आएको सुनाउने गरेका थिए। मेधावी विद्यार्थी भएकाले बुवाआमाले ऋणकर्जा बोकेर पढाईमा सारा खर्च लगाए तर जब छोराले कमाउने बेला भयो तब सपना चकनाचुर भैदियो। विष्णुकान्त यादवले भनेघरपरिवारको खुशी र गाउँको गौरव थियो, सदाका लागि बिलायो। साविक विष्णुपुर गाविसका अध्यक्ष सुरेन्द्रप्रसाद यादवले जागिरको छोटो अवधिमै अग्रजहरूलाई उछिन्दै अगाडि बढेका हाडजोर्नी तथा नशा रोग विभागका डाक्टर विजयले शल्यक्रियामा गुणस्तरीय इम्प्लान्ट सामग्री (हाड जोर्नीमा लगाउने स्टीलका रडहरू) प्रयोग गर्न दबाव दिने गरेकाले हत्या भएको आशंका व्यक्त गरे। केही औषधी व्यवसायी, सप्लायर्स र अस्पतालभित्रका माफियाहरूको आँखाको तारो बनेकाले उनीहरूकै षडयन्त्रमा हत्या भएको सुरेन्दको भनाईमा डा विजयका काका चितरञ्जन यादवले पनि सहमति जनाए। छानबिन प्रकृयामा नोबेल अस्पताल प्रशासनले देखाएको उदासिनताप्रति पनि चितरञ्जनले गुनासो गरे। नियोजितरूपमा भएको हत्याको उच्चस्तरीय छानबिन र दोषीमाथि कारवाही नभएसम्म आन्दोलन नरोकिने गाउँलेहरूको प्रतिबद्धता थियो। मोरङ्गको विराटनगर महानगरपालिका४ स्थित नोबेल शिक्षण अस्पतालमा कार्यरत ३१ वर्षीय डा यादवको शव शनिबार बिहान अस्पताल नजिकै रहेको डेराको कम्पाउण्डमा फेला परेको थियो। शुक्रबार राति निर्ममतापूर्वक आक्रमण गरी हत्या गर्नेलाई तत्काल पक्राउ गरी सार्वजनिक गर्नुपर्ने गाउँलेहरूको माग छ। यदुनन्दन यादव र चन्द्रकलादेबीका एक्ला छोरा डाक्टर यादवले बंगलादेशबाट एमबीबीएस अध्ययन गरेपछि पाँच वर्षदेखि नोबेल अस्पतालमा कार्यरत थिए। अप्टोमेट्री गरेकी डा यादवकी बहिनी बिनिता भारतको दिल्लीस्थित मोदिराम लायन्स आँखा अस्पतालमा कार्यरत छिन्। सधै हाँसिखुशी रहने यादव परिवारको हाँसो शनिबारदेखि खोसिएको छ। यस्तो अप्रिय घटना भोग्नुपर्छ भनेर कहिल्यै नसोचेको हजुरबुवा ७५ वर्षीय मजेलाल यादवले बताए। उनको अनुहार झल्झल्ती याद आइरहन्छ मजेलालले भने सोच्दै नसोचेको घटना भयो, मन थाम्नै गाह्रो भयो।"
वीरगन्जमा एकैदिन तस्करीको डेढ करोडको सामान बरामद,"वीरगन्ज : वीरगन्जबाट सशस्त्र प्रहरीले एकै दिन झण्डै एक करोड ५० लाख रुपैयाँ मुल्यको तस्करीको सामानसहित दुईवटा ट्रक नियन्त्रणमा लिएको छ । सशस्त्र प्रहरी बल १३ नम्बर गण हेड क्वार्टरबाट खटिएको सशस्त्र प्रहरीको टोलीले वीरगन्जबाट मालसामन लिएर पथलैयातर्फ जाँदै गरेको दुवै ट्रक वीरगन्ज १४ गण्डकबाट नियन्त्रणमा लिएको हो । सशस्त्र प्रहरी उपरीक्षक तेजप्रसाद पोखरेलका अनुसार गोप्य सूचनाको आधारमा खटिएको सशस्त्र प्रहरीको टोलीले गण्डक चोकमा ना २ ख ९५४३ र ना ७ ख ९४२ नम्बरको दुवै ट्रक रोकेर चेकजाँच गरेको थियो । चेकजाँचका क्रममा ना २ ख ९५४३ नम्बरको ट्रकबाट भन्सार प्रज्ञापनपत्र नभएको (भन्सार राजश्व नतिरेको) मेडिकल उपकरण, औषधी र अन्य खुद्रा सामान गरि ९४ लाख ५३ हजार ५८ रुपैया मुल्य बराबरको सामान बरामद भएको सप्रउ पोखरेलले बताए । यस्तै, गण्डक चोकमै ना ७ ख ९४२ नम्बरको अर्को ट्रकमा पनि भन्सार प्रज्ञापनपत्र नभएको (भन्सार राजश्व नतिरेको) ५१ लाख ९२ हजार ६ सय १७ रुपैया मुल्यको कपडा र अन्य सामान फेला परेको पोखरेलले बताए । दुवै ट्रकबाट गरि एक करोड ४६ लाख ४५ हजार ६ सय ७५ रुपैया मुल्यको सामान बरामद भएको पोखरेलले जानकारी दिए । बरामद सामन र दुवै ट्रकको २५२५ लाख गरि कुल एक करोड ९६ लाख ४५ हजार ६ सय ७५ रुपैयाँ मुल्यकांन गरी आवश्यक कारबाही लागि राजश्व अनुसन्धान कार्यालय पथलैयामा पठाइएको पोखरेलले बताए । पोखरेलका अनुसार, भारतबाट साइकल , मोटरसाइकल र भरिया मार्फत तस्करी गरि वीरगन्जस्थित ट्रान्सपोर्टको गोदममा ल्याएर भण्डारण गरेर ट्रान्सपोर्टबाट ट्रकमा लोड गरेर विभिन्न सहरमा लैजाने क्रममा सशस्त्र प्रहरीले बरामद गरेको हो ।"
ताप्लेजुङ साक्षर जिल्ला घोषणा,ताप्लेजुङ : ताप्लेजुङ जिल्लालाई साक्षर जिल्ला घोषणा गरिएको छ। बुधबार प्रदेश नं १का उद्योग श्रम तथा रोजगार मन्त्री प्रतापप्रकास हाङ्गामले ताप्लेजुङ जिल्लालाई साक्षर जिल्ला घोषणा गरेका हुन्। फुङ्लिङमा आयोजित कार्यक्रमकाबीच जिल्लाको साक्षरता प्रतिशत ९६४५ प्रतिशत रहेको भन्दै साक्षर जिल्ला घोषणा गरिएको साक्षरता अभियान जिल्ला समन्वय समितिका अध्यक्ष घनेन्द्र मादेनले बताए। योसँगै ताप्लेजुङ प्रदेश नं १ मा १३ औँ साक्षर जिल्ला बनेको छ। अब सोलुखुम्बूमात्र साक्षर जिल्ला घोषणा हुन बाँकी रहेको छ। जिल्लाको कुल जनसंख्याको ९६४६ प्रतिशत साक्षर भएपछि घोषणा गरिएको शिक्षा विकास तथा समन्वय इकाइका प्रमुख योगेश्वर भट्टराईले बताए।
सेवासुबिधाको रकमबाट बालबालिकालाई शैक्षिक सामाग्री बितरण,"अछाम : बान्नीगढी जयगढ गाउँपालिकाका अध्यक्ष राजेन्द्र खड्काले अनाथ, असहाय तथा बिपन्न बालबालिकाहरुलाई शैक्षिक सामाग्री वितरण गरेका छन्। निर्वाचनका क्रममा गरेको प्रतिबद्धता अनुसार आफूले पाएको सेवा सुविधाको रकमबाट विद्यालयमा अध्ययनरत अनाथ, असहाय तथा विपन्न विद्यार्थीहरुलाई २ लाख ५० बराबरको शैक्षिक सामाग्री बितरण गरेका हुन्। बुधवार बान्नीगढी जयगढ गाउँपालिका६ दर्नाका ७ वटा विद्यालयमा अध्ययनरत ६१ जना विद्यार्थीहरुलाई एक हजार नगद, विद्यालय पोशाक, झोला, कापी बितरण गरेका हुन्। उनले आफूले २०७४ सालको निर्वाचनको क्रममा अध्यक्ष भएपछि पाउने सेवा सुबिधाको रकम सबै सामाजिक क्षेत्रमा खर्च गर्ने प्रतिबद्धता अनुसार अनाथ, असहाय र बिपन्न बालबालिकाहरुलाई शैक्षिक समाग्री उपलब्ध गराएको बताए।"
आफ्नै भवनबाट सेवा दिन थाल्यो नलगाड नगरपालिका,जाजरकोट :लामो समयदेखि भाडाको घरबाट सेवा दिँदै आएको नलगाड नगरपालिकाले आफ्नै पक्की भवनबाट सेवा प्रवाह थालेको छ । नगरपालिकाले वडा नम्बर ७ दल्लीमा नयाँ भवन निर्माणसँगै सेवा थालेको हो । तीन करोड बढीको लागतमा नवनिर्मित प्रशासनिक भवनमा कार्यालय प्रयोजनका लागि ३५ वटा कोठा रहेका छन् । पूर्वमन्त्री एवं प्रतिनिधिसभा सदस्य शक्तिबहादुर बस्नेतले एक कार्यक्रमबीच सोमबार भवनको उद्घाटन गरेसँगै नगरपालिकाको प्रशासनिक कामकाज नयाँ भवनबाट सुरु गरिएको हो । नगर प्रमुख टेकबहादुर रावलले प्रशासनिक भवन निर्माण गर्दा सामाग्री ढुवानी गर्न एकदमै कठिनाई भएपनि ४ वर्षको अन्तरालमा निर्माण सम्पन्न गर्न सफल भएको खुसी लागेको बताए । भाडाको घरबाट सेवा प्रवाह गर्न निकै कठिन भएको बताउँदै नगरप्रमुख रावलले आगामी दिनमा कामकाज गर्न सहज हुने विश्वास व्यक्त गरे । आफ्नै भवन नहुँदा नगरपालिकाले लाख भन्दा बढी भाडा तिर्दै आएको थियो ।
टाइफाइडविरुद्ध एक पटक टुक्क सधैलाई ढुक्क अभियान,"उदयपुर : टाइफाइडविरुद्ध जिल्ला स्वास्थ्य कार्यालय उदयपुरले एक पटक टुक्क सधैलाई ढुक्क अभियान सञ्चालन गर्ने भएको छ। टाइफाइडका बिरामीको संख्या दिनदिनै बढिरहेको बेला देशभर एकैसाथ सञ्चालन हुने खोप कार्यक्रम अन्तर्गत जिल्ला स्वास्थ्य कार्यालयले बिहीबार पत्रकारसँगको अन्तरक्रियामा यो नारा सार्वजानिक गरेको हो। टाइफाइडविरुद्ध एक पटक खोप लगाए जीवनभर ढुक्क हुने खोप सुपरभाइजर चिरन्जिवी निरौलाले बताए। चैत्र २५ देखि बैशाख १० गतेसम्म सञ्चालन हुने अभियानमा १ लाख १४ हजार ५६४ जना लक्षित वर्ग रहेको उनले बताए। चैत्र २५ गते रामजानकी माध्यमिक विद्यालय मोतिगडामा खोप समन्वय समितिका अध्यक्ष तथा जिल्ला समन्वय समितिका प्रमुख खड्गबहादुर परियारले अभियानको उद्घाटन गर्ने कार्यक्रम रहेको छ। दुई चरणमा लगाईने खोपका लागि सबै तयारी पुरा भएको सुपरभाइजर निरौलाले बताए। अभियानमा ८ सय २७ जना स्वास्थ्यकर्मीले २ हजार ३ सय ४ स्वयंमसेवको सहयोमा ४ सय ४९ खोप केन्द्रबाट यो सेवा प्रवाह गर्ने स्वास्थ्य कार्यालयका प्रमुख वृजकुमार दासले बताए। अभियानमा सबैभन्दा बढी विद्यालयका बालबालिका लक्षित समूह रहेकाले अधिकांश खोप केन्द्र विद्यालयमा राखिएको उनले बताए। उनले भने, ८७ हजार २१८ बालबालिका विद्यालय र २७ हजार ३४६ जना विद्यालय बाहिर रहेका छन्। सबै बालबालिकाको खोप सुरक्षितका लागि त्यहिँ किसिमको जनशक्ति परिचालन, तालिम, गोष्ठि सबै सम्पन्न भईसकेको उनले बताए। फोटो क्याप्सन ः टाइफाइड खोप सम्बन्धी जिल्ला स्वास्थ्य कार्यालयले आयोजना गरेको पत्रकारसँगको अन्तरक्रियाका सहभागिहरु।"
नेपालगन्ज आकस्मिक अवतरण गराएको बुद्ध एयरको विमानमा बिरामी को थिए ?,"नेपालगन्ज : धनगढीबाट काठमाडौंका लागि उडेको बुद्ध एयरको विमान बुधबार बिहान नेपालगन्ज विमानस्थलमा आकस्मिक अवतरण गरेको छ । बुद्ध एयर नेपालगन्ज स्टेसन प्रमुख विनित शाहका अनुसार धनगढीबाट बिहान ९: १० बजे उडेको विमानमा सर्वोच्च अदालतका न्यायाधीश बमकुमार श्रेष्ठको स्वास्थ्यमा समस्या देखिएपछि ९ :४२ बजे आकस्मिक अवतरण गरेको हो। न्यायाधीश श्रेष्ठलाई ओरालेर विमान २० मिनेटपछि काठमाडौं उडेको शाहले अन्नपूर्णलाई जानकारी दिए। 'न्यायाधीश श्रेष्ठ विमानबाट आफै झर्नु भयो । अस्पताल पनि लैजानु परेन । उहाँले अब गाडीबाटै काठमाडौं फर्कने बताउनुभयो,' शाहले न्यायाधीश श्रेष्ठलाई उद्दृत गर्दै भने।"
भेरी नदीको टापुमा महिलाको शव भेटियो,"जाजरकोट : भेरी नगरपालिका१२ बिस्नाचौरस्थित भेरी नदीको बीच टापुमा एक महिलाको शव फेला परेको छ । किरा परेको, कपाल फुलेको, शरीरको माथिल्लो भागमा मखमलको निलो चोली लगाएको, पेटको बीच भागमा सेतो कपडाले बाँधिएको तथा शरीरको तल्लो भागमा कुनै कपडा नरहेको अवस्थामा भेटिएको जिल्ला प्रहरी कार्यालय जाजरकोटले जानकारी दिएको छ । अन्दाजी ५५६० वर्षकी महिलाको शव फेला परेको प्रहरीले जनाएको छ । महिलाको शव देखेपछि स्थानीयले प्रहरीलाई खबर गरेका थिए ।"
धनुषामा एक युवकको शव फेला,जनकपुरधाम : धनुषामा एक युवकको शव फेला परेको छ। धनुषाको हंसपुर नगरपालिकामा गोली तथा चक्कु प्रहार गरी हत्या गरेको अवस्थामा एक युवकको शव फेला परेको जिल्ला प्रहरी कार्यालय धनुषाले जनाएको छ। धनुषाको हंसपुर नगरपालिका७ लोहाफोरस्थित गहुँ खेतमा सोही स्थानका करिब १८ वर्षीय विजय महराको शव फेला परेको धनुषाका प्रहरी उपरीक्षक बसन्त रजौरेले जानकारी दिए। स्थानीयहरुले शव देखेपछि विहान करिब ११ बजे प्रहरीलाई खबर गरेपछि प्रहरी पुगेका थिए। प्रहरी उपरीक्षक रजौरेले शवको प्रकृति हेर्दा हत्या गरिएको जस्तो देखिएको बताए। उनका अनुसार महराको बायाँ आँखाको माथि निधारमा गोली प्रहार भएको जस्तो देखिएको छ भने पछाडी ढाडमा दुई पटक चक्कुले प्रहार गरेको जस्तो घाउँ देखिएको छ। शवको मुचुल्का बनाई पोष्टमार्टमका लागि प्रादेशिक अस्पताल जनकपुरधाम पठाइएको र यस घटना सम्बन्धमा थप अनुसन्धान भइरहेको उनले बताए।
मालपोत कार्यालय मुस्ताङको राजस्व दोब्बर वृद्धि,"जोमसोम : जिल्ला मालपोत कार्यालय मुस्ताङले गत वर्षको तुलनामा यसवर्ष कार्यालयको राजस्व दोब्बरले वृद्धि हुने अनुमान गरेको छ। आर्थिक वर्ष २०७७०७८ मा पुँजिगत लाभकर ४९ लाख ३४ हजार र रजिस्ट्रेसन शुल्क तथा अन्यमा ५६ लाख ६३ हजार गरी ९६ लाख ४७ हजार मालपोत कार्यालयले राजस्व संकलन गरेको थियो। तर चालु वर्षको ६ महिनामै कार्यालयले १ करोड ११ लाख १० हजार राजस्व संकलन गरेको मालपोत कार्यालय मुस्ताङका अधिकृत हरिबहादुर भुजेलले जानकारी दिए। कार्यालयले जाडो मौसमको माघ, फागुनमा थप ६३ हजार ६ सय राजस्व संकलन गरेको छ। मालपोत कार्यालय मुस्ताङले गतवर्ष २ सय १७ जग्गा सम्बन्धी आर्थिक कारोबार गरेकोमा चालुवर्षको ८ महिनामै ५ सय २५ जग्गा सम्बन्धी आर्थिक कारोबार गरेको मालपोत अधिकृत भुजेलले उल्लेख गरे। उनका अनुसार गतवर्ष कार्यालयले जग्गा राजीनामा ८८, जग्गा हस्तान्तरण नामसारी ३४ र बैंक लोनका लागि जग्गा रोक ६१ वटामा कारोबार गरेको थियो। चालुवर्ष सकिन ४ महिना बाँकी रहँदा कार्यालयले जग्गा राजीनामा १ सय ५४, जग्गा नामासारी ८३ र जग्गा रोक्का १ सय ९१ वटामा आर्थिक कारोबार गरेको हो। मालपोत अधिकृत भुजेलले गतवर्षको तुलनामा चालु वर्ष बैंकबाट लोन लिई आर्थिक कारोबार गर्नेको संख्या दुई तिहाईले वृद्धि भएको बताए। मालपोत कार्यालयले ५ वर्षभित्र घर जग्गा कारोबार भएमा ५ प्रतिशत र ५ वर्षभन्दा माथिको कारोबार भएमा २ प्रतिशत राजस्व वापतको कर उठाईने गरेको मालपोत अधिकृत भुजेलले जानकारी दिए। उनका अनुसार ५ वर्षभित्र जग्गा कारोबार गर्ने व्यवसायिक कर वापत थप ३ प्रतिशत कर लाग्ने गरेको बताए। संघीयतापछि जिल्ला मालपोत कार्यालयले संकलन गरेको घरजग्गा रजिस्ट्रेसन तथा अन्य कर सम्बन्धीत स्थानीय तहलाई ६० प्रतिशत र ४० प्रतिशत प्रदेश सरकारको संञ्चित कोषमा जम्मा हुनेगर्छ। तर मालपोत कार्यालयले संकलन गरेको पुँजिगत लाभकर वापत उठेको राजस्व संघीय सरकारको सञ्चित कोषमा जम्मा हुनेगर्छ।"
"सडक बनाउन स्थानीय सरकारले बजेट दिएन, बाटो बनाइदिनेलाई भोट !","प्यूठान : चारवर्ष अघि झिमरुक गाउँपालिका४ बांगेकोटका स्थानीयले आफूसक्दो सहयोग उठाएर गाउँमा बाटो पुर्याए। स्थानीयको आयस्रोत अनुसार पाँचदेखि १५ हजार रुपैयाँसम्म सहयोग संकलन गरेर गाउँमा ल्याइएको बाटो साँघुरो छ। जसोतसो जोखिम मोलेर जिप, ट्याक्टर र मोटरसाइकल संचालन भएपनि बस जान सक्दैन्। सहयोग उठाएर सडक खनेपछि गाउँबाट जिल्लाको प्रमुख बजारकेन्द्र बाग्दुला, विजुवारसहित दाङ, बुटवल नियमित बस संचालन हुने गाउँलेको आशा थियो। तर गाउँलेको आशा चारवर्ष वितिसक्दा पनि पुरा हुन पाएन्। सहयोग उठाएर खनेको बाटो फराकिलो बनाइदिनका लागि झिमरुक गाउँपालिकाले साथ दिने आशा गाउँलेमा भएपनि निराशामा परिणत भएको छ। दशैँ, तिहारमा खाल्डाखुल्डी पुर्न र पहिरो सोहोर्न बाहेक गाउँपालिकाले बजेट विनियोजन नगरेको स्थानीय रामबहादुर विकले प्रतिक्रिया दिए। घरदैलोको सरकार भन्नुमात्र भयो, उनले भने,अरु ठाउँमा करोडौँ बजेट हाल्छन्, हाम्रोमा अहिलेसम्म बजेट पारिदिएनन्।उनले यसपालीको स्थानीय तहको निर्वाचनमा गाउँको बाटो बनाउन बजेट पारिदिने नेतालाई मात्र भोट हाल्ने सल्लाह भएको सुनाए। यो सडक नेवाउरेखोलादेखि अर्घाखाँचीको मालारानी गाउँपालिकाको सिमेदेउरालीसम्म करिब सात किलोमिटर दुरीको छ। गाउँबाट नियमित बस, जिप संचालन नहुँदा गाउँलेहरु बांगेफेदी बजारमै पुगेर बसमा यात्रा गर्न बाध्य छन्। बाझाबांगेदेखि, उपल्लोबांगे, तल्लोबांगेहुँदै टिमिलडाँडाका नागरिक नियमित बस, जिप संचालन हुनेगरी बाटो नहुँदा मर्कामा परेको गुनासो गरेका छन्। चुनावीसहित पार्टी कार्यक्रमका लागि गाउँमा आएका नेताहरुलाई बाटो बनाइदिन गाउँलेहरुले माग गरेका छन्। गाउँलेको एकमात्र माग यस सडकको स्तरोन्नती गरी नियमित बस, जिप गाउँबाट संचालन गरिदिने छ। बांगेकोटमा यसै साता नेकपा एमालेका पोलिटब्यूरो सदस्य सूर्य थापा, केन्द्रीय सदस्य एवं लुम्विनी प्रदेशका सांसद् पूर्व मन्त्री हरिप्रसाद रिजाल र नेपाली कांग्रेसका केन्द्रीय सदस्य पूर्व राष्ट्रिय योजना आयोगका उपाध्यक्ष प्राडा गोविन्दराज पोखरेल पुगेका थिए। संघीय र प्रदेश सरकारबाट बजेट विनियोजन गरेर सडक स्तरोन्नती गर्ने योजना भएपनि झिमरुक गाउँपालिकाले सिफारिस नदिँदा बजेट पार्न नसकिएको गाउँ आएका नेताहरुले गाउँलेहरुलाई प्रतिक्रिया दिए। पार्टीको कार्यक्रमका लागि पहिलोपटक केन्द्रीयस्तरका नेताहरु गाउँ पुगेका थिए। झिमरुक गाउँपालिकामा राष्ट्रिय जनमोर्चा नेतृत्वको सरकार छ।"
युवा उत्पादनमा जोड् दिँदै रोशी गाउँपालिका,"काभ्रे : काभ्रेको रोशी गाउँपालिकाले सुरु देखिनै नीतिगत कार्यक्रमहरु सार्वजानिक गरेर काम गरिरहेको छ। रोशी गाउँपालिकाको नीति तथा कार्यक्रम अनुसार एक गाउँ एक अधिकृत, एक गाउँ एक इन्जिनियर प्रोत्साहन कार्यक्रम संचालनमा ल्याएको गाउँपालिका अध्यक्ष डिबि लामाले जानकारी दिए। यो वर्ष रोशी गाउँपालिकाले खुल्लारुपमा सूचना जारी गरेर नै युवा प्रोत्साहन कार्यक्रमको लागि आह्वान गरिएको थियो। गाउँपालिकाले सूचना नै जारी गरेर गरिएको युवा प्रोत्साहन कार्यक्रम स्थानीय सरकारको राम्रो कार्यक्रम भएको भन्दै धेरै युवाहरुले चासो लिएको पालिकाले जनाएको छ। पालिकाले आफ्नो जेष्ठ नागरिकहरु राम्रोसँग पालनपोषण गर्ने परिवारलाई हरेक वर्ष नगदसहित श्रवण कुमार सम्मान कार्यक्रम गर्दै आएको छ। सुरुवात देखिनै १ देखि १२ वडाभित्र दुई जनालाई हरेक वर्ष उक्त श्रवण कुमार सम्मान गरिदैँ आएको गाउँपालिका अध्यक्ष लामाले जानकारी दिए। पालिकाले हरेक वर्ष २४ परिवारलाई नगदसहित पालिकाले सम्मान गर्दै आएको छ। अधिकृत प्रोत्साहनतर्फ रोशी१० का गरिमा जिम्बा र रोशी९ का प्रेरणा क्यापच्छाकी मगरलाई गाउँपालिकाले छनोट गरेर नगद २५२५ हजार बितरण गरिएको अध्यक्ष लामाले जानकारी दिए। त्यस्तै गाउँपालिकाले ल्याएको युवा इन्जिनियर प्रोत्साहन वडा नं ६ का नरेश लामा नगद ५० हजार रकम हस्तान्तरण गरिएको अध्यक्ष लामाले बताए। युवा उत्पदानमा प्राविधिक पक्षमा स्थानीय सरकारको प्रत्यक्ष सहयोग हुनुपर्छ भन्ने मान्यतालाई गाउँपालिकाले नीतिगतरुपमा लिएको गाउँपालिका अध्यक्ष लामाले जानकारी दिए। गाउँपालिकाले युवा प्रोत्साहन कार्यक्रम अन्तर्गत ५ जना युवाहरुलाई गत वर्ष रकम वितरण गरेको हो।"
महायज्ञको कलश यात्रामा गएका बालकको मृत्यु,"वीरगन्ज : पर्साको सखुवा प्रसौनी गाउँपालिकामा महायज्ञका लागि निकालिएको कलश यात्रामा ट्याक्टरले किचिएर एक बालकको मृत्यु भएको छ। ट्याक्टरले किचिएर सखुवाप्रसौनी गाउँपालिका २ का धनिक यादवका छोरा अन्दाजी ७ वर्षीया रितेशप्रसाद यादवको मृत्यु भएको हो । सखुर्वा प्रसौनी गाउँपालिका २ गुलवरीया गाउँमा आयोजना गरिएको विष्णु महायज्ञको पहिलो दिन बुधबार कलशयात्रा निकालिएको थियो । कलशयात्रामा सहभागी भएका रितेश , प्रदेस प्रदेस२०३००१ त ४०९४ नम्बरको ट्याक्टरमा सवार थिए । ट्याक्टरबाट खसेका उनको त्यहि ट्याक्टरले किचेर मृत्यु भएको इलाका प्रहरी कार्यलयका प्रहरी नयाब निरीक्षक नन्दकिशोर साहले जानकारी दिए । ट्याक्टर र त्यसका चालक सखुवाप्रसौनी ५ का प्रदिप प्रसाद यादवलाई प्रहरीले नियन्त्रणमा लिएको छ । घटनाबारे अनुसन्धान भइरहेको प्रनानि साहले जानकारी दिए ।"
मन्त्री श्रेष्ठ सवार गाडीको ठक्करबाट मोटरसाइकल चालक घाइते,"सिन्धुली : संघीय मामिला तथा सामान्य प्रशासनमन्त्री राजेन्द्र श्रेष्ठ सवार गाडीले ठक्कर दिँदा सिन्धुलीमा एकजना घाइते भएका छन्। बुधबार विपी राजमार्गअन्तरगत सुनकोसी गाउँपालिका ६ घुमाउने चैनपुरमा मन्त्री श्रेष्ठ सवार बा २ झ ४१२९ नम्बरको गाडीले विपरित दिशाबाट आउँदै गरेको प्रदेश २०२ग ९२८६ नम्बरको मोटरसाइकललाई ठक्कर दिएको थियो। उक्त दुर्घटनामा मोटरसाइकल चालक दोलखाको बैतेश्वर गाउँपालिका ४ का २५ वर्षीय कृष्णप्रसाद दाहाल घाइते भएको जिल्ला प्रहरी कार्यालय सिन्धुलीका प्रवक्ता (डिएसपी) मनोज लामाले जानकारी दिए । 'घाइते दाहालको हात र खुट्टामा चोट लागेको छ । मन्त्री र उनीसँग सवार सबै सकुशल रहेका छन्, ' लामाले भने । घाइते दाहालको उपचारका लागि धुलीखेत अस्पताल लगिएको लामाले बताए । मन्त्री श्रेष्ठ काठमाडौंबाट रामेछापतर्फ जाँदै थिए । मन्त्री सवार गाडीको स्पीड बढी रहेको र ओभरटेक गर्ने क्रममा मोटरसाइकललाई ठक्कर दिएको स्थानीय प्रत्यक्षदर्शीले बताएका छन् । प्रहरीले उक्त घटनाबारे थप अनुसन्धान भइरहेको बताएको छ । दुर्घटनापछि मन्त्री श्रेष्ठलाई अन्य सवारी साधनको व्यवस्था गरेर रामेछापतर्फ पठाइएको प्रहरीले जनाएको छ ।"
"गोरखा सदरमुकाममा महिलाको शव भेटियो, हत्याको आशंका","गोरखा : गोरखा सरदमुकाममा एकजना महिलाको शव भेटिएको छ । गोरखा नगरपालिका ६ भीआईपी टोलकी ३५ वर्षीय फुलमाया सिर्मलको शव भेटिएको जिल्ला प्रहरी कार्यालय गोरखाले जनाएको छ । नरेश श्रेष्ठको रित्तो घर अगाडिको बारीमा बुधबार बिहान उनको शव भेटिएको एसपी केदार खनालले बताए । स्थायी घर लक्ष्मीबजार भएको र माइती आएको बेलामा सो घटना भएको खनालले बताए । राती दुई तीन बजेतिर उक्त घटना भएको प्रहरीले अनुमान गरेको छ । महिलाको शरीरमा कुनै घाउ, चोटपटक नदेखिएको तर घरवरिपरि रगत छरपष्ट रहेको समेत उनले जानकारी दिए । स्थानीयहरुले भने हत्या गरेर फालेको आशंका गरेका छन् । शव पोस्टमार्टमका लागि जिल्ला अस्पताल गोरखामा पठाइएको छ । घटनाको थप अनुसन्धान भइरहेको प्रहरीले जनाएको छ।"
"सुकुम्बासी भन्छन् : आश्वासन होइन, समस्या बुझ्नेलाई मात्रै भोट दिन्छौं","विराटनगर : स्थानीय तह निर्वाचन २०७९ आउन अब ३७ दिन मात्रै बाँकी छ । बैशाख ३० गते मतदान हुँदैछ। दलहरुले विभिन्न नारा लिएर जनताको घरदैलो अभियान सञ्चालन गरेका छन्। उनीहरु भोट आफ्नो पोल्टामा पार्न यतिबेला गाउँ पसेका छन्। यतिबेला मुलुक चुनावमय भएको छ। तर, गएको निर्वाचनमा मत लिएर गएकाहरु नफर्केको भन्दै सुकुम्बासी आक्रोशित भएका छन्। विराटरनगर महानगरपालिका १२ स्थित सीमराही (मुसहर बस्ती) मा हालसम्म कुनै पनि दलका नेता तथा जनप्रतिनिधिहरु नआएको भन्दै सुकुम्बासीहरु आक्रोशित भएका हुन् । सामान्य वर्षाले समेत जलमग्न हुने सो स्थानमा लामो समयदेखि बसोबास गर्दै आएका सुकुम्बासी (मुसहर )हरुले आफूहरुको समस्या समाधान गर्ने बाचा लिएर गएका नेताहरुको हालसम्म विनाकाम अनुहार हेर्ने समेत नदिएको दुखेसो पोख्छन्। स्थानीय उमेश रिसिदेवले वडा अध्यक्षलाई पटकपटक आग्रह गरे पनि आफूहरुको सडक र डुवानको समस्या समाधान गर्न कुनै चासो नदेखाएको बताए । तीन पुस्तादेखि बसोबास गर्दै आएका उनीहरुले सडक बनाइ दिन चार वर्षदेखि आग्रह गरेपनि दुई महिनाअघि मात्र छोटो पुल बनाएर अलपत्र छोडेको बताए । विराटनगरको पश्चिम भएर बग्ने केशलीया खोला र स्थानीय फुफरी खोलाको पानीका कारण बर्सेनि ४ महिना डुवान हुने सो बस्तीको विकासबारे काम नहुँदा समस्या दिनादिन बढ्दै गएको उनले बताए । पुल बनाएपछि माटो पुर्न पटकपटक आग्रह गर्दा पनि वडा अध्यक्षले वेवास्ता गर्दा १० फिट गहिरोबाट सडक चढ्नु पर्ने बाध्यता भएको उनले बताए । उनले उपभोक्त समितिबारे पनि आफूहरु अनभिज्ञ रहेको बताए । विराटनगरको पश्चिम भएर बग्ने केशलीया खोला र स्थानीय फुफरी खोलाको पानीका कारण बर्सेनि ४ महिना डुबान हुने सो बस्तीको विकासबारे कसैले पनि चासो नदिँदा समस्या दिनादिन बढ्दै गएको उनले बताए । उनले यसपटक सपना देखाउनेलाई नभइ काम गर्न उम्मेदवारलाई मात्र मतदान गर्ने बताए । स्थानीय ५५ वर्षीय वृहस्पति रिसिदेवले दलहरुले पटकपटक आश्वासन दिएपनि कुनै काम पूरा नगरेको आक्रोश पोख्दै सुकुम्बासी वस्तीका मतदाताहरुले आफूहरुको समस्या समाधान गर्नेलाई मात्र मत दिने निर्णय गरेको बताए । सबै नेताहरुलाई हेरियो,' उनले भने, 'यसपटक विश्वास दिलाउनेलाई मात्र मतदान गर्नेछौं।' पुस्तौंदेखि ऐलानीमा बस्दै आएका उनीहरुसँग हालसम्म जग्गाको लालपूर्जा नहुनुको पीडा त छदैछ सोही जग्गाबाट हटाइ दिने पो हुन् कि भने त्रास पनि कायमै छ। यसपटक लालपूर्जा दिलाइ दिने विश्वास दिनेलाई मात्र मतदान गर्ने विराटनगर १२ बखरीका आशा देवी (मुसहर) ले बताइन् । विराटनगर १२ बखरीमा ४ पुस्ता अगाडिदेखि बसोबास गर्दै आएका मुसहर (रिसिदेव ) समुदायले जंगल फाँडेर बसेको भएता पनि रिषिदेव (मुसहर) समुदायको अहिले बखरीस्थित चार टोल छन् । पुस्तौंदेखि ऐलानीमा बस्दै आएका उनीहरुसँग हालसम्म जग्गाको लालपूर्जा नहुनुको पीडा त छदैछ सोही जग्गाबाट हटाइ दिने पो हुन् कि भने त्रास पनि कायमै छ। एकातिर रिषिदेवहरूको पुस्ताले जंगल फाँडेर वस्ती बनाए पनि पहुँचको बलमा हुनेखाने वर्गले हडपेर जग्गाधनी पुर्जा बनाइसकेका अवस्थामा आफूहरु घरबारविहीन भएको गुनासो भगलु रिसिदेवको छ । टोलमा सडक, बाटो, खानेपानी, सरसफाइ, शौचालय समेत नभएको अवस्थामा झुठा अश्वासनमा मतदान नगर्ने उनले बताए । विराटनगर महानगरपालिकाले सडक विस्तारका लागि छेउमै भएका घर भत्काउन पटक पटक सूचना दिने गरेकाले उनीहरु झनै चिन्तित छन् । स्थानीय सावित्री रिषिदेवले घर र जग्गा दुवै सडकमा जाने भएकाले बाहिर कतै पनि जग्गा नभएकाले घर बनाइ दिनेलाई मात्र मत दिने बताइन् । अब आफूहरु आश्वासनमा होइन, काम गरेर देखाउनेलाई मात्र मतदान गर्ने रिसिदेव समुदायका सुकुम्बासी मतदाताहरुले बताए। मधेशीवादी पनि हैन् ,पहाडी समुदायको विरोधमा हुने आन्दोलनमा पनि जान चाहेको हैन, तर मधेशीया हो भनेर जाँदा ठूला दलबाट हेला हुने गरेको रिसिदेवको भनाइ छ।रिषिदेव टोलमा दुईसय ६० परिवारको बसोबास छ । बखरी सिमहारही टोलका झरी रिषिदेवले आफूहरूको बसोबास बाटोमै भएको र त्यहाँ बाह्रै महिना हिलो हुने गरेको बताउँदै ऐलानी जग्गा धेरै भएपनि पहुँचवालाको अतिक्रमणले बाटो छेउमा बस्न बाध्य भएको बताए ।"
तनहुँमा बालिका बेपत्ता,तनहुँ : जिल्लाको ऋषिङ गाउँपालिका४ भिरकोटबाट एक बालिका बेपत्ता भएकी छिन्। सदरमुकाम दमौली जान भनी हिँडेकी ऋषिङ४ भिरकोट निवासी खुमबहादुर परियारकी १३ वर्षीया छोरी बन्दना मङ्गलबारदेखि बेपत्ता छिन्। बन्दना बीच बाटोबाटै हराएकी स्थानीय तीर्थ बर्देवाले जानकारी दिए। उनी स्थानीय बाल विकास केन्द्र माध्यमिक विद्यालयमा कक्षा ७ मा अध्ययनरत थिइन्। ऋषिङ गाउँपालिका१ गैह्राखुदीबाट छोरी बेपत्ता भएको भन्दै मङ्गलबार बालिकाका बुवाले जिल्ला प्रहरी कार्यालयमा खोजतलासका लागि जाहेरी दिएका छन्। उनको खोजी भइरहेको जिल्ला प्रहरी कार्यालयले जनाएको छ। रासस
ट्युसन हिँडेकी किशोरीको कसरी भयो हत्या ?,"उदयपुर : बेलका नगरपालिका३ किरात चोकका कृष्ण सुनुवार १६ वर्षीया छोरी कवितालाई पढ्न प्रेरित गरिरहन्थे। एसईईपछि उच्च शिक्षाका लागि राम्रै ठाउँमा पढाउने उनको सोच थियो। बुवाको इच्छा पूरा गर्न प्रतिबद्ध कविता पनि एसईईको तयारीमा थिइन्। तर, मंगलबार बिहान ५ बजे घरबाट ट्युसन पढ्न कोसी जनता मावि गएकी कविताको हत्या भएको खबरले कृष्ण मुर्च्छित छन्। भन्छन्, हे दैव मेरा लागि कोही रहेन छ। मेरा सपना सबै आजबाट रित्तिएको छ। परीक्षा आउन लागेकाले स्कुलमा बिहानदेखि ट्युसन कक्षा चलिरहेको थियो। १० बजे विद्यालय सुरु हुने भएकाले कविता पनि बिहानै अतिरिक्त कक्षा लिन उज्यालो हुन नपाउँदै पुग्ने गर्थिन्। स्थानीयवासीले कवितालाई बिहान ७ बजे खोला किनारामा मृत अवस्थामा देखेपछि इलाका प्रहरी कार्यालय रामपुरमा खबर गरेका थिए। बालिकाको टाउको, अनुहार र शरीरका अन्य भागमा चोटपटक लागेको देखिएकाले कुटपिट गरी हत्या गरेको हुन सक्ने स्थानीयवासीको भनाइ छ। उनको शव पोष्टमार्टका लागि धरान पठाइएको छ। उनको पछाडि १७ वर्षीया सरिता ढकाल र भारतको सिक्किम बियुङ घर भई बेलका३ मा बस्दै आएका १९ वर्षीय बिनोद ढकाल गएको देखिएको जिल्ला प्रहरी कार्यालयका एसपी सुवासचन्द्र बोहोराले बताए। प्रारम्भिक अनुसन्धानका क्रममा ढकालद्वयको भूमिका शंकास्पद देखिएकाले थप अनुसन्धानका लागि नियन्त्रणमा लिइएको एसपी बोहोराले बताए। सरिता कवितासँगै पढ्थिन्। सँगै पढ्ने अन्य साथीका अनुसार उनीहरूबीच लामो समयदेखि मनमुटाव थियो। साथीको हत्या आशंकामा उनीहरूलाई प्रहरीले पक्राउ गरेको छ। सरिताको घर कविताको भन्दा १५ मिनेट टाढा छ। उनीहरूको झन्डै १० मिनेटपछि भेट भएको थियो। कवितालाई देखेपछि दुवै जना पछिपछि खोलासम्म पुगेको प्रारम्भिक अनुसन्धानबाट खुलेको देखिन्छ। सरिता र विनोद विद्यालय नै नपुगेको विद्यालय प्रशासनको दाबी छ। उनीहरूले घटनामा आफ्नो संलग्नता स्वीकार गरेको स्रोत बताउँछ। स्रोतले उनीहरूलाई उद्धृत गर्दै भन्यो, मार्ने नियत नभई तर्साउने हिसाबले कुटेका थियौं। मरेको पत्तै भएन। प्रहरीका अनुसार उनीहरूले योजना बनाएर हत्या गरेको देखिन्छ। सरिताले बिहानै कवितालाई फोन गरेर बोलाएकी थिइन्। घटनास्थल विद्यालयबाट करिब ७ सय मिटर र घरबाट करिब दुई किलोमिटर दूरीमा पर्छ। कविता दुई छोरीमध्ये कान्छी थिइन्। उनीहरूका एक भाइ छन्। खेतीकिसानी र मिस्त्री काम गरी कृष्णले छोराछोरीलाई पढाइरहेका थिए। विद्यालय व्यवस्थापन समिति अध्यक्ष गणेश बस्नेतले कविता अनुशासित र मेहनति छात्रा भएको स्मरण गरे। उदयपुरमा ट्युसन पढ्न गएकी बालिकाको हत्या छात्रा कविता सुनुवारको रहस्यमय मृत्यु प्रकरणमा दोषीलाई कडा कारबाहीको माग गर्दै विद्यार्थी र आफन्त विरोधमा उत्रिएका छन्। नाराजुलुससहित निस्किएका विद्यार्थीले सडक र रामपुर बजारमा प्रदर्शन गरेका छन्। विद्यालय व्यवस्थापन समिति अध्यक्ष बस्नेत र प्रधानाध्यापक सूर्यनारायण साहले मंगलबार प्रेस विज्ञप्ति जारी गर्दै भरपर्दो सुरक्षा व्यवस्था गर्न माग गरेका छन्। उनीहरूले तत्काल घटनाको छानबिन गरी दोषीलाई कानुनी दायरमा ल्याउन माग गरेका छन्। घटनास्थल नजिकै स्थानीय युवा, महिला र विद्यार्थीले हत्यारा पत्ता लगाइ हदैसम्मको कारबाही माग गर्दै प्रदर्शन गरेका छन्।"
"ट्राफिक लाइट छन्, तर बल्दैनन्","काठमाडौं : राजधानीको व्यस्तमध्ये जडीबुटी चोकमा ट्राफिक लाइट छ। तर, प्रायः बलेको देखिँदैन। ट्राफिक प्रहरी नै यातायात व्यवस्थापनमा असिनपसिन भेटिन्छन्। उनीहरू गाडीको धुवाँ र धुलोबीच हात र सिटीको सहाराले खटिइरहेका हुन्छन्। नजिकै कोटेश्वरको अवस्था पनि उस्तै छ। लाइट छ तर बल्दैन। अर्को व्यस्त चोक कलंकीमा न लाइट छ न त जेब्राक्रसिङ नै। जहाँबाट दैनिक हजारौं सवारी साधन काठमाडौं भित्रिने र बाहिरिने गर्छन्। चारै दिशाबाट आउने गाडी वारपार गर्न जहिल्यै समस्या देखिन्छ। काठमाडौं उपत्यकाका अधिकांश सडकमा ट्राफिक र सडकबत्ती बल्दैनन्। ट्राफिक प्रहरीका अनुसार कृष्ण पाउरोटी, मित्रपार्क, सुविधानगर, मुनीभैरव, अल्का अस्पताल, कोटेश्वर, थापाथली, गैरीगाउँमा बिग्रिएको छ। कुनै ठाउँमा बिजुली नआउँदा समस्या हुन्छ। कतै ट्राफिक कन्ट्रोलले काम गरेको हुँदैन। उपत्यकाका ३३ ठाउँमा ट्राफिक लाइट सञ्चालनमा रहेको महानगरीय ट्राफिक प्रहरी महाशाखाको तथ्यांक छ। महाशाखाका प्रवक्ता सञ्जीव शर्मा दासका अनुसार ती स्थानमा पनि ट्राफिक प्रहरी राख्नै पर्ने बाध्यता छ। उपत्यकामा हरेक दिन १ हजार ५ सय ४० प्रहरी ट्राफिक व्यवस्थापनमा खटिन्छन्। सवारी चलाउनेहरू ट्राफिक लाइटको वास्ता गर्दैनन्। लाइटमुनि पनि हरेक चोकमा ट्राफिक बस्नै पर्छ, प्रवक्ता दास भन्छन्, हरेक दिनजस्तो ट्राफिक जरिवानाबाट १५ लाख बढी राजस्व उठ्ने गर्छ। उनका अनुसार प्रत्येक दिन काठमाडौंको सडकमा १० लाखभन्दा बढी सवारी साधन चल्छन्। यी सवारी साधनलाई नियम सिकाउन, ट्राफिक व्यवस्थापन गर्न १ सयभन्दा बढी ठाउँमा ट्राफिक परिचालन हुन्छन्। लाइट नचल्ने ठाउँमा चार र अन्य चोकमा दुई जना खटिने गरेको उनको भनाइ छ। पैदल यात्रुको भीडभाड तथा सवारी साधनको बढ्दो संख्याले ट्राफिक व्यवस्थापन कठिन हुँदै गएको प्रवक्ता दास बताउँछन्। दासका अनुसार सानाठूला सवारी साधन वार्षिक ३ देखि ४ लाखे हाराहारी थपिँदै गएका छन्। काठमाडौंमा दर्ता भएका सवारी साधनको संख्या १८ लाखभन्दा बढी छ। जापानी सहयोग नियोग जाइकाले २०२३ सालमा २० वटा चोकमा ट्राफिक लाइट जडान गरिदिएको थियो। जापान सरकारले नै २०५० सालमा थापाथली, त्रिपुरेश्वर, माइतीघर, पद्मोदय मोड, नयाँ बानेश्वर, कोटेश्वर, सातदोबाटो, केशरमहल, लैनचौर, महाराजगन्ज, चक्रपथमा थप जडान गरिदिएको थियो। सडक विभागले केही चोकमा थप गरेको थियो। विभागका अधिकारीका अनुसार पुराना सामान बिग्रिए बनाउन झन्झटिलो छ। लाइटहरू नयाँ प्रविधिअनुसार अपडेटेड हुन जरुरी छ, विभागका प्रवक्ता शिवप्रसाद नेपाल भन्छन्, लाइट नबल्ने र नचल्ने भनेको सफ्टवेयरमा समस्या आएर हो। हार्डवेयर त वर्षांंैसम्म टिक्छ। ट्राफिक लाइट सञ्चालन र जडानको जिम्मा सडक विभागको हो। तर, महानगरपालिका र संघसंस्थाले पनि बेलाबेला जडान गर्ने गरेको प्रवक्ता नेपाल बताउँछन्। सर्भर र कन्ट्रोल रुम भने ट्राफिक प्रहरीकहाँ हुन्छ। बिग्रिएको खण्डमा विभागले नै बनाउने गरेको प्रवक्ता नेपाल सुनाउँछन्। ट्राफिक सिष्टमको सफ्टवेयर र हार्डवेयर पार्ट हुन्छ। लाइटको सिष्टम र ट्राफिक कन्ट्रोलको समय मिल्नुपर्छ। लाइटको सिष्टमले क्याप्चर नगर्ने तथा सिष्टम नै एभरेज रहेको नेपाल बताउँछन्। उनका अनुसार पछिल्लो समय जोडिएका लाइटको सिस्टम स्मार्ट छ। लाइट र सडकको सिष्टम नमिल्दा पनि लाइटहरू बन्द हुने गरेको उनी बताउँछन्। त्यस्तो बेला तत्कालै बनाउन पनि गाह्रो छ। बिग्रिएको लाइट बनाउने काम विभाग र लाइटको अपरेसन र म्यानेजमेन्ट गर्ने काम ट्राफिक प्रहरीको हो। मुख्य चोक र राजमार्गको जिम्मा विभागको भए पनि अन्य सडकको जिम्मा नगरपालिका वा स्थानीय वडा कार्यालयको भएको प्रवक्ता नेपाल बताउँछन्। विभागको ट्राफिक शाखा प्रमुख बेलबहादुर भुजेलका अनुसार विभागले काठमाडौं उपत्यकामा २ करोड ५६ लाख रुपैयाँबराबरको ट्राफिक लाइट जडान गरेको छ। उपत्यकामा अहिलेसम्म विभागले २४ वटा लाइट जडान गरेको छ। जसमध्ये १४ वटा मात्रै सञ्चालनमा छन्। ५ वटा नयाँ लाइट इन्स्टल प्रक्रियामा छन्। बाँकी ५ वटा बनाउने योजनामा छ, सडक विभाग। नयाँ जडान गर्नासाथ पनि यसको सफ्टवेयर इन्स्टल ट्राफिकलाई सिकाउनुपर्छ। नयाँ अपडेटेड सिष्टम चलाउन सिक्न पनि समय लाग्छ। विभागले कोटेश्वर, जडिबुटी, दरबारमार्ग, केशरमहल र थापाथलीमा नयाँ जडान गरिरहेको छ। एक ठाउँमा लाइट जडान गर्न १५ देखि २० लाख रकम लाग्ने गरेको नेपालको भनाइ छ।"
सुनको सिक्री लुटेर फरार रहेका युवा पक्राउ,काठमाडौं : काठमाडौं महानगरपालिका२७ ठमेल ज्याठास्थित सडकबाट सुनको सिक्री लुटेर फरार रहेका युवा पक्राउ परेका छन्। ठमेल ज्याठास्थित सडकबाट उमेश कार्कीको ५ तोलाको सुनको सिक्री लुटपाट भएको घटनामा संलग्न रहेको अभियोगमा काठमाडौं लाजिम्पाट बस्ने भारत सिक्किम घर भएका २६ वर्षीय गुन्जन तामाङलाई प्रहरीले पक्राउ गरेको हो । उक्त स्थानमा सुनको सिक्री लुटपाट भएको भन्ने खबर प्राप्त हुनासाथ महानगरीय प्रहरी वृत्त दरबारमार्गबाट खटिएको प्रहरीले लुटपाटमा संलग्न तामाङलाई काठमाडौं महानगरपालिका२ उत्तरगेटबाट सुनको सिक्रीसहित पक्राउ गरेको हो । उनीमाथि चोरी गर्न नहुने कसूरमा जिल्ला अदालत काठमाडौंबाट ५ दिन म्याद थप अनुमति लिइ महानगरीय प्रहरी वृत्त दरबारमार्गबाट थप अनुसन्धान भइरहेको छ ।
मेघ गर्जनचट्याङ्गसहित हल्का वर्षाको संभावना,"काठमाडौं : हाल नेपालमा भारतको बिहार तथा आसपासमा रहेको न्यून चापीय प्रणालीको सामान्य प्रभाव रहेको छ। मौसम पूर्वानुमान महाशाखाकाका अनुसार सोही न्युन चापीय प्रणालीको प्रभावले केही भूभागमा आंशिक बदलीको संभावना छ। महाशाखाका अनुसार हाल प्रदेश १ र बागमती प्रदेशका पहाडी भूभागमा आंशिकदेखि सामान्य बदली रहि देशको अन्य भूभागमा आंशिक बदली रहेको छ। बुधबार दिउँसो प्रदेश १, बागमती र गण्डकी प्रदेशका पहाडी भूभागमा आंशिकदेखि सामान्य बदली रही देशका भूभागमा आंशिक बदली रहनेछ। यस्तै प्रदेश १ का पहाडी भूभागमा केही स्थानमा तथा बागमती प्रदेश र गण्डकी प्रदेशका भूभागमा एक वा दुई स्थानमा मेघ गर्जनचट्याङसहितको हल्का वर्षाको संभावना रहेको छ। आज राती भने प्रदेश १,बागमती र गण्डकी प्रदेशका भूभागमा सामान्य बदली रहने र केही ठाउँमा मेघ गर्जनसिहतको हल्का वर्षाको संभावना रहेको महाशाखाले जनाएको छ। केही क्षेत्रमा चट्याङ्गसहित हल्का वर्षाको सम्भावना रहेको तथा तराईका भूभागहरूमा हल्का तापक्रम बढ्ने क्रममा रहेको हुँदा आवश्यक सतर्कता अपनाउन मौसम पूर्वानुमान महाशाखाले आग्रह गरेको छ।"
"सुनचाँदीको मूल्य घट्यो,कतिमा भइरहेको छ कारोबार ?","काठमाडौं : नेपाली बजारमा बुधबार सुनचाँदीको मूल्यमा गिरावट आएको छ। मंगलबार तोलामा १ रुपैयाँले बढेको सुन आज ३ सय रुपैयाँले घटेको हो। नेपाल सुनचाँदी व्यवसायी महासंघका अनुसार बुधबार सुन तोलामामा ३ सय रुपैयाँले घटेर तोलाको ९८ हजार ५०० रुपैयाँ कायम गरिएको छ। यसैगरी, तेजावी सुनको मूल्य तोलाको ९८ हजार तोकिएको छ। यसअघि मंगलबार सुनको मूल्य १ सय रुपैयाँले बढेर तोलाको ९८ हजार ८०० कायम गरिएको थियो। तेजावी सुनको मूल्य तोलाको ९८ हजार ३०० रुपैयाँमा खरिदबिक्री भएको थियो। आज चाँदीको मूल्यमा पनि गिरावट आएको छ। मंगलबारको तुलनामा चाँदी ५ रुपैयाँले घटेर तोलाको १३३५ रुपैयाँ कायम गरिएको महासंघले जनाएको छ। मंगलबार चाँदीको मूल्य १० रुपैयाँले घटेर प्रतितोला १३४० रुपैयाँमा किनबेच भएको थियो।"
