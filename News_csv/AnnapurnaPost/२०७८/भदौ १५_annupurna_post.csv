शीर्षक,विवरण
समावेशी बन्नैपर्छ दलहरू,"बृहत् नेपाली शब्दकोशअनुसार समावेशको अर्थ हुन्छ, सामेल गर्ने वा गराउने काम। कुनै विषय वा वस्तु अर्को विषय वा वस्तुभित्र मिल्ने काम। समावेशी शब्द पछिल्लो समय राजनीति र प्रशासनिक क्षेत्रमा सबैभन्दा प्रचलित छ। राज्यका सबै निकायमा सबै जातजाति, समुदाय, क्षेत्र, लिंग र सम्प्रदायको सम्मानजनक उपस्थिति बढाउन समावेशितालाई सिद्धान्तकै रूपमा प्रतिपादन गरियो। यसको कार्यान्वयनका लागि राज्यका निकाय, प्रशासनिक क्षेत्र र सुरक्षा अंगमा प्रवेशदेखि नै कोटा निर्धारण गरियो। सरल भाषामा भन्नुपर्दा, राज्यका सबै अंग र निकायमा सबैलाई समान अवसर दिन समावेशी सिद्धान्तलाई अघि सारियो। विगतमा राज्यका निकाय र अंगमा सबै जातजाति, समुदाय र क्षेत्रको अनुहार झल्किन नसकेपछि राज्य पुनर्संरचनाको आवाज उठ्यो। संविधानसभाबाट बनेको संविधानको महत्त्वपूर्ण खम्बाकै रूपमा समावेशितालाई अनिवार्य गरियो। संवैधानिक व्यवस्था नै भयो। तर नीति निर्माण गर्ने दलहरूले भने संविधानको भावनाअनुसार आफूलाई ढाल्न सकेका छैनन्। नारा र बोलीमा उनीहरू जति समावेशी छन्, व्यवहार र संगठनमा त्यति नै कमजोर छन्। जनसंख्याको आधा हिस्सा ओगटेका महिलाको उपस्थिति कुनै पनि दलका संगठनमा उत्साहजनक छैन। जति महिला नेतृत्वमा पुगेका छन, उनीहरूलाई पनि कार्यकारी भूमिकाबाट बञ्चित गरिएको छ। पार्टीका निर्णायक तहमा दलित, जनजाति, मधेसी, मुस्लिम, महिला, अल्पसंख्यकको उपस्थिति र सहभागिता दयनीय नै छ। झन्डै ७० वर्षको क्रान्तिबाट बनेको हाम्रो संविधानको प्रस्तावनामै वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने उल्लेख छ। संविधानको संकल्प पूरा गर्न तथा समाजमा विद्यमान विभेद र असमानता अन्त्यका लागि सबै जाति, क्षेत्र र समुदायको राज्यका सबै संयन्त्रमा सम्मानजनक उपस्थिति अनिवार्य छ। कुनै एउटा खाँबो कमजोर भयो भने जसरी घरको संरचना कमजोर हुन्छ, त्यसरी नै संविधानको प्रमुख खम्बामध्येको समावेशिता पनि उत्तिकै बलियो हुन जरुरी छ। पिलर बलियो बनाइराख्न पार्टीहरूको भूमिका महत्त्वपूर्ण छ। समावेशिता कार्यान्वयनका लागि मौलिक हकमा विभिन्न व्यवस्थाका साथै ७ वटा संवैधानिक आयोगको व्यवस्था संविधानमै गरिएको छ। यसले समाजमा पछि पारिएका र निर्णायक तहमा पुग्न नसकेका समुदाय, क्षेत्र र जातिको उत्थान र विकास गरेर राज्यको मूल प्रवाहीकरणमा समावेश गराउने उद्देश्य बोकेको छ। पछि परेका समुदाय र वर्गको संरक्षण, सशक्तीकरण र विकासमा लागि कानुन बनाउने र व्यवहारमा लागू गर्ने थुप्रै मौलिक हकको व्यवस्था संविधानमा छ। राज्यका सबै संयन्त्रमा सबैको सहभागिता बढाउन कतिपय सकारात्मक विभेद को नीति पनि संविधानले लिएको छ। संविधानमा लेखिँदैमा मात्र त्यसबाट लक्षित वर्ग लाभान्वित हुन सक्दैन। सही कार्यान्वयन र नीति लिन सके मात्र संविधानको संकल्प पूरा हुनेछ। देश हाँक्ने र नीति निर्माण गर्ने दलहरूले आफूभित्र समावेशीको सही प्रयोग गर्न सके त्यसले समाज रूपान्तरणमा भूमिका खेल्नेछ। दल र नेताहरूका व्यवहार, चरित्र र नीतिको समाजले अनुसरण गर्छ। तर आफैंभित्र समावेशिताको पालना नगरी यसका कोरा भाषणले मात्र समाज परिवर्तन हुन सक्दैन। दलहरूले आफैंभित्रका संरचनालाई बलियो र समावेशी बनाउँदै लगेमा पछि परेको समुदायबाट पनि नेतृत्व विकास हुँदै जान्छ। पछि परेको समुदायलाई आरक्षणभित्र कैद नगरी नीति निर्माण तहमा जबर्जस्त उपस्थिति गराउन सकिन्छ। यसले दलले लिने नीति निर्माण तहमै हस्तक्षेपकारी भूमिका खेल्न सक्छ। मुलुकको भौगोलिक, जातीय, क्षेत्रीय, सांस्कृतिक विविधतालाई सम्बोधन गर्न दलहरू भित्र ती क्षेत्र, समुदाय र वर्गको अनुहार झल्किन जरुरी छ। त्यसो हुन सके मात्र साँचो अर्थमा राष्ट्रिय दलको मान्यताले सार्थकता पाउनेछ।"
राहदानी लिनै हैरानी,"काठमाडौं समय : आइतबार : बिहान ४ बजे। मौसम विभागले सार्वजनिक गरेको सूचना ठ्याक्कै मिलेर हुनुपर्छ झरी रोकिएको थिएन। अन्नपूर्ण टिम नारायणहिटीस्थित राहदानी विभागको गेटमा पुग्यो। घडीले बिहानको ४ बजाएको थियो। झरीमा रूझ्दै सेवाग्राही पुगिसकेका थिए। ढिला पुगे काम नहुने चिन्ता। घुम्न, पढ्नभन्दा पनि नेपालमा रोजगारी नपाएर विदेश जान चाहने धेरै युवाको पहिलो यात्राको गन्तव्य हो यो राहदानी विभाग। जिल्लाबाट ढिला हुने भएकाले छोटो समयमा राहदानी बनाउन र रिन्यू गर्न यहाँ पुग्नै पर्छ। तर, यति काम सक्न यहाँ जो कोहीलाई सहज छैन। राहदानी विदेश यात्राका लागि पहिलो डकुमेन्टमा पर्छ। विभागले २०६७ पुस ६ गतेदेखि मेसिन रिडिएबल पासपोर्ट दिँदै आएको छ। भदौरे झरी वर्षिरहेको छ। निथु्रकै भिजेर पनि आँखा मिच्दै लाइनमा छन्, म्याग्दीको रघुगंगाका ३२ वर्षीय रेशम परियार। नारायणहिटीस्थित राहदानी विभागको गेटमा उनी आइतबार बिहानै ४ बजे भेटिए। मोटरसाइकलमा दुई सय किलोमिटर यात्रा गरेर उनी राहदानी नवीकरण गर्न आएका थिए। बाटाभरि पानीले चुटेको दु:खेसो पोखे। ७ घण्टामा काठमाडौं टेकेका उनी लखतरान देखिन्थें। ५० लाख खर्च गरेर ब्राखापालन गरेको थिएँ। कोरोना महामारी अघि एकै पटक ५० वटा मरे, उनले भने, ऋणको कुरै नगरौं, फर्म ऋणमै छ। ऋण तिर्न विदेश जानुको विकल्प नरहेको उनले बताए। राहदानी नवीकरण गर्न आधा रातदेखि लाइनमा छु। काम हुन्छ कि हुँदैन ठेगान छैन। शौचालयमा भोटे ताल्चाबिहान ४:३० मा पोखराकी लक्ष्मी गुरुङ लाइनको अगाडि थिइन्। जापान पढ्न जाँदैछु, उनले भनिन्, रातभरि बसमा आउनुपर्यो। यहाँ त लाइन नलागी पासपोर्ट बनाउनै नसकिने रहेछ। बिहानीले दिनलाई स्वागत गर्दै थियो। चिया खानुस्, चिया खानुस् भनेर थर्मस लिएर व्यापारी भीडमा आइपुगे। ५:३० मा भेटिए, हेलमेट लगाएका ४२ वर्षीय अमृत विक। यत्रो मान्छे लाममा छ। ट्वाइलेट चाहिँ भोटे ताल्चा लाएर छाड्ने हो ? उनले भने, ट्वाइलेट लागेको छ। कहाँ जानु ? थाकेर थुचुक्क ५:५८ मा भेटिएका महोत्तरी बर्दिबासका २३ वर्षीय केदार धमला २ वर्षअघि विदेशमा ठगिएका थिए। ६ महिनामै भागेर मलेसियाबाट २ वर्ष पहिले नेपाल आएँ, उनले पुरानो दु:ख सुनाए, जे पर्लापर्ला भनेर पासपोर्ट छाडेर फर्किए। तर, कोरोना महामारीपछि विदेश जानैपर्ने बाध्यताले उनी राहदानी बनाउन आएका थिए। त्यसका लागि उनी महोत्तरीबाट शनिबार साँझ बस चढेर ६ बजे बिहान राजधानी उत्रेका थिए। २ सय रुपैयाँ पठाओलाई दिएर ४ बजे यहाँ आइपुगेँ, उनले भने, यहाँ कतिबेर कुर्नुपर्ने हो टुङ्गो छैन। घडीमा ६:३५ बजेको थियो। सर्लाही बरहथवा३ का २६ वर्षीय राम विनायक ठाकुर लाइनको बीचमा थुचुक्क बसेका थिए। उभिँदाउभिँदा कुर्कुचा दुखेर बसेको, उनले भने, विदेश जाने प्रोसेस पनि कति झन्झटिलो। २ घण्टा माथि लाइन बसेर राहदानीको अनलाइन फारम भरेर आएँ। यहाँ फेरि कतिबेर लाग्ने हो ? लाममा तँछाडमछाडबिहानको ७:१५ बज्यो। झरीको रफ्तार बढ्दै थियो। देशका कुनाकाप्चाबाट भोकैतिर्खै यात्रा गरेर आएका सेवाग्राहीको भीड पनि बढ्दै थियो। गेट बाहिर दायाँपट्टी कार्यालय खुल्ने प्रतीक्षामा थामिनसक्नु भीड थियो। नयाँ राहदानी बनाउन र नवीकरण गर्नमात्र होइन, एउटा अक्षर गलत भएका कारण सच्याउन आएकाहरू पनि ठेलमठेल लाइनमा थिए। प्रहरीलाई लाइन मिलाउन हम्मे थियो। सिट्ठी बजाउँदै लठ्ठी ठटाउंँदै प्रहरी सेवाग्रहीलाई लाइनमा बस्न सचेत गराइरहेका थिए। लाइन लागेकाहरू फलामे डण्डी नाघेर सेवा लिन तँछाडमछाड गर्थे। होहल्ला हुटिङ त कति हो कति, झैझगडा जस्तै। बाहिरको शौचालय ७:४५ मा खोलियो। त्यसअघि प्रहरीले सेवाग्राहीलाई भित्रको शौचालयमा फाट्टफुट्ट जान दिन्थे। ल क्लियर ब्याग र कलम लिएर जानुस्। डकुमेण्ट भिज्छ, २० वर्षीया सुनिता विक भीडमा चिच्याउँदै थिइन्। राहदानी लिन भीडमा लागेका युवाहरूलाई सामान बेच्दै गरेकी उनले दिनको १५ सय जति कमाई हुने गरेको बताइन्। ठगिएपछि पासपोर्ट छाडेर मलेसियाबाट नेपाल आएँ। तर, कोरोनाका कारण बिदेसिनुपर्ने बाध्यताले राहदानी बनाउन आएको छु, केदार धमला, महोत्तरी सूचना नदेख्दा हैरानीनुवाकोट पञ्चकन्याका राजकुमार तामाङ छाता ओढेर गेट अगाडि अलमलमा थिए। भीडमा यता जाउ कि उता जाउ, दोधारमा थिए। राहदानी बनाउने प्रक्रिया बारेमा अरूलाई सोध्दै थिए। त्यहाँ रहेका अरू पनि उस्तै रुमल्लिएका देखिन्थे। ७:५८ मा भेटिएका उनी रोमानिया जानका लागि राहदानी बनाउन आएका रहेछन्। यता जाउ उता जाउ मात्र भन्छन्, तामाङले भने, प्रक्रियाका बारेमा राम्रोसँग कसैले पनि जानकारी दिँदैन। राहदानी बनाउने प्रक्रियाबारे गेट अगाडि ठूलो अक्षरमा लेखिएको छ। सूचनामा अधिकांशको नजर पुग्दैनथ्यो। भीडले भद्रगोलप्रहरीले ८:२५ बजे राहदानीको टोकन लिन सेवाग्राहीलाई भित्र पठायो। राहदानी विभागसँगै कन्सुलर विभाग छ। जहाँ विदेश जाने सबै प्रक्रिया पूरा भएपछि अन्तिम प्रमाणीकरणको छाप लगाइन्छ। त्यहाँ पनि रातिदेखि नै खचाखच भीड थियो। ८:४० मा उनीहरूलाई सुरक्षा जाँचका लागि राहदानीको लाइनतिर सारियो। लाइनमा अगाडि बस्न धकेलाधकेल थियो। होहल्ला भयो। त्यो दृश्यले झडप नै भए जस्तो लाथ्यो। कोही फलामको बार नाघ्दै त कोही मुनिबाट छिर्दै अघि बढ्थे। बिहान ३ बजे आएर के भयो र ? भर्खर आउनेहरू अगाडि पुगे, भीडमा पछाडि परेकाहरू गुनासो गर्दै थिए। अब राहदानी बनाउने र छाप लगाउने दुवैको एकै लाइन भयो। नयाँ आउनेहरू कता लाग्ने भनेर रनभुल्लमा परे। सबैलाई छिटो काम चाहिएको थियो। भीडले कोरोना महामारी रोक्न सरकारले गरेको निषेधाज्ञालाई गिज्याइरहेको थियो। बेलैमा आए कर्मचारी८:५० मा मूल गेट खुल्यो। ९:१५ पछि कर्मचारीहरू आउन थाले। काम छिटो हुने आशमा सेवाग्राही उत्साही भए। भित्र कर्मचारी आए। अब त धेरैबेर लाग्दैन होला, संखुवासभाकी सम्झना राई भन्दै थिइन्, राहदानीका लागि फोटो खिचेर आजै फर्कन पाए हुन्थ्यो। बस्नलाई कुर्सी चौडा सडक। फूलैफूलको बगैंचा। थरीथरीका रूख। बीचमा फहराइरहेको चन्द्रसूर्य अंकित झण्डाले बाहिर सास्ती पाएका सेवाग्राही आनन्दित देखिन्थे। पिउन पानी। बस्न कुर्सी। बच्चा बोकेर आएका आमाका लागि स्तनपान कक्ष र सफा शौचालयले सेवाग्राहीको बाहिर देखिएको निन्याउरो अनुहार केही उज्यालो देखिन्थ्यो। तर, उनीहरू कोही कुर्सीमा बस्थे भने कोही उभिन्थे । कुर्सीमा बसिदिन प्रहरी अनुरोध गरिरहन्थे। २५२५ मिनेटमा शौचालय सफा गर्ने व्यवस्था थियो। त्रुटि सच्याउन ५ हजार११:५० मा म्याग्दी अन्नपूर्ण२ का नवराज सुनार बैंक भौचर भर्दै थिए। ३ दिनमा पासपोर्ट निकाल्न १० हजार तिर्न लागेको, उनले भने। राहदानी विभागले थप दस्तुर लिएर दु्रत सेवा पनि प्रदान गर्छ। एक दिनमा एमआरपी (पासपोर्ट) लिनुपरे १५ हजार, दुई दिनमा लिनु परे १२ हजार र तीन दिनमा चाहिए १० हजार दस्तुर लाग्छ। तीन दिनपछिका लागि भने ५ हजार राजस्व तिरे पुग्छ। १२:३५ मा भेटिएकी सोलुखुम्बुकी ३४ वर्षीया निमा शेर्पा पासपोर्टको त्रुटि सच्याउन आएकी थिइन्। उनको फारममा एउटा नम्बर र पासपोर्टमा अर्को परेछ। उनले राहदानी लिन तीन दिनअघि मात्रै दु्रत सेवाअन्तर्गत फारम भरेकी थिइन्। उनी क्रोएसिया रोजगारीका लागि जाँदैछिन्। राहदानीका लागि १३ बढी प्रक्रिया पूरा गर्नुपर्छ। र, पनि राहदानी त्रुटिरहित बन्न सकेको छैन। कसैको नाम बिग्रन्छ त कसैको जन्ममिति। एउटा अक्षर सच्याउनलाई पनि ५ हजार रुपैयाँ अतिरिक्त राजस्व तिर्नुपर्छ। यस्ता गल्ती कहिले सेवाग्राही आफैंले गर्छन्। कहिले कर्मचारीबाट पनि हुन्छ। १ बजे गेट बन्द राहदानीको काम लिएर आएका नयाँ सेवाग्राहीलाई १ बजेपछि गेटभित्र पस्न प्रहरीले रोके। कारण थियो त्योभन्दा अगाडि पसेका सेवाग्राहीलाई सेवा दिनै भ्याउन गाह्रो परिरहेको थियो। १:१० मा अछामका २८ वर्षीय विक्रम अधिकारी फारम बुझाउने ठाउँमा बसेका थिए। स्नातक अध्ययन गर्दागर्दै राहदानी बनाउन आएका उनले भने, ४ ठाउँ लाइन लागेपछि यहाँ आइपुगेँ। यहाँ बाहिरको जस्तो अस्तव्यस्त भीड रहेनछ। बिहानै लाम लागेका सेवाग्राही काम सकेर फर्किँदै थिए। १:२५ मा सर्लाहीका २२ वर्षीय रूद्रमान गोलेसँग कुराकानी गर्यौं। ३४ नं कोठा अगाडि हातमा भौचर बोकेर पालो कुरिरहेका थिए। दुर्घटनामा बुवाको खुट्टा भाँचिएपछि ऋण काढेर उपचार गर्यौं, उनले भने, त्यही कर्जा तिर्न विदेश जान लागेको। रूद्रमानसँगै भेटिए गुल्मीको लिम्बा४ का गिरीबहादुर खप्तरी। उनी २:३० बजे राजस्व तिर्न लाइन लागेका थिए। विभागले पासपोर्ट लिन अनलाइन फारम भर्नु त भन्छ। तर, कहाँ भर्ने ? खोज्न धेरै समय लाग्यो, उनले गुनासो पोखे, कुन सेवा कहाँ पाइन्छ, सही जानकारी दिइँदैन। नयाँ मान्छेको त भौतारिँदै दिन बित्छ। त्यसपछि हामी राहदानी वितरण गर्ने कक्षतर्फ लाग्यौं। १ दिन, २३ दिन र सोभन्दा बढी समयका राहदानी लिने छुट्टाछुट्टै ठाउँ रहेछन्। बाराको कलैयाका ३० वर्षीय सदाम अन्सारी नवीकरण गरेको राहदानी लिँदै थिए। मलेसिया ३ वर्ष बसेँ। कम्पनीले पैसा दिएन, उनले भने, आएर ६ लाख ऋण खोजेर गार्मेन्टमा लगानी गरेँ। लकडाउनले चलाउन सकिएन। बाध्यताले साउदी अरेबिया जान लागेको छु। राहदानीमा पुरानै नक्सासुर्खेत वीरेन्द्रनगर१३ का मनोज खड्काथोकी सुनारले फरक प्रसंग निकाले। २:४० बजे नयाँ पासपोर्ट पाएका उनी खुसी हँुदै पाना पल्टाउँदै थिए। हाम्रो देशको नयाँ नक्सा आएको होइन र ? यहाँ त पुरानै छ, उनले साथीलाई सुनाउँदै थिए, चुच्चे नक्सा कहाँ हरायो ? २:५५ मा तनहुँ घिरिङ गाउँपालिकाका रामचन्द्र विकसँग कुराकानी गर्यौं। उनी तेस्रो पटक एमआरपी सच्याउन आएका थिए। पहिलो पटक जन्म मिति र दोस्रो पटक नागरिकता नम्बर गलत परेको थियो, उनले भने। विभागमा माथिल्लो तहका कर्मचारीहरू कामको अनुगमन गरिरहेका थिए। आइपर्ने प्राविधिक र कागजी समस्या सुल्झाइरहेका थिए। ३:४० मा राहदानी फाँटका अरू सबै फाँट खाली भइसकेका थिए। सेवाग्राही फोटो खिच्ने ठाउँमा मात्रै देखिन्थेँ। फोटो खिच्न र डिजिटल ल्याप्चे संकलन गरेर अनलाइनमा समावेश गर्न समय लाग्छ। १ दिन, २ दिनभित्र पासपोर्ट लिन कोही आउनु भएको छ भने छिटो गेटमा आउनुस्, भन्दै प्रहरी सेवाग्राहीलाई बोलाइरहेका थिए। फोटो खिच्ने २ कोठामा १०१५ जना कर्मचारी काम गर्दै थिए। चार दिन गाडीको बास३:४५ मा फोटो खिचाउने पालो कुर्दै गरेकी रोल्पा जमकोटकी ४९ वर्षीया देउकला कुमारी घर्तीमगर भेटिइन्। उनी ४ दिन लगाएर पहिरो पन्छाउँदै राहदानी लिन काठमाडौं आएकी थिइन्। पहिरोले धेरै ठाउँमा बाटो पुरेको थियो। गाडीकै बास भयो, उनले भनिन्, यहाँ बिहान ७ बजे नै आएकी थिएँ। तर, प्रक्रिया थाहा नपाएर ढिलो भयो। हाकिमको हौसलाकार्यालय समय सकिँदै गर्दा पनि सेवाग्राहीको भीड नै थियो। ४:२२ मा राहदानी विभागका महानिर्देशक डोरनाथ अर्याल सेवाग्राहीको लाम नजिकै आए। १० मिनेट जति अवलोकन गरेर फर्किए। बेलाबेलामा हाकिम आउँदा हौसला हुन्छ है, काममा खटिएका कर्मचारी खुसी हुँदै कुरा साट्दै थिए। ५:२५ बजे फोटो खिच्ने फाँटबाट निस्किए रौतहटका २० वर्षीय लालबाबु मुखिया। उनी आइतबारका अन्तिम सेवाग्राही थिए। कार्यालयका दिनभरका कामकारबाही अवलोकन गर्दै हामी अड्डामा अन्नपूर्णको टिम कार्यालयको गेटबाट ५:५५ तिर बाहिरियौं। तर, गेटमा ढिलो आएका सेवाग्राहीहरू छँदैथिए। लकडाउनले भीड बढ्यो राजेन्द्र पाण्डे, प्रवक्ता लकडाउनका कारण भीड बढेको विभागका प्रवक्ता राजेन्द्र पाण्डेले बताए। सेवाग्राहीको चाप छ। कर्मचारी अभाव छ। र, पनि आएका सेवाग्राहीलाई राति नौ बजेसम्म पनि सेवा दिइरहेका छौं, पाण्डेले भने, दैनिक ७८ सय सेवाग्राही आइरहेका छन्। कार्यालयमा बिचौलिया पस्न दिएका छैनौं। भीड व्यवस्थापनको प्रयास भइरहेको छ। नेपालमा राहदानीराहदानी विभागका अनुसार नेपालमा विसं १९६० सम्मको राहदानी फेला परेको छ। त्यसबेला नेपालमै एउटा जिल्लाबाट अर्को जिल्ला आउजाउ गर्न पनि नेपाली कागजमा हस्तलिखित पास चाहिन्थ्यो। पछि त्यसैलाई राहदानी भनियो। २०६७ पुस ६ गतेदेखि नेपालमा मेसिन रिडिएबल पासपोर्ट (एमआरपी) लागू भयो। सामान्य, आधिकारिक, कूटनीतिक र यात्रा गरी चार प्रकारका राहदानी प्रचलनमा छन्। अब तेस्रो पुस्ताको राहदानी वितरणको तयार छ। नयाँ नक्सासहितको राहदानी ल्याउँछौं डोरनाथ अर्याल, महानिर्देशक मंसिरपछि नयाँ नक्सासहितको राहदानी जारी गर्ने तयारी भइरहेको राहदानी विभागका महानिर्देशक डोरनाथ अर्यालले जनाए। २० लाख नयाँ राहदानी छापिने प्रक्रियामा छन्। पासपोर्ट छाप्न ग्लोबल टेन्डर गरिन्छ। अहिले वितरण गरिरहेको पासपोर्ट सन् २०१० मा छापिएको थियो। प्राविधिक कारणले राहदानीमा नयाँ नक्सा राख्न सकेका छैनौं, उनले भने, त्यतिखेर ७० लाख थान एमआरपी छापिएको थियो। त्यसैले पुरानै नक्सा भएको राहदानी वितरण गरिएको हो।"
रोजगारी उपलब्धि शून्य,"काठमाडौं : सरकारको उदासीनताका कारण स्वदेशमै उद्यमशीलताका माध्यमबाट सिर्जना हुने रोजगारीको अवसर शून्य रहेको पाइएको छ। श्रम, रोजगार तथा सामाजिक सुरक्षा मन्त्रालयले उद्देश्यअनुसार काम नगर्दा उपलब्धि शून्य देखिएको हो। कोभिड१९ महामारीका कारण बेरोजगारको अवस्था भयावह बनेको छ। स्वदेशमा रोजगारी गुमाउनुका साथै वैदेशिक रोजगारीबाट समेत रोजगारी गुमाएर फर्किनेको संख्या बढ्दो छ। तर सरकारले बेरोजगार अन्त्य गर्न आफैंले घोषणा गरेका कार्यक्रम पनि सञ्चालन गरेको छैन। सरकारले गत वर्ष ७ लाखभन्दा बढीलाई रोजगारी दिने घोषणा गरेको थियो। तर उक्त घोषणाअनुसार सरकारले रोजगारी दिन सकेन। कोभिडपछि ५ लाखभन्दा बढी वैदेशिक रोजगारीबाट फर्किएका छन्। भारतबाट ७ लाखभन्दा बढी स्वदेश फर्किएका छन्। यस अवधिमा ३ लाख मात्रै श्रमिक वैदेशिक रोजगारीमा गएका छन्। बेरोजगार बढ्दै गए पनि सरकारले अझैसम्म रोजगारी सिर्जना गर्न नसकेको हो। श्रमविज्ञ डा गणेश गुरुङले सरकारको प्राथमिकतामा रोजगारी नपरेको बताए। नयाँ सरकार आउँदा सुरुमा रोजगारी दिने घोषणा गर्छन् तर पछि प्राथमिकता दिँदैनन्, उनले भने। राष्ट्रिय योजना आयोगले रोजगारीबारे विस्तृत अध्ययन गर्ने घोषणा गरेको थियो। तर उद्देश्यअनुसार आयोगले रोजगारी सिर्जनाको विषयमा अध्ययनसमेत गर्न सकेन। यसका साथै श्रम, रोजगार तथा सामाजिक सुरक्षा मन्त्रालयले समेत रोजगारी सिर्जना गर्न सकिने क्षेत्रको विषयमा अध्ययन गरेको छैन। रोजगारी सिर्जना गर्ने विषयमा सरकारले घोषणा गरेका कार्यक्रमको उपलब्धि पनि शून्य छ। महालेखा परीक्षकको ५८औं प्रतिवेदनले श्रम, रोजगार तथा सामाजिक सुरक्षा मन्त्रालयले उपलब्धि हासिल गर्न नसकेको उल्लेख गरेको छ। प्रतिवेदनअनुसार उद्यमशीलता रोजगारी तथा उद्यमशीलतासम्बन्धी तालिम र कार्यक्रम उपलब्धि न्यून देखिएको हो। पाँच वर्षमा हासिल गर्नुपर्ने प्रधानमन्त्री रोजगार कार्यक्रमले नतिजा सूचक तोकेअनुसार प्रतिफल प्राप्त गर्न नसकेको विषयलाई महालेखाले समस्याको रूपमा उठान गरेको छ। प्रतिवर्ष ७ लाखलाई रोजगारी दिने भनिए पनि पहिलो वर्ष (२०७५।०७६) मा १ लाख ८८ हजार ३ सय ६७ जनालाई, दोस्रो वर्ष (आव २०७६०७७) मा १ लाख ५ हजार ६ सय ३५ र तेस्रो वर्ष (आव २०७७०८८) मा १ लाख ७६ हजार ३ सय ७९ जनालाई रोजगारी दिइएको पाइएको छ। न्यूनतम सय दिन रोजगारी दिने सरकारको लक्ष्य भए पनि ३ वर्षको अवधिमा पूरा दिन रोजगारी दिइएको छैन। पारिश्रमिककमा आधारित काम लक्ष्यको ५४ प्रतिशत मात्रै कार्यान्वयन भएको प्रतिवेदनमा उल्लेख छ। यस्तो थियो कार्यक्रमसरकारले २० हजार व्यक्तिलाई रोजगारी स्वरोजगारीका लागि व्यावसायिक तालिम दिने, ४० हजार बेरोजगारलाई निजी क्षेत्रसँगको सहकार्यमा व्यावसायिक तथा सीपमूलक तालिम दिने, १ लाख ५० हजारलाई रोजगारीको प्रकृतिअनुसार तालिम प्रदान गर्ने र २५ हजारलाई सहुलियत ऋण दिने सरकारले घोषणा गरेको थियो। तर यी कामै हुन नसकेको प्रतिवेदनमा उल्लेख गरिएको छ।"
ठूला उद्योगी र घरानाले किन तिर्दैनन् बिजुलीको बिल?,"काठमाडौं : सरकारी संस्थान नेपाल विद्युत् प्राधिकरणले उठाउन बाँकी (बक्यौता) रकम ३४ अर्ब ८० करोड रुपैयाँ पुगेको छ। नतिर्नेमा अथाहा नाफा गरिरहेका गतिला उद्योगधन्दा, ठूला घरानाका व्यक्ति र कतिपय कार्यालय छन्। सर्वसाधारणको तत्काल लाइन काटिदिने प्राधिकरणले तिनीहरूबाट रकम असुल्न भने सकेको छैन। बरु अनेक बहानामा टारिरहन उन्मुक्ति दिँदै आएको छ। यहाँसम्म कि प्राधिकरणको बक्यौता अघिल्लो वर्षको तुलनामा ७२५३ प्रतिशतले वृद्धि भएको छ। पछिल्लो एक वर्षमा २ अर्बभन्दा बढी यो रकम थपिएको छ। महालेखा परीक्षकको प्रतिवेदनले २०७६०७७ सम्म बक्यौता ३२ अर्ब रुपैयाँ देखाएको छ। प्राधिकरणबाटै अन्नपूर्ण पोस्ट्लाई प्राप्त कागजातले भने ३४ अर्ब ८० करोड रुपैयाँ देखाएको हो। आलटाल गर्ने वा नतिर्ने वा अदालततिर गई अल्झाइरहने त्यस्ता ठूला उपभोक्ता ४९ वटा छन्। तीमध्ये ३३ वटाको विवरण हामीलाई प्राप्त भएको छ। ठूलो हिस्सा औद्योगिक क्षेत्रकोबक्यौतामध्ये सबैभन्दा बढी १९ अर्ब ६३ करोड रुपैयाँ औद्योगिक क्षेत्रको देखिन्छ। यसभित्र नै विवादित विषय डेडिकेटेड र ट्रंकलाइनको रकम पनि पर्छ। उठ्न बाँकी रकममा गार्हस्थ उपभोक्ताबाट मात्रै ९ अर्ब १९ करोड रुपैयाँ छ। प्राप्त प्राधिकरणको तथ्यांकानुसार खराब बक्यौता १ अर्ब ५४ करोड रुपैयाँ पुगेको छ। महालेखाको नियमानुसार १ वर्षसम्म उठ्नुपर्ने रकम उठेन भने त्यसलाई खराब बक्यौतामा राख्ने व्यवस्था छ। यस रकमलाई नाफामा जोड्न पनि पाइँदैन। सडक बत्तीबापत प्राधिकरणले ४ अर्ब ३१ करोड रुपैयाँ उठाउन बाँकी छ। व्यापारिक ग्राहकहरूबाट पनि १ अर्ब १५ करोड बराबरको रकम उठ्न बाँकी छ। प्राधिकरणको बाँकी बक्यौतामा गैरगार्हस्थ १७ करोड, गैरव्यापारिक २९ करोड, मनोरंजन १ करोड, खानेपानी १५ करोड, यातायात १५ लाख, मठमन्दिर १७ करोड, सहकारी ३ करोड ९१ लाख, अस्थायी आपूर्ति ३ करोड ६७ लाख, आन्तरिक खपत (प्राधिकरणभित्र) १ करोड ७४ लाख, विद्युत् चुहावट ३२ लाख, नेपाल बाहिर ९१ लाख, स्थायी रूपमा विच्छेद ग्राहक ६१ करोड ६४ लाख, समुदाय १६ करोड ३२ लाख र दाबी (अदालतमा विचाराधीन) ३५ करोड ९३ लाख रुपैयाँ छ। विवादित ट्रंक तथा डेडिकेटेड लाइनको बक्यौताउक्त रकममध्ये प्रमुख हिस्सा ट्रंक तथा डेडिकेटेड लाइनतर्फको ५७ ग्राहकहरूबाट असुल हुनुपर्ने १५ अर्ब ५३ करोड रुपैयाँ छ। प्राधिकरणको कुल बक्यौताको ४८२७ प्रतिशत विवादित विषय ट्रंक तथा डेडिकेटेड लाइनबापतको रकम हो। यसमा ट्रक लाइनतर्फका ४९ ग्राहकहरूले १० अर्ब ७० करोड रुपैयाँ र डेडिकेटेड तर्फका ८ ग्राहकले ४ अर्ब ५० करोड रुपैयाँ उठाउन बाँकी भएको प्राधिकरणले जानकारी दिएको छ। ट्रंक तथा डेडिकेटेड लाइनको सम्बन्धमा प्राधिकरणले अझै २ अर्ब १५ करोड रुपैयाँ बराबरको बीजक जारी नगरेको महालेखाको प्रतिवेदनमा उल्लेख छ। प्राधिकरणले आर्थिक वर्ष २०७५०७६ मा ६ अर्ब ३४ करोड रुपैयाँको बीजक जारी नगरेकोमा समीक्षा वर्षमा ४ अर्ब १९ करोडको बीजक जारी गरेको छ। विद्युत् आपूर्तिको समयमा नै बीजक जारी गरी महसुल असुल नगर्ने सम्बन्धित पदाधिकारीलाई जिम्मेवार बनाइ महसुल उठाउन लगाउनुपर्ने प्रतिवेदनमा उल्लेख छ। प्राधिकरणले लोडसेडिङको अवधिमा बिना अवरोध लगातार विद्युत् प्राप्त गर्ने ग्राहकहरूलाई महँगोदरमा डेडिकेटेड तथा ट्रंकलाइन ग्राहकमा वर्गीकरण गरेको थियो। यसको अवधि २०७२०७३ देखि २०७५०७६ सम्म थियो। ट्रंक लाइनबापतको रकम नतिर्ने ग्राहकहरूमा सबैभन्दा बढी जगदम्बा स्टिलको करिब ३ अर्ब रुपैयाँ, शिवम् सिमेन्टको डेढ अर्ब, अर्घाखाँची सिमेन्टको करिब १ अर्ब, मारुती सिमेन्टको करिब १ अर्बलगायत छन्। डेडिकेटेड र ट्रंकलाइन भनेको के हो ?डेडिकेटेड लाइन भनेको नेपाल विद्युत प्राधिकरणको सबस्टेसनबाट ग्राहकहरूको घरसम्म निरन्तरत विद्युत् वितरणका लागि निर्माण गरिएको लाइन भन्ने बुझिन्छ। ट्रंक लाइन भनेको सबस्टेसनबाट सबस्टेसन जाने हाइभोल्टेजको लाइनबाट सिधैं सम्बन्धित क्षेत्रमा निरन्तर विद्युत् आपूर्ति हुने व्यवस्था हो। प्राधिकरणको डेडिकेटेडमा तत्कालीन समयमा २ सय ३९ ग्राहक छन् भने ट्रंक लाइनमा ६७ छन्। डेडिकेटेड र ट्रंकलाइनहरू पहिलादेखि नै थिए। डेडिकेटेड लाइनका प्रयोग गर्ने ग्राहकहरूमा नेपाल सरकारले प्राथमिकतामा राखेका सुरक्षा संवेदनशीलताका हिसाबले सुरक्षा निकायहरू, संवैधानिक निकायहरू, स्वास्थ्य निकायहरूलगायत सरकारी नियोग, आयोग र संस्थानहरू छन्। यसमा करिब २५ मेगावाटको लोड थियो। यता, ट्रंक लाइनहरू प्रयोग गर्ने ग्राहकहरू भनेको उद्योगी, व्यवसायी हुन्। काठमाडौं, विराटनगर, सिमरा, भैरहवा र वीरगन्जका उद्योग, फार्म तथा अस्पतालले त्यो सुविधा लिनसक्ने गरी लागू भएको थियो। विवाद के हो ?प्राधिकरणसँग डेडिकेटेडभन्दा पनि ट्रंकलाइनका ग्राहकहरूले बिल भुक्तानी गर्न नमानेको देखिन्छ। नेपाल विद्युत् प्राधिकरणले देशमा १८ घण्टासम्मको चरम लोडसेडिङको समयमा ठूला उद्योगहरूले डेडिकेटेड र ट्रंक लाइनमार्फत निरन्तर पाइरहेको विद्युत्मा महँगो दर लगाउने निर्णय गरेको थियो। ती ग्राहकहरूलाई लक्षित गरी प्राधिकरण सञ्चालक समितिको २०७२ असार १२ गते बसेको बैठकले २०७२ साउन १ देखि लागू हुने गरी २० घण्टाभन्दा बढी बिजुली दिने तर, ६५ प्रतिशतसम्म महँगो दरमा भनी निर्णय गरेको थियो। काठमाडौं, विराटनगर, सिमरा, भैरहवा र वीरगन्जका उद्योग, फार्म तथा अस्पतालले त्यो सुविधा लिनसक्ने गरी लागू भएको थियो। तर, कानुनतः प्राधिकरण आफैंले विद्युत् महसुल निर्धारण गर्न भने पाउँदैन। तत्कालीन विद्युत् महसुल निर्धारण आयोगले मात्र विद्युत्को दररेट तोक्ने नियम थियो। त्यसरी सुविधा पाएका ग्राहकहरूले नै प्राधिकरणले तोकेको महसुललाई गैरकानुनी भने। त्यसपछि प्राधिकरणले आयोगलाई उक्त महसुल निर्धारण गरिदिन पत्र पठायो। आयोगको २०७२ पुस २९ गतेको सञ्चालक समिति बैठकले प्राधिकरणको निर्णयलाई मान्यता दियो। योसँगै आयोगले गार्हस्थ ग्राहकहरूको महसुल पनि २० प्रतिशतले वृद्धि गरेको थियो। तर, आयोगले त्यतिबेला डेडिकेटेडको हकमा भनी उल्लेख गरेकाले ट्रंक लाइनबाट विद्युत् खपत गरिरहेका औद्योगिक क्षेत्रका ग्राहकहरू अझै समेटिएनन्। ट्रंक लाइनका ग्राहकहरूलाई पनि उक्त निर्णय नै लागू हुने भए पनि २०७३ असार १६ गतेको आयोगले ट्रंकलाइनको विषयमा फेरि छुट्टै निर्णय गयो। त्यसपछि प्राधिकरणले विद्युत् महसुल संकलन विनियमावली २०७३ जारी गरेको थियो। उक्त विनियमालीले ट्रंक लाइनको हकमा ६ घण्टाभन्दा बढी लोडसेडिङ भएको बेलामा २० घण्टासम्म निरन्तर विद्युत् लिन चाहने ग्राहकहरूले प्राधिकरणमा निवेदन दिनुपर्ने र प्राधिकरण सञ्चालक समितिको निर्णयपछि ट्रंकलाइनको सुविधा दिइने भनी लेखेको छ। विनियमालीले टाइम अफ डे(टीओडी) मिटर अर्थात, प्रत्येक दिन कति विद्युत् खपत भयो भन्ने सम्बन्धमा सम्बन्धित ग्राहकहरूले विवरण पेश गर्नुपर्ने र प्राधिकरणले पनि चेकजाँच गर्नुपर्ने भनी उल्लेख छ। यो विनियमावली तयारी पारुन्जेलसम्म प्राधिकरणका कार्यकारी निर्देशक मुकेश काफ्ले थिए। उक्त विनियमावली लागूभए पनि २०७३ भदौ २४ मा काफ्लेले राजीनामा दिएका थिए। त्यही भदौ २९ गते प्राधिकरणका कार्यकारी निर्देशकमा कुलमान घिसिङ नियुक्त भएका थिए। डेडिकेटेड र ट्रंकलाइनको महसुल कार्यान्वयनको समयमा आफू प्राधिकरणबाट नै बाहिरिसकेकाले यसमा आफ्नो कुनै पनि भूमिका नभएको कार्यकारी निर्देशक काफ्लेले बताए। यता, २०७५ वैशाख ३० देखि मुलुकभर लोडसेडिङ अन्त्य भयो। लोडसेडिङ अन्त्य भएको करिब ९ महिनापछि मात्रै प्राधिकरणले डेडिकेटेड तथा ट्रंकलाइनको बिल काटी पठाएको थियो। जानकारी नै नदिई ट्रंकलाइनको सुविधा लिएको र लोडसेडिङको अन्त्यपछि पनि लोडसेडिङ सरहको नै बिल आएकोमा सम्बन्धित उद्योगीले असहमति जनाई महसुल तिरेनन्। प्राधिकरणले भने त्यसलाई बक्यौताका रूपमा जोड्दै गएको छ। सुरुमा करिब ९ अर्ब रुपैयाँ रहेको बक्यौता अहिले १५ अर्ब ५३ करोड पुगेको हो। संसदीय उपसमितिको पनि निर्देशन डेडिकेटेडट्रंकलाइनको महसुल भुक्तानीका विषयमा अध्ययन गर्न प्राधिकरणले कार्यदल गठन गरेको थियो। प्राधिकरण र ग्राहकहरूबीचको यो विवाद समाधान नभएपछि २०७६ मा संसद्को लेखा समितिले यो विषयमा हात हाल्यो। समिति अन्तर्गतको उपसमितिले ट्रंकलाइन र डेडिकेटेड ग्राहकबाट उठाउन बाँकी रकम तत्काल असुल गर्न र दोषीमाथि कारबाही गर्न निर्देशन दियो। प्राधिकरणले डेडिकेटेड फिडर र ट्रंकलाइन ग्राहकबाट उठाउन बाँकी ९ अर्ब बक्यौता असुल गर्न र लाइनहरूसम्बन्धी व्यवस्था कार्यान्वयन नगरी राजस्वसम्बन्धी गम्भीर लापरबाही गर्ने सञ्चालक समिति, प्रवन्ध निर्देशक, विभागीय जिम्मेवारी लिएका पदाधिकारी को दोषी छन्, छानबिन गरी दोषीउपर कारबाही गर्न अख्तियार दुरुपयोग अनुसन्धान आयोगलाई निर्देशन दिने उपसमितिको निर्देशन थियो। प्राधिकरणको विनियमावली २०७३ मा छुट बिल जारी भएपछि ३५ दिनभित्र ग्राहकले महसुल बुझाउनुपर्ने वा चित्त नबुझेमा पुनरावलोकन गर्न सकिने र मिटर रिडिङ भएको ६० दिनभित्र ग्राहकले विद्युत् महसुल नबुझाएमा उक्त ग्राहकको लाइन काटी बक्यौता असुलउपर गर्नुपर्ने व्यवस्था छ। तर, प्राधिकरणले उक्त प्रावधान कार्यान्वयन नगरेको भन्दै उपसमितिले त्यसको कार्यान्वयन गर्न, गराउन प्राधिकरण सञ्चालक समिति तथा व्यवस्थापनलाई निर्देशन दिएको थियो। लेखासमिति पछि अख्तियार दुरुपयोग अनुसन्धान आयोगले पनि यसबारे छानबिन र अध्ययन गरेको थियो । यसबीचमा वक्योता रकम असुल गर्न समितिहरू बन्ने र प्रतिवेदन बुझाउने क्रम जारी नै छ। ट्रंकलाइन र डेडिकेटेड फिडरबाट खपत भएको विद्युत् महसुल असुल गर्न मन्त्रिपरिषद्ले पनि पहल गरेको थियो। यसका लागि तत्कालीन ऊर्जासचिव दिनेश घिमिरेको संयोजकत्वमा गठित उच्चस्तरीय समितिले नियमन आयोग र प्राधिकरणलाई अख्तियारको सुझावबारे अध्ययन तथा कार्यान्वयन गर्न सुझाएको छ। विद्युत् नियमन आयोग के भन्छ ?पछिल्लो समयमा डेडिकेटेड र ट्रंकलाइनको रवक्यौता असुल र विवाद सुल्झाउने जिम्मा पाएको निकाय विद्युत् नियमन आयोग हो। आयोगले लामो समयको अध्ययनपछि प्राधिकरणलाई नै कार्यान्वयनको अवस्थाका बारेमा जानकारी दिनु भनी पत्र पठाएको थियो। सो सम्बन्धमा प्राधिकरणले पनि कार्यान्वयनको पछिल्लो अवस्थाका बारेमा जानकारी गराएको आयोगले बताएको छ। अब आयोगले अनुमति प्राप्त उपभोक्ताले बक्यौताबारे निवेदन दिएको अवस्थामा आयोगले विवाद निरुपणको हिसाब अघि बढउन सक्ने बताइएको छ। तर, अहिलेसम्म त्यस्तो निवेदन आएको छैन। तत्कालीन विद्युत् महसुल निर्धारण आयोगका निर्णयहरू नै अहिलेको नियमन आयोगको हकमा पनि लागू हुने प्रवक्ता डा रामप्रसाद धिताल बताउँछन्। प्राधिकरणले यसलाई आधार मानेर कारबाहीको प्रक्रिया अघि बढाउनु दायित्व भएको उनको भनाइ छ। नियमन आयोगले २०७७ साउन १ बाट लागू हुने गरी डेडिकेटेड तथा ट्रंक लाइन खारेज गरिसकेको छ। उद्योगीहरूको विवादअर्घाखाँची सिमेन्टका अध्यक्ष पशुपति मुरारकाको नाममा करिब १ अर्ब रुपैयाँ बक्यौता छ, ट्रंकलाइन सुविधा प्रयोग गरे बापतको। तर, यो मान्न उनी तयार छैनन्। प्राधिकरणसँग मेरो उद्योगले त्यस्तो कुनै सुविधाका लागि निवेदन दिएको नै छैन भने बक्यौता के को तिर्ने ? उनको प्रश्न छ। प्राधिकरणको विद्युत् बक्यौताको विवादको मुख्य पाटो भनेको नै ट्रंक लाइनका ४९ ग्राहकको १० अर्ब ७० करोड रुपैयाँ उठाउनु हो। ती ग्राहकहरूले भने आफूहरूले प्राधिकरणले दिएको सुविधा उपयोगका लागि आवेदन नै नदिइ बिल पठाएको बताउँदै आएका छन्। तत्कालीन महसुल निर्धारण आयोगका अध्यक्ष जगत भुसालले प्राधिकरणले त्यतिबेला आयोगले दिएको निर्देशन र विनियमालीलाई टेकेर निर्णय गर्ने हो भने समस्या सुल्झिने बताए।"
प्रदेश नं २ सरकारमा नेकपा (एकीकृत समाजवादी) सहभागी हुने,"धनुषा : नेकपा (एकीकृत समाजवादी) पार्टी प्रदेश नं २ सरकारमा सहभागी हुने तयारी गरेको छ । नेकपा एमालेका २१ जना प्रदेशसभा सदस्यमध्ये १३ जना नेकपा(एकीकृत समाजवादी) पार्टीका पक्षमा खुलेका छन्। नेकपा एमाले संसदीय दलको नेता शत्रुधन महतोले आफूसहित १३ जना प्रदेशसभा सदस्यले नेकपा (एकीकृत समाजवादी) पार्टी रोजेको र आफूहरु प्रदेशसभामा उपस्थित भएर सनाखत गर्ने तयारीमा रहेको महतोले बताए। सनाखत गराउने बेलासम्म यो सङ्ख्यामा केही थपघट हुन सक्ने उनले जानकारी दिए । यसअघि एमालेले संसदीय दलको नेताबाट सत्यनारायण मण्डललाई हटाएर शत्रुधन महतोलाई दलका नेता चयन गरेको थियो। नेकपा (एकीकृत समाजवादी) पार्टी रोज्नेमा प्रदेशसभा सदस्य गोविन्दबहादुर न्यौपाने, प्रमोद यादव, अशोक यादव, मदन जैन श्रीवास्तव, शत्रुधन महतो, मञ्जु यादव, बेचु लुंगेली, दिल्ली उप्रेती, रवीन्द्र बैठा, खुसीमा खातुन, नागेन्द्र यादव, सुन्दर विश्वकर्मा र सीता गुरुङ रहेको महत्तोले जानकारी दिए। सनाखतलगत्तै दलको बैठक बसी दलका नेता चयन र सरकारमा जाने विषयमा औपचारिक निर्णय गर्ने नेता महतोको भनाइ छ। यसअघि जसपा नेतृत्वको प्रदेश नं २ सरकारमा नेपाली कांग्रेस र नेकपा माओवादी केन्द्र सहभागी भइसकेको छ । प्रदेश नं २ मा रहेको ११ मन्त्रालयमध्ये जसपाका चार, कांग्रेसका तीन र माओवादीका एक मन्त्री छन् । बाँकी मन्त्रालय मुख्यमन्त्री लालबाबु राउतले आफूसँगै राखेका छन्।"
कुटनीतिक माध्यमबाट एसएसबीमाथि छानविन गर्न सिफारिस,"काठमाडौँ: दार्चुलाका जयसिंह धामी महाकाली नदीमा वेपत्ता प्रकरणबारे छानविन गर्न बनेको समितिले गोलमटोल प्रकृतिको प्रतिवेदन सरकारलाई बुझाएको छ । गृह मन्त्रालयका सहसचिव जनार्दन गौतम संयोजक रहेको छानविन समितिले मंगलबार गृहमन्त्री बालकृष्ण खाणलाई अस्पष्ट प्रतिवेदन बुझाएको हो । प्रतिवेदनमा महाकाली नदी तर्ने क्रममा भारतीय सीमा सुरक्षाबल (एसएसबी)का अधिकारीले धामी चढेको तुइन काटे नकाटेको बारे केही उल्लेख गरेको छैन । यद्यपि, छानविन समितिले तुइन सहित धामी महाकाली नदीमा बग्दा एसएसबीका अधिकारीहरु घटनास्थलमै रहेको प्रतिवेदनमा उल्लेख गरेको छ । तुइन आफैँ चुडिएको हो वा एसएसबीका सुरक्षाकर्मीले काटिदिएका हुन भन्ने विषयमा प्रतिवेदनले केही खुलाएको छैन । गृह मन्त्रालयले विज्ञप्ति मार्फत प्रतिवेदनका मुलभूत विषय सार्वजनिक गरेको हो । समितिले घटनास्थलमा एसएसबीका सुरक्षाकर्मी रहेकाले उनीहरुमाथि कुटनीतिक माध्यमबाट छानविन गर्न सिफारिस गरेको गृह मन्त्रालयले जनाएको छ । प्रतिवेदनमा भनिएको छ, एसएसबीका सुरक्षाकर्मीको उपस्थितिमा धामी सवार तुइन चुँडिएकाले नीजहरुको संलग्नताको सम्बन्धमा अनुसन्धान गरी कारवाही गर्न सिफारिस गरिएको छ । प्रतिवेदनमा कुटनीतिक माध्यमबाट पहल गरी एसएसबीका सुरक्षाकर्मीमाथि छानविन गर्न र धामीका परिवारलाई उचित क्षतिपूर्ति एवं राहत उपलब्ध गराउन भारतीय पक्षसँग नेपाल सरकारले पहल गर्नुपर्ने सिफारिस गरेको छ । छानविन समितिले आफू र सरकारलाई विवादबाट मुक्त हुने हिसावले जोगिएर प्रतिवेदन तयार पारेको भन्दै विज्ञहरुले आलोचना समेत गरेका छन् । साउन १५ गते दार्चुलाको मालघाटबाट तुइनको प्रयोग गरी भारतको बाटो हुँदै सदरमुकाम खलंगा आउने क्रममा तुइन सहित धामी वेपत्ता भएका थिए । भारतीय एसएसबीका सुरक्षाकर्मीले धामी सवार तुइन काटेको प्रत्यक्षदर्शीलाई उदृत गर्दै समाचार प्रकाशित भएपछि गृह मन्त्रालयले ५ सदस्यीय छानविन समिति गठन गरेको थियो ।"
स्थानीय तहको अनियमितता हेर्न अख्तियारको टोली कैलालीमा,"धनगढी : कैलालीको गोदावरी नगरपालिकासहितका स्थानीय तहमा भएको अनियमितता छानबिनका लागि अख्तियार दुरुपयोग अनुसन्धान आयोगको केन्द्रीय टोली सुदूरपश्चिम आएको छ । आयोगका डिभिजनल इन्जिनियर राजेश कुमार दास नेतृत्वको टोली सुदूरपश्चिम आएको हो । मंगलबार आएको टोलीले, यस क्षेत्रका स्थानीय तहहरुमा भएको विकास निर्माणको अनुगमन गर्नेछ । 'उजुरी परेर आएको होइन, हामीहरुको स्थानीय तहमा नमूना अनुगमन पनि हुन्छ, त्यसैका लागि आएको हो,' डिभिजनल इन्जिनियर दासले भने । उनले कुन कुन स्थानीय तहमा के के कामको परीक्षण हुनेबारे भने बताउन चाहेनन । अहिले म त्यो बताउन सक्दैन, हामीसँग उजुरी होइन, केही निर्माण कामको गुणस्तर र त्यसमा भएको अनियमितताको चेकजाँचका लागि आएका हौं, यो सबै जानकारी प्रवक्ताले दिने चलन छ,'दासले भने । अख्तियारको कञ्चनपुर कार्यालयका प्रवक्ता हरिश चन्द्र जोशीले पनि अख्तियारको केन्द्रको टोली आएको बताए । हामीहरुलाई आएको मात्रै जानकारी छ, तर कुन कुन योजनामा अनियमिता भएको हो र कुन कुन तहमा छापा मार्छ भन्नेबारे कुनै पनि जानकारी छैन,' उनले भने । कैलालीको गोदावरी नगरपालिकाका प्रमुख प्रशासकीय अधिकृत देवराज जोशीले पनि अख्तियारको टोली आएको बताए । अख्तियारको नियमित कार्यक्रम हुन्छ, त्यस कार्यक्रमअन्तर्गत, टोलीले रेन्डमली केही हेर्छ, मलाई त्यत्ती मात्रै जानकारी भएको छ, 'प्रमुख प्रशासकीय अधिकृत जोशीले भने ।"
"मन्त्रालय बाँडफाँडमा सहमति जुटेन, मन्त्रिपरिषद् विस्तार गर्न केही दिन लाग्ने","काठमाडौं : सत्ता गठबन्धनले मन्त्रिपरिषद् विस्तार र मन्त्रालय बाँडफाँडको टुंगो आज पनि लगाउन सकेन। मंगलबार बिहान बालुवाटारमा बसेको चार दलका शीर्ष नेताको बैठकले टुंगो लगाउन नसकेको हो। सत्ता सञ्चालन, मन्त्रिपरिषद् विस्तार र मन्त्रालय बाँडफाँडको विषयमा छलफल भएपनि ठोस निर्णय लिन नसकेको बालुवाटार स्रोतले जनाएको छ। स्रोतका अनुसार कुन पार्टीलाई कुन मन्त्रालय दिने भन्ने विषयमा छलफल भागवण्डा नमिल्दा मन्त्रिपरिषद् विस्तार केहि दिन ढिलाइ हुने भएको छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। निर्वाचन आयोगले एमालेबाट अलग भई माधव नेपालको नेतृत्वमा गठन भएको नेकपा (एकीकृत समाजवादी) लाई दलको मान्यता दिएकाले मन्त्रिपरिषद् विस्तार गर्न देउवालाई सहज भएको नेताहरुको दाबी छ। अधिवेशन अन्त्य गरेर देउवा सरकारले राजनीतिक दल विभाजनमा खुकुलो प्रावधान राखेर अध्यादेश जारी गरिसकेको छ। सोही अध्यादेशमा टेकेर एमालेबाट माधव नेपाल र जसपाबाट महन्त ठाकुर अलग भई नयाँ दल गठन गरिसकेका छन्।"
दार्चुला घटनाको प्रतिवेदन गृहमन्त्रीलाई बुझाइयो,"काठमाडौँ: दार्चुलामा महाकाली नदी तर्दा तुइन चुँडिएर बेपत्ता भएका जयसिंह धामीको घटनाबारे छानविन गर्न गृह मन्त्रालयले बनाएको समितिले मंगलबार छानविन प्रतिवेदन बुझाएको छ । दार्चुलामा महाकाली तर्दा तुइन चुँडिएर ३३ वर्षीय जयसिंह धामी १५ साउनमा बेपत्ता भएका थिए । सो घटनाको छानविन गर्न १७ साउनमा गृहमन्त्रालयका सहसचिव जनार्दन गौतमको संयोजकत्वमा समिति बनाइएको थियो । प्रतिवेदन बुझ्दै गृहमन्त्री खाणले प्रतिवेदन कार्यान्वयन गर्न सरकार प्रतिबद्ध रहेको बताए । साथै प्रतिवेदन कार्यान्वयनको प्रक्रिया थाल्न गृहसचिव टेकनारायण पाण्डेलाई निर्देशन दिएका छन् । छानविन समितिको प्रतिवेदन कार्यान्वयन गर्न सरकार प्रतिबद्ध छ, मन्त्री खाणले भने, प्रतिवेदनको कार्यान्वयन प्रक्रिया थाल्न सचिवज्यूलाई निर्देशन दिन्छु । प्रतिवेदनमा समेटिएका कतिपय सुझावलाई आत्मसाथ गरेर अगाडि बढ्नु पर्ने भएमा त्यसका लागि मन्त्रालय तयार रहेको मन्त्री खाणले बताए । उनले त्यो प्रतिवेदन तत्कालै गृहसचिव पाण्डेलाई कार्यान्वयनका लागि हस्तान्तरण समेत गरे ।"
वागमती प्रदेशको मुख्यमन्त्रीमा राजेन्द्र पाण्डेले दावी गर्दै,"काठमाडौँ: नेकपा एकीकृत समाजवादीका नेता राजेन्द्र पाण्डेले वागमती प्रदेशको मुख्यमन्त्रीमा दावी गर्ने भएका छन् । नेकपा एकीकृत समाजवादीका केन्द्रीय सदस्य मेटमणि चौधरीका अनुसार पाण्डेले मुख्यमन्त्रीमा दावी गर्ने भएका हुन् । उनले भने, अब राजेन्द्र पाण्डे मुख्यमन्त्री हुने तयारीमा हुनुहुन्छ । हाल वागमती प्रदेशमा १०९ जना प्रदेशसभा सदस्य रहेकोमा एमालेका ५६ सांसद थिए भने तीमध्ये १२ जना नेकपा एकीकृत समाजवादीमा प्रवेश गरिसकेका छन् । यससँगै नेकपा एमाले प्रदेशसभामा अल्पमतमा परेको छ । साथै एमाले नेतृ अष्टलक्ष्मी शाक्यको मुख्यमन्त्री पद धरापमा परेको छ ।"
प्रदेश १ मा ६७१ प्रहरी दीक्षित,"विराटनगर : प्रदेश १ मा नयाँ भर्ना भएका ६७१ जना प्रहरी जवान मंगलबार दीक्षित भएका छन्। रानीस्थित प्रदेश तालिम केन्द्र विराटनगरमा दीक्षान्त समारोहको आयोजना गरेर प्रहरी जवान १३८औँ समूहको आधारभूत तालिम सम्पन्न गरेकाहरुलाई दीक्षित गरिएको हो। दीक्षित हुनेमा १३३ महिला छन्। २०७७ मंसिर ३ गतेदेखि सञ्चालन तालिमअन्तर्गत विराटनगरको तालिम केन्द्रमा ४८०, प्रदेश १ सशस्त्र प्रहरी गण रानीमा ९६ र दंगा नियन्त्रण प्रहरी गण दुहवीमा ९५ जना प्रशिक्षार्थीलाई प्रशिक्षण दिइएको थियो। दीक्षित हुनेहरुलाई तालिम केन्द्रकी समादेशक प्रहरी बरिष्ठ उपरीक्षक मीरा चौधरीले नेपालको संविधान बमोजिम शपथग्रहण गराइन्। दीक्षित भएका प्रहरी जवानलाई शुभकामना दिँदै प्रदेश १ प्रहरी प्रमुख डीआईजी अरुणकुमार बिसीले इमान्दार बनेर निष्ठापूर्वक उच्च मनोबलका साथ कार्य क्षेत्रमा खटिँदै मन, बचन र कर्मले जनताको सेवामा लाग्न निर्देशन दिए। डीआईजी बीसीले तालिममा सुरक्षा, प्रहरीको कामकर्तव्य तथा अपराध नियन्त्रण, अपराध अनुसन्धान र विद्यामान कानुन एवं प्रहरी युक्ति तथा कारबाही लगायतका विषयमा प्रहरी जवानहरुलाई प्रशिक्षण दिइएको बताए। समारोहमा तालिम अवधिभर लिइएको चरणगत परीक्षामा सर्वोत्कृष्ट हुने प्रहरी जवान उत्तमकुमार मगर लगायत विभिन्न विधामा उत्कृष्टता हासिल गर्ने ८ जनालाई पुरस्कृत गरिएको छ। उनीहरुलाई प्रमाणपत्र तथा नगद पुरस्कार प्रदान गर्दै डीआईजी बिसीले सिकाइको स्तरलाई थप परिस्कृत गरेर लैजान शुझाव दिए। दीक्षित प्रहरीले समाज र संगठनको अपेक्षाअनुरुप सेवा गर्ने उनको विश्वास छ। दीक्षित प्रहरीलाई अब आआफ्नो कार्यक्षेत्रमा खटाइने बीसीले बताए।"
पौडेल पक्षको माग: देशभर एकै दिन अधिवेशन सुरु हुनुपर्छ,"काठमाडौँ: कांग्रेसका वरिष्ठ नेता रामचन्द्र पौडेल पक्षका नेताहरुले देशभरका सबै स्थानमा भदौ १८ गते वडा अधिवेशन सुरु हुनुपर्ने बताएका छन् । पूर्व महामन्त्री प्रकाशमान सिंह निवास चाक्सीबारीमा बसेको पौडेल पक्षका नेताहरुले ६ हजार ७४३ वटै वडामा एकै दिन अधिवेशन हुनुपर्ने माग अघि सारेका छन् । पहिले जिल्ला सभापतिहरुको माग सम्बोधन हुनुपर्ने बैठकमा नेताहरुले माग गरेका छन् । शुक्रबार सिन्धुपाल्चोकका सभापति, रोल्पाका सभापति र सोलुखुम्बुका सभापति लगायतका नेताहरू अनसनमा छन् । क्रियाशील सदस्यताको नामावली सार्वजनिक गर्नुपर्ने र त्यसमा सच्याउने समय दिनुपर्ने, जिल्ला सभापतिको उम्मेदवार बन्न तोकिएको फरकफरक मापदण्डलाई एकरूपता दिनुपर्ने माग जिल्ला सभापतिहरुको छ । जिल्ला सभापतिहरू बुधबारदेखि कांग्रेस मुख्यालयमा रिले अनसन बसिरहेका छन् । तर जिल्ला सभापतिहरूको माग सम्बोधन नगरी ३८ जिल्लाको मात्रै क्रियाशील सदस्यताको नामावली सार्वजनिक गरेपछि पौडेल समूहका नेताहरुले संस्थापन पक्षले महाधिवेशन सार्ने दाउ गरेको आरोप लगाएका छन् । बैठकमा उपस्थित एक नेताले भनेका छन्, यो सबै अधिवेशन नगर्ने दाउ हो । सभापति शेरबहादुर देउवाले बिहीबार ३८ जिल्लाको मतदाता नामावली सार्वजनिक गर्दै त्यो नामावली निर्वाचन समितिलाई हस्तान्तरण गरिसकेका छन् । सूची बुझाए लगत्तै जिल्लाका लागि निर्वाचन अधिकृत समेत पठाइसकेको छ । पौडेल समूहले ३८ जिल्लामा मात्रै अधिवेशनको प्रक्रिया अघि बढाउँदा अपुरो भएको गुनासो गर्दैआएको छ । साथै सदस्यता छानविन समितिमा बसेका रमेश लेखक, कृष्ण सिटौला र पौडेलसँग गरिएका प्रतिवद्धता पूरा नभएको उनीहरुको गुनासो छ । कोषाध्यक्ष सिता देवी यादवले भनिन्, वडा अधिवेशन एकैपटक एकै दिन हुनुपर्छ । त्यसका लागि पहिले त सबै जिल्लाको मतदाता नामावली सार्वजनिक हुनुपर्यो । जिल्ला सभापतिहरूका मागहरूलाई सम्बोधन गर्ने र एकै दिन अधिवेशन गर्ने वातावरण बनाउनुपर्छ भन्ने हाम्रो निष्कर्ष हो ।' बैठकमा सहभागी अर्का नेता अर्जुन नरसिंह केसीले भने, ७७ वटै जिल्लाका ६७४३ वटै वडामा एकै दिन वडा अधिवेशन हुनुपर्छ । बैठकमा वरिष्ठ नेता रामचन्द्र पौडेल, पूर्वमहामन्त्री प्रकाशमान सिंह, महामन्त्री सशांक कोइराला, कोषाध्यक्ष सीतादेवी यादव, नेता अर्जुननरसिंह केसी, रामशरण महत र केन्द्रीय सदस्यहरू शेखर कोइराला, मिनेन्द्र रिजाल लगायतका नेताको सहभागिता थियो । निर्वाचन समितिले मतदाताको अन्तिम नामावली प्राप्त भएको १९ दिनपछि मात्रै वडा अधिवेशन गर्न सकिने कार्यतालिका बुझाएको थियो । तर, नेताहरूले समयमा नामावली दिन नसकेका कारण निर्वाचन समिति भने अन्योलमा छ । निर्वाचन समितिका सदस्य तेजप्रसाद रावलले १८ भदौमै अधिवेशन गर्ने जिम्मेवारी निर्वाचन समितिको मात्रै नभएको बताए । उनले भने, सभापतिज्यूले बिहिबार दिनुभएको नामावलीका आधारमा निर्वाचन सामाग्री सहित ति जिल्लामा अधिकृतहरु पठाउने काम भएको छ । विधान र संविधानको व्यवस्थावमोजिम कांग्रेसले २३ भदौभित्र निर्वाचन आयोगमा प्रदेश र संघीय कार्यसमितिको निर्वाचन गरेर निर्वाचित पदाधिकारीहरूको विवरण अद्यावधिक गरिसक्नुपर्ने हो । तर यतिका दिनसम्म पनि क्रियाशील सदस्यताको सूचीनै सार्वजनिक गर्न सकेको छैन । अधिवेशन कार्यतालिकाअनुसार गाउँनगरपालिका अधिवेशन भदौ २७ गते, प्रदेश सभा क्षेत्रीय अधिवेशन असोज १ गते, प्रतिनिधिसभा क्षेत्रीय तथा एक मात्र प्रतिनिधि सभा निर्वाचन क्षेत्र भएको जिल्ला अधिवेशन असोज ५ गते, एकभन्दा बढी प्रतिनिधि सभा निर्वाचन क्षेत्र भएको जिल्ला अधिवेशन असोज १० गते र प्रदेश अधिवेशन कात्तिक १०, ११ र १२ गते हुनेछ । आगामी मंसिर ९१३ मा कांग्रेसको महाधिवेशन गर्ने कार्यतालिका छ ।"
विवेकशील साझामा विवाद : अध्यक्ष र संयोजकले छुट्टाछुट्टै केन्द्रीय कमिटी बैठक बोलाए,"काठमाडौं : विवेकशील साझाका अध्यक्ष र संयोजकले छुट्टाछुट्टै केन्द्रीय कमिटी बैठक बोलाएका छन्। अध्यक्ष रविन्द्र मिश्रले बिहीबारका लागि बैठक बोलाएपछि संयोजक मिलन पाण्डेले पनि सोही दिन छुट्टै बैठक बोलाएका हुन्। मिश्रले मंगलबार केन्द्रीय सदस्यहरुलाई इमेल गरेर पछिल्लो समय उत्पन्न परिस्थितिबारे छलफल गर्न केन्द्रीय कमिटी बैठक बस्ने जानकारी गराएका थिए। तर बैठक एकिकरणको सम्झौताविपरित भएको भन्दै पाण्डेले त्यसलाई रोक्न आग्रह गरेका थिए। तर, पाण्डेले पनि बिहीबार बिहान ११ बजे छुट्टै बैठक बोलाएका छन्। 'विवेकशील साझा पार्टीको विधानको दफा २० ९१०० अनुरूप यस अघि केन्द्रीय अध्यक्ष र केन्द्रीय संयोजकको सहमतिमा बैठक बोलाउने एवं एजेन्डा तय गरिने गरिएको व्यहोरा यहाँमा अवगत नै छ । यस पटक पनि उक्त अभ्यास अनुरूप एजेन्डामा सहमति कायम गर्न गरिएको हर सम्भव प्रयास सफल हुन नसकेको र पार्टीका अध्यक्षले उहाँकै शब्दमा मार्ग परिवर्तन गर्नुभएको कारण पार्टीलाई लामो समयसम्म अनिर्णयको बन्दी बनाउन उचित नदेखिएको हुँदा पार्टी विधानकै दफा ६१ ९३० ले केन्द्रीय संयोजकलाई दिएको अधिकार प्रयोग गरी देहायको मिति, समय र स्थानमा विवेकशील साझा पार्टीको केन्द्रीय समितिको बैठक आव्हान गरेको छु,' पाण्डेले पत्रमा लेखेका छन्। पाण्डेले बोलाएको बैठकमा बैठक सञ्चालन कार्यविधि, विधान कार्यदलले पेस गरेको पार्टीको विधान मस्यौदामाथि छलफल गरी पारित गर्ने, न्याय तथा सुशासन आयोगको गठन, वैकल्पिक पाठशालाको स्थापना, पार्टीमा देखिएको वैचारिक विचलन र आगामी कार्यदिशाबारे, समसामयिक राजनीतिक प्रस्ताव ,एकताको महाधिवेशनबारे, पार्टी प्रवक्ता नियुक्ति, पार्टी सङ्गठन सुदृढीकरण अभियानको लागि कार्यदल गठन गर्ने, प्रमुख राष्ट्रिय मुद्दा (युवाका मुद्दा, सूचनाको हक, नोट चल्ने भोट नचल्ने आदि) हरुमा अभियान सञ्चालन गर्ने जनाएको छ।"
"वागमती प्रदेश: एमालेका १२ सांसद समाजवादीमा, अष्टलक्ष्मीको मुख्यमन्त्री पद असुरक्षित","हेटौँडा: वागमती प्रदेशसभामा एमालेका १२ सांसदले नेकपा एकीकृत समाजवादीका लागि सनाखत गरेका छन् । राजेन्द्र पाण्डे, रमा आले मगर, लक्ष्मण लम्साल लगायत १२ सांसदले मंगलबार माधव नेपाल नेतृत्वको नेकपा एकीकृत समाजवादीका लागि सनाखत गरेका हुन् । उनीहरुको सनाखतसँगै अब वागमती प्रदेशमा नेकपा एमालेकी नेतृ अष्टलक्ष्मी शाक्य नेतृत्वको सरकार ढल्ने निश्चितप्राय भएको छ । वागमती प्रदेशसभामा यसअघि नेकपाका ५६ सांसद रहेकोमा १२ सांसद एकीकृत समाजवादीमा प्रवेश गरेसँगै एमाले अल्पमतमा परेको छ । १२ सांसदमध्ये राजेन्द्र पाण्डे, कृष्ण खनाल, बसुन्धरा हुमागाईँ, बसन्त मानन्धर, रमा आले मगर लगायत सांसदले यसअघि नै आफूहरु नेकपा एकीकृत समाजवादीमा रहेको घोषणा गरेका थिए । मंगलबार उनीहरुले औपचारिक रुपमा निर्वाचन आयोगमा पुगेर सनाखत गरेका हुन् । नेता राजेन्द्र पाण्डेका अनुसार भदौ २२ गतेसम्ममा एमालेमा रहेका अरु थप केही सांसदहरु समाजवादीमा प्रवेश गर्नेछन् । समाजवादीका लागि ककसले गरे सनाखत ? रमा आले मगर राजेन्द्र पाण्डे लक्ष्मण लम्साल बसुन्धरा हुमागाईँ बसन्त मानन्धर पार्वती सिलवाल कुसुम कार्की इन्द्रमाया गुरुङ कृष्ण खनाल राजेन्द्रमान श्रेष्ठ माधव पौडेल"
बालिका बलात्कारको आरोपमा ४० वर्षीय पुरुष पक्राउ,उदयपुर: १४ वर्षीया बालिकालाई बलात्कार गरेको आरोपमा उदयपुरका एक जना पक्राउ परेका छन् । बलात्कारपछि फरार रहेका उयपुरका त्रियुगा नगरपालिका १२ का ४० वर्षीय आनन्द चौधरी सोमबार राति पक्राउ परेका हुन् । घटनापछि उनी आफन्तकहाँ लुकिछिपी बस्दैआएको प्रहरीको प्रारम्भिक अनुसन्धानबाट खुलेको छ । पक्राउ परेका चौधरीलाई प्रहरी हिरासतमा राखी थप अनुसन्धान सुरु गरिएको जिल्ला प्रहरी कार्यालयका डिएसपी बेदप्रसाद गौतमले जानकारी दिए ।
सत्ता गठबन्धनको बैठक बालुवाटारमा : मन्त्रालय बाँडफाँडमा छलफल केन्द्रित,"काठमाडौं : बालुवाटारमा सत्ता गठबन्धनका शीर्ष नेताको बैठक जारी रहेको छ। सत्ता सञ्चालन, मन्त्रिपरिषद् विस्तार र मन्त्रालय बाँडफाँडको विषयमा ठोस निर्णय लिन शीर्ष नेताहरुबीच छलफल भइरहेको बालुवाटार स्रोतले जनाएको छ। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेकपा (एकीकृत समाजवादी)का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, उपस्थित भएको प्रधानमन्त्री सचिवालयले जनाएको छ। आजको बैठकले सबै विषयलाई टुंगोमा पुर्याउन गठबन्धनका नेताहरु तयार रहेको सोमबारको एक कार्यक्रममा प्रचण्डले बताएका थिए। देउवाले विश्वासको मत पाएपनि डेढ महिना समय बितिसक्दा मन्त्रिपरिषद् विस्तार गर्न सकेका छैनन्। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सोमबारको बैठकमा गठबन्धनलाई निरन्तरता दिने, अध्यादेशबाट ल्याएको बजेट सच्याउने, जयसिंह धामी प्रकरणबारे सत्यतथ्य छानवीन प्रतिवेदन सार्वजनिक गर्ने, सत्ता सञ्चालनलगायतको विषयमा सहमति भएको कांग्रेसका महामन्त्री पूर्णबहादुर खड्काले जानकारी दिएका थिए। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। निर्वाचन आयोगले एमालेबाट अलग भई माधव नेपालको नेतृत्वमा गठन भएको नेकपा (एकीकृत समाजवादी) लाई दलको मान्यता दिएकाले मन्त्रिपरिषद् विस्तार गर्न देउवालाई सहज भएको नेताहरुको दाबी छ। अधिवेशन अन्त्य गरेर देउवा सरकारले राजनीतिक दल विभाजनमा खुकुलो प्रावधान राखेर अध्यादेश जारी गरिसकेको छ। सोही अध्यादेशमा टेकेर एमालेबाट माधव नेपाल र जसपाबाट महन्त ठाकुर अलग भई नयाँ दल गठन गरिसकेका छन्। सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि सार्वजनिक गरिसकेको छ। पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो।"
अखिल (क्रान्तिकारी)को सम्मेलन असोजमा,"काठमाण्डाैं : नेकपा (माओवादी केन्द्र) निकट विद्यार्थी सङ्गठन अनेरास्ववियु (क्रान्तिकारी)को २२औँ राष्ट्रिय सम्मेलन आगामी असोजमा हुने भएको छ। केन्द्रीय समितिको भर्चुअल बैठकले शिक्षा, स्वास्थ्य र रोजगारीको सुनिश्चिताका लागि हाम्रो आन्दोलन, राष्ट्रिय स्वाधीनता र सामाजिक न्यायको पक्षमा २२औँ राष्ट्रिय सम्मेलन भन्ने नाराका साथ असोज ८ देखि १० गतेसम्म सम्मेलन काठमाडौँमा गर्ने निर्णय गरेको क्रान्तिकारीका उपाध्यक्ष सुरेन्द्र बस्नेतले जानकारी दिए। यसका लागि विभिन्न १० उपसमितिसमेत गठन गरिएको छ। मूल व्यवस्थापन तथा प्रतिवेदन लेखन उपसमिति संयोजक रन्जित तामाङ, प्रचार तथा प्रसार उपसमिति उपाध्यक्ष बस्नेत, आर्थिक उपसमिति पञ्चा सिंह, अतिथि व्यवस्थापन उपसमिति दीपक देवकोटा छन्। त्यस्तै प्रतिनिधि चयन तथा अभिलेखीकरण उपसमिति तिलकराज भण्डारी, मेस व्यवस्थापन उपसमिति विजय गौतम, विधान संशोधन उपसमिति उत्तम अधिकारी, स्वास्थ्य उपसमिति दीपेश पुन, स्वयम्सेवक उपसमिति इन्द्र भुसाल र प्राविधिक उपसमिति रविकिरण यादव रहेका छन्। यसअघि क्रान्तिकारीको २१औँ राष्ट्रिय सम्मेलन २०७४ सालमा सम्पन्र भएको थियो। सम्मेलन भौतिक उपस्थितिमा गर्ने निर्णय गरेको छ। उद्घाटन सत्र कमलादीस्थित प्रज्ञा प्रतिष्ठान र बन्दसत्र कीर्तिपुरस्थित त्रिवि केन्द्रीय क्याम्पस हुने उपाध्यक्ष बस्नेतले बताए। सङ्क्रमण बढ्दै गएमा सम्मेलन भर्चुअलबाट गर्ने निर्णय क्रान्तिकारीले गरेको छ। कोरोना भाइरसका कारणले सम्मेलनमा उपस्थित हुने प्रतिनिधिको सङ्ख्या घटाएर सात सय ९९ पुर्याइएको छ। यसअघि दुई हजार दुई सय २२ जना प्रतिनिधि रहेका थिए। प्रदेश समिति थप कार्यकारी बनाउने र केन्द्रीय समितिको सङ्ख्या घटाउन बस्नेतले जानकारी दिए। अहिले क्रान्तिकारीको दुई सय ४३ जनाको केन्द्रीय समिति रहेको छ। सम्मेलनले नयाँ नेतृत्वसमेत चयन गर्नेछ। कार्यसमितिको दुईवर्षे कार्यकाल रहेको छ। उता माओवादीनिकट योङ् कम्युनिष्ट लिग (वाईसीएल)को पनि राष्ट्रिय भेला चलिरहेको छ। यस्तै नेत्रविक्रम चन्द विप्लव नेतृत्वको पार्टी निकट अखिल (क्रान्तिकारी)ले पनि आगामी असोज ६ देखि ८ गतेसम्म पोखरामा २२औँ राष्ट्रिय सम्मलेन गर्ने निर्णय गरेको छ।"
"प्रधानमन्त्रीलाई काठमाडौंका मेयरको आग्रह : सिसडोल, बन्चरे डाँडा जाने सडक बनाइदिनुस्","काठमाडौं : काठमाडौं महानगरपालिकाका प्रमुख विद्यासुन्दर शाक्य उपत्यकाको फोहोर व्यवस्थापनका लागि बन्चरे डाँडा ल्याण्डफिल्ड साइडसम्म पुग्ने बाटो अबिलम्ब निर्माण सम्पन्न गर्न आग्रह गरेका छन्। सोमबार महानगरपालिकाका प्रमुख शाक्य र उपप्रमुख हरिप्रभा खड्गी श्रेष्ठले प्रधानमन्त्री शेरबहादुर देउवासँग भेट गरी फोहोर व्यस्थापनमा सहयोग गर्न आग्रह गरेका हुन्। छलफलमा प्रधानमन्त्री देउवा जति सक्दो छिटो उपत्यकाको फोहोर व्यवस्थापनका लागि सकारात्मक भएका छन्। सिसडोलसम्म जाने बाटो वर्षाका कारण बिग्रिएको छ। त्यहि कारण केही दिनदेखि पूर्ण रुपमा फोहोर उठाउन सकेका छैनौँ, प्रधानमन्त्री देउवासँगको छलफलपछि प्रमुख शाक्यले भने, सिसडोलसम्म फोहोर बोकेका गाडी लैजानका लागि सडक निर्माणको पहल गर्न हामीले प्रधानमन्त्रीज्युलाई आग्रह गर्यौ। उहाँले त्यहिबाट सडक विभागका महानिर्देशकज्युलाई टेलिफोन सम्पर्क गरी आजैबाट तत्काल बाटो बनाउने कार्य थाल्न निर्देशन दिनुभयो। प्रमुख शाक्यको सचिवालयले प्रधानमन्त्रीले बोलाएरभन्दा पनि फोहोर व्यवस्थापनका लागि आफैंले पहल गरेर प्रधानमन्त्रीसँग भेटघाट गरेको जानकारी गराएको छ। प्रमुख शाक्यले यस अघि नै सहयोगको अपिल गर्दै प्रधानमन्त्रीज्युलाई पत्र पठाएका थिए। उपत्यकाको फोहरमैला व्यवस्थापनमा सहजताका लागि प्राथमिकताकासाथ आवश्यक कारवाही अगाडि बढाइ दिन शाक्यले प्रधानमन्त्रीलाई आग्रह गरेका छन्। नेपाल सरकारबाट काठमाडौं उपत्यकाको फोहरमैलाको दीर्घकालिन समस्या समाधानको लागि निर्माणाधिन वन्चरे डाँडा स्यानीटरी ल्याण्डफिल साइटको हालसम्म पनि निर्माण कार्य सम्पन्न नभएको र सो ल्याण्डफिल्ड साइडमा पुग्ने बाटो समेत निर्माण सम्पन्न हुन नसकेका कारण उपत्यकाको फोहरमैला व्यवस्थापनमा अवरोध पुगेको छ।शाक्यले प्रधानमन्त्रीलाई पठाएको पत्रमा भनिएको छ, यस अवस्थामा तत्काल उक्त बन्चरे डाँडा ल्याण्डफिल्ड साइड र सो साइडसम्म पुग्ने बाटो अबिलम्ब निर्माण सम्पन्न गरी काठमाडौं उपत्यकाको फोहरमैला व्यवस्थापनमा सहजताका लागि प्राथमिकताकासाथ आवश्यक कारवाही अगाडि बढाई दिनु हुन अनुरोध गर्दछु।काठमाडौं महानगरपालिका बाहेक २० भन्दा बढी स्थानीय तहबाट उत्सर्जन हुने फोहरसमेतको अन्तिम जिम्मेवारी काठमाडौं महानगरपालिकाबाट हुँदै आएको छ। काठमाडौं उपत्यका भित्रका १८ वटा नगरपालिका क्षेत्र र काभ्रेपलाञ्चोक, तथा नुवाकोट र धादिङ जिल्ला समेतबाट उत्सर्जन हुने फोहरमैलाको अन्तिम विसर्जन नुवाकोट जिल्ला ककनी गाउँपालिकास्थित सिसडोल ल्याण्डफिल्ड साइडमा भैरहेको छ। पत्रमा भनिएको छ, संवत २०६२ सालदेखि दई वर्षका लागि उपत्यकाको फोहरमैला व्यवस्थापन गर्न भनी तयार पारिएको ओखरपौवा सिसडोल स्यानिटरी ल्याण्डफिल साइटमा हालसम्म (करिब १६ वर्ष) सञ्चालन भइरहेको छ। दुई वर्षका लागि निर्माण भएको उक्त ल्याण्डफिल्ड साइटमा अन्य विकल्पको अभावमा अत्यन्तै कठिनतापूर्वक हालसम्म उपत्यकाको फोहरमैलाको अन्तिम विसर्जन भइरहेको विषय आफैमा निकै चनौतीपर्ण हो। काठमाडौं महानगरपालिकाका वातावरण तथा कृषि विभागका प्रमुख हरिकृष्ण श्रेष्ठले महानगरले काम गरिरहेको भए पनि गर्दै गरेन भन्ने आक्षेप आएको गुनासो गरे। उनका अनुसार सहरी विकास मन्त्रालयले ल्यान्डफिल साइटको व्यवस्थापन गर्ने, सडक विभागले सडक बनाउने र महानगरले फोहोर व्यवस्थापन गर्ने भन्ने थियो। गत वर्ष नै फोहोर राख्ने ठाउँ छैन भन्ने जानकारी मन्त्रालयलाई गराइए पनि यो वर्षसम्म त्यहीँ व्यवस्थापन गरिदिन समय दिएको हो। सिसडोलबाट नजिकै रहेको बन्चरेडाँडामा फोहोर जान्छ भन्ने थियो। त्यहाँ जान नसक्दा यो समस्या निम्तिएको श्रेष्ठले स्वीकारे। अहिले फोहोर थुपारिएको ठाउँमा बाटो बनेको छ।फोहोरमाथि ग्राभेलसमेत भएको थियो। फोहोर भरिएका गाडी जाँदा सडक भासिएको छ। त्यसैले फोहोरका गाडी धेरै दिनदेखि सडकमै थन्किएका छन्।"
राजनीतिक दल नै अटेर गर्छन् निषेधाज्ञा : कार्यकर्ताबाटै जोखिम बढ्यो,"चितवन : भरतपुर महानगरपालिकाले गत साता नारायणगढको लायन्सचोकमा निर्माण हुन लागेको मेट्रो प्लाजाको शिलान्यासको आयोजना गर्यो। नेकपा माओवादी केन्द्रका अध्यक्ष पुष्पकमल दाहाल प्रचण्डले निकै तामझामका शिलन्यास गरे। कार्यक्रममा महानगरका जनप्रतिनिधि, राजनीतिक दलका नेता, उद्योगी व्यवसायी, माओवादी केन्द्रका केही कार्यकर्ता पनि थिए। कोरोना संक्रमणको जोखिम बढेपछि जिल्ला प्रशासन कार्यालय चितवनले सार्वजनिक कार्यक्रम र भीडभाड नगर्न आदेश दिएको थियो। प्रशासनको निषेधाज्ञाको बेवास्ता गरिएको उक्त कार्यक्रममा प्रमुख जिल्ला अधिकारी प्रेमलाल लामिछाने आफैँ पुगे। पूर्व प्रधानमन्त्री प्रचण्ड प्रमुख अतिथि भएको कार्यक्रममा उनी प्रत्यक्षदर्शी मात्रै भए। त्यसको केही दिनअघि नेपाल सरकारका स्वास्थ्य राज्यमन्त्री उमेश श्रेष्ठ चितवन आए। उनको स्वागतमा कांग्रेसी कार्यकर्ताको भीड लाग्यो। अनौचारिक भनिएपनि स्वागतका कार्यक्रममा कार्यकर्ताको भीड रोकिएन। कांग्रेसको चौधौ महाधिवेशन केन्द्रीत वडा भेला पनि भइरहेका छन्। प्रशासनले गरेको निषेधाज्ञातर्फ खासै ध्यान दिएको पाइएन। त्यस्तै नेकपा एमालेका कार्यकर्ता पनि भीडभाड र कार्यक्रम गर्न पछि परेन। सत्तामा रहँदा पार्टी अध्यक्ष केपी शर्मा ओलीको पक्षमा माहोल बनाउन होस् या बाहिरिएपछि पार्टीले उठाएको विरोधमा जिल्लामा कार्यकर्ता बटुलेर कार्यक्रम गर्यो। पछिल्लो पटक सुकुम्बासी समस्या समाधान आयोगको विघटन हुँदा एमालेका कार्यकर्ताले विरोध सभा नै आयोजना गरे। जिल्ला प्रशासन कार्यालय चितवनले गरेको लकडाउनको कुनै प्रवाह नगरी कार्यक्रम आयोजना गरे। कोरोना संक्रमणको अत्याधिक जोखिम भएका बेला मुख्य ठूला दलले गरेका कार्यक्रमको उदाहरण मात्रै हुन्। जिल्ला प्रशासनको निषेधाज्ञाको अटेर गर्दै भीडभाड हुने कार्यक्रम आयोजना गर्न छोडेका छैनन्। सर्वसाधारणलाई कडाई गरेको नियमले नेतालाई कडाई गर्न भने सकेको छैन। उनीहरु आफ्नै तरिकाले आयोजना गर्छन्। स्वास्थ्य मापदण्ड पालना गरिएको भनिएपनि भौतिक दूरी कसैले पनि पालना गरेको भेटिदैन। नेपाली कांग्रेस, नेकपा एमाले, नेकपा माओवादी केन्द्र लगायतका दलहरुले वडास्तरमा समेत कार्यक्रम गर्न छोडेका छैनन्। सर्वसाधरणका लागि मात्रै लागू भएको जस्तो देखिने निषेधाज्ञा लागू गराउन प्रजिअलाई निकै कठिन भएको छ। कतिपय कार्यक्रम भइसकेपछि मात्रै थाहा हुन्छ। जानकारी पाए भीडभाड नहुने नगरी कार्यक्रमको स्वरुप बनाउन आग्रह गरेका छौँ। प्रमुख जिल्ला अधिकारी प्रेमलाल लामिछानेले भने निषेधाज्ञा पालना गर्नका लागि दल , सर्वसाधारण, सरोकारवाला सबैलाई अनुरोध गरेका छौँ। गतसाता भरतपुर महानगरपालिकाले आयोजना गरेको मेट्रो प्लाजा को शिलन्यास कार्यक्रम सहभागी । कोरोना संक्रमणको दर उच्च भएका बेला पनि दलहरुले भीडभाड र कार्यक्रम गर्न पछि हटेनन्। प्रशासनले विज्ञप्ति नै जारी गरेर कार्यक्रम नगर्न भनेपनि दलले त्यसको अटेरी गर्दै आएका छन्। जिल्ला स्वास्थ्य कार्यालय चितवनका प्रमुख दिपक तिवारीले भीडभाड हुने कार्यक्रमले जोखिम बढाएको बताए। पहिला विश्व स्वास्थ्य संगठनले संक्रमितको थुक , सिँगानको छिटा कुनै माध्यमबाट, अर्को व्यक्तिमा भाइरस छिटो सरेको जनाएको थियो। यसलाई ड्रपलेट भनिन्छ। तर पछिल्लो पटक संक्रमण दर बढेपछि डब्लुएचओले अनुसन्धान गर्दा हावाको माध्यम एयर बन कारण संक्रमण फैलिएको निष्कर्ष निकालेको छ। पछिल्लो अनुसन्धानले एयर बन का कारण संक्रमण दर बढेको निष्कर्ष निकालेको थियो। संक्रमितले छोडेको मुख र नाकबाट छिटा भएको स्थानमा स्वस्थ्य व्यक्तिको सम्पर्कमा आए संक्रमण सर्ने माध्यमलाई एयर बोन हो। सुर्यको किरण नपर्ने ठाँउ, हावा राम्रोसँग नखेल्ने ठाँउमा संक्रमित व्यक्तिले हावामा हाछ्यु गरे, खोक्दा त्यस्तो ठाँउमा भाइरस रहन सक्ने कारण अर्को व्यक्ति मास्क नलगाई गए संक्रमण फैलिने डर हुन्छ। यसकारण पनि खुल्ला स्थानभन्दा बन्द कोठामा गरिने कार्यक्रम बढी जोखिम हुन्छ। जिल्लामा अहिले कोरोना संक्रमण दर १० देखि २० प्रतिशत छ। सय जना मात्रै सहभागी गरायौ भनेपनि त्यसमा २० जनासम्म संक्रमित हुन्छन्। तीनले सावधानी नअपनाए धेरैलाई सार्ने डर हुन्छ स्वास्थ्य कार्यालय प्रमुख तिवारीले भने हामीले जति भीड जम्मा गर्यौँ त्यही अनुपातमा जोखिम बढ्दै जान्छ। कस्तो वातावरण र भीडभाडमा कार्यक्रम गरेका छौँ त्यो विचार गर्नपर्छ। यस वर्ष बैशाख १६ गतेबाट जिल्लामा निषेधाज्ञा जारी गरिएको हो। लागू गर्नुअघि दलहरुसँग प्रशासनले एक चरण छलफल गरेको थियो। तर तीनै दललाई नियम पालना गराउन निकै कठिन छ। दलहरुले जानकारी नदिएर निषेधाज्ञाको वेवास्ता गरेर भेला कार्यक्रम गर्दै आएका छन्। माथिल्लो ओहदाका नेताहरु आउँदा जिल्ला नेतादेखि कार्यकर्ताको भिड लाग्छ।"
बेपत्ता पीडित परिवारको जाहेरी प्रहरीले लिन मानेन,"रुपन्देही : एक बेपत्ता पीडित परिवारले सशस्त्र द्वन्द्वका समयमा बेपत्ता पारिएकाको अवस्था सार्वजनिक गर्न माग गर्दै दिन खोजेको जाहेरी दर्ता हुन सकेन। अन्तरराष्ट्रिय बेपत्ताविरुद्धको दिवसमा पीडित परिवार जिल्ला प्रहरी कार्यालयमा जाहेरी दर्ताका लागि पुगेका थिए। आफन्त बेपत्ता भएको डेढ दशकसम्म पनि बेपत्ताको अवस्था सार्वजनिक नभएकाले सास या लाशको माग गर्दै पीडित परिवार जाहेरी दर्ताका लागि प्रयास गरेका थिए। बेपत्ताको अवस्था सार्वजनिक गर्न र बेपत्ता पार्ने कार्यमा संलग्न पीडकको पहिचान गरी कानूनी कारवाही गर्नुपर्ने उनीहरुको माग छ। २०५९ सालमा जिल्लाको साविक वोदवार गाविस वडा नं ३ (हाल रोहीणी गाउँपालिका५ बुची) निवासी रामपलट भन्ने लौटु पासीलाई गैरकानूनी पक्राउ गरी थुनामा राखेको र बलपूर्वक बेपत्ता पारेको जनाउँदै पासीका परिवारले तत्काल अवस्था सार्वजनिक गर्न माग गरेका छन् । प्रहरी कार्यालयमा जाहेरी दर्ताका लागि गए पनि प्रहरीले उक्त जाहेरी दर्ता नगरी फिर्ता पठाएको पीडित बुधुले बताए। उनले आफ्ना दाई लौटुसँग २०६१ साल जेठ २५ गते सोमबारका दिन अन्तिम भेट भएको र त्यसपछि बेपत्ता भएको बताउदैं तत्काल अवस्था सार्वजनिक गर्न माग गरे। 'उमेरले २२ वर्ष पुगेका मेरा दाई अहिलेसम्म जिउँदो या मरेको भन्ने थाहा नपाउँदा परिवारमा शान्ति छैन। जिउँदो भए कहाँ छन् बताउनुपर्यो, मारेको हो भने जलाको वा गाडेको ठाउँ देखाइदिनुपर्यो,' उनले माग गरे। तत्कालीन विद्रोही मओवादी र नेपाल सरकारबीच सम्पन्न विस्तृत शान्ति सम्झौतामा ६० दिनभित्र बेपत्ता नागरिकको स्थिति सार्वजनिक गर्ने भनिएको थियो। तर सम्झौता भएको १५ वर्ष भइसक्दासमेत त्यो काम हुनसकेको छैन। सङ्क्रमणकालीन न्याय अन्तर्गत बेपत्ता व्यक्तिको छानबिन गर्न आयोग गठन भए तापनि आयोगले प्रभावकारी काम गर्न नसकेको बेपत्ता पीडित परिवारको गुनासो छ।बेपत्ता पारिएका व्यक्तिको छानबिन आयोगले सात वर्षसम्म परिणाम दिन नसक्दा उनीहरु निराश छन्। जाहेरी दर्ताका क्रममा निःशुल्क सहायता गरेका अधिवक्ता शिवप्रसाद गौडेलले पीडित परिवारलाई न्यायको प्रत्याभूति आवश्यक रहेको जोड दिए। अधिकारकर्मी इन्दिरा आचार्यले कानूनमा स्पष्ट व्यवस्था हुँदाहुँदै प्रहरीले जाहेरी नलिएकोमा प्रश्न उठाइन्। जिप्रकाका प्रमुख मनोजकुमार केसीले आफूलाई यस विषयमा जानकारी नभएको प्रतिक्रिया दिए।"
बलात्कार आरोपमा दुई युवा पक्राउ,उदयपुर : उदयपुरमा अलगअलग बलात्कारका घटनामा दुई युवालाई प्रहरीले पक्राउ गरेको छ । विभिन्न प्रलोभनमा पारी भदौ २ गते १४ बर्षिया बालिकालाई बलात्कारको आरोपमा ताप्लि गाउँपालिकाका २ लेखगाउँका ३२ बर्षिय राकेश राईलाई प्रहरीले सोमबार बेलुका पक्राउ गरेको हो । त्यसैगरी १४ बर्षिया बालिका बलात्कारपछि फरार रहेका त्रियुगा नगरपालिका १२ का ४० बर्षिय आनन्द चौधरीलाई प्रहरीले सोमबार राती पक्राउ गरेको जिल्ला प्रहरी कार्यालयका डिएसपी बेदप्रसाद गौतमले जानकारी दिए । पीडितका आफन्तले इलाका प्रहरी कार्यालय र जिप्रकामा दिएको जाहेरीका आधारमा आरोपित युवालाई पक्राउ गरिएको उनले बताए । पक्राउ परेका आरोपित युवालाई प्रहरी हिरासतमा राखी थप अनुसन्धान सुरु गरिएको छ।
भूमि आयोगले दियो कालिकोटमा ३३ जनालाई रातोपूर्जा,"कालिकोट : भूमि सम्बन्धी समस्या समाधान आयोगले कालिकोटमा ३३ जनालाई रातो पूर्जा दिएको छ। लामो समयदेखि भोगचलन गर्दै आएका अव्यवस्थित रुपमा बसोवास गर्दै आएका ३३ जनालाई मंगलबार रातो पूर्जा दिएको हो। २०५४ सालमा नामजाँच गरेका तर पूर्जा नपाएका ३३ जनालाई पूर्जा वितरण गरेको आयोगका विषयविज्ञ सचिव रमेश नेपालीले जानकारी दिए। उनका अनुसार पूर्जा पाउनेमा खाँडाचक्र नगरपालिकाका ११ जना, पलाँता गाउँपालिकाका १५ जना र नरहरीनाथ साविकको मालकोटका ७ जना गरी जम्मा ३३ जना रहेका छन्। उनले भने, 'सरकारले आफूलाई भूमि समस्या समाधान आयोगको जिम्मा दिएको दुई महिना भित्रै पुराना अधुरा केही कामहरु पूरा गरेका छौं। हामी कर्णाली प्रदेशकै पहिलो पूर्जा दिनेमा परेका छौँ।' पहिलो गठित आयोगले नामजाँच गरिसकेको तर पूर्जा मात्र पाउन बाँकी रहेकाको मात्र अधुरो काम पूरा गरेको आयोगका अध्यक्ष धिरबहादुर बमले बताए। 'पूर्जा पाएका ३३ जना सुकम्बासी भन्न मिल्दैन। उनीहरु आफ्नो जमिनमा उब्जनी गरेर खान नपुगेर लामो समयदेखि सार्वजनिक ठाउँमा भोगचलन गरी घर बनाएर बसेका तर पूर्जामात्र नपाएकालाई पूर्जा दिएका हौं', उनले बताए, 'जिल्लामा सुकम्बासी पनि छन् । उनीहरुको बारेमा नयाँ काम सुरु गरिएको छैन। अब आफू रहँदासम्म कालिकोटका सुकुम्बासीलाई लालपूर्जा वितरण गर्ने छौं।' आफूहरुलाई वर्तमान सरकारले नहटाएमा भूमि समस्या सावधान गर्ने सुकम्बासीको पनि समस्या समाधान गर्ने उनको भनाइ छ।"
जेठ ३१ यता मनसुनजन्य घटनामा १०० जनाको ज्यान गयो : बितेका पाँच दिनमा मात्र १५ को मृत्यु,"काठमाडौं : भदौ १० पछि मुलुकका विभिन्न जिल्लामा आएको भारी वर्षा (भदौरे झरी)मा १५ जनाले ज्यान गुमाएका छन् । राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता विश्वप्रकाश अर्यालले भदौ १० पछिको चार दिनमा बाढीपहिरोबाट यति मानिसको ज्यान गएको जानकारी दिए। अर्यालका अनुसार यस अवधिमा तीन जना बेपत्ता भएका छन् भने १४ जना घाइते भएका छन् । क्षतिको विवरण सङ्कलन अझै जारी छ । अवरुद्ध भएका कतिपय राजमार्ग खुलाउने प्रयास भइरहेको छ । प्राधिकरणले दिएको जानकारीअनुसार गएको जेठ ३१ पछि अहिलेसम्म मनसुनजन्य घटनामा परेर १०० जनाले ज्यान गुमाएका छन् । उक्त अवधिमा ४४ व्यक्ति बेपत्ता भएका छन् भने १०९ जना घाइते भएका छन् । मनसुनजन्य विपद्मा परेर ३७ सरकारी कार्यालय, १६ सामुदायिक भवन र विद्यालय, २५ जलविद्युत् आयोजना, ३० मोटरेवल पुल र ३० झोलुङ्गे पुलमा क्षति पुगेको छ । दर्जनौँ राजमार्गमा क्षति पुगेकाले कतिपय अझै खुल्न सकेको छैन । अहिले पनि खुलाउने प्रयास जारी गरेको गृहमन्त्रालयले जनाएको छ । उक्त अवधिमा छ हजार १८१ जनालाई स्थानान्तरण गरेर सुरक्षित स्थानमा सारिएको प्रवक्ता अर्यालले जानकारी दिनुभयो । पछिल्लो चार दिनमा मात्रै झण्डै एक हजार व्यक्तिलाई स्थानान्तरण गरिएको छ । झण्डै पाँच हजार घर डुबानमा परेकामध्ये १० प्रतिशतमा क्षति भएको अनुमान गरिएको छ । क्षतिको विवरण अझै आइसकेको छैन । मन्त्रालयका अनुसार बेपत्ताको खोजी, आवश्यक राहत तथा उद्धार कार्यलाई प्रभावकारीरुपमा अघि बढाइएको छ । यस्तै पुनःस्थापन र पुनःनिर्माणका कार्यक्रमसमेत सँगसँगै लगिएको जनाइएको छ । केही दिनदेखिको झरीले प्रभावित बनाएको जनजीवन मौसममा आएको सुधारसँगै सामान्यतर्फ उन्मुख भएको छ। मंगलबारदेखि मौसम खुले पनि मौसम बदली भने मुलुकभर नै रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ।"
काठमाडौँको फोहर भोलिदेखि नियमित उठाइने,"काठमाडौँ: काठमाडौँ उपत्याकामा बुधबारदेखि नियमित रुपमा फोहर उठाइने भएको छ । काठमाडौँका मेयर विद्यासुन्दर शाक्यको संयोजकत्वमा बसेको बैठकले लामो समयदेखि उठ्न नसकेको फोहर उठाउने निर्णय गरेको हो । काठमाडौँका प्रमुख जिल्ला अधिकारी कालीप्रसाद पराजुलीका अनुसार भोलि बुधबारदेखि फोहर उठाउने निर्णय भएको हो । 'आज (मंगलबार) फोहोर व्यवस्थापनको विषयमा बैठक बसेको थियो । अब भोलिदेखि नियमित रुपमा फोहर उठ्छ प्रमुख जिल्ला अधिकारी पराजुलीले अन्नपूर्णसँग भने । काठमाडौँका प्रमुख जिल्ला अधिकारी, सडक विभागका महानिर्देशक, प्रहरी वरिष्ठ उपरीक्षक लगायतसहितको बैठकले फोहोर व्यवस्थापन गर्ने निर्णय गरेको हो । सिसडोलका स्थानीइयलाई असर नगर्ने गरी फोहोर व्यवस्थापन गर्ने तयारी थालिएको छ । २ वर्षका लागि मात्रै काठमाडौँको फोहोर बिसर्जन गर्ने भनिएको सिसडोलमा १४ वर्ष पुगिसक्दा समेत फोहोर फालिँदै आएपछि स्थानीयले विरोध गर्दै आएका छन् । सिसडोलका स्थानीयले दुर्गन्ध फैलिएको भन्दै बारम्बार विरोध जनाउने गरेका छन् । पछिल्लो पटक सिसडोलवासीको विरोधका कारण काठमाडौँ उपत्यकाको फोहोर व्यवस्थापन हुन सकिरहेको थिएन।"
मदिरा नष्ट अभियान,"जाजरकोट : जिल्ला प्रहरी कार्यालय जाजरकोटले अवैध घरेलु मदिरा विरुद्ध अभियान सुरु गरेकाे छ । डेढ महिनाको अवधीमा प्रहरीले ठुलो परिमाणमा मदिरा बरामद गरी नष्ट गरेको छ । गत साउन यता ६ हजार दुई सय २५ लिटर जाँड र तीन हजार ६ सय ६ लिटर घरेलु रक्सी नष्ट गरिएको प्रहरीले जनाएको छ । मदिराकै कारण सामाजिक अपराध र विकृति विसंगति भएकोले मदिरा विरोधी अभियान थालिएको हो । जिल्ला सदरमुकाम खलंगाका साथै जिल्लाका गर्खाकोट, थालारैकर, रिम्ना, जगतिपुर, पाँचकाटिया, पैक, लिम्सा, थर्पुभार्मा लगायतका ठाँउका प्रहरी युनिटहरुले जिल्लाका विभिन्न स्थानमा मदिरा नष्ट गरेका हुन् । प्रहरीले ११० केजी जाँड बनाउने औषधी र १९ थान मदिरा बनाउने भाँडासमेत बरामद गरेको जिल्ला प्रहरी प्रमुख डिएस्पी मधुकमार थापाले बताए । समाजमा हुने सामाजिक अपराध, विकृती, बेथितीका साथै विभिन्न किसिमका जघन्य तथा गम्भीर प्रकृतिका अपराधका घटनामा घरेलु मदिराको प्रमुख हात रहेको प्रहरी नायव उपरिक्षक थापाले बताए । जिल्ला प्रहरी प्रमुख डिएसपी थापाले अपराधको एक कारण मानिएको अवैध घरेलु मदिरालाई नियन्त्रण गर्दा समाजमा शान्ती सुरक्षा कायम गर्न टेवा पुर्याउनुका साथै अपराध रोकथाम तथा न्युनिकरण एवं सामाजिक हितको लागी महत्वपुर्ण योगदान पुग्ने बताए । घरेलु मदिरा सजिलै र सस्तो पर्ने भएकोले धेरैको पहुँचमा हुन्छ । जसले गर्दा घरेलु हिंसा र समाजमा चोरी डकैती तथा झै झगडा हुने गर्छ । यसको रोकथाम तथा नियन्त्रणका लागि प्रहरीले घरेलु मदिरा नियन्त्रण अभियान थालेको हो । साउन यता मात्र करीव १० हजार लिटर घरेलु महिराजन्य पदार्थ बरामत गरि नष्ट गरेका छौ । यो अभियान जारी छ प्रहरी प्रमुख थापाले भने प्रहरी सबै युनिटलाई स्थानिय आमा समुह, सामुदायिक प्रहरी, समाजसेवी लगायतसँग सहकार्य गरेर मदिरा विरोधी अभियान अघि बढाउन निर्देशन दिईएको छ ।"
"अर्घाखाँचीमा पहिरोले पुरिएर ९ वर्षीया बालिकाको मृत्यु, तीनजना घाइते",सन्धिखर्क: अर्घाखाँची जिल्लाको पाणिनी गाउँपालिका वार्ड नम्बर ७ अडगुरीमा पहिरोमा पुरिएर एक बालिकाको ज्यान गएको छ । तीन जना घाइते भएका छन् । वार्ड नम्बर ७ अडगुरी झन्द्रेकको भेडावारी बस्ने जीवलाल सुनारको घर पहिरोले पुरिँदा ९ वर्षीया छोरी झरना सुनारको पहिरोले च्यापिएर घटनास्थलमै मृत्यु भएको जिल्ला प्रहरी कार्यलय अर्घाखाँचीका प्रहरी नायव उपरीक्षक अम्बर बहादुर थापाले बताए । मंगलबार साँझ करिब साढे ५ बजेतिर घरमाथिबाट आएको पहिरोले एकतले कच्ची घर पुरिएको हो । पहिराले मृतक बालिकाका दाजु र छिमेकीका दुई जना गरी तीन जना घाइते भएका छन् । घाइते तीन जनाको स्थानीय मेडिकलमा उपचार भइरहेको छ । उनीहरुको अवस्था सामान्य छ । घटनाको छानविन गर्न र थप अनुसन्धानको लागि जिल्ला प्रहरी कार्यालय अर्घाखाँचीका सुरक्षा अधिकारी लगायतको टोली घटनास्थलमा पुगेको छ ।
निर्माणाधिन भवन अलपत्र,"बेनी : स्थानीय तह कार्यान्वयन भएको चार वर्ष बितिसक्दा पनी म्याग्दीका तीन वडा आफ्नो भूगोलभन्दा बाहिरबाट सञ्चालन भइरहेका छन् । म्याग्दीमा ४५ वटा वडा छन् । बेनी नगरपालिकाको ६ र रघुगंगा गाउँपालिकाको ८ वडा कार्यालय बेनीबाट चलेको छ । धवलागिरी गाउँपालिकाको ५ वडाका नागरिक सेवा लिनका लागि अध्यक्षको घर भएको पर्वतको जलजला गाउँपालिकाको बगरफाँट पुग्नुपर्छ । जनप्रतिनिधीहरुले आफ्नो स्वार्थको लागि सम्बन्धित ठाउँमा कार्यालय सञ्चालन नगर्दा नागरिकलाई सास्ती र भाडाको नाममा अनावश्यक ब्यभार थपिएको बेनपा ६ अर्थुङ्गेका अमर बानियाले बताए । व्यक्तिगत, सामुहिक र पार्टीगत रुपमा अर्थुङ्गेमा वडा कार्यालय राख्न दबाव दिएका हौँ, उनले भने तर वडा अध्यक्षले आफुलाई पायक पर्ने ठाउँमा अझसम्म कार्यालय राखेर काम गर्नुभएको छ । वडाका जनप्रतिनिधी नियमित गाउँमा नबस्दा व्यक्तिगत घटना दर्ता, सिफारिस लगायतका कामका लागि महँगो गाडी भाडा खर्च गरेर सदरमुकाम पुग्न बाध्य छन् । सहजिकरण नहुँदा विकास निर्माणका योजना सञ्चालन गर्न समस्या भएको छ । जेष्ठ नागरिक, अशक्त, अपाङ्ग, बालबालिकाहरुलाई झञ्जट र सास्ती भएको अर्थुङ्गेका शिव बानियाले बताए । हिँड्न नसक्नेहरुलाई वडाको काम पर्यो भने बोकेर अथवा गाडी खोजेर बेनी लैजानुपर्छ, उनले भने । धवलागिरीको मल्कवाङमा ६९ लाख खर्चेर कार्यालय भवन बनाएपनि वडा सचिव गाउँमा र अध्यक्ष खर्ककुमारी छन्त्याल धेरै बेनीमा बस्छिन् । रितुङ माबिको भवनको एक वटा कोठामा कार्यालय राखिएको कुइनेमंगलेका वडा अध्यक्ष गमान छन्त्याल जनतालाई आफ्नो कारणले दुख नदिएको दाबी गर्छन् । बेनीमा मासिक १३ हजार ७५० रुपैयाँ भाडा तिरेर सम्पर्क कार्यालय राखेको बेनी नगरपालिकाको ६ को अर्थुङ्गेमा निर्माणाधिन भवन जनप्रतिनिधीले नै रुची नदेखाएकाले अलपत्र परेको स्थानीय ओमबहादुर खत्रीले बताए । वडा कार्यालय अर्थुङ्गेमा बनाउन दवाबै दिनुपरेको थियो, उनले भने कार्यालय भवन नहुँदा जनतालाई मर्का परेको छ । हालसम्म ५० लाख रुपैयाँभन्दा बढी खर्च भएको बेनी नगरपालिका ६ को कार्यालयको पहिलो तला ढलान र फाउण्डेशन तयार भएको छ । २०७६ देखि शुरु भएको भवनको कोठा विभाजन, प्लास्टर, रंगरोगन, फर्निचर, विद्युत पानी जडान गर्नका लागि चालु आर्थिक वर्षमा १५ लाख रुपैयाँ बजेट बिनियोजन भएको छ । अधुरो भवनलाई पूर्णता दिन सो बजेट अपुग हुने नगरपालिकाका इञ्जिनियर बिमलरञ्जन कार्कीले बताए । थप बजेटको आवश्यकता रहेको उनको भनाई छ । वडा अध्यक्ष कृष्णसिंह बानियाले अर्थुङ्गेमा भाडाको कोठा खोजेर सामान त्यही राखिएको र बेनीको सम्पर्क कार्यालय मात्र रहेको बताए । क्रमगत योजनाका लागि यो वर्ष बिनियोजन भएको बजेटले भवन निर्माणले पुर्णता पाउँछ, उनले भने छरिएको र ठूलो भूगोल भएकाले तल्लो एरियाका जनतालाई अर्थुङ्गे जान असहज हुने भएकाले बेनीमा सम्पर्क कार्यालय जसरी पनि आवश्यक पर्छ । कागजपत्र बिग्रिएर पुन बनाउन पर्ने अवस्थामा तल्लो भेगका नागरिकलाई अर्थुङ्गे जान आउन झञ्जट हुने भएकाले बेनीमा वडाको सम्पर्क कार्यालय राख्नुपर्ने वडा अध्यक्ष बानियाको भनाई छ ।"
"जलेको अवस्थामा महिलाको शव भेटियो, आत्मदाह गरेको हुनसक्ने",ओखलढुंगा: सिद्धिचरण नगरपालिका वडा नं ७ स्थित टोड्के सामुदायिक वनमा एक स्थानीय महिलाको शव जलेको अवस्थामा फेला परेको छ । स्थानीय ४० वर्षीया मिना कुमारी श्रेष्ठको शव जलेको अवस्थामा भेटिएको प्रहरीले जनाएको छ । प्रहरीको प्रारम्भिक अनुसन्धानका आधारमा श्रेष्ठले वनमा पुगेर आत्मदाह गरेकी थिइन् । शवसँगै डिजेलको बोतल र झोला समेत भेटिएको थियो । घरदेखि करिब १ किलो मिटर दूरीमा पुगी शरीरमा डिजेल खन्याएर आगो लगाएको हुनसक्ने प्रहरीको अनुसन्धानबाट खुलेको छ । जिल्ला प्रहरी कार्यालय ओखलढुंगाका प्रमुख प्रहरी नायव उपरीक्षक गोबिन्दराज काफ्लेका अनुसार घटनापछि प्रहरीले मुचुल्का उठाएर शव पोष्टमार्टम गरी परिवारको जिम्मा लगाएको छ । ती महिला केही समयअघि कोरोना संक्रमित भएर निको भइसकेकी थिइन् । घटनाबारे थप अनुसन्धान भइरहेको प्रहरीले जनाएको छ ।
महामारीमा फुटपाथ व्यापारीको दुख: जीवन धान्नै धौधौ,"काठमाडौँ: ५ सयमा दुई जोर सुरुवाल, आउनुहोस् आउनुहोस् ! सस्तोमा मिलाएर लैजानूस् ! काभ्रेकी सानुमाया श्रेष्ठ दिउँसो २ बजेबाट यसै गरी चर्को स्वरमा ग्राहकलाई बोलाउने गर्छिन् । ग्वार्को चोकभित्र पुल नजिकै खाली जमिनमा उभिएरै सानुमाया कपडा बिक्री गर्छिन् । विवाहपछि गृहिणी बनेकी श्रेष्ठ कोरोना महामारीमा श्रीमानको काम रोकिएपछि व्यापार गर्न फुटपाथमा आइपुगेकी हुन् । ४० हजार ऋण लिएर व्यापार सुरु गरेकी उनी काठमाडौँमा बस्न थालेको १० वर्ष भयो । सानुमायाका श्रीमान मूर्ति कुद्ने काम गर्थे । उनी चाहिँ बच्चाको हेरचाहमै व्यस्त हुन्थिन्। देशव्यापी रुपमा फैलिएको कोरोना भाइरसका कारण सरकारले लकडाउन जारी गरेपछि सानुमायाका श्रीमानको काम भने बन्द भयो । जसकारण सानुमाया यो व्यवसाय गर्न फुटपाथ आइपुगेकी हुन् । सुरुमा व्यापार गर्न अप्ठ्यारो लाग्ने रहेछ । तर अरु विकल्प नभएपछि फुटपाथमा व्यपार गर्न आउनु परेको सानुमाया सुनाउँछिन् । उनले यसरी व्यापार सुरु गरेको पनि झण्डै एक वर्ष भयो । 'तर सोचे जस्तो नाफा भने नहुने रहेछ । फुटपाथ व्यापारमा पनि प्रतिस्पर्धा हुने रहेछ । प्रतिष्पर्धा त एउटा कुरा महानगरले नै धेरै दुख दिन्छ । हामी सानो व्यवसाय गर्नेहरुलाई काम गरेर खान पनि दिँदैन,' सानुमाया भन्छिन्, 'राम्रो व्यापार भए पनि कतिबेला महानगर पुलिस आउला भन्ने डर भइरहन्छ ।' महामारीका बीच उनको आम्दानी पनि सोचे जस्तो छैन । दिनहुँ ३ सय नाफामै चित्त बुझाउनु परेको छ । बिहान ४ बजे होलसेल बजार गएर उनी १० बजे सामान किनेर ल्याउँछिन् । तैपनि नाफा थोरै नाफाका लागि यति धेरै दुख गर्न उनलाई सजिलो छैन । 'महानगर प्रहरीले सटरमा व्यापार राख्नू भनेर फुटपाथबाट लखेटिरहन्छ । सटरमा पसल राख्नलाई त भाडा पनि महंगै हुन्छ नि' सानुमायाको दुखेसो छ । सर्लाहीका रामनाथ रामले फुटपाथमा जुत्ता सिलाउने पेशा गर्न थालेको झण्डै २० वर्ष भयो । परिवारलाई गाउँमै छाडेर उनी भने गुजारा चलाउन काठमाडौँमै छन् । १ हजार लगानी गरेर जुत्ता सिलाउने पेशा गरेका उनले सुरुमा त मधेसी भनेर धेरैको अपमान सहनुपर्यो । १० रुपैयाँमा पनि बार्गेनिङ गर्ने ग्राहकको व्यवहारले उनलाई धेरै निराश पनि बनाउँथ्यो । तर एउटै पेशामा नियमित संघर्ष गर्दा गुजारा चलाउनसम्म पुगेको उनको अनुभव छ । गाउँमा खेतबारी नहुँदा ५ जनाको परिवार रामनाथकै आम्दानीमा निर्भर हुनु परेको छ । कोरोनाको कारण व्यापार व्यवसाय पनि बन्द भएपछि उनी गाउँ गएका थिए । पछिल्लो समय लकडाउन खुलेपछि काठमाडौँ आएको भने एक महिना भयो । तैपनि स्कुल, कलेज र अन्य कार्यालय पनि बन्द भएकाले उनको व्यवसाय राम्ररी फस्टाउन सकिरहेको छैन । अहिले त उनी घाटामै चल्नुपरेको अनुभव सुनाउँछन् । दिनमा हजार १२ सय आम्दानी गर्ने रामनाथलाई अहिले २३ सय कमाउन पनि मुस्किल छ । 'कोठा भाडा नै चार हजार तिर्नुपर्छ । अहिलेको कमाइले त बिहान बेलुका छार्क टार्न नै ठीक्क छ' रामनाथले भने । कोरोना नहुँदा महिनामा ३० हजार कमाउने रामनाथले अहिले १० हजार कमाउन पनि सकेका छैनन् । त्यसैमाथि भीडभाड गरेको भनेर प्रहरीले समेत व्यापार गर्न नदिने गुनासो गर्छन् उनी। भारतको मोतीहारीबाट १० वर्षअघि नेपालको राजधानी छिरेका मदन साहको पनि महामारीमा यस्तै दुख छ । ३० वर्षको उमेरमा नेपाल आएका मदनले चटपट र पानीपुरी व्यापार सुरु गरे । २ हजार लगानीमा फुटपाथमा पानीपुरी बेच्न थालेका उनी महामारीअघि महिनामा २० हजार बचाउँथे । त्यति आम्दानीले परिवारको खर्च पनि चलेकै थियो । तर कोरोनाले उनको चटपट व्यापार चौपट बनाइदियो । व्यापारमा आधाभन्दा बढी घाटा लागेको पीडा सुनाउँछन् उनी । महामारीका कारण दशौँ हजार यस्तै साना व्यवसायीहरुको पेशा प्रभावित बनेको छ । फुटपाथमा व्यापार गरेरै गुजारा चलाउनेहरुको पेशा नै धरापमा परेको उनीहरुको गुनासो छ । सरकारले भने यस्ता साना व्यवसायीका लागि राहत सहयोग दिन सकेन । काठमाडौँ महानगरपालिकाले भने यस्ता व्यापारीलाई प्रतिबन्ध नै लगाएको छ । जसले गर्दा व्यवसायीहरु दैनिक गुजारा चलाउनै मुस्किल भएको गुनासो गर्न थालेका छन् । ठूला सपिङ मल खुला गराएर फुटपाथ व्यापार बन्द गराएकोमा सरकार आफूहरुप्रति पूर्वाग्रही बनेको साना व्यवसायीहरुको गुनासो छ । गर्ने अधिकांश व्यापारीहरु स्वास्थ्य मापदण्ड पालना गरी सुरक्षित रुपमा आफूहरुले पनि व्यापार गर्न पाउनुपर्ने माग गर्दैआएका छन् ।"
स्रोत नखुलेको ३० लाखसहित २ जना पक्राउ,काठमाडौँ: स्रोत नखुलेको ३० लाख ७ हजार रुपैयाँ सहित २ जनालाई प्रहरीले पक्राउ गरेको छ । महानगरीय वृत कालिमाटीबाट खटिएको टोलीले कुलेश्वरस्थित फलफूल बजारको स्टल नं १८ बाट फलफूल व्यापारी मिनप्रसाद गौतम र कर्मचारी रमेश तिमिल्सिनालाई पक्राउ गरेको हो । प्रवक्ता प्रहरी उपरीक्षक रमेश कुमार बस्नेतले हुण्डी कारोबारको गोप्य सूचनाका आधारमा खान तलासी गरिएको बताए । पसलमा काम गरी बस्ने कर्मचारी तिमिल्सिनाले झोलामा राखी लुकाई छिपाई राखेको अवस्थामा फेला पारी सोधपुछ गर्दा स्रोत खुलाउन नसकेकाले नियन्त्तणमा लिई थप अनुसन्धान तथा कारवाही लागी राजस्व कार्यालय हरिहर भवन ललितपुर पठाएको प्रहरीले जनाएको छ ।
डाहरिहरदेव पन्त आर्थिक पत्रकारिता पुरस्कार अन्नपूर्णकर्मी थापालाई,"काठमाडौं : स्वर्गीय डा हरिहरदेव पन्तको स्मृतिमा स्थापना भएको आर्थिक पत्रकारिता पुरस्कार अन्नपूर्णकर्मी ममता थापालाई प्रदान गरिने भएको छ । डा हरिहरदेव पन्त फाउन्डेशनद्वारा स्थापित उक्त पुरस्कार डा पन्तको छैठौं वार्षिक पुण्य स्मृति दिवसको अवसरमा( भदौ २१ गते ) थापालाई प्रदान गरिने भएको हो । जीवनका अधिकांश सयम देशमा आर्थिक विकास तथा गरिबी न्यूनीकरणमा समर्पित गरेका लघुवित्तका प्रथम प्रवद्र्धक डा हरिहरदेव पन्तको स्मृतिमा उक्त पुरस्कार स्थापना गरिएको थियो । डा हरिहरदेव पन्त फाउन्डेशनले प्रत्येक वर्ष एकजना उत्कृष्ट अर्थिक पत्रकार वा संघ, संस्थालाई पुरस्कार प्रदान गर्दै आएको छ । यसअघि उक्त पुरस्कार नेपाल आर्थिक पत्रकार समाज (सेजन), सेजनका पूर्वअध्यक्ष गोकर्ण अवस्थी, पत्रकार विष्णु बेल्वासे र पत्रकार एलिजा उप्रेतीले पाएका थिए। देशको सर्वाङ्गीण विकासका साथै आर्थिक क्षेत्रको विकासका लागि राज्यको चौथो अंग पत्रकार जगतले विभिन्न पत्रपत्रिका, रेडियो, टेलिभिजन, अनलाइन समाचार तथा लेखनमार्फत आम जनस्तरमा सुसूचित गराउने महत्वपूर्ण कार्य गरेको छ । पुरस्कारको राशी पचास हजार रहेको छ।"
झुत्रा नोटबाट ब्रिकेट : कहाँकहाँबाट उत्पादन गर्न थालियो ?,"काठमाडौं : नेपाल राष्ट्र बैंकले प्रचलनमा ल्याउन नमिल्ने झुत्रो, मैलो, पुरानो तथा च्यातिएका नोटलाई जलाई ब्रिकेट बनाउने प्रविधि भित्र्याएको छ। नेदरल्यान्डस्बाट पहिलोपटक भित्र्याइएको सो प्रविधिको प्रयोगबाट अब प्रचलनमा ल्याउन नमिल्ने नोटलाई भट्टीमा डढाएर निस्कने खरानीबाट इन्धनका रूपमा प्रयोग हुने ब्रिकेट बनाउन थालिएको छ। चलनचल्तीमा ल्याउन नमिल्ने नोटलाई विगतमा जलाएर नष्ट गरिन्थ्यो। सो देशको एक कम्पनीसँग सन् २०२० भएको सम्झौताअनुसार आठ मेशिन ल्याउने सहमतिअनुसार हालै आइपुगेका चार मेशिनबाट पहिलो चरणमा काठमाडौं, विराटनगर, वीरगञ्ज र नेपालगञ्जमा जडान गरी जलाइएका नोटबाट ब्रिकेट उत्पादन गरिने नेपाल राष्ट्र बैंक, मुद्रा व्यवस्थापन विभागमा प्रमुख रेवतीप्रसाद नेपालले जानकारी दिए। उनका अनुसार सो मेशिनबाट काठमाडौंमा ब्रिकेट उत्पादन गर्न सुरु भइसकेको छ भने आजै नेपालगञ्जबाट पनि थालनी गरिनेछ र छिट्टै अन्य दुई स्थानबाट पनि उत्पादन हुनेछ। 'आगामी असोजसम्म बाँकी चारवटा मेशिन पनि झिकाई जनकपुर, पोखरा, भैरहवा र धनगढीबाट उत्पादन सुरु हुनेछ', उनले भने। पहिलोपटक जलाइएका चार सय बन्डल नोटबाट करिब चार सय केजी खरानी निस्केको थियो। नोटको आकारअनुसार खरानीको परिणाम फरक पर्ने उनको भनाइ छ। चलनचल्तीमा ल्याउन नमिल्ने नोटलाई जलाउन झन्झटिलो हुने तथा धुवाँधुलोले वातावरण प्रदूषण हुने भएकाले आधुनिक प्रविधिअनुसार धुलाउने र त्यसलाई अन्य प्रयोजनमा ल्याउन सकिने भएकाले बैंकले उपकरण खरिद गरेको जनाएको छ। प्रमुख नेपालका अनुसार उपकरणको पहिलो भागले नोटलाई टुक्र्याउने काम गर्दछ भने दोस्रो भागले ब्रिकेट तयार गर्दछ। यसरी उत्पादन गरिएका ब्रिकेटलाई इँटाभट्टा वा कोइला प्रयोग हुने उद्योग, कारखानादेखि घरायसी प्रयोजनमा ल्याउन सकिने उनले जानकारी दिए। बैंकले प्रतिवर्ष करिब रु ४०४५ अर्बको नोट नष्ट गर्ने गर्दछ। कति छन् नोट ?"
सर्पको टोकाइबाट महिलाको मृत्यु,नुवाकोट : विषालु सर्पको टोकाइबाट नुवाकोटको पुर्वी भेगमा रहेको पन्चकन्याकी एक महिलाको ज्यान गएको छ । एन्टि स्नेक भेनमको समस्याका कारण महिलाको ज्यान गएको स्थानीयबासीको गुनासो छ । विदुरदेखि २५ किलोमिटर पुर्वमा रहेको पञ्चकन्या गाउँपालिका १ भकुण्डेकी ५६ वर्षिया दुर्गा ढकालको विषालु सर्पको टोकाइबाट ज्यान गएको जिल्ला प्रहरी कार्यालय नुवाकोटले जनाएको छ । राती घरमा सुतिरहेको बेला उनलाई विषालु सर्पले डसेको र उपचारका लागि काठमाडौं पुर्याएपछि ज्यान गएको नुवाकोट प्रहरीले जनाएको छ । नुवाकोटमै सर्पको डसाइमा परेकाहरुलाई एन्टि स्नेक भेनम नहुँदा उनले अकालमै ज्यान गुमाउनु परेको स्थानीयबासी तथा वडाध्यक्ष मणिनाथ लामिछानेले जानकारी दिए । लामिछानेका अनुसार सर्पले डसेका बिरामीका लागि नुवाकोटमै उपचार गर्ने सर्पदंश उपचार केन्द्र नहुँदा काठमाडौं लैजानुपर्ने बाध्यताका कारण उनको ज्यान गएको हो । नुवाकोट जिल्ला अस्पताल त्रिशूलीमा सर्पदंशका बिरामीका लागि आवश्यक पर्ने एण्टीस्नेक भेनम नभएका कारण नुवाकोटमै उपचार हुन नपाउँदा बिरामीले ज्यान गुमाउनुपर्ने अवस्था आएको हो । सरकारले सरकारीस्तरबाट नै एन्टि स्नेक भेनमसहितको जिल्ला तहमा सर्पदंश उपचार केन्द्र सन्चालन गर्नुपर्ने सरोकारवालाहरुले माग गरेका छन्।
"पेट्रोलियम पदार्थमा शुद्धता, परिमाणमा गडबडी","गुलरिया : बर्दियाका पेट्रोल पम्पहरुमा विक्री वितरण गरिने पेट्रोलियम पदार्थहरुमा शुद्धता पाईएको छ । सहायक प्रमुख जिल्ला अधिकारीको नेतृत्वमा नेपाल आयल निगम नेपालगञ्जका विज्ञ टोलीसहितको अनुगमनका क्रममा पेट्रोलियम पदार्थहरुमा शुद्धता पाईएको हो । तर परिमाणमा गडबडी हुन सक्ने अनुमान गरिएको छ । जिल्लाका गुलरिया, मधुवन, ठाकुरबाबा, बाँसगढी नगरपालिका र बढैयाताल गाउँपालिकामा संचालनमा रहेका एक दर्जन पेट्रोल पम्पहरु परिक्षणसहितको अनुगमन गरिएको जिल्ला प्रशासन कार्यालय बर्दियाका सहायक प्रमुख जिल्ला अधिकारी माधव प्रसाद शर्माले बताए । हामीले करिव बर्दियाका सबै पम्पहरुमा विक्री वितरण गरिने पेट्रोल, डिजल लगायतका पेट्रोलियम पदार्थको गुणस्तर मापन गर्यौ । सबैमा शुद्धता भेटिएको छ । कमी कमजोरी भेटिएका पम्पहरुमा सुधारका लागि सुझाव दिएका छौँ । उनले भने पम्पहरुमा हुन सक्ने सम्भावित जोखिमहरुलाई न्युनिकरण गर्दै लगानीकर्ताको लिकेज तथा नोक्सानीबाट बच्न सुझाव दिएका हौँ । छिटपुट पम्पहरुमा वाष्पिकरणका कारण पानी थिग्रिएको भेट्यौ जुन सफा गर्न निर्देशन दिई सकेका छौँ । पम्पभित्र रहेको पानी सतहमा थिग्रिने हुनाले ग्राहकको सवारी सम्म पुग्दैन । तर ट्याङ्की खिया लागेर चुहिन सक्छ भन्ने हेतुले व्यवसायीको नोक्सानी कम गर्न त्यस्तो सुझाव दिएका छौँ । पेट्रोलियम पदार्थको शुद्धताका सम्बन्धमा सबैलाई ढुक्क हुन शर्माले आग्रह गरेका छन् । पेट्रोलियम पदार्थहरुको तापक्रम, घनत्व लगायत ट्याङ्कीभित्र रहेको पेट्रोलियम पदार्थको गुणस्तर मापन गरिएको नेपाल आयल निगम नेपालगञ्जका पेट्रोलियम पदार्थका विज्ञ बालकृष्ण रायले बताए । हामीले फिल्डमा तत्काल पेट्रोलियम पदार्थमा कुनैपनि अशुद्धता भेटाएनौ । एकाध पम्पमा केही पानी थिग्रिएको छ । एउटा ८ हजार १० लिटर डिजल भएको पम्पमा ९० लिटर परिमाणमा पानी थिग्रिएको छ । मिसाईएको पानी होईन । वाष्पिकरण भएर पानी बनेको हो । त्यसलाई सफा गर्दा राम्रो हुन्छ । सबै पम्पहरु गुणस्तमा क्लियर छन् । पानी मिसिएको पेट्रेलमा पानी थिग्रिने र पेट्रोल पानी माथी उत्रिने प्रकृया उनले पानी मिसाएर प्रयोगात्मक देखाएका छन् । पानी मिसिएर कसैको गाडी सिज भए पेट्रोल पम्पले क्षतीपूर्ति दिनुपर्ने प्रावधान रहेकाले पम्पहरुले जोखिम मोलेर पानी मिसावट गर्न नसक्ने विज्ञ रायको दाबी छ। मट्टीतेल पेट्रोलमा घुल्छ तर मुल्य समान हुनाले मिसावटको कुनै सम्भावना नभएको उनले बताए । आयल निगमले पेट्रोलियम पदार्थमा शुद्धता कायम गराउन धेरै प्रयासहरु गरेकाले सफलता प्राप्त भएको उनको भनाई छ । अनुगमनका क्रममा पम्पका तेल दिने मिटरहरुको शिल चेकजाँच गरिएको प्रशासकिय अधिकृत नारायणप्रसाद ढकालले बताए । हामीले सबै पम्पहरुमा तेल नाप्यौँ, परिमाण ठिक छ । कुनैकुनै पम्पमा परिमाण कम भएको र गुणस्तरहिन पेट्रोलियम पदार्थ विक्रीवितरणको गुनासो आउने हुनाले हामीले अनुगमनलाई तिव्रता दिएका हौँ। ढकालले थपे, 'कतै पुराना, विग्रिएका र नापतौल विभागले प्रमाणित नगरेका मिटरहरुका परिमाणमा फरक आउन सक्छ तर गुणस्तरमा कमी छैन । कतै फायर ग्यास विग्रिएको पायौ । नयाँ राख्न निर्देशन दिएका छौं ।'"
स्वास्थ्य मन्त्रालयको निर्देशिका अवज्ञा गर्दै भौतिक उपस्थितिमै पठनपाठन,"काठमाडौं : कोरोना संक्रमण जोखिम कायमै रहेको बेला देशभरका अधिकांश सामुदायिक र नीजि विद्यालयहरुले भौतिक उपस्थितिमै पठनपाठन सुरु गरेका छन् । जनस्वास्थ्य विज्ञहरुले तेस्रो लहरको जोखिम कायमनै रहेको औंल्याएका छन् । सरकारले औपचारिकरुपमा भौतिकरुपमा पठनपाठन गर्न निर्देशन दिएको छैन । वैकल्पिक विधिबाट कक्षा सुरु गर्न भनेपनि संक्रमितको संख्या घटेको भन्दै विद्यालयहरुले आफूखुसी पठनपाठन सुरु गर्न थालेका हुन्। काठमाडौंस्थित गोकर्णेश्वर नगरपालिकाले नगरपालिकाभित्रका सबै विद्यालय भौतिक उपस्थितिमै सञ्चालन गर्ने निर्णय गरेको छ । सामाजिक एवं भौतिक दूरीको पालना तथा स्वास्थ्य र सुरक्षाका सबै मापदण्डलाई पालना गरी पूर्ण सतर्कता र सजगताको अवलम्बन गर्दै विद्यार्थी र शिक्षकको भौतिक उपस्थितिमै कक्षा सञ्चालन गर्ने निर्णय गरेको हो । पालिकाका शिक्षा, युवा तथा खेलकुद शाखा उपसचिव विजयप्रसाद आचार्यका अनुसार विद्यालय स्वयमले स्वास्थ्य र सुरक्षाको भरपर्दो र विश्वसनीय वातावरण अनिवार्य रूपमा तय गर्नुपर्नेछ । वीरगञ्ज महानगरपालिकाले समेत कोरोना संक्रमण न्यून भएको भन्दै भौतिक उपस्थितिसहित कक्षा सञ्चालन भएको जनाएको छ। यस्तै, त्रिभुवन विश्वविद्यालय, लोकसेवालगायतले लिएका परीक्षाहरु भौतिक उपस्थितिमै सञ्चालन भएपनि जनस्वास्थ्यका मापदण्डहरु कार्यान्वयनमा आएका छैनन् । परीक्षा केन्द्रहरुमा जनस्वास्थ्य मापदण्ड अवलम्बन हुन नसक्दा संक्रमणको जोखिम बढ्न सक्ने खतरा रहेको विज्ञहरु औंल्याएका छन्। स्वास्थ्य तथा जनसंख्या मन्त्रालयले कोरोना जोखिम कायम नै रहेको बताएको छ । स्वास्थ्य मन्त्रालयका प्रवक्ता डाकृष्ण पौडेलले मास्कको समुचित प्रयोग, भौतिक दूरी कायम र व्यक्तिगत सरसफाइ नै कोरोना संक्रमणबाट जोगिने अचुक उपाय रहेको बताए । काठमाडौं उपत्यकामा अहिलेपनि निषेधाज्ञा जारी छ । सरकारले समेत अहिलेसम्म भौतिक उपस्थितिमै कक्षा सञ्चालन गर्ने निर्णय गरेको छैन। अहिले पनि निर्देशिका अवज्ञा गर्दै भेला तथा सम्मेलन भइरहेका छन्। २५ जनाभन्दा बढी संख्यामा भेला हुन नहुने जनस्वास्थ्य मापदण्डमै उल्लेख छ।"
श्रीलङ्कन एयरको काठमाडौं सिधा उडान,"काठमाडौं : श्रीलङ्कन एयरलाइन्सले मङ्गलबारदेखि काठमाडौंश्रीलङ्का सिधा उडान गर्ने भएको छ। एयरलाइन्सलाई सातामा दुई उडानका लागि अनुमति दिइएको नियामक निकाय नेपाल नागरिक उड्डयन प्राधिकरण (क्यान) का प्रवक्ता राजकुमार क्षेत्रीले जानकारी दिए। उनका अनुसार श्रीलङ्कन एयरले गृष्मकालीन समयका लागि आगामी सेप्टेम्बर ४ तारिखसम्मका लागि उडान अनुमतिका लागि निवेदन दिएको छ। कम्पनीले अवस्था हेरेर शरदकालीन समयका लागि पनि उडान अनुमतिका लागि निवेदन दिनेछ। उक्त एयरलाइन्सले भैरहवास्थित निर्माणाधीन गौतमबुद्ध अन्तर्राष्ट्रिय विमानस्थलमा उडान गर्ने इच्छा व्यक्त गरेको छ। भैरहवामा कम्तीमा एक उडान गर्नेछ। यो उडान दैनिक या सातामा भन्ने यकिन भइसकेको छैन। नेपालका लागि आधिकारिक ट्राभल एजेन्सी जेनिथ ट्राभल प्रालिका अनुसार रोजगारीका लागि श्रीलङ्का जाने नेपालीलाई लक्षित गरेर उडान सुरु गरिएको र यसले अवस्था सामान्य भएपछि पर्यटन प्रवद्र्धनमा समेत टेवा पुग्नेछ। हाल एयरलाइन्सले साउदी अरेबिया, कतारको दोहा, माल्दिभ्स र दुबई उडान गरिरहेको छ। एयरलाइन्सले आगामी सेप्टेम्बरदेखि जापान, अस्ट्रेलिया र लन्डनमा पनि उडान सुरु गर्ने योजना बनाएको छ।रासस"
स्वास्थ्यकर्मी नगद पुरस्कारसहित सम्मानीत,"जोमसोम : मुस्ताङको कोरोना रोकथाम तथा नियन्त्रणका लागि अतुलनिय योगदान पुर्याएकोमा वारागुङ मुक्तिक्षेत्र१ झारकोटमा कार्यरत स्वास्थ्यकर्मी सुवास अधिकारीलाई सोमबार मुक्तिक्षेत्रका स्थानीय सम्मान गरेको छ । उनलाई नगद पुरस्कार ५० हजारसहित सम्मान गरेको हो । कोरोनाको दोश्रो भेरियन्ट सुरु हुँदा मुक्तिनाथक्षेत्र कोरोना 'हट स्पट' बनेको थियो । कोरानाकै कारण मुक्तिक्षेत्रमा ७ जनाले ज्यान गुमाएका थिए । कोरोना संक्रमणकालको बिषम अवस्थामा समेत जोखिम मोलेर उनले आफ्नो उत्तरदायित्व निभाएकोमा मुक्तिनाथवासी सन्तुष्ट छन् । स्थानीयको स्वास्थ्य रक्षाका लागि निरन्तरे खटिएको भन्दै अमेरिकामा बस्ने प्रवासी मुक्तिनाथबासी युवाहरुले उनलाई नगर पुरस्कारले सम्मान गर्न विदेशबाट ५० हजार पठाएका थिए । मुक्तिनाथ पुराङ रानीपौवामा आयोजित स्वास्थ्यकर्मी सम्मान कार्यक्रममा झारकोटका स्वास्थ्यकर्मी अधिकारीलाई उक्त नगद ५० हजारसहित गाउँलेले सम्मान गरेको गाउँ मुखिया कर्मछिरिङ गुरुङले जानकारी दिए । सो सम्मान कार्यक्रममा मुखिया कर्माछिरिङ गुरुङ, जनप्रिय युवा क्लबको अध्यक्ष उग्रेन गुरुङ, स्थानीय समाजसेवी सुरज गुरुङ र झ्याम्पा ठकुरी लगायतले स्वास्थ्यकर्मी अधिकारीलाई खादा पहिराएर सम्मान गरेको मुखिया गुरुङले बताए । मुस्ताङमा स्वास्थ्यकर्मीलाई सम्मान गर्ने कार्यक्रम पहिलो हो । यसअघि मुस्ताङमा स्थानीय स्तरबाट स्वास्थ्यकर्मीलाई सम्मान गरिएको थिएन । स्वास्थ्यकर्मी सम्मान कार्यक्रममा बोल्दै स्वास्थ्यकर्मी सुवास अधिकारीले नागरिकको स्वास्थ्य रक्षाको लागि सेवा गर्ने जिम्मेवारी आफ्नो पेशागत दायित्व भित्र पर्ने उल्लेख गरे । उनले आफुले राज्यले सुम्पिएको जिम्मेवारी मात्र निभाएको उल्लेख गरे । 'मुक्तिक्षेत्रमा आएर नागरिकको सेवा गर्न पाउन आफ्नो अहोभाग्य हो,' स्वास्थ्यकर्मी अधिकारीले भने,'त्यसमाथि झन् कार्यक्षेत्रका तपाई नागरिकहरुले दिएको माया ममता स्नेह र हौसला थप जिम्मेवार बनाएको छ ।' स्वास्थ्यकर्मी अधिकारीले विदेश बसेर आफुलाई नगद पुरस्कारले सम्मान गर्ने प्रवासी मुक्तिनाथबासीलाई समेत धन्यवाद ब्यक्त गरेका छन् ।"
आगलागीमा दम्पतीको मृत्यु,"बेसीसहर : लमजुङको मस्र्याङ्दी गाउँपालिका९, सेग्लेमा आगलागी हुँदा दम्पतीको मृत्यु भएको छ । आगलागीमा परि ५६ वर्षीय धर्मराज भण्डारी र उनकी पत्नी ५० वर्षीया पशुपति भण्डारीको मृत्यु भएको हो । भण्डारी दम्पती सुतेको धन्सारमा सोमबार राति साढे १ बजेतिर आगलागी भएको हो । उनीहरुको घटनास्थलमै मृत्यु भएको प्रहरीले जनाएको छ । स्थानीय तिलक भण्डारीका अनुसार उनीहरुको सन्तान छैन । आगलागी भएको थाहा पाएपछि गाउँलेले निभाउने प्रयास गरेपनि सफल हुन नसकेको उनले बताए । आगलागीबाट धन्सार पूर्णरुपमा क्षतिग्रस्त भएको छ । आगलागीको कारण खुल्न सकेको छैन । घटनास्थलमा खुदी प्रहरी चौकीको टोली र जिल्लाबाट इन्सपेक्टर जगदीश रेग्मी नेतृत्वको प्रहरी टोली खटिएको छ ।"
"मनाङमा बाढीपहिरो : उर्जा, खानेपानी र सिंचाइमा क्षति","बेंसीसहर : यस वर्षको वर्षाको समयमा हिमाली जिल्ला मनाङमा गएको बाढीपहिरोले जलविद्युत, खानेपानी र सिंचाइ आयोजनामामा व्यापक क्षति पुर्याएको छ। खानेपानी, जलस्रोत तथा सिंचाइ विकास सवडिभिजन मनाङले तयार पारेको प्रतिवेदनले गत जेठ १४ र असार १ गते आएको बाढीको यी क्षेत्रहरु ठूलो मात्रामा क्षति पुर्याएको देखाएको हो। दुई महिना लगाएर तयार पारिएको प्रतिवेदनले क्षतिको विवरण, पुर्नसंरचनाका लागि लागत अनुमानसहितको तथ्याङ्क निकालिएको छ। सो प्रतिवेदन उर्जा, जलस्रोत तथा खानेपानी मन्त्रालय गण्डकी प्रदेशमा बुझाइएको छ। सव डिभिजन प्रमुख ढाकाराम आचार्यका अनुसार बाढी पहिरोबाट बढी प्रभावित क्षेत्र नासो गाउँपालिकाका ताल बजार, सिरान ताल, खोत्रो, धारापानी, थोचें, बगरछाप, दानाक्यू, चामे गाउँपालिकाको तिमाङ, थान्चोक, कोतो, चामे बजार र ङिस्याङ गाउँपालिकाको भ्राताङ, पिसाङसम्मका बस्ती रहेको छ। यी क्षेत्रका विद्यालय, सार्वजनिकस्थल, पूर्वाधारका संरचनालगायतका खानेपानी,सिंचाइमा व्यापक क्षति भएको छ। बाढी पहिरोले नासों गाउँपालिकाअन्तर्गत डोना खोला लघु जलविद्युत् आयोजना धारापानी, ग्वा खोला लघु जलविद्युत् आयोजना तिल्चे, चामे गाउँपालिकाको स्यार्कु खोला लघु जलविद्युत आयोजना, चामे लघु जलविद्युत् आयोजना र ङिस्याङ गाउँपालिका अन्तर्गत सब्जे खोला लघु जलविद्युत् आयोजनामा क्षति पुगेको छ। नासों र चामेको लघु जलविद्युत् आयोजनामा पूर्ण क्षति पुगेको छ भने ङिस्याङको लघु जलविद्युत् आयोजनामा आंशिक क्षति पुगेको छ। नदी र खोला किनारमा रहेकाले बाढीको कटानले पावर हाउस, इन्टेकलगायतका संरचनामा पूर्णरुपमा क्षति भएको छ। खानेपानीतर्फ नासो गाउँपालिका अन्तर्गतको थोचे खानेपानी आयोजना, घेलान्चोक ओडार खानेपानी आयोजना, धारापानी खानेपानी आयोजना र नाचे खानेपानी आयोजना, चामे गाउँपालिका अन्तर्गत थान्चोक खानेपानी आयोजना, वृहत चामे खानेपानी आयोजनामा क्षति पुगेको छ। ङिस्याङ गाउँपालिका अन्तर्गत पिसाङ खानेपानी आयोजना, घ्यारु खानेपानी आयोजना, खाङ्सार खानेपानी आयोजना र ढिकुरपोखरी खानेपानी आयोजना पूर्ण क्षति भएको छ। यी सबै आयोजना पुर्ननिर्माण गर्नुपर्ने प्रतिवेदनमा उल्लेख छ। त्यस्तै सिंचाइतर्फ खाङ्सार सिंचाइ योजना, ताचै सिंचाइ योजना, क्युपार सिंचाइ योजना, भ्राताङ सिंचाइ योजना, सब्जे र क्युबेँशी सिंचाइ योजनामा बाढीले क्षति पुगेको छ। तत्कालका लागि खानेपानी आयोजना, साना सिञ्चाई र ससाना नदी नियन्त्रणका लागि करिब ८ करोड ७० लाख रुपियाँ लागत लाग्ने सवडिभिजन प्रमुख आचार्यले बताए। सो लागत माग मन्त्रालयमा माग गरिएको उनले बताए। ठूला बस्ती जोगाउन नदी नियन्त्रण, ठूला सिंचाइ आयोजना मर्मत, खानेपानी आयोजना मर्मत, लघु जलविद्युत आयोजनाको मर्मत तथा निर्माणका लागि पुन: विषयविज्ञ टोली झिकाएर अनुसन्धान गर्नुपर्ने उनको सुझाव छ।"
९४ वर्षीया आमा र ७१ वर्षीय छोराले जिते कोरोना,"धरान : सुनसरीको इटहरी उपमहानगरपालिकामा ९४ वर्षीया आमा, ७१ वर्षीय छोरा र ६१ वर्षीया बुहारी कोरोना भाइरस संक्रमणमुक्त भएका छन्। इटहरी ९ का ९४ वर्षीया मद्माकुमारी भट्टराई, उनका ७१ वर्षीय छोरा प्रविण र ६१ वर्षीया बुहारी निर्मलाले एकसाथ कोराना भाइरसलाई पराजित गरेका छन्। गत साउन २० गते कोरोना भाइरसको पीसीआर रिपोर्ट पोजेटिभ देखिएका तीनैजना २५ दिनपश्चात संक्रमणमुक्त भएका छन्। उच्च रक्तचाप र दमको समस्यामा रहेकी मद्माकुमारीले आत्मबल दह्रो बनाउन सके कोरोनालाई सहजै पराजित गर्न सकिने बताइन्। कोरोना पोजेटिभ देखिएपश्चात धेरै डर लागेको भएपनि आत्मबल दह्रो बनाई पोसिलो खानेकुरा खाइरहेकाले कोरोनालाई पराजित गर्न मद्दत पुगेको उनको अनुभव छ। सुरुमा कोरोना लागेपछि अब त्यसै मरिने भइयो, साथीभाई, आफन्तबाट टाढा हुने भइयो जस्तो लागेको मद्माकुमारीले टेलिफोनमा सुनाइन्। उनले बीपी कोइराला स्वास्थ्य विज्ञान प्रतिष्ठानको माईक्रोवायोलोजि विभागमा कार्यरत नातीले विभिन्न औषधि र चिकित्सकहरु घरमै ल्याएर परामर्श गरेका कारण पनि कोरानालाई आफूले सहज रुपमा पचाएको बताइन्। अब त धेरै ठिक भएको छु, पहिला जस्तै खानेकुरा पनि रुचिरहेको छ, टाढा हिँड्डुल गर्न अलिक हिम्मत आएको छैन, उनले भनिन्,अब त म पनि बाँचे। मद्माकुमारीका ७१ वर्षीय छोरा प्रविणले पनि आत्मबल दह्रो बनाउन सके कोरोनालाई सहजै परास्त गर्न सकिने अनुभव सुनाए। कोरोना रिपोर्ट पोजेटिभ आएपश्चात वृद्ध आमालाई कसरी जोगाउने भन्ने चिन्ताले सताएको थियो। उनले भने, तीनै जनाले आत्मबल दह्रो बनाई पोसिलो खानेकुरा खाएकाले कोरोनालाई पराजित गर्न सफल भयौं। कोरोना पराजित गरेका मद्माकुमारी र उनकी बुहारी निर्मलालाई भने उच्च रक्तचाप र दमको समस्या पनि थियो। मद्माकुमारीका नाती बीपी प्रतिष्ठानको माईक्रोवायोलोजि विभागका प्रमुख डा नारायण भट्टराईले वृद्ध हजुरआमा र बुवा आमाले पाँच महिना अगाडि कोभिसिल्ड खोप लगाएका कारण कोरोनालाई पराजित गर्न सफल हुनु भएको जानकारी दिए। उनले हजुरआमा र बुवा आमा बिरामी भएपश्चात औषधि उपचारमा कुनै पनि कमजोरी हुन नदिएको र आत्मबल दह्रो बनाउन पोषिलो खानेकुरा खाइरहेका कारण यो उमेरमा पनि घरमै बसेर कोरोना पराजित गर्न सफल हुनुभएको बताए। डा भट्टराईले कोरोनालाई पराजित गर्न सबै उमेर समूहका सर्वसाधारणले अनिवार्य खोप लगाउनुपर्ने भएकाले खोपको सहज व्यवस्थापन गर्न सरकारसमक्ष जोडदार माग गरेका छन्।"
फोहोर बेलैमा नउठाउने हो भने काठमाडौंमा हैंजा फैलन सक्छ,"काठमाडौं : दैनिक १२ सय टन फोहोर काठमाडौंबाट सिसडोल पुग्थ्यो। तर, ती अहिले सडकमै छन्। फोहोरले पानीका स्रोत दूषित बनाउने गर्छ। फोहोरले पानीजन्य रोग बढ्नुका साथै उपत्यकामा हैंजासमेत फैलन सक्ने देखिएको छ। यसप्रति बेलैमा सचेत रहन विज्ञहरूले सुझाएका छन्। त्रिभुवन विश्वविद्यालयको केन्द्रीय वातावरण विभागकी प्रमुख रेजिना मास्केका अनुसार उपत्यकामा पानीको सप्लाइ जमिनमुनिबाट हुन्छ। त्यसैले हामीले प्रयोग गर्ने स्रोतहरू फोहोरका कारण दूषित हुन सक्छन्। फोहोरबाट लिचेड निस्कन्छ। लिचेडले जमिनभित्रका पानीका स्रोत बिगार्ने उनले बताइन्। फोहोर बेलैमा नउठाउने हो भने काठमाडौंमा हैंजा फैलन सक्छ, मास्केले भनिन्, घाम लाग्दा तापक्रम बढ्छ र हैजाको किटाणु अझै छिटो फैलन्छ। पानी पर्दा पनि किटाणु मिसिएर बग्छ। उनका अनुसार फोहोरको थुप्रो वरिपरि बस्नेको स्वास्थ्यमा नकारात्मक असर पर्छ। फोहोरको व्यवस्थित विसर्जन आवश्यक छ, मास्के भन्छिन्। फोहोरलाई माटोमा मिसाएर मल बनाउन सकिने उनको सुझाव छ। उनले ल्यान्डफिल्ड साइटमा मिसाएर फोहोर लैजानु सबैभन्दा खतरनाक भएको बताइन्। सबै फोहोर एकै ठाउँ मिसाएर फालेकाले ल्यान्डफिल छिट्टै भरिएको उनको दाबी छ। फोहोर छुट्याइएन भने बन्चरेडाँडामा पनि त्यही समस्या आउने उनको भनाइ छ। स्थानीय सरकारले कडा नियम लागू गरी फोहोर व्यवस्थापन गर्न सक्ने सुझाइन्। उनले भनिन्, हामीले फाल्ने ९० प्रतिशत फोहोरबाट मल बनाउन तथा रिसाइकल गर्न सक्छौं। त्यसैले दण्डसजाय गराएर भए पनि फोहोर छुट्याएर फाल्ने हो भने काठमाडौंको समस्या घट्न सक्ने उनको भनाइ छ। त्यस्तै, फोहोरका कारण स्थानीयको मृत्यु हुन थालेपछि विरोधमा उत्रिएको ककनी गाउँपालिका१ का अध्यक्ष चन्द्रकुमार श्रेष्ठ बलामीले बताए। उनका अनुसार ७० वर्षीया पुतली बलामीको हैंजाका कारण भाद्र ६ गते मृत्यु भयो। त्यस्तै, अर्की ५५ वर्षीया महिला र दुई जना ११ वर्ष उमेरका बच्चाहरू बिरामी भएर काठमाडौंमा उपचाररत छन्। बलामीका अनुसार सिसडोलमा ल्यान्डफिल्ड साइटको सडकमुनि पानीको ट्यांकी छ। त्यहाँ पुरानो बस्ती पनि छ। ट्यांकी पनि त्यही बेलादेखि नै छन्। ३५ घरपरिवारले पानीको सोही स्रोत प्रयोग गर्छन्। पुतली बलामीलाई हैजा प्रमाणित भएपछि स्थानीयहरू सडकमा उत्रिन बाध्य भएको बलामीको भनाइ छ। बलामीले भने, राज्यले १६ वर्षदेखि हामीमाथि ज्यादती गर्दै आएको छ। उनीहरूको अराजक गतिविधि रोक्न विरोध थालेका छौं। आइतबार काठमाडौं महानगरपालिकालाई भेट्न उनको कार्यालयमा गए पनि उनी वार्तामा बस्न नचाहेकोमा गुनासो गरे। कार्यकारी प्रमुखलाई स्थानीयलाई भविष्यमा यस्ता समस्या नदोहोरिउन भनेर औषधी छर्कनुपर्ने, पीडित परिवारलाई क्षतिपूर्ति पाउनुपर्नेलगायतका माग राखेको बताए। उनले भने, महानगर क्षतिपूर्तिको विषयमा सकारात्मक छैन। उनका अनुसार फोहोर भरिएका गाडी १६ वर्षदेखि लामबद्ध भएर सडकमा बस्थे। ती हप्तौंसम्म सडकमा रहँदा बस्तीमा, पानीमा, खेतबारीमा लिचेड गएको, दुर्गन्धले समस्या परेको बताए । बस्तीको बीचबाट फोहोरका गाडी हिँड्छन्। तिनले आधा फोहोर सडकमै खासाल्दा झनै समस्या थपिएको बताए। उनले भने एक दिन पानी पर्दा सात दिन गाडी आउँदैन। हजारौं बस्तीको अगाडि यस्ता फोहोरको गाडी राख्नु हुँदैन भन्ने जनताको माग हो। स्थानीय तहसँग कुनै समन्वय नभएको उनले दाबी गरे। काठमाडौं महानगरपालिकाले सिसडोलमा दैनिक डेढ सय सवारी फोहोर लिएर जाने गरेको बताइए पनि दैनिक पाँच सय गाडी त्यहाँ पुग्ने गरेको उनले जानकारी दिए। प्रत्येक गाडीबाट कम्तीमा तीन सय ५० का दरले कर लिए पनि त्यो रकम कसले लैजान्छ जानकारीमा नआएको आरोप लगाए। हामीले सिस्टम र नियममा लैजान खोजेको हो तर राजनितीले थिचिरहेको छ, उनले भने। उनका अनुसार फोहोरकै कारण गाउँमा कम्तीमा ३० प्रतिशत मानिस क्यान्सरबाट पीडित छन्। काठमाडौं महानगरपालिकाका वातावरण तथा कृषि विभागका प्रमुख हरिकृष्ण श्रेष्ठले महानगरले काम गरिरहेको भए पनि गर्दै गरेन भन्ने आक्षेप आएको गुनासो गरे। उनका अनुसार सहरी विकास मन्त्रालयले ल्यान्डफिल साइटको व्यवस्थापन गर्ने, सडक विभागले सडक बनाउने र महानगरले फोहोर व्यवस्थापन गर्ने भन्ने थियो। गत वर्ष नै फोहोर राख्ने ठाउँ छैन भन्ने जानकारी मन्त्रालयलाई गराइए पनि यो वर्षसम्म त्यहीँ व्यवस्थापन गरिदिन समय दिएको हो। सिसडोलबाट नजिकै रहेको बन्चरेडाँडामा फोहोर जान्छ भन्ने थियो। त्यहाँ जान नसक्दा यो समस्या निम्तिएको श्रेष्ठले स्वीकारे। उनले भने डेढ सय मध्ये दैनिक ५० वटा जति फोहोरको गाडी अझै पनि गइरहेका छन्। सय गाडी काठमाडौंमा होल्डिङमा छन्। तर जुन रफ्तारमा जानुपर्ने थियो। त्यसरी गएको छैन। अहिले फोहोर थुपारिएको ठाउँमा बाटो बनेको छ। फोहोरमाथि ग्राभेलसमेत भएको थियो। फोहोर भरिएका गाडी जाँदा सडक भासिएको छ। त्यसैले फोहोरका गाडी धेरै दिनदेखि सडकमै थन्किएका छन्।"
व्यक्तिगत लगानीमा पुल निर्माण,"नुवाकोट : नुवाकोटको तारुका र धादिङको देउरालीखामी जोड्ने पुल निर्माण भएको छ । एक समाजसेवीको ३ लाख ९० हजार रुपैयाँ निजी लागतमा तारकेश्वर २ र धादिङको निलकण्ठ ५ खानिखोला जोड्ने १३ मिटर लामो पुल निर्माण गरिएको हो । विदुरदेखि २० किलोमिटर दक्षिणमा रहेको तारकेश्वर गाउँपालिका२ तारूकाका समाजसेवी जनकराज ढुङ्गानाले आफ्ना बाबु स्व युवराज ढुङ्गाना र आमा रोहिणीकुमारी ढुङ्गानाको स्मृतिमा व्यक्तिगत खर्चमा पुल निर्माण गरेका हुन् । समाजसेवी तथा शिक्षासेवी ढुङ्गानाले निर्माण गरेको पुलले सर्वसाधारणलाई खोलामा आवतजावत गर्न सुविधा पुगेको छ । उनले जनताको असुविधालाई तीनै तहको सरकारले सम्बोधन गर्न नसकेपछि व्यक्तिगत लगानीमा पनि विकास गर्न सकिने उदाहरण आफुले सिद्ध गरेको बताए । प्रदेश सभा सदस्य हिरानाथ खतिवडाले पुलको उद्घाटन गरेका हुन् । खतिवडाले सरकारको ध्यान पुग्न नसक्दा निजी लगानीमा यसरी विकास हुनु स्वागतयोग्य रहेको बताए। उनले तारुकासहित नुवाकोटको विकासका लागि ढुंगानाको योगदान सदैब स्मरणयोग्य रहेको बताए । तारकेश्वर गापा २ का वडाध्यक्ष सम्मरबहादुर आलेमगरले यस्ता विकासले सरकारका निकायलाई पनि टेवा पुग्ने बताए । वर्खामा पानी र हावा आउँदा हिड्ने यात्रुहरुको सहजताको लागी पुलमा ट्रस निर्माण गरिएको छ । नुवाकोटको तारुका साथैनिलकण्ठ नगरपालिकाका सर्वसाधारणहरु केउरीनी बजार आउने मुख्य नाकामा पुल बनेसँगै देउरालीखामी, पिमलखोला, डाडाँबसा, गैरीबसा, जोगीडाडाँ, धुसेनी कटेनीलगायत स्थानका सर्वसाधारणलाई सहज रुपमा आवत जावत गर्न सुविधा पुगेको छ । एक वर्षअघि विहानदेखि बेलुकीसम्म अलपत्र व्यक्तिहरुलाई खोला तार्न दिनभर समय खर्च गरेका ढुंगानाले उक्त ठाउँमा पुल बनाउने निर्णय गरेका थिए । 'एक हुल तारिदियो, अर्को हुलले हात दिन्छ, त्यो हुल सकियो, फेरी अर्को हुल आइपुग्छ',उनले भने । जन्मेको १० महिनामै आगोले हातमा पोलेर अपाङ्ग भएका ढुंगाना गाउँमा समाजसेवीको रुपमा परिचित छन् ।"
बागमती र सुदूरपश्चिम प्रदेशमा भारी वर्षाको सम्भावना,"काठमाडौं : मनसुनी वायुको प्रभावले बागमती र सुदूरपश्चिम प्रदेशका एकदुई स्थानमा भारी वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल देशभर सामान्य बदली रहि प्रदेश नं १, गण्डकी प्रदेश, कर्णाली प्रदेश र सुदुरपश्चिम प्रदेशका थोरै स्थानहरूमा हल्कादेखि मध्यम वर्षा भइरहेको छ। मंगलबार दिउँसो देशभर सामान्य बदली रही केहि स्थानहरुमा हल्कादेखि मध्यम वर्षाको सम्भावना रहेको छ। सुदूरपश्चिम प्रदेशका एकदुई स्थानमा मेघ गर्जनचट्याङ्गसहित भारी वर्षाको सम्भावना रहेको महाशाखाले जनाएको छ। राती बागमती प्रदेशका एकदुई स्थानमा मेघ गर्जनचट्याङ्ग सहित भारी वर्षाको सम्भावना रहेको छ। मंगलबार कोशी, नारायणी,कर्णाली र यसका सहायक नदीहरूमा बहाब केही बढ्ने; महाकाली र यिनका सहायक नदीहरुमा बहाव सामान्य घटबढ हुने;मझौला नदीहरुमा बहाब सामान्य घटबढ हुने तथा सतर्कताभन्दा तलै रहने पूर्वानुमान छ। बुधबार प्रदेश नं १ का एकदुई स्थानमा मेघ गर्जनचट्याङ्ग सहित भारी वर्षाको सम्भावना रहेको महाशाखाबाट जारी बुलेटिनमा उल्लेख छ। बिहीबार प्रदेश नं १, बागमती र गण्डकी प्रदेशका एकदुई स्थानमा मेघ गर्जनचट्याङ्ग सहित भारी वर्षाको सम्भावना रहेको छ।"
ग्यास बुलेटको ठक्करबाट साइकल यात्रीको मृत्यु,"वीरगन्ज : वीरगन्जमा मंगलबार दिउँसो एलपिजी ग्यास बोकेको बुलेटको ठक्करबाट एक जना साइकल यात्रीको मृत्यु भएको छ। मृत्यु हुनेमा पर्साको बहुरमाई नगरपालिका २ पिपरा निवासी ३० वर्षीय लालबाबु साह तेली रहेका छन्। वीरगन्ज महानगरपालिका ३० ड्राइपोर्ट बहुअरी चोकमा, एनएल ०१ एबी ४३७३ नम्बरको ग्याँस बुलेटले साइकलमा सवार तेलीलाई ठक्कर दिँदा उनको घटनास्थलमै मृत्यु भएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए। वीरगन्जको अलौं सिर्सियास्थित एकीकृत भन्सार जाच चौकी (आइसीपी) बाट वीरगन्जको पावरहाउस चोकतर्फ आउँदै गरेको ग्याँस बुलेटले बहुदरमाई नगरपालिकाबाट वीरगन्ज आउँदै गरेका साइकलयात्री साहलाई ठक्कर दिएको थियो। ठक्कर दिने ग्यास बुलेट र त्यसका चालक भारतको मुजफरपुर घर भएका २६ वर्षिय ललन कुमार रायलाइ प्रहरीले नियन्त्रणमा लिएको छ।"
"सटर भाडामा गोलमाल, कामै नगरी भुक्तानी","जनकपुरधाम : मधेश स्वास्थ्य विज्ञान प्रतिष्ठानअन्तर्गत प्रादेशिक अस्पताल जनकपुरमा अपारदर्शी र मनमौजी हिसावले रकम खर्चेको देखिएको छ । अस्पताल मातहतको सटरहरु भाडामा व्यापक चलखेल गरिएको र त्यसको आम्दानीसमेत पारदर्शी नगरेको पाइएको हो । महालेखा परीक्षकको कार्यालयले सटर भाडा वापतको करिब ९२ लाख रुपैयाँको हिसाब पारदर्शी नभएको उल्लेख गरेको छ । आर्थिक वर्ष २०७६७७ को महालेखा परीक्षकको प्रतिवेदनमा प्रादेशिक अस्पताल जनकपुरले विगतमा गरेको सटरभाडा सम्बन्धी सम्झौताको अभिलेख नराखी रकम समेत अपारदर्शी गरेको उल्लेख गरेको छ । लेखा परीक्षणको समयमा कार्यालय र विभिन्न १९ व्यवसायीसँग भएको सम्झौता अनुसार एक आर्थिक वर्षको रु५० लाख ५३ हजार भाडा प्राप्त हुनुपर्ने छ । तर आर्थिक वर्ष २०७६७७ मा २९ लाख ११ हजार असूली भएको र बाँकी २१ लाख ४२ हजार तथा विगतको असुल गर्न बाँकी रहेको ७० लाख ५३ हजार गरी जम्मा ९१ लाख ९५ हजार रुपैयाँ असुल गर्नुपर्ने प्रतिवेदनमा उल्लेख गरिएको छ । प्रतिवेदनको अनुसार विगतको असुल गर्नुपर्ने बाँकी राजश्व ७० लाख ५३ हजारको अभिलेख प्रमाणित नरहेकोले यसको पनि यकिन गर्ने आधार नरहेको उल्लेख गरिएको हो । आर्थिक कार्यविधि नियमावली, २०६४ को नियम १० मा राजश्वको लेखा अद्यावधिक गरी असुल एवं दाखिला गर्नुपर्ने र नियम १३ मा आर्थिक वर्ष समाप्त भएको ३५ दिनभित्र असुल गर्न बाँकी राजश्वको कच्चावारी तयार एवं भिडान गरी राजश्वको आर्थिक विवरण तयार गर्नुपर्ने व्यवस्था छ । त्यस्तै अस्पतालले आर्थिक कार्यविधि नियमावली २०६४ को नियम ३६(३) बमोजिम कुनै रकमको भुक्तानी दिँदा खर्चको बिल भरपाईसहित लेखा राख्नुपर्ने र ३६(८) बमोजिम रीत पुगे नपुगेको जाँच गरेर मात्र भुक्तानी गर्नुपर्ने व्यवस्था छ । आर्थिक वर्ष २०७६०७७ मा अस्पतालले सादा कागजमा कर्मचारीको दैनिक भ्रमण भत्ता, अन्य भत्ता र विद्युत प्राधिकरणको भुक्तानी उल्लेख गरी १ करोड ४१ लाख ३८ हजार रुपैयाँ खर्च भएको जनाएको छ । यद्यपी असपतालसँग उक्त खर्चको श्रेस्ता माग गर्दा पेस नगरेको प्रतिवेदनमा उल्लेख गरेको छ । परामर्शको वापत अनावश्यक खर्च प्रादेशिक अस्पतालले सामान्य कामको लागि पनि परामर्श सेवा लिएर लाखौँ रुपैयाँ खर्च गरेको पाइएको छ । अस्पतालले परामर्शको आवश्यकता नै नरहेको सामान्य कामको लागी परामर्श वापत ९ लाख ४४ हजार रुपैयाँ खर्च गरेको महालेखा परीक्षकको प्रतिवेदनमा उल्लेख गरिएको छ । सार्वजनिक खरिद नियमावली, २०६४ को नियम १२(४) मा परामर्श सेवाको लागत अनुमान तयार गर्नुपर्ने र नियम ८५(४) मा कम्तिमा ३ वटा फर्मबाट दरभाउ पत्र लिई रु ५ लाख सम्मको परामर्श सेवा लिन सकिने व्यवस्था छ । तर अस्पतालले क्यान्टिन विल्डिङ्ग र नर्सिङ्ग विल्डिङ्ग ईन्डोर आउटडोरको सर्भे डिजाईन र लागत अनुमानको लागि परामर्शमा झण्डै १० लाख खर्चेको छ । महालेखापरीक्षकको कार्यालयले सामान्य कामको लागि लिएको परामर्शमा परामर्शदाताले सर्वे डिजाईन र लागत अनुमान तयार गर्ने भनिएकोमा लागत अनुमानको मात्र प्रतिवेदन उपलब्ध गराएकोले ५० प्रतिशत रकम भुक्तानी गर्नुपर्नेमा पुरै गरिएकोले ४ लाख ७२ हजार असुल गर्नुपर्ने प्रतिवेदनमा उल्लेख छ । कामै पुरा नगरी भुक्तानी प्रादेशिक अस्पतालमा क्यान्टिन भवन निर्माण पुरा नहुँदै २१ लाख ७१ हजार रुपैयाँ भुक्तानी गरिएको छ । अस्पतालले क्यान्टिन भवन निर्माणको काम पुरा भएको भनी एक कन्स्ट्रक्सनलाई दोश्रो तथा अन्तिम बिलको रु २१ लाख ७१ हजार भुक्तानी गरेको छ तर त्यस भवनको निरीक्षण गर्दा पार्टेसन र ढोका राख्ने काम बाँकी नै रहेको देखिएको छ । आर्थिक कार्यविधि नियमावली २०६४ को नियम ३६(८) मा भुक्तानी पूर्व रीत पुगे नपुगेको चेकजाँच गरेर मात्र भुक्तानी दिनु पर्ने व्यवस्था छ । नभएको कामको भुक्तानी गर्नेलाई कानुन बमोजिम कारवाही गरी ४ लाख ४ हजार रुपैयाँ असुल गर्नुपर्ने प्रतिवेदनमा भनिएको छ ।"
पाल्पामा विजय उत्सव,"तानसेन : तत्कालीन नेपाली सेनाले अंग्रेजलाई युद्धमा पराजित गरेको सम्झनामा पाल्पामा विजय उत्सव मनाईएको छ । नेपालको विरता, राष्ट्रियता र देशभक्तिसँग जोडिएको २०३औँ पाल्पाको ऐतिहासिक भगवती जात्रा मन्दिर परिसरभित्रै मनाईएको छ । कोरोना संक्रमणको जोखिमलाई मध्यनजर गर्दै भगवती मन्दिर गुठी व्यवस्थापन समितिले परम्परा इतिहास नटुटोस भनी मंगलबार जात्रा निकालेको हो । गत वर्षदेखी कोभिड१९ को कारण सिमित व्यक्तिहरुको सहभागितामा परम्परा, इतिहास जोगाउन मन्दिर परिसरभित्रै भगवती विजय उत्सव गरिएको मन्दिर व्यवस्थापन समितीका अध्यक्ष राजेश्वर उदयले बताए । विजय उत्सवको मुर्ति मंगलबार १२:३० बजे निकालिएको लियो । विस १८७१ देखी १८७२ सम्मको अंग्रेजसँगको युद्धमा नेपाली सेनाले जितगढी क्षेत्रमा विजय प्राप्त गरेको सम्झना स्वरुप विस १८७६ देखी यो विजय उत्सव मनाउन थालिएको हो । तत्कालीन कर्णेल उजिरसिंह थापाको कमाण्डमा रहेका नेपाली सेनाले जितगढी नुवाकोट युद्धमा विजय प्राप्त गरेको थियो । लडाईमा जानुअघि कर्णेल सिंहले युद्ध जितेमा भव्यताकासाथ भगवतीको सिंदुरजात्रा गर्ने भाकल अनुसार प्रत्येक भाद्र कृष्णपक्षको नवमी दिन विजयउत्सव मनाउने परम्परा रहदै आएको संस्कृतीविद निर्मल श्रेष्ठले बताए। गत वर्ष पनि कोभिड१९ संक्रमणको कारण रथजात्रा नगरी भगवतीको मुर्ति मात्र मन्दिर वरीपरी घुमाईएको थियो । पाल्पालीहरुले भगवतीजात्रालाई ठुलो उत्सवको रुपमा मनाउँदै आएका छन् । राष्ट्रियता महत्वको ऐतिहासिक भगवतीजात्राको दिन लुम्विनी प्रदेश सरकारले पाल्पामा सार्वजनिक विदा दिएको छ । साईतमा विजय उत्सवको मुर्ति मन्दिर बाहिर निकाली ३ पटक भगवती मन्दिरको परिक्रमा गरी निशान, नेपाली सेना, प्रहरी बाट सलामी दिएर निशान भगवती मन्दिरमा परिक्रमा गराईएको थियो । कोभिडभन्दा पहिले भगवतीको विजय रथ तानसेन नगर परिक्रमा गरी साझ ६ बजे सम्म विर्सजन गर्ने परम्परा रहेको थियो । गत वर्ष देखी पाल्पामा मनाईने सबै किसिमका जात्राहरु मन्दिर तथा घर घरमा सिमित रहे । कोभिडको कारण कला, संस्कृती लोप हुने होकि भन्ने चिन्ता पाल्पालीहरुमा परेको शिक्षाविद बुद्धिप्रसाद शर्माले बताए । पाल्पामा श्रावण महिना देखी भाद्र महिना सम्म विभिन्न किसिमका जात्रा निकाल्ने परम्परा रहेको छ ।"
"विराटनगरमा आज खटयात्रा निकालिँदै, तीन जिल्लामा सार्वजनिक बिदा","विराटनगर : विराटनगर महानगरपालिकामा मंगलबार खटयात्रा निकालिँदै छ। कृष्ण जन्माष्टमीका भोलिपल्ट वर्षेनि भव्य र विशाल रूपमा निकालिँदै आएको राधाकृष्ण रथयात्राका ठाउँमा खटयात्रा निकालिने भएको हो। हजारौँ भक्तजनको उपस्थितिमा भव्यसँग निकालिँदै आएको रथयात्राको ९० औँ संस्करण कोरोना महामारीका कारण सम्भव नभएपछि रूप परिवर्तन गरेर खटयात्रा निकालिने भएको हो। विराटनगरमा रथयात्राको सुरुवात नै खटयात्राबाट भएको इतिहास छ। विराटनगरमा परम्पराको निरन्तरताका लागि मात्रै भए पनि खटयात्रा निकाल्न लागिएको राधाकृष्ण मन्दिर व्यवस्थापन समितिका अध्यक्ष बाबुराजा ओझाले जानकारी दिए। महामारीका कारण गत वर्ष पनि खटयात्रा मात्रै निकालिएको थियो। भीडभाड गर्दा कोरोना महामारीको जोखिम हुने भएकाले सीमित उपस्थितिमा खटयात्रा निकालेर बजार परिक्रमा गराइने ओझाले बताए। उनका अनुसार यसअघि निकालिने रथयात्रामा सहभागी हुनका लागि गाउँगाउँबाट र नेपालसहित छिमेकी मुलुक भारतबाट पनि हजारौँ दर्शनार्थी आउने गरेका थिए। उनका अनुसार यो वर्ष खटयात्राको रुट परिवर्तन गरिएको छ। विराटनगर पानीट्यांकी चोकस्थित मन्दिरबाट राधाकृष्ण युगल जोडीको मूर्तिलाई खटमा राखेर तीनपैनी चोक, ट्राफिक चोक, रोडशेष चोक, बरगाछी र राजवंशी चोकबाट पुष्पलाल चोक हुँदै मन्दिरमा लगेर राखिने छ। यसअघि मन्दिर परिसरबाट निस्कने रथयात्रालाई ट्राफिक चोक, महेन्द्र चोक, मुनालपथबाट बरगाछी, पानीट्यांकी हुँदै मन्दिर परिसरमै लगेर समापन गर्ने गरिएको थियो। दर्शन गर्नलाई धेरैभन्दा धेरै भक्तजनको सुविधाका लागि रुट परिवर्तन गरिएको हो, उनले भने, खटलाई गाडीमा राखेर विस्तारै गुडाउँछौँ, भक्तजनले सडक किनारबाट दर्शन गर्नु सक्नुहुने छ। विराटनगरको राधाकृष्ण मन्दिरदेखि विसं १९८८ बाट खटयात्रा सुरु गरिएको थियो। विसं २०२४ सालयता भने खटयात्रालाई रुपान्तरण गरेर रथयात्रा निकाल्न थालिएको हो। रथसँगै पुरानो खटलाई पनि बजार परिक्रमा गराइन्थ्यो। महामारीका कारण रथ तान्न अप्ठ्यारो हुने भएपछि खटलाई गाडीमा राखेर बजार परिक्रमा गराउन लागिएको ओझाले बताए। प्यागोडा शैलीको २२ फिट लम्बाई, १४ फिट चौडाई र १८ फिट उचाईको रथ भने मन्दिर परिसमा नै राखिने छ। यसैबीच विराटनगरमा निकालिने राधाकृष्ण रथयात्रा मनाउन प्रदेश १ सरकारले मंगलबार तीन जिल्लामा सार्वजनिक बिदा दिएको छ। रथयात्राका ठाउँमा खटयात्रा निकालिने भए पनि सरकारले झापा मोरङ र सुनसरीमा जिल्लामा सार्वजनिक बिदा दिएको हो।"
नुवाकोटमा दैनिक संक्रमित घट्दै,"नुवाकोट : नुवाकोटमा दैनिक रूपमा कोरोना भाइरसका संक्रमितको संख्यामा कमी आएको छ । कोरोना संक्रमितको तुलनामा निको हुनेको संख्या बढेको छ । नुवाकोटमा पछिल्लो पटक ३० जना कोरानामुक्त भएसँगै जिल्लामा सक्रिय कोरोना संक्रिमतको संख्या समेत घटेको स्वास्थ्य कार्यालय नुवाकोटले जनाएको छ । कार्यालयका अनुसार नुवाकोटमा मंगलबारसम्म सात हजार ५३३ जना संक्रमित निको भइसकेका छन् । जिल्लामा मंगलबारसम्म १३५ महिलासहित ३०३ जना मात्र सक्रिय कोरोना संक्रमित रहेको कार्यालय प्रमुख सागरप्रसाद घिमिरेले जानकारी दिए । उनका अनुसार सक्रिय संक्रमितममध्ये २ सय ७२ जना होम आइसोलेसनमा उपचाररत छन् । यस्तै, १७ जना अस्पतालमा र १४ जना होम आइसोलेसनमा उपचाररत छन्। पछिल्लो २४ घण्टामा जिल्लामा ७ महिलासहित १९ जना कोरोना संक्रिमत थपिएका छन् । थपिएका संक्रमितमध्ये विदुर नगरपालिकाका मात्रै सात महिलासहित १६ जना रहेको कार्यालयका सूचना अधिकारी उत्तमराज खनालले जनाएका छन्। बेलकोटगढी नगरपािलकामा २ जना थपिँदा तारकेश्वर गाउँपािलकाका एक जनामा कोरोना संक्रमण पुष्टि भएको छ । यससँगै जिल्लामा कोरोना संक्रमितको कुल संख्या तीन हजार १४८ महिलासहित ७ हजार ८८१ जना पुगेको छ। पछिल्लो २४ घण्टामा जिल्लामा एक जना कोरोना संक्रिमतको मृत्यु भएको छ । यससँगै जिल्लामा कोरोना संक्रमणबाट मृत्यु हुनेको संख्या ४५ पुगेको छ । जसमध्ये ४४ जनाको कोरोनाको दोश्रो भेरियन्बाट ज्यान गएको हो । सक्रिय संक्रमितमध्ये सवैभन्दा कम एकएक जना पन्चकन्या र दुप्चेश्वर तथा सबैभन्दा वढि विदुर नगरपालिकामा ८८ महिलासहित एकसय ७९ जना सक्रिय संक्रमित रहेका छन् । नुवाकोटमा हालसम्म २६ हजार ३ सय ९९ जनाको आरटिपिसिआर परिक्षण गरिएको छ ।"
राणालाई बाध्यात्मक बिदा,"काठमाडौं : कानुनी व्यवस्थाले भन्छ, बिदा कानुनी अधिकार होइन। सहुलियत मात्र हो। प्रधानन्यायाधीश चोलेन्द्र शमशेर जबरालाई बिदा लिनु सहुलियत नभई बाध्यता भएको छ। उनी बिरामी परेका पनि छैनन्। घरायसी समस्या पनि छैन। तर, पनि उनी बिदा बस्ने निर्णयले न्यायिक वृत्तमा चर्चा पाइरहेको छ। नौ महिनाअघिको संवैधानिक परिषद्को निर्णयले उनलाई अप्ठ्यारोमा पारेको हो। आफू पनि सहभागी निर्णयको बदर माग गर्दै कानुन व्यवसायीले रिट निवेदन दर्ता गरेपछि त्यसको संवैधानिक परीक्षण गर्नुपर्ने अभिभारा पनि उनकै काँधमा आयो। गत वर्ष मंसिरमा जबरासहितको संवैधानिक परिषद्ले संवैधानिक निकायमा ५८ जनाको नियुक्ति गरेको थियो। गत शुक्रबार भएको बहसका क्रममा रिट निवेदकको चाहनाअनुसार, प्रधानन्यायाधीश जबरा बिदामा बस्दा पनि विवादमा तानिएका छन्। मुद्दाको प्रकृति र परिवेशलाई अपवादका रूपमा कानुन व्यवसायीले लिएका छन्। नेपाल बार एसोसिएसनका पूर्वमहासचिव सुनिल पोखरेलका अनुसार संविधानले संवैधानिक इजलासमा यस्तो खालको अवस्था आउन सक्छ भन्ने परिकल्पना नगरेको हुन सक्छ। या त यस्तो खालको अवस्था आए पनि प्रधानन्यायाधीशलाई विश्वास गर्नुपर्छ भन्ने मान्यता रह्यो, या त प्रधानन्यायाधीश प्राकृतिक न्यायको सिद्धान्तको बर्खिलाप जाँदैन भन्ने विश्वास गरेर नै यो प्रावधान राखिएको हो, अधिवक्ता पोखरेलले भने। सर्वोच्च अदालतका पूर्वन्यायाधीश बलराम केसी संविधानमा प्रधानन्यायाधीशसहितको इजलास भनेकोले प्रधानन्यायाधीश रहित इजलास गठन गर्न अप्ठ्यारो परेको बताउँछन्। शुक्रबार बहसका क्रममा प्रधानन्यायाधीश जबरा बिदा बस्न अनिच्छुक देखिएका थिए। तर, रिट निवेदकले बिदामा बसेर सहज निरुपणमा सघाउ पुर्याउन माग गरेका थिए। प्रधानन्यायाधीश बिदामा बस्दा निर्णय सुनाउनुपर्ने खालका अन्य मुद्दाको सुनुवाइमा पनि ढिलाइ हुने बार एसोसिएसनका पूर्वमहासचिव पोखरेलको भनाइ छ। बिदा अधिकार होइन सुविधा हो। तर, प्रधान न्यायाधीशको हकमा बाध्यात्मक बिदा (फोर्स लिभ) हुन पुग्यो, उनले भने, बिरामी भएका कारण मुद्दाको सुरु र अन्तिम दिन अदालतमा अनुपस्थित हुन्छु भन्नुभएको होइन। प्रधानन्यायाधीश बिदामा बस्दा अन्य मुद्दाको फैसला कुरेर बसेका सेवाग्राहीलाई न्याय पाउनमा ढिलाइ हुने उनले बताए। दुवै अवस्थामा उहाँलाई आलोचना गर्नुहुँदैन। इजलासबाट बाहिरिने निर्णयको तारिफ गर्नुपर्छ। तर, बिदा लिएर बस्ने निर्णय दीर्घकालीन समाधान होइन। उनले भने। गम्भीर संवैधानिक प्रश्न उठेका विषयमा मुद्दा परेको अवस्थामा कतिञ्जेल बिदामा बस्ने ? अधिवक्ता पोखरेलको प्रश्न छ। पूर्वन्यायाधीश केसी बिदा बस्ने प्रधानन्यायाधीशको व्यक्तिगत विचार भएकोले टिप्पणी नगर्ने बताउँछन्। प्रधानन्यायाधीशले जसरी संविधानको पालना गर्नुपर्छ । त्यसरी नै न्यायको मान्य सिद्धान्त पनि पालना गर्नुपर्छ, पूर्वन्यायाधीश केसीले भने। रिट निवेदनमा विपक्षी बनाइएका जबराले संवैधानिक परिषद् सदस्यका रूपमा बैठकमा उपस्थित भएको लिखित जवाफ पेस गरेका छन्। रिट निवेदक वरिष्ठ अधिवक्ता दिनेश त्रिपाठी र अधिवक्ता ओमप्रकाश अर्यालले प्रधानन्यायाधीश इजलासमा बस्दा स्वार्थ बाझिने भएकाले बिदामा बस्न सुझाएका थिए। धारा १३७ ले प्रधानन्यायाधीशसहितको संवैधानिक इजलास गठनको परिकल्पना गरेको छ। धारा १२६ ले अदालतबाट न्याय सम्बन्धी अधिकारको सन्दर्भमा संविधान, अन्य कानुन र न्यायका मान्य सिद्धान्तबमोजिम प्रयोग हुने उल्लेख छ।यी दुई धाराको मर्म अहिलेको मुद्दामा मिसिन पुगेका छन्। धारा १३७ मा प्रधानन्यायाधीशसहितको संवैधानिक इजलास गठन हुने भने पनि धारा १२६ ले स्वच्छ सुनुवाइलाई जोड दिएको पूर्वन्यायाधीश केसीको भनाइ छ। म रहित फलानो (न्यायाधीशको नाम) को अध्यक्षतामा ५ सदस्यीय संवैधानिक इजलास गठन गरिदिएको छुँ भनेर टिप्पणी लेखेको भए भइहाल्थ्यो। उनले भने।"
