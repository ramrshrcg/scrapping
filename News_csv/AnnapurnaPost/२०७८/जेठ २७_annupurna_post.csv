शीर्षक,विवरण
सातै प्रदेशमा सत्ताको रमिता,"संविधानसभाबाट निर्मित संविधानले संघीयता लागू गर्दा सर्वसाधारण उधुमै हौसिएका थिए। सेवाको विकेन्द्रीकरण यसको मर्म थियो। गाउँगाउँमा सिंहदरबार पुर्याउने राजनीतिक दलहरूको घोषणा यथार्थमा सार्थक भएको ठानेका थिए। तर, जब यो कार्यान्वयनमा गयो, खासगरी प्रदेश सरकार जनतामा छिर्न सकेनन्जानेनन्। महँगा गाडीमा झन्डा हल्लाउने मन्त्री उत्पादन गर्ने कारखानाजस्ता सावित हुँदै गए यी। केन्द्रमा एउटा संसद् र सरकारका कुर्सी खेलले आजित भएका सर्वसाधारण थप ७ ठाउँमा त्यही दिक्कलाग्दो रमिता नियाल्न बाध्य छन्। कोरोना कहर व्याप्त भएको यस घडी सातै प्रदेश सत्ताखेलमा अल्झिएका छन्। त्यहाँका संसद् राजनीतिक खिचातानीमा बरालिएका छन्। प्रदेश सरकार वा संसद्को आवश्यकता यस्तै विपत्तिमा साथसहयोग हुन्छ भनेर होइन र ? यसको अर्थ संघीयता खराब भन्ने होइन। नेपाली राजनीतिज्ञले उपयोग गर्ने बेला भने भएको थिएन भन्ने कताकता अहिलेको व्यवहारले आभास दिन्छ। नेपालको प्रजातान्त्रिक इतिहासलाई हेर्दा लोकतन्त्रिक गणतन्त्रको प्राप्तिपश्चात देश राजनीतिक संक्रमणको अन्तिम समयमा भए पनि प्राविधिक संक्रमणको व्यवस्थापन गर्न अझै धेरै बाँकी छ। यस बिचमा पुनः सुरु भएको राजनीतिक तरलताले घिस्रँदै गरेको संघीयताको कार्यान्वयनमा ठेस त लाग्ने होइन ? भन्ने प्रश्न पनि खडा हुन थालेका छन्। तीनै तहमा कानुनी, संरचनागत, वित्तीय, नीतिगत एवं प्रणालीगत व्यवस्था गरिएको छ। तीनै तहमा संवैधानिक प्रावधान बमोजिमका राजनीतिक र प्रशासनिक संयन्त्रहरू क्रियाशील छन्। तर, तिनले जनताका लागि के गरेका छन् ? केहीलाई छाडेर सबैले आफ्नै लागि मात्र गरेका छन्। छातीमा हात राखेर यसको समीक्षा गर्न ढिला भइसकेको छ। भारतको एउटा प्रान्त जत्रो समेत नरहेको हाम्रो मुलुकमा संघीयता कार्यान्वयनले विकासको रफ्तार बढ्ने आशा नागरिकमा थियो। सोही सोचमा कोरिएको केन्द्र, प्रदेश र तहको संरचना भने सबै उतिकै मजबुत अझै हुन सकेका छैनन्। तुलनात्मक रूपमा स्थानीय तह केही प्रभावकारी देखिँदै गएका छन्। राजस्व स्रोत व्यवस्थापन गर्दै आर्थिक, प्रशासनिक र राजनीतिक रूपमा तह मजबुत हुँदैछन्। तर, प्रदेश भने अझै अलमलमा चल्दैछन्। पछिल्लो समय सत्ता जोगाउने र राजनीतिको चलखेल गर्ने स्थानका रूपमा मात्रै प्रदेशलाई प्रयोग गर्दा संघको क्षेत्रीय कार्यालयको रूपमा व्याख्या गर्दै आलोचना पनि हुने गरेको छ। केन्द्रको राजनीतिको प्रत्यक्ष असर पहिले प्रदेशमा पर्ने गरेको छ। संघीय सरकार जोगाउन प्रदेशका मुख्यमन्त्री राजनीतिक खेलको गोटी बन्दै आएका छन्। दिएका कानुनी अधिकारलाई समयमा सदुपयोग नगरी राजनीति र सत्ताको संरक्षणमा लाग्दा प्रदेशले संघीयताको मूल्य र मान्यता जोगाउन सकेका छैनन्। यस्तै समस्याले नेपालमा संघीयता कार्यान्वयनको अवस्थामाथि पटक पटक बहससमेत भएका छन्। तीन तहका सरकारको सम्बन्ध सहकारिता, सहअस्तित्व र समन्वयमा आधारित हुने व्यवस्था संविधानमा गरिएको छ। तीनै तहका सरकारको एकल र साझा अधिकारको सूची पनि संविधानले तोकेको छ। तर, त्यताभन्दा पनि सत्ताका खेलमा यी अल्झिएका छन्। संघको कुलत प्रदेशमा सल्किएको छ। बिस्तारै त्यो स्थानीय तहसम्म पुग्न सक्छ। कम्तिमा यो विपत्तिमा सत्ताको रमिता नदेखाएको भए केही इज्जत जोगिने थियो। तर, सातै प्रदेश त्यही खेलमा डुबेका छन्। सोच्नुहोस् बेलैमा।"
जब मन्त्री पद गयो,"बर्दिबास : मन्त्री हुँदा तीनवटा जिप र तीनवटा मोटरसाइकल प्रयोग गर्थे जितेन्द्र सोनल। प्रदेश २ का भौतिक पूर्वाधार विकासमन्त्री पदबाट बर्खास्त भएपछि सोनल मधेस भवनबाट मोटरसाइकल चढेर घर फर्किएका छन्। त्यस क्रममा सोनलले दाहिने हातमा ब्रिफकेस र काँधमा हाते झोला लिएका थिए। जेठ २३ गते राति बर्खास्तीमा परेका उनी त्यसको भोलिपल्ट बिहान मन्त्री क्वाटर छाडेका हुन्। तत्कालीन राजपा र समाजवादी पार्टीको साझेदारीमा ३ फागुन २०७४ मा लालबाबु राउतको नेतृत्वमा प्रदेश सरकार गठन भएको थियो। तत्कालीन राजपा अध्यक्ष मण्डलका सदस्य महन्थ ठाकुरको कोटाबाट सोनल भौतिक पूर्वाधार विकासमन्त्री बनेका थिए। सरकार छाड्दा सोनलले जनताबाट सहानभूति पाउँछु भनेर इमानदारी नाटक गरेको एमाले प्रदेशसभा सदस्य शारदा थापाको टिप्पणी छ। मोटरसाइकलमा चढेर मन्त्री क्वाटरबाट घर फर्किंदा इमान्दार हुने हो र ?, थापाले भनिन्, उहाँ मन्त्री भएपछि जनतालाई कहिले सम्झिनुभयो ? इमानदारी देखाउनुभयो ? उहाँको मन्त्रालयको बजेट विनियोजन र उहाँको व्यवहार सबैलाई थाहा छ।इमानजमानको राजनीति गर्नेहरूको प्रवृत्ति हरेक कदमबाट झल्किने माओवादी केन्द्र प्रदेश २ का सदस्य शंकर महतोको भनाइ छ। जनतालाई भ्रमित गर्न सोनलले आफूलाई सभ्य, इमानदार, मीतव्ययी, अनुशासित र सुशासित छु भनी देखाउन गरेको एक अभिनय मात्रै हो, महतोले भने। जसपाको महन्थ ठाकुर पक्ष प्रधानमन्त्री केपी शर्मा ओली नेतृत्वको सरकारमा गएपछि त्यसको असर प्रदेश २ मा देखिएको छ। मुख्यमन्त्री लालबाबु राउतले ठाकुर पक्षका एक मन्त्री र तीन राज्यमन्त्रीलाई कार्यसम्पादन सन्तोषजनक नभएको भन्दै जेठ २३ गते राति बर्खास्त गरेका थिए।"
खोप लगाउन दिनभर लाम,"ताप्लेजुङ : फुङलिङ नगरपालिका५ का वडा सदस्य प्रेम विक बुधबार खोप लगाउन ४ घण्टा लाम लागे। जिल्ला अस्पतालस्थित खोप केन्द्रमा बिहान ११ बजे पुगेका विकले दिउँसो ३ बजे मात्रै खोप लगाउन पाए। यसअघि गत माघमा सञ्चालित पहिलो चरणको खोप विकले लगाएका थिएनन्। उनी खोप लगाउन आग्रह गर्दै स्थानीयका घरघरमा भने पुगेका थिए। त्यस बेला अनुरोध गरिएका स्थानीयले मतलब गरेका थिएनन्। बुधबार भने विक मात्रै होइन, उनले पहिले अनुरोध गरेका स्थानीयले लाममा घण्टौं पालो कुरेरै खोप लगाएका छन्। त्यति बेला खोपको विश्वासै लागेन। ज्वरो आउँछ। झन् बिरामी परिन्छ भन्ने लाग्यो। त्यही भएर लगाइएन, विकले भने, आज गाउँका सबैले लगायौं। जिल्ला अस्पतालमा खोप लगाउनेको भीड लागेको थियो। स्वास्थ्य कर्मचारी र जनप्रतिनिधिले घरमै गएर खोप लगाउन अनुरोध गरे। प्रत्येक खोप केन्द्रमा कोभिसिल्ड खोप कार्यक्रम सञ्चालन भयो। घरनजिकको सेवा पनि अत्यन्तै कमले मात्रै उपभोग गरे। अहिले भने स्थानीय दिन माया मारी खोप लगाउन आएका छन्। स्वास्थ्य कार्यालय ताप्लेजुङका अनुसार यसअघि १ हजार ५ सय ३५ जनालाई कोभिसिल्ड खोप लगाउने लक्ष्य राखिएकोमा ८ सय ६६ जनाले मात्र लगाएका थिए। बाँकी खोप छिमेकी जिल्ला पाँचथर पठाइएको थियो। यसपटक फुङलिङ नगरपालिकाका लागि २ सय डोज छुट्याइएको थियो। बुधबार पहिलो दिनमै २ सय ८८ जनाले खोप लगाएका छन्। अपेक्षाभन्दा धेरैले खोप लगाएको जनस्वास्थ्य अधिकृत प्रतिमा खरेलले बताइन्। यति धेरै आउनुहुन्छ जस्तो लागेको थिएन, अधिकृत खरेलले भनिन्। बिहीबार पनि अस्पतालमै र शुक्रबार वडाका स्वास्थ्य चौकीमा खोप कार्यक्रम सञ्चालन गरिनेछ। तर, पहिलो दिनको चाप हेर्दा वडामा नपुग्ने सम्भावना बढेको खरेलले बताइन्। यस विषयमा नगरपालिकासँग छलफल गर्छौं, उनले भनिन्। खोपको महत्व सबैले बुझेकाले उत्साहजनक सहभागिता देखिएको स्वास्थ्य कार्यालयका प्रमुख राजकुमार पोख्रेलले बताए। खोप लगाएकाहरूलाई अहिलेको संक्रमणले खासै प्रभाव पारेन। कसैलाई लागे पनि लक्षण देखिएन, पोख्रेलले भने, खोप लगाउँदा विभिन्न समस्या हुन्छ भन्ने त्राश पनि हटेको पाइयो। कोरोनाको दोस्रो लहर ताप्लेजुङमा गाउँगाउँसम्म फैलिरहेको, युवावस्थाकै व्यक्तिको कोरोनाका कराण मृत्यु भएको र अर्को लहरसमेत आउने हल्लाका कारण पनि स्थानीयमा खोपप्रतिको आकर्षण बढेको हुनसक्ने पोख्रेलको भनाइ छ। नगरपालिका पछि जेठ ३० गते सबै पालिकाअन्तर्गतका खोप केन्द्रबाट खोप लगाइनेछ। चीनले अनुदानमा दिएको खोप ताप्लेजुङमा लगाउन सुरु गरिएको हो। ताप्लेजुङमा १ हजार ८ सय ५१ जनालाई पुग्ने गरी खोप आएको छ। पहिलो र दोस्रो चरणमा छुटेका ५५ वर्षमाथिका नागरिक, स्वास्थ्यकर्मी, सुरक्षाकर्मी तथा अग्रभागमा कार्यरत कर्मचारीले उक्त खोप पाउनेछन्। सरकारले चीनसँग सीमा जोडिएका स्थानीय तहका १८ वर्ष उमेरमाथिका सबैलाई यही खोप दिने सम्झौता गरेको छ। सोअनुसार खोप भने नपुग्ने भएको हो। कार्यालयका सूचना अधिकारी हेमराज कठायतका अनुसार यहाँको फक्ताङ्लुङ गाउँपालिकाले चीनको सीमालाई छोएको छ। त्यहाँका १ हजार २ सय ६४ जनाले कोभिसिल्ड लगाएका छन्। सो खोप लगाउन लक्ष्य गरिएका ८ हजार ६० जनामध्ये अब ६ हजार ७ सय ९६ जनालाई खोप लगाउनुपर्ने हुन्छ। सो मात्रा अपुग भएपछि प्रदेश १ को सामाजिक विकास मन्त्रालयमा थप खोपको मात्रा माग गरिएको कठायतले बताए।"
बिक्री भएन बचतपत्र,"काठमाडौं : रेमिट्यान्यान्सलाई उत्पादनमूलक क्षेत्रमा लगानी गर्ने उद्देश्यले सरकारले वैदेशिक रोजगार बचतपत्र ल्याए पनि आकर्षण शून्य जस्तै देखिएको छ। सरकारले आर्थिक वर्ष २०६६०६७ देखि वैदेशिक रोजगार बचतपत्र ल्याएको थियो। तर १२ वर्षको अवधिमा ५ प्रतिशत पनि बिक्री हुन सकेको छैन। नेपाल राष्ट्र बैंकका अनुसार आर्थिक वर्ष २०७७०७८ सम्म १३ अर्ब ८ करोड ७९ लाखबराबरको वैदेशिक रोजगार बचतपत्र बिक्री खुला गरेकोमा ६३ करोड ९३ लाख रुपैयाँ मात्रै बिक्री भएको छ। यो कुल जारी बचतपत्रको ४८८ प्रतिशत मात्रै हो। वैदेशिक रोजगारीमा रहेका र विदेशबाट फर्केको ६ महिनाभित्र बचतपत्र खरिद गर्न पाइन्छ। सरकारले आन्तरिक ऋण उठाउँदा वैदेशिक रोजगारीको आम्दानी (रेमिट्यान्स)लाई उत्पादनमूलक क्षेत्रमा लगानी गर्न वैदेशिक रोजगार बचतपत्र योजना ल्याएको हो। तर बचतपत्र खरिद गर्न सर्वसाधारणको आकर्षण बढ्न सकेको छैन। आर्थिक वर्ष २०७१०७२ देखि २०७३०७४ मा ८ प्रतिशतभन्दा बढी बिक्री भए पनि त्योभन्दा अघि र पछिका वर्षहरूमा बिक्री दर निकै थोरै छ। राष्ट्र बैंकले जेठ १३ गतेदेखि असार ३ गतेसम्म ५० करोडबराबरको वैदेशिक रोजगार बचतपत्र खुला गरेको छ। पाँच वर्षे (२०८३) अवधिका लागि वार्षिक १० प्रतिशत ब्याज ६६ महिनामा दिनेगरी बचतपत्र बिक्री खुला गरिएको हो। इच्छुकले १० हजारदेखि बढीमा १० हजारले भाग गर्दा निःशेष भाग जानेगरी बिक्री आह्वान गरिएको रकमसम्म खरिद गर्न पाउँछन्। बचतपत्र निष्कासन असार ८ गते हुनेछ। रीतपूर्वक आएका निवेदन खुला बजार सञ्चालन समितिको निर्णयबाट स्वीकृति हुन्छ। रीतपूर्वक नआएका फाइल राष्ट्र बैंकले निष्कासन मितिको ७ दिनभित्र बिनाब्याज फिर्ता गर्छ। बर्सेनि ८ अर्बभन्दा बढी रेमिट्यान्स भित्रिरहेको छ। पछिल्लो समयमा कोरोनाले अनौपचारिक रूपमा रेमिट्यान्स भित्रिने क्रम केही कम भए पनि रोकिएको छैन। रेमिट्यान्स आप्रवाहको झन्डै ६० प्रतिशत अनौपचारिक माध्यमबाट आउने विश्लेषकहरूले दाबी गर्दै आएका थिए। रेमिट्यान्सको अधिकांश रकम उपयोगमै खर्च हुने गरेको छ। वैदेशिक रोजगारीमा जाने अधिकांशले जीवनस्तर सुधार्न खर्च गर्नुका साथै घरजग्गा जोड्ने गर्छन्। रेमिट्यान्सको ठूलो हिस्सा शिक्षा, स्वास्थ्य, जग्गा, जमिन खरिद र आवास निर्माणमा खर्च हुने गरेको छ। बचत र उत्पादनमा रेमिट्यान्स उपयोग हुन सकेको छैन। कुल ग्रार्हस्थ उत्पादनमा यसको हिस्सा २५ प्रतिशतभन्दा बढी छ। वैदेशिक रोजगार विभागका अनुसार २०५००५१ देखि हालसम्म ५६ लाखभन्दा बढीले श्रमस्वीकृति लिएर वैदेशिक रोजगारीमा गएका छन्। सरकारले रेमिट्यान्स आप्रवाहलाई राष्ट्रिय प्राथमिकता क्षेत्रमा परिचालन गर्न तथा रेमिट्यान्स भिœयाउँदा औपचारिक माध्यमको प्रयोगलाई बढावा दिन वर्षभरि नै वैदेशिक रोजगार बचतपत्र बिक्री खुला गर्ने घोषणा गरिए पनि कार्यान्वयन हुन सकेको छैन। कतिपय श्रमिकले खरिद गर्ने चाहना भए पनि बिक्री खुला भएको जानकारी नहुनाले खरिद गर्न नपाएको गुनासो गर्छन्। श्रम विज्ञ डागणेश गुरुङले बचतपत्रको डिजाइन नमिलेका कारण आकर्षण नदेखिएको बताउँछन्। खाडी तथा मलेसियामा रहेका नेपाली राजदूतावास, गैरआवसीय नेपाली संघ, रेमिट्यान्स कम्पनीसँग सहकार्य गरेमा बचतपत्र बिक्री वृद्धि हुन सक्ने उनले बताए। बचतपत्रले सेयरमा लगानी गरेजस्तो लाभ नदिने र वार्षिक १० प्रतिशतमात्र ब्याज हुने भएकाले युवाको आकर्षण कम देखिएको हो। वैदेशिक रोजगार बचतपत्रका सम्बन्धमा वैदेशिक रोजगारमा जाने र तिनका परिवारमा जानकारी पुर्याउन सचेतना कार्यक्रम खासै गरेको पाइँदैन। धेरैजसो परिवारले प्राप्त रेमिट्यान्स दैनिक आवश्यकता परिपूर्तिमै खर्च हुने भएकाले बचत र लगानी गर्न नसकेको विश्लेषक बताउँछन्। ब्याज मात्र नभई सेयरमै लगानी हुन सक्ने बाटो खोलिदिए वैदेशिक रोजगारीमा रहेका अधिकांशबाट रेमिट्यान्स सदुपयोग हुन सक्ने बताउँछन्। श्रमविज्ञ गुरुङ भन्छन्, निश्चित वर्षपछि परिपक्व भएर रकम ब्याजसहित फिर्ता पाउनेभन्दा पनि परियोजनामा सेयर लाभ पाउनेगरी बिक्री गर्ने प्रावधान ल्याए श्रमिकले खर्च कटाएर भए पनि सेयर खरिद गर्छन्। विदेश जानुअघि अभिमुखीकरण र समयमै बचतपत्रबारे जानकारी गराउन सके बचतपत्र बिक्रीको मात्रा बढ्ने उनको भनाइ छ।"
गण्डकी प्रदेशका मुख्यमन्त्री गुरुङले आज विश्वासको मत लिँदै,"पोखरा : मुख्यमन्त्री पृथ्वीसुब्बा गुरुङले बिहीबार विश्वासको मत लिँदैछन्। वैशाख २९ गते मुख्यमन्त्री नियुक्त भएका सुब्बाले ३० दिनभित्र विश्वासको मत लिनुपर्ने संवैधानिक प्रावधानको पालना गर्न मत लिन मंगलबार प्रदेशसभामा पत्र दिएका थिए। गुरुङ प्रदेशसभामा सबैभन्दा ठूलो दलको नेताको हैसियतमा मुख्यमन्त्री बनेका हुन् । माओवादी चैत २५ मा सरकारबाट बाहिरिएपछि मुख्यमन्त्री गुरुङले २६ वैशाखमा राजीनामा गरेका थिए। त्यसपछि २ वा २ भन्दा बढी दलको सरकार गठनका लागि भएको आह्वानमा कसैले बहुमत पुऱ्याउन नसकेपछि संविधानको धारा १६७ को ३ अनुसार प्रदेश प्रमुख सीताकुमारी पौडेलले गुरुङलाई नै मुख्यमन्त्री नियुक्त गरेकी थिइन्। मुख्यमन्त्री गुरुङले विश्वासको मत प्राप्त गर्न प्रदेशसभाका ६० मध्ये ३१ सदस्यको साथ पाउनुपर्छ। तर, उनको दल एमालेसँग २७ जना सांसद छन् । एकजना स्वतन्त्रको समर्थन पनि गुरुङलाई छ। ३ सांसद रहेको जनमोर्चाको केन्द्रीय कमिटीले आफ्ना सांसदलाई गुरुङको विपक्षमा मतदान गर्न भनेको छ। तर, यस अघिदेखि नै उक्त पार्टीका सांसद कृष्ण थापा गुरुङको पक्षमा उभिएका छन्। गुरुङको पक्षमा लागेको भन्दै थापालाई जनमोर्चाले १६ गते कारबाही गरी सांसद पदबाट हटाएको थियो। त्यसविरुद्ध उनी सर्वोच्च गएका थिए। सर्वोच्चले उनलाई सांसद कायमै राख्न २३ गते अन्तरिम आदेश गरेको छ। कांग्रेसका १५, माओवादी केन्द्रका १२ (सभामुखसहित), जनमोर्चाका ३ र जसपाका २ सांसद रहेको प्रदेशसभामा गुरुङले विश्वासको मत नपाउँदा पनि अर्को सरकार बन्न कठिन छ। कांग्रेस नेतृत्वमा सरकार बनाउन पनि जनमोर्चाकै साथ चाहिन्छ। तर, जनमोर्चाका सांसद थापा कांग्रेसलाई साथ नदिने पक्षमा छन्। कांग्रेसले पनि सरकार बनाउन नसके संविधानको धारा १६८ को ७ अनुसार प्रदेश प्रमुखले प्रदेशसभा भंग गरी ६ महिनाभित्र हुने गरी निर्वाचन घोषणा गर्नुपर्छ। कांग्रेस र जसपा सरकार बनाउन नसके बरु निर्वाचनमै जाने मनस्थितिमा छन्।यता, राष्ट्रिय जनमोर्चाका सांसद कृष्ण थापाको पद कायमै राख्न सर्वोच्चले दिएको अन्तरिम आदेश पुनरावलोकन गर्न जनमोर्चा, सभामुख नेत्रनाथ अधिकारीलगायतले बुधबार निवेदन दर्ता गराएका छन्। सर्वोच्चको अन्तरिम आदेश खारेज गर्नुपर्ने मागसहित उनीहरूले भ्याकेट निवेदन दिएका हुन्। सभामुख अधिकारीले निवेदनमा सांसद कृष्ण थापा राजनीतिक दलसम्बन्धी ऐन २०७३ को दफा २८ विरुद्ध गएको दलिल गरेका छन् । ऐनको दफा २८ मा ह्विपसम्बन्धी व्यवस्था छ। सरकार गठनमा तटस्थ बस्छु भनी प्रदेश प्रमुखलाई दिएको पत्रले उनी ह्विप उल्लंघन गरेको दाबी सभामुखको छ। सांसद कृष्ण थापा सभामुखले आफ्नो पदीय मर्यादा भुलेर सभामुख सर्वोच्च गएको बताएका छन्। सभामुख भएर अर्को पार्टीका सांसदमाथि कारबाही हुनुपर्छ भन्न नमिल्ने उनको भनाइ छ। वरिष्ठ अधिवक्ता हरि सुवेदी जसले कारबाहीको डन्डा चलाएको हो, उही नै प्रत्यक्ष सरोकारवाला भएर अदालत जानु स्वाभाविक भए पनि तटस्थ भूमिकामा रहनुपर्ने सभामुख जानु नैतिक हिसाबले जायज नभएको बताउँछन्। 'सभामुख त तटस्थ पद हो, नैतिकताको हिसाबले उहाँ जानु जायज देखिन्न,' उनले भने।"
अब छिटोछरितो बहस,"काठमाडौं : सर्वोच्च अदालतले प्रतिनिधिसभा विघटनसम्बन्धी रिटको सुनुवाइ अब छिटोछरितो ढंगले अघि बढाउने भएको छ। सर्वोच्चको संवैधानिक इजलासले बुधबार सुनुवाइ कार्यलाई अनावश्यक रूपमा लम्बिन नदिने गरी आदेश जारी गरेको छ। इजलाससमक्ष बहस छलफल गर्ने प्रयोजनका लागि रिट निवेदकतर्फका कानुन व्यवसायीहरूका लागि सुरु बहसका सन्दर्भमा बढीमा १२ (बाह्र) घण्टा (कार्यसमय) र प्रत्यर्थीहरूको तर्फबाट बहस जिकिर समाप्त भएपछि प्रत्युत्तर बहसका लागि कुल तीन घण्टा समय गरी कुल (अधिकतम) १५ घण्टा बहसका लागि समय प्रदान गरिनेछ, आदेशमा लेखिएको छ, अदालतको सहयोगीका रूपमा उपस्थित हुनुहुने कानुन व्यवसायीका लागि जनही आधा घण्टाका दरले चार जनाको लागि कुल दुई घण्टा मात्र बहसका लागि समय प्रदान हुनेछ। अदालतबाट समय विभाजन गर्नुपर्ने अवस्था आए सरकारी वकिलका लागि कुल सात घण्टा ३० मिनेट र प्रत्यर्थीहरूतर्फका अन्य सबै कानुन व्यवसायीका लागि कुल सात घण्टा ३० मिनेट समय निर्धारण गरिने आदेशमा छ। माथि उल्लिखित समयावधि विवादका पक्ष विपक्षका तर्फबाट इजलाससमक्ष गरिने बहसका लागि तोकिएको अधिकतम समय हो, आदेशमा लेखिएको छ, सोभन्दा बढी समय प्रदान हुन नसक्ने भएकाले विवादका पक्षहरू तथा सरकारी वकिलहरूलगायत सबै कानुन व्यवसायीहरूबाट तदअनुसार समय व्यवस्थापन मिलाई न्यायसम्पादन प्रक्रियामा सहयोग प्राप्त हुने कुरामा समेत यस इजलासले अपेक्षा राखेको छ। इजलासले बुधबार विपक्षीका नाममा कारण देखाउ आदेश जारी गर्दै सात दिनभित्र महान्यायाधिवक्ताको कार्यालयमार्फत लिखित जवाफ पेस गर्न भनेको छ। निवेदकहरूले उठाउनुभएका संवैधानिक तथा कानुनी प्रश्नहरूको विषय र प्रकृृतिबाट सबै प्रश्नहरूको अन्तिम सुनुवाइ हुँदाका अवस्थामा निरुपण गरिनु मनासिव देखिएकाले अहिले निवेदन मागबमोजिम अन्तरिम आदेश जारी गरिरहन परेन, आदेशमा लेखिएको छ। यस्तै, प्रतिनिधिसभा विघटनसम्बन्धी जेठ ७ को नेपाल सरकार, मन्त्रिपरिषद्को निर्णय, प्रधानमन्त्रीले गरेको सिफारिस, तदनुसार राष्ट्रपतिबाट भएको निर्णयसम्बन्धी फाइल कागजात सम्बन्धित कार्यालयहरूबाट सात दिनभित्र अनिवार्य झिकाई मिसिल सामेल राख्नुपर्ने आदेशमा उल्लेख छ। निरन्तर सुनुवाइ प्रक्रिया अपनाई अन्तिम सुनुवाइ गर्ने गरी असार ९ गतेका लागि पेसी तोकिएको छ। निवेदनमा उठाइएका प्रश्नहरू सार्वजनिक महत्वको देखिएको र विवादित विषयवस्तुको प्रकृतिबाट चाँडो किनारा लगाउनु आवश्यक देखिएको इजलासको ठहर छ। इजलासले एमिकस क्युरीको माग गरेको छ। नेपाल बार एसोसिएसन र सर्वोच्च अदालत बारबाट दुईदुई जना वरिष्ठ अधिवक्ताको सहयोग उपलब्ध गराउन भनिएको छ। बहसमा सहभागी हुने कानुन व्यवसायीले नियमावलीको नियम २१ को उपनियम ७ बमोजिम असार १० गतेभित्र लिखित बहसनोट पेस गर्नुपर्नेछ। प्रतिनिधिसभा विघटनसम्बन्धी रिटको सुनुवाइ जेठ १४ गते प्रारम्भ भएको थियो। तर, इजलास गठनको विषयमा विवाद भएपछि नियमित सुनुवाइमा अघि बढ्न सकेको थिएन। बुधबार रिट निवेदक शेरबहादुर देउवातर्फबाट कानुन व्यवसायीले बहस सुरु गरेका थिए। सुरुमै न्यायाधीश ईश्वर खतिवडाले वरिष्ठ अधिवक्ता शम्भु थापालाई अन्तरिम आदेश माग्नुभएको छ। अन्तरिम आदेश दिने आधार के हो ? भन्दै प्रश्न गरेका थिए। वरिष्ठ अधिवक्ता थापाले सरकार बन्न सक्ने नसक्ने जाँच गर्ने प्रतिनिधिसभामा नगएर आफैं निर्णय गर्ने अधिकार राष्ट्रपति र प्रधानमन्त्रीलाई नभएको जिकिर गरे। राष्ट्रपति र प्रधानमन्त्री मिलेर सरकार बन्न सक्ने आधार छैन भनेर निर्णय गर्न मिल्ने कहाँ लेखेको छ र, थापाले भने, त्यसका लागि प्रतिनिधिसभामा जानुपर्यो नि ! त्यहाँ नगइकन आफंैले निर्णय गर्ने अधिकार कहाँबाट आयो ? उनले १ सय ४६ जना सांसद लाइन लागेर उपस्थित भएकाले पनि प्रष्ट भएको बताएका थिए। वरिष्ठ अधिवक्ता महादेव यादवले संविधानको धारा ७६(५) बमोजिम सरकार बने पनि घोषणा नगरिएको जिकिर गरे। सरकार बन्न नसक्ने अवस्था भएको हो कि राष्ट्रपतिले सरकार नबनाइ दिएको हो। सरकार बनिसकेको थियो। घोषणा गर्न बाँकी थियो। तर, राष्ट्रपतिबाट त्यो घोषणा भएन्, यादवले जिकिर गर्दै भने, त्यो कुरालाई अदालतले प्रष्ट पार्नुपर्छ।"
एमाले एकतामा शीर्ष नेताबाटै अड्चन,"काठमाडौं : एमाले एकताको पहल भइरहे पनि त्यसले सार्थकता पाउन सकिरहेको छैन। यसमा मुख्य कारक शीर्ष तीन नेता नै रहेको केही युवा नेता बताउँछन्। अध्यक्ष केपी शर्मा ओली, वरिष्ठ नेताद्धय माधवकुमार नेपाल र झलनाथ खनालबीचको इगोका कारण एकता वार्ताले सार्थकता पाउन नसकिरहेको ती नेताको भनाइ छ । उनीहरूको बुझाइ छ कि शीर्ष तीन नेताले खुट्टा टेक्ने हो भने एकतामा कुनै समस्या छैन। कमरेड केपी ओली आफ्नै पार्टीका वरिष्ठ नेता कमरेड जेएन खनाल र कमरेड माधव नेपालसँग सहकार्य गर्न तयार नहुने तर महन्त ठाकुर र राजेन्द्र महतोसँग सत्ता साझेदारी र अन्य विषयमा गठबन्धन गर्न तयार हुने, नेता योगेश भट्टराईले फेसबुकसमा लेखेका छन्, कमरेड जेएन खनाल र माधव नेपाल आफ्नै पार्टीका अध्यक्ष कमरेड केपी ओलीसँग मिल्न तयार नहुने तर शेरबहादुर देउवा, प्रचण्ड र उपेन्द्रसँग सत्ता साझेदारी र अन्य विषयमा गठबन्धन गर्न तयार हुने। कसले, किन र के का लागि गर्दैछ यो सब ? एमाले एकताको समस्याको मुल जड यहिँ छ। नेता भट्टराईले यस विषयमा गम्भीर छलफल हुनु र साझा निष्कर्षका साथ साझा अभियानमार्फत एमालेको एकता बचाउन जरुरी रहेको जनाएका छन्। युवा नेता नीरज आचार्य पनि ओली र नेपालले आआफ्नो धरातल टेके एकताको सम्भावना रहेको बताउँछन्। म आशावादी छु, दुवै नेताहरुले ग्राउन्ड टेक्नुभयो भने एकताको सम्भावना देख्छु, आचार्य भन्छन्। ओली पक्षका नेता गोकुल घर्ति देश र जनताका लागि एमालेको एकता अपरिहार्य रहेको बताउँछन्। एकता आजको आवश्यकता हो। अर्को पक्षको बटमलाइनअनुसार नै प्रधानमन्त्रीले जेठ २ फर्किने भनिसक्नुभयो। अब बिनासर्त त्यसमा उहाँ (नेपाल) उभिनुपर्छ, घर्ती भन्छन्। अध्यक्ष ओलीले २०७५ जेठ ३ गतेपूर्वको अवस्थामा फर्किन प्रतिबद्धता जाहेर गर्दै एकताको प्रस्ताव गरेका थिए। त्यसमा नेता नेपालले असहमतिपूर्ण जवाफ फर्काएका छन्। दुवै पक्षका नेताहरूबीच मंगलबार करिब पाँच घण्टा संवाद भएको थियो। दुवै पक्षका धारणाप्रति कालो बादलभित्र चाँदीको घेरा देखिएको युवा नेता आचार्य बताउँछन्। अब चाहि कालो वादल भित्र चाँदिको घेरा देखियो, उनी भन्छन्।"
प्रदेश १ ले माग्यो खोप किन्ने अनुमति,"विराटनगर : प्रदेश १ सरकारले संघीय सरकारसँग कोरोना खोप खरिदको अनुमति माग गरेको छ। प्रदेश १ कि सामाजिक विकासमन्त्री उषाकला राईले समयमा खोप उपलब्ध नगराए खरिदको अनुमति दिनुपर्ने बताएकी हुन्। कि प्रदेशका नागरिकलाई पुग्ने खोप समयमा दिनुपर्यो, स्वास्थ्य तथा जनसंख्या मन्त्रालयले बुधबार आयोजना गरेको भर्चुअल बैठकमा मन्त्री राईले भनिन्, नभए खरिद गर्न प्रदेशलाई अनुमति चाहियो। मन्त्री राईले कोरोना संक्रमण नियन्त्रण गर्न खोप नै महत्वपूर्ण रहेकाले संघीय सरकारलाई चाँडोभन्दा चाँडो प्रवन्ध गर्न आग्रह गरेको सुनाइन्। विज्ञहरूले कोरोनाको तेस्रो लहर सुरु हुने बताइरहेकाले तयारी गर्न आवश्यक देखिएकाले खोपमा जोड दिएको राईको भनाइ छ। उनका अनुसार दुर्गमदुर्गम स्थानमा कोरोना फैलिदै गएकाले यसको नियन्त्रणमा प्रदेश सरकार लागेको छ। सरकारी अस्पतालमा जनशक्ति अभाव देखिएकाले त्यसको परिपूर्तिमा पनि स्वास्थ्य मन्त्रालयको ध्यान जान आवश्यक रहेको उनको भनाइ छ। प्रदेश १ का सबै जिल्ला अस्पताललाई व्यवस्थित बनाउने अभियानमा प्रदेश सरकार पनि लागेको छ, उनले बैठकमा भनिन्, प्रत्येक जिल्ला अस्पताललाई सुविधासम्पन्न मात्रै बनाएर भएन जनशक्ति पनि चाहियो। स्वास्थ्यमन्त्री शेरबहादुर तामाङले सबै प्रदेशको समस्या पहिचान गरी केन्द्रले योजना बनाउने आश्वासन दिएका थिए। बैठकमा सातै प्रदेशका सामाजिक विकासमन्त्री र मन्त्रालयका सचिवको सहभागिता थियो।"
"५ हजार २९३ जना कोरोनामुक्त हुँदा ३ हजार ७४९ संक्रमित थपिए, ५९ को मृत्यु",काठमाडौं : पछिल्ला केही दिनयता कोरोनाबाट संक्रमित हुनेभन्दा निको हुनेको संख्यामा वृद्धि भएको छ। बिहीबार ५ हजार २९३ जना कोरोना भाइरस संक्रमणबाट मुक्त भएका छन्। विभिन्न अस्पताल तथा होम आइसोलेसनमा रहेका ५ हजार २९३ संक्रमित कोरोनामुक्त भएको स्वास्थ्य तथा जनसंख्या मन्त्रालयले जनाएको छ। पछिल्लो २४ घन्टामा ३ हजार ७४९ जनामा कोरोना भाइरस संक्रमण पुष्टि भएको छ। १५ हजार २३८ नमूना परीक्षण गर्दा ३ हजार ७४९ जनामा संक्रमण पुष्टि भएको हो। ९ हजार ९०१ नमूनाको पीसीआर र ५ हजार ३३७ नमूनाको एन्टिजेन विधिबाट परीक्षण गराएको थियो। यस्तै पछिल्लो २४ घन्टामा ५९ जनाले कोरोनाबाट ज्यान गुमाएका छन्। यो सहित कोरोनाबाट ज्यान गुमाउनेको संख्या ८ हजार २३८ पुगेको छ।
"अन्न छैन : छाक टार्न गिट्ठा, भ्याकुर","चितवन : ६० वर्षीय कृष्णबहादुर चेपाङ निषेधाज्ञाका कारण मजदुरी गर्न नपाएपछि बिहान गिट्ठा खोज्न जंगलतिर जान्छन्। बूढाबूढीको छाक गिट्ठाकै भरमा टरिरहेको छ। घरमा अन्न नहुँदा कालिका नगरपालिका११ बन्दिपुरे टोलका चेपाङको दैनिकी गिट्ठा, भ्याकुर खोजेर बित्ने गरेको छ। घरमा चामल छैन, माग्न जाऊँ साहुले पत्याउँदैनन्, उनी भन्छन्, गिट्ठा, भ्याकुरले छाक टार्ने हो। यो पनि धेरै खाए जिब्रो बाक्लो हुन्छ। बाध्यताले खान परेको छ। ६ छोराछोरीसहित बसेका फुलकुमारी चेपाङ दम्पती यस्तै चिन्तामा रहेछ। पाखो बारीमा जति दुःख गरे पनि अन्न थोरै फल्छ। ६ महिनासम्म घरको खाने हो। त्यसपछि जंगल जाने हो, फुलकुमारी भन्छिन्, मकै सक्कियो, साहुले पत्याउँदैन अनि कसो गर्ने त ? छाक टार्नका लागि जंगलबाट ल्याएको गिट्ठा थन्काउँदै कृष्णबहादुर चेपाङ। तस्बिर : अनिल ढकाल बन्दीपुरे टोलकै कुनराज चेपाङको बिहानबेलुकाकै छाक गिट्ठा, भ्याकुर रहेछ। मजदुरी गरेर परिवार पाल्ने कुनराज अहिले काम गर्न नपाएपछि जंगलमा गिट्ठाभ्याकुर खोज्न जान्छन्। घरमा एक वर्षको छोरा छ। अर्को अलि ठूलो छ। बच्चाबच्चीलाई पनि त्यही खुवाउनुपर्छ। घरमा अन्न छैन, गिट्ठाभ्याकुर खोज्दै खाने हो, उनी भन्छन्, कमाउन जाउँ बाहिर निस्कन पाइँदैन, सँधैको छाक नै यही गिट्ठा हो। फागुनदेखि अनिकाल व्यहोरेका उनीहरुले पाखोबारीमा लगाएको मकै भदौ नलागेसम्म भित्र्याउने बेला हुँदैन। मजदुरी नपाएका बेला पसलबाट सामान उधारोसमेत पाउँदैनन्। बालबालिका, बृद्धबृद्धा र सुत्केरी झनै बढी समस्यामा छन्। वर्षेनी खाद्यान्न अभावको समस्या झेल्न बाध्य चेपाङ समुदाय निषेधाज्ञाका कारण झन् प्रताडित बनेका छन्। चेपाङ अभियन्ता केपीकिरण शर्मा चेपाङ गाउँमा भोकमरी परेको बताउँछन्। चेपाङ गाउँमा यो बेला सधैं भोकमरी लाग्छ। त्यसमा पनि बन्द भएपछि काम गर्न नपाउँदा आम्दानीको बाटो बन्द भएको छ, शर्मा भन्छन्, त्यसै त गरिबीले पिल्सिएकाहरु अहिलेको निषेधाज्ञाले झन् मारमा परेका छन्। सरकारले सूचीकृत गरेका ५९ आदिवासी जनजातिमध्ये चेपाङ अति सीमान्तकृत समुदायमा पर्छ। यो समुदाय गरिबीमा छ भने निषेधाज्ञा अवधिमा उनीहरुको दैनिकी अझै कष्टकर बनेको छ। अहिले अधिकांश चेपाङको घरमा खाद्यान्नको चरम अभाव छ। यस अवधिमा केहीले राहत पाएका छन्। तर, त्यो पर्याप्त देखिँदैन।"
"मन्त्रिपरिषद् विस्तार : खगराजलाई गृह, बादल पत्नी नैनकला सञ्चार मन्त्री","काठमाडौं : प्रधानमन्त्री केपी ओलीले मन्त्रिपरिषद् विस्तार गरेका छन्। सात मन्त्री र एक राज्यमन्त्री नियुक्त गर्दै प्रधानमन्त्री ओलीले बिहीबार मन्त्रिपरिषद् विस्तार गरेका हुन् । नव नियुक्त मन्त्रीको शपथको तयारी गरिएको राष्ट्रपति कार्यालयले जनाएको छ। ओलीले सात मन्त्री र एक राज्यमन्त्री नियुक्त गर्दै मन्त्रिपरिषद्लाई पूर्णता दिएका हुन् । नयाँ थपिएका मन्त्रीमा गृहमन्त्रीमा खगराज अधिकारी, सञ्चारमा नैनकला थापा (रामबहादुर थापा बादल पत्नी), वनमा नारदमुनी राना, कृषिमन्त्रीमा ज्वालाकुमारी शाह, उद्योगमा राजकिशोर यादव, सामान्य प्रशासनमा गणेश पहाडी, रक्षामन्त्रालय प्रधानमन्त्री आफैँ, प्रधानमन्त्री कार्यालय रहने गरी मोहन बाँनिया र वन राज्यमन्त्रीमा आशा विक रहेका छन्। गत शुक्रबार प्रधानमन्त्री ओलीले जनता समाजवादी पार्टी (जसपा) का महन्थ ठाकुरराजेन्द्र महतो पक्षबाट ८ मन्त्री र २ राज्यमन्त्री थपेका थिए। को हुन् गृहमन्त्री खगराज अधिकारी एमालेको दोस्रो पुस्ताका परिचित नेता हुन् खगराज अधिकारी । विद्यार्थी राजनीतिबाट उदाएका अधिकारी २०३६ सालको विद्यार्थी आन्दोलनबाट राजनीतिमा होमिएका हुन् । पोखरास्थित पृथ्वीनारायण क्याम्पसको दुई पटक स्वतन्त्र विद्यार्थी युनियनको नेतृत्व लिएका अधिकारीको राजनीतिक जग विद्यार्थी जीवन नै हो । जिम्मेवारीको हिसाबले अधिकारी २०५१ सालमा एमाले संसदीय दलको सचेतक बनेका थिए । संसदीय दलको जिम्मेवारीको हिसाबले हेर्दा २०७४ सालमा उनी छोटो समय प्रमुख सचेतक भए । अधिकारी मन्त्री बनिसकेका छन् । उनले सुशील कोइराला नेतृत्वको सरकारमा स्वास्थ्यमन्त्रीको जिम्मेवारी पाएका थिए । पछिल्लो समय प्रधानमन्त्री ओलीले उनलाई गृहमन्त्री बनाएका हुन् । बादल पत्नीलाई सञ्चार मन्त्रालय ओली सरकारमा पूर्वमाओवादी खेमाबाट दुई मन्त्री बनेका छन् । पूर्वमाओवादी नेताले पुनः आफै मन्त्री बन्ने कसरत गरे पनि सर्वोच्चको निर्णयले त्यो बाटो बन्द गरिदिएपछि ओलीले पूर्वमाओवादी खेमाबाट बादल पत्नी नैनकला थापा र ज्वालाकुमारी साहलाई मन्त्री बनेका हुन् । बुटवलमा जन्मीएकी बादल पत्नी नैनकला राजनीतिक इतरकी व्यक्ति भने होइनन् । महिला संगठनको नेतृत्व गर्दै आएकी नैनकला २०३५ सालपछि नै विद्यार्थी राजनीतिमा सहभागी भएकी थिइन् । नेकपा (चौम), अनेमसंघ, एकीकृत अनेमसंघ, राष्ट्रिय महिला आयोग, माओवादी केन्को केन्द्रीय सल्लाहकार बनेकी थापाले महिला बालबालिका तथा जेष्ठ नागरिक मन्त्रालयमा विज्ञको रुपमा कामसमेत गरेकी छन् । जेठ ६ गते सर्वोच्च अदालतले पूर्वमाओवादी खेमाका सात मन्त्रीलाई पदमुक्त गरेको थियो । अघिल्लो पटकको मन्त्रिपरिषद् विस्तारविरुद्ध सर्वोच्च अदालतले लिखित जवाफ मागेको छ । उक्त जवाफ नदिँदै प्रधानमन्त्रीले मन्त्रिपरिषद् विस्तार गरेका हुन् । ओलीले एमाले र राजपालाई समेटेर मन्त्रिपरिषद् विस्तार गरेका हुन् । पूर्वमाओवादी खेमाबाट कृषिमन्त्री बनेकी साह प्रदेश २ को पूर्वप्रदेशसभा सदस्य हुन् । माओवादी केन्द्रबाट एमालेमा प्रवेश गर्दा उनको प्रदेशसभा सदस्य पद गएको थियो ।"
"संसद् विघटन विरुद्धको मुद्दा : जारी भएन अन्तरिम आदेश, सात दिनभित्र जवाफ पेस गर्नुपर्ने","काठमाडौं : सर्वोच्च अदालतको संवैधानिक इजलासले बुधबार प्रतिनिधिसभा विघटनसम्बन्धी रिटमा विपक्षीका नाममा कारण देखाउ आदेश जारी गरेको छ। इजलासले सात दिनभित्र महान्यायाधिवक्ताको कार्यालयमार्फत लिखित जवाफ पेस गर्न भनेको हो। इजलासले प्रतिनिधिसभा विघटनसम्बन्धी जेठ ७ को नेपाल सरकार मन्त्रिपरिषद्को निर्णय, प्रधानमन्त्रीले गरेको सिफारिस, राष्ट्रपतिबाट भएको निर्णयसम्बन्धी कागजात सात दिनभित्र मिसिलमा सामेल गर्न आदेश गरेको छ। निवेदकहरुले उठाउनुभएका संवैधानिक तथा कानुनी प्रश्नहरुको विषय र प्रकृृतिबाट सबै प्रश्नहरुको अन्तिम सुनुवाइ हुँदाका अवस्थामा निरुपण गरिनु मनासिव देखिएकाले अहिले निवेदन मागबमोजिम अन्तरिम आदेश जारी गरिरहन परेन, आदेशमा लेखिएको छ। निरन्तर सुनुवाइ प्रक्रिया अपनाई अन्तिम सुनुवाइ गर्ने गरी असार ९ गतेका लागि पेसी तोकिएको छ। निवेदनमा उठाइएका प्रश्नहरु सार्वजनिक महत्वको देखिएको र विवादित विषयवस्तुको प्रकृतिबाट चाँडो किनारा लगाउनु आवश्यक देखिएको इजलासको ठहर छ। आदेशअनुसार रिट निवेदकतर्फका कानुन व्यवसायीका लागि सुरु बहसका सन्दर्भमा बढीमा १२ घण्टा र प्रत्यर्थीहरुका तर्फबाट बहस जिकिर समाप्त भएपछि प्रत्युत्तर बहसका लागि तीन घण्टा गरी १५ घण्टा बहसका लागि समय प्रदान गरिनेछ। सरकारी वकीलहरुसहित प्रत्यर्थीहरुतर्फका सवै कानून व्यवसायीहरुका लागि १५ घण्टा मात्र समय प्रदान गरिने आदेश भएको हो। अदालतको सहयोगीका रुपमा उपस्थित हुने कानून व्यवसायीका लागि प्रत्येकलाई आधा घण्टाको समय दिइनेछ। पक्ष विपक्ष तर्फवाट इजलाशमा लागि उपस्थित हुने कानून व्यवसायीले निर्धारित समयसीमाभित्र बहस गरिसक्नुपर्नेछ। सर्वोच्च अदालत (संवैधानिक इजलास सञ्चालन) नियमावली २०७२ को नियम २१ को उपनियम १० बमोजिम प्रमुख कानून व्यवसायी र अन्य कानून व्यवसायीको संख्या, बहस गर्ने बुँदा एकीन गर्ने र उपरोक्त समय सिमाभित्र सिमित रही आपसमा समय विभाजन गरी बहस व्यवस्थापन गर्ने गरिने आदेशमा उल्लेख छ। यसका लागि सम्वन्धित पक्षका कानून व्यवसायीले नै आपसमा समन्वय गर्नुपर्नेछ। कानून व्यवसायीबीच सहमति कायम हुन नसकी अदालतबाट समय विभाजन गर्नुपर्ने अवस्थामा सरकारी वकीलहरुका लागि कूल सात घण्टा तीस मिनेट र प्रत्यर्थीहरुतर्फका अन्य सवै कानून व्यवसायीका लागि कूल सात घण्टा तीस मिनेट समय निर्धारण गरिने बताइएको छ। इजलासले एमीकस क्यूरीको माग गरेको छ। नेपाल बार एशोसिएशन र सर्वोच्च अदालत बारबाट दुई दुई जना वरिष्ठ अधिवक्ताको सहयोग उपलब्ध गराउन भनिएको छ। बहसमा सहभागी हुने कानुन व्यवसायीले नियमावलीको नियम २१ को उपनियम ७ बमोजिम असार १० गतेभित्र लिखित बहसनोट पेश गर्नुपर्नेछ। प्रतिनिधिसभा विघटनसम्वन्धी रिटको सुनुवाई जेठ १४ गते प्रारम्भ भएको थियो। तर, इजलास गठनको विषयमा विवाद भएपछि नियमित सुनुवाइमा अघि बढ्न सकेको थिएन। बुधबार रिट निवेदक शेरबहादुर देउवातर्फबाट कानुन व्यवसायीले बहस सुरु गरेका थिए। सुरुमै न्यायाधीश ईश्वर खतिवडाले वरिष्ठ अधिवक्ता शम्भु थापालाई अन्तरिम आदेश माग्नुभएको छ। अन्तरिम आदेश दिने आधार के हो ? भन्दै प्रश्न गरेका थिए। वरिष्ठ अधिवक्ता थापाले सरकार बन्न सक्ने नसक्ने जाँच गर्ने प्रतिनिधिसभामा नगएर आफै निर्णय गर्ने अधिकार राष्ट्रपति र प्रधानमन्त्रीलाई नभएको जिकिर गरे। राष्ट्रपति र प्रधानमन्त्री मिलेर सरकार बन्न सक्ने आधार छैन भनेर निर्णय गर्न मिल्ने कहाँ लेखेको छ र, थापाले भने, त्यसका लागि प्रतिनिधिसभामा जानुपर्यो नि ! त्यहाँ नगइकन आफैले निर्णय गर्ने अधिकार कहाँबाट आयो ? उनले १४६ जना सांसदहरु लाइन लागेर उपस्थित भएकाले पनि प्रष्ट भएको बताएका थिए। वरिष्ठ अधिवक्ता महादेव यादवले संविधानको धारा ७६(५) बमोजिम सरकार बने पनि घोषणा नगरिएको जिकिर गरे। सरकार बन्न नसक्ने अवस्था भएको हो कि राष्ट्रपतिले सरकार नबनाइ दिएको हो। सरकार बनिसकेको थियो। घोषणा गर्न बाँकी थियो। तर, राष्ट्रपतिबाट त्यो घोषणा भएन्, यादवले जिकिर गर्दै भने, त्यो कुरालाई अदालतले प्रष्ट पार्नुपर्छ। रिट निवदेकले जेठ ७ र ८ गतेको निर्णय स्थगन, निर्वाचन रोक्न र यस सम्बन्धीका गतिविधि रोक्न, ७६(५) अन्तर्गतको प्रक्रियामा प्रतिनिधिसभाको सदस्यको हैसियतको कारणले हस्ताक्षर गरेको सांसदहरुलाई कुनै कारबाही गर्न नपाउने लगायतका मागहरु राखेर अन्तरिम आदेशका लागि माग गरेका थिए। प्रतिनिधिसभा विघटनसम्बन्धी ३० वटा रिट सर्वोच्चमा परेका छन्। देउवाको रिट निवेदनलाई मूल निवेदन मानेर सुनुवाइ गर्ने इजलासको तयारी छ।"
भीर मौरीको मह सिकार,"गोरखा : अहिले गोरखाको धार्चे गाउँपालिकाका विभिन्न गाउँहरूमा भीरमौरीको मह सिकार गर्ने सिजन सुरु भएको छ। विशेषगरी यतिबेला धार्चे गाउँपालिका वडा नं ३ खोर्ला, वडा नं ४ को लाप्राक, वडा नं १ को हुल्चुकमा भीरमौरीको महसिकार गरिँदैछ। यी सबै समुद्री सतहबाट २२०० मिटरभन्दा अग्ला ठाउँ हुन्। समुदायको हिसाबले यी सबै गाउँबस्तीमा गुरुङ र घले समुदायको बसोबास छ। परापूर्व कालदेखि सुरु भएको भीरमौरीको सिकार गर्ने परम्परा यी क्षेत्रमा आज पनि जारी छ। यस वर्ष खोर्लाको निमु्रुङ खोलामा एकै ठाउँमा २१ वटा भीरमौरीका गोला छन्। त्यसको सिकार मंगलबारबाट सुरु गरिएको छ। मह सिकारका लागि गाउँभरिका बासिन्दा घरलौरो गर्दै जंगल जाने चलन छ। गाउँका कतिपय सिकारी जंगलमै बास बसेका छन्। कतिपय साँझमा घर जाने र बिहान झिस्मिसेमै सिकारमा जाने गर्छन्। भीरमौरीको सिकार गर्ने साइत गाउँका धामी, जैसीले जुराउँछन्। उनकै निर्देशनमा कटुवालले मह काढ्न जानेबारे स्थानीय भाषामा गाउँ घुमीघुमी सूचना सञ्चार गर्छन्। मह सिकार गर्ने अघिल्लो दिनमा गाउँका मर्द, जवानहरू महको गोला आसपास सरसफाइ गर्न भेला हुन्छन्। झाडी फाँड्ने, खोलामा फड्के हाल्ने, भीर चढ्नका लागि डोरीको भर्याङ बनाउने, मौरी धपाउन धुवाँ लगाउने भाँडा बनाउने, मह काढ्ने घोचा बनाउने, चाका काट्ने र भुइँमा झार्ने उपकरणहरू बनाउँछन्। साँझमा भाले काटेर स्थानीय सिमेभुमे पूजा गर्छन्। मह काढ्दा अप्रिय घटना नहोओस् भनेर पुकारापात गर्छन्। त्यसरात कतिपय मौरीको गोलो कुरेर जंगलमै बास बस्छन्, कतिपय घर फर्कन्छन्। भोलिपल्ट बिहान झिस्मिसेमै खाना खाईवरी दिउसोलाई झोलाभरि खाजा लिएर मह सिकार गर्न जान्छन्। सामुहिक रूपमा मह काढ्ने कार्यक्रम वर्ष दिनमा उत्सवको रूपमा मनाउने चलन रहेको स्थानीय जोन गुरुङ बताउँछन्। निम्रुङ खोलाको एक ठाउँमा धेरै गोलोहरू छन्। त्यहाँ चाहिँ गाउँले सबै मिलेर सामुहिक सिकार गर्ने चलन छ। त्यहाँको सकेपछि त्यहाँभन्दा माथिको मौरीको सिकार गर्न अलगअलग जाने चलन हुन्छ, उनी भन्छन्, सामुहिक रूपमा मह काढ्दा चाहिँ पुरुष आलोपालो गरी मह काढ्ने, कोही डोरी समात्ने, कोही डोकोहरू पुग्न दिने, कोही मह भरेर पठाएको डोको समात्ने, कोही ओसार्ने गर्छन्। महिला चाहिँ मौरी भगाउन सुकेको र हरियो स्याउला पोलेर धुवाँ उँडाउने, चाका निचोरेर मह बनाउने, मह काढ्न भेला भएका सिकारी दललाई घरबाट लगेको खाजा खुवाउने काम गर्छन्। उत्सबमा भेला भएकाहरूलाई दामासाहीले मह बाँड्ने काम पनि उनीहरूले नै गर्छन्। महिला पुरुष श्रम विभाजन गरेर मह मेला सञ्चालन गर्ने उनले बताए। भीरमौरी के हो ?भीरमौरी मान्छेको चहलपहल कम हुने ठाउँ, खोला, झरनासहितको जटिल शान्त र पहरोको अक्करमा बस्छ। घरमा पालिने मौरीभन्दा केही ठूलो साइजको हुन्छ। यसले बनाउने मह ज्यादै तेज र कडा हुन्छ। एक चम्चा मात्र खाँदा पनि लाग्ने गर्छ। लाग्ने भए पनि भीरमौरीको महले शरीरलाई धेरै फाइदा गर्ने स्थानीय जानकारहरू बताउँछन्। विशेषगरी हाडजोर्नी बलियो बनाउने, शरीर भित्रको बिकार फाल्ने, तागत दिने भएकाले यसलाई जोखिम मलेर पनि सिकार गर्ने परम्परा रहेको मह सिकारीमध्येका एक प्रितिमान गुरुङ बताउँछन्। एक चम्चा मात्र खायो भने पनि २४ घण्टासम्म लाग्छ। झाडा बान्ता पनि हुन्छ तर २४ घण्टापछि ज्यानको सबै रोगव्याध फाल्छ र ज्यादै मजबुद बताउँछ, उनी भन्छन्, त्यसैले ज्यानको बाजी थापेर सयौँ मिटर अग्लो भीरमा डोरीमा चढेर यसको सिकार गरिन्छ। धेरै फाइदाजनक भएकाले यसको मूल्य धेरै महंगो पर्ने पनि उनले बताए।भीरमौरीको मह सिकार गर्ने परम्परा सयौं बर्ष पुरानो रहेको यहाँका बासिन्दाको कथन छ। उहिल्यै आबा गर्बु क्ले बुढाका नौ भाइ छोरा थिए। गरिबीले गर्दा परिबार पाल्न नसकेपछि नवै भाइलाई जंगलमा सिकार गर्न पठाए। उनीहरूले भीरमा मौरी देखे तर कुनै भाइले पनि मह सिकार गर्न सकेनन्, बूढापुरानाको आहान सुनाउँदै उनले भने, त्यसपछि आबागर्बु क्ले बूढा आफै मह सिकार गर्न भीरमा चढे। त्यसबेला कान्छो छोराले मात्र बुबालाई सघाए। तर सिकार गरिसकेपछि भाग खोज्न सबै छोराहरू भेला भए। त्यही बेलादेखि कान्छा छोरा बुबाआमाको प्यारो भएको हो। मह सिकार गर्न पनि नौ जना सहभागी हुनुको कारण त्यही भएको उनले बताए। मौरीलाई धुवाँ लगाएर लखेटी गोलोबाट मह निकाल्न थालेपछि यिनीहरू आक्रामक हुन्छन्। हेर्न भेला भएका रमितेलाई टोकेर लखेट्न थाल्छन्। यसबाट बच्न गाउँलेहरू अनुहारमा जालीले छोप्छन्। मह सिकार गरेपछि गोलाको सबै मौरी भागेर जान्छ। अर्को वर्ष पनि फेरि फर्काउनका लागि गोलो रहेको ठाउँमा अण्डा दलेर छोड्ने चलन छ। यसको विक्रीबाट स्थानीयबासीले आर्थिक लाभ लिने गर्छन्। सिजनमा झण्डै पाँच छ सय लिटर मह उत्पादन गरेर बिक्री गर्ने गरेको मह व्यवसायी जोन गुरुङको भनाइ छ। गत वर्ष छ सय लिटर उत्पादन भएको थियो। घरघरबाटै प्रति लिटर कम्तिमा तीन हजार रुपैयाँमा बिक्री हुन्छ, उनी भन्छन्, भीरमौरीको मह लाग्ने र नलाग्ने गरी दुई प्रकारको हुन्छ। लाग्नेलाई अलि महंगो पर्छ। नलाग्नेलाई अलि सस्तो पर्छ। सामुहिक रूपमा सिकार गरेको मह बेचिँदैन। काम गर्ने र रमिता हेर्न आउने सबैलाई दामासाहीका दरले बाँड्ने चलन छ। सामुहिक सिकार गरिसकेपछि गाउँबाट अझै धेरै टाढाटाढा रहेको मह भने व्यक्ति व्यक्ति मिलेर सिकार गर्ने चलन छ। जसलाई उनीहरूले बेचेर आर्थिक लाभ लिन्छन्। यहाँबाट देशका ठूला सहरमा र विदेशमा समेत बिक्री हुने गर्छ। भीरमौरीको मह मान्छेले यति मन पराउँछन् र माग यति धेरै आउँछ कि भाग पुर्याएर साध्यै लाग्दैन, जोन गुरुङ भन्छन्। गोरखाका अन्य स्थानमा भन्दा खोर्लामा विशेष महमेला लाग्छ। यहाँको मह सिकारलाई उत्सवको रूपमा मनाउन प्रयास गरिएको धार्चे ३ का वडा अध्यक्ष इन्द्रप्रसाद गुरुङले बताए। वडा कार्यालयले यहाँको महमेलालाई व्यवस्थित गर्न वडा कार्यालयले बजेट छुट्याउँने गर्छ, उनले भने, महमेला लाग्ने ठाउँसम्म आउन गाउँपालिका कार्यालयले प्रधानमन्त्री रोजगार कार्यक्रम अन्तर्गत बजेट बिनियोजन गरेको थियो। वडा कार्यालयले पनि बजेट छुट्याउँने गर्छ। यहाँको मह सिकार अवलोकन गरेर मनोरञ्जन गर्न खोर्ला, खोर्लाबेशी, तातोपानी, उहिया, माछाखोला, लप्सीबोटलगायतका आसपासका क्षेत्रबाट अवलोकनकर्ताहरू आउने गर्छन्। यसको प्रसस्त प्रचार गर्न सके देशी तथा विदेशी पर्यटक भित्र्याउन सकिने उनको भनाइ छ। गाउँपालिका कार्यालयले यहाँको पर्यटन विकास गर्न विभिन्न प्रयास गरिरहेको गाउँपालिका अध्यक्ष सन्तोष गुरुङ बताउँछन्। यो ठाउँ जिल्लाकै मह सिकारको लागि महत्वपूर्ण छ, गुरुङ भन्छन्, त्यसका साथैै निम्रुङखोला छहरा धेरै मनमोहक छ। यहाँ भन्दा माथि ठूलो तातोपानीको मुहान छ। त्यसलाई खोर्लाबेशीसम्म पुर्याउन सकियो भने अझै पर्यटकको आकर्षण बढ्न सक्छ। यी सबै कुरालाई समेटेर पर्यटन विकास गर्न आगामि बर्ष विस्तृत आयोजना प्रतिवेदन बनाउने उनले बताए।"
"प्रदेश २ मा कांग्रेसबाट तीन मन्त्रीले लिए शपथ, माओवादी सरकार बाहिरै","जनकपुरधाम : कांग्रेस तीन मन्त्रालय लिएर जनता समाजवादी पार्टी (जसपा) नेतृत्वको प्रदेश २ सरकारमा सहभागी भएको छ। माओवादी केन्द्र भने मन्त्रालय भागबन्डा नमिल्दा बाहिरै छ। कांग्रेस संसदीय दलका नेता रामसरोज यादव भौतिक पूर्वाधारमन्त्री, ओमप्रकाश शर्मा खानेपानी तथा सिँचाइमन्त्री र वीरेन्द्र सिंह महिला तथा बालबालिकामन्त्री नियुक्त भएका हुन्। जसपाको महन्त ठाकुरराजेन्द्र महतो पक्ष संघीय सरकारमा सहभागी भएपछि यहाँ उपेन्द्र यादव पक्षका मुख्यमन्त्री लालबाबु राउतले एक मन्त्रीसहित तीन राज्यमन्त्रीलाई बर्खास्त गरेका थिए। कांग्रेस र माओवादी केन्द्रलाई सरकारमा ल्याउन मन्त्रालयको संख्या ६ बाट बढाएर १० बनाइएको थियो। मन्त्रिपरिषद्को सोमबार बसेको बैठकले ६ मन्त्रालयलाई फुटाएर १० वटा बनाउने निर्णय गरेको हो। प्रदेश २ मा मुख्यमन्त्री तथा मन्त्रिपरिषद्को कार्यालय, आन्तरिक मामिला तथा सञ्चार मन्त्रालय, अर्थ मन्त्रालय, भौतिक पूर्वाधार तथा यातायात मन्त्रालय, ऊर्जा तथा सिँचाइ मन्त्रालय, सामाजिक विकास मन्त्रालय, उद्योग, पर्यटन तथा वन मन्त्रालय, भूमि व्यवस्था, कृषि तथा सहकारी मन्त्रालय, कानुन न्यान तथा प्रदेशसभा मन्त्रालय, वाणिज्य, आपूर्ति तथा विज्ञान प्रविधि मन्त्रालय र महिला, बालबालिका, युवा तथा खेलकुद मन्त्रालय कायम गरिएको छ। माओवादी केन्द्र भने प्रदेश सरकारमा सहभागी नहुने निष्कर्षमा पुगेको छ। मन्त्रालय भागबन्डामा कुरा नमिल्दा माओवादी सरकारमा सहभागि नभएको प्रदेशसभा सदस्य जगत यादवले बताए। माओवादी केन्द्रबाट वार्ता कार्यदल सदस्य रहेका प्रदेशसभा सदस्य यादवले दुई मन्त्रालय दिने अनौपचारिक सहमति भए पनि एउटा मात्र दिने भनेपछि नजाने निर्णय गरेको बताए। मुख्यमन्त्री लालबाबु राउतले दुईवटा मन्त्रालय दिने सहमति गर्नुभएको थियो, यादवले भने, तर अहिले कानून तथा प्रदेशसभा मामिला मन्त्रालय मात्र दिने भनेपछि सरकारमा जानुको औचित्य नहुँदा बाहिरिएका हौं। उनले सुरुमा उद्योग तथा पर्यटन र महिला तथा खेलकुद मन्त्रालय दिने समझदारी भएको बताए। भने, तर पछि यो दुई मन्त्रालय दिन सक्दैनौं, तपाईहरु कानून तथा प्रदेशसभा मन्त्रालय अहिलेलाई लिनुस् र एक डेढ महिनापछि मन्त्रालय मिलाउँला भनेपछि हामीले लिखित सहमति खोज्यौ। तर, उहाँहरु अनौपचारिक रुपमै सहमतिको प्रस्ताव गरेपछि हामी बैठकबाट बाहिरियौं। उनले अपमानजनक व्यवहार भएकाले सरकारमा जानुको औचित्य नरहेको बताए।"
"स्वास्थ्यमन्त्री तामाङको सम्पत्ति : काठमाडौंसहित १४ ठाउँमा जग्गा, २२ तोला सुन","काठमाडौं : स्वास्थ्य तथा जनसङ्ख्यामन्त्री शेरबहादुर तामाङले सम्पत्ति विवरण सार्वजनिक गरेका छन्। भ्रष्टाचार निवारण ऐन २०५९ को दफा ५० को उपदफा १ अनुसार सार्वजनिक पद धारण गरेको व्यक्तिले पदधारण गरेको मितिले ६० दिनभित्र आफ्नो सम्पत्ति विवरण सार्वजनिक गर्नुपर्ने व्यवस्थाबमोजिम उनले मन्त्रालयको वेवसाइटमा आफ्नो र श्रीमती उषाकला राईको सम्पत्ति विवरण सार्वजनिक गरेका हुन्। उनले सार्वजनिक गरेको विवरणमा उनी र उनकी श्रीमती उषाकला राईको नाममा सिन्धुपाल्चोक र मोरङका विभिन्न १४ स्थानमा जग्गा रहेको उल्लेख छ। मन्त्री तामाङले मन्त्रालयको वेवसाइटमा आफ्नो र श्रीमती उषाकला राईको सम्पत्ति विवरण सार्वजनिक गरेका छन्। यही जेठ २१ गते विस्तार गरिएको मन्त्रिमण्डलमा स्वास्थ्यमन्त्रीमा नियुक्त तामाङले सार्वजनिक गरेको सम्पत्तिविवरण अनुसार तामाङ दम्पतीका सिन्धुपाल्चोक र मोरङका विभिन्न १४ स्थानमा जग्गा रहेको उल्लेख छ । तामाङको नाममा अंशवापत प्राप्त पैतृक जग्गा तीन र श्रीमती राईका नाममा ११ ठाउँमा छ । उषाकला राईको नाममा गोकर्णेश्वर नगरपालिका ८ मा तीन आना जग्गामा बनेको अढाइतले घर छ । यस्तै मन्त्री तामाङसँग २२ तोला सुन रहेको उल्लेख छ । उनका अनुसार सुन पुख्र्यौली र खरीद गरिएको दुवैथरि भएको सम्पति हो। यसैगरी, मन्त्री तामाङले आफूसँग ३ वटा मोबाइल र २ वटा ल्यापटप भएको उल्लेख गरेका छन्। यसैगरी तामाङको नाममा एउटा मोटरसाइकल र उषाकला राईको नाममा एउटा कार रहेको सम्पति विवरणमा उल्लेख छ।"
ओलीको एकता आह्वान राजाको अपील जस्तै : झलनाथ खनाल,"ओखलढुंगा : पूर्वप्रधानमन्त्री एवम् एमाले वरिष्ठ नेता झलनाथ खनालले केपी ओलीको अहंकारवादले पार्टीको एकता असम्भव बन्दै गएको बताएका छन् । वर्तमान राजनीतिक संकट, भावी चुनौती र विद्यार्थीहरुको भूमिका विषयक भर्चुअल छलफलमा बोल्दै नेता खनालले ओलिको ६ बुँदे आह्वान राजामहाराजको इतियार (अपील) जस्तो भएको टिप्पणाी गरे । ओलीको अहंकार र अस्थिर प्रवृतिले संविधान, गणतन्त्र र पार्टी नै ध्वस्त भएको छ, एकताको आह्वान सामन्ती राजामहाराजको जस्तो इतियार मात्रै हो, उनले भने । ओली सामन्तवादको नाइकेजस्तो बन्न थालेको खनालको टिप्पणी छ । उनले थपे, सामान्तवादी शासनमा एउटाले शासन गर्छ, अरुले उसको आदेश चुपचाप सुनेर मान्छ, ओली ठिक त्यही बाटोमा अघि बढे । तीन वर्षमा १८ पटक मन्त्रिपरिषद पुनर्गठन भएको, नागरिकता वितरण चकलेट होइन भनेको तीन वर्षपछि आफैंले अध्यादेश ल्याएर राष्ट्रघात गरेको आरोप खनालले ओलीमाथि लगाएका छन् । एमाले नेपालखनाल निकट अनेरास्ववियुको केन्द्रीय कमिटीले आयोजना गरेको भर्चुअल कार्यक्रममा सम्बोधन गर्दै खनालले अस्थिरता र अराजकताको कारण ओलीको विस्थापनपछि मात्र संकटको समाधान हुने दाबी गरे । सो कार्यक्रममा कांग्रेस नेता गगन थापाले राष्ट्रिय संकट प्रधनमन्त्री केपी ओली आफैं रहेको तर्क गर्दै उनको विस्थापन संसद पुनस्र्थापनाबाट हुने बताए । थापाले संसद पुनस्र्थापनाको विकल्प नभएको दाबी गरे । नेकपा माओवादी केन्द्रका नेता लेखनाथ न्यौपानेले अहिलेको मूल संकट स्वास्थ्य भए पनि त्यो भन्दा पनि राजनीतिक तथा संवैधानिक संकट गम्भीर रहेको बताए । उनले देशभित्रका र बाहिरका संविधान, लोकतन्त्र र गणतन्त्र विरोधी शक्तिहरु एकै ठाउँमा देखिएको बताए ।"
नैनकला थापा सरकारको प्रवक्ता,काठमाडौं : नैनकला थापा सरकारको प्रवक्ता नियुक्त भएकी छन्। प्रधानमन्त्री केपी ओली नेतृत्वको सरकारमा बिहीबार सञ्चार तथा सूचना प्रविधि मन्त्रालको जिम्मेवारी पाएकी थापा सरकारको प्रवक्ता बनेकी हुन्। मन्त्रिपरिषाद्ले पूर्णता पाएपछि बिहीबार साँझ पहिलो पटक बसेको मन्त्रिपरिषद् बैठकले थापालाई सरकारको प्रवक्ताको जिम्मेवाारी दिएको हो। प्रधानमन्त्रीका प्रेस सल्लाहकार सूर्य थापाका अनुसार मन्त्रिपरिषद्ले पूर्णता पाएपछि बसेको पहिलो बैठकले थापालाई सरकारको प्रवक्ताको जिम्मेवारी दिएको हो। पूर्वगृहमन्त्री रामबहादुर थापा बादल पत्नी थापा पहिलो महिला सञ्चार मन्त्री बनेकी हुन् । सँगै उनले सरकारकाे प्रवक्ताको जिम्मेवारीसमेत पाएकी छन् ।
जब मन्त्री पद गयो,"बर्दिबास : मन्त्री हुँदा तीनवटा जिप र तीनवटा मोटरसाइकल प्रयोग गर्थे जितेन्द्र सोनल। प्रदेश २ का भौतिक पूर्वाधार विकासमन्त्री पदबाट बर्खास्त भएपछि सोनल मधेस भवनबाट मोटरसाइकल चढेर घर फर्किएका छन्। त्यस क्रममा सोनलले दाहिने हातमा ब्रिफकेस र काँधमा हाते झोला लिएका थिए। जेठ २३ गते राति बर्खास्तीमा परेका उनी त्यसको भोलिपल्ट बिहान मन्त्री क्वाटर छाडेका हुन्। तत्कालीन राजपा र समाजवादी पार्टीको साझेदारीमा ३ फागुन २०७४ मा लालबाबु राउतको नेतृत्वमा प्रदेश सरकार गठन भएको थियो। तत्कालीन राजपा अध्यक्ष मण्डलका सदस्य महन्थ ठाकुरको कोटाबाट सोनल भौतिक पूर्वाधार विकासमन्त्री बनेका थिए। सरकार छाड्दा सोनलले जनताबाट सहानभूति पाउँछु भनेर इमानदारी नाटक गरेको एमाले प्रदेशसभा सदस्य शारदा थापाको टिप्पणी छ। मोटरसाइकलमा चढेर मन्त्री क्वाटरबाट घर फर्किंदा इमान्दार हुने हो र ?, थापाले भनिन्, उहाँ मन्त्री भएपछि जनतालाई कहिले सम्झिनुभयो ? इमानदारी देखाउनुभयो ? उहाँको मन्त्रालयको बजेट विनियोजन र उहाँको व्यवहार सबैलाई थाहा छ।इमानजमानको राजनीति गर्नेहरूको प्रवृत्ति हरेक कदमबाट झल्किने माओवादी केन्द्र प्रदेश २ का सदस्य शंकर महतोको भनाइ छ। जनतालाई भ्रमित गर्न सोनलले आफूलाई सभ्य, इमानदार, मीतव्ययी, अनुशासित र सुशासित छु भनी देखाउन गरेको एक अभिनय मात्रै हो, महतोले भने। जसपाको महन्थ ठाकुर पक्ष प्रधानमन्त्री केपी शर्मा ओली नेतृत्वको सरकारमा गएपछि त्यसको असर प्रदेश २ मा देखिएको छ। मुख्यमन्त्री लालबाबु राउतले ठाकुर पक्षका एक मन्त्री र तीन राज्यमन्त्रीलाई कार्यसम्पादन सन्तोषजनक नभएको भन्दै जेठ २३ गते राति बर्खास्त गरेका थिए।"
"प्रदेश २ मा कांग्रेसबाट तीन मन्त्रीले लिए शपथ, माओवादी सरकार बाहिरै","जनकपुरधाम : कांग्रेस तीन मन्त्रालय लिएर जनता समाजवादी पार्टी (जसपा) नेतृत्वको प्रदेश २ सरकारमा सहभागी भएको छ। माओवादी केन्द्र भने मन्त्रालय भागबन्डा नमिल्दा बाहिरै छ। कांग्रेस संसदीय दलका नेता रामसरोज यादव भौतिक पूर्वाधारमन्त्री, ओमप्रकाश शर्मा खानेपानी तथा सिँचाइमन्त्री र वीरेन्द्र सिंह महिला तथा बालबालिकामन्त्री नियुक्त भएका हुन्। जसपाको महन्त ठाकुरराजेन्द्र महतो पक्ष संघीय सरकारमा सहभागी भएपछि यहाँ उपेन्द्र यादव पक्षका मुख्यमन्त्री लालबाबु राउतले एक मन्त्रीसहित तीन राज्यमन्त्रीलाई बर्खास्त गरेका थिए। कांग्रेस र माओवादी केन्द्रलाई सरकारमा ल्याउन मन्त्रालयको संख्या ६ बाट बढाएर १० बनाइएको थियो। मन्त्रिपरिषद्को सोमबार बसेको बैठकले ६ मन्त्रालयलाई फुटाएर १० वटा बनाउने निर्णय गरेको हो। प्रदेश २ मा मुख्यमन्त्री तथा मन्त्रिपरिषद्को कार्यालय, आन्तरिक मामिला तथा सञ्चार मन्त्रालय, अर्थ मन्त्रालय, भौतिक पूर्वाधार तथा यातायात मन्त्रालय, ऊर्जा तथा सिँचाइ मन्त्रालय, सामाजिक विकास मन्त्रालय, उद्योग, पर्यटन तथा वन मन्त्रालय, भूमि व्यवस्था, कृषि तथा सहकारी मन्त्रालय, कानुन न्यान तथा प्रदेशसभा मन्त्रालय, वाणिज्य, आपूर्ति तथा विज्ञान प्रविधि मन्त्रालय र महिला, बालबालिका, युवा तथा खेलकुद मन्त्रालय कायम गरिएको छ। माओवादी केन्द्र भने प्रदेश सरकारमा सहभागी नहुने निष्कर्षमा पुगेको छ। मन्त्रालय भागबन्डामा कुरा नमिल्दा माओवादी सरकारमा सहभागि नभएको प्रदेशसभा सदस्य जगत यादवले बताए। माओवादी केन्द्रबाट वार्ता कार्यदल सदस्य रहेका प्रदेशसभा सदस्य यादवले दुई मन्त्रालय दिने अनौपचारिक सहमति भए पनि एउटा मात्र दिने भनेपछि नजाने निर्णय गरेको बताए। मुख्यमन्त्री लालबाबु राउतले दुईवटा मन्त्रालय दिने सहमति गर्नुभएको थियो, यादवले भने, तर अहिले कानून तथा प्रदेशसभा मामिला मन्त्रालय मात्र दिने भनेपछि सरकारमा जानुको औचित्य नहुँदा बाहिरिएका हौं। उनले सुरुमा उद्योग तथा पर्यटन र महिला तथा खेलकुद मन्त्रालय दिने समझदारी भएको बताए। भने, तर पछि यो दुई मन्त्रालय दिन सक्दैनौं, तपाईहरु कानून तथा प्रदेशसभा मन्त्रालय अहिलेलाई लिनुस् र एक डेढ महिनापछि मन्त्रालय मिलाउँला भनेपछि हामीले लिखित सहमति खोज्यौ। तर, उहाँहरु अनौपचारिक रुपमै सहमतिको प्रस्ताव गरेपछि हामी बैठकबाट बाहिरियौं। उनले अपमानजनक व्यवहार भएकाले सरकारमा जानुको औचित्य नरहेको बताए।"
सेवा चुस्त पार्न गृहमन्त्री अधिकारीको निर्देशन,काठमाडौं : नवनियुक्त गृहमन्त्री खगराज अधिकारीले गृह प्रशासनको सेवालाई चुस्त र प्रभावकारी बनाउन निर्देशन दिएका छन्। गृह मन्त्रालयमा बिहीबार पदभार ग्रहणपछि निर्देशन दिँदै मन्त्री अधिकारीले मातहतका निकायले सेवाको प्रकृति अनुसार २४ सै घण्टा सेवा दिनुपर्ने बताए। अधिकारीले मन्त्रालयमा आएका काम छिटो र छरितो रुपमा सम्पादन गर्न र सेवाग्राहीलाई ढिलासुस्ती नगर्न पनि निर्देशन दिँदै त्यस्ता गतिविधि पाइए कारवाही गर्ने चेतावनीसमेत दिए। गृहमन्त्री अधिकारीको निर्देशन अनुसार बिहीबार नै ७७ वटै जिल्ला प्रशासन कार्यालयमा परिपत्र गरिएको मन्त्रालयले जनाएको छ। अधिकारीले चुस्त प्रशासनको प्रत्याभूति दिलाउन मातहतका कर्मचारीलाई निर्देश दिएका हुन्। मन्त्री अधिकारीले गृहका कर्मचारी र सुरक्षा निकाय २४सै घण्टा खटिनुपर्ने उल्लेख गर्दै कार्यालयसमय भनेर पन्छिन नहुनेमा जोड दिए। उनले शान्तिसुरक्षा सबल बनाउन प्रहरी अधिकारीलाई समेत निर्देशन दिए। नेपालको सीमा सुरक्षा प्रभावकारी बनाउनुपर्नेमा जोड दिँदै मन्त्री अधिकारीले आफ्नो भूमि सुरक्षाको प्रतिबद्धतासमेत जनाएका छन्। रासस
कर्णालीका पदमुक्त चार सांसदको पुनर्वहाली,"सुर्खेत : कर्णालीमा फ्लोर क्रस गरेपछि कारबाहीमा परेका एमालेका सांसदहरुलाई सर्वोच्च अदालतले पुनर्वहाली गरिदिएको छ। एमालेले कारबाही गरेपछि पदमुक्त भएका प्रकाश ज्वाला, अम्मरबहादुर थापा, कुर्मराज शाही र नन्दसिंह बुढालाई सर्वोच्चले सांसद पदमा पुनर्वहाली गरिदिएको हो। गत वैशाख ३ गते मुख्यमन्त्री महेन्द्रबहादुर शाहीले प्रदेश सभामा विश्वासको मत लिएका थिए। त्यसक्रममा एमालेको माधव नेपाल पक्षका चारजना सांसदहरुले फ्लोर क्रस गरेर माओवादी नेतृत्वको प्रदेश सरकार जोगाइदिएका थिए। त्यसपछि पार्टीको ह्वीप उलंघन गरेको भन्दै एमालेले चारै जनालाई सांसद पद र पार्टीको साधारण सदस्यबाटसमेत हटाएको थियो। तर सर्वोच्चले बिहीवार उक्त कारबाही तत्काल कार्यान्वयन नगर्न प्रदेशसभा सचिवालयको नाममा अन्तरिम आदेश दिएको छ। आफूहरुमाथि गरिएको कारबाहीविरुद्ध सांसदहरु अदालतमा पुगेको थिए। उक्त रिटमाथि सुनुवाइ गर्दै सर्वोच्च अदालतका न्यायाधीश प्रकाशमानसिंह राउतको एकल इजलासले उनीहरुलाई कारबाही गर्ने निर्णय कार्यान्वयन नगर्न प्रदेशसभा सचिवालयको नाममा आदेश दिएको हो। सर्वोच्चले रिट निवेदनको अन्तिम टुंगो नलागेसम्म निवेदकहरुलाई कर्णाली प्रदेशसभाको सदस्य तथा नेकपा एमाले कर्णाली प्रदेश संसदीय दलको सदस्य पदको हैसियतमा काम गर्न दिन आदेश दिएको हो। नेकपा हुँदा माओवादीको नेतृत्वमा एमाले पनि सरकारमा थियो। तर नेकपा विभाजन भएसँगै कर्णाली सरकारबाट एमाले बाहिरिएको थियो। यद्यपी माधव नेपाल पक्षले पनि सरकारलाई आफूहरुको समर्थन कायमै रहेको बताउँदै आएको थियो। त्यहीक्रममा वैशाख ३ गते चार जना सांसदले फ्लोर क्रस गरेपछि शाही नेतृत्वको प्रदेश सरकार जोगिएको थियो। एमालेको निर्णयपछि प्रदेशसभा सचिवालयले बैशाख १३ गते उनीहरु चारै जना पदमुक्त भएको पत्र सार्वजनिक गरेको थियो। ज्वाला सल्यान प्रदेशसभा (ख), बुढा डोल्पा प्रदेशसभा (क), शाही कालिकोट प्रदेशसभा (क) र थापा दैलेख क्षेत्र नं १ (ख) बाट निर्वाचित सांसद हुन्। हाल ज्वालाबाहेक शाही, बुढा र थापा कर्णाली प्रदेश सरकारका मन्त्री बनेका छन्। उनीहरुलाई मुख्यमन्त्री शाहीले बैशाख ४ गते मन्त्रीमा नियुक्त गरेका थिए। सर्वाेच्च अदालतले पुनर्वहाली गरेपछि सांसद प्रकाश ज्वालाले सत्यको जीत भएको प्रतिक्रिया दिएका छन्। ज्वालाले भने, हामी सत्यको पक्षमा भएकै कारण अदालतले पनि हाम्रो पुनर्वहाली गरिदियो। अदालतले आफूहरु सत्यकै पक्षमा रहेको पुष्टि गरी दिएको उनको प्रतिक्रिया छ। कारबाही गरिएका सांसदहरुको पुनर्वहालीसँगै कर्णाली प्रदेशसभामा पुन ः नेकपा (एमाले) को एकल बहुमत फर्किएको छ। अदालतको आदेशपछि प्रदेश सभा ३९ सदस्यीय बनेको छ। हाल कायम रहेको ३९ सदस्यीय प्रदेश सभामा सभामुख राजबहादुर शाहीसहित एमालेका सांसदको संख्या २० पुगेको छ। प्रदेशसभामा माओवादी केन्द्रका १२, काँग्रेसका ६ र राप्रपाका एकजना सांसद छन्।"
मन्त्रिपरिषद्ले पायो पूर्णता : सात मन्त्री र एक राज्यमन्त्रीले लिए शपथ,"काठमाडौं : केपी ओली नेतृत्वको मन्त्रिपरिषद्ले पूर्णता पाएको छ। बिहीबार नियुक्त सात मन्त्री र एक राज्यमन्त्रीले शपथ लिएसँगै ओली सरकारले पूर्णता पाएको हो। राष्ट्रपति कार्यालय शीतल निवासमा राष्ट्रपति विद्यादेवी भण्डारी सात मन्त्रीलाई पद तथा गोपनीयताको शपथ ग्रहण गराएकी छन्। बिहीबार नै प्रधानमन्त्री ओलीले एक राज्यमन्त्रीलाई पद तथा गोपनीयताको शपथ ग्रहण गराएसँगै ओली नेतृत्वको सरकारले पूर्णता पाएको हो। ओलीले बिहीबार जनता समाजवादी पार्टी (जसपा) र पूर्वमाओवादी खेमाका नेतालाई मन्त्री बनाएका हुन्। ओलीले मन्त्री र राज्यमन्त्री गरी थप आठ जनालाई सहभागी गराई २५ सदस्यीय मन्त्रिपरिषद्लाई पूर्णता दिएक हुन् । यही जेठ ८ गते प्रतिनिधिसभाको विघटनपछि यो दोस्रो पटक मन्त्रिपरिषद्को विस्तार हो । विस्तारित मन्त्रिपरिषद्मा रक्षा मन्त्रालय प्रधानमन्त्री केपी शर्मा ओलीले राखेका छन् । बिहीबार गृहमा खगराज अधिकारी, उद्योग, वाणिज्य तथा आपूर्तिमा राजकिशोर यादव, सञ्चार तथा सूचना प्रविधिमा नैनकला थापा, कृषि तथा पशुपछी विकासमा ज्वालाकुमारी साह, वन तथा वातावरणमा नारदमुनि राना, सङ्घीय मामिला तथा सामान्य प्रशासनमा गणेशकुमार पहाडी र प्रधानमन्त्री तथा मन्त्रिपरिषद्को कार्यालय हेर्ने गरी मोहन बानियाा मन्त्रीको रुपमा शपथ लिएका छन् । प्रधानमन्त्री ओलीले आशाकुमारी विकलाई वन तथा वातावारण मन्त्रालयको राज्यमन्त्री नियुक्त गरेकी छन् ।"
अब छिटोछरितो बहस,"काठमाडौं : सर्वोच्च अदालतले प्रतिनिधिसभा विघटनसम्बन्धी रिटको सुनुवाइ अब छिटोछरितो ढंगले अघि बढाउने भएको छ। सर्वोच्चको संवैधानिक इजलासले बुधबार सुनुवाइ कार्यलाई अनावश्यक रूपमा लम्बिन नदिने गरी आदेश जारी गरेको छ। इजलाससमक्ष बहस छलफल गर्ने प्रयोजनका लागि रिट निवेदकतर्फका कानुन व्यवसायीहरूका लागि सुरु बहसका सन्दर्भमा बढीमा १२ (बाह्र) घण्टा (कार्यसमय) र प्रत्यर्थीहरूको तर्फबाट बहस जिकिर समाप्त भएपछि प्रत्युत्तर बहसका लागि कुल तीन घण्टा समय गरी कुल (अधिकतम) १५ घण्टा बहसका लागि समय प्रदान गरिनेछ, आदेशमा लेखिएको छ, अदालतको सहयोगीका रूपमा उपस्थित हुनुहुने कानुन व्यवसायीका लागि जनही आधा घण्टाका दरले चार जनाको लागि कुल दुई घण्टा मात्र बहसका लागि समय प्रदान हुनेछ। अदालतबाट समय विभाजन गर्नुपर्ने अवस्था आए सरकारी वकिलका लागि कुल सात घण्टा ३० मिनेट र प्रत्यर्थीहरूतर्फका अन्य सबै कानुन व्यवसायीका लागि कुल सात घण्टा ३० मिनेट समय निर्धारण गरिने आदेशमा छ। माथि उल्लिखित समयावधि विवादका पक्ष विपक्षका तर्फबाट इजलाससमक्ष गरिने बहसका लागि तोकिएको अधिकतम समय हो, आदेशमा लेखिएको छ, सोभन्दा बढी समय प्रदान हुन नसक्ने भएकाले विवादका पक्षहरू तथा सरकारी वकिलहरूलगायत सबै कानुन व्यवसायीहरूबाट तदअनुसार समय व्यवस्थापन मिलाई न्यायसम्पादन प्रक्रियामा सहयोग प्राप्त हुने कुरामा समेत यस इजलासले अपेक्षा राखेको छ। इजलासले बुधबार विपक्षीका नाममा कारण देखाउ आदेश जारी गर्दै सात दिनभित्र महान्यायाधिवक्ताको कार्यालयमार्फत लिखित जवाफ पेस गर्न भनेको छ। निवेदकहरूले उठाउनुभएका संवैधानिक तथा कानुनी प्रश्नहरूको विषय र प्रकृृतिबाट सबै प्रश्नहरूको अन्तिम सुनुवाइ हुँदाका अवस्थामा निरुपण गरिनु मनासिव देखिएकाले अहिले निवेदन मागबमोजिम अन्तरिम आदेश जारी गरिरहन परेन, आदेशमा लेखिएको छ। यस्तै, प्रतिनिधिसभा विघटनसम्बन्धी जेठ ७ को नेपाल सरकार, मन्त्रिपरिषद्को निर्णय, प्रधानमन्त्रीले गरेको सिफारिस, तदनुसार राष्ट्रपतिबाट भएको निर्णयसम्बन्धी फाइल कागजात सम्बन्धित कार्यालयहरूबाट सात दिनभित्र अनिवार्य झिकाई मिसिल सामेल राख्नुपर्ने आदेशमा उल्लेख छ। निरन्तर सुनुवाइ प्रक्रिया अपनाई अन्तिम सुनुवाइ गर्ने गरी असार ९ गतेका लागि पेसी तोकिएको छ। निवेदनमा उठाइएका प्रश्नहरू सार्वजनिक महत्वको देखिएको र विवादित विषयवस्तुको प्रकृतिबाट चाँडो किनारा लगाउनु आवश्यक देखिएको इजलासको ठहर छ। इजलासले एमिकस क्युरीको माग गरेको छ। नेपाल बार एसोसिएसन र सर्वोच्च अदालत बारबाट दुईदुई जना वरिष्ठ अधिवक्ताको सहयोग उपलब्ध गराउन भनिएको छ। बहसमा सहभागी हुने कानुन व्यवसायीले नियमावलीको नियम २१ को उपनियम ७ बमोजिम असार १० गतेभित्र लिखित बहसनोट पेस गर्नुपर्नेछ। प्रतिनिधिसभा विघटनसम्बन्धी रिटको सुनुवाइ जेठ १४ गते प्रारम्भ भएको थियो। तर, इजलास गठनको विषयमा विवाद भएपछि नियमित सुनुवाइमा अघि बढ्न सकेको थिएन। बुधबार रिट निवेदक शेरबहादुर देउवातर्फबाट कानुन व्यवसायीले बहस सुरु गरेका थिए। सुरुमै न्यायाधीश ईश्वर खतिवडाले वरिष्ठ अधिवक्ता शम्भु थापालाई अन्तरिम आदेश माग्नुभएको छ। अन्तरिम आदेश दिने आधार के हो ? भन्दै प्रश्न गरेका थिए। वरिष्ठ अधिवक्ता थापाले सरकार बन्न सक्ने नसक्ने जाँच गर्ने प्रतिनिधिसभामा नगएर आफैं निर्णय गर्ने अधिकार राष्ट्रपति र प्रधानमन्त्रीलाई नभएको जिकिर गरे। राष्ट्रपति र प्रधानमन्त्री मिलेर सरकार बन्न सक्ने आधार छैन भनेर निर्णय गर्न मिल्ने कहाँ लेखेको छ र, थापाले भने, त्यसका लागि प्रतिनिधिसभामा जानुपर्यो नि ! त्यहाँ नगइकन आफंैले निर्णय गर्ने अधिकार कहाँबाट आयो ? उनले १ सय ४६ जना सांसद लाइन लागेर उपस्थित भएकाले पनि प्रष्ट भएको बताएका थिए। वरिष्ठ अधिवक्ता महादेव यादवले संविधानको धारा ७६(५) बमोजिम सरकार बने पनि घोषणा नगरिएको जिकिर गरे। सरकार बन्न नसक्ने अवस्था भएको हो कि राष्ट्रपतिले सरकार नबनाइ दिएको हो। सरकार बनिसकेको थियो। घोषणा गर्न बाँकी थियो। तर, राष्ट्रपतिबाट त्यो घोषणा भएन्, यादवले जिकिर गर्दै भने, त्यो कुरालाई अदालतले प्रष्ट पार्नुपर्छ।"
सर्वोच्च अदालतको अन्तरिम आदेश: नागरिकता विधेयक तत्काल कार्यान्वयन नगर्नू,"काठमाडौँ: सर्वोच्च अदालतको संवैधानिक इजलासले नागरिकता अध्यादेश तत्काल कार्यान्वयन नगर्न अन्तरिम आदेश दिएको छ। संविधानद्वारा बन्देज सीमा नाघेर अध्यादेश पारित गर्न नमिल्ने भन्दै अदालतले फैसला सुनाएको छ । अध्यादेश विरुद्धमा छुट्टाछुट्टै परेका रिटमाथि सुनुवाइ गर्दै संवैधानिक इजलासले सात दिनभित्र लिखित जवाफ पेश गर्न समेत नेपाल सरकारलाई आदेश दिएको छ । प्रधानन्यायाधीश चोलेन्द्र शमशेर जबरा सहित न्यायाधीशहरू दीपककुमार कार्की, मीरा खड्का, हरिकृष्ण कार्की र ईश्वरप्रसाद खतिवडाको संवैधानिक इजलासले बिहीबार यस्तो फैसला गरेको हो । वरिष्ठ अधिवक्ता बोर्णबहादुर कार्की तथा अधिवक्ताहरू विष्णुकुमार गिरी, रामबहादुर शाही, कुलबहादुर बोगटी, वीरभद्र जोशी र मौलिक जरोकिलो पार्टीका उपमहासचिव लक्ष्मण पोखरेलले सरकारले ल्याएको नागरिकता सम्बन्धी अध्यादेश विरद्धमा छुट्टाछुट्टै रिट निवेदन दायर गरेका थिए । कुनै पनि अध्यादेश संघीय संसदबाट पारित गर्न अनिवार्य भएको संवैधानिक व्यवस्था उद्धृत गर्दै नागरिकता विधेयक तत्काल कार्यान्वयन नगर्न अदालतले अन्तरिम आदेश दिएको हो। सरकारले नागरिकता सम्बन्धी अध्यादेश जारी गर्न ६ जेठमा सिफारिस गरे बमोजिम राष्ट्रपति विद्यादेवी भण्डारीले ९ जेठमा अध्यादेश जारी गरेकी थिइन्। 'शासकीय सुविधा वा अमुक राजनीतिक उद्देश्य प्राप्तिका लागि संसदलाई छलेर अध्यादेश जारी गर्दा त्यसबाट विधायिकाको अधिकार र प्रभावकारितामा अनुचित हस्तक्षेप पैदा गरेको अवस्था पैदा हुनसक्छ' संवैधानिक इजलासको फैसलामा उल्लेख छ ।"
"संसद् विघटन विरुद्धको मुद्दा : जारी भएन अन्तरिम आदेश, सात दिनभित्र जवाफ पेस गर्नुपर्ने","काठमाडौं : सर्वोच्च अदालतको संवैधानिक इजलासले बुधबार प्रतिनिधिसभा विघटनसम्बन्धी रिटमा विपक्षीका नाममा कारण देखाउ आदेश जारी गरेको छ। इजलासले सात दिनभित्र महान्यायाधिवक्ताको कार्यालयमार्फत लिखित जवाफ पेस गर्न भनेको हो। इजलासले प्रतिनिधिसभा विघटनसम्बन्धी जेठ ७ को नेपाल सरकार मन्त्रिपरिषद्को निर्णय, प्रधानमन्त्रीले गरेको सिफारिस, राष्ट्रपतिबाट भएको निर्णयसम्बन्धी कागजात सात दिनभित्र मिसिलमा सामेल गर्न आदेश गरेको छ। निवेदकहरुले उठाउनुभएका संवैधानिक तथा कानुनी प्रश्नहरुको विषय र प्रकृृतिबाट सबै प्रश्नहरुको अन्तिम सुनुवाइ हुँदाका अवस्थामा निरुपण गरिनु मनासिव देखिएकाले अहिले निवेदन मागबमोजिम अन्तरिम आदेश जारी गरिरहन परेन, आदेशमा लेखिएको छ। निरन्तर सुनुवाइ प्रक्रिया अपनाई अन्तिम सुनुवाइ गर्ने गरी असार ९ गतेका लागि पेसी तोकिएको छ। निवेदनमा उठाइएका प्रश्नहरु सार्वजनिक महत्वको देखिएको र विवादित विषयवस्तुको प्रकृतिबाट चाँडो किनारा लगाउनु आवश्यक देखिएको इजलासको ठहर छ। आदेशअनुसार रिट निवेदकतर्फका कानुन व्यवसायीका लागि सुरु बहसका सन्दर्भमा बढीमा १२ घण्टा र प्रत्यर्थीहरुका तर्फबाट बहस जिकिर समाप्त भएपछि प्रत्युत्तर बहसका लागि तीन घण्टा गरी १५ घण्टा बहसका लागि समय प्रदान गरिनेछ। सरकारी वकीलहरुसहित प्रत्यर्थीहरुतर्फका सवै कानून व्यवसायीहरुका लागि १५ घण्टा मात्र समय प्रदान गरिने आदेश भएको हो। अदालतको सहयोगीका रुपमा उपस्थित हुने कानून व्यवसायीका लागि प्रत्येकलाई आधा घण्टाको समय दिइनेछ। पक्ष विपक्ष तर्फवाट इजलाशमा लागि उपस्थित हुने कानून व्यवसायीले निर्धारित समयसीमाभित्र बहस गरिसक्नुपर्नेछ। सर्वोच्च अदालत (संवैधानिक इजलास सञ्चालन) नियमावली २०७२ को नियम २१ को उपनियम १० बमोजिम प्रमुख कानून व्यवसायी र अन्य कानून व्यवसायीको संख्या, बहस गर्ने बुँदा एकीन गर्ने र उपरोक्त समय सिमाभित्र सिमित रही आपसमा समय विभाजन गरी बहस व्यवस्थापन गर्ने गरिने आदेशमा उल्लेख छ। यसका लागि सम्वन्धित पक्षका कानून व्यवसायीले नै आपसमा समन्वय गर्नुपर्नेछ। कानून व्यवसायीबीच सहमति कायम हुन नसकी अदालतबाट समय विभाजन गर्नुपर्ने अवस्थामा सरकारी वकीलहरुका लागि कूल सात घण्टा तीस मिनेट र प्रत्यर्थीहरुतर्फका अन्य सवै कानून व्यवसायीका लागि कूल सात घण्टा तीस मिनेट समय निर्धारण गरिने बताइएको छ। इजलासले एमीकस क्यूरीको माग गरेको छ। नेपाल बार एशोसिएशन र सर्वोच्च अदालत बारबाट दुई दुई जना वरिष्ठ अधिवक्ताको सहयोग उपलब्ध गराउन भनिएको छ। बहसमा सहभागी हुने कानुन व्यवसायीले नियमावलीको नियम २१ को उपनियम ७ बमोजिम असार १० गतेभित्र लिखित बहसनोट पेश गर्नुपर्नेछ। प्रतिनिधिसभा विघटनसम्वन्धी रिटको सुनुवाई जेठ १४ गते प्रारम्भ भएको थियो। तर, इजलास गठनको विषयमा विवाद भएपछि नियमित सुनुवाइमा अघि बढ्न सकेको थिएन। बुधबार रिट निवेदक शेरबहादुर देउवातर्फबाट कानुन व्यवसायीले बहस सुरु गरेका थिए। सुरुमै न्यायाधीश ईश्वर खतिवडाले वरिष्ठ अधिवक्ता शम्भु थापालाई अन्तरिम आदेश माग्नुभएको छ। अन्तरिम आदेश दिने आधार के हो ? भन्दै प्रश्न गरेका थिए। वरिष्ठ अधिवक्ता थापाले सरकार बन्न सक्ने नसक्ने जाँच गर्ने प्रतिनिधिसभामा नगएर आफै निर्णय गर्ने अधिकार राष्ट्रपति र प्रधानमन्त्रीलाई नभएको जिकिर गरे। राष्ट्रपति र प्रधानमन्त्री मिलेर सरकार बन्न सक्ने आधार छैन भनेर निर्णय गर्न मिल्ने कहाँ लेखेको छ र, थापाले भने, त्यसका लागि प्रतिनिधिसभामा जानुपर्यो नि ! त्यहाँ नगइकन आफैले निर्णय गर्ने अधिकार कहाँबाट आयो ? उनले १४६ जना सांसदहरु लाइन लागेर उपस्थित भएकाले पनि प्रष्ट भएको बताएका थिए। वरिष्ठ अधिवक्ता महादेव यादवले संविधानको धारा ७६(५) बमोजिम सरकार बने पनि घोषणा नगरिएको जिकिर गरे। सरकार बन्न नसक्ने अवस्था भएको हो कि राष्ट्रपतिले सरकार नबनाइ दिएको हो। सरकार बनिसकेको थियो। घोषणा गर्न बाँकी थियो। तर, राष्ट्रपतिबाट त्यो घोषणा भएन्, यादवले जिकिर गर्दै भने, त्यो कुरालाई अदालतले प्रष्ट पार्नुपर्छ। रिट निवदेकले जेठ ७ र ८ गतेको निर्णय स्थगन, निर्वाचन रोक्न र यस सम्बन्धीका गतिविधि रोक्न, ७६(५) अन्तर्गतको प्रक्रियामा प्रतिनिधिसभाको सदस्यको हैसियतको कारणले हस्ताक्षर गरेको सांसदहरुलाई कुनै कारबाही गर्न नपाउने लगायतका मागहरु राखेर अन्तरिम आदेशका लागि माग गरेका थिए। प्रतिनिधिसभा विघटनसम्बन्धी ३० वटा रिट सर्वोच्चमा परेका छन्। देउवाको रिट निवेदनलाई मूल निवेदन मानेर सुनुवाइ गर्ने इजलासको तयारी छ।"
गण्डकी प्रदेशका मुख्यमन्त्री गुरुङले आज विश्वासको मत लिँदै,"पोखरा : मुख्यमन्त्री पृथ्वीसुब्बा गुरुङले बिहीबार विश्वासको मत लिँदैछन्। वैशाख २९ गते मुख्यमन्त्री नियुक्त भएका सुब्बाले ३० दिनभित्र विश्वासको मत लिनुपर्ने संवैधानिक प्रावधानको पालना गर्न मत लिन मंगलबार प्रदेशसभामा पत्र दिएका थिए। गुरुङ प्रदेशसभामा सबैभन्दा ठूलो दलको नेताको हैसियतमा मुख्यमन्त्री बनेका हुन् । माओवादी चैत २५ मा सरकारबाट बाहिरिएपछि मुख्यमन्त्री गुरुङले २६ वैशाखमा राजीनामा गरेका थिए। त्यसपछि २ वा २ भन्दा बढी दलको सरकार गठनका लागि भएको आह्वानमा कसैले बहुमत पुऱ्याउन नसकेपछि संविधानको धारा १६७ को ३ अनुसार प्रदेश प्रमुख सीताकुमारी पौडेलले गुरुङलाई नै मुख्यमन्त्री नियुक्त गरेकी थिइन्। मुख्यमन्त्री गुरुङले विश्वासको मत प्राप्त गर्न प्रदेशसभाका ६० मध्ये ३१ सदस्यको साथ पाउनुपर्छ। तर, उनको दल एमालेसँग २७ जना सांसद छन् । एकजना स्वतन्त्रको समर्थन पनि गुरुङलाई छ। ३ सांसद रहेको जनमोर्चाको केन्द्रीय कमिटीले आफ्ना सांसदलाई गुरुङको विपक्षमा मतदान गर्न भनेको छ। तर, यस अघिदेखि नै उक्त पार्टीका सांसद कृष्ण थापा गुरुङको पक्षमा उभिएका छन्। गुरुङको पक्षमा लागेको भन्दै थापालाई जनमोर्चाले १६ गते कारबाही गरी सांसद पदबाट हटाएको थियो। त्यसविरुद्ध उनी सर्वोच्च गएका थिए। सर्वोच्चले उनलाई सांसद कायमै राख्न २३ गते अन्तरिम आदेश गरेको छ। कांग्रेसका १५, माओवादी केन्द्रका १२ (सभामुखसहित), जनमोर्चाका ३ र जसपाका २ सांसद रहेको प्रदेशसभामा गुरुङले विश्वासको मत नपाउँदा पनि अर्को सरकार बन्न कठिन छ। कांग्रेस नेतृत्वमा सरकार बनाउन पनि जनमोर्चाकै साथ चाहिन्छ। तर, जनमोर्चाका सांसद थापा कांग्रेसलाई साथ नदिने पक्षमा छन्। कांग्रेसले पनि सरकार बनाउन नसके संविधानको धारा १६८ को ७ अनुसार प्रदेश प्रमुखले प्रदेशसभा भंग गरी ६ महिनाभित्र हुने गरी निर्वाचन घोषणा गर्नुपर्छ। कांग्रेस र जसपा सरकार बनाउन नसके बरु निर्वाचनमै जाने मनस्थितिमा छन्।यता, राष्ट्रिय जनमोर्चाका सांसद कृष्ण थापाको पद कायमै राख्न सर्वोच्चले दिएको अन्तरिम आदेश पुनरावलोकन गर्न जनमोर्चा, सभामुख नेत्रनाथ अधिकारीलगायतले बुधबार निवेदन दर्ता गराएका छन्। सर्वोच्चको अन्तरिम आदेश खारेज गर्नुपर्ने मागसहित उनीहरूले भ्याकेट निवेदन दिएका हुन्। सभामुख अधिकारीले निवेदनमा सांसद कृष्ण थापा राजनीतिक दलसम्बन्धी ऐन २०७३ को दफा २८ विरुद्ध गएको दलिल गरेका छन् । ऐनको दफा २८ मा ह्विपसम्बन्धी व्यवस्था छ। सरकार गठनमा तटस्थ बस्छु भनी प्रदेश प्रमुखलाई दिएको पत्रले उनी ह्विप उल्लंघन गरेको दाबी सभामुखको छ। सांसद कृष्ण थापा सभामुखले आफ्नो पदीय मर्यादा भुलेर सभामुख सर्वोच्च गएको बताएका छन्। सभामुख भएर अर्को पार्टीका सांसदमाथि कारबाही हुनुपर्छ भन्न नमिल्ने उनको भनाइ छ। वरिष्ठ अधिवक्ता हरि सुवेदी जसले कारबाहीको डन्डा चलाएको हो, उही नै प्रत्यक्ष सरोकारवाला भएर अदालत जानु स्वाभाविक भए पनि तटस्थ भूमिकामा रहनुपर्ने सभामुख जानु नैतिक हिसाबले जायज नभएको बताउँछन्। 'सभामुख त तटस्थ पद हो, नैतिकताको हिसाबले उहाँ जानु जायज देखिन्न,' उनले भने।"
"मन्त्रिपरिषद् विस्तार : खगराजलाई गृह, बादल पत्नी नैनकला सञ्चार मन्त्री","काठमाडौं : प्रधानमन्त्री केपी ओलीले मन्त्रिपरिषद् विस्तार गरेका छन्। सात मन्त्री र एक राज्यमन्त्री नियुक्त गर्दै प्रधानमन्त्री ओलीले बिहीबार मन्त्रिपरिषद् विस्तार गरेका हुन् । नव नियुक्त मन्त्रीको शपथको तयारी गरिएको राष्ट्रपति कार्यालयले जनाएको छ। ओलीले सात मन्त्री र एक राज्यमन्त्री नियुक्त गर्दै मन्त्रिपरिषद्लाई पूर्णता दिएका हुन् । नयाँ थपिएका मन्त्रीमा गृहमन्त्रीमा खगराज अधिकारी, सञ्चारमा नैनकला थापा (रामबहादुर थापा बादल पत्नी), वनमा नारदमुनी राना, कृषिमन्त्रीमा ज्वालाकुमारी शाह, उद्योगमा राजकिशोर यादव, सामान्य प्रशासनमा गणेश पहाडी, रक्षामन्त्रालय प्रधानमन्त्री आफैँ, प्रधानमन्त्री कार्यालय रहने गरी मोहन बाँनिया र वन राज्यमन्त्रीमा आशा विक रहेका छन्। गत शुक्रबार प्रधानमन्त्री ओलीले जनता समाजवादी पार्टी (जसपा) का महन्थ ठाकुरराजेन्द्र महतो पक्षबाट ८ मन्त्री र २ राज्यमन्त्री थपेका थिए। को हुन् गृहमन्त्री खगराज अधिकारी एमालेको दोस्रो पुस्ताका परिचित नेता हुन् खगराज अधिकारी । विद्यार्थी राजनीतिबाट उदाएका अधिकारी २०३६ सालको विद्यार्थी आन्दोलनबाट राजनीतिमा होमिएका हुन् । पोखरास्थित पृथ्वीनारायण क्याम्पसको दुई पटक स्वतन्त्र विद्यार्थी युनियनको नेतृत्व लिएका अधिकारीको राजनीतिक जग विद्यार्थी जीवन नै हो । जिम्मेवारीको हिसाबले अधिकारी २०५१ सालमा एमाले संसदीय दलको सचेतक बनेका थिए । संसदीय दलको जिम्मेवारीको हिसाबले हेर्दा २०७४ सालमा उनी छोटो समय प्रमुख सचेतक भए । अधिकारी मन्त्री बनिसकेका छन् । उनले सुशील कोइराला नेतृत्वको सरकारमा स्वास्थ्यमन्त्रीको जिम्मेवारी पाएका थिए । पछिल्लो समय प्रधानमन्त्री ओलीले उनलाई गृहमन्त्री बनाएका हुन् । बादल पत्नीलाई सञ्चार मन्त्रालय ओली सरकारमा पूर्वमाओवादी खेमाबाट दुई मन्त्री बनेका छन् । पूर्वमाओवादी नेताले पुनः आफै मन्त्री बन्ने कसरत गरे पनि सर्वोच्चको निर्णयले त्यो बाटो बन्द गरिदिएपछि ओलीले पूर्वमाओवादी खेमाबाट बादल पत्नी नैनकला थापा र ज्वालाकुमारी साहलाई मन्त्री बनेका हुन् । बुटवलमा जन्मीएकी बादल पत्नी नैनकला राजनीतिक इतरकी व्यक्ति भने होइनन् । महिला संगठनको नेतृत्व गर्दै आएकी नैनकला २०३५ सालपछि नै विद्यार्थी राजनीतिमा सहभागी भएकी थिइन् । नेकपा (चौम), अनेमसंघ, एकीकृत अनेमसंघ, राष्ट्रिय महिला आयोग, माओवादी केन्को केन्द्रीय सल्लाहकार बनेकी थापाले महिला बालबालिका तथा जेष्ठ नागरिक मन्त्रालयमा विज्ञको रुपमा कामसमेत गरेकी छन् । जेठ ६ गते सर्वोच्च अदालतले पूर्वमाओवादी खेमाका सात मन्त्रीलाई पदमुक्त गरेको थियो । अघिल्लो पटकको मन्त्रिपरिषद् विस्तारविरुद्ध सर्वोच्च अदालतले लिखित जवाफ मागेको छ । उक्त जवाफ नदिँदै प्रधानमन्त्रीले मन्त्रिपरिषद् विस्तार गरेका हुन् । ओलीले एमाले र राजपालाई समेटेर मन्त्रिपरिषद् विस्तार गरेका हुन् । पूर्वमाओवादी खेमाबाट कृषिमन्त्री बनेकी साह प्रदेश २ को पूर्वप्रदेशसभा सदस्य हुन् । माओवादी केन्द्रबाट एमालेमा प्रवेश गर्दा उनको प्रदेशसभा सदस्य पद गएको थियो ।"
एमाले एकतामा शीर्ष नेताबाटै अड्चन,"काठमाडौं : एमाले एकताको पहल भइरहे पनि त्यसले सार्थकता पाउन सकिरहेको छैन। यसमा मुख्य कारक शीर्ष तीन नेता नै रहेको केही युवा नेता बताउँछन्। अध्यक्ष केपी शर्मा ओली, वरिष्ठ नेताद्धय माधवकुमार नेपाल र झलनाथ खनालबीचको इगोका कारण एकता वार्ताले सार्थकता पाउन नसकिरहेको ती नेताको भनाइ छ । उनीहरूको बुझाइ छ कि शीर्ष तीन नेताले खुट्टा टेक्ने हो भने एकतामा कुनै समस्या छैन। कमरेड केपी ओली आफ्नै पार्टीका वरिष्ठ नेता कमरेड जेएन खनाल र कमरेड माधव नेपालसँग सहकार्य गर्न तयार नहुने तर महन्त ठाकुर र राजेन्द्र महतोसँग सत्ता साझेदारी र अन्य विषयमा गठबन्धन गर्न तयार हुने, नेता योगेश भट्टराईले फेसबुकसमा लेखेका छन्, कमरेड जेएन खनाल र माधव नेपाल आफ्नै पार्टीका अध्यक्ष कमरेड केपी ओलीसँग मिल्न तयार नहुने तर शेरबहादुर देउवा, प्रचण्ड र उपेन्द्रसँग सत्ता साझेदारी र अन्य विषयमा गठबन्धन गर्न तयार हुने। कसले, किन र के का लागि गर्दैछ यो सब ? एमाले एकताको समस्याको मुल जड यहिँ छ। नेता भट्टराईले यस विषयमा गम्भीर छलफल हुनु र साझा निष्कर्षका साथ साझा अभियानमार्फत एमालेको एकता बचाउन जरुरी रहेको जनाएका छन्। युवा नेता नीरज आचार्य पनि ओली र नेपालले आआफ्नो धरातल टेके एकताको सम्भावना रहेको बताउँछन्। म आशावादी छु, दुवै नेताहरुले ग्राउन्ड टेक्नुभयो भने एकताको सम्भावना देख्छु, आचार्य भन्छन्। ओली पक्षका नेता गोकुल घर्ति देश र जनताका लागि एमालेको एकता अपरिहार्य रहेको बताउँछन्। एकता आजको आवश्यकता हो। अर्को पक्षको बटमलाइनअनुसार नै प्रधानमन्त्रीले जेठ २ फर्किने भनिसक्नुभयो। अब बिनासर्त त्यसमा उहाँ (नेपाल) उभिनुपर्छ, घर्ती भन्छन्। अध्यक्ष ओलीले २०७५ जेठ ३ गतेपूर्वको अवस्थामा फर्किन प्रतिबद्धता जाहेर गर्दै एकताको प्रस्ताव गरेका थिए। त्यसमा नेता नेपालले असहमतिपूर्ण जवाफ फर्काएका छन्। दुवै पक्षका नेताहरूबीच मंगलबार करिब पाँच घण्टा संवाद भएको थियो। दुवै पक्षका धारणाप्रति कालो बादलभित्र चाँदीको घेरा देखिएको युवा नेता आचार्य बताउँछन्। अब चाहि कालो वादल भित्र चाँदिको घेरा देखियो, उनी भन्छन्।"
गण्डकी प्रदेशका मुख्यमन्त्री गुरुङले विश्वासको मत पाएनन् : पक्षमा जम्मा २७ मत,"पोखरा : गण्डकी प्रदेशका मुख्यमन्त्री पृथ्वीसुब्बा गुरुङ प्रदेशसभाबाट विश्वासको मत लिन असफल भएका छन् । बिहीबार गण्डकी प्रदेशसभामा भएको मतदानमा गुरुङ विश्वासको मत प्राप्त गर्न असफल भएका हुन् । प्रदेशसभामा भएको मतदानमा मुख्यमन्त्री गुरुङको पक्षमा २७ र विपक्षमा ३० मत परेको गण्डकी प्रदेशका सभामुख नेत्रनाथ अधिकारीले घोषणा गरेका हुन् । ६० सदस्यीय प्रदेशसभामा ५८ जनाको उपस्थिति थियो । जसमध्ये ५७ जनाले मतदान गरेका हुन् । योसँगै गण्डकी प्रदेशका मुख्यमन्त्री गुरुङ स्वतः पदमुक्त भएका छन् । मुख्यमन्त्री गुरुङले विश्वासको मत प्राप्त गर्न प्रदेशसभाका ६० मध्ये ३१ सदस्यको साथ पाउनुपर्ने थियो। तर, उनलाई २७ जना सांसदले मात्र समर्थन गरेका हुन् । वैशाख २९ गते मुख्यमन्त्री नियुक्त भएका सुब्बाले ३० दिनभित्र विश्वासको मत लिनुपर्ने संवैधानिक प्रावधानको पालना गर्न मत लिन मंगलबार प्रदेशसभामा पत्र दिएका थिए। गुरुङ प्रदेशसभामा सबैभन्दा ठूलो दलको नेताको हैसियतमा मुख्यमन्त्री बनेका हुन् । माओवादी चैत २५ मा सरकारबाट बाहिरिएपछि मुख्यमन्त्री गुरुङले २६ वैशाखमा राजीनामा गरेका थिए। त्यसपछि २ वा २ भन्दा बढी दलको सरकार गठनका लागि भएको आह्वानमा कसैले बहुमत पुऱ्याउन नसकेपछि संविधानको धारा १६७ को ३ अनुसार प्रदेश प्रमुख सीताकुमारी पौडेलले गुरुङलाई नै मुख्यमन्त्री नियुक्त गरेकी थिइन्। ६० सदस्यीय गण्डकी प्रदेशसभामा मुख्यमन्त्री गुरुङले विश्वासको मत नपाएपछि अर्को सरकार बन्न पनि कठिन छ । प्रदेशसभामा कांग्रेसका १५, माओवादी केन्द्रका १२ (सभामुखसहित), जनमोर्चाका ३ र जसपाका २ सांसद रहेका छन् । कांग्रेस नेतृत्वमा सरकार बनाउन पनि जनमोर्चाकै साथ चाहिन्छ। तर, जनमोर्चाका सांसद कृष्ण थापा कांग्रेसलाई साथ नदिने पक्षमा छन्। कांग्रेसले पनि सरकार बनाउन नसके संविधानको धारा १६८ को ७ अनुसार प्रदेश प्रमुखले प्रदेशसभा भंग गरी ६ महिनाभित्र हुने गरी निर्वाचन घोषणा गर्नुपर्छ। कांग्रेस र जसपा सरकार बनाउन नसके निर्वाचनमै जाने मनस्थितिमा छन्।"
मन्त्रिपरिषद् विस्तार : कोको भए नयाँ मन्त्री ?,"काठमाडौं : प्रधानमन्त्री केपी ओलीले मन्त्रिपरिषद् विस्तार गरेका छन्। सात मन्त्री र एक राज्यमन्त्री नियुक्त गर्दै प्रधानमन्त्री ओलीले बिहीबार मन्त्रिपरिषद् विस्तार गरेका हुन्। नव नियुक्त मन्त्रीहरूलाई आजै शपथ गराउने तयारी गरिएको राष्ट्रपति कार्यालयले जनाएको छ। एमाले नेता विष्णु रिजालले सात मन्त्री र एक राज्यमन्त्री थपिएको जानकारी दिएका छन् । उनका अनुसार नयाँ थपिने मन्त्रीहरुले आज दिउँसो ४ बजे शपथ लिनेछन्। नयाँ थपिने मन्त्रीहरुमा गृहमन्त्रीमा खगराज अधिकारी, सञ्चारमा नैनकला थापा (वादल पत्नी), वनमा नारदमुनि राना, कृषिमन्त्रीमा ज्वालाकुमारी शाह, उद्योगमा राजकिशोर यादव, सामान्य प्रशासनमा गणेश पहाडी, रक्षामन्त्रालय प्रधानमन्त्री आफैँ, प्रधानमन्त्री कार्यालय रहने गरी मोहन बाँनिया र वन राज्यमन्त्रीमा आशा विक रहेका छन्। गत शुक्रबार प्रधानमन्त्री ओलीले जनता समाजवादी पार्टी (जसपा) का महन्थ ठाकुरराजेन्द्र महतो पक्षबाट ८ मन्त्री र २ राज्यमन्त्री थपेका थिए।"
केन्द्रको राजनीतिक प्रदुषणको असर प्रदेशमा पनि : मुख्यमन्त्री गुरुङ,"पोखरा : गण्डकी प्रदेशका मुख्यमन्त्री पृथ्वीसुब्बा गुरुङले प्रदेशसभामा विश्वासको मतसम्बन्धी प्रस्ताव राखेका छन् । उनले मुलुकको राजनीति प्रदूषित हुँदै गएको र त्यसको असर प्रदेशमा पनि देखिएको बताए । सभामुख महोदय विश्वव्यापी रुपमा फैलिएको कोभिड १९ बाट नेपाल अछुतो रहेन । यसबीच हामीले धेरै योग्य मानिसहरु गुमायौं र पीडा र शोकले आक्रन्त पनि भएका छौं। यस्तो असहज अवस्थामा पनि सरकारको बचाउ र विश्वाशको मत माग्न विवस भएको छु। कोरोनाका कारण मृत्यु भएका सबै जनहरुप्रति हार्दिक श्रद्धाञ्जली प्रकट गर्दछु। साथै शोक सन्तप्त परिवार जनप्रति हार्दिक समवेदना व्याक्त गर्दछु। बिरामीहरुको शीघ्र स्वास्थ्य लाभको कामना गर्दछु। नेपालको संघीय लोकतान्त्रिक गणतन्त्र स्थापनाका लागि नेपाली जनताले गरेको लामो र गौरवपूर्ण ऐतिहासिकजनआन्दोलन, जनयुद्ध, मधेश आन्दोलन लगायत संघर्षको क्रममा जीबन उत्सर्ग गर्नुहुने सम्पूर्ण ज्ञात अज्ञात शहिदहरुप्रति सम्मान ब्यक्त गर्दछु। बेपत्ता, घाइते योद्धा र पीडितहरुप्रति उच्च सम्मान व्यक्त गर्दछु। नेपालको युगान्तकारी परिवर्तनका लागि भएका राष्ट्रियता, लोकतन्त्र र जनजीविकाको आन्दोलनमा अगुवाई गर्नुहुने सम्पूर्ण अग्रजहरुको योगदानको उच्चसम्मान सहित स्मरण गर्न चाहन्छु। यतिबेला हामी सत्य र तथ्यको बीच हाम्रा आन्दोलनका उपलब्धि, हाम्रा कार्यकालका प्रतिफल लेखाजोखामात्र गरिरहेका छैनौं, जनताका दैन्दिनका सवालहरुका समयोचित र यथोचित जवाफहरु पनि हाम्रा कर्म र कार्यवाट दिइरहेका छौं । यस बखत गण्डकी प्रदेशका जनता र तिनका सपना पूरा गर्ने कार्यमा अबिचलित रुपमा लागिरहने प्रतिज्ञा पनि गर्दछु। हामीले सत्तामा हुँदा र नहुँदा, पद पाउँदा र नपाउँदा बोल्ने भाषा र गर्ने व्यवहारहरु समान छन् र भविष्यमा पनि सोहि बमोजिम हुनेछन्। राजनीति पानी जस्तै हो, तरल, स्निग्ध हुन्छ तर जीव र मान्छेको सम्पर्कले पानी प्रदूषित भए झै कञ्चन र स्निग्ध राजनीतिलाई दल र तीनका नेताका कुण्ठा, आग्रह, प्रति आग्रहका कारण फोहोरी बनाउन हुँदैन। राजनीतिलाई सत्ताको खुडकिलो मात्रै बनाउनु हुन्न र सोही अनुसारको ब्यबाहार गर्नु हुँदैन। संवैधानिक ब्यबस्था अनुसार गण्डकी प्रदेशका जनताको फैसला बमोजिम नेकपा ९एमाले० र नेकपा ९माओवादी केन्द्र० को संयुक्त सरकार गठन भइ राष्ट्रिय जनमोर्चा समेतको समर्थनमा २०७४ फाल्गुन ४ वाट गण्डकी प्रदेशमा सरकार सञ्चालन गर्दै आइरहेको र राष्ट्रिय राजनीतिको उतार चढावका कारण २०७८।०१।२९ गते दोस्रो पटक गण्डकी प्रदेश सभामा सबैभन्दा ठूलो राजनीतिक दलक हैसियतले संविधानको धारा १६८ को उपधारा ९३० बमोजिमसरकार गठन गरी कामकाज गर्दै आइरहेको छु। नेकपा ९एमाले० संसदीय दलको नेताको रुपमा गण्डकी प्रदेश सभामा सबभन्दा ठुलो राजनीतिक दलको नेताको हैसियतमा २०७८।०१।२९ गते दोश्रोपटक सरकार गठन गरी कामकाज गर्दै आइरहेको छु । यो ऐतिहासिक समय र अवसरका लागि प्रदेश सभामा प्रतिनिधित्व गर्नुहुने प्रदेश सभाका सम्पूर्ण माननीय सदस्यलाई हार्दिक धन्यवाद व्यक्त गर्न चाहन्छु। सभामुख महोदयगण्डकी प्रदेशका जनताका भावना, आकांक्षा र विश्वासको कदर गरेर नै यो प्रदेशलाई देशभरका प्रदेशहरुमा अब्बल प्रदेश, उत्कृष्ट प्रदेश सरकार र प्रभाबकारी प्रदेश सभा बनाउन हामी सफल भयौं। यो अब्बलताको यात्रामा मेरो नेतृत्वमा गण्डकी प्रदेशले अन्य प्रदेशलाई कतिपय क्षेत्रमा मार्गदर्शन गरेको छ। सीमित साधन स्रोत र बजेटका आधारमा हामीले प्राप्त गरेका उपलब्धिहरु लोभ लाग्दा छन्। संघीयताका कोसेढुङ्गा बनेका छन्। समृद्ध प्रदेश र सुखी नागरिकबनाउने जन आकाँक्षा पूरा गर्नेगरी दिगो विकास लक्ष्य पूरा गर्न सरकार पक्षधर दलहरु मात्रै नभै प्रतिपक्षी दलहरु समेत संगसहकार्य गर्दै आएका छौं। सरकार सञ्चालन सुरु गरेदेखि नै समृद्ध प्रदेश र सुखी नागरिकु को प्रादेशिक आकांक्षा पूरा गर्न अल्पकालीन, मध्यमकालिन र दीर्घकालीन प्रादेशिक लक्ष्य तथा दिगो विकास लक्ष्य,बि।सं।२०८७का प्रादेशिक लक्ष्यहरुलाई मध्यनजर गरी प्रमुख प्रतिपक्ष तथा प्रदेश सभामा प्रतिनिधित्व गर्ने सबै राजनीतिक दलहरुको अधिकतम् समन्वयमा प्रदेश सरकारले काम गर्दै आएको सर्वविदितै छ। तीन वर्षको छोटो अवधिमा नै प्रदेशका नागरिकले अनुभूति गर्ने गरी समृद्ध प्रदेश निर्माणको बलियो आधारशीला निर्माण गरेका छौं। सभामुख महोदय समृद्ध प्रदेश र सुखी नागरिकको आकाङक्षा हांसिल गर्न तय गरिएका अल्पकालीन, मध्यमकालीन तथा दीर्घकालीन सोच, अन्तराष्ट्रिय प्रतिबद्धता, दिगो विकास लक्ष्य, प्रदेशका नागरिकको विकासको चाहना, जननिर्वाचित प्रतिनिधिमार्फत मुखरित जनभावना, बिज्ञ तथा सरोकारवालाहरुले दिएका सुझावलाई आत्मसात गरी उपलब्ध सिमित स्रोत साधनको अधिकतम र दक्षतापूर्बक उपयोग गर्दै मेरो नेतृत्वको प्रदेशसरकारले बिगत ३९ महिनामा प्राप्त गरेका मुख्य मुख्य उपलब्धि निम्न अनुसार छन् प्रदेश नीति तथा योजना आयोगको गठन गरी योजना तर्जुमा क्षेत्रमा उल्लेख्य कामहरु भएका छन्। योजनाबद्ध विकासबाट समृद्धि हासिल गर्न प्रदेशको अल्पकालिन, मध्यमकालीन र दीर्घकालीन सोच समृद्ध प्रदेश र सुखी नागरिकू सहितको प्रथम पञ्चवर्षीय योजना ९आ।व। २०७६र७७( २०८०र८१० कार्यान्वयनमा ल्याइएको छ। संवैधानिक व्यवस्था र संघीयताको मर्म बमोजिम ११ वटा मन्त्रालय र निर्देशनालय, केन्द्र तथा प्रतिष्ठान, जिल्लास्थित कार्यालय समेत १६१ वटा कार्यालयहरु तथा २,९०० जती कर्मचारीको दरबन्दी व्यवस्था गरी प्रदेश सरकारका सेवा प्रभावकारी रुपमा प्रवाह गर्ने व्यवस्था गरिएको छ।  प्रदेशको नामाकरण र राजधानी निर्धारण सहमतिमै गरी उदाहरणीय राजनीतिक सन्देश दिइएको छ।  प्रदेशका समग्र आर्थिक सूचकहरु सकारात्मक दिशामा छन्। आर्थिक वर्ष २०७५र०७६ मा प्रदेशको कूल ग्रार्हस्थ्य उत्पादन रु ३ खर्ब द्धण् अर्ब रहेकोमा आर्थिक वर्ष २०७६र०७७ मा कोभिड(१९ ले अर्थतन्त्रमा पार्ने जोखिम प्रभावकारी रुपमा व्यवस्थापन गरिएकोले कुल ग्रार्हस्थ्य उत्पादन रु ३ खर्ब ४४ अर्ब पुग्यो। आर्थिक वर्ष २०७७र०७८ को पहिलो नौ महिनालाई आधार मान्दा यस वर्षको कुल ग्रार्हस्थ उत्पादन रु३ खर्ब ७२ अर्ब पुग्नेअनुमान छ। कोभिड( १९ को प्रभाव यथोचितमात्रामा व्यवस्थापन गर्न सकेमा चालु आर्थिक वर्षको आर्थिक वृद्धिदर ३।६ प्रतिशत हुने प्रारम्भिक अनुमान छ।  मूल्यवृद्धि बाञ्छित सीमाभित्रै छ। चालु आर्थिक वर्षको पहिलो नौ महिनामा खाद्यवस्तुमा ३।४९ प्रतिशतले र अखाद्य वस्तुमा २।७९ प्रतिशतले गरी सरदर ३।४६ प्रतिशतले मात्र मूल्यवृद्धि भएको छ।  प्रदेशले आर्थिक वर्ष २०७५र०७६ मा नेपाल सरकारबाट समानीकरण, समपुरक, विशेषर ससर्त अनुदान, रोयल्टी तथा राजस्व बाँडफाँडबाट प्राप्त रकम र प्रदेशले उठाएको राजस्व गरी जम्मा रु २१ अर्ब,४७ करोड,७० लाख,९३ हजार, आर्थिक वर्ष २०७६र०७७ मा जम्मा रु २२ अर्ब, ४८ करोड, ३५ लाख, १० हजारर आर्थिक वर्ष २०७७र०७८ को चैत्र महिनासम्ममा रु १५ अर्ब, ५९ करोड, ९७ लाख, ४६ हजार स्रोत परिचालन गरेको छ। प्रदेश सरकार स्थापना भएपछि गण्डकी प्रदेशमा निजी क्षेत्रको लगानी उत्साहबर्द्धक छ। आर्थिक वर्ष २०७४र०७५ मा विभिन्न वित्तिय संस्थाले उद्योग, व्यापार र सेवा क्षेत्रमा गरेको लगानी रु १ खर्ब ७६ अर्ब रहेकोमा आर्थिक वर्ष २०७५र०७६ मा १६।८६ प्रतिशतले बढेर रु २ खर्ब ६ अर्ब पुगेको थियो । आर्थिक वर्ष २०७६र०७७ मा १९।८७ प्रतिशतले वृद्धि भएर रु २ खर्ब ४७ अर्ब पुग्यो भने आर्थिक वर्ष २०७७।०७८ को चैत्र मसान्त सम्ममा वित्तिय संस्थाको लगानी २५ प्रतिशतले बढेर रु ३ खर्ब ९ अर्ब पुगेको छ।  वित्तीय संस्थाको निक्षेप संकलन आर्थिक वर्ष २०७४र०७५ मा रु १ खर्ब ८८ अर्ब रहेकोमा आर्थिक वर्ष २०७५र०७६ मा १६।६० प्रतिशतले बढेर रु २ खर्ब २० अर्ब पुगेकोमा आर्थिक वर्ष २०७६र०७७ मा ३९।७२ प्रतिशतले बढेर रु ३ खर्ब ८ अर्ब पुग्यो। आर्थिक वर्ष २०७७र०७८ को चैत्र मसान्त सम्ममा वित्तिय संस्थाको निक्षेप संकलन १२ प्रतिशतले बढेर रु ३ खर्ब ४४ अर्ब पुगेको छ।  प्रदेश सरकारद्धारा सञ्चालित कार्यक्रमबाट वार्षिक प्रत्यक्ष र अप्रत्यक्ष गरी कुल ५४,००० व्यक्तिलाई वार्षिक १०० दिन बराबरको रोजगारी सिर्जना भएको छ।  हालसम्म ७,७९५ व्यक्तिलाई सिप विकास तालिम प्रदान गरिएको छ। प्रदेशको विशिष्टीकृत सेवा प्रवाहको लागि मुख्य न्यायाधिवक्ताको कार्यालय, प्रदेश लोकसेवा आयोग, गण्डकी विश्वविद्यालय, गण्डकी प्रदेश प्रशिक्षण प्रतिष्ठान, प्रदेश खेलकुद परिषद, ताल संरक्षण तथा विकास प्राधिकरण, गण्डकी प्राविधिक शिक्षा तथा व्यावसायिक प्रतिष्ठान, गण्डकी प्रदेश विज्ञान तथा प्रविधि प्रतिष्ठानर प्रदेश प्रज्ञा प्रतिष्ठान स्थापना गरी सञ्चालन गरिएको छ। संघीय सरकार, प्रदेश सरकार र निजी क्षेत्रले कार्यान्वयन गर्ने गरी २३ वटा प्रदेश गौरवका आयोजनाहरु पहिचान गरी प्राथमिकताका साथ कार्यान्वयनमा ल्याइएको छ। कोभिड१९ ले पर्यटन, यातायात, कृषि, उत्पादन तथा सेवा क्षेत्रमा पारेको प्रतिकूल प्रभावलाई न्यूनीकरण गर्दै उत्पादन तथा रोजगारी अभिवृद्धि गर्न उद्यमी तथा व्यवसायीहरुलाई निर्ब्याजी कर्जा उपलब्ध गराउन साना व्यवसाय जीवन रक्षा कर्जा कार्यक्रम कार्यान्वयनमा ल्याइएको छ।हालसम्म करिब ७,४०० निवेदकबाट करिब रु ८ अर्बको ऋण माग भएकोमा २०७८ वैशाखसम्म रु ५अर्बकोकर्जा प्रबाह गर्न राष्ट्र बैङ्कले वाणिज्य बैङ्कलाई स्वीकृति दिएको छ।  मित्रराष्ट्र भारतका महामहिम प्रधानमन्त्री नरेन्द्र दामोदर दास मोदी,बंगलादेशका महामहिम राष्ट्रपतिमोहम्मद अब्दुल हमिदको पोखरा भ्रमण, मित्रराष्ट्र जनवादी गणतन्त्र चीनको तिब्बत र युनान प्रान्तका महामहिम गभर्नरको पोखरा भ्रमणबाट अन्तर्राष्ट्रिय सम्बन्ध र पर्यटन विकासमा टेवा पुगेको छ।  मित्रराष्ट्र चीनको हेनान प्रान्तसँग गण्डकी प्रदेशको मितेरी सम्बन्ध स्थापना गरिएको छ ।प्रदेशका २० विद्यार्थीलाई उच्च शिक्षा अध्ययनको लागि उक्त प्रान्तले छात्रवृति प्रदान गरेको छ। अमेरिकाको वासिङटन प्रान्तका गर्भनर संग मुख्यमन्त्रीको भेट वार्ता सम्पन्न भएको छ। प्रदेशको उच्चस्तरिय टिमले चीनको हेनान र अमेरिकाको क्यालिफोर्निया तथा वासिङटन प्रान्तको भ्रमण गरेको छ।  बेरोजगार युवाहरुलाई स्थानीय तहमा परिचालन गरी विकास निर्माण प्रक्रियामा सहभागी गराउने उद्देश्यले स्थानीय तहमा कृषि, स्वास्थ्य, शिक्षा, पशु, सर्भेयर तथा इन्जिनियरिङ क्षेत्रका १४८ जना स्वयंसेवकहरुको परिचालन गरिएको छ। सहायकस्तरका ११६ जना कर्मचारीलाई सेवाकालीन तालिम, २६३ जनालाई क्षमता विकास तालिम र ३८६ जनालाई कार्यादेश तयारी, प्रस्ताव लेखन, वित्तीय सुशासन, सार्वजनिक खरिद, आतिथ्यता व्यवस्थापन तथा सेवा प्रवाहमा कोभिड सुरक्षा सम्बन्धी विषयमा तालिम सञ्चा्लन गरिएको छ।  मुख्यमन्त्री तथा मन्त्रिपरिषद्को कार्यालयमा रहेको विशेष कक्ष ९एक्सन रुम० लाई स्तरोन्ति गरी विकास आयोजनाको अनुगमन तथा मूल्याङ्कन गरिएको छ।नेपाल सरकार, स्थानीय तह तथा सरोकारवालासँगको सम्पर्क र समन्वयलाई प्रभावकारी बनाइएको छ। हेलो मुख्यमन्त्री कक्षमा प्राप्त गुनासा नियमित रुपमा सम्बोधन गर्ने गरिएको छ। महालेखा परीक्षकको विभागबाट औल्याइएको बेरुजुमध्ये हालसम्म ५५ प्रतिशत बेरुजु फर्र्छ्यौट भएको छ र बाँकी फर्र्छ्यौटको चरणमा छ। प्रदेशभित्र १९५ कि।मि। सडक कालोपत्रे तथा ढलान र ३६४ कि।मि। सडक ग्राभेल गरिएको छ। ३६ सडक पुलहरुको निर्माण सम्पन्न गरिएको छ। स्थानीय तहको केन्द्र जोड्ने सडक र एक निर्वाचन क्षेत्र एक सडक विकास कार्यक्रम अन्तर्गत गरी कुल ६३२ कि।मि। सडक कालोपत्रे गर्ने र ८३ वटा सडक पुलको निर्माण कार्य भइरहेको छ। प्रदेशमा हालसम्म १८ वटा झोलुङ्गे पुल निर्माण सम्पन्नद भएका छन् भने ४४ झोलुङ्गे पुल निर्माणाधीन अवस्थामा रहेका छन्। प्रदेशका सबै नागरिकलाई आधारभूत खानेपानी सेवा विस्तार गर्ने कार्यक्रम अन्तर्गत १०२ आयोजनाहरु सम्पन्न भई ५,४९८ घर परिवारका २९,५०६ जनसंख्या लाभान्वित भएका छन्। त्यसै गरी ूएक घर एक धाराू कार्यक्रम अन्तर्गत २०५ वटा आयोजना सम्पन्न भई ६१,०६३ निजी धारा जडान गरिएको र यसबाट ३ लाख ३० हजार ७ सय जनता लाभान्वित भएका छन्। हाल ८९६ खानेपानी आयोजना निर्माणाधीन अवस्थामा रहेका छन्। नयाँ सिँचाइ आयोजनाहरुबाट ४३,४८५ रोपनी जमिनमा बाह्रै महिना सिंचाई सुविधा पुगेको छ।पुराना तथा जीर्ण सिँचाइ आयोजनाको स्तरोन्नति र नवीकरणबाट २,०३,६७२ रोपनी जमिनमा बाह्रै महिना सिँचाइ सुविधा पुगेको छ। हाल निर्माणाधीन ३४७ सिँचाइ आयोजनाहरुबाट थप २,९७,८७२ रोपनी जमिनमा सिँचाइ सुविधा पुर्याइने छ ।  गण्डकी प्रदेश उज्यालो प्रदेश कार्यक्रमप्रारम्भ गर्दा विद्युत सेवा पुगेका घर परिवार ८२ प्रतिशतवाट बढेर ९८।९ प्रतिशत पुगेको छ । सोमध्ये ९२।७९ प्रतिशत घरधुरीमा राष्ट्रिय प्रसारण लाइनमार्फत र अन्यमा सौर्य उर्जा र लघु जलविद्युत आयोजनाबाट विद्युत सेवाको पहुँच पुर्याइएको छ ।  नदी नियन्त्रण कार्य अन्तर्गत ५६।५ कि।मि तटबन्ध निर्माण गरिएको छ।सो कार्यबाट ३०,५३६ रोपनी जमिन उकास भएको छ। हाल ६५ वटा नदी नियन्त्रणका योजनाहरु कार्यान्वयनको चरणमा रहेका छन्। विपन्न तथा लोपोन्मुख समुदायको लागि सञ्चालित जनता आवास कार्यक्रम अन्तर्गत १,३२० भन्दा बढी घर निर्माण सम्पन्नु भएका छन् भने २२५ घर निर्माणाधीन छन्।  सवारी तथा यातायात सेवा प्रवाह सहज बनाउन ७ जिल्लामा कार्यालय स्थापना गरी सेवा प्रवाह भइरहेको छ। यस आर्थिक वर्षमा ९,६२४ नयाँ लाइसेन्स वितरण तथा घण्,टछड लाइसेन्स नवीकरण गरिएको छ। निर्वाचन क्षेत्र पूर्वाधार विकास कार्यक्रम अन्तर्गत गत आ।व।मा ७९२ आयोजना सम्पन्न भएका छन् र चालु आ।व।मा ८४२ योजना कार्यान्वयन भइरहेका छन्। कृषि तथा पशुपन्छी विकास सम्बन्धी सेवा प्रवाहलाई प्रभावकारी बनाउन प्रदेशकासबै जिल्लाहरुमा कृषि ज्ञान केन्द्र र भेटेरिनरी अस्पताल तथा पशु सेवा विज्ञ केन्द्र स्थापना गरिएको छ। कृषि उत्पादन, उत्पादकत्व र गुणस्तर वृद्धि गर्न सघाउने उद्देश्यले ८५ स्थानीय तहका ८७ गाउँमा मुख्यमन्त्री जलवायुमैत्री नमूना कृषि गाउँ कार्यक्रमू कार्यान्वयनबाट ८,५०० कृषक घरपरिवार प्रत्यक्ष लाभान्वित भएका छन्। प्रदेशका प्राथमिकता प्राप्त बालीरवस्तुहरू उत्पादनको लागिगत आ।व। सम्म ज्ञ,द्धडढ मोडल फार्म सञ्चालन गरिएका छन्।यस आर्थिक वर्षमा थप द्धछण् मोडल फार्म स्थापना तथा विस्तार गर्न सहयोग गरिएकोछ। युवावर्गको कृषि सम्बन्धी प्राविधिक ज्ञान, सीपर क्षमता अभिवृद्धि गरी कृषि पेशामा आकर्षित गर्दै स्वरोजगारी तथा उद्यमशीलताको विकास गर्ने उद्देश्यका लागि व्यवसाय इन्कुवेशन कार्यक्रम मार्फत ूलर्न एण्डडुू तालिमकार्यक्रम सञ्चालन गरीइजरायली आधुनिक कृषि प्रविधि नेपालमा भित्र्याउनको लागि प्रदेशका युवालाई तालिमको लागि इजरायल पठाउने प्रक्रिया प्रारम्भ भएको छ।  स्याउ उत्पादनमा आत्मनिर्भर हुने उद्देश्यले २७५ रोपनीमा उच्च घनत्व प्रविधिमा आधारित ४१,१३० बिरुवा रोपी स्याउ बगैँचा विस्तार गरिएको छ।साथै, थप १७५ रोपनीमा स्याउ बगैँचा विस्तार गर्ने कार्य अगाडि बढेको छ।  विभिन्न बालीवस्तुको उत्पादन तथा उत्पादकत्व वृद्धि गर्दै प्रदेशलाई मुख्य मुख्य कृषि उत्पादनमा आत्मनिर्भर बनाउन धान, मकै, आलु, अदुवा, सुन्तला, माछा जस्ता बालीवस्तुको १९१ वटा पकेट तथा ३४ वटा नयाँ ब्लक स्थापना गरिएको छ।  हालसम्म ज्ञ,ढद्दढ रोपनी खेतीयोग्य भूमिको चक्लाबन्दी गरिएको छ भने थप चालु आ।व। मा ३,००० रोपनी खेतीयोग्य भूमिको चक्लाबन्दी भइरहेको छ। कृषि उपजको ९तरकारी, फलफूल, माछा, मासु र मह० उत्पादनोपरान्त हुने क्षति न्यूनीकरण गर्दै बजार प्रवर्द्धन गर्न १,४९५ मेट्रिक टन क्षमताका २ कोल्ड स्टोरर ४५ कोल्ड रुम निर्माण गरिएको छ। थप ५०० मे।टन भण्डारण क्षमताका ५ वटा कोल्ड स्टोर र ४३० मेट्रिकटन क्षमताका २० वटा कोल्ड रुम निर्माण कार्य भइरहेको छ।  दूधको गुणस्तर कायम गर्दै बजार सुनिश्चित गर्नका लागि ३१ वटा दुग्ध चिस्यान केन्द्र स्थापनामा सहयोग गरिएको छ र थप १० वटा दुग्ध चिस्यान केन्द्र निर्माणको क्रममा रहेका छन्। खोरेत, भ्यागुते र चरचरे, पि।पि।आर। स्वाइन फिभर तथा रेबिज विरुद्ध बृहत् खोप कार्यक्रम सञ्चोलन गरिएको छ। व्यवसायिक कृषि प्रणालीको प्रवर्द्धन गर्न १,४३९ वटा व्यावसायिक कृषि तथा पशुपन्छी फार्म स्थापना तथा विस्तारमा सहयोग गरिएको छ। यसवाट मह, तरकारी, फलफुल, नगदेवालि, माछा, मासु आदिको उत्पादनमा उल्लेख्य बृद्धि भएको छ।  प्रदेशका मातहतका अस्पतालहरुमा कुल ३२५ शय्या रहेकामा यसलाई बिस्तार गरी ७६० शय्या बनाउने कार्य भइरहेको छ । सघन उपचार कक्षमा २४ थान भेन्टिलेटर जडान गरिएको छ। धौलागिरी उपप्रादेशिक अस्पताल बागलुङ, लमजुङ, गोरखा, मध्यविन्दु, र संक्रामक तथा सरुवा रोग अस्पताल, पोखरामा २५ शय्याका दरले कूल १२५ शय्यालाई स्तरोन्नति गरिएको छ। धौलागिरी उपप्रादेशिक अस्पताल बागलुङ, बेनी अस्पताल म्याग्दी, स्याङ्जा जिल्ला अस्पताल, दमौली अस्पताल तनहुँ र पर्वतअस्पतालमा डायलाइसिस सेवा सञ्चालनमा ल्याइएको छ। प्रदेशका जिल्ला स्थित अस्पतालहरुमा संक्रामक रोग व्यवस्थापनका लागि क्षमता विकास गर्दै कोभिड १९ र अन्य संक्रामक रोगको उपचार गर्ने व्यवस्था गरिएको छ। सरकारी, सामुदायिक तथा निजी क्षेत्रहरुमा १,४१३ शय्या सहितका ४० आइसोलेसन केन्द्रहरु स्थापना गरी संक्रमितको व्यवस्थापन गरिँदै आएको छ। कोभिड(१९ को पिसिआर परीक्षणको लागिपोखरा, बागलुङ उप प्रादेशिक अस्पताल र मध्यबिन्दु अस्पतालमा समेत गरी दैनिक २,३०० ब्यक्तिको पिसिआर परिक्षण गर्ने ब्यबस्था मिलाईएको छ।अटो एक्ट्र्याक्सन मेसिन जडान गरी पिसिआर परीक्षणको क्षमता समेत विस्तार गरिएको छ।अक्सिजनको अभाव हुन नदिन ८ जिल्ला अस्पतालमा अक्सिजन उत्पादन सुरु भएको छ र ४ अस्पालमा अक्सिजन प्लान्ट जडानको तयारीमा छ। प्रदेशमा दैनिक १५०० सिलिण्डर अक्सिजन उत्पादन गर्ने क्षमता रहेको छ ।  धौलागिरी उपप्रादेशिक अस्पताल बागलुङलाई २०० शय्या को अस्पतालमा र ३ जिल्ला अस्पतालहरुलाई ५० शय्याको स्तरवृद्धि गर्ने कार्य प्रारम्भ भएको छ।कोभिड(१९ संक्रमणको रोकथाम, नियन्त्रण तथा उपचारका लागि प्रदेश सरकारले कोभिड १९ रोकथाम, नियन्त्रण तथा उपचार कोषको स्थापना गरी खर्चको व्यवस्थापन गर्दै आएको छ। लेखनाथ सामुदायिक लायन्स अस्पताल शिशुवालाई प्रदेश संक्रामक तथा सरुवारोग अस्पतालमा रुपान्तरण तथा सुदृढीकरण गरी कोभिड १९ को विशिष्टीकृत अस्पतालको रुपमा सञ्चालनमा ल्याइएको छ । प्रदेशमा हालसम्म कोभिड १९ विरुद्धको खोप १,२७,७४१ व्यक्तिले लगाएका छन्। ग्रामीण र दुर्गम स्थानका जोखिममा परेका ३९ जना गर्भवतीरसुत्केरीहरूलाई सुविधा सम्पन्न अस्पतालमा आपतकालीन एयर लिफ्टिङ गरी उपचार गरिएको छ। पोखरा महानगरपालिका वडा नं। ३३ पशुपतिघाटमा अन्तर्राष्ट्रिय स्तरको क्रिकेट मैदान निर्माण गर्ने कार्य अगाडि बढेको छ।एक स्थानीय तह एक खेल मैदानको नीति अनुरूप ५६ गाउँपालिकामा खेलमैदान र २० नगरपालिकामा रङ्गशाला निर्माणमा सहयोग गरिएको छ। गुणस्तरीय अनुसन्धात्मक र व्यावसायिक उच्च शिक्षा प्रदान गर्नगण्डकी विश्वविद्यालय सञ्चालनमा ल्याइएकोछ। विश्वविद्यालयले पहिलो चरणमा सूचना प्रविधि र खेल विज्ञान संकायमा पढाइ सञ्चालन गर्ने तयारी गरेको छ । पोखरा महानगरपालिका वडा नं ३२, ज्ञानकुञ्जमा विश्व विद्यालयको शैक्षिक तथा प्रशासनिक भवनहरुको निर्माण कार्य प्रारम्भ गरिएको छ।  बजारको माग अनुसार प्राविधिक तथा व्यावसायिक शिक्षा प्रदान गर्न गण्डकी प्राविधिक शिक्षा तथा व्यावसायिक तालिम प्रतिष्ठान सञ्चालनमा ल्याइएको छ। प्रतिष्ठानकोलागि स्याङ्जाको फेदिखोला गाँउपालिकामा १६० रोपनी जग्गा प्राप्त गरी भौतिक पूर्बाधार निर्माण कार्यको तयारी भइरहेको छ। प्रदेशमा ३६ ज्येष्ठनागरिक केन्द्रको निर्माण र २२ वटा केन्द्रको मर्मत सम्भारमा सहयोग गरिएको छ।  प्रदेशका २७६ विद्यालयमा कम्प्युटर प्रयोगशालाको स्थापना, ५ नमुना आवासीय विद्यालय निर्माण, ३१७ विद्यालयको भवन निर्माण र १५४ विद्यालयमा विज्ञान प्रयोगशाला बनाउन सहयोग गरिएको छ।  नयाँ १० मन्दिर तथा गुम्बा निर्माण गर्न र ८७ को मर्मत सम्भार गर्न सहयोग प्रदान गरिएको छ। मानब सेवा आश्रम कास्की, लमजुङ र बागलुङका भवन निर्माण गर्न सहयोग गरिएको छ।  प्रदेशमा ३,९५२ सामुदायिक वन उपभोक्ता समूह, १,११९ कबुलियती वन उपभोक्ता समूह र ३४ वटा धार्मिक वन उपभोक्ता समूह गरी कुल ५,ज्ञण्छ वटा वन उपभोक्ता समूह छन् । यी समूहमार्फत कुल ८,६१,००० हेक्टर वन क्षेत्रको संरक्षण र व्यवस्थापन भएको छ।वन क्षेत्रवाट हालसम्म २०,९३,५७४ क्युफिट काठ, २,८३७ चट्टा दाउरा र ७९,०९० के।जि। जडीबुटी उत्पादन गरिएको छ।२४ वटा समुदायमा आधारित जडिबुटी संकलन तथा प्रशोधन केन्द्र स्थापना भई सञ्चालनमा आएका छन्। वातावरण संरक्षण कार्यक्रम अन्तर्गत ११ वटा उच्च प्रविधियुक्त नर्सरी स्थापना भई ७० लाख ४० हजार विभिन्न प्रजातिका बिरुवा उत्पादन गरी शहरी पार्क, वन क्षेत्र,हरितपार्क,स्कुल क्षेत्र तथा निजी जग्गामा वृक्षारोपण गरिएको छ ।१६८ वटा उद्यान तथा वनबाटिका र ६२ वटा सामुदायिक वनमा पर्यापर्यटनका गतिविधि सञ्चालन गरिएको छ । मानव(वन्यजन्तु द्वन्द्व न्यूनीकरणका लागि नवलपुर जिल्लाका विभिन्न स्थानमा कूल ४,३१३ मिटर ढलानसहितको मेस वायर फेन्सिङ निर्माण गरिएको छ। विभिन्न जिल्लामा मानव(वन्यजन्तु द्वन्द्व न्यूनीकरण सम्बन्धी सचेतनाका कार्यक्रम सञ्चालन गरिएको गरिएको छ।मानव(वन्यजन्तु व्यवस्थापन अन्तरगत रु २ करोड ८१ लाख ५८ हजार ७ सय ४६ रुपैयाँ राहतको रुपमा द्वन्द्व पीडितलाई बितरण गरिएको छ।फेवातालको संरक्षणका लागि पोखरा महानगरपालिकासँगको सहकार्यमा तालको उपल्लो तटीय क्षेत्रमा रहेका वेतयानी, लौरुक, अँधेरी र हर्पन खोलामा ४ वटा सिल्टेसन ड्याम निर्माण गरिएको छ।प्रदेशका अन्य जलाधार क्षेत्रमा ५० भन्दा पोखरीहरु निर्माण तथा मर्मतसम्भार गरिएको छ।बायोइन्जिनियरीङ प्रविधि मार्फत ५० वटा पहिरो रोकथाम र व्यवस्थापन गरिएको छ।पोखरा महानगरपालिका वडा नं। ३३ पुँडीटार र नवलपुरको लोकाहा खोलामा प्रादेशिक औद्योगिक क्षेत्र स्थापनाको प्रकृया अगाडि बढाइएको छ।एक स्थानीय तह, एक उद्योग ग्राम कार्यक्रम अन्तर्गत घोषणा भएका २३ वटा उद्योग ग्राममध्ये १९ वटा उद्योग ग्राममा स्थानीय तहसँगको साझेदारीमा पूर्वाधार निर्माणको कार्य भइरहेको छ । थप २० स्थानीय तहमा उद्योग ग्राम स्थापनाको लागि सम्भाव्यता अध्ययन भइरहेको छ। ग्रामीण पर्यटन प्रवर्द्धन र गरिबी निवारणमा योगदान गर्न ३०८ वटा सामुदायिक होमस्टे स्थापना गरिएको छ।सामुदायिक होमस्टेमा आवद्ध ३,४०२ घरमा करिब ५,४२५ कोठा तथा ९,६६६ बेड उपलब्ध छन्।प्रदेशका १०५ पर्यटकीय गन्तव्यमा पूर्वाधार निर्माण तथा सौन्दर्यकरण गरिएको छ ।१०५ कि।मि। पदमार्ग निर्माण तथा मर्मत सम्भार गरिएको छ।प्रदेश राजधानी पोखराबाट थप प्रमुख शहरहरु विराटनगर, भरतपुर, भैरहवा र नेपालगञ्जमा नियमित हवाई सेवा सञ्चालन गर्न हवाईसेवा प्रदायक संस्थाहरुसँग सहजीकरण गरिएको छ।प्रदेश सरकारको संविधान प्रदत्त अधिकार कार्यान्वयन गर्न आवश्यक पर्ने ४६ ऐन र १० नियमावली तर्जुमा गरी कार्यान्वयन गरिएको छ।प्रदेशका नागरिकहरुको सुरक्षा व्यवस्थालाई प्रभावकारी बनाउन आफ्नो स्थायी भवनहरु नभएका २२ इलाका प्रहरी कार्यालय निर्माण कार्य भइरहेको छ। सूचना प्रविधि पार्कको पूर्वाधार निर्माणको लागि पोखरा महानगरपालिका वडा नं। ज्ञड जामुनबोटमा ढट रोपनी जग्गा प्राप्त गरी सम्भाव्यता अध्ययनको कार्य आरम्भ भएको छ। विपद्बानट प्रभावितको तत्काल खोज, उद्धार र राहत कार्यका लागि विपद् व्यवस्थापन कोषको रकम एक करोडबाट वृद्धि गरी पाँच करोड पुर्यााइएको छ। विपद् उद्धारकर्मीको क्षमता अभिवृद्धिका लागि क्षमता विकास तालिमतथा आवश्यक उपकरणको व्यवस्था गरिएको छ।गण्डकी प्रदेश प्रहरी तालिम केन्द्रको भौतिक संरचना निर्माण गरी प्रहरी कर्मचारीको भर्ना, छनोट र तालिमको कार्य शुरु गरिएको छ।ूगण्डकी समाज सभ्य समाजू कार्यक्रम अन्तर्गत प्रदेशका ६७ वटा माध्यमिक विद्यालयका कक्षा ढ(ज्ञद्द मा अध्ययनरत ज्ञड,द्धछढ जना विद्यार्थीहरुबीच हामी सचेत छौँ अभियान सञ्चाालन भएको छ। द्वन्द्व पीडित व्यक्ति तथा परिवारका लागि राहत कार्यक्रम अन्तर्गत द्वन्द्व पीडित २२७ जना व्यक्तिहरुलाई गोलभेँडा खेती, च्याउखेती र बाख्रापालन तालिम कार्यक्रम सञ्चालन भएको छ। सभामुख महोदय कोरोना महामारी नियन्त्रण र व्यवस्थापनकै क्रममा जिल्ला अस्पतालहरुमा आईसियु कक्ष, उच्च गतिको अक्सिजन उत्पादन र प्रबाह गर्ने व्यवस्था र भेन्टिलेटरको व्यवस्था मेरो नेतृत्वको सरकारले गरेको छ। अस्पतालहरुको स्तरोउन्नति गरिएको छ। शय्याहरु थप गरिएका छन् । डाइलसिस सेवा थप गरिएको छ। स्वास्थ क्षेत्रको दीर्घकालीन अवसरलाई ख्यालगरी गण्डकी विश्वविद्यालय अन्तर्गत शिक्षण अस्पताल स्थापना गर्ने दूरदर्शिताको निर्णय गरिएको छ। गण्डकी प्रदेश सरकारले गरेका कामको मूल्यांकन र त्यसको प्रभावकारिताको लागि प्रदेश सभाले अनुगमन र मूल्यांकन गरेकै छ। लोकतन्त्रमा संबिधान, संवैधानिक व्यवस्था, ऐन, कानून महत्वपूर्ण कुरा हुन्। संवैधानिक दायराभित्र रहेर नै हामीले राजनीतिक विवादहरुको निरुपण गर्नुपर्दछ। अतितमुखी भएर होइन भविष्यदर्शी भएर हामीले काम गर्नुपर्दछ। नेपालको राजनीतिक विकासको अस्थिर इतिहास नदोहोरियोस्।जनताले सरकारप्रति अपनत्व र स्वामित्व ग्रहण गर्न सकुन् भन्ने ध्येयले नै हामीले संविधान वनाएका थियौं। तर आग्रह र पूर्वाग्रहका कारण मुलुकको राजनीति प्रदूषित भयो। यो प्रदूषणले गण्डकी प्रदेश सभालाई पनि गाँजेकै छ। मनोगत आग्रहका कारण एउटै पार्टी भएर सरकारमा काम गरिरहँदा अचानक नेकपा ९माओवादी केन्द्र० सरकारबाट अलग भएपछि र राष्ट्रिय जनमोर्चाले समर्थन फिर्ता लिएपछि उत्पन्न परिस्थितिको सामना गण्डकी प्रदेश सरकारले गरिरहेकै छ। यही अस्थिरताका बीच मैले दलहरुका बीच पुनस् संवाद होस्विकल्प पनि तयार होस् भनेर मिति २०७८।०१।२६ गते राजीनामा गरेको थिएँ। तर दलहरुका बीच संख्यात्मक जोड नपुग्दा अहिले ठूलो दलको रुपमा संबिधानको धारा १६८ को उपधारा ९३० बमोजिमसरकार सञ्चालन गरेर धारा १६८ को उपधारा ९४० अन्तरगत विश्वासको मतका लागि उपस्थित भएको छु। विश्वाश प्राप्त हुँदा नीति तथा कार्यक्रम पेश गरी गण्डकी प्रदेश सभामा बजेट प्रस्तुत हुनेनै छ। अन्यथा संविधानको व्यवस्था अनुसार अघि बढनुपर्ने व्यहोरा अनुरोध गर्न चाहन्छु। अधुरा विकासका काम छोडेर राजनीतिक दाउपेचमा अल्झिनु र राजनीतिक अस्थिरता पैदा गर्नु न्यासंगत हुँदैन।मैले नेतृत्व गरेको नेकपा ९एमाले० बाहेक अन्यदलहरुको प्रदेशसभामा बहुमत पुग्ने र बैकल्पिक सरकार गठन हुने सम्भावना पनि छैन। यो तथ्य एक महिना अगाडि परीक्षण भएकै हो।हामीले राज्यको पुनरसंरचना गरेपछि गठित प्रदेश सभा संविधानको कार्यान्वयन र संघीयताको सुदृढीकरणका लागि अगुवा सावित हुने विश्वास लिएको छु। प्रदेशलाई सुदृढ र अधिकार सम्पन्न बनाई संघीयतालाई बलियो बनाउने लडाईंमा प्रदेश सभाका सम्पूर्ण माननीय सदस्यहरुको साथ र सहयोग निरन्तर प्राप्त हुने विश्वास गर्दछु। गण्डकी प्रदेशका जनताले दिएको म्यान्डेट नेकपा एमालेले ठूलो दलका रुपमा सरकार सञ्चालन गर्ने,म्यानडेटका आधारमा २०७४ साल फागुन ४ गते मेरो नेतृत्वको सरकार गठन गर्दा नेकपा ९माओवादी० केन्द्र सहयात्री दल थियो। समयक्रममा एउटै दलमा सामेल भएका पनि थियौं तर राजनीतिक घटनाक्रम र सर्बोच्चको फैसलापछि दुबै दल छुट्टाछुट्टै भएकाछौंतथापि सहकार्यको बाटो खुला नै छ। प्रदेशसभामा प्रतिनिधित्व गर्ने नेपाली कांग्रेस, जनता समाजवादी र राष्ट्रिय जनमोर्चा जस्ता राजनीतिक दलसँग पनि नेकपा९एमाले० ले सहकार्य गर्दै आएको छ।राजनीति सबै सम्भावना खुला भएको क्षेत्र हो र राजनीतिक दलहरु एक आपसमा मिल्ने र छुट्टिने राजनीतिक घटनाक्रमको उपज मात्र हो। जनतालाई केन्द्रमा राखेर सहकार्य गर्ने हो भने हामी सबैले प्रतिबद्धता जनाएको समृद्धिको यात्रा सहज हुने विश्वास लिएको छु। संघीयताको मर्म बमोजिम नेपालको संविधान को सहज कार्यान्वयन गर्दै प्रदेशको समग्र विकास र समृद्धिको यात्रामा सहकार्य गर्न पुस्न यस प्रदेशसभाका सम्पूर्ण माननीय सदस्यहरुलाइ आह्वान गर्दछु।कहिले काहीँराजनीति तरल बन्छ । यतिबेलै सबैले संयमता लिनुपर्दछ। नेतृत्वको पहिचान पनि कठिनाइकै बेला हुन्छ। म गण्डकी प्रदेश सभा पूर्णकार्यकाल चलोस् र संघीयताको सवलीकरणमा काम गरोस् भन्ने चाहन्छु। यस विषयप्रति सबै माननीय सदस्यहरुलाई विषयप्रति गम्भीर हुन आग्रह गर्दछु र पुस्न विश्वाशको मतका लागि आग्रह गर्दछु। सभामुख महोदय प्रदेश सरकारले लिएका समृद्धिका लक्ष्य पूरा गर्न केही महत्वपूर्ण कामहरु पूरा हुने चरणमा छन्। प्रदेश गौरवका आयोजना अन्तर्गत कोरला त्रिवेणी सडक, शालिग्राम कोरिडोर, प्रदेश प्रशासनिक भवन, प्रदेश सभा भवन, गण्डकी प्रदेश प्रशिक्षण प्रतिष्ठान भवन निर्माणका कार्य प्रारम्भ गरिएको छ। त्यस्तै एक निर्वाचन क्षेत्र एक सडक र स्थानीय तहको केन्द्र जोड्ने सडक, एक(घर एक धारा खानेपानी योजना, प्रदेश शिक्षण अस्पताल निर्माण, गण्डकी विश्वविद्यालय र गण्डकी प्राविधिक प्रतिष्ठानका पूर्वाधार निर्माण, पृथ्वी राजमार्ग र सिद्धार्थ राजमार्गको स्तरोन्नति, प्रादेशिक औद्योगिक क्षेत्रको स्थापना जस्ता समृद्धिका कार्यक्रमहरु सुरुवात मात्र भएका छन्। आगामी दिनमा यी कामहरु पनि छिटै पूरा गर्ने विश्वास दिलाउन चाहन्छु। हालसम्म प्रदेशले प्राप्त गरेका उपलब्धिलाई सुरक्षित गर्दै समृद्ध प्रदेश निर्माणको महान यात्रामा मलाई विश्वाशको मत दिइसहयोग गर्न यस प्रदेश सभाका सम्पूर्ण माननीय सदस्यहरुमा हार्दिक अनुरोध गर्दछु। सभामुख महोदयविश्वव्यापी फैलिएको महामारीका बीच राजनीतिलाई अस्थिर बनाएर केबल सत्ताको दाउपेचमा मात्र केन्द्रित गर्नु हाम्रो युगको राजनीतिको दुखान्त पक्ष हो। राजनीति व्दन्द विषयमात्र होइन यो मेलमिलाप, एकता र विश्वाशको बलियो सिमेन्ट पनि हो। जसरी ससाना कणहरुलाई, इँटालाई, वालुवा र गिटीलाई सिमेन्टले जोडने काम गर्दछु, त्यसरी नै राजनीतिले समाज रुपान्तरणका लागि बहुलताका बीच एकता निर्माण गर्दछ। प्रदेश सभामा रहनुहुने सबै राजनीतिक दलका माननीयहरुलाई मेरो हार्दिक आग्रह छ विश्वाशको मत जाहेर गर्नुहोस् म अझै एकताबद्ध प्रयास मार्फत प्रदेश विकासको नेतृत्व प्रदान गर्ने विश्वाश दिलाउन चाहन्छु। जय गण्डकी प्रदेश पृथ्वीसुब्बा गुरुङमुख्यमन्त्री, गण्डकी प्रदेश सरकारपोखरा, नेपाल मितिस् २०७८।०२।२५"
विपन्न परिवारलाई समाजसेवी शेरचनको १ लाख बराबरको राहत वितरण,"काठमाडौँ: कोरोना विरुद्धको लकडाउनको क्रममा रोजगारी गुमाएका तथा विपन्न परिवारलाई समाजसेवी अनु उर्मिला शेरचनले व्यक्तिगत पहलमा राहत वितरण गरेकी छन् । २०६२०६३ को जनआन्दोलनमा घाइते भएका व्यक्तिहरुको परिवार, फर्पिङ क्षेत्र आसपासका दलित तथा विपन्न परिवार, जोरपाटी क्षेत्रका मजदुरहरु लगायत ६० विपन्न परिवारलाई उनले खाद्यान्न वितरण गरेकी हुन् । पछिल्लो पटक धुम्बाराहीस्थित सार्वजनिक स्थलमा एक कार्यक्रम मार्फत उनले जम्मा २० पीडित परिवारलाई खाद्यान्न वितरण गरिन् । यसअघि उनी फर्पिङ, दक्षिणकाली र जोरपाटी पुगेर पीडितहरुलाई भेटेर सहयोग गरेकी हुन् । पछील्लो दुई साताको अन्तरमा तीन चरणमा उनले राहत वितरण गरेकी हुन् । जनआन्दोलन घाइते समाजको समन्वयमा समाजसेवी शेरचनले ५० हजार भन्दा बढी रकम बराबरको खाद्यान्न वितरण गरेकी हुन् भने यसअघि फर्पिङ र जोरपाटी लगायत स्थानमा गरी उनले १ लाख भन्दा बढी रकम बराबरको राहत वितरण गरेकी हुन् ।जसअन्तर्गत १५ केजीका दरले दाल, चामल, नुन, तेल, पानी लगायत खाद्यान्न उपलब्ध गराएकी हुन् । यसका लागि व्यक्तिगत रुपमै र केही साथीभाइहरुबाट समेत सहयोग जुटाएको शेरचनले बताइन् । जनआन्दोलन घाइते समाज नेपालका कोषाध्यक्ष नन्द प्रसाद रुपाखेतीका अनुसार जनआन्दोलनको क्रममा दृष्टिविहीन भएका पीडितहरुलाई समेत राहत सामग्री उपलब्ध गराएकी छन् । साथै लकडाउनमा रोजगारी गुमाएर आर्थिक अभाव झेल्दैआएका पीडित परिवारलाई उक्त खाद्यान्नले ठूलो राहतको काम गर्ने रुपाखेतीले बताए । काठमाडौँको गोंगबु बस्दैआएकी अनु उर्मिला शेरचनले विगत १० वर्षदेखि नै व्यक्तिगत पहलमै परोपकारी काम गर्दैआएकी छन् । पहिलो चरणको लकडाउनको क्रममा समेत उनले एक लाख भन्दा बढी रकम बराबरको राहत वितरण गरेकी थिइन् । शेरचनले उपचार खर्च अभावमा ज्यान नै जोखिममा रहेका दिर्घ रोगी तथा अन्य विपन्नहरुलाई साथीभाइ तथा पारिवारिक सम्बन्धका आधारमा रकम जुटाएर समेत सहयोग गर्दैआएकी छन् । यसवाहेक शेरचनको राहत कार्यक्रमबाट प्रेरित भइ टोखा निवासी मनिष श्रेष्ठले व्यक्तिगत रुपमा घाइतेका परिवारलाई ३० हजार आर्थिक सहयोग उपलब्ध गराएका छन् ।"
"पूर्वबाट मनसुन प्रवेश गर्दै, केही दिनभित्रै भारी वर्षा हुने","काठमाडौं : नेपालमा अब केही दिनमा पूर्वबाट मनसुन भित्रिने जल तथा मौसम विज्ञान विभागले जनाएको छ । बङ्गालको खाडीबाट मनसुन विकसित भइसकेको र त्यो नेपाल आउने क्रममा रहेको वरिष्ठ मौसमविद् वरुण पौडेलले जानकारी दिए। उनले केही वर्षा बढ्न थालेको र आगामी हप्ताबाट भने ठाउँठाउँमा भारी वर्षासमेत हुने जानकारी दिए। 'हामी अहिले मनसुनको निगरानी गरिरहेका छौँ, एकदुई दिनभित्रैमा मनसुन भित्रिएको घोषणा हुनेछ,' पौडेलले भने, 'वर्षा विस्तारै बढ्न थालेको छ, आगामी हप्ता ठाउँठाउँमा भारी वर्षा भएर बाढी पहिरोसमेत आउनसक्छ, सचेत हुन अनुरोध गर्दछु ।' उनका अनुसार पश्चिमी वायुको प्रभाव रहेकाले मनसुन राम्ररी फैलिसकेको छैन । मौसमविद् गङ्गा नगरकोटी हाल देशमा पश्चिमी वायु, पूर्वीय वायु र स्थानीय वायुको मिश्रित प्रभाव कायम रहेको छ । त्यसले वाग्मती, गण्डकी, लुम्बिनी र प्रदेश नं १ का केही भेगमा वर्षा जारी छ । काठमाडौँ उपत्यकाका विभिन्न स्थानमा पनि वर्षा भएको छ । आज राति देशभर सामान्यदेखि पूर्ण बदली रहनेछ । देशका धेरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ । शुक्रबार पनि देशभर सामान्यदेखि पूर्ण बदली रहने र धेरै स्थानमा मेघगर्जनचट्याङसहित मध्यमसम्मको वर्षाको हुनेछ । सामान्यरूपमा विगत १० वर्षयता जुन १० मा मनसुन भित्रिएर सेप्टेम्बर २३ मा बाहिरिन्थ्यो । यस वर्षदेखि मनसुन भित्रिने दिन जुन १३ अर्थात् आगामी आइतबार हो । अक्टोबर २ मा बाहिरिने छ । सरदर वर्षाको आँकडा विष्लेषण गरेर मनसुनको मिति तय गरिने भए पनि कहिलेकार्हीँ केही दिन ढिला र केही दिन चाँडो पनि मनसुन भित्रिने हुनसक्छ । प्राप्त विवरणअनुसार आज २१४ वटा वर्षा मापन केन्द्र (मानव सञ्चालित ८५ र स्वचालित १२९) मा मापन गरिएको गत २४ घण्टाको वर्षाको विवरणअनुसार १०८ केन्द्रमा वर्षा भएको छ । उक्त केन्द्रमध्ये सबैभन्दा बढी वर्षा डडेलधुरा केन्द्रमा ११२ मिलीमिटर भएको छ । रासस"
"अन्न छैन : छाक टार्न गिट्ठा, भ्याकुर","चितवन : ६० वर्षीय कृष्णबहादुर चेपाङ निषेधाज्ञाका कारण मजदुरी गर्न नपाएपछि बिहान गिट्ठा खोज्न जंगलतिर जान्छन्। बूढाबूढीको छाक गिट्ठाकै भरमा टरिरहेको छ। घरमा अन्न नहुँदा कालिका नगरपालिका११ बन्दिपुरे टोलका चेपाङको दैनिकी गिट्ठा, भ्याकुर खोजेर बित्ने गरेको छ। घरमा चामल छैन, माग्न जाऊँ साहुले पत्याउँदैनन्, उनी भन्छन्, गिट्ठा, भ्याकुरले छाक टार्ने हो। यो पनि धेरै खाए जिब्रो बाक्लो हुन्छ। बाध्यताले खान परेको छ। यहाँका बासिन्दालाई हिजोआज गिट्ठाकै चिन्ता छ। काम गरेर कमाउन नपाएको र घरमा खानेकुरा सकिएकाले छाक टार्न उनीहरूले गिट्ठा, भ्याकुर खोज्न दिनहुँ जंगल चहार्ने गरेका छन्। पैसो कमाउन सहरमा गएकाहरू अहिले घरमै बसेका छन्। काम गर्न जान नपाउँदा भोकै परिने डर पनि उनीहरुमा छ। ६ छोराछोरीसहित बसेका फुलकुमारी चेपाङ दम्पती यस्तै चिन्तामा रहेछ। पाखो बारीमा जति दुःख गरे पनि अन्न थोरै फल्छ। ६ महिनासम्म घरको खाने हो। त्यसपछि जंगल जाने हो, फुलकुमारी भन्छिन्, मकै सक्कियो, साहुले पत्याउँदैन अनि कसो गर्ने त ? छाक टार्नका लागि जंगलबाट ल्याएको गिट्ठा थन्काउँदै कृष्णबहादुर चेपाङ। तस्बिर : अनिल ढकाल बन्दीपुरे टोलकै कुनराज चेपाङको बिहानबेलुकाकै छाक गिट्ठा, भ्याकुर रहेछ। मजदुरी गरेर परिवार पाल्ने कुनराज अहिले काम गर्न नपाएपछि जंगलमा गिट्ठाभ्याकुर खोज्न जान्छन्। घरमा एक वर्षको छोरा छ। अर्को अलि ठूलो छ। बच्चाबच्चीलाई पनि त्यही खुवाउनुपर्छ। घरमा अन्न छैन, गिट्ठाभ्याकुर खोज्दै खाने हो, उनी भन्छन्, कमाउन जाउँ बाहिर निस्कन पाइँदैन, सँधैको छाक नै यही गिट्ठा हो। फागुनदेखि अनिकाल व्यहोरेका उनीहरुले पाखोबारीमा लगाएको मकै भदौ नलागेसम्म भित्र्याउने बेला हुँदैन। मजदुरी नपाएका बेला पसलबाट सामान उधारोसमेत पाउँदैनन्। बालबालिका, बृद्धबृद्धा र सुत्केरी झनै बढी समस्यामा छन्। वर्षेनी खाद्यान्न अभावको समस्या झेल्न बाध्य चेपाङ समुदाय निषेधाज्ञाका कारण झन् प्रताडित बनेका छन्। चेपाङ अभियन्ता केपीकिरण शर्मा चेपाङ गाउँमा भोकमरी परेको बताउँछन्। चेपाङ गाउँमा यो बेला सधैं भोकमरी लाग्छ। त्यसमा पनि बन्द भएपछि काम गर्न नपाउँदा आम्दानीको बाटो बन्द भएको छ, शर्मा भन्छन्, त्यसै त गरिबीले पिल्सिएकाहरु अहिलेको निषेधाज्ञाले झन् मारमा परेका छन्। सरकारले सूचीकृत गरेका ५९ आदिवासी जनजातिमध्ये चेपाङ अति सीमान्तकृत समुदायमा पर्छ। यो समुदाय गरिबीमा छ भने निषेधाज्ञा अवधिमा उनीहरुको दैनिकी अझै कष्टकर बनेको छ। अहिले अधिकांश चेपाङको घरमा खाद्यान्नको चरम अभाव छ। यस अवधिमा केहीले राहत पाएका छन्। तर, त्यो पर्याप्त देखिँदैन।"
विराटनगरमा मोडुलर आईसीयू सेवा सञ्चालन,"विराटनगर : प्रदेश १ को राजधानी विराटनगरमा पहिलो पटक उच्च प्रविधियुक्त मोडुलर आईसीयू सेवा सञ्चालनमा ल्याइएको छ । विराट नर्सिङ होम एवं विराटनगर अस्पतालमा बुधबारबाट सञ्चालन ल्याइएको सेवाको प्रदेश १ का आन्तरिक मामिला तथा कानुनमन्त्री हिक्मत कार्कीले उद्घाटन गरेका हुन् । १४ बेडको मोडुलर आईसीयू सेवा सञ्चालनमा ल्याइएको अस्पतालका आईसीयू इन्चार्ज डा ललित राजवंशीले जानकारी दिए । उनका अनुसार अत्याधुनिक मोडुलरबाहेक ११ बेडको न्युरो सर्जिकल आईसीयू सेवा पनि सुरु गरिएको छ । कम्प्युटराइज प्रणालीबाट घरैदेखि बिरामी हेर्नसक्ने अत्याधुनिक प्रविधियुक्त मोडुलर आईसीयू सेवा सञ्चालनमा ल्याइएको छ, डा राजवंशीले भने, यो आईसीयूले तापक्रम पनि आफैँ सन्तुलनमा राख्छ । उनका अनुसार यसबाट अरुमा संक्रमण सर्ने सम्भावना कम हुन्छ । रोग निको भएका बिरामीलाई अरुबाट अलग्गै राख्नका लागि चार बेडको छुट्टै आईसीयू पनि सञ्चालन गरिएको उनको भनाइ छ । सबै मोडुलर आईसीयूमा सीसी क्यामेरा जडान गरिएको छ । त्यही क्यामेराको माध्यमबाट कम्प्युटरको प्रयोग गर्दै घरैदेखि आफन्तले बिरामीलाई हेर्नसक्ने डा राजवंशीको भनाइ छ । उनका अनुसार यो आईसीयूमा कोरोना भाइरस महामारीका बेला संक्रमितको उपचारमा थप सहजता हुने अपेक्षा गरिएको छ । आफ्ना बिरामीलाई घरैबाट हेर्न सकिने भएकाले परिवारका सदस्य र आफन्तमा बिरामीबाट कोरोना सर्ने सम्भावना नरहने राजवंशीले बताए । उनका अनुसार नयाँ सञ्चालन गरिएकोसहित विराटनगर अस्पतालमा आईसीयू बेडको संख्या एक सय दुई पुगेको छ । अस्पतालका सञ्चालक डा ज्ञानेन्द्रमानसिंह कार्कीले अत्याधुनिक सुविधासहितको आईसीयू प्रदेश १ मै पहिलो पटक सञ्चालनमा ल्याइएको जानकारी दिए ।"
अर्घाखाँचीमा जीप दुर्घटना : चालकको मृत्यु,अर्घाखाँची : अर्घाखाँचीको भुमिकास्थान नगरपालिकामा जीप दुर्घटना हुँदा एक जनाको घटनास्थलमै मृत्यु भएको छ। भुमिकास्थानको ढिकुराबाट डेभातर्फ जाँदै गरेको लु १ च ६१६८ नम्बरको डबल क्याप जिप भुमिकास्थान ९ तारिकेमा दुर्घटना भएको हो। दुर्घटनामा भुमिकास्थान ९ का गाडी चालक अन्दाजी २९ वर्षीय रामबहादुर नेपालीको मृत्यु भएको घटनास्थलबाट स्थानीय माधव घिमिरेले जानकारी दिए। गाडीमा चालक मात्र रहेको र सडकबाट करिब ५० मिटर तल खसेको छ।
भीर मौरीको मह सिकार,"गोरखा : अहिले गोरखाको धार्चे गाउँपालिकाका विभिन्न गाउँहरूमा भीरमौरीको मह सिकार गर्ने सिजन सुरु भएको छ। विशेषगरी यतिबेला धार्चे गाउँपालिका वडा नं ३ खोर्ला, वडा नं ४ को लाप्राक, वडा नं १ को हुल्चुकमा भीरमौरीको महसिकार गरिँदैछ। यी सबै समुद्री सतहबाट २२०० मिटरभन्दा अग्ला ठाउँ हुन्। समुदायको हिसाबले यी सबै गाउँबस्तीमा गुरुङ र घले समुदायको बसोबास छ। परापूर्व कालदेखि सुरु भएको भीरमौरीको सिकार गर्ने परम्परा यी क्षेत्रमा आज पनि जारी छ। यस वर्ष खोर्लाको निमु्रुङ खोलामा एकै ठाउँमा २१ वटा भीरमौरीका गोला छन्। त्यसको सिकार मंगलबारबाट सुरु गरिएको छ। मह सिकारका लागि गाउँभरिका बासिन्दा घरलौरो गर्दै जंगल जाने चलन छ। गाउँका कतिपय सिकारी जंगलमै बास बसेका छन्। कतिपय साँझमा घर जाने र बिहान झिस्मिसेमै सिकारमा जाने गर्छन्। भीरमौरीको मह सिकार गर्ने तरिका : भीरमौरीको सिकार गर्ने साइत गाउँका धामी, जैसीले जुराउँछन्। उनकै निर्देशनमा कटुवालले मह काढ्न जानेबारे स्थानीय भाषामा गाउँ घुमीघुमी सूचना सञ्चार गर्छन्। मह सिकार गर्ने अघिल्लो दिनमा गाउँका मर्द, जवानहरू महको गोला आसपास सरसफाइ गर्न भेला हुन्छन्। झाडी फाँड्ने, खोलामा फड्के हाल्ने, भीर चढ्नका लागि डोरीको भर्याङ बनाउने, मौरी धपाउन धुवाँ लगाउने भाँडा बनाउने, मह काढ्ने घोचा बनाउने, चाका काट्ने र भुइँमा झार्ने उपकरणहरू बनाउँछन्। साँझमा भाले काटेर स्थानीय सिमेभुमे पूजा गर्छन्। मह काढ्दा अप्रिय घटना नहोओस् भनेर पुकारापात गर्छन्। त्यसरात कतिपय मौरीको गोलो कुरेर जंगलमै बास बस्छन्, कतिपय घर फर्कन्छन्। भोलिपल्ट बिहान झिस्मिसेमै खाना खाईवरी दिउसोलाई झोलाभरि खाजा लिएर मह सिकार गर्न जान्छन्। सामुहिक रूपमा मह काढ्ने कार्यक्रम वर्ष दिनमा उत्सवको रूपमा मनाउने चलन रहेको स्थानीय जोन गुरुङ बताउँछन्। निम्रुङ खोलाको एक ठाउँमा धेरै गोलोहरू छन्। त्यहाँ चाहिँ गाउँले सबै मिलेर सामुहिक सिकार गर्ने चलन छ। त्यहाँको सकेपछि त्यहाँभन्दा माथिको मौरीको सिकार गर्न अलगअलग जाने चलन हुन्छ, उनी भन्छन्, सामुहिक रूपमा मह काढ्दा चाहिँ पुरुष आलोपालो गरी मह काढ्ने, कोही डोरी समात्ने, कोही डोकोहरू पुग्न दिने, कोही मह भरेर पठाएको डोको समात्ने, कोही ओसार्ने गर्छन्। महिला चाहिँ मौरी भगाउन सुकेको र हरियो स्याउला पोलेर धुवाँ उँडाउने, चाका निचोरेर मह बनाउने, मह काढ्न भेला भएका सिकारी दललाई घरबाट लगेको खाजा खुवाउने काम गर्छन्। उत्सबमा भेला भएकाहरूलाई दामासाहीले मह बाँड्ने काम पनि उनीहरूले नै गर्छन्। महिला पुरुष श्रम विभाजन गरेर मह मेला सञ्चालन गर्ने उनले बताए। भीरमौरी के हो ? भीरमौरी मान्छेको चहलपहल कम हुने ठाउँ, खोला, झरनासहितको जटिल शान्त र पहरोको अक्करमा बस्छ। घरमा पालिने मौरीभन्दा केही ठूलो साइजको हुन्छ। यसले बनाउने मह ज्यादै तेज र कडा हुन्छ। एक चम्चा मात्र खाँदा पनि लाग्ने गर्छ। लाग्ने भए पनि भीरमौरीको महले शरीरलाई धेरै फाइदा गर्ने स्थानीय जानकारहरू बताउँछन्। विशेषगरी हाडजोर्नी बलियो बनाउने, शरीर भित्रको बिकार फाल्ने, तागत दिने भएकाले यसलाई जोखिम मलेर पनि सिकार गर्ने परम्परा रहेको मह सिकारीमध्येका एक प्रितिमान गुरुङ बताउँछन्। एक चम्चा मात्र खायो भने पनि २४ घण्टासम्म लाग्छ। झाडा बान्ता पनि हुन्छ तर २४ घण्टापछि ज्यानको सबै रोगव्याध फाल्छ र ज्यादै मजबुद बताउँछ, उनी भन्छन्, त्यसैले ज्यानको बाजी थापेर सयौँ मिटर अग्लो भीरमा डोरीमा चढेर यसको सिकार गरिन्छ। धेरै फाइदाजनक भएकाले यसको मूल्य धेरै महंगो पर्ने पनि उनले बताए। भीरमौरीको मह सिकार गर्ने परम्परा सयौं बर्ष पुरानो रहेको यहाँका बासिन्दाको कथन छ। उहिल्यै आबा गर्बु क्ले बुढाका नौ भाइ छोरा थिए। गरिबीले गर्दा परिबार पाल्न नसकेपछि नवै भाइलाई जंगलमा सिकार गर्न पठाए। उनीहरूले भीरमा मौरी देखे तर कुनै भाइले पनि मह सिकार गर्न सकेनन्, बूढापुरानाको आहान सुनाउँदै उनले भने, त्यसपछि आबागर्बु क्ले बूढा आफै मह सिकार गर्न भीरमा चढे। त्यसबेला कान्छो छोराले मात्र बुबालाई सघाए। तर सिकार गरिसकेपछि भाग खोज्न सबै छोराहरू भेला भए। त्यही बेलादेखि कान्छा छोरा बुबाआमाको प्यारो भएको हो। मह सिकार गर्न पनि नौ जना सहभागी हुनुको कारण त्यही भएको उनले बताए। मौरीलाई धुवाँ लगाएर लखेटी गोलोबाट मह निकाल्न थालेपछि यिनीहरू आक्रामक हुन्छन्। हेर्न भेला भएका रमितेलाई टोकेर लखेट्न थाल्छन्। यसबाट बच्न गाउँलेहरू अनुहारमा जालीले छोप्छन्। मह सिकार गरेपछि गोलाको सबै मौरी भागेर जान्छ। अर्को वर्ष पनि फेरि फर्काउनका लागि गोलो रहेको ठाउँमा अण्डा दलेर छोड्ने चलन छ। यसको विक्रीबाट स्थानीयबासीले आर्थिक लाभ लिने गर्छन्। सिजनमा झण्डै पाँच छ सय लिटर मह उत्पादन गरेर बिक्री गर्ने गरेको मह व्यवसायी जोन गुरुङको भनाइ छ। गत वर्ष छ सय लिटर उत्पादन भएको थियो। घरघरबाटै प्रति लिटर कम्तिमा तीन हजार रुपैयाँमा बिक्री हुन्छ, उनी भन्छन्, भीरमौरीको मह लाग्ने र नलाग्ने गरी दुई प्रकारको हुन्छ। लाग्नेलाई अलि महंगो पर्छ। नलाग्नेलाई अलि सस्तो पर्छ। सामुहिक रूपमा सिकार गरेको मह बेचिँदैन। काम गर्ने र रमिता हेर्न आउने सबैलाई दामासाहीका दरले बाँड्ने चलन छ। सामुहिक सिकार गरिसकेपछि गाउँबाट अझै धेरै टाढाटाढा रहेको मह भने व्यक्ति व्यक्ति मिलेर सिकार गर्ने चलन छ। जसलाई उनीहरूले बेचेर आर्थिक लाभ लिन्छन्। यहाँबाट देशका ठूला सहरमा र विदेशमा समेत बिक्री हुने गर्छ। भीरमौरीको मह मान्छेले यति मन पराउँछन् र माग यति धेरै आउँछ कि भाग पुर्याएर साध्यै लाग्दैन, जोन गुरुङ भन्छन्। गोरखाका अन्य स्थानमा भन्दा खोर्लामा विशेष महमेला लाग्छ। यहाँको मह सिकारलाई उत्सवको रूपमा मनाउन प्रयास गरिएको धार्चे ३ का वडा अध्यक्ष इन्द्रप्रसाद गुरुङले बताए। वडा कार्यालयले यहाँको महमेलालाई व्यवस्थित गर्न वडा कार्यालयले बजेट छुट्याउँने गर्छ, उनले भने, महमेला लाग्ने ठाउँसम्म आउन गाउँपालिका कार्यालयले प्रधानमन्त्री रोजगार कार्यक्रम अन्तर्गत बजेट बिनियोजन गरेको थियो। वडा कार्यालयले पनि बजेट छुट्याउँने गर्छ। यहाँको मह सिकार अवलोकन गरेर मनोरञ्जन गर्न खोर्ला, खोर्लाबेशी, तातोपानी, उहिया, माछाखोला, लप्सीबोटलगायतका आसपासका क्षेत्रबाट अवलोकनकर्ताहरू आउने गर्छन्। यसको प्रसस्त प्रचार गर्न सके देशी तथा विदेशी पर्यटक भित्र्याउन सकिने उनको भनाइ छ। गाउँपालिका कार्यालयले यहाँको पर्यटन विकास गर्न विभिन्न प्रयास गरिरहेको गाउँपालिका अध्यक्ष सन्तोष गुरुङ बताउँछन्। यो ठाउँ जिल्लाकै मह सिकारको लागि महत्वपूर्ण छ, गुरुङ भन्छन्, त्यसका साथैै निम्रुङखोला छहरा धेरै मनमोहक छ। यहाँ भन्दा माथि ठूलो तातोपानीको मुहान छ। त्यसलाई खोर्लाबेशीसम्म पुर्याउन सकियो भने अझै पर्यटकको आकर्षण बढ्न सक्छ। यी सबै कुरालाई समेटेर पर्यटन विकास गर्न आगामि बर्ष विस्तृत आयोजना प्रतिवेदन बनाउने उनले बताए।"
"चुरे दोहनले गाउँलेको उठीबास: १० वर्षमा सयौँको मृत्यु, हजारौँ विस्थापित","बर्दिबास: खोलाले कटान गर्दै गयो, हाम्रो घर बगाउँदै लग्यो, हामीले घर सार्दै गयौँ, झवसी राम भन्छन्, हुँदा हुँदै हामी सडकमै आइसक्यौँ । सडकको बास पनि बाढीले कति खेर खोस्ने पत्तो छैन चुरेबाट बग्ने रातु खोलाको दोहोनले बौलाएर आउने बाढीले उठिबास लगाउँदै आएको उनले व्यथा पोखे । खोलाबाट यसपालि व्यापक दोहन भएको छ । घटना ०७१ सालको तिरको हो । जब झवसी रामको परिवार घरभित्र निद्रामै थियो, अचानक ठूलो बाढी आयो । घरका समान उठाउन त परैजाओस्, ज्यान जोगाउनै हम्मेहम्मे पर्यो । त्यस रातको बाढीले उनी मात्रै होइन्, महोत्तरीको बर्दिबास नगरपालिका९ पशुपतिनगरस्थित गुमस्ता टोलाका एक दर्जन परिवारलाई उठिबास लगायो । उनी त्यो विपत्ति सम्झिँदै भन्छन्,घरघडेरी सबै खोलाले निल्यो । हामी भागेर ज्यान बचायौँ । अन्नपानी पनि घरसँगै बग्यो । मनसुन भित्रिनै लाग्दा खोला किनारका नागरिकहरु त्रसित बनेका छन् । यसपालि विगतका वर्षहरु भन्दा बढी पानी पर्ने आंकलन गरिएको छ । झवसी रामका अनुसार, दुःखजीलो गरेर जेठा छोरा रामअशिषले बनाएको घर पनि त्यो सालकै बाढीले लग्यो । छोरो विस्थापित भएर अहिले ससूराली गाउँ मजरा जान बाध्य भए । रातु खोला पारि पश्चिमको गाउँमा उनी बस्दैआएका छन् । उनको पनि सडकमै बास छ । सडक विस्तार भइरहेकोले उनको छाप्रो भत्किने पक्का छ तर, उनी त्यसपछि कहाँ बस्ने टुङ्गो छैन । बाढीसँग थाकेकी सीता रामशिषकी आमा सीता देवी भन्छिन्,खोला उर्लिएर आउँछ, किनारमै बसेका छौँ, अब रातु महरानीले जे गर्छिन्, गर्छिन्, उहाँकै मर्जी छ, हामीलाई बचाउने कि बगाएर मार्ने । झवसीको एक कठ्ठा ४ धुर गाउँ ब्लक जग्गा थियो । त्यसमै दुई छोरा सहित ८ जनाको परिवार बस्दैआएका थिए । बाढीले उनको परिवार छिनभिन्न मात्रै बनाएको छैन, उनको सारा सम्पत्ति खोसेर सुकुम्बासी बनाइदिएको छ । सडक किनारमा दुई कोठे पक्की भवन बनाउन जग मात्रै उठाएका झवसीलाई अझै पनि बाढीले बगाएर लैजाला भन्ने पिर छ । उनी भन्छन्,हारगुहार गर्दा बल्लतल्ल सरकारले घर बनाइदिन थालेको छ । यो पनि खोलैको तिरमा । अहिले झवसी रामका परिवारका सदस्य कोही पनि जागिरे छैनन् । बिहान बेलुकाको गर्जो टार्न नै हम्मे छ ।गरिब भएर बाँच्न पनि धेरै पीडा हुदो रहेछ, उनले भने,महामारीले सबै तिर बन्द छ । काम पाइँदैन, खाने उपाय छैन, खोलामा बाढी आउन थाल्यो । राती सुत्नै दिँदैन, बगाउने पिरले आँखा बन्दै हुँदैन, भोक प्यास सबै बाढी आएपछि हराउँछ । बाढीले निद्रा बिथोल्छ झवसीकै छिमेकी मञ्जुर अनसारीको पनि बाढीले निन्द्रा भंग गरिदिने गरेको छ । आरामले सुत्न दिएको छैन । मञ्जुरकै जस्तै व्यथाले उनी थलिएका छन् । आफ्नै जग्गामा उनको घर थियो, घर पछाडी तीन बाली हुने ४ कठ्ठा ३ धुर खेत थियो । आँखै अगाडी घरखेत बाढीमा बिलायो । छिमेकीले इसारा नगरेको भए मञ्जुरका परिवारलाई नै बाढीले निल्थ्यो । राति ठूलो बाढी आयो । खोला सुसाएपछि भक्क निद्रा खुल्यो, छिमेकीहरु चिच्याइरहेका थिए,त्यो संकट वर्णन गर्दै भने,चामल र पेटी(बाकस) छिमेकीको घरमा लगेर राख्यौँ । फर्केर हेर्दा घरखेत खोलामा मिसिसकेको थियो । हेरेर बस्नु वाहेक केही गर्न सकेनौँ । बर्सेनी धार पर्दै खोला गरिबीले थलिएका गुमस्ता टोलबासीलाई बर्सेनी खोलाको बाढीले तर्साउँदै आएको छ । रातु खोला १०३ वटा खहरे खोल्सी मिलेर बग्छ । वर्षातमा उर्लिएर आउने रातु खोलाले बर्दिबासको किसाननगर, पशुपतिनगर, भंगहाको हत्तिसर्वा, सिंग्याही, सग्रामपुर लगायत महोत्तरीको चालिस बढी गाउँमा बर्सेनी क्षति पुर्याउँछ । रातु खोलाको शिर चुरेमा पर्छ । हिउँदमा कमिलाको ताँती भेटिने रातुले वर्षामा ठूलो धनजनको क्षति गर्छ । यही नदीले घेरीको पशुपतिनगर । अनियन्त्रित रुपमा गरिने उत्खन्नले प्रत्येक वर्ष खोलाले पीडा दिन्छ यहाँका गाउँलेलाई । व्यापारीहरुको स्वार्थका लागि अवैध रुपमा खोलाबाट बालुवा, गिट्टी, ढुङ्गा निकाल्दा त्यसको मुल्य आम नागरिकले चुकाउँदै आएका छन् । ०७१ साल अघि चुरेको शिरबाट बगेर आउने रातु खोला बर्दिबासको रातु पुलबाट दुई खोलामा विभाजित भएर बग्थ्यो । तल आएपछि ससाना खोलामा बहाव बदलिन्थ्यो । क्रसर व्यवसायीले अवैध उत्खन्न गर्दै खोलाको स्वरुप नै परिवर्तन गरिदिए । सरोकारवला निकायको कयौँ पटक ध्यानाकर्षण गराउँदा पनि सरकारले बेवास्ता गर्दैआएको स्थानीयको गुनासो छ । स्थानीय शत्रुधन यादव भन्छन्,२०२०साल तिर जंगलबाट काठ ढुवानी गर्न बनाएको बाटोमा बिस्तारै खोल्सी हुँदै खोला बन्यो । रातु खोला विभाजित भएर बग्दा खोलामा पानीको बहाव र बेग दुवै कम थियो । ठूलो रातु सानो रातुमा मिसिएपछि पशुपतिनगरको गुमस्ता टोलको उठिबास भएको उनले सुनाए । गुमस्ता टोलकी सोलम देवी राम भन्छिन्,बस्ती भएको ठाउँमा खोलाले कटान गरेको गरैछ, ठूलाबडाको खेत जोगाउन तटबन्ध हुन्छ, हाम्रो बस्ती बगाउँदा केही छैन । बर्सेनी कटान, डुवान हुन्छ । बाढीले मधेशमा अत्यास लाग्दो धनजनको क्षति हुन्छ । सरकारको दिर्घकालीन योजना केही छैन । भएको योजना पनि समयमा पुरा हुदैंन र पारदर्शी छैन, नेकपा प्रदेश २ का सदस्य शंकर महतोले भने । खोलाले डुवाउँछ प्रदेश२ महोत्तरीको रातु खोला, धनुषा र सिरहाको साँधमा बग्ने कमला नदी, सिरहाको खाँडो खोला रौतहटको लालबकैया र बागमती नदीमा आउने बाढीले प्रत्येक वर्ष ठूलो धनजनाको क्षति गर्छ । यी सबै खोलामा अत्याधिक दोहन हुँदैआएको छ । सयौं गाउँ डुबानमा पर्छन्, दर्जनौँ सरकारी कार्यालयमा पानी पसेर कागजात नष्ट हुन्छ । बाढीले सडक बगाउँदा महिनौँसम्म सम्पर्कबिच्छेद हुन्छ। सरकारी अकर्मण्यताले प्रदेश २ का खोला स्वतन्त्र बग्न पाउँदैनन् । बर्सेनी यसले आफ्नो बहाव स्वरुप फेर्छ । यसको प्रमुख कारणचुरे दोहोन हो । नदीको अवैध उत्खनन नियन्त्रणमा प्रदेश सरकार चुक्दै आएको छ । २५ पौष, २०७६ मा खोलाको अवैध उत्खन्न रोक्न गएका धनुषाको श्रीपुरका २५ वर्षीय दिलिप महतोलाई क्रसर गुण्डाले टिपरले किचेर हत्या गरे । गैरकानुनी नदी दोहनका घटना बारे सरकार जानकार हुँदाहुँदै पनि नियन्त्रणमा आउन नसक्नु गैरजिम्मेवारीको पराकाष्ठा रहेको सामुदायिक वन उपभोक्ता महासंघ प्रदेश २ का अध्यक्ष सोम प्रसाद शर्मा बताउँछन् । प्रदेश २ का मुख्यमन्त्री लालबाबु राउतले प्रहरी प्रशासन प्रदेश मातहत नभएकोले अवैध उत्खन्न रोक्न नसकेको बताउँदै आएका छन् । अवैध धन्धा चलाउने क्रसर व्यवसायीलाई कारवाही गर्न उनी भने चुकेका छन् । मधेशमा बाढीको वितण्डा विगत १० वर्षयता बाढीको प्रकोपामा परी प्रदेश २ का ८ जिल्लामा १ सय ५६ जनाले ज्यान गुमाए । बाढीमा परेर ३० जना अझै वेपत्ता छन् । गृह मन्त्रालय अन्तर्गत राष्ट्रिय विपद् जोखिम न्यूनिकरण तथा व्यवस्थापन प्राधिकरणका अनुसार यस प्रदेशमा ०६७०७७ असार २५ गतेसम्ममा बाढीबाट ४ हजार ५ सय २१ परिवार विस्थापित हुन पुगेका छन् । यसैगरी ४ हजार ७ सय १० घरमा पूर्ण र आंशिक क्षति पुर्याएको बाढीले करिब ५५ करोड ४५ लाख १० हजार बराबरको धनमाल क्षति हुन पुगेको तथ्यांक छ ।"
पूर्वमहालेखा परीक्षक अधिकारीको निधन,"काठमाडौं : पूर्वमहालेखा परीक्षक नरकान्त अधिकारीको निधन भएको छ । १०२ वर्षीय अधिकारीको आज बिहान निधन भएको हो । लामो समय प्रशासन सेवामा बिताएका अधिकारी आदर्श प्रशासक का रूपमा चिनिन्थे । उनको निधनले लमजुङको दुराडाँडाले एउटा असल अभिभावक गुमाएको छ भने मुलुकले कुशल प्रशासक । दुराडाँडाको ऐतिहासिक तथा सामाजिक अभियान हलो क्रान्तिका अगुवा शेषकान्तका जेठा छोरा नरकान्तका दुई छोरा र एक छोरी छन् । साहित्य र समाज सेवामा विशेष रुचि राख्ने अधिकारीका प्रशासन र साहित्यसम्बन्धी थुप्रै कृति प्रकाशित छन् । ९० वर्षको उमेरमा एउटा अध्ययन, मनन र अनुशीलन गर्दा राम्रो हुन्छ कि ? नामक कृति प्रकाशित गरेका थिए । उक्त कृतिमा मानिसले तीन सय ६५ दिनमा केके गर्नुपर्छ भन्दै प्रत्येक दिन गर्नुपर्ने क्रियाकलाप समेटिएको छ । उक्त कृतिमा दार्शनिक प्लेटोले भनेको एउटा वाक्य उद्धृत गरिएको छ जो व्यक्ति आफ्नो देशको संस्कृतिप्रति घृणा उत्पन्न गराउँछ त्योभन्दा ठूलो पापी अर्को कोही पनि हुँदैन, यस्तो व्यक्तिको त मृत्यु नै श्रेयस्कर छ । उक्त वाक्यांशले अहिलेको राजनीतिप्रति जनमानसमा पैदा गराएको निराशालाई संकेत गर्छ । कुशल प्रशासक अधिकारीप्रति हाम्रो पनि हार्दिक श्रद्धान्जली !"
काठमाडौंमा दुई दिनमा १८ हजारले लगाए कोरोना खोप,"काठमाडौं : काठमाडौँ महानगरपालिकामा दुई दिनमा १८ हजार बढीले चिनियाँ खोप भेरोसेल लगाएका छन् । महानगरपालिकाका ३२ वटै वडामा खोप केन्द्र बनाएर महानगरले यही जेठ २५ गतेदेखि खोप लगाउने काम सुरु गरेको हो । महानगरपालिकाले दोस्रोपटक ६० देखि ६४ वर्ष उमेर समूहका नागरिकलाई शुरु गरेको खोप अभियान कार्यक्रममा दुई दिनमा १८ हजार ११३ सहभागी भएको महानगरको स्वास्थ्य महाशाखाले जानकारी गराएको छ । खोप अभियानको पहिलो दिन आठ हजार ७४७ सहभागी भएका थिए भने दोस्रो दिन नौ हजार ३६६ सहभागी भएका जनस्वास्थ्य विभागका प्रमुख हरिबहादुर कुँवरले जानकारी दिए। पहिलो दिन चार हजार ४१९ पुरुष र चार हजार ३२८ महिला सहभागी थिए । दोस्रो दिन चार हजार ८९३ पुरुष र चार हजार ९८४ महिला सहभागी भएको पनि विभागले जानकारी दिएको छ । प्रमुख कुँवरले पाँच दिनमा एक लाख बढीलाई खोप कार्यक्रममा सहभागी बनाउने लक्ष्य लिएको उल्लेख गर्दै सो समूहका सबै महानगर क्षेत्रभित्र बसोबास गर्ने नागरिकलाई पायक पर्ने ठाउँमा पुगेर खोप अभियानमा सहभागी हुन आग्रह गरे। नगर प्रमुख विद्यासुन्दर शाक्यले निर्धारण गरेको उमेर समूहमा पर्ने व्यक्तिले उत्साहजनकरूपमा आफूलाई पायक पर्ने स्थानमा पुगी खोप लगाउन आग्रह गरेका छन् । महानगरपालिकाले खोप लगाउने कार्यसञ्चालन गर्दा भीड नियन्त्रण गर्न भन्दै हरेक दिन फरकफरक उमेर समूहका व्यक्तिलाई खोप लगाउने कार्यतालिका सार्वजनिक गरेको थियो । सोअनुसार कामपाले खोप कार्यक्रममा भीड कम गराउन एउटा उमेर समूहका व्यक्तिलाई एक दिन खोप दिने कार्यक्रम तय गरेको हो । शहरी स्वास्थ्य विभागले सार्वजनिक सूचना प्रकाशन गर्दै आज ६४ वर्ष उमेर समूहलाई, यही जेठ २६ गते ६३ वर्षका लागि, जेठ २७ गते ६२ वर्षका लागि, जेठ २८ गते ६१ वर्षका लागि र जेठ २९ गते ६० वर्ष उमेरका व्यक्तिलाई खोप लगाउन तालिका सार्वजनिक गरेको थियो । खोप कार्यक्रम यही जेठ २९ गतेसम्म सञ्चालन हुनेछ । रासस"
निषेधाज्ञामा विकास निर्माणमा युवा,"बेनी : म्याग्दीको रघुगंगा गाउँपालिका२ भगवतिको साझापानीका युवाहरु कोरोना (भाइरस) संक्रमण नियन्त्रणका लागि गरिएको निषेधाज्ञामा फुर्सदको समयलाई विकासमा लगाएका छन् । अध्ययन, पेशा, ब्यवसाय गर्न बजारमा बस्दै आएका युवाहरु गाउँ फर्किएर सिचाइ आयोजना निर्माणमा जुटेका हुन् । साझापानीका युवाहरुले कोरोनाबाट जोगिएर निषेधाज्ञाको फुर्सदको समयलाई रुइसे सिचाई आयोजना निर्माणमा उपयोग गरेका आयोजनाका सचिव रमेश भण्डारीले बताए । सामान्य अवस्थामा विकास निर्माण र खेतीबाली लगाउन मजदुरको अभाव हुने गरेको थियो, उनले भने निषेधाज्ञाले गाउँका युवाहरु फुर्सदिला भएकाले सबैलाई अवसर दिन समूह बनाएर काममा लगाइएको छ । १५१५ जनाको तीनवटा समूह बनाएर स्वास्थ्य सुरक्षा मापदण्ड पालना र दुरी कायम गरेर तीनतीन दिनका दरले नहर निर्माणमा परिचालन गरेको छ । रोजगारी सिर्जना, आम्दानीको अवसरका साथै उपभोक्ता समितिलाई बाहिरबाट मजदुर ल्याउनुपर्ने समस्या हटेको छ । खानेपानी, जलस्रोत तथा सिँचाइ विकास डिभिजन कार्यालय म्याग्दी मार्फत चालु आर्थिक वर्ष २०७७०७८ मा बिनियोजन भएको २८ लाख ८७ हजार र उपभोक्ताको तीन लाख सात हजार रुपैयाँ बराबरको श्रमदानबाट आयोजना निर्माण हुन लागेको हो । ४४५ मिटर नहर, ४०० मिटर पाइप जडान, ७ वटा कलेक्सन च्याम्बर र १ वटा विपिटी निर्माण गर्ने लक्ष्य छ । पाइप जडान, कलेक्सन च्याम्बर, पिपिटी र खरभिर खण्डमा ३५० मिटर नहर निर्माण भइसकेको छ । रुइसेमा मुहान भएको यस आयोजना गत आर्थिक वर्षदेखि निर्माण सुरु भएको थियो । पहिलो वर्ष कार्यालयको १९ लाख २१ हजार ७३० अनुदान र उपभोक्ताको दुई लाख १७ हजार रुपैयाँ बराबरको श्रमदानमा मुहानमा इन्टेक, नौलीबराहमा १ वटा कलेक्शन च्यामबर र २८५ मिटर नहर निर्माण भएको कार्यालयका इञ्जिनियर अञ्जन खत्रीले बताए । आगामी आर्थिक वर्षमा निर्माण सम्पन्न गर्ने लक्ष्य राखिएको आयोजनाको नहरमा पानी चलाएर सिचाई गर्न सकिन्छ, उनले भने भगवतिको साझापानी, बुझबुझे, सान्ते, देउपुर्ण, तिबाङ र दोब्तागैराको १९ हेक्टर क्षेत्रफलमा सिचाई सुबिधा पुग्छ । सिचाईको अभावमा आकाशे पानीको भरमा खेतीबाली लगाउनुपर्ने समस्या थियो । सिँचाइ असुविधाले बाझिएका जमिन प्रयोगमा आउने र नियमित खेती गर्न पाउने रुइसे सिँचाइ आयोजनाका अध्यक्ष कमल भण्डारीले बताए । यसैगरी भगवतिको छिमेकी वडा पिप्लेमा करिब रु पचास लाखमा निर्माण भएको पिप्ले सिँचाइ आयोजना सञ्चालनमा आएपछि डेढ सय घरधुरी कृषकको एक हजार रोपनी भन्दा बढी जमिनमा सिँचाइ सुविधा पुगेको छ । गत आर्थिक वर्षमा मुहानमा पानी संकलन गर्ने टंकी, नहर र पाइपलाइन निर्माण भएको आयोजनालाई यसपाली नहर बनाएर पुर्णता दिइएको उपभोक्ता समितिका सदस्य मोहन कार्कीले बताए । गत वर्ष २१ लाख खर्च भएको आयोजनाका लागि चालु आर्थिक वर्षमा २५ लाख रुपैयाँ बिनियोजन भएको छ । यस वर्ष ४०० मिटर नहर निर्माण गरिएको सदस्य कार्कीले बताए । ३० सेन्टिमिटर उचाइ र ३० सेन्टिमिटर चौडाइ भएको पक्कि नहर निर्माण भएको हो । गत वर्ष २८५ मिटर नहर समेत निर्माण भएको थियो ।"
भारतले सडक बनाउँदा नेपालतिरको बाटोमा क्षति,"दार्चुला : भारतले कैलाश मानसरोवर सडकखण्ड निर्माणका क्रममा विस्फोटक पदार्थ विस्फोट गर्दा भारतको मात्र नभई नेपालतिरको बाटोसमेत भत्किएको छ। भारतले कैलाश मानसरोवर सडक विस्तारका क्रममा ठाउँठाउँमा विस्फोट गराउने गरेको छ। यसबाट महाकाली नदी वारि नेपालतिर ढुङ्गा आएर बाटो अवरुद्ध भएको छ। मङ्गलबार दिउँसो व्यास गाउँपालिका२ को कल्जु क्षेत्रमा भारतले सडक निर्माणका क्रममा विस्फोट गराउँदा तम्बाकु क्षेत्रमा बाटो अवरुद्ध भएको स्थानीयवासी मुकेश बुढाथोकीले जानकारी दिए। प्रहरी चौकी दुम्लीङबाट करिब २०० मिटर उत्तरी क्षेत्रमा पर्ने तम्बाकु क्षेत्र नजिकै नेपालतिरको बाटो पूरै अवरुद्ध भएको छ। भारतको सडक निर्माणका क्रममा आएको पहिरो नेपालतिर पुगेको हो। स्थानीय र प्रदेश सरकारको लगानीमा निर्माण गरिएको घोरेटो बाटो पूर्णरूपमा भत्किएको छ। घोरेटो बाटो भत्किँदा नेपालतिरको आवतजावत पूर्णरूपमा बन्द भएको बुढाथोकीले बताए। भारतले धार्चुला लिपुलेक मानसरोवर सडक दुई लेनको बनाउनका लागि हाल गर्वाधार क्षेत्रमा चट्टान काटिरहेको छ। भारतले सडक निर्माणका क्रममा अत्यधिक जिलेटिनको प्रयोग गर्ने भएकाले बेलाबेलामा नेपालतर्फको बाटो अवरुद्ध हुने गरेको छ। दुम्लीङदेखि बुदीसम्म भारतले सडक विस्तार र निर्माणका क्रममा विस्फोटक पदार्थ प्रयोग गरेर नेपालतिर क्षति पुर्याएको छ। ढुङ्गाहरु ठाउँठाउँमा नदीमा मिसिएर थुनिएका छन्। ठाउँठाउँमा भारतबाट आएका ढुङ्गा महाकाली नदीमा गएर नदीको धार परिवर्तन गरेको छ। अहिले मात्र नभई विगतदेखि नै भारतले सडक निर्माणका क्रममा नेपालतिरको भूगोलमा क्षति पुर्याउने गरेको छ। भारत सरकारले महाकाली नदी किनारै किनार भएर सडक निर्माण गरेको छ। यसबाट अधिकांश ढुङ्गाले नदी थुनिने र नेपालतिर क्षति पुर्याउने गरेको छ। भारतीयले सडक निर्माणका क्रममा ढुङ्गा आएर अवरुद्ध भएको छाङरु जोड्ने नेपालतिरको घोरेटो बाटो प्रहरी र स्थानीयवासीको सक्रियतामा निर्माण शुरु गरिएको छ। अवरुद्ध भएको १५० मिटर बाटो प्रहरी चौकी दुम्लीङका प्रहरी सहायक निरीक्षक जनकबहादुर सिंह तथा स्थानीयवासीको सक्रियतामा निर्माण शुरु गरिएको जिल्ला प्रहरी कार्यालय दार्चुलाका प्रहरी निरीक्षक एवं सूचना अधिकारी नरेन्द्रबहादुर चन्दले जानकारी दिए। उनले भने, 'हाम्रो सक्रियताले मात्रै पूर्णरूपमा सञ्चालन हुने अवस्था छैन तर पनि अस्थायीरूपमा मान्छे हिँड्डुल गर्न मिल्ने गरी काम हुँदैछ।' कल्जु तम्बाकु क्षेत्रमा घोरेटो बाटो अवरुद्ध हुँदा व्यासको छाङ्गरु र तिङ्कर आवतजावतसमेत बन्द भएको छ।"
बँदेललाई थापेको पासोमा परी पुरुषको मृत्यु,उदयपुर : जंगली बँदेललाई थापेको विद्युतीय धरापमा पर्दा उदयपुरका एकजनाको ज्यान गएको छ । जंगली बँदेलले खेतबारीको मकै धमाधम नष्ट गर्न थालेपछि बँदेल तर्साउन थापेको विद्युतीय धरापमा परी बिहीबार त्रियुगा नगरपालिका ९ राजाबासका ५४ वर्षीय जगदिश पोखरेलको ज्यान गएको हो । बुधबार राति आफ्नै मकैबारीमा विच्छ्याएको विद्युतीय धराप बिहान निकाल्न जाँदा करेन्ट लागि घाइते भएका पोखरेलको जिल्ला अस्पतालमा उपचारका क्रममा ज्यान गएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । मृतकको शव पोष्टमार्टम पछि आफन्तलाई बुझाइ घटनाको थप अनुसन्धान भइरहेको उनले बताए ।
खोप लगाउन दिनभर लाम,"ताप्लेजुङ : फुङलिङ नगरपालिका५ का वडा सदस्य प्रेम विक बुधबार खोप लगाउन ४ घण्टा लाम लागे। जिल्ला अस्पतालस्थित खोप केन्द्रमा बिहान ११ बजे पुगेका विकले दिउँसो ३ बजे मात्रै खोप लगाउन पाए। यसअघि गत माघमा सञ्चालित पहिलो चरणको खोप विकले लगाएका थिएनन्। उनी खोप लगाउन आग्रह गर्दै स्थानीयका घरघरमा भने पुगेका थिए। त्यस बेला अनुरोध गरिएका स्थानीयले मतलब गरेका थिएनन्। बुधबार भने विक मात्रै होइन, उनले पहिले अनुरोध गरेका स्थानीयले लाममा घण्टौं पालो कुरेरै खोप लगाएका छन्। त्यति बेला खोपको विश्वासै लागेन। ज्वरो आउँछ। झन् बिरामी परिन्छ भन्ने लाग्यो। त्यही भएर लगाइएन, विकले भने, आज गाउँका सबैले लगायौं। जिल्ला अस्पतालमा खोप लगाउनेको भीड लागेको थियो। ज्येष्ठ नागरिकहरू लौरो टेकेर लाम लागेका थिए। कोही सिमेन्टको भुइँमा थ्याच्च बसेका थिए। साँघुरो ठाउँमा भौतिक दूरी कायम गर्न सम्भव देखिँदैनथ्यो। सुरक्षाकर्मी लाम व्यवस्थापन गर्न हम्मे परिरहेका थिए। माघमा सञ्चालित पहिलो चरणको खोप अभियानमा भने अवस्था उल्टो थियो। स्वास्थ्य कर्मचारी र जनप्रतिनिधिले घरमै गएर खोप लगाउन अनुरोध गरे। प्रत्येक खोप केन्द्रमा कोभिसिल्ड खोप कार्यक्रम सञ्चालन भयो। घरनजिकको सेवा पनि अत्यन्तै कमले मात्रै उपभोग गरे। अहिले भने स्थानीय दिन माया मारी खोप लगाउन आएका छन्। स्वास्थ्य कार्यालय ताप्लेजुङका अनुसार यसअघि १ हजार ५ सय ३५ जनालाई कोभिसिल्ड खोप लगाउने लक्ष्य राखिएकोमा ८ सय ६६ जनाले मात्र लगाएका थिए। बाँकी खोप छिमेकी जिल्ला पाँचथर पठाइएको थियो। यसपटक फुङलिङ नगरपालिकाका लागि २ सय डोज छुट्याइएको थियो। बुधबार पहिलो दिनमै २ सय ८८ जनाले खोप लगाएका छन्। अपेक्षाभन्दा धेरैले खोप लगाएको जनस्वास्थ्य अधिकृत प्रतिमा खरेलले बताइन्। यति धेरै आउनुहुन्छ जस्तो लागेको थिएन, अधिकृत खरेलले भनिन्। बिहीबार पनि अस्पतालमै र शुक्रबार वडाका स्वास्थ्य चौकीमा खोप कार्यक्रम सञ्चालन गरिनेछ। तर, पहिलो दिनको चाप हेर्दा वडामा नपुग्ने सम्भावना बढेको खरेलले बताइन्। यस विषयमा नगरपालिकासँग छलफल गर्छौं, उनले भनिन्। खोपको महत्व सबैले बुझेकाले उत्साहजनक सहभागिता देखिएको स्वास्थ्य कार्यालयका प्रमुख राजकुमार पोख्रेलले बताए। खोप लगाएकाहरूलाई अहिलेको संक्रमणले खासै प्रभाव पारेन। कसैलाई लागे पनि लक्षण देखिएन, पोख्रेलले भने, खोप लगाउँदा विभिन्न समस्या हुन्छ भन्ने त्राश पनि हटेको पाइयो। कोरोनाको दोस्रो लहर ताप्लेजुङमा गाउँगाउँसम्म फैलिरहेको, युवावस्थाकै व्यक्तिको कोरोनाका कराण मृत्यु भएको र अर्को लहरसमेत आउने हल्लाका कारण पनि स्थानीयमा खोपप्रतिको आकर्षण बढेको हुनसक्ने पोख्रेलको भनाइ छ। नगरपालिका पछि जेठ ३० गते सबै पालिकाअन्तर्गतका खोप केन्द्रबाट खोप लगाइनेछ। चीनले अनुदानमा दिएको खोप ताप्लेजुङमा लगाउन सुरु गरिएको हो। ताप्लेजुङमा १ हजार ८ सय ५१ जनालाई पुग्ने गरी खोप आएको छ। पहिलो र दोस्रो चरणमा छुटेका ५५ वर्षमाथिका नागरिक, स्वास्थ्यकर्मी, सुरक्षाकर्मी तथा अग्रभागमा कार्यरत कर्मचारीले उक्त खोप पाउनेछन्। सरकारले चीनसँग सीमा जोडिएका स्थानीय तहका १८ वर्ष उमेरमाथिका सबैलाई यही खोप दिने सम्झौता गरेको छ। सोअनुसार खोप भने नपुग्ने भएको हो। कार्यालयका सूचना अधिकारी हेमराज कठायतका अनुसार यहाँको फक्ताङ्लुङ गाउँपालिकाले चीनको सीमालाई छोएको छ। त्यहाँका १ हजार २ सय ६४ जनाले कोभिसिल्ड लगाएका छन्। सो खोप लगाउन लक्ष्य गरिएका ८ हजार ६० जनामध्ये अब ६ हजार ७ सय ९६ जनालाई खोप लगाउनुपर्ने हुन्छ। सो मात्रा अपुग भएपछि प्रदेश १ को सामाजिक विकास मन्त्रालयमा थप खोपको मात्रा माग गरिएको कठायतले बताए।"
"मौसमविद्को चेतावनी : यसपालिको मनसुन जोखिमपूर्ण, १८ लाख मानिस प्रभावित हुने","काठमाडौं : मनसुन भित्रिनै लागेको नेपालमा यसपालि मनसुनजन्य विपद् (मुख्यगरी बाढी पहिरो) बाट १८ लाख बढी मानिस प्रभावित हुने अनुमान गरिएको छ। गत वर्ष औषत बराबर पानी पर्ने प्रक्षेपण हुँदा ठूलो मानवीय क्षति बेहोरेको मुलुकसामु सरदरभन्दा बढी वर्षा हुने आँकलन गरिएको यसपालिको मनसुनमा झन् चुनौतीपूर्ण रहने अनुमान मौसमविद्ले गरेका छन्। जल तथा मौसम विज्ञान विभागले यसअघि नै मुलुकमा मनसुनमा सरदरभन्दा बढी पानी पर्ने आंकलन सार्वजनिक गरिसकेको छ। उक्त चेतावनीसँगै आम नागरिक र सरोकार राख्ने निकाय थप सावधानी र सचेत हुनुपर्ने राष्ट्रिय विपद जोखिम न्यूनीकरण तथा व्यवस्थापन प्राधिकरणका प्रमुख कार्यकारी अधिकृत अनिल पोखरेल बताएका छन्। 'मुख्यतः एक त बढी नै वर्षा हुने आँकलन छ, कोभिडको महामारीले विगतको भन्दा जोखिम छ, डढेलोले पहाड नाङ्गो पारिसकेकाले जोखिम क्षेत्रबाहेकमा पनि थप पहिरो खस्ने सम्भावना छ, गरिबी पनि बढेकाले मुलुक थप चुनौतीपूर्ण अवस्थामा गुज्रिएको छ', पोखरेलले भने, 'त्यसलाई केन्द्रित गरेर नै पूर्व तयारी र प्रतिकार्य याजना अघि बढाएका छौँ।' विगतको तथ्यङ्क विश्लेषणको आधारमा प्राधिकरणले यसपालि मनसुनमा १८ लाख बढी मानिस प्रभावित हुने अनुमान गरेको छ। प्राधिकरणका सिनियर डिभिजनल हाइड्रोलोजिष्ट राजेन्द्र शर्माले बाढीबाट १७ लाख र पहिरोबाट एक लाख २० हजार प्रभावित हुने अनुमान गरिएको जानकारी दिए। गत वर्ष १५ लाख प्रभावित हुने अनुमान गरिएको थियो। सरदर मात्रै पानी पर्ने अनुमान गरिएको गत वर्ष मनसुनजन्य विपद्बाट झण्डै ४०० मानिसको मृत्यु भएको थियो। एक हजार १०० बढी परिवार प्रत्यक्ष प्रभावित भएका थिए। यसपालि बढी पानी पर्ने पूर्वानुमानसँगै मनसुन पूर्वतयारी तथा प्रतिकार्य योजना २०७८ तयार गरी स्थानीय तह, प्रदेश सरकार तथा सम्बद्ध सङ्घसंस्थासँगको समन्वयमा विगतको अनुभवबाट सिकेर आवश्यक पूर्व तयारी थालिसकिएको छ। प्राधिकरणका उपसचिव वेदनीधि खनाल भन्छन्, 'विगतका वर्षको अनुभव हेर्दा साउनअसोजमा बढी प्रभाव पारेको देखिएको छ।' उनले बाढीपहिरोका दृष्टिले नेपालको सबै ठाउँ जोखिममा रहेको बताए। खनाल यसपटक विगतको भन्दा झण्डै १२ गुणा बढी आगलागी भएकाले थप क्षति हुनसक्ने सम्भावना देखाउँछन्। मौसमविद्को चेतावनी : यसपालिको मनसुनमा धेरै पानी पर्ने, जोखिम क्षेत्रमा बाढी पहिरो उच्च प्राधिकरणले पूर्व सूचना प्रणालीलाई थप व्यवस्थित र भरपर्दो बनाउने, अस्थायी आश्रयस्थल तथा तत्कालको राहतका लागि अहिलेदेखि नै व्यवस्थापन गर्ने, ठाउँठाउँ पुर्याउने, घर भत्कियो भने तत्कालै बनाएर आवास व्यवस्थापन गर्ने गरी योजना निर्माण गरिएको प्राधिकरण प्रमुख पोखरेल बताउछन्। यसपालि प्रदेशको पनि कार्ययोजना बनाएर अघि बढाइएको छ भने केही हटस्पट भएको गाउँपालिकाको कार्य योजना पनि तयार पार्ने क्रममा रहेको प्राधिकरणले जनाएको छ। गत वर्षको विपद् क्षेत्रमा गएको हेलिकप्टरले मौसम खराब हुँदा उद्धार र राहतका काम गर्न सकेको थिएन। सडकमार्ग हुँदै गएका उद्धार टोली पनि पहिरो र बाढीका कारण समयमै घटनास्थल पुग्न सकेको थिएन। त्यसलाई सिकाइकै रुपमा लिँदै विपद् जोखिम पूर्व तयारी तथा प्रतिकार्य योजना तयार पारिएको छ। जोखिम क्षेत्रको जानकारीलाई पनि मौसम सूचना प्रणालीमा समावेश गरिनेछ। आवश्यक तयारीका लागि सरकारबाट कानूनी संरचना निर्माण र छिटो उद्धार कसरी गर्ने भन्नेर समिति समेत बनाइसकिएको र त्यसले काम गरिरहेको पोखरेल बताउछन्। सोही पूर्व तयारीका लागि बुधबार प्राधिकरणले समन्वयात्मक रुपमा भर्चुअल बैठक समेत गरेको छ। उक्त छलफलमा भाग लिँदै विपद् पूर्वतयारी सञ्जाल नेपालका अध्यक्ष सूर्यबहादुर थापा क्षति न्यूनीकरण नै पहिलो लक्ष हुनुपर्नेमा जोड जोड दिए। यसपालि सरदरभन्दा बढी पानी पर्ने आँकलन गरिएकाले यसपटकको मनसुनमा बढी नै तयारीमा लाग्नुपर्ने देखिँदा साझा प्रयासको खौँचो रहेको उनले औँल्याए। जल तथा मौसम विज्ञान विभाग, मौसम पूर्वानुमान महाशाखा मौसमविद् विभूति पोखरेलले यसपालि मनसुन सक्रिय नै हुने देखिएको जानकारी दिइन्। 'प्रिमनसुनमा जसरी वर्षा हुनुपर्न थियो भएन, अहिले बङ्गालको खाडीमा न्युन चापीय क्षेत्र विकसित हुँदैछ जसका कारण देशभर मनसुन सक्रिय हुने देखिएको छ', उनले भनिन्। विभागको बाढी पुर्वानुमान महाशाखा प्रमुख बिक्रम श्रेष्ठ हरेक वर्ष बाढीलाई फोकस गरेर २४ घण्टै पूर्व सूचना दिने गरिएको बताउछन्। केही हप्ताअघि मनसुन आपतकालिन कार्ययोजना २०७८ जारी गरेर काम हुँदै आएको र दिनमा तीन पटक बाढीको सूचना दिने गरिएको उनले जानकारी दिए। 'हामीले ठुला र साना खोलाको अबस्था कस्तो रहने छ भनेरसमेत दिने गरेका छौँ', उनले थपे। संयुक्त राष्ट्रसङघका आवासीय प्रतिनिधि सारा बेस्लो नयन्टीले नेपालको विपद्मा संयुक्त राष्ट्रसङघको सधैँ साथ र सहयोग रहने उल्लेख गर्दै कोभिड१९, त्यसको आर्थिक सङ्कट र मनसुनजन्य विपद्मा सरकार र सबै निकाय मिलेर काम गर्नुपर्ने धारणा राखे। जलस्रोत तथा सिँचाइ विभागको नदी व्यवस्थापन शाखा प्रमुख विष्णुदेव यादवका अनुसार मसुलकका विभिन्न तटबन्ध र जोखिम क्षेत्रमा प्रभावकारी उपाय अपनाई बाढी तथा डुबानको जोखिम न्यूनीकरण गरिरहेको तथा आवश्यक तार जाली बोरा, भण्डारणको तयारी थालिएको छ। यादवले सीमावर्ती क्षेत्र तटबन्ध र अरु संरचनाले पुर्याएको अवरोधका सन्दर्भमा भारतसँगको समन्वयमा निकास निकाल्ने काम शुरु भएको बताए। सीमा क्षेत्रमा वर्षेनी डुबान हुँदै आएको छ। बजेटको अभाव भएकाले चुनौतीपूर्ण अवस्था कायमै रहेको उनले बताए।"
