शीर्षक,विवरण
"अक्सिजनमा चरम नाफा : खरिद मूल्य ४००, बिक्री ९१५","नेपालगन्ज : प्रतिसिलिन्डर ४ सय रुपैयाँमा किनेको अक्सिजनलाई कतिसम्ममा बेच्न पाइन्छ ? कालोजारसम्बन्धी ऐनले २० प्रतिशतसम्म नाफा लिन छुट दिन्छ। त्यस आधारमा बढीमा ४ सय ८० रुपैयाँमा बेच्नुपर्ने हो। तर, नेपालगञ्जको जयेश ट्रेडिङ कन्सर्नले भेरी अस्पताललाई लामो समयदेखि ९ सय १५ रुपैयाँमा बेच्दै आइरहेको छ। यो महामारीमा प्राणवायु अक्सिजनकै कालोबजारी गरेर उसले सय प्रतिशतभन्दा बढी मुनाफा कमाइरहेको छ। जयेशका सञ्चालक राजीव तेलंगाका अनुसार उक्त कम्पनीले नेपालगन्ज परसपुरस्थित एचओ अक्सिजन ग्यासबाट प्रतिसिलिन्डर ४ सयमा खरिद गर्छ। त्यही अक्सिजन भेरी अस्पताललाई ९ सय १५ रुपैयाँमा बेच्ने गरेको तेलंगाले खुलस्त बताए। तेलंगाका अनुसार उक्त ट्रेडिङले सानो सिलिन्डर २ सय ५० रुपैयाँमा किन्छ। त्यसलाई उक्त अस्पताललाई ५ सय १५ मा बेच्छ। दुवै आकारका सिलिन्डरमा दोब्बरभन्दा बढी मूल्य लिने गरेको छ। त्यही सप्लायर अर्थात् जयेशले नै बाँकेकै नेपालगन्ज मेडिकल कलेज शिक्षण अस्पताललाई भने प्रतिसिलिन्डर १५ रुपैयाँ मात्र नाफा खाएर बेचिरहेको छ। शिक्षण अस्पतालका प्रबन्ध सञ्चालक डासुरेशकुमार कनोडियाले प्रतिसिलिण्डर ४ सय १५ रुपैयाँमा खरिद गरिरहेको बताए। उनले भने, त्यही अक्सिजन ल्याउन पनि रातदिन कर्मचारी खटाउनु परेको छ। सप्लायर्सले महेन्द्रनगर पठाउँदा ८ सय ९५ तथा धनगढी र दाङलाई ८ सय १० रुपैयाँ लिने गरेको छ। रुपन्देहीमा लोड अनलोड बाहेकको ७ सय ५० रुपैयाँ मूूल्य तोकिएको छ। भेरीमा भने अचाक्ली महँगो मूल्य राखिएको छ। चैतमा उक्त सप्लायर्सले भेरीमा सानो ३५ समेत एक हजार ८ सय ६० सिलन्डर अक्सिजन आपूर्ति गरेको छ। चैतमा मात्र उसले थोक मूल्यभन्दा ९ लाख ४९ हजार १ सय ५० रुपैयाँ बढी लिएको छ। त्यस्तै वैशाखको १५ गतेसम्म सानो ५५ सहित ३ हजार तीन सय ३८ सिलिण्डर पठाएको छ। यस अवधिमा १६ लाख ८६ हजार ८ सय ४५ रुपैयाँ बढी लिएको देखिन्छ। गत वर्ष मंंसिर यताको रकम जोड्ने हो भने अस्पताललाई ठूलो मात्रामा नोक्सानी भएको देखिन्छ। तेलंगाका अनुसार धनगढीदेखि रुपन्देहीसम्म ग्यास ढुवानी गर्दा पनि प्रतिसिलिण्डर एक सय ५० रुपैयाँ खर्च हुन आउँछ। अक्सिजन गाडीमा लोड अनलोड (चढाउने र झार्ने) कार्यमा प्रतिसिलिण्डर थप ६० रुपैयाँ लाग्छ। भेरी सबैभन्दा पायक र नजिक दूरीको हो। त्यसमै सबैभन्दा महँगो मूल्य परिरहेको छ। भेरी अस्पतालका मेडिकल सुपरिटेन्डेन्ट डाप्रकाशबहादुर थापा अक्सिजन उत्पादक कम्पनीको एकाधिकार रहेकाले महँगो पर्न गएको बताउँछन्। टेण्डर प्रक्रियामा जाँदा सबैभन्दा सस्तो मूल्य दिनेलाई टेण्डर दिएको उनको भनाइ छ। उनले भने, टेन्डरमा जानुअघि ९ सयभन्दा बढी मूल्य भनेका थिए। टेण्डरमा जाँदा पनि सबैभन्दा सस्तो ९ सय १५ परेकाले स्वीकृत गरिएको हो। मिलेमतोमा टेन्डर भेरी अस्पतालले ८ मंसिर ०७७ मा अक्सिजन आपूर्तिसम्बन्धी टेन्डर आह्वान गर्दै नेपालगन्जको एक स्थानीय पत्रिकामा सूचना प्रकाशन गरेको थियो। १० पुसमा टेन्डर स्वीकृत गर्दा जय हार्डवेयर ट्रेडर्सले ठूलो अक्सिजन प्रतिसिलिन्डर ९ सय ५० र सानोलाई ५ सय ३५ रुपैयाँ मोल राखेको थियो। अर्को नवज्योति इन्टरप्राइजेजले ठूलोलाई ९ सय ३५ र सानोलाई ५ सय ४० देखाएको थियो। सबैभन्दा कम जयेश ट्रेडिङ कन्र्सनले ठूलोलाई ९ सय १५ र सानोलाई ५ सय १५ मोल राखेको थियो। त्यही भएर जयेशको स्वीकृत गरिएको अस्पतालका फार्मेसी सुपरभाइजर दिनेश नेपालीले बताए। जयेश ट्रेडिङ कन्सर्नका राजीव तेलंगा अक्सिजन प्लान्ट सञ्चालन गर्छन्, सप्लायर्स पनि हुन्। टेन्डरमा सामेल बाँकी दुई कम्पनीले अक्सिजनको कारोबार गर्दैनन्। कम्तीमा ३ वटा फर्मको सहभागिता जनाउन तिनीहरूलाई नाटकीय ढंगमा सामेल गरिएको सम्बद्ध स्रोतले बतायो। ती दुवै फर्म तेलंगाका नातेदार र आफन्तका रहेको बुझिएको छ। टेन्डरमै कार्टेलिङ गरेको देखिएको छ। भेरीले यसअघि पनि जयेशबाटै अक्सिजन लिने गथ्र्यो। गत वर्ष मात्र पहिलो पटक टेन्डर प्रक्रियामा गएको हो। नगरमै रहेको अक्सिजन कम्पनीबाट सस्तोमा किन्न छाडेर अस्पताल प्रशासन टेन्डर प्रक्रियामा गएको हो। यसबाट मिलिभगतमा सजिलो हुने गरेको पाइएको छ। मूल्य अत्यधिक रहेको बिरामीबाट गुनासो बढेपछि वैशाख १५ देखि प्रतिसिलिन्डर १ सय ६५ रुपैयाँ घटाइएको छ। सप्लायर्स तेलंगाले हाल ७ सय ५० रुपैयाँमा उपलब्ध गराइरहेको बताए। अक्सिजन उत्पादक कम्पनीले भने भेरी अस्पतालले आफूसँग सिधै खरिदको सम्झौता गरेमा निकै सस्तोमा दिन सकिने बताएको छ। बिरामीको आफ्नै अक्सिजन जनताको करबाट भेरी अस्पतालले महँगो अक्सिजन खरिद गरे पनि बिरामी भने आइसोलेसन र वार्डमा आफ्नै अक्सिजन बोकिरहेका छन्। बर्दिया गुलरिया नगरपालिका११ का जगत ढकाल शुक्रबार दिउँसो भेरी अस्पतालको इमरजेन्सी अगाडि एउटा ठूलो र अर्को सानो अक्सिजन सिलिण्डरसहित भेटिए। ढकालले अस्पतालमा जुनसुकै बेला अक्सिजन सकिने खतरा रहेकाले सिलिण्डरको जोहो गरेको बताए। उनका साढु भाइ भेरीको आइसोलेसनमा कोरोनाको उपचार गराइरहेका छन्। माछापालनका लागि राखेको अक्सिजन सिलिण्डर थियो। त्यही भरेर ल्याएका हौं, उनले सुनाए, अस्पतालमा अक्सिजन सकिएर बिरामीको मृत्यु भएको खबर सुनेर आफैं विकल्प खोजेका हौं। उनले तेस्रो पटक अक्सिजन सिलिण्डर फिलिङ गरेर ल्याएका थिए। इमरजेन्सी अगाडिको पार्किङमा मोटर साइकलमा सानो अक्सिजन सिलिण्डर भर्न जाँदै गरेको अवस्थामा भेटिएका थिए, बाँकेको राप्ती सोनारी गाउँपालिका १ कुसुमका सुरेश खत्री। उनकी फुपूको इमरजेन्सी अगाडिको टेन्टमा राखेर दुई दिनदेखि उपचार भइरहेको छ। हिजो अक्सिजन लेवल ६० पुगेको थियो। डाक्टरले आफैं सिलिण्डर ल्याएर आउनुस््। लगाइदिन्छौं भने। १५ हजार रुपैयाँ धरौटी राखेर ल्याएको हुँ, उनले दु:खेसो पोखे, कसै कसैलाई त अस्पतालले पनि अक्सिजन लगाइदिँदो रहेछ। कस्तोलाई दिन्छ, थाहा भएन। भेरी अस्पतालको आइसोलेसन वार्डमा १५२० जना बिरामीले आफैं अक्सिजन सिलिण्डरको व्यवस्था गरेका छन्। अस्पतालका प्रमुख डा थापा पाइप लाइनबाट अक्सिजन दिने व्यवस्था भए पनि बिरामीले सिलिण्डर राख्ने गरेको बताउँछन्।"
२४ घण्टामा २०३ संक्रमितको मृत्यु : ६ हजार १३५ ले जिते कोरोना,"काठमाडौं : पछिल्लो २४ घण्टामा नेपालमा २०३ जना कोरोना भाइरस (कोभिड१९) संक्रमितको मृत्यु भएको छ। स्वास्थ्य तथा जनसंख्या मन्त्रालयका अनुसार योसँगै नेपालमा कोरोनाले ज्यान गुमाउनेको संख्या ४ हजार ६६९ पुगेको छ। मन्त्रालयका अनुसार ६ हजार १३५ जनाले भने २४ घण्टामा कोरोनालाई जितेका छन्। योसँगै नेपालमा निको हुनेको संख्या तीन लाख २७ हजार ६५३ पुगेको छ। २४ घण्टामा ८ हजार ५२० जनामा संक्रमण पुष्टिभएसँगै नेपालमा कुल संक्रमितको संख्या चार लाख ३९ हजार ६५८ पुगेको छ। मन्त्रालयका अनुसार नेपालमा अहिले १ लाख ७ हजार ३३६ सक्रिय संक्रमित रहेका छन्। काठमाडौं उपत्यकामा मात्र सक्रिय संक्रमितको संख्या ४२ हजार नाघेको छ । मन्त्रालयका अनुसार उपत्यकाका तीन जिल्ला काठमाडौं, भक्तपुर र ललितपुरमा मात्र संक्रमितको संख्या ४२ हजार चार सय ४ पुगेको हो । संक्रमितमध्ये सबैभन्दा धेरै काठमाडौंमा ३० हजार ४५२, ललितपुरमा ७ हजार ६१ र भक्तपुरमा चार हजार ८९१ सक्रिय संक्रमित रहेका छन् । अछाममा कोरोनाबाट एकैदिन २ जनाको मृत्यु महामारीममै रोकियो अछाममा पीसीआर परीक्षण वीरगन्जमा थप ५ जनाको मृत्यु ,मृतकको संख्या ११८ पुग्यो उपत्यकामा मात्र ४२ हजार बढी सक्रिय संक्रमित अहिलेसम्म काठमाडौंमा एक लाख ५८ हजार ९९१ मा कोरोना पुष्टि भएकोमा एक लाख २७ हजार ४८४ संक्रमित निको भएका छन् भने १ हजार ५५ जनाको मृत्यु भएको छ । यस्तै २६ हजार ८८३ संक्रमण पुष्टि भएको ललितपुरमा १९ हजार ५३९ निको भएका छन् भने २८३ जनाको मृत्यु भएको छ । सँगै भक्तपुरमा १५ हजार ९०३ जनामा संक्रमण पुष्टि हुँदा १० हजार ८०३ ले कोरोना जितेका छन् भने २०९ जनाको कोरोनाले ज्यान लिएको छ ।"
जनतालाई कोरोनामुक्त गर्न ध्यान दिऔँ : उपप्रधानमन्त्री,"काठमाडौं : उपप्रधानमन्त्री ईश्वर पोखरेलले जनतालाई कोरोनामुक्त गर्न सरकारले ध्यान केन्द्रित गर्ने बताएका छन्। सिंहदरबारस्थित प्रधानमन्त्री तथा मन्त्रिपरिषद्को कार्यालयमा आज पदभार ग्रहण गर्दै उहाँले सरकारको सम्पूर्ण ध्यान अब कोरोना संक्रमितको उपचार, रोकथाम र नियन्त्रणमा केन्द्रित हुने बताएका हुन्। अब हामी कोरोना संक्रमितको उपचार, उपकरण तथा अस्पतालको व्यवस्थापन र चिकित्सक तथा स्वास्थ्यकर्मीको प्रोत्साहनमा केन्द्रित हुन्छौं, कोभिड१९ संकट व्यवस्थापन सञ्चालन केन्द्र (सिसिएमसी)का संयोजकसमेत रहेका पोखरेलले भने। प्रधानमन्त्री केपी ओलीले शुक्रबार पदभार ग्रहणपछि सम्बोधन गर्ने क्रममा कोरोना संकटबाट जनतालाई मुक्त गर्न सरकार केन्द्रित हुने कुरामा जोड दिएका छन्।"
एकै दिन स्याङ्जाका ६ जनाको मृत्यु,"स्याङ्जा : कोरोना संक्रमणबाट स्याङ्जाका छ जनाको उपचारको क्रममा मृत्यु भएको छ । प्रादेशिक कार्यालय पोखराका अनुसार शुक्रबार ६ जनाको मृत्यु भएको हो । उपचारका लागि पोखरास्थित स्वास्थ्य विज्ञान प्रतिष्ठान, गण्डकी मेडिकल कलेज र मणिपाल शिक्षण अस्पतालमा रहेका ६ जनाको मृत्यु भएको हो । मृत्यु हुनेमा पुतलीबजार नगरपालिकाका २, गल्याङ् नगरपालिकाका २, वालिङ् नगरपालिका र आँधीखोला गाउँपालिकाका एकएक जना रहेको प्रादेशिक स्वास्थ्य निर्देशक डा विनोद बिन्दु शर्माले जानकारी दिए। योसंगै स्याङ्जामा मृत्यु हुनेको संख्या २९ पुगेको छ। पछिल्लो २४ घण्टामा स्याङ्जामा १ सय १४ जनामा कोरोना संक्रमण पुष्टि भएसंग संक्रमितको संख्या ८४९ पुगेको छ। तीमध्ये ८५ जनाले कोरोना जितेको स्वास्थ्य कार्यालय प्रमुख विष्णुप्रसाद सुवेदीले जानकारी दिए। जनाएको छ।"
तीन हजार सिट क्षमताको सम्मेलन केन्द्र उद्घाटन,"ललितपुर : प्रधानमन्त्री केपी शर्मा ओलीले गोदावरीमा निर्माण सम्पन्न भएको मुलुककै ठूलो तीन हजार सिट क्षमताको अन्तरराष्ट्रिय सम्मेलन केन्द्रको शुक्रबार भर्चुअल माध्यमबाट उद्घाटन गरेका छन्। प्रधानमन्त्री ओलीले सो केन्द्र नेपालको सबैभन्दा बढी सिट क्षमता भएको सम्मेलन केन्द्र यही भएको उल्लेख गर्दै उनले भने, मुलुक विकासको भर्याङ्मा नयाँ सिँढी थपिएको छ। हामी आधुनिकीरणको बाटोतर्फ लागेका छौं। हाल कोभिड महामारीले त्रसित बनाएको समयमा सकारात्मक भावनाले ओतप्रोत भइ अघि बढ्न उनले आग्रह गरे। उदाउँदो सूर्य समृद्धि र विकासको आधार रहने हुँदा केन्द्रको स्वरुप पनि त्यसै आकारमा निर्माण गरी गोदावरी सनराइज नामकरण गरिएको ओलीको भनाइ थियो। शहरी विकास मन्त्रालयका सचिव डा रमेशप्रसाद सिंहले ४३ रोपनी जमिनभित्र निर्माण भएको सो सम्मेलन केन्द्रको भवनले मात्र ११ रोपनी १३ आना क्षेत्रफल ओगटेको बताए। उनले भने, यस भवनको सहयोगमा राष्ट्रिय तथा अन्तरराष्ट्रिय गोष्ठी, सभाका साथै सम्मेलन गर्न सहयोग हुनेछ। आधुनिक, प्रविधियुक्तका साथै सुविधा सम्पन्न सो भवनले विभिन्न काम गर्न सदैव सहयोग गर्ने उनको मत थियो। सो केन्द्र शहरी विकास तथा भवन निर्माण विभाग र केसी समानान्तर जेभीबीच गतवर्ष २०७६ साल कात्तिक २० गते सम्झौता भई कार्तिक २१ गतेबाट निर्माण अघि बढाइएको थियो। केन्द्र निर्माणको काम सम्पन्न भएपनि सरसफाइलगायत भवनमा रङ्गरोहण गर्दा लागेका दागहरु हटाउन र स्काफोल्डिङ्ग झिक्ने बाँकी रहेको जेभीका परियोजना प्रबन्धक महेश भट्टले बताए। भवन निर्माणमा कूल ८१ करोड खर्च भएको भट्टले जानकारी दिए। अन्तरराष्ट्रिय सम्मेलन केन्द्रमा ए, बी र सी नामक तीन ब्लक छन्। ए र सी सम्मेलन केन्द्र प्रवेश गर्ने थलो हुँदा बी भने मा तीन हजार क्षमताको सभाकक्ष रहको छ। केन्द्र भवनमा मुलुकमै पहिलो पटक ५८ मिटर लामो ट्रष्ट हालिएको कार्यक्रममा बताइयो। विभाग र जेभीबीच पहिलो पटक २०७६ साल चैत २४ गतेभित्र सम्मेलन केन्द्र निर्माण सम्पन्न गरिसक्नुपर्ने सम्झौता भएको भए पनि मुलुकमा आएको महामारीको कारण ढिलाइ भएको हो। उक्त केन्द्र निर्माणपछि गोदावरीमै राष्ट्रिय तथा अन्तरराष्ट्रियस्तरका सभा, सम्मेलन गर्न सकिने भएकाले गोदावरीवासीको मुहारमा हाँसो थपिएको छ। गतवर्ष कार्तिक १६ गते प्रधानमन्त्री ओलीले सो केन्द्र निरीक्षण गरी समयमै निर्माण सम्पन्न गर्न निर्देशन दिए। रासस"
"अफगानिस्तानको एक मस्जिदमा शक्तिशाली विस्फोट, १२ जना मारिए",काबुल: अफगानिस्तानको राजधानी काबुलस्थित एक मस्जिदमा शुक्रबार भएको बम हमलामा कम्तिमा १२ जना मारिएका छन् । अरु १५ जना घाइते छन् । प्रहरीका अनुसार मृतकको संख्या अझै बढ्नसक्नेछ । शुक्रबारको प्रार्थनाको क्रममा हमला भएको हो । काबुल प्रान्तको शाकर दराह जिल्लामा यस्तो विस्फोट भएको हो । सशस्त्र समूह तालिबानले मुस्लिम पर्व इद अल फित्रको अवसरमा ३ दिने युद्धविराम घोषणा गरेको अवधिमै यो हमला भएको हो । अमेरिकाले अफगानिस्तानमा बाँकी रहेका २५०० सेनालाई मे महिनाको १ देखि फिर्ता लैजान थालेपछि पछिल्ला केही सातादेखि नै हिंसात्मक हमला बढ्न थालेका छन् । गत साता मात्रै छात्राहरुको एक स्कुललाई लक्षित गर्दै भएका विस्फोटमा ५० जना भन्दा धेरै मारिएका थिए । मृत्यु हुनेमा धेरैजसो स्कुले छात्रा समेत थिए ।
'जेठ २ मा फर्किन र फागुन २८ को निर्णय फिर्ता लिन ओली तयार हुनुहुन्छुु',"काठमाडौं : नेकपा (एमाले)का वरिष्ठ नेता माधवकुमार नेपालले पार्टी अध्यक्ष एवम् प्रधानमन्त्री केपी ओली जेठ २ मा फर्किन र फागुन २८ को निर्णय फिर्ता गर्न सहमत रहेको बताएका छन्। शुक्रबार संघीय संसद् भवनमा कोरोना भाइरस (कोभिड१९) विरुद्धको दोस्रो डोज खोप लगाएपछि पत्रकारसँग कुरा गर्दैै नेता नेपालले यस्तो बताएका हुन्। २०७५ जेठ २ गतेमा फर्किन र फागुन २८ गतेको निर्णय फिर्ता लिने विषयमा ओलीले सहमति जनाएपछि अगाडि बढ्न चाहेको उनको भनाइ छ। नेता नेपालले आफूहरुको बटमलाइन नै जेठ २ र फागुन २८ भएको भन्दै ओलीले यसमा सहमति जनाएको प्रष्ट पारेका हुन्। फागुन २८ को निर्णय फिर्ता लिने र जेठ २ गतेको अवस्थामा पुग्ने हाम्रो बटमलाइन थियो, नेता नेपालले भने, पार्टी अध्यक्ष केपी ओलीले त्यसमा सहमति हुन्छ भन्नु भएको छ। नेता नेपालका अनुसार यो विषयमा सहमतिको मोडालिटी बनाउन कार्यदल बनाउने सहमति भएको छ। सोही विषयमा छलफलका लागि नेपाल र ओली समूहबीच सिंहदरबारमा छलफल हुँदैछ। २०७५ जेठ २ अर्थात् नेकपा एकता अगाडिको नेकपा (एमाले)को पार्टी संरचनामा जानुपर्ने नेपाल समूहको अडान छ। त्यसैगरी नेपाल समूहले फागुन २८ गते अध्यक्ष ओलीले निर्वाचित पदाधिकारीको जिम्मेवारी खोसेर सम्पूर्ण अधिकार आफूसँग राखेकोप्रति आपत्ति जनाएको छ। ओलीले महाधिवेशनको मिति घोषणा गर्दै महासचिव र अध्यक्षबाहेक सबै नेताको जिम्मेवारी खोसेका थिए। नेपाल समूहले ओलीको यो निर्णयप्रति आपत्ति जनाउँदै संघर्ष गर्दै आएको थियो। बिहीबार ओली र नेपालबीच पार्टीलाई एकताबद्ध गरेर अगाडि बढ्ने सहमति गरेका हुन्।"
अक्सिजन सिलिण्डर संकलन गरेर अस्पतालमा बुझाउँदै दार्चुला प्रहरी,"दार्चुला: कोरोनाको बढ्दो संक्रमणसँगै अक्सिजन सिलिण्डरको अभाव हुन थालेपछि जिल्ला प्रहरी कार्यालय दार्चुलाले विभिन्न ठाउँबाट अक्सिजन सिलिण्डर संकलन गर्न थालेको छ । जिल्ला अस्पतालमा अक्सिजनको कमी हुने अवस्था आएपछि प्रहरीले विभिन्न क्षेत्रबाट अक्सिजन सिलिण्डर संकलन गर्दै अस्पताललाई बुझाएको छ । जिल्ला प्रहरी कार्यालय दार्चुलाले तीन थान अक्सिजन सिलिण्डर संकलन गरी शुक्रवार जिल्ला अस्पताल दार्चुलालाई हस्तान्तरण गरेको जिल्ला प्रहरी प्रमुख मनोहर प्रसाद भट्टले जानकारी दिए । अस्पताललाई दुई थान भरिएको तथा एक थान खाली सिलिण्डर बुझाइएको छ । जिल्लास्थित विभिन्न उद्योग, सप्लायर्स, ग्यारेज, ग्यास वेल्डिङ तथा अन्य संघसंस्थासँग रहेका खाली तथा भरिएका अक्सिजन सिलिण्डर पछि फिर्ता गर्ने गरी संकलन गर्दै अस्पताललाई बुझाइएको उनले बताए ।"
एसइई परीक्षाबारे चाँडै निर्णय हुन्छ : शिक्षामन्त्री श्रेष्ठ,"काठमाडौं : नवनियुक्त शिक्षा, विज्ञान तथा प्रविधिमन्त्री कृष्णगोपाल श्रेष्ठले कोभिङ१९ को महामारीका कारण स्थगन भएको संवत् २०७७ को माध्यमिक शिक्षा परीक्षा (एसइई), कक्षा १० को ढाँचाबारे चाँडै टुङ्गोमा पुगिने बताएका छन्। गत वर्ष सम्बन्धित विद्यालयाई आन्तरिक मूल्याङ्कन गराई प्रमाणीकरण गरिएको थियो। मन्त्री श्रेष्ठले शुक्रबार सिंहदरबारस्थित कार्यकक्षमा पद बहालीपछि निर्देशन दिँदै महामारी रोकथाममा शिक्षा क्षेत्रले गर्न सक्ने सहयोगका विषयमा पनि चाँडै छलफल गरिने बताएका हुन्। मन्त्री श्रेष्ठले प्राविधिक शिक्षा तथा वयावसायीक तालिम परिषद् (सिटिइभिटी)को सन् २०२१२०२५ को पाँच वर्षे रणनीतिसम्बन्धी अध्ययन गर्न कार्यदल बनाउने विषयको फाइलमा हस्ताक्षर गरी बहाली गरेका हुन्। मन्त्री श्रेष्ठलाई मन्त्रालयका सचिवहरु रामप्रसाद थपलिया र डा सञ्जय शर्मालगायतले स्वागत गरे। रासस"
अक्सिजन सिलिन्डर : मार्जिनलाई अन्यथा लिनुहुन्न,"अक्सिजनको अवस्था कस्तो छ ? २४ घण्टा उत्पादन हुँदा दुई कम्पनीबाट १२ सय सिलिन्डरजति हुन्छ। सबैबाट प्रेसर बढी छ। हामीले भेरी अस्पतालमा मात्र घण्टाको २० वटाका दरले पठाइरहेका छौं। दैनिक ४ सय ५० देखि ५ सयजति पठाइरहेका छौं। पहिले २ सय ५० दिन्थ्यौं। अहिले लिक्विड प्लान्ट पनि भएकाले नेपालगन्ज मेडिकल कलेजलाई ८० देखि १ सयवटा मात्र पठाइरहेका छौं। अक्सिजन प्रतिसिलिन्डर कति रुपैयाँ पर्छ ? बजार मूल्य पसलसम्मको ६ सय रुपैयाँ हो। ढुवानी कसैलाई गर्नुपर्यो भने ढुवानी र लोडअनलोडको थप चार्ज लाग्छ। कतिवटा सिलिन्डर अर्डर गर्छ। ढुवानी र लोडअनलोडमा कति रुपैयाँ लाग्छ ? हामीले सबै ठाउँमा गर्नुपर्दा प्रतिसिलिन्डर थप ६० रुपैयाँ लाग्छ। भाडा भने बुटवल, धनगढी र दाङमा १ सय ५० रुपैयाँ पर्छ। हामीले बुटवलमा लोडअनलोड गर्दैनौं। महेन्द्रनगरमा अर्र्डर कम भएकाले भाडा २ सय ३५ रुपैयाँ लाग्छ। सुर्खेतको ढुवानीमा भने हामी प्रतिट्रिप १० हजारका दरले पठाउँछौं। एक ट्रिपमा कहिले ४० र कहिले ५० वटा पठाउँछौं। भेरी अस्पतालमा प्रतिसिलिन्डर अक्सिजन कति रुपैयाँमा सम्झौता गर्नुभएको छ ? ठूलो अक्सिजनको ९ सय १५ रुपैयाँ र सानोको ५ सय १५ रुपैयाँमा सम्झौता भएको छ। हामीले वैशाख पहिलो सातादेखि सम्झौताभन्दा घटेर दिएका छौं। अहिले प्रतिसिलिन्डर ६ सय, सय रुपैयाँ ढुवानी र ५० रुपैयाँ लोडअनलोड गरेका छौं। ठूलो अहिले घटाएर ७ सय ५० बनाएका छौं। सानो सिलिन्डरको मूल्यमा भने रिभाइज गरेका छैनौं। मेडिकल कलेजमा मूल्य घटाएपछि भेरीमा पनि घटाएका हौं। भेरीको मेडिकल स्टोरमा १८ वैशाखसम्मको बिल पठाउनुभएको रहेछ। त्यहाँ त ९ सय १५ रुपैयाँ नै उल्लेख रहेछ त ? (कर्मचारीलाई फोन गरेर वैशाख १५ देखि १८ गतेसम्मको बिल मगाउँछन्। एकैछिनमा बिल आउँछ।) १५ गतेसम्म ९ सय १५ नै लिएका छौं। १६ गतेदेखि घटाएका रहेछौं सर। नेपालगन्ज मेडिकल कलेज शिक्षण अस्पताललाई कति रुपैयाँमा बेच्नुहुन्छ ? मैले एचओ अक्सिजनबाट किन्छु। त्यहींबाट मेडिकल कलेजमा जान्छ। हामी ४ सय १५ रुपैयाँ मात्र लिन्छौं। मार्जिन छैन। ढुवानी उसले आफैं गर्छ। किनभने, कनोडिया डाक्टर साहेबले मार्जिन नखानू, बल्ल म लिन्छु भन्नुभयो। दुई अस्पतालबीच मूल्यमा धेरै अन्तर किन ? मेडिकल कलेजसँग डेढ सय, २ सय सिलिन्डर छ। भेरीसँग २०२५ सिलिन्डर मात्र छ। साढे २ सयदेखि ३ सय सिलिन्डर त्यहाँ रनिङ छ। मेरो सिलिन्डरमा लागत लागेको छ। टेडिङ मार्जिन लिनुपर्यो। हामीले गाडी, स्टाफ सबै स्टेन्डबाई राखेका छौं। सञ्चालन खर्च छ। यसलाई तपाईं अन्यथा नबुझ्नुस् सर। सेवाको हिसाबले भइरहेको छ। तपाईंलाई अक्सिजन कम्पनीले प्रतिसिलिन्डर कति रुपैयाँमा दिन्छ ? एचओ अक्सिजन कम्पनीले हामीलाई ४ सय रुपैयाँमा दिन्छ।"
उपत्यकामा मात्र ४२ हजार बढी सक्रिय संक्रमित,"काठमाडौं : काठमाडौं उपत्यकामा मात्र सक्रिय संक्रमितको संख्या ४२ हजार नाघेको छ । स्वास्थ्य तथा जनसंख्या मन्त्रालयका अनुसार उपत्यकाका तीन जिल्ला काठमाडौं, भक्तपुर र ललितपुरमा मात्र संक्रमितको संख्या ४२ हजार चार सय ४ पुगेको हो । मन्त्रालयका अनुसार जसमध्ये सबैभन्दा धेरै काठमाडौंमा ३० हजार ४५२, ललितपुरमा ७ हजार ६१ र भक्तपुरमा चार हजार ८९१ सक्रिय संक्रमित रहेका छन् । वीरगन्जमा थप ५ जनाको मृत्यु ,मृतकको संख्या ११८ पुग्यो २४ घण्टामा २०३ संक्रमितको मृत्यु : ६ हजार १३५ ले जिते कोरोना अहिलेसम्म काठमाडौंमा एक लाख ५८ हजार ९९१ मा कोरोना पुष्टि भएकोमा एक लाख २७ हजार ४८४ संक्रमित निको भएका छन् भने १ हजार ५५ जनाको मृत्यु भएको छ । यस्तै २६ हजार ८८३ संक्रमण पुष्टि भएको ललितपुरमा १९ हजार ५३९ निको भएका छन् भने २८३ जनाको मृत्यु भएको छ । सँगै भक्तपुरमा १५ हजार ९०३ जनामा संक्रमण पुष्टि हुँदा १० हजार ८०३ ले कोरोना जितेका छन् भने २०९ जनाको कोरोनाले ज्यान लिएको छ ।"
मुस्ताङ अस्पतालमै सीमित अक्सिजन प्लान,जोमसोम: दुर्गम हिमाली जिल्ला मुस्ताङमा मध्यम क्षमताको अक्सिजन प्लान सञ्चालनमा ल्याइएको छ । धर्मिक तथा पर्यटकीय जिल्ला भित्रिने पर्यटक तथा मुस्ताङका ५ वटै स्थानीय तहका स्वास्थ्य केन्द्रमा अक्सिजन पुर्याउने लक्ष्यसहित तीन साताअघि प्लान जडान गरिएको थियो । यसअघि अक्सिजन अभावमा अस्पतालबाट बिरामीलाई अन्यत्र पठाउनु पर्ने बाध्यता प्लान सञ्चालनपछि अन्त्य भएको छ । कोरोना भाइरसको दोश्रो लहरसँगै देशैभरीका अस्पतालमा अक्सिजनको चरम समस्या पर्दा मुस्ताङ अस्पतालमा भने अक्सिजनको सुविधा प्राप्त भएको हो । जटिल प्रकृतिका बिरामीलाई अक्सिजन सेवाले सेवाग्राहीलाई राहत पुगेको छ । गण्डकी प्रदेशको ५५ लाख लागतबाट प्लान निर्माण गरिएको हो भने प्राविधिक सहयोग अमेरिका नेपाल मेडिकल फाउन्डेसनले गरेको थियो । प्लानका लागि विदेशी प्राविधिक टोलीले मुस्ताङमै आएर सर्वे गरेका थिए । मुस्ताङमा अक्सिजन प्लान नहुँदा यसको सञ्चय र ढुवानीमा समस्या पर्दैआइरहेको थियो । स्थानीय स्तरमै अक्सिजन उत्पादन हुँदा जिल्ला अस्पतालमा अक्सिजनको अभाव नहुने र जिल्लाका अन्य स्वास्थ्य चौकीमा समेत उपलब्ध गराउन सकिने उद्देश्यले प्लान राखिएको मेसु मनोज घिमिरेको भनाइ छ । अस्पतालको अक्सिजन प्लानबाट अस्पतालको बिरामी राख्ने वार्ड र कोभिड आइसोलेसन कक्ष गरी २३ वटा बेडमा पाईप लाइन मार्फत् अक्सिजन सर्कुलर गरिएको मेसु घिमिरेले बताए । प्लान जडानपछि मुस्ताङ अस्पतालमा अक्सिजन अभावको समस्या अन्त्य भएको छ । मुस्ताङ अस्पतालमा अहिले २४ सै घण्टा अक्सिजन सर्कुलर हुनसक्छ । मध्यम प्रकारको अक्सिजन प्लानले २४ घण्टामा ७ सय ५ लिटरसम्म अक्सिजन उत्पादन गर्नसक्ने अर्का डा साजन बरालले जानकारी दिए । अहिले अस्पतालमा ४७ लिटरको ३ थान र १० लिटर अट्ने १६ थान अक्सिजन खाली सिलिण्डर मौज्याद छ भने अन्य स्वास्थ्य चौकीमा पनी खाली अक्सिजन सिलिण्डर छन् । अस्पतालले अक्सिजन उत्पादन सुरु गरे पनि बुस्टर नहुँदा सिलिण्डरमा भर्ने व्यवस्था हुन सकिरहेको छैन ।अस्पतालमा अक्सिजन कम्प्रेसर उपकरणलाई चाहिने बुस्टर नभएकाले सिलिण्डरमा भर्न समस्या परेको जनाइएको छ । अस्पतालको प्लानले दैनिक ४७ लिटर क्षमताको १५ थान अक्सिजन सिलिण्डर सञ्चित गर्नसक्ने सामर्थ्य छ । डा  बरालले सिलिण्डरमा भर्ने बुस्टर खरिदको टेन्डर भइसकेको जनाए पनि बुस्टर आउन ढिलाइ भइरहेको छ । अस्पतालमा प्लान सञ्चालनमा आए पनि ५ वटै पालिकाका स्वास्थ्य चौकीमा वितरण गर्न नसक्ने अवस्था रहेको उनले जानकारी दिए । अस्पतालको प्लानका लागि वैकल्पिक उर्जा ब्याकअफ नहुँदा नियमित अक्सिजन उत्पादनमा अप्ठ्यारो परेको छ । मुस्ताङमा चरम बिद्युत लोडसेडिङको समस्या र कुनै बेला हाई र लो भोल्टेजको असरले प्राविधिक समस्या आउने गरेको छ । अस्पतालमा बिरामी नहुँदा प्लानको अक्सिजन खेर जाने र सिलिण्डरमा भर्ने व्यवस्था नहुँदा कतिपय समयमा उत्पादित अक्सिजन आफैँ फ्रिज हुने अस्पतालको भनाइ छ । सिलिण्डरमा भर्ने सुविधा उपलब्ध नहुँदा जिल्लाका दूर दराजका स्वास्थ्य केन्द्रमा अक्सिजनको पहुँच पुग्न नसकेको हो ।
"वीरगन्जमा थप ५ जनाको मृत्यु ,मृतकको संख्या ११८ पुग्यो",वीरगन्ज : वीरगन्जमा कोरोना संक्रमणबाट शुक्रबार ५ जनाको मृत्यु भएको छ । वीरगन्जको नारायणी अस्पतालमा उपचाररत वीरगन्ज महानगरपालिका १६ का ६५ वर्षीय पुरुषको शुक्रबार दिउँसो मृत्यु भएको छ । वैशाख २७ गते कोरोना संक्रमण पुष्टि भएका ती पुरुष वैशाख ३० गते नारायणी अस्पतालमा भर्ना भएका थिए । वीरगन्जकै स्पर्श मल्टिस्पेशलिटी हस्पिटलमा उपचाररत वीरगन्ज महानगरपालिका १३ का ६८ वर्षीय पुरुषको शुक्रबार बिहान ११ बजेर १८ मिनेटमा मृत्यु भएको छ । बिहीबार अस्पतालमा भर्ना भएका ती पुरुषको एन्टिजेन विधिबाट परीक्षण गर्दा उनको कोरोना रिपोर्ट पोजेटिभ आएको थियो । वीरगन्जकै प्रभु हस्पिटलमा उपचाररत वीरगन्ज १० का ४६ वर्षीय पुरुषको पनि शुक्रबार बिहान साढे १० बजे मृत्यु भएको छ । वैशाख २८ गते अस्पतालमा भर्ना भएका ती पुरुषको त्यहि दिन एन्टिजेन परीक्षण गर्दा उनमा कोरोना संक्रमण पुष्टि भएको थियो । नरायणी अस्पतालमा उपचाररत बाराको जीतपुरसिमरा उपमहानगरपालिका ७ की ६० वर्षीया महिलाको शुक्रबार बिहान ४ बजे मृत्यु भएको छ । वैशाख २८ गते नारायणी अस्पतालमा भर्न भएकी ती महिलाको त्यहि दिन एन्टिजेन विधिबाट परीक्षण गर्दा उनीमा कोरोना संक्रमण पुष्टि भएको थियो । नारायणी अस्पतालमै उपचाररत वीरगन्ज महानगपालिका वडा नम्बर १६ नगवाकी ८५ वर्षीया महिलाको शुक्रबार मध्यान्हतिर मृत्यु भएको छ । वैशाख २३ गते अस्पतालमा भर्ना भएकी उनीमा त्यही दिन एन्टिजेन विधिबाट परीक्षण गर्दा कोरोना रिपोर्ट पोजिटिभ आएको थियो ।वीरगन्जमा यसअघि बिहीबार भने एकै दिन १४ जना संक्रमितको मृत्यु भएको थियो । कोरोनाको दोस्रो लहर सुरु भएयता शुक्रबार दिउँसोसम्म वीरगन्जमा कोरोनाले ११८ जनाको मृत्यु भइसकेको छ ।
एमाले ओलीनेपाल पक्षको अढाई घण्टा वार्ता : के कुरा भयो ?,"काठमाडौं : नेकपा (एमाले) विवाद समाधानका लागि अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपाल पक्षीय नेताबीच शुक्रबार अढाई घण्टा छलफल भएको छ । एमाले उपाध्यक्ष भीम रावलका अनुसार शुक्रबार साँझको वार्ता सकारात्मक भएको छ । उनका अनुसार वार्ता सकारात्मक ढंगले अगाडि बढेको हो । गम्भीरतापूर्वक भएको वार्तामा पार्टीलाई २०७५ जेठ २ गते भन्दा अगाडिको आधार मानेर अगाडि बढाउने गरी कुराकानी भएको उनको भनाइ छ । रावलका अनुसार यो विषयमा छलफलका लागि कार्यदल सदस्य छनोट गर्ने जिम्मेवारी अध्यक्ष एवम् प्रधानमन्त्री केपी ओली र वरिष्ठ नेता माधव नेपाललाई दिइएको छ । हामीले हाम्रो पार्टीको एकतालाई कायम राख्नका लागि र पार्टीलाई अगाडि बढाउनका लागि गम्भीरतापूर्वक छलफल गर्यौँ, रावलले वार्तापछि पत्रकारसँग भने, त्यसको लागि २०७५ जेठ २ गते भन्दा अगाडिको कुरालाई आधार मानेर अरु छलफल अगाडि बढाउने र त्यो प्रयोजनका लागि पार्टी अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालले कार्यदलका सदस्य तय गर्ने कुरा भएको छ । फेरि तुरुन्त कुराकानी गर्ने कुरा भएको छ । प्रधानमन्त्री तथा मन्त्रिपरिषद्को कार्यालयमा भएको वार्तामा प्रधानमन्त्री ओली, वरिष्ठ नेता नेपालसँगै ओली पक्षीय नेता सुवास नेम्वाङ, ईश्वर पोखरेल, रामबहादुर थापा, विष्णु पौडेल र विष्णु रिमाल सहभागी थिए । उता अर्को पक्षका वरिष्ठ नेता नेपाल, भीम रावल, घनश्याम भुसाल, सुरेन्द्र पाण्डे, रघुजी पन्त, गोकर्ण विष्ट सहभागी थिए । बिहीबार बूढानीलकण्ठमा ओली र नेपालबीच भएको वार्तामा पार्टीलाई एकताबद्ध बनाएर अगाडि बढ्ने सहमति भएको थियो । बिहीबारको छलफलमा २०७५ जेठ २ गतेमा पार्टीलाई फर्काउन र फागुन २८ गतेको निर्णय फिर्ता लिने विषयमा ओलीले सहमति जनाएपछि एमाले एकता पहल सुरु भएको हो । बूढानीलकण्ठ वार्ताले एमाले एकताको आधार तय गरेपछि कांग्रेस, माओवादी र जसपा उपेन्द्र यादव समूहले विपक्षी गठबन्धनको तर्फबाट प्रधानमन्त्रीमा दाबी प्रस्तुत नगरेपछि ओली बिहीबार संविधानको धारा ७६ को (३) बमोजिम प्रतिनिधिसभा ठूलो दलको नेताको हैसियतमा प्रधानमन्त्रीमा पुनः नियुक्त भएका हुन्। ओलीले शुक्रबार नै पद तथा गोपनीयताको शपथ लिएका छन् । नेपाल समूहले राजीनामा दिँदा विपक्षी गठबन्धनको बहुमत पुग्ने देखेपछि ओलीले नेपाल समूहसँग लचिलो भएर पार्टी एकताको पहल थालेका हुन् । सोही पहललाई संस्थागत रुपमा अगाडि बढाउन शुक्रबार पहिलो पटक ओली र नेपालसहित दुवै समूहका नेता वार्तामा जुटेका हुन् ।"
बर्दिबास अस्पताललाई उद्योगी साहको ५० थान अक्सिजन सिलिन्डर सहयोग,बर्दिबास: उद्योगी उमेश साहले महोत्तरीको बर्दिबास अस्पताललाई ५० थान अक्सिजन सिलिन्डर सहयोग गरेका छन् । बर्दिबास कोरोना महामारीको हटस्पोट बन्दै गएपछि संक्रमितहरुको उपचारका लागि उनले बर्दिबास नगरपालिकाका मेयर बिदुरकुमार कार्कीलाई अस्पताल पुगेर अक्सिजन सिलिन्डर हस्तान्तरण गरेका हुन् । संक्रमितहरुका उपचारका लागि अक्सिजन अत्यावश्यक भएको भन्दै आफूले अस्पताललाई अक्सिजन सिलिन्डर सहयोग गरेको उद्योगी साहले बताए । अक्सिजनको अभावमा हस्पिटलको बेडमा कोरोना संक्रमितहरु छटपटाएर ज्यान गुमाएको खवरले आफू दुखी बनेको उनको भनाइ छ । डाक्टर सुनिल दाहालका अनुसार बिरामीहरुलाई अक्सिजनको आवश्यकता अझै छ । अक्सिजन सहयोग गर्ने उद्योगी साहलाई बर्दिबास नगरपालिकाले सम्मान सहित उनको कामको प्रशंसा गरेको छ । महोत्तरीमा कोरोना रोकथामका लागि जेठ १० गतेसम्म निषेधाज्ञा थपिएको छ ।
प्रधानमन्त्रीले एक महिनाभित्र विश्वासको मत लिनुपर्ने,"काठमाडौं : नवनियुक्त प्रधानमन्त्री केपी शर्मा ओलीले अबको तीस दिनभित्र प्रतिनिधिसभामा विश्वासको मत प्राप्त गनुपर्ने संवैधानिक स्थिति रहेको छ। राष्ट्रपति विद्यादेवी भण्डारीले नेपालको संविधानको धारा ७६ को उपधारा (३) अनुसार प्रतिनिधिसभामा सबैभन्दा बढी सदस्य भएको दल नेकपा (एमाले) संसदीय दलको नेताका रुपमा बिहीबार ओलीलाई प्रधानमन्त्रीमा नियुक्त गरेकी थिइन्। राष्ट्रपति भण्डारीले संविधानको धारा ७६ को उपधारा (२) बमोजिम प्रतिनिधिसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमतप्राप्त गर्न सक्ने गरी प्रधानमन्त्रीमा दावी पेश गर्न आह्वान गर्दा कसैको पेश नभएपछि संविधानको धारा ७६ को उपधारा (३) अनुसार ओलीलाई प्रधानमन्त्रीमा पुनः नियुक्त गरेकी हुन्। प्रधानमन्त्री ओलीले संविधानको धारा ७६ को उपधारा (४) बमोजिम तीस दिनभित्र विश्वासको मत प्राप्त गर्नुपर्ने हन्छ। उक्त उपधारा (४) मा उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले तीस दिनभित्र प्रतिनिधिसभाबाट विश्वासको मत प्राप्त गर्नुपर्ने हुन्छ, भन्ने व्यवस्था छ। यसअघि नेकपा (माओवादी केन्द्र) को समर्थनमा संविधानको धारा ७६ को उपधारा (२) बमोजिम २०७५ फागुन ३ गते उनी प्रधानमन्त्री भएका थिए। तत्कालीन नेपाल कम्युनिस्ट पार्टी (नेकपा) विभाजित भएको र सरकारमा सहभागी पार्टी नेकपा (माओवादी केन्द्र)ले विपक्षमा रहने जनाएपछि गत वैशाख २७ गते प्रतिनिधिसभामा संविधानको धारा १०० को उपधारा (२) बमोजिम विश्वासको मतका लागि प्रस्ताव राख्दा बहुमत प्राप्त भएको थिएन। संविधानको धारा १०० को उपधारा (२) प्रधानमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले आफ्नो समर्थन लिएमा तीस दिनभित्र प्रधानमन्त्रीले विश्वासको मतका लागि प्रतिनिधिसभा समक्ष प्रस्ताव पेश गर्नुपर्ने हुन्छ। उक्त विश्वासको मतको प्रस्तावमा एमालेका माधवकुमार नेपाल समूहका २८ सांसद विशेष अधिवेशनमा अनुपस्थित हुनुभएको थियो। २०७५ फागुन ३ गते दोस्रो कार्यकालका लागि नियुक्त भएका प्रधानमन्त्री ओलीले विश्वासको मत प्राप्त नगरेपछि राष्ट्रपति भण्डारीले पुनः सविधानको धारा ७६ (३) अनुसार प्रतिनिधिसभामा सवभन्दा बढी सदस्य रहेको संसदीय दलको नेताको हैसियतमा ओलीलाई तेस्रो कार्यकालका लागि प्रधानमन्त्रीमा नियुक्त गरेका हुन्। प्रधानमन्त्री ओलीले विश्वासको मत प्राप्त गर्न नसकेको अवस्था संविधानको धारा ७६ को उपधारा (५) अनुसार सरकार गठनको प्रक्रिया अघि बढ्नेछ। नेपाल बार एसोसिएशनका कोषाध्यक्ष रुद्र पोखरेलले प्रधानमन्त्री ओलीले विश्वासको मत प्राप्त गर्न नसकेको खण्डमा पुनः राष्ट्रपति भण्डारीले विश्वासको मत प्राप्त गर्न सक्ने आधार गर्न सक्ने प्रतिनिधिसभाका सदस्यलाई प्रधानमन्त्रीमा नियुक्त गर्न सक्ने बताए। संविधानको धारा ७६ को उपधारा (५) मा उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिम कुनै सदस्यले प्रतिनिधिसभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ, भन्ने व्यवस्था छ। अधिवक्ता पोखरेलका अनुसार प्रधानमन्त्री ओलीले विश्वासको मत प्राप्त गर्न नसकेमा संविधानको धारा ७६ (२) मा दुई वा दुई भन्दा बढी दलको समर्थनमा बहुमत प्राप्त गर्न सक्ने प्रतिनिधिसभा सदस्य प्रधानमन्त्रीमा नियुक्त हुने आधार सकिएकोले संविधान ७६ (५) मा दल नभई व्यक्तिले बहुमत पुर्याउनु सक्ने व्यक्ति प्रधानमन्त्रीमा नियुक्त हुनेछ। प्रधानमन्त्री ओलीले विश्वासको मत प्राप्त गर्न सक्नुभएन भने पुनः संविधानको धारा ७६ (५) अनुसार सरकार गठन हुन्छ, उनले भने, राष्ट्रपति भण्डारीलाई यसरी बन्ने सरकारको बहुमत पुर्याएर आधार प्रस्तुत गर्न सकेको खण्डमा त्यस्तो व्यक्तिलाई उहाँले प्रधानमन्त्रीमा नियुक्त गर्न सक्नुहुनेछ। यसरी आधारमा पुर्याउने प्रतिनिधिसभा सदस्यले १३८ सांसदको हस्ताक्षरसहित दावी प्रस्तुत गर्दै राष्ट्रपति भण्डारीलाई बुझाउनुपर्ने हुन्छ। संविधानको धारा ७६ (५) अनुसार नियुक्त भएको प्रधानमन्त्रीले पनि तीस दिनभित्र प्रतिनिधिसभामा विश्वासमा मत प्राप्त गर्नुपर्ने हुन्छ। उनका अनुसार यही राष्ट्रपतिलाई संविधानको धारा ७६ (५) अनुसार सरकार बन्ने अवस्था नलागेमा ७६ (३) अनुसार नै नियुक्त भएका प्रधानमन्त्री ओलीले राष्ट्रपतिसमक्ष प्रतिनिधिसभा विघटनका लागि सिफारिश गर्न सक्ने बताए। प्रधानमन्त्री ओली पहिलो कार्यकालका लागि २०७२ असोज २५ गते प्रधानमन्त्रीमा नियुक्त भएका हुन्। रासस शरद् शर्मा"
इन्डोनेसियामा शक्तिशाली भूकम्प,"जकार्ता: इन्डोनेसियाको सुमात्रामा शुक्रबार ६ दशमलब ६ म्याग्निच्यूडको शक्तिशाली भूकम्प गएको छ । इन्डोनेसियाको पश्चिमी तटीय क्षेत्रमा गएको यस भूकम्पले छिमेकी अन्य टापुमा पनि असर पुगेको बताइएको ५ । तर भूकम्पबाट कति क्षति भयो भन्नेबारे यकिन विवरण आइसकेको छैन । स्थानीय समय अनुसार शुक्रबार मध्यान्ह १२:३० मा भूकम्पको धक्का महसुश भएको स्थानीय मिडियाले जनाएका छन् । सिनाबग सहरदेखि २५० किलोमिटर दक्षिण नियास टापुलाई केन्द्रविन्दु बनाइ भूकम्प गएको बताइएको छ । नियासमा समेत कुनै क्षतिका विवरण अहिलेसम्म आएको छैन । यद्यपि भूकम्पपछि सुनामी आउनसक्ने भन्दै स्थानीयहरु त्रसित देखिएका छन् । समुद्री तट नजिकै बसोबास गर्ने मानिसहरुलाई सुरक्षति रहन सचेत गराइएको छ । तर विज्ञहरुले सुनामी आउने कुनै संकेत भने दिएका छैनन् । सन् २००४ मा ९ दशमलब १ म्याग्निच्यूडको भूकम्प र त्यसपछिको सुनामीका कारण सुमात्रामा २ लाख २० हजार मानिसको मृत्यु भएको थियो । यस्तै २०१८ मा लोम्बोक टापुमा त्यस्तै शक्तिशाली भूकम्पबाट ५५० भन्दा धेरैको मृत्यु भएको थियो । सोही वर्ष ७ दशमलब ५ म्याग्निच्यूडको भूकम्प र सुनामीबाट सुलावेसी टापुको पालुमा ४३०० मानिस वेपत्ता भए । उनीहरु सबैको मृत्यु हुनसक्ने बताइन्छ । इन्डोनेसियाका विभिन्न टापु र सहरमा हरेक वर्ष बाढी, सुनामी र भूकम्पका कारण मानिसहरुको मृत्यु हुने गरेको छ।"
वीरगन्जमा निषेधाज्ञा उल्लंघन गर्ने ५ जना पक्राउ,"वीरगन्ज : वीरगन्जमा निषेधाज्ञा उल्लंघन गरेको कसुरमा प्रहरीले एकै दिन पाँचजनालाई पक्राउ गरेको छ । कोरोना भाइरस महामारी नियन्त्रण तथा रोकथामका लागि पर्सा जिल्लामा वैशाख १६ गतेदेखि निषेधाज्ञा जारी छ । पर्साको वीरगन्ज महानगरका विभिन्न स्थानमा निषेधाज्ञा उलंघन गर्दै प्रहरीसँग अभद्र व्यवहार गरेको कसुरमा एक भारतीय नागरिकसहित पाँचजनालाई पक्राउ गरिएको जिल्ला प्रहरी कार्यालय पर्साले जनाएको छ । पक्राउ पर्नेहरुमा पर्साको वीरगन्ज महानगरपालिका १० का २६ वर्षीय साहेब शेख, ३ का १९ वर्षीय हनिफ हुसेन र १३ का ३० वर्षीय मोहम्मद असरफ राइन रहेका छन् । त्यसैगरी पर्साको विन्दवासिनी गाउँपालिका ४ का ३० वर्षीय भोला प्रसाद साह र भारतको विहार राज्य बेतिया वैरिया ३ निवासी मुन्ना साहलाई पनि पक्राउ गरिएको प्रहरी नायव उपरीक्षक ओम प्रकाश खनालले जानकारी दिए । खनालका अनुसार, वीरगन्ज महानगरपालिकाको विभिन्न स्थानमा , निषेधाज्ञा उल्लंघन गर्दै निषेधाज्ञा कार्यान्वयनमा खटिएका प्रहरीसँग अभद्र व्यवहार गर्दै प्रहरीको कामकारवाहीमा अवरोध पुर्याएकाले ५ जनालाइ पक्राउ गरिएको हो । पक्राउ परेकाहरु विरुद्ध सार्वजनिक हित, स्वास्थ्य सुरक्षा, सुविधा र नैतिकता विरुद्दको कसूर, संक्रमाक रोग ऐन बमोजिम कसूर मुद्दा चलाइएको प्रहरी नायव उपरीक्षक खनालले बताए ।"
पद बहालीपछि प्रधानमन्त्रीले भने भ्रष्टाचार र अनियमितता सह्य छैन,"काठमाडौं : प्रधानमन्त्री केपी ओलीले भ्रष्टाचार र अनुचित लाभ लिने कार्य सह्य नभएको बताएका छन्। शुक्रबार तेस्रो कार्यकालका लागि प्रधानमन्त्रीको पद बहालीपछि बोल्दै ओलीले महामारीको रोकथाममा लाग्नुपर्ने समयमा सरकारका राम्रो काम नदेख्ने र अनियमितता गर्ने प्रवृत्ति उचित नभएको भन्दै यस्तो बताएका हुन्। तेस्रो कार्यकालका लागि शपथग्रहणपछि शुक्रबार प्रधानमन्त्री तथा मन्त्रिपरिषद्को कार्यालय सिंहदरबारमा पद बहाली गर्दै उनले मानवीय सेवाको उदात्त भावना अघिपछिभन्दा बढी प्रकट गर्न आग्रह गरे। महामारी नियन्त्रणमा सम्बन्धित नियमको पालना गर्न र कुनै अनियमितता हुन नदिन उनले सचेत गराए। यतिबेला सबै एकजुट भएर महामारीको रोकथाममा लाग्नुपर्नेमा सरकारका राम्रा कामलाई पनि अन्देखा गर्ने र असहयोग वा अनियमितता गर्ने प्रवृत्ति उचित होइन, उनले भने, कुनै पनि नाममा हुने भ्रष्टाचार वा अनुचित लाभ लिने कार्य सह्य छैन। सरकारले कडाइका साथ कारवाही गर्नेछ। प्रधानमन्त्री ओलीले सबै दल, नेता र कार्यकर्तालाई विकराल स्थितिमा संवेदनशील भएर विधि र कानुनको पालना गर्न आग्रह गरेका छन्। ओलीले छिमेकी र मित्रराष्ट्रलाई महामारी नियन्त्रणमा सघाउन आग्रह गरेका छन्। प्रधानमन्त्री ओलीले राज्यको स्रोत, साधन र ज्ञानको सहीरुपमा प्रयोग भई जनताका लागि परिणाम दिन सक्नुपर्नेमा जोड दिएका छन्। कार्यक्रममा नवनियुक्त मन्त्रिगण र सरकारका उच्च कर्मचारीको सहभागिता थियो। राष्ट्रपति विद्यादेवी भण्डारीसमक्ष प्रधानमन्त्री ओलीले आज राष्ट्रपति भवन, शीतल निवासमा आयोजित विशेष समारोहमा पद तथा गोपनीयताको शपथ लिएका हुन्। संविधानको धारा ७६ को (३) बमोजिम प्रतिनिधिसभामा ठूलो दलका नेताका हैसियतमा उहाँ प्रधानमन्त्रीमा पुनः नियुक्त भएका हुन्।"
महामारीमा सहयोग गर्न अन्तर्राष्ट्रिय समुदायलाई कांग्रेसको अपील,"काठमाडौं : प्रमुख प्रतिपक्षी दल नेपाली कांग्रेसले कोरोना संकटमा रहेको नेपाललाई सहयोग गर्न अन्तर्राष्ट्रिय समुदायलाई अपील गरेको छ। शुक्रबार विज्ञप्ति सार्वजनिक गर्दै कांग्रेस सभापति शेरबहादुर देउवाले यस्तो अपील गरेका हुन्। सरकारलाई भविष्यमा आउने परिस्थितिलाई मध्यनजर गर्दै सबै जिल्लामा अक्सिजन प्लान्ट र पीसीआर प्रयोगशाला स्थापना गर्न आग्रह गर्दै कांग्रेसले अन्तर्राष्ट्रि समुदायलाई सहयोगको अपीलसमेत गरेको हो। म सरकारसँग भविष्यमा आउन सक्ने जटिल परिस्थितिलाई मध्यनजर गरि सबै जिल्लामा अक्सीजन प्लान्ट र पीसीआर परिक्षण प्रयोगशाला स्थापना गर्न र तत्कालका लागि आवश्यक अक्सीजन, आईसीयू बेड, खोप लगायतका औषधीको व्यवस्था गर्न माग गर्दछु, देउवाले विज्ञप्तिम भनेका छन्, यस विषम घडीमा मित्रराष्ट्र र अन्तर्राष्ट्रिय संघ, संस्थाहरुलाई आवश्यक सहयोग गरि दिन हुन पनि अपील गर्दछु।"
सिंहदरबारमा एमाले ओलीनेपाल समूहको वार्ता,"काठमाडौं : नेकपा (एमाले) विवाद समाधानका लागि अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपाल पक्षीय नेता छलफलमा बसेका छन् । प्रधानमन्त्री ओलीकै उपस्थितिमा सिंहदरबारमा केहीबेरअघि छलफल सुरु भएको हो । प्रधानमन्त्री तथा मन्त्रिपरिषद्को कार्यालयमा जारी वार्तामा प्रधानमन्त्री ओली, वरिष्ठ नेता नेपालसँगै ओली पक्षीय नेता सुवास नेम्वाङ, ईश्वर पोखरेल, रामबहादुर थापा, विष्णु पौडेल र विष्णु रिमाल सहभागी छन् । त्यस्तै अर्को पक्षका वरिष्ठ नेता नेपाल, भीम रावल, घनश्याम भुसाल, सुरेन्द्र पाण्डे, रघुजी पन्त, गोकर्ण विष्ट सहभागी छन् । बिहीबार बूढानीलकण्ठमा ओली र नेपालबीच भएको वार्तामा पार्टीलाई एकताबद्ध बनाएर अगाडि बढ्ने सहमति भएको थियो । बिहीबारको छलफलमा २०७५ जेठ २ गतेमा पार्टीलाई फर्काउन र फागुन २८ गतेको निर्णय फिर्ता लिने विषयमा ओलीले सहमति जनाएको नेता नेपालले बताएका छन् । सोही विषयको कार्यान्वयनका लागि कार्यदल बनाउने कार्यदिशासहित नेताहरु छलफलमा जुटेका हुन् ।"
ओलीलाई बधाइ दिँदै वामदेवले भने: पार्टी एकता निर्माणमा सफलता मिलोस्,काठमाडौँ: नेकपा एमालेका उपाध्यक्ष वामदेव गौतमले अध्यक्ष केपी ओली र माधव नेपालबीच भएको संवाद र सहमतिप्रति शुभकामना दिएका छन् । अध्यक्ष केपी ओली फेरि प्रधानमन्त्री बनेकोमा बधाइ दिँदै नेता गौतमले पार्टीको एकता निर्माणमा सफलताका लागि शुभकामना समेत दिएका छन्। नेकपा (एमाले)का दुई वरिष्ठ नेताहरू अध्यक्ष क केपी शर्मा ओली र पार्टीका पूर्व महासचिव क माधवकुमार नेपालबीच पार्टीभित्र उत्पन्न समस्या समाधानका सम्बन्धमा प्रारम्भिक संवाद सुरु भएको छ । यो नेकपा एमालेका निम्ति एक महत्त्वपूर्ण घटनाका रुपमा स्थापित होस् भन्ने मेरो चाहना छ नेता गौतमले भनेका छन् । साथै उनले यस संवादलाई पार्टीको एकता निर्माणको प्रक्रियाको रुपमा व्याख्या गरेका छन् । पार्टीको एकता निर्माणमा सफलता मिलोस् भन्दै उनले शुभकामना दिएका छन्। तत्कालिन नेकपामा उत्पन्न संकटको प्रारम्भिक चरणमा उपाध्यक्ष गौतम अध्यक्ष ओलीको विपक्षमा थिए । सर्वोच्च अदालतको फैसलासँगै पहिलेकै एमाले ब्युँतिएपछि भने उनले पार्टी एकता अभियानको नाममा छुट्टै समूह बनाएका थिए ।
प्रधानमन्त्री ओलीले ४ बजे गोदावरी सम्मेलन केन्द्रको उद्घाटन गर्ने,"काठमाडौं : प्रधानमन्त्री केपी शर्मा ओलीले शुक्रबार नव निर्मित सम्मेलन केन्द्रको भर्चुअल माध्यमबाट उद्घाटन गर्ने भएका छन्। ललितपुरको गोदावरीमा निर्माण भएको देशकै ठूलो गोदावरी सनराइज सम्मेलन केन्द्रको शुक्रबार दिउँसो ४ बजे उद्घाटन गर्ने भएका हुन्। यस अगाडि शुक्रबार बिहान ११ बजे उद्घाटन हुने कार्यक्रम तय भएपनि प्रधानमन्त्री ओलीको सपथ ग्रहण कार्यक्रम २:३० बजे भएकाले सारिएको हो। ३ हजार सिट क्षमताको उक्त सम्मेलन केन्द्र ८१ करोडको लागतमा निर्माण भएको हो। प्रधानमन्त्री निवास बालुवाटार र उद्घाटन हने गोदावरी सनराईज सम्मेलन केन्द्र, गोदावरी ललितपुरमा सीमित व्यक्तिहरुको उपस्थितिमा जनस्वास्थ्यसम्बन्धी प्रोटोकलको पालना गरी कार्यक्रम संचालन हुने शहरी विकास मन्त्रालयले जनाएको छ। विसं २०७६ असोज २० गतेदेखि निर्माण शुरु भएको सो केन्द्र यही कात्तिक २७ गतेभित्र सम्पन्न गर्नुपर्ने सम्झौतामा उल्लेख भएपनि कोरोना जोखिमका कारण ढिलाइ भएको थियो। तस्बिर : अशोक दुलाल"
"पुरानै मन्त्री फेरि दोहोर्याउने, जसपालाई पनि सरकारमा समेट्ने ओलीको तयारी","काठमाडौँ: फेरि प्रधानमन्त्रीमा नियुक्त भएका केपी शर्मा ओलीले शुक्रबार दिउँसो शपथ ग्रहण गर्दैछन् । राष्ट्रपति निवास शितल निवासमा प्रधानमन्त्रीको शपथ ग्रहणको तयारी भइरहेको छ । ओली निकट स्रोतका अनुसार उनले शपथ लिएसँगै अरु केही मन्त्रीको पनि शपथ ग्रहण गराइनेछ । माधव नेपाल र जसपाका महन्थ ठाकुर र राजेन्द्र महतो समूहका नेताहरुलाई शुक्रबार नै मन्त्री बनाउने तयारी भइरहेको छ । यसरी मन्त्री बन्नेमा माधव नेपाल समूहका योगेश भट्टराई लगायत पुरानै मन्त्रीहरु छन् । ओलीले प्रधानमन्त्री शपथ लिएपछि नै उनीहरुको शपथ ग्रहण गराइनेछ । तर हाल वहाल रहेका मन्त्रीहरु कसैलाई पनि हटाउने तयारी नभएको बुझिएको छ । स्रोतका अनुसार प्रधानमन्त्री ओली यस पटक सबै पक्षलाई समेटेर जाने पक्षमा छन् । प्रधानमन्त्री केपी ओलीले संसद विघटन गरेपछि योगेश भट्टराई, घनश्याम भुसाल लगायत माधव नेपाल निकट मन्त्रीहरुले सामूहिक राजीनामा दिएका थिए । वैशाख २७ गते प्रतिनिधिसभामा विश्वासको मत नपाएका ओली बिहीबार फेरि नियुक्त भएका हुन् ।राष्ट्रपतिले बहुमतको सरकार गठनका लागि दिएको समयमा कसैको पनि दावी नपरेपछि संविधानको धारा ७६ (३) अनुसार संसदको ठूलो दलको संसदीय दलको नेताको हैसियतमा ओली फेरि प्रधानमन्त्री नियुक्त भएका हुन् । विश्वासको मत दिन संसदमा उपस्थित नभएका माधव नेपाल र झलनाथ खनाल सहित उनीहरु निकट सांसदहरुको समर्थनपछि ओली नेतृत्वको सरकार झन् बलियो बनेको हो । यसपटक ओलीले जसपाका ठाकुरमहतो समूहका नेताहरुलाई पनि समेट्ने तयारी गरेको उनी निकट स्रोतको भनाइ छ ।"
सप्तरीमा कोरोना कहर : अस्पतालले भर्ना नलिँदा घरमै मृत्यु,"राजविराज : लक्षण भएका र सिकिस्त संक्रमितलाई मात्र भर्ना लिँदै आएका अस्पतालका बेड भरिएपछि संक्रमितको घरमै ज्यान जान थालेको छ । विभिन्न अस्पताल चहारेर भर्ना हुन नसकेपछि घरमै फर्काएर ल्याइएकी सप्तरीको कञ्चनरूप नगरपालिका११ गोरपारकी ६५ वर्षीया महिलाको बिहीबार मृत्यु भएको हो । स्वास्थ्य जाँच र उपचार गराउन सोमबार बिराटनगरस्थित कोशी अस्पताल गएकी चिनी रोगबाट पीडित महिलाको पीसीआर परीक्षण गराउँदा कोरोना संक्रमित पुष्टि भएको थियो । अवस्था सामान्य रहेकोले अस्पतालले होम आइसोलेसनमा बस्न सुझाव दिँदै घर पठायो । होम आइसोलेसनमा बसेकी महिलाको स्वास्थ्य अवस्था बुधबार अचानक बिग्रिएपछि स्वास्थ्य शाखा कञ्चनरूपले सुविधाजनक अस्पतालमा लैजान रेफर गर्यो । उनका परिवारका सदस्य र गाउँलेहरुले धरान, बिराटनगर र राजबिराजका अस्पतालसँग अनुनय विनय गर्यो । अस्पतालका बेडहरु संक्रमितले भरिएको भन्दै भर्ना लिन नमान्दा संक्रमितलाई पुनः फर्काएर घरमै ल्याइयो । अस्पतालमा उपचार नपाएर बिहान मृत्यु भएको परिवारका सदस्यले बताए । बिहीबार मात्र विराटनगरमा उपचाररत कञ्चनरुप८ का ६५ वर्षीय पुरुष र काठमाडौंमा उपचाररत कञ्चनरूप नपा१२ की ३७ वर्षीया महिलाको मृत्यु भएको स्वास्थ्य शाखा, कञ्चनरूपका सहसंयोजक डम्बरप्रसाद गुप्ताले बताए । यो समेत कञ्चनरुमा मात्र ३ दिनको अवधिमा ५ जनाको मृत्यु भइसेको छ । कोभिड१९ को पहिलो लहरमा ४१ जनाको मृत्यु भएको सप्तरीमा दोस्रो लहरको १ महिना नपुग्दै २० जनाको ज्यान गइसकेको स्वास्थ्य कार्यालय सप्तरीले जनाएको छ । संक्रमितमध्ये १८ जना निको हुँदा ६ सय ४७ जना सक्रिय संक्रमित छन् । अधिकांश घरमै आइसोलेसन छन् । लक्षण नदेखिएकालाई अस्पतालमा राखेर उपचार नगर्ने सरकारको निर्णयसँगै अधिकांश संक्रमित होम आइसोलेसनमा बस्दै आएका हुन् । संक्रमितहरुको सङ्ख्या बढदै गएको अवस्थामा हाल लक्षण देखिएका संक्रमितको उपचार पनि असहज बनेको छ । राजविराजस्थित गजेन्द्रनारायण सिंह अस्पतालमा एचडियु व्यवस्थासहितको २५ बेडको आइसोलेशन सबै भरिएका छन् । अन्य ठाउँमा व्यवस्थापन गर्न नसकेकाले ५ जना संक्रमितलाई आकस्मिक कक्षको वेटिङ बेडमा राखिएको छ । राजविराजबाट रेफर भइ लैजाने गरिएको धरान र विराटनगरका अस्पतालहरु पनि संक्रमितले भरिएको छ । ती बेडहरु खाली नभई नयाँ बिरामी भर्ना लिने अवस्था नरहेको डारणजितकुमार झा बताउँछन् । हरेक दिन बेडको लागि फोन आउँछ, हामि पनि धरान, विराटनगरका लागि फोन गर्छौ तर राख्ने ठाउँ छैन, उनी भन्छन्, कोभिड१९ को दोस्रो लहरमा संक्रमित हुनेहरुमा जटिल लक्षणहरु देखा परेकाले चुनौति थपिएको छ । स्थिती असामान्य बन्दै गएको र व्यवस्थापन जटिल बन्दै गएको भन्दै डा झाले अहिले संक्रमण बढदो क्रममा रहेकाले निषेधाज्ञासहित स्वास्थ्य मापदण्डको पालना गर्न जरुरी रहेको बताए । 'गत वर्ष अस्पतालमा १० वटा अक्सिजन सिलिण्डर हुँदा पनि समस्या थियो, अहिले ९७ सिलिण्डर हुँदा पनि समस्या अक्सिजनकै छ, थप ३० वटा सिलिण्डरका लागि सम्झौता गरिएको छ डा झाले भने, 'अस्पतालमा संक्रमित सङ्ख्या बढदै गएमा धान्न नसक्ने भएकाले उपचार भन्दा रोकथाममै ध्यान दिन जरुरी छ । समन्वय गरेर संक्रमितलाई उपचारका लागि अन्यत्र पठाउन खोजिए पनि बेडको लागि थामि नसक्नु चाप छ । सिडिओ फणिन्द्रमणि पोखरेलले अस्पतालमा राखेर उपचार गर्नुपर्ने संक्रमितको कहिँ न कहिँ व्यवस्थापन गर्ने प्रयास भइरहेको बताउँछन् । आइसोलेसन केन्द्रहरु थपिदै गएको र निजी अस्पतालले पनि छुट्टै आइसोलेशन कक्ष बनाउने प्रतिबद्धता गरेकोले चाँडै समस्या समाधान हुने आश्वसान दिए । पूर्वाधार र जनशक्ति कमी रहेकोले कारोना लागेर उपचार गर्नुभन्दा लाग्नै नदिने तर्फ सचेत रहन उनले आग्रह गरे ।"
नयाँ परिस्थितिमा हतास हुने समाप्त हुनेछन् : जनार्दन शर्मा,"काठमाडौं : नेकपा (माओवादी) केन्द्रका नेता जनार्दन शर्माले परिस्थिति र घटनाले नयाँ चुनौती र सम्भावना ल्याएको भन्दै यसबाट हतास हुनेहरु समाप्त हुने बताएका छन्। एमाले एकता र माओवादी केन्द्रको भविष्यका विषयमा विभिन्न टिकाटिप्पणी भइराखेका बेला शर्माको यस्तो भनाइ आएको हो। शर्माले चुनौति सामना गर्न नसकेर हतास हुनेहरु समाप्त हुँदै जाने बताएका हुन्। नेता शर्माले तथ्यलाई स्वीकार गर्दै विगतका उपलब्धि र कमीको गम्भीर समीक्षा गर्दै अगाडि बढ्नुपर्नेमा जोड दिएका छन्। शर्माले अहिले जनतामाथि संकट आइपरेकाले इमान्दार बनेर काम गरेका सबैको भविष्य उज्ज्वल हुने बताएका छन्। नयाँ परिस्थिति र घटनाले नयाँ चुनौती र संभावनाहरु एकसाथ लिएर आएको हुन्छ। यसबाट हतास हुनेहरू समाप्त हुँदै जाने र सामना गर्न तयार हुनेहरू सुदृढ हुँदै जाने तथ्यलाई स्वीकार गरी विगतका उपलब्धि र कमीहरु समेतको गम्भीर समीक्षा गरेर विचार, विधि र इमानका दृष्टिले माथि उठौं र उठाऔं, शर्माले फेसबुकमा लेखेका छन्, जनतामाथि आइपरेका संकटहरुको सामना गर्न जनताप्रतिको उत्तरदायित्वमा इमान्दार बनौं। हामी सबैको भबिस्य उज्ज्वल हुनेछ।"
महामारीममै रोकियो अछाममा पीसीआर परीक्षण,"अछाम : अछाममा पीसीआर परीक्षण बन्द भएको छ । स्वाब परीक्षण गर्ने मेसिन बिग्रिएकाले स्वाब परीक्षण कार्य रोकिएको हो । प्रयोगशालाले एक सूचना जारी गर्दै कोरोना परीक्षण कार्य रोकिएको जनाएको छ। पीसीआर मेसिनमा समस्या आएका कारण कोरोना परीक्षण बन्द भएको सूचना अधिकारी टेकबहादुर बिष्टले बताए । मेसिन मर्मतका लागि काठमाडौं पठाइएको सूचना अधिकारी बिष्टले बताए । उनले भने, आर्थिक अभाव प्रयोगशालाले झेलिरहेको छ, बजेटको व्यवस्था भए अर्को मेसिन राख्न सकिन्थ्यो, ब्याकअप केही छैन । जिल्लामा एक मात्र पीसीआर प्रयोगशाला हुँदा सहज भएको थियो । तर त्यही प्रयोगशाला बन्द हुँदा कोरोना परीक्षण अनिश्चत बनेको छ । आर्थिक अभावमा ब्याकअप उपकरण, विद्युतको भरपर्दो विकल्प नहुँदा एउटै मेसिनले धान्न सक्ने अवस्था नरहेको प्रयोगशालाले जनाएको छ । प्रयोगशालाका लागि यसअघि जिल्लाका केही मात्र स्थानीय तहले मात्र आर्थिक सहयोग गरेका थिए । कमलबजार नगरपालिकाको पहलमा संचालित प्रयोगशालामा आर्थिक समस्या रहेको भन्दै यसअघि जिल्लाका सबै पालिकालाई सहयोग माग गरिएको थियो । रकम उपलब्ध नहुँदा व्यावस्थापन गर्न कठिनाई भएको कमलबजार नगरपालिकाले जनाएको छ । प्रयोगशालामा अछामसहित बाजुरा र दैलेखका केही पालिकाको स्वाब समेत परीक्षण हुने गरेको छ । कमलबजारको मेसिन बिग्रिएपछि स्वाब परीक्षणका लागि डडेल्धुरा पठाएको साँफेबगर नगरपालिकाका स्वास्थ शाखा प्रमुख पुष्प बुढाले बताए ।"
मुस्ताङका दुर्गम क्षेत्रबाट कोरोना संक्रमितको उद्वार गर्दै सिम्रिक एअर,"जोमसोम: कोरोनाको दोश्रो लहरसँगै हिमाली जिल्ला मुस्ताङमा समुदाय स्तरमा कोरोना संक्रमणको अवस्था भयावह हुन थालेको छ । पछिल्लो समय मुस्ताङमा एक सय सक्रिय संक्रमित पुग्न लाग्दा जिल्ला अस्पताल जोमसोमबाट ५ जना, वारागुङ मुक्तिक्षेत्र१ बाट १ जना र थासाङ गाउँपालिका ३ बाट २ जनाको रिफर भएको जिल्ला प्रशासन कार्यालय मुस्ताङले जनाएको छ । कोरोना दोश्रो लहरसँगै मुस्ताङको घरपझोङ, थासाङ र वारागुङ मुक्तिक्षेत्र गाउँपालिका कोरोनाको हट स्पट बन्न थालेको हो । बिहीबार जिल्ला अस्पताल जोमसोमबाट कोरोना संक्रमित २ जना बिरामीको हेलिकोप्टर मार्फत् उद्दार गरिएको प्रमुख जिल्ला अधिकारी हिरादेवी पौडेलले जानकारी दिइन् । उनका अनुसार पछिल्लो एक हप्तामा ६ जना व्यक्तिको मुस्ताङबाट हेलिकोप्टर मार्फत् थप उपचारका लागि पोखरा उद्दार गरिएको हो । जिल्ला अस्पताल मुस्ताङका कोभिड१९ फोकल पर्सन केविन पौडेलले हेलिकप्टर मार्फत् वारागुङ मुक्तिक्षेत्र१ बाट कोरोना संक्रमित ४५ वर्षिया महिला र ८० वर्षीय पुरुषको पोखरा रिफर भएको बताए । मुस्ताङबाट सिम्रिक एअरको अल्टिच्युड हेलिकोप्टरद्धारा अलग अलग रुपमा कोरोना संक्रमितको उद्दार गरिएको जनाइएको छ । कोरोनाको दोश्रो लहरसँगै सिम्रिक एअरले कोरोना संक्रमित बिरामीको उद्दार गर्ने उद्देश्यले सुविधा सम्पन्न हेलिकोप्टर परिचालन गरेको छ । सिम्रिक एअरको हेली उद्दार सेवामा अक्सिजनसहित मेडिकल औषधि र स्वास्थ्यकर्मी लगायतको व्यवस्थापन गरिएको छ । हिमाली जिल्ला मुस्ताङमा बुधबारसम्म कोरोना संक्रमतिको संख्या ९८ जना पुगेको छ । मुस्ताङको घरपझोङमा ५० जना , थासाङमा २१ जना र वारागुङ मुक्तिक्षेत्र गाउँपालिकामा २७ जना व्यक्तिमा कोरोना संक्रमण पुष्टि भएको सम्बन्धित पालिकाहरुले जनाएका छन् । भौगोलिक रुपले विकट र सीमित जनशक्ति रहेको हिमाली जिल्ला मुस्ताङमा कोरोना संक्रमणको जोखिम बढेको जनाउँदै यसको समाधान तथा न्यूनिकरण गर्ने भन्दै जिल्ला प्रशासन कार्यालयले आज रातिदेखि एक साताका लागि निशेषआज्ञा जारी गरेको छ । यस्तै जिल्ला बाहिरबाट मुस्ताङ भित्रिने हरेक व्यक्ति अनिवार्य १० दिन क्वारेन्टाईन बस्ने प्रतिबद्धता जनाएपछि मात्र अनुमती दिने जिल्ला सीसीएमसीले निर्णय गरेको छ । कोरोना मुक्त उपल्लो मुस्ताङको लोमान्थाङमा स्थानीय बासिन्दालाई कोरोना जोखिमबाट सुरक्षित रहन जनचेतनामूलक कार्यक्रम गरिएको छ । लोमान्थाङ गाउँपालिकाको स्वास्थ्य शाखाको पहलमा त्यहाँ कार्यरत सुरक्षाकर्मी लगायतको टोलीले कोरोना सतर्कता अभियान सञ्चालन गरेको लोमान्थाङ स्वास्थ्य चौकीकी ईञ्चार्ज पेमा गुरुङले जानकारी दिइन् । उनीहरुले स्थानीय बासिन्दालाई कोरोनाबाट बच्न अनिवार्य माक्स र सेनेटाईजरको प्रयोगको साथै भौतिक दूरी कायम गर्ने बिषयमा सुझाएका छन् । मुस्ताङमा कोरोना माहामारी समुदाय स्तरमा फैलिए पनि उपल्लो मुस्ताङमा परीक्षण किट तथा जनशक्तिको अभाव हुँदा कोरोना परीक्षण नभएको जनाइएको छ । कोरोना परीक्षण नहुँदा त्यहाँ कोरोनाका बिरामी फेला परेको छैन । तर , स्थानीयका अनुसार कोरोना लक्षण भएका बिरामी पर्याप्त भए पनि परीक्षणको पहुँच पुग्न नसकेको हो ।"
प्रधानमन्त्री ओलीले लिए पद तथा गोपनीयताको शपथ,"काठमाडौँ: प्रधानमन्त्री केपी शर्मा ओलीले राष्ट्रपति विद्यादेवी भण्डारीबाट पद तथा गोपनीयताको शपथ ग्रहण गरेका छन् । शुक्रबार दिउँसो २ बजेपछि राष्ट्रपति कार्यालय शीतल निवासमा ओलीले तेस्रो पटक प्रधानमन्त्रीको रुपमा शपथ लिएका हुन् । वैशाख २७ गते प्रतिनिधि सभामा विश्वासको मत लिन नसकेपछि पदमुक्त भएका ओली बिहीबार साँझ ठूलो दलको नेताको हैसियतमा फेरि प्रधानमन्त्रीमा नियुक्त भएका हुन्। राष्ट्रपतिले प्रधानमन्त्री पदमा दावीका लागि तोकेको समय सीमाभित्र कसैको पनि दाबी नपरेपछि संविधानको धारा ७६ को (३) बमोजिम संसदको ठूलो दलको नेताको हैसियतमा ओली प्रधानमन्त्रीमा पुनः नियुक्त भएका हुन् । शपथ ग्रहण समारोहमा उपराष्ट्रपति, प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष गणेशप्रसाद तिमिल्सिना, संवैधानिक अंगका प्रमुखलगायत सहभागी थिए ।"
अछाममा कोरोनाबाट एकैदिन २ जनाको मृत्यु,अछाम : अछाममा एकैदिन दुईजना कोरोना संक्रमितको मृत्यु भएको छ । उपचारको क्रममा दुईजना पुरुषको मृत्यु भएको स्वास्थ कार्यालय अछामले जनाएको छ । मृत्यु हुनेमा मंगलसेन नगरपालिकाका ३ बिसाकोटका ५६ वर्षीय र चौरपाटी गाउँपालिका ४ का ४८ वर्षीय पुरुष रहेका छन् । ५६ वर्षीया पुरुष यही वैशाख २३ गते कोरोना भाइरस संक्रमण पुष्टि भएपछि अस्पतालको आइसोलेसनमा उपचार भइरहेको थियो । शुक्रबार मध्यान्ह १२ बजे उनको मृत्यु भएको स्वास्थ्य कार्यालय अछामका मिन कुँवरले जानकारी दिए । श्वासप्रश्वासमा समस्या भएपछि उनको मृत्यु भएको हो । यस्तै आजै बिहान चौरपाटी गाउँपालिका ४ का ४८ वर्षीया पुरुषको उपचारको क्रममा बयालपाटा अस्पतालमा मृत्यु भएको हो । योसँगै अछाममा दोस्रो लहरको कोरोना संक्रमणबाट मृत्यु हुनेको संख्या ११ पुगेको छ ।
"भक्तपुरमा कोरोना महामारीबाट दैनिकजसो मृत्यु, दुईदिनमा ११ जनाले गुमाए ज्यान","भक्तपुर : भक्तपुरमा कोरोना भाइरस संक्रमणको कारण दैनिक मृत्यु हुन थालेको छ । गएको एक हप्तादेखि यहाँ लगातार संक्रमितको मृत्यु हुन थालेको हो । स्वास्थ्य कार्यालय भक्तपुरका अनुसार बुधबार र बिहीबार क्रमशः ५ र ६ जना संक्रमितको मृत्यु भएको छ । मंगलबार भने अहिलेसम्मकै सबैभन्दा बढी ९ जनाको मृत्यु भएको थियो । यससँगै भक्तपुरका कोरोना भाइरस संक्रमणका कारण मर्नेको संख्या १७४ पुगेको कार्यालयका प्रमुख कृष्ण मिजारले जानकारी दिए । उनका अनुसार बिहीबार एकदिन ६ जना मृत्यु भएका संक्रमितमा मध्यपुर थिमि नपाका मात्रै ३ पुरुष र एकजना महिला गरी ४ जना रहेका छन् ।भक्तपुर र चाँगुनारायण नपाका एकएकजना महिला संक्रमितको मृत्यु भएको उनको भनाइ छ । भक्तपुरका चार नपामध्ये सबैभन्दा बढी मध्यपुर थिमि नपाका ४४ जना पुरुष र १८ महिला गरी ६२ जना संक्रमितको मृत्यु भएको छ । भक्तपुर नपाका ३२ पुरुष र २१ महिलार गरी ५३ जना, सूर्यविनायक नपाका २६ पुरुष र १७ महिला गरी ४३ जना संक्रमितले ज्यान गुमाएका छन् । त्यस्तै चाँगुनारायण नपाका १० पुरुष र ६ महिला गरी १६ जनाको मृत्यु भएको स्वास्थ्य कार्यालयको तथ्यांक रहेको छ । भक्तपुरमा सक्रिय संक्रमित भने ४ हजार ५ सय ५५ जना रहेका छन् । जसअनुसार सबैभन्दा बढी मध्यपुर थिमि नपमा ७९२ पुरुष र ७६६ महिला गरी एकहजार ५ सय ५८ जना सक्रिय संक्रमित रहेका छन् । मध्यपुर थिमिपछि सूर्यविनायक नपामा ६५२ जना पुरुष र ५५४ जना महिला गरी एकहजार २ सय ६ जना सक्रिय संक्रमित रहेका छन् । त्यस्तै भक्तपुर नपामा ४३० जना पुरुष र ४२३ जना महिला गरी ८५३ र चाँगुनारायण नपामा २९६ जना पुरुष र २१६ महिला गरी ५१२ जना सक्रिय संक्रमित रहेका छन् । कूल सक्रिय संक्रमितमध्ये १५८ पुरुष र १४१ महिला गरी २९९ जना अर्थात ६५६ प्रतिशत अस्पताल तथा नपाको आइसोलेसनमा रहेको स्वास्थ्य कार्यालयले जनाएको छ । ९३४४ प्रतिशत अर्थात २ हजार २ सय ५१ पुरुष र २ हजार ५ महिला री ४ हजार २ सय ५६ जना होम आइसोलेसनमा रहेको कार्यालय प्रमुख मिजार बताउँछन् । भक्तपुरमा अहिलेसम्म कोरोना संक्रमितको संख्या १५ हजार ७ सय १६ पुगेको छ । जसअनुसार ८ हजार ६ सय ८९ पुरुष र ७ हजार २७ महिला रहेका छन् । त्यस्तै ६ हजार एक सय ६८ पुरुष र ४ हजार ८ सय १९ महिला गरी १० हजार ९ सय ८७ जना अर्थात ६९९० प्रतिशत संक्रमित डिस्चार्ज भएका छन् ।"
माटोको ढिस्कोले पुरिएर आमाछोराको मृत्यु,बागलुङ : जिल्लाको निसीखोला गाउँपालिका २ काल्नेचौरमा माटोको ढिस्कोले पुरिएर आमा छोराको मृत्यु भएको छ । शुक्रबार घर नजिकै माटो खन्ने क्रममा माथिबाट खसेको ढिस्काले पुरिएर स्थानीय ३३ वर्षीया भवी कुँवर र उनकी १२ वर्षीय माइलो छोरा सुरेश कुँवरको मृत्यु भएको निसीखोला गाउँपालिका २ का अध्यक्ष कुविर विकले जानकारी दिए । माटोले पुरिएका आमा छोराको केही बेरमै स्थानीयले उद्धारको प्रयास गरे पनि बचाउन नसकिएको अध्यक्ष विकले बताए ।
"लमजुङ अस्पताल, भेन्टिलेटर छ, जनशक्ति छैन","बेंसीसहर : कोरोना संक्रमितको उपचारलाई लक्षित गर्दै एकवर्षदेखि पहल गरिएपनि जिल्ला अस्पतालमा भेन्टिलेटरसहितको आइसीयू कक्ष सञ्चालनमा आउन सकेको छैन् । गत वैशाखमा जिल्ला अस्पताल लमजुङमा भेन्टिलेटरसहितको आइसीयू सञ्चालन डीसीसीएमसीले निर्णय गरी प्रदेश सरकारसँग पाँचवटा भेन्टिलेटरसहितको आइसीयू सञ्चालनका लागि सिफारिस गरेको थियो । जिल्लाबाट माग भएको चार महिनापछि भेन्टिलेटरका लागि उपकरण ल्याइयो । उपकरण ल्याएको ८ महिना बित्दा पनि जिल्ला अस्पतालको भेन्टिलेटरसहित सघन उपचार कक्ष (आइसीसीयू) सञ्चालनमा हुन सकेको छैन । कोरनाले महामारीको रुप लिएका बेला आवश्यक जनशक्ति नहुँदा भेन्टिलेटरसहित सघन उपचार कक्ष सञ्चालनका गर्न नसकिएको अस्पतालले जनाएको छ । गण्डकी प्रदेश सरकारबाट अघिल्लो आर्थिक वषमै बजेट प्राप्त भएपनि चालू आर्थिक वर्षको चार महिना पछि आवश्यक उपकरण आइपुगेको हो । भेन्टिलेटरसहितको आईसीयू सञ्चालनका लागि अघिल्लो वर्षकै बजेटबाट ढिला गरी उपकरण ल्याएको थियो । उपकरण ल्याइसकेको महिनौ बित्दा पनि आवश्यक जनशक्ति नहुँदा हालसम्म भेन्टिलेटरसहितको आईसीयू कक्ष सञ्चालन हुन नसकेको अस्पतालले जनाएको छ । आइसीसीयू कक्ष सञ्चालनका निम्ती प्रदेश सरकारले गत आर्थिक वर्षमै एक करोड ६९ लाख १९ हजार रुपैयाँ उपलब्ध गराएको थियो । आइसीयू सञ्चालनका लागि छुट्टै तालिम प्राप्त जनशक्ति चाहिन्छ, त्यो जनशक्ति हाम्रो अस्पतालमा छैन, अस्पतालका अध्यक्ष मदन रानाले भने, प्रदेश सरकारले जनशक्ति मागेको धेरै भइसक्यो, कोही फेला नपर्दा समस्या भयो । अघिल्लो आर्थिक वर्षमा कोभिड१९ को उच्च जोखिमको सन्दर्भमा द्रुत गतिमा टेन्डर प्रक्रियामा गई असार महिनाभित्रै आईसीसीयू कक्ष सञ्चालन गर्ने तयारी भए पनि अपेक्षित काम हुन सकेको थिएन । हाल दोस्रो चरणको कोरोना संक्रमणको जोखिम हुँदासम्म पनि भेन्टिलेटरसहितको आइसीयू सञ्चालन नहुँदा सरकारको काम कारबाहीप्रति नै सरोकारवालाले प्रश्न उठाउँदै आएका छन् । हाल उपकरण ल्याएसँगै सञ्चालनका लागि प्रदेश सरकारमार्फत जनशक्ति माग गरिए पनि हालसम्म जनशक्ति नआएको अस्पतालले जनाएको छ । हामीले जनशक्ति धेरै भैसक्यो । पटक पटक प्रदेशसँग कुरा गरेका छौं, अहिलेसम्म पाएका छैनौ, अस्पताल प्रमुख हेमन्त श्रेष्ठले भने, आइसीयू सञ्चालन गर्न नसक्दा बिरामीलाई बाहिरी जिल्लामा रिफर गर्नुपरेको छ । अस्पतालमा भेन्टिलेटरसहित पाँचवटा आइसीयू कक्ष सञ्चालन गर्ने तयारी गरिए पनि हाल दुईवटा भेन्टिलेटर मात्र जडान गरिएका छन् । कोरोना संक्रमणको धेरै जोखिम भएका बिरामीलाई आइसियू र भेन्टिलेटरमा राखेर उपचार गर्न सके केही हदसम्म बाँच्ने सम्भावना हुन्छ, तर अहिले लमजुङमा श्वासप्रश्वासको समस्या भएका बिरामीलाई सामान्य अक्सिजनको भरमा उपचार गरिँदै आएको छ । गम्भीर प्रकृतिका बिरामी प्रभावकारी उपचार नपाएर दिनहुँ मृत्युको मुखमा पुगेका छन् ।"
अहिले नै माधव नेपालले धोका दिनुभयो भन्नु बढी हुन्छ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले अहिले नै माधव नेपाल समूहले धोका दियो भन्नु गलत हुने बताएका छन् । शुक्रबार संसद भवनमा कोरोना भाइरस (कोभिड१९) विरुद्धको दोस्रो डोज खोप लगाएपछि पत्रकारसँग कुरा गर्दै प्रचण्डले यस्तो बताएका हुन् । प्रचण्डले नेपाल समूह संविधान र लोकतन्त्रको पक्षमा संघर्षमै रहेको उल्लेख गर्दै माधव नेपालहरुसँग एक ठाउँमा फेरि भेट हुनेसमेत बताए । एक पत्रकारको जिज्ञासामा उनले संविधानको धारा ७६ (५)मा मा पनि भेट हुनसक्ने बताए । माधवजीसँग अहिले भर्खर पनि कुरा गर्दै थियौँ । उहाँहरु आफैं संविधान र लोकतन्त्रको पक्षमा संघर्ष गर्दै हुनुहुन्छ । अहिले नै धोका दिनुभयो भन्नु बढी हुन्छ, प्रचण्डले भने, सत्यको पक्षमा, लोकतन्त्रको पक्षमा र संविधानको पक्षमा उहाँहरू संघर्ष अगाडि बढाउनुहुन्छ । एक ठाउँमा हाम्रो फेरि पनि भेट हुन्छ । प्रचण्डले संवैधानिक ढंगले हुने निर्वाचनमा जान पार्टी तयार रहेकोसमेत प्रष्ट पारेका छन् । संविधान विरोधी ढंगले काम भयो भने मात्र हाम्रो कन्सन्र्ट हुने हो, उनले भने, संवैधानिक ढंगले हुने निर्वाचनमा जानका लागि हाम्रो पार्टी जहिले पनि तयार छ ।"
"प्रधानमन्त्री ओलीले गरे मन्त्रिपरिषद् गठन, पुरानालाई निरन्तरता","काठमाडौं : नवनियुक्त प्रधानमन्त्री केपी ओलीले मन्त्रिपरिषद् गठन गरेका छन् । उनले यसअघि आफ्नो क्याबीनेटमा रहेका सबै मन्त्रीलाई पुन: नियुक्ति गरेका छन्। प्रधानमन्त्री ओलीले पद तथा गोपनीयताको सपथ लिएसँगै मन्त्रिपरिषद् गठन गरेका हुन्। प्रधानमन्त्री ओलीले राष्ट्रपति भवन शीतल निवासमा आयोजित विशेष समारोहमा राष्ट्रपति विद्यादेवी भण्डारीसमक्ष पद तथा गोपनीयताको सपथ लिएका हुन्। संविधानको धारा ७६ को (३) बमोजिम प्रतिनिधिसभामा ठूलो दल नेकपा (एमाले) संसदीय दलका नेता ओली प्रधानमन्त्रीमा नियुक्त भएका हुन्। शपथ ग्रहण समारोहमा उपराष्ट्रपति, प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष गणेशप्रसाद तिमिल्सिना, संवैधानिक अंगका प्रमुखलगायत सहभागी थिए। राष्ट्रपतिबाट नेपालको संविधानको धारा ७६ को उपधारा (२) बमोजिम प्रतिनिधिसभामा प्रतिनिधित्व गर्ने दुई वा दुईभन्दा बढी दलका समर्थनमा बहुमत प्राप्त गर्न सक्ने प्रतिनिधिसभा सदस्यलाई बिहीबार साँझ ९ बजेभित्र नयाँ प्रधानमन्त्रीका लागि दावी पेश गर्न यही वैशाख २७ गते तीन दिनको समयसीमा तोकेर आह्वान गरेकी थिइन। तर समयावधिमा नेपाली कांग्रेस, नेकपा (माओवादी केन्द्र) लगायत दल असफल भएका थिए । प्रधानमन्त्री ओलीको यो तेस्रो प्रधानमन्त्रित्व काल हो । पुन: मन्त्री भएकाहरु केपी शर्मा ओली  प्रधानमन्त्रीरक्षा ईश्वर पोखरेल  प्रधानमन्त्री तथा मन्त्रिपरिषद्को कार्यालय, उपप्रधानमन्त्री रामबहादुर थापा  गृहमन्त्री टोपबहादुर रायमाझी  ऊर्जा, जलस्रोत तथा सिंचाई मन्त्री विष्णुप्रसाद पौडेल  अर्थमन्त्री प्रदीपकुमार ज्ञवाली परराष्ट्रमन्त्री हृदयेश त्रिपाठी स्वास्थ्य तथा जनसंख्या मन्त्री लेखराज भट्ट उद्योग, वाणिजय तथा आपूर्ति मन्त्री कृष्णगोपाल श्रेष्ठ शिक्षा, विज्ञान तथा प्रविधि मन्त्री प्रभु शाह  सहरी विकास मन्त्री भानुभक्त ढकाल  संस्कृति पर्यटन तथा नागरिक उड्डयन मन्त्री मणिचन्द्र थापा  खानेपानी मन्त्री पद्माकुमारी अर्याल  कृषि तथा पशुपन्छि विकास मन्त्री बसन्त कुमार नेम्वाङ  भौतिक पूर्वाधार तथा यातायात मन्त्री गौरीशंकर चौधरी  श्रम रोजगार तथा सामाजिक सुरक्षा मन्त्री पार्वत गुरुङ सञ्चार तथा सूचना प्रविधिमन्त्री शिवमाया तुम्बाहाङफे  भूमि व्यवस्था सहरी तथा गरिबी निवारण मन्त्री लिलानाथ श्रेष्ठ कानुन न्याय तथा संसदीय मामिला मन्त्री गणेशसिंह ठगुन्ना  संघीय मामिला तथा सामान्य प्रशासन मन्त्री प्रेम बहादुर आले  वन तथा वातावरण मन्त्री जुली कुमारी महतो महिला बालबालिका तथा जेष्ठ नागरिक मन्त्री दावा लामा तामाङ  युवा तथा खेलकुद मन्त्री नवराज रावत  स्वास्थ्य तथा जनसंख्या राज्यमन्त्री रामवीर मानन्धर  सहरी विकास राज्यमन्त्री विमला विक  उद्योग वाणिज्य तथा आपूर्ति राज्यमन्त्री"
बर्दियामा कोरोना कहर : अस्पतालमा बिरामी खचाखच,"गुलरिया : न्यू भेरियन्टसहितको कोरोना भाइरस (कोभिड१९) संक्रमण नरोकिएपछि बर्दिया अस्पतालको जनरल वार्डहरुमै कोभिडका बिरामीको उपचार भइरहेको छ । स्थानीय तहमा संचालनमा रहेका अस्थायी कोभिड अस्पतालमा जनशक्ति र अक्सिजन अभावका कारण गुणस्तरीय सेवा दिन नसकेपछि जिल्ला अस्पतालमा फिभरसहित अक्सिजन कमी भएका बिरामी खचाखच भरिएका छन् । वहिरंग, अन्तरंग, आपतकालिन, गर्भवती तथा अपरेशन, क्षयरोग, एआरटी तथा खोपलगायतका सेवा दिँदै आएको बर्दिया अस्पतालमा दोस्रो चरणअन्र्तगत कोभिड संक्रमणका बिरामी खचाखच भरिएको बर्दिया अस्पतालका प्रमुख डाक्टर सुभाष पाण्डेयले बताए । उनले भने, 'कोभिडका बिरामीलाई जनरल वार्डका १७ वटा वेडमा भर्ना गरी उपचार गरीरहेका छौं । दैनिक १ सय भन्दा बढी फिभरका बिरामी ओपीडीमा आउँछन् ।' गर्भवती सेवा अन्र्तगत रहेको २७ वटा वेडमा सुत्केरी महिला भर्ना भइ सेवा लिइरहेका छन् । नजिकका जिल्लाबाट सुत्केरी हुन आउनेको संख्या पनि बढ्दो छ । उनले भने,' हामीसँग जनशक्ति अभाव छ । १ सर्जन, १ फिजिशियन, ५ जना मेडीकल अधिकृत डाक्टरहरु अस्पतालमा छन् । दरबन्दी र करार गरी १ सय जना जनशक्ति अस्पतालमा छन् । कोभिडका बिरामी भरिएपछि हामीलाई जनशक्ति पुर्याउन हम्मेहम्मे छ ।' बर्दिया अस्पताल थोरै जनशक्तिमा पनि गुणस्तरीय सेवा दिने अस्पतालको रुपमा लुम्बिनी प्रदेशकै अग्रणी स्थानमा पुरस्कृत भइसकेको छ ।अस्पतालमा कोभिड परीक्षणको समस्या छ । पीसीआर परीक्षणका लागि नमूना भेरी अस्पतालमा पठाउनुपर्छ । एकसाता पुग्दा पनि रिपोर्ट आउँदैन । एन्टिजेन किट पनि अभाव छ । कोभिड परीक्षणको रिपोर्ट समयमा नआउँदा अनुमानको भरमा उपचार गर्नुपर्ने बाध्यता छ । पाण्डेले भने,' अक्सिजन भर्न नेपालगञ्ज जानुपर्छ । अक्सिजन भर्न प्रत्येक पटक सिफारिस माग्ने गरिन्छ । समयमा भरिँदैन । त्यसले पनि हामीलाई समस्या पारेको छ । अस्पतालले माग्ने वित्तिकै सिलिण्डर भर्ने व्यवस्था मिलाउनु पर्छ । बर्दिया अस्पतालमा सिलिण्डर अभाव छ । सानो ठूलो गरी करिब ३० वटा सिलिण्डर हामीसँग छ ।' बर्दिया अस्पतालले नेपालगञ्जमा अक्सिजन भर्न नपाएपछि जिल्लामा निजी क्षेत्रले संचालन गरेको अक्सिजन बैंकबाट भरी सिलिण्डर लिएर बिरामीको ज्यान जोगाउनु परेको अवस्था छ । डाक्टर पाण्डेले थपे बर्दिया अस्पतालमा कोभिडसँगै नियमित बिरामीलाई सेवा प्रवाह गरेका छौं । हामीलाई आवश्यक जनशक्तिलगायत अक्सिजनको व्यवस्था भैदिए धेरै सहज हुने थियो । कोभिड अस्पतालबाट दिइने सेवा सामान्य जिल्ला अस्पतालले उपलब्ध जनशक्तिमार्फत दिएपनि प्रभावकारी सेवा पाएको स्थानीयले महशुस गरेका छन् । बर्दियामा कोरोना भाइरस संक्रमितको संख्या बढ्दो छ । स्वास्थ्य कार्यालय बर्दियाको तथ्यांक अनुसार चैत्र अन्तिम साता दोस्रो लहर सुरु भएदेखि हालसम्म २ हजार १५१ जना कोरोना संक्रमित बर्दियामा छन् । जसमध्ये ११ सय ८६ जना होम आईसोलेसन, १ सय १० जना अस्पतालमा उपचाररत छन् । १२ सय ९६ जना सक्रिय संक्रमित रहेको बर्दियामा ४६ जनाले ज्यान गुमाइसकेका छन् ।"
पर्साको चिलझपटी गाउँभरि कोरोना संक्रमित,"वीरगन्ज : पर्साको जगरनाथपुर गाउँपालिका ५ चिलझपटी गाउँभरि नै कोरोना भाइरस संक्रमण फैलिएको पुष्टि भएको छ । जगरनाथपुर गाउँपालिकामा १० दिनको अवधिमा ११ जनाको मृत्यु भएको खबर सार्वजनिक भएपछि वैशाख २८ गते वीरगन्जबाट स्वास्थ्यकर्मीको टोली चिलझपटी गाउँ पुगेको थियो । त्यही दिन स्वास्थ्यकर्मीको टोलीले चिलझपटी गाउँमा शंकास्पद ११ जना बिरामीको एन्टिजेन विधिबाट परीक्षण गर्दा ७ जनामा कोरोना संक्रमण भेटिएको थियो । स्वास्थ्यकर्मीको टोलीले त्यही दिन चिलझपटी गाउँबाटै अरु शंकास्पद २५ जनाको स्वाब संकलन गरी पीसीआर परीक्षणका लागि वीरगन्जको नारायणी अस्पतालको प्रयोगशालामा पठाएको थियो । बिहीबार राति प्रयोगशालाले दिएको रिपोर्ट अनुसार २५ मध्ये १५ जनामा संक्रमण भेटिएको छ । वैशाख २८ गते गाउँमा ११ जनाको एन्टिेजन परीक्षणमा ७ जनामा संक्रमण भेटिनु र २५ जनाको पीसीआरमध्ये १५ जनामा संक्रमण पुष्टि हुनुले चिलझपटी गाउँभरि नै संक्रमण फैलिसकेको पुष्टि भएको गाउँपालिकाका स्वास्थ्य शाखा प्रमुख प्रभेन्द्र साहले बताए । वैशाख २८ गते चिलझपटी गाउँमा पुगेको स्वास्थ्यकर्मीको टोलीसँग भिटिएम सकिएकाले २५ जनाको मात्र स्वाब संकलन गर्न सकिएको उनले बताए । वैशाख २८ गते चिलझपटी गाउँका घरघरमा पुगेर स्वास्थ्यकर्मीको टोलीले तापक्रम नाप्दा ज्वरोका १७६ बिरामी फेला परेका थिए । तर भिटिएम किट अभावले २५ जनाको मात्र स्वाब संलकन गर्न सकिएको साहले बताए । उक्त गाउँमा थप स्वाब संकलन गर्नका लागि भिटिएमका लागि सम्बन्धित निकायमा पटकपटक आग्रह गर्दा पनि अहिलेसम्म भिटिएम उपलब्ध नभएकाले थप स्वाब संकलन गर्न नपाएको गुनासो उनको छ । उनले भने , हाम्रो अनुमानमा घरघरमा संक्रमित छन् , तर के गर्नु स्वाब संकलन नै गर्न पाएका छैनौं ।' जगरनाथपुर गाँउपालिकामा बिहीबार रातिसम्म १४ जनाको मृत्यु भइसकेको छ । तीमध्ये ११ जनाको कोरोना संक्रमणले मृत्यु भएको पुष्टि भइ सकेको छ । बाँकी ३ जनाको भने कोरोना परिक्षण नगरिएपनि उनीहरुमा देखिएको लक्षण, कोरोनासँग मिल्दोजुल्दो लक्षण भएकाले ती तीनजनाको मृत्यु कोरोना संक्रमणकै कारण भएको आशंका रहेको साहले बताए । साहका अनुसार , मृतक १४ मध्ये १० जना , वडा नम्बर ५ मा पर्ने चिलझपटी , धर्मपुर र मधुवाहा गाउँका हुन् । अन्य ४ जना मृतक भने वडा नम्बर १ , २ , ३ र ४ का हुन् । बिहीबार रातिसम्म संक्रमण पुष्टि भएका संक्रमितलाई उनीहरुको घरकै होम आइसोलेसनमा बस्न लगाइएको उनले बताए । उनले भने , त्यति धेरै गाह्रो कसैलाई पनि छैन , सामान्य ज्वरो रुघाखोकी मात्रै छ , त्यसैले सबैलाई होम आइसोलेसनमै बस्न लगाइएको छ, अवस्था बिग्रिए वा अक्सिजन आवश्यक परेमा वीरगन्ज स्थित पालिकाको आइसोलेसन सेन्टरमा लगेर भर्ना गरिदिन्छौं ।' जगरनाथपुर गाउपालिकाले बुधबारदेखि वीरगन्जको रोधमाइस्थित होटल साह दरबारमा २५ शैयाको आइसोलेसन सेन्टर सन्चालनमा ल्याइसकेको छ । चिलझपटी गाउँमा मात्र नभइ गाउँपालिकाका ५ वटै वडाका घरघरमा ज्वरो , रुघाखोकी र स्वासप्रश्वासका बिरामी रहेको साहले बताए । त्यसैले गाउँपालिकाको स्वास्थ्य शाखाले शुक्रबारदेखि कोरोनासँग मिल्दोजुल्दो लक्षण ज्वरो ,रुघा खोकी ,दमको औषधि वितरण गर्न थालेको छ । औषधी लिन आउनेहरुको स्वास्थ्य जाँच गरेर आवश्यकताका आधारमा औषधि वितरण गरिएको साहले बताए । शुक्रबार मात्रै करिब ३ सय जनालाई औषधि बाडिएको जानकारी साहले दिए । उनले भने, संक्रमण घरघरमै छ , त्यसैले यो औषधि बाँडेर केही हुँदैन , घरघरमा कोरोनाको जाँच गर्नुपर्छ अनि मात्र संक्रमण नियन्त्रणमा आउन सक्छ ।' कोरोना संक्रमित र कोरोनासँग मिल्दो जुल्दो लक्षण भएका बिरामी दिनहुँ मर्न थालेपछि चिलझपटी मात्र नभइ गाउँपालिकाका ५ वटै वडामा कोरोनाको त्रास बढेको स्थानीय सहरुम राउत गद्धीले बताए । गाउँपालिकाका जनप्रतिनिधिले समयमै ध्यान नदिँदा गाउँको अवधस्था भयावाह बन्दै गएको उनको आरोप छ । उनले भने, गाउँपालिकाभरि नै रुघाखोकी र ज्वरोका बिरामी बढेका छन् , मान्छे पनि मरिरहेका छन् ,केही कोरोना पुष्टि भएर मरेका छन् , कोहि त्यसै मरेका छन् , तर जनप्रतिनिधिलाई केही मतलब नै छैन ।' उनका अनुसार, गाउँपालिका अध्यक्ष जालीम मिया भने पत्निको उपचारका लागि विगत १ महिनादेखि काठमाडौंमा छन् । उनले भने , अध्यक्ष त बिरामी श्रीमती लिएर काठमाडौं छन् , तर यहाँ भएका गाउँपालिका उपाध्यक्ष, वडा अध्यक्षलाई समेत केही मतलब छैन । स्थानीय प्रशासनले भने जगरनाथपुर गाउँपालिकामा निषेधाज्ञा पूर्णरुपमा पलना गराउन मातहतका प्रहरी युनिटलाई निर्देशन दिएको छ । पर्साका प्रहरी प्रवक्ता प्रहरी नायव उपरीक्षक ओम प्रकाश खनालले स्थानीय प्रहरी युनिटलाई मोनिटरीङ गर्न भनेको बताए ।"
बेनीमा अक्सिजन बैंक,"बेनी : म्याग्दीको बेनी अस्पतालमा अक्सिजन बैंक स्थापना भएको छ। अस्पताल परिसरमा सञ्चालित अक्सिजन प्रशोधन केन्द्रलाई बैंकको रुपमा परिणत गरिएको हो। तीब्र रुपमा फैलिएको कोरोना (भाइरस)का संक्रमितको उपचारमा अक्सिजन अभाव हुन नदिन सिलिण्डर संकलन गर्न थालिएको अस्पताल व्यवस्थापन समितिका अध्यक्ष बेलबहादुर कटुवालले बताए। विभिन्न संघ संस्था, कम्पनी र उद्योगसँग भएका अक्सिजन सिलिण्डर संकलन गरेर एकद्धार प्रणालीबाट कोरोना संक्रमितको उपचारका लागि उपलब्ध गराउन बैंक स्थापना गरिएको हो, उनले भने अक्सिजन बैंकमा विभिन्न क्षेत्रबाट खाली र भरिएका सिलिण्डर संकलन भइरहेको छ। जिल्ला प्रहरी कार्यालयले बिहीबार बेनी बजारका विभिन्न ठाउँबाट २२ वटा अक्सिजन सिलिण्डर संकलन गरेर बेनी अस्पताललाई उपलब्ध गराएको छ। प्रहरी नायव उपरीक्षक श्यामकुमार राई र राष्ट्रिय अनुसन्धानका प्रमुख अनुसन्धान अधिकृत महेश गुरुङको टोलीले संयुक्त अनुगमन टोलीले सिलिण्डर संकलन गरेको थियो। आठ वटा पसल, ग्यारेज तथा उद्योगमा रहेका ११ वटा १२ वटा भरिएको र १० वटा खाली सिलिण्डर संकलन गरेर प्रमुख जिल्ला अधिकारी गणेशबहादुर अधिकारीको उपस्थितिमा हस्तान्तरण गरिएको प्रनाउ राईले बताए। कोरोना महामारीको अवस्था सहज भएपछि सम्बन्धित व्यक्तिहरुलाई फिर्ता गर्ने गरि सबै प्रक्रिया पुरा गरेर अक्सिजन सिलिण्डर संकलन गरिएको उनले बताए। कोरोनाका संक्रमितको संख्या बढेसँगै देशभर अक्सिजनको अभावमा उपचार प्रभावित बनेको छ। म्याग्दीमा पनि अक्सिजन अभावको अवस्था आउन नदिन अक्सिजन सिलिण्डर संकलन र भरेर राख्ने व्यवस्था मिलाइएको प्रजिअ अधिकारीले बताए। म्याग्दीमा करिब तीन सय थान अक्सिजन सिलिण्डर भएका अनुमान छ। यसैबीच बिहीबार नेपाल विद्युत प्राधिकरणको सहायक कम्पनी रघुगंगा हाइड्रो लिमिटेडद्धारा सञ्चालीत राहुघाट जलविद्युत आयोजनाले बेनी अस्पताललाई २० थान सिलिण्डर उपलब्ध गराएको छ। व्यक्तिका घर तथा पसलमा प्रयोगविहिन अवस्थामा रहेका सिलिण्डरसमेत उपलब्ध गराउन अपिल गरिएको छ। बेनी अस्पतालसँग ५४ थान सिलिण्डर थियो। अस्पताल व्यवस्थापन समितिका अध्यक्ष कटुवालका अनुसार २५ वटा सिलिण्डर रिफिल गर्न (भर्न) पठाइएको छ। अस्पतालको ३० वटा शैय्यामा अक्सिजन उत्पादन केन्द्रबाट पाइपमार्फत सिधै अक्सिजन पठाउने व्यवस्था मिलाइएको छ। प्रदेश सरकारले चालु आर्थिक वर्षमा उपलब्ध गराएको १० लाख रुपैयाँ बजेटले पलान्टबाट अस्पतालको शैय्यामै अस्किजन पुर्याउन पाइपलाइन जडान गरिएको छ। पलान्टले एक दिनमा १५ वटासम्म सिलिण्डरमा अक्सिजन भर्न सक्ने क्षमता रहेको छ। अस्पतालमा सामान्य अवस्थामा दैनिक २० देखि २५ जना स्वासप्रस्वास सम्बन्धी समस्या भएका बिरामी आउँछन्। हावालाई प्रशोधन गरेर अक्सिजनलाई सिलिण्डरमा भर्न मिल्ने उपकरण जडान गरिएको छ। एक पटकमा तीन वटा सिलिण्डरमा अक्सिजन भर्न सकिन्छ। अक्सिजन उत्पादन केन्द्रको पुर्वाधार निर्माण र औजार खरिद तथा जडान गर्न ६३ लाख रुपैयाँ खर्च भएको छ। सामाजिक विकास मन्त्रालयले गत आर्थिक वर्षमा ७५ लाख रुपैयाँ बजेट पठाएकोमा प्रतिस्पर्धामार्फत ४३ लाख रुपैयाँमा अक्सिजन उत्पादन गर्ने उपकरण खरिद गरिएको थियो। संघीय सांसद भूपेन्द्र थापाको सिफारिसमा स्थानीय पूर्वाधार साझेदारी कार्यक्रममार्फत रघुगंगा गाउँपालिकाले दिएको १४ लाख रुपैयाँ र अस्पतालको एक लाख ४० हजार रुपैयाँमा सिलिण्डरमा अक्सिजन भर्ने बुस्टर मेसिन किनेर पलान्ट सञ्चालनमा ल्याएको अस्पतालले जनाएको छ।"
समुदायमा संक्रमण फैलिएपछि सप्तरीको कञ्चनरुप नगरपालिका सिल गरियो,"राजविराजः समुदायमा कोरोना संक्रमण फैलिएपछि शुक्रबारदेखि सप्तरीको कञ्चनरुप नगरपालिका पूर्ण रुपमा सिल गरिएको छ । जिल्ला संकट व्यवस्थापन केन्द्र सप्तरीको शुक्रबारको बैठकले नगरपालिकाका सबै वडा सिल गरी मानिसको आवतजावत नियन्त्रण गर्ने निर्णय गरेसँगै नगरपालिका कार्यालयले समेत सिल गर्ने निर्णय गरेको हो । कञ्चनरुप नगरपालिकामा संक्रमण दर तिब्र भइ समुदाय स्तरमा व्यापक रुपमा फैलिरहेकाले सबै वडा सिल गर्ने निर्णय भएको कञ्चनरुप नगर प्रमुख बसन्त मिश्रले जानकारी दिए । संक्रमण समुदायमा फैलिएको भन्दै कञ्चनरुप नगरपालिकाले स्वास्थ्य सेवाका अति आवश्यक सेवा बाहेक सबै सेवाहरु बिहानैदेखि बन्द गरेको थियो । जिल्ला संकट व्यवस्थापन केन्द्रले नगरपालिकाका सबै वडा सिल गरी मानिसको आवतजावत नियन्त्रण गर्ने निर्णय गरेपछि शुक्रबार सिडिओ फणिन्द्रमणि पोखरेलको उपस्थितिमा नगरपालिकामा बसेको बैठकले अनिश्चितकालका लागि सिल गर्ने निर्णय भएको निमित्त प्रमुख प्रशासकिय अधिकृत नवराज खडकाले बताए । कोभिड१९ कोरोना भाइरसको दोस्रो भेरियन्ट विश्वव्यापी रुपमा तिब्र गतिमा फैलिरहेको र सो को प्रभाव नगरपालिकाको समुदायमा फैलिएकाले सिल गर्नु परेको खड्काले बताए । कोभिड१९ को संक्रमणलाई रोकथाम र नियन्त्रणका लागि नगर क्षेत्रभित्र रहेका मालपोत, नापी, विद्युत कार्यालय, वित्तिय संघसंस्था, हाट बजार, पसल, व्यवसायहरु सबै बन्द गरिएको छ । नगरपालिकाले सबैलाई स्वास्थ्य मापदण्ड अपनाउन र होम आइसोलेशनमा बसेका संक्रमित परिवारलाई आआफ्नो घर सिल राख्न सूचना जारी गरिएको छ । कञ्चनरुप नगरपालिकामा बिहीबार मात्र ३ जना कोरोना संक्रमितको मृत्यु हुँदा ३ दिनको अवधिमा कञ्चनरूपमा मृत्यु हुनेको सङ्ख्या ५ पुगेको छ । कोभिड१९ को पहिलो लहरमा ३ जनाको मृत्यु भएको कञ्चनरूप नगरपालिकामा दोस्रो लहरको सुरुवातमै पाँच जनाको मृत्यु भइसकेको स्वास्थ्य शाखा कञ्चनरुपले जनाएको छ । गजेन्द्रनारायण सिंह अस्पतालको प्रयोगशालामा बिहीबार कञ्चनरूप नगरपालिकाका ४८ जनाको पीसीआर परीक्षण गरिएकोमा ३७ जनामा संक्रमित पाइएको छ । संक्रमणको दोस्रो लहरमा संक्रमित ३ जना मात्र निको भएका छन् । हाल कञ्चनरुप नगरपालिकामा १ सय २० जना सक्रिय संक्रमित पुगेको स्वास्थ्य शाखाका सहसंयोजक डम्बरप्रसाद गुप्ताले बताए ।"
९४ वर्षीया वृद्धामा मृत्युपछि कोरोना पुष्टि,ताप्लेजुङ: ताप्लेजुङको फुङलिङ नगरपालिका२ की ९४ वर्षीया वृद्धाको मृत्युपछि कोरोना संक्रमण पुष्टि भएको छ । वृद्धाको शुक्रबार दिउँसो मृत्यु भएपछि जिल्ला अस्पतालको टोलीले घरमै पुगेर एन्टिजेन परीक्षण गरेको थियो । अस्पतालका प्रमुख डा सोनिङ लामाका अनुसार वृद्धामा केही दिनदेखि ज्वरो र रुघाखोकीको समस्या थियो । वृद्धाको शुक्रबारै काबेली घाटमा अन्त्येष्टि गरिएको छ । स्वास्थ्य सुरक्षा मापदण्ड अपनाएर परिवारले अन्त्येष्टि गरेका हुन् । बैशाख महिनामा जिल्लामा ६ जनाको कोरोना संक्रमणका कारण मृत्यु भइसकेको छ ।
एकै स्थानमा १८ हात्ती मृत फेला,गुहावटी : भारतको असाम राज्यमा १८ वटा हात्ती मृत फेला परेका छन्। भारतीय सञ्चारमाध्यमका अनुसार नागावन जिल्लामा पर्ने प्रस्तावित कन्डाली आरक्षण क्षेत्रमा एकै स्थानमा ती हात्ती मृत भेटिएका हुन्। बुधबार परेको चट्याङका कारण यति ठुलो संख्यामा हात्ती मरेको हुनसक्ने अधिकारीहरूले बताएका छन्। यद्यपि हालसम्म हात्ती मर्नुको कारण खुलिसकेको छैन। पोस्टमार्टमपछि मात्र खास कारण थाहा हुने बताइएको छ। शुक्रबार भेटनरी र विज्ञहरूको टोली घटनास्थलमा पुग्ने बताइएको छ। सोही टोली घटनाका अनुसन्धान गर्ने भारतीय सञ्चरमाध्यमले जनाएका छन्। यसअघि पश्चिम बंगालमा पनि चट्याङका कारण ५ वटा हात्ती मरेका थिए। तर यसपटक निकै ठुलो संख्यामा हात्तीको समूह मरेको अधिकारीहरूले बताएका छन्।
इन्भेस्टमेन्ट बैंक र हिमालयन बैंक गाभिने,"काठमाडौं : नेपाल इन्भेन्टमेन्ट बैंक र हिमालयन बैंक एकआपसमा गाभिने भएका छन् । मर्जरपछि बैंकको नाम हिमालयन एन्ड नेपाल इन्भेस्टमेन्ट बैंक लि हुनेछ। मर्जरपछि बैंकको कुल चुक्ता पुँजी २६ अर्ब ९४ करोड पुग्नेछ भने नेपालको सबैभन्दा ठूलो बैंक बन्नेछ। उक्त सम्झौतापत्रमा नेपाल इन्भेस्टमेन्ट बैंकको तर्फबाट अध्यक्ष पृथ्वीबहादुर पाँडे तथा हिमालयन बैंकको तर्फबाट अध्यक्ष तुलसीप्रसाद गौतमले हस्ताक्षर गरे। मर्जरपछि बन्ने बैंकको सञ्चालक समितिमा दुवै बैंकको तर्फबाट तीनतीन जना सञ्चालक नियुक्त हुने र नयाँ सञ्चालक समितिले स्वतन्त्र सञ्चालकको नियुक्ति गरी जम्मा सात जनाको सञ्चालक समिति हुनेछ। सञ्चालक समितिको अध्यक्षको रूपमा पृथ्वीबहादुर पाँडे तथा प्रमुख कार्यकारी अधिकृतको रूपमा अशोकशमशेर राणा रहने सहमति भएको छ। दुवै बैंक १ : १ को स्वापमा मर्जमा जाने भएका हुन्। मर्जरपछि बन्ने बैंकको अध्यक्षमा हाल नेपाल इन्भेन्टमेन्ट बैंकका अध्यक्ष पृथ्वी पाँडे हुने सहमति भएको छ भने हिमालयन बैंकका हालका प्रमुख कार्यकारी अधिकृत अशोक राणा सीईओ हुने सहमति भएको छ। नेपाल इन्भेस्टमेन्ट बैंकका सीइओ ज्योति पाण्डे डेपुटी सीईओ हुनेछन्। नेपालको वित्तीय क्षेत्रलाई सबल तथा सक्षम बनाउने उद्देश्यका साथ नेपाल राष्ट्र बंैकले अगाडि सारेको मर्जरएक्विजिसन नीतिको अनुसरण गर्दै दुई संस्था मर्ज हुने सहमति गरेको जनाएका छन्। नेपाल इन्भेस्टमेन्ट बैंक लि तथा हिमालयन बैंक लि दुवै वाणिज्य बैंकको क्षेत्रमा अग्रणी बैंकहरूको रूपमा सबल एवम् सक्षम संस्थाको रूपमा चिनिएका छन्। बैंकहरू एकआपसमा गाभिएपछि वित्तीय क्षेत्रमा थप ऊर्जा प्रदान गरी देशकै सबैभन्दा ठूलो वाणिज्य बैंक बन्नुका साथै यसले नेपाल राष्ट्र बैंकको नीतिलाई समेत थप उत्साह प्रदान गरी अन्य बैंकहरूलाई समेत मर्जरको लागि प्रेरित गर्ने उनीहरूको भनाइ छ। हाल नेपाल इन्भेन्टमेन्ट बैंक लिको चुक्ता पुँजी रु१६ अर्ब २६ करोड र हिमालयन बैंकको चुक्ता पुँजी रु १० अर्ब ६८ करोड रहेकोमा दुवै बैंक एक भएपछि बैंकको चुक्ता पुँजी रु२६ अर्ब ९४ करोड पुग्नेछ। मर्जरसँगै सबैभन्दा बढी चुक्ता पुँजी भएको बैंक बन्नेछ। त्यसैगरी हाल नेपाल इन्भेस्टमेन्ट बैंक लिको जगेडा तथा कोष रु १४ अर्ब १० करोड र हिमालयन बैंक लि को रु ७ अर्ब ६७ करोड छ। इन्भेन्टमेन्ट बैंक लिको रु १६०९८ अर्ब र हिमालयन बैंक लि को रु १२७१४ अर्ब कर्जा प्रवाह गरेका छन्। त्यस्तै, निक्षेपतर्फ नेपाल इन्भेस्टमेन्ट बैंक लिको रु १६८२९ अर्ब र हिमालयन बैंक लि को रु १४३७० अर्ब रहेको हुँदा मर्जरपछि हरेक क्षेत्रमा सबैभन्दा सबल र ठूलो बैंक हुनेछ।"
रामेछापमा कोरोना संक्रमित बृद्धको मृत्यु,"काठमाडौं : रामेछापमा कोरोना संक्रमित एक बृद्धको मृत्यु भएको छ। सुनापति गाउँपालिका२ का ६३ वर्षीय पुरुषको शुक्रबार बिहान तीन बजे मृत्यु भएको स्वास्थ्य कार्यालय रामेछापका जनस्वास्थ्य अधिकृत भुवन थापाले जानकारी दिए। बृद्धको बैशाख २६ गते पीसिआर परीक्षण गर्दा कोरोना भाइरस पुष्टि भएको थियो थियो । थापाका अनुसार सुरुमा उनी होम आइसोलेशनमा बसेका थिए । उनको स्वास्थ्य अवस्था बिग्रदै गएपछि २९ गते प्राथमिक स्वास्थ्य केन्द्र मन्थलीमा भर्ना गरिएको थियो। कोरोना पुष्टि भएपछि होम आइसोलेसनमा रहनु भएको थियो तर स्वास्थ्य अवस्था राम्रो नभएको कारण सुनपाति कोभिड अस्पतालका चिकित्सक डा जोक्पाका अनुसार काठमाडौं रिफर गर्नुभयो तर कतै बेड नपाएको कारण २९ गते राति ११ बजे मन्थलि प्रास्वके मा भर्ना गरियो। जनस्वास्थ्य अधिकृत थापाले भने,१५ लिमिनेटको दरले अक्सिजन दिँदा पनि सुधार भएन र रिफर गर्ने क्रममा आज बिहान ३ बजे उहाँको निधन भयो।"
जात र दलभन्दा माथि उठौं,"२१औं शताब्दीमा पनि जातीय विभेदको कलंक भावी पुस्तालाई छोड्ने कि सदाका लागि अन्त्य गर्ने ? जातीय विभेद इतिहासको श्रृंखला तीन हजार वर्ष अघिदेखि जारी छ। सामाजिकआर्थिक रूपान्तरण र समानताका लागि मुलुकमा सात दशकदेखि विभिन्न राजनीतिक अभ्यास हुँदै आएको छ। त्यो क्रम आजसम्म निरन्तर छ। अहिलेसम्म यसकै नाममा सत्ता र सरकार परिवर्तन हुँदै आएका छन्। विभिन्न आन्दोलन र विद्रोह पनि भइरहेकै छन्। यतिका वर्ष भइसक्दा पनि सामान्यजस्तो देखिने यो समस्याको समाधान किन हुन सकिरहेको छैन ? एउटा मान्छेले अर्को मान्छे माथि किन पशुवत व्यवहार गरिरहेको छ ? अहिलेसम्म परिवर्तनका लागि हिँडेका विभिन्न राजनीतिक दलका अभियानले किन यही मुद्दालाई भजाएर सता र शक्तिको दुरूपयोग गर्दै आएका छन् ? गाँठी कुरा के हो ? बुझ्न जरुरी छ। आखिर के हो त यथार्थ ? यसलाई सघन रूपमा बुझ्न, बदल्न र युगसापेक्ष बनाउन आवश्यक छ। यसका लागि एकपटक सबैले छातीमा हात राखेर आफ्नो जात, धर्म, संगठन र दलभन्दा माथि उठेर सोच्नुपर्ने बेला आएको छ। के हामी यसो गर्न तयार छौं ? समयले हाम्रो प्रतीक्षा गरिरहेको हुनुपर्छ। समस्या जहाँको त्यहीँ इतिहासका विभिन्न कालखण्डमा शासक र शोषक वर्गले आफ्नो सत्ता रक्षाका लागि योजनाबद्ध तरिकाले सिर्जना गरेको वर्ग हो कथित दलित। कथित दलित समुदायको मुक्तिका लागि सबै वर्ग, जाति, क्षेत्र, लिंग र समुदायको साथ सहयोगको खाँचो छ। किनकि जातीय विभेद रूपमा फरक देखिए पनि सारमा सामूहिक समस्या नै हो। नेपाली समाजमा कलंकको रूपमा रहेको जातीय छुवाछुत, विभेद, शोषण र उत्पीडनविरुद्ध कयौं गैरदलित समुदायका व्यक्तिहरूको साथ रहँदै आएको छ। जति मात्रामा सशक्त हुनुपर्ने थियो, त्यो भने भएको छैन। शान्तिपूर्ण ढंगले राज्यले अधिकार नदिए छिनछिनमा र पटकपटक मर्नुभन्दा ६० लाख दलितसँगै अन्य समुदायभित्रको गरिब र उत्पीडित वर्ग मुत्ति सेना बनेर ज्वालामुखी बनेर निस्किनु पर्नेछ। एकपटक फेरि आफ्ना लागि मृत्युवरण गर्न तयार हुनुपर्नेछ। जति भएको छ, त्यसले थोरै मात्रामा भए पनि विभेद, उत्पीडन कम गर्न र सामाजिक दृष्टिकोण केही फराकिलो भएको महसुस गर्न सकिन्छ। विभेदजन्य समस्याको समाधान गर्ने दायित्व सबैभन्दा धेरै गैरदलित समुदायको पनि जिम्मेवारी हो। जुन गत फाल्गुन १ गते पूर्वको सप्तरी र पश्चिमको दैलेखबाट हिमालपहाड, तराईमधेस र पूर्वपश्चिमका नागरिकलाई एउटै सूत्रमा बाँधेर अभियान थालनी गरिएको छ। रादमुजा अभियानको उद्घोष यतिबेला सिमान्तकृत समुदायले गरेको राष्ट्रिय दलित मुक्ति जागरण अभियान (रादमुजा)को थालनी दलित समुदायमाथि बढ्दो शोषण, विभेद र उत्पीडनविरुद्धको विद्रोहको उद्घोष हो। कहिलेसम्म कथित दलित समुदाय एनजीओ, आईएनजीओको पसल थापेर व्यापार र मुनाफाको साधन बनिरहने ? कहिलेसम्म यो समुदायले नारकीय जीवन व्यतित गरिरहने ? २१औं शताब्दीको युगमा दलित समुदायले कहिलेसम्म मध्ययुगीन बर्बरता सहन गरिरहने ? आजसम्म दलित समुदाय अरूको घोडा बने, खोला तर्ने लौरा बने, नदी तर्ने डुंगा बने, सत्तामा चढ्ने भर्याङ मात्र बनिरहे। अब दलित समुदाय पनि समयानुकूल सचेत बन्दै गएका छन्। राजनीतिक रूपमा पनि जागरुक बन्दै गएका छन् र संगठित हुँदैछन्। अहिलेसम्म दलित समुदायको स्तरबाट जति पनि नेतृत्व जन्मिए, बौद्धिक वर्ग जन्मिए उनीहरू सबै कि त राजनीतिक दलको दास भएर बसेका छन्। या सामाजिक संघसंस्थाको नाममा दलाल र हरेक हिसाबको पुच्छर बनेका छन्। संस्था र राजनीतिक दलको फेरो समातेर सता र सरकारमा पुग्नुबाहेक अपेक्षाकृत काम भएको छैन। यी दुवै क्षेत्रमा यो समुदायले ठुलो लगानी गरे। ठुलो मूल्य चुकाए पनि समुदायको स्थितिमा कुनै सुधार आएको छैन। गर्ने भन्ने हनुमान पगरी गुथ्ने ढेडु भनेझैं हरेक आन्दोलन र युद्धको अग्रपंक्तिमा रहेर भूमिका खेल्ने र बलिदान गर्ने यही समुदाय हो। अब निर्णायक रूपमा लड्ने बेला आएको छ। यसर्थ अबको युग दलित मुक्ति र अधिकारको युग हो। सम्पूर्ण शोषित र उत्पीडित समुदायको मुक्तिको युग पनि हो। रादमुजा सबैको साझा अरू उत्पीडित समुदाय आदिवासी, जनजाति, थारु, मुस्लिम, राई, लिम्बु, तामाङ, नेवार, शेर्पा आदि रादमुजा अभियानको छातामुनि गोलबन्ध हुने ढोका खुला छ। शिल्पी (कथित दलित) गरिब दर्जनौं मारिए लकडाउनमा। तर अहिले पनि उनै शासक वर्गको राजनीतिक आन्दोलनमा अझै पनि च्यूरा, मुराही खाएर जान्छन्। जबकि हरेक राजनीतिक दलभित्र दलित, गरिब तथा विपन्न समुदाय न्याय र मुक्तिका लागि भन्दै विभिन्न संगठनमा राखेका छन्। तर यतिका घटना हुँदा पनि ती राजनीतिक संगठन किन मौन बसे ? चुनावको बेला मात्रै सक्रिय हुनलाई मात्र हो ती संगठन ? यतिसम्म कि सरकारसमेत न्यायको पक्षमा उभिएन। कुर्सी जोगाउन प्रधानमन्त्रीले विभिन्न विधेयकहरू ल्याएर देशमा नौटंकी नै गरे। तर दलित, गरिब र मजदुरमाथि अत्याचार हुँदा न्यायका लागि कुनै प्रभावकारी कदम चालेनन्। श्रृंखलावद्ध कथित दलित हत्याको न्याय ठुलो कि कुर्सी मोह ठुलो ? घटनाक्रमले उदांगो पारिसकेको छ। सरकारले कुर्सी जोगाउन सिंगो संसद् विघटन र दलहरूले आफ्नो सांसद पद जोगाउन गरिएको आन्दोलन दलित हत्या श्रृंखलाको अगाडि शून्य लागेन ? अहिले नागरिकले पाएको अधिकार इतिहासमा समावेशी योगदान र बलिदानले प्राप्त भएको अधिकार हो। कसैले वा कुनै विशेष राजनीतिक दलले दयामाया गरेर दिएको अधिकार होइन। दयामायाले दिएको भए सवाल योभन्दा धेरै अगाडि हुन्थ्यो। यो समुदायले अहिले पनि मालिकलाई भोट दिन्छ, मालिक वर्ग भने अहिले पनि आफ्नो जातीलाई भोट दिन्छ। लोकतन्त्र र संघीयता कब्जा गरेको छ। अर्थात् राजनीतिमा हिजोका शोषक र जमिनदार वर्ग नै हाबी भएको छ। यो पुँजीवादी सामन्ती लोकतन्त्र हो। हामीलाई आफू सुहाउँदो लोकतन्त्र र भूगोलसहितको संघीयता चाहिएको छ। राष्ट्रिय दलित मुक्ति जागरण अभियान (रादमुजा) कुनै रहरले उद्घोष भएको होइन। तीन हजार वर्षभन्दा अघिदेखिको सामाजिक विभेद, दमन, शोषण र उत्पीडनको पीडाको आक्रोश, विचार र बाध्यताको ज्वालामुखी हो। अब शोषित, उत्पीडित वर्ग आफ्नो अधिकारका लागि आफैं लड्ने हो। त्यो दिन र युगको सुरुआत भएको छ। अब दलित लगायतका उत्पीडित समुदायमाथि अत्याचार भए सहेर बस्ने स्थिति छैन। त्यो दिन गइसक्यो। यसका लागि अब हामी माओले भने जस्तै सेना नभएको जनतासँग आफ्नो भन्नु केही हुँदैन भनेजस्तै अब ६० लाख दलित समुदाय शिरमा कफन बाँध्ने दिन आइसकेको छ। यो समुदायले मुक्ति र मृत्युको कसम खाएर बलिबेदीमा होमिनु पर्नेछ। अन्त्यमा, आदिवासी, जनजाति सबैले यही बाटो भएर हिँड्नुको विकल्प छैन। जुन दिन लाखौं दलित र अन्य उत्पीडित समुदायले काठमाडौंको सिंहदरबार छिर्नेछ। त्यो दिन शासकहरू साँच्चै रूपमा कमजोर भनिएका वर्गबाट सदाका लागि पराजित हुनेछन्। शान्तिपूर्ण ढंगले राज्यले अधिकार नदिए छिनछिनमा र पटकपटक मर्नुभन्दा ६० लाख दलितसँगै अन्य समुदायभित्रको गरिब र उत्पीडित वर्ग मुक्ति सेना बनेर ज्वालामुखी बनेर निस्किनु पर्नेछ। एकपटक फेरि आफ्ना लागि मृत्युवरण गर्न तयार हुनुपर्नेछ। अबको युगको डाइनामाइट बन्नुपर्छ। अबको युग दलित मुक्ति र आन्दोलनको युग हो। शोषित उत्पीडित वर्गले आन्दोलनको नेतृत्व गर्नुपर्छ। हामीले छुट्टै राजनीतिक दलको कल्पना गरेको छैन। पहिला एकता, एकरूपता र सचेतताको कुरा गरेका छौं। यति सानो देशमा सयौं राजनीतिक दल पसलजस्तै खोलेर बसेका छन्। हामी त्यसमा अर्को राजनीतिक पसल थाप्ने पक्षमा छैनौं। आवश्यक परे सबै ठग राजनीतिक दललाई दलित लगायतका उत्पीडित समुदायलाई किनाराकृत गरेजस्तै शोषित उत्पीडित वर्ग, जाति र समुदाय मिलेर उनीहरूलाई पनि किनाराकृत गर्ने अवस्था आउन सक्छ। त्यो दिन सबै शोषित, उत्पीडित जनसमुदाय मानसिक रूपमा र विचारले स्वयं एउटा विशाल राजनीतिक पार्टी हुनेछन्। कसैले गर्न नसक्ने गर्नेलाई बाधा अडचन खडा गर्ने र विभिन्न आरोप लगाउने प्रवृत्ति समाजको घातक प्रवृत्ति हो। दलित, गरिब र मजदुर वर्ग विरोधी प्रवृति हो। हामीले त्यस्ता प्रवृत्तिको पछि पर्नु हुँदैन। अहिलेको संघीय संरचना पनि नेपाली मोडेलको छैन। यसर्थ एकपटक जातिवादी मानिसले आफ्नो जातभन्दा माथि उठेर सोचौं, राजनीति गर्नेहरूले आफ्नो दलभन्दा माथि उठेर सोचौं, धर्मको अफिम नसामा चुर्लुम डुबेकाहरू एकपटक आफ्नो धर्मभन्दा माथि उठेर सोचौं। अनि मात्र परिवर्तन सम्भव छ। नभए काग कराउँदै गर्छ, पिना सुक्दै जान्छ भन्नेजस्तै मुठ्ठीभरका शासकहरूको दयाको पात्र बनिरहनुपर्ने हुन्छ। २१औं शताब्दीमा पनि जातीय विभेदको कलंक भावी पुस्तालाई छोड्ने वा सदाका लागि अन्त्य गर्ने ? निर्णय गर्ने अधिकार तपाईकै हातमा।"
पत्रकार महासंघको विपद् व्यवस्थापन कोषमा फाउण्डेसनको ५० हजार सहयोग,"बर्दिबास : नेपाल पत्रकार महासंघ महोत्तरी शाखाले स्थापना गरेको विपद् व्यवस्थापन कोषमा बर्दिबास हेल्प फाउण्डेसनले ५० हजार प्रदान गरेको छ । फाउण्डेसनका अध्यक्ष प्रह्लाद कुमार क्षेत्रीले पत्रकार महासंघका अध्यक्ष कमलेश मण्डललाई ५० हजार बराबरको चेक हस्तान्तरण गरेका हुन् । कोरोना महामारीको दोस्रो लहरसंग देश र जनतालाई बचाउन अग्रपंक्तिमा रहेर काम गरिरहेका पत्रकारको हौसल्ला बढाउन र संक्रमित भए उपचारको व्यवस्था मिलाउन विपद् व्यवस्थापन कोष स्थापना गरिएको नेपाल पत्रकार महासंघ महोत्तरीका सचिव राजकरण महतोले जनाए । जनता मावि बर्दिबासबाट २०४९ सालमा एसएलसी दिएका पूर्वविद्यार्थीद्वारा गठित बर्दिबास हेल्प फाउन्डेसनले पत्रकार महासंघले स्थापना गरेको विपद् व्यवस्थापन कोषमा रकम दिने पहिलो संस्था बन्न पुगेको छ । बिपद् व्यवस्थापन कोषमा रकम दिएर सहयोग गर्न पत्रकार महासंघले सबै संघसंस्था, बुद्धिजीवि, नागरिक समाज र सरकारलाई अपिल गरेका छन् । महोत्तरीका दुई जना संचारकर्मी कोरोनाबाट संक्रमित भइसकेका नेपाल पत्रकार महासंघ महोत्तरीका अध्यक्ष मण्डलले बताए । कोरोना महामारीबाट आफू,परिवार र समाजलाई हुन सक्ने मानविय क्षतिबाट बचाई असल नागरिकको परिचय दिन फाउण्डेसनका अध्यक्ष क्षेत्रीले सबैमा अपिल गरेका छन् । विवाह,भोज भतेर, हाटबजार लगायत मानिसको जमघट हुने काम नगरौं र त्यस्ता कार्यक्रममा सहभागी पनि नहौं,उनले भने,कसैलाई पनि कोरोना भएको जानकारी पाएमा आवश्यक सावधानी अपनाएर सहयोग,सद्भाव र उच्च मनोवल काएम राख्न सहयोग गरौ ।"
अक्षय तृतीया र सातुको महत्व,"हिन्दू संस्कृतिमा धर्मका विविध पक्षहरू छन्। जसरी दक्षिणायमा पर्ने शुक्ल र कृष्ण पक्षमा आआफ्नै किसिमका पर्वहरू पर्छन् भने त्यस्तैगरी वैशाख महिनामा पर्ने उत्तरायणको मध्यभागमा पर्ने वैशाख शुक्ल तृतीया तिथिको एउटा महत्वपूर्ण धार्मिक स्थान राख्दछ। अक्षय तृतीया तिथिकै नामबाट पर्वभरका अत्यन्त पवित्र दिनमध्ये एक मानिन्छ। यससँग जोडिएको धर्मशास्त्रीय धारणअनुरूप यस दिन गरिएको सानोतिनो दानधर्म अविनाशी भएर रहन्छ। जसले गर्दा यसको नाम नै अक्षय रहन गर्यो। विश्वको एकमात्र हिन्दू देश नेपालले यस पर्वलाई पवित्र चाडका रूपमा मनामदै आएको छ। यस पर्वमा स्नानका साथै जौ हवन, जौबाट बनेका सातु दान र पितृका निम्ति श्राद्धजस्ता कार्यहरू पर्दछ। नयाँ वर्षको आरम्भसँगै आउने यो चाड गर्मी मौसममा आउने भएको हुँदा उपयोगी जुत्ता, छाता, लठ्ठी, कमण्डलु आदि वस्तुहरूको साथै खुदोको सर्वत दान गरिने प्रचलन अद्यावधिक नै छ। खास गरेर यस दिन पहाडी भेगका देउराली थुम्काहरूमा जौको सातु र सर्वत खुवाउने प्रचलन आजसम्म पनि छ। नयाँ वर्ष सुरु हुने वैशाख महिनाको नाम माधव पनि हो र माधव विष्णुको पनि प्रसिद्ध नाम हो। जुनसुकै धर्म व्रत, तीर्थ गरिन्छ त्यसले धर्म मात्र प्राप्त नभएर सामाजिकका साथ आरोग्यलाई पनि छोएको वा आत्मसाथ गरेको पाइन्छ। जसरी नागपञ्चमीमा हरियो मकै चढाएर वा दान गरेर मात्र खाइन्छ त्यस्तैगरी यस महिनामा पाक्ने गहुँ, जौ, चना, मटरजस्तै हिउँदे बालीलाई भित्र्याएर दान गरी खाने परम्परा वैदिककालदेखि नै सुरुआत भएको हो। धर्मशास्त्रमा दानमा सबैभन्दा ठूलो दान अन्न दान हो भनिएको छ। गर्मी याममा जलका मुहानहरू सुक्दै गएका हुन्छन्। यस्ता अवसरमा प्राणी मात्रलाई नभै नहुने जल ख्याउने चलन व्यापक छ। यस दिन प्राणी मात्रको जीवन अन्न र जलमा अडेको कुरालाई स्मरण गर्दै अक्षय तृतीया पर्वमा प्राचीन कालदेखि नै बाटोघाटोहरूमा जौको सातु सर्वत बटुवाहरूलाई ख्याउने प्रचलन धेरै पहिलेदेखि भएको हो। धार्मिक शास्त्रअनुरूप कालचक्रको गणना गर्दा कात्तिक शुक्ल नवमीका दिनदेखि सत्ययुगको आयु १७ लाख २८ हजार, वैशाख शुक्ल नवमीमा त्रेतायुगको आयु १२ लाख ९६ हजार, माघको पूर्णिमादेखि द्धापर युगको आयु ८ लाख, ६४ हजार र भदौ कृष्ण त्रयोदशीदेखि कालियुग सुरु भएको पाइन्छ जसको आयु ४ लाख ३२ हजार वर्ष रहेको छ। अतः पृथ्वीको सृष्टि भएको एक अर्ब ९५ करोड ५८ लाख ८५ हजार १ सय २२ वर्ष भइसकेको छ। यसमा ५ हजार १ सय २१ वर्ष कलियुगको वर्ष समाप्त भई अब ५ हजार १ सय २२ वर्षमा प्रवेश गरेको छ र अब कलियुगको आयु ४ लाख २६ हजार ८ सय ७८ वर्ष समाप्त हुन बाँकी छ। यो युग परिवर्तनका दिनहरू पुण्यकाल मानिन्छ। यस मौसममा फल्ने जौको सातु पौष्टिकताले भरपूर हुन्छ भने सर्वतले प्यास मेटाइ शीतलता प्रदान गर्दछ। सातु अर्थात् पिसेको अन्नको धुलो जुन बोक्न सजिलो, खानलाई सहज अनि आडिलो खानेकुरा हो। यसरी राजा भगीरथको तपस्याबाट गंगाजी यही अक्षय तृतीयाका दिन पृथ्वीमा झरेकी थिइन्। यसै दिन रेणुकाका गर्भबाट परशुराम जन्मेका थिए। अन्न र पानी प्राणी मात्रका लागि नभै नहुने वस्तु हो। त्यसकारण प्राणीमात्रको जीवन अन्न पानीमा बाँचेको छ। धुप मौसममा चिसो पानीको सर्वतले प्राणी मात्रको आँत रसाउँछ। जौको उपयोगिता र गुण सम्बन्धमा के प्रसिद्धि छ भने फल पाकेपछि बोट सुक्ने औषधिहरूमा यसको श्रेष्ठ स्थान छ। आयुर्वेदमा पनि जौको गुणबारे भनिएको छ, यो टर्रो, केही मधुर, खुर्कने स्वाभाव र नरम पनि बताइएको छ। यसले स्वर विकार पार्ने कण्ठरोग, चर्मरोग, श्वास र कफ रोगलाई पनि फाइदा पुर्याउँछ। अक्षयको शुभ अवसरमा वैवाहिक सम्बन्ध कायम गन्नाले पनि ठुलो पुण्य प्राप्त हुन्छ भन्ने धारणा पाइन्छ। यसै समयमा विवाहका शुभ मुहूर्तका साइत परेको हुन्छ। यसै घडीमा विवाह भएका नवदम्पतीहरूको दाम्पत्य जीवन सधैं सफल नै रहने जनविश्वास छ। तिथिको फरक नपरेको खण्डमा प्रायः वैशाख शुक्ल तृतीयामा भगवान् विष्णुका छैटौं अवतारको रूपमा चिनिएका परशुरामको जन्म जयन्ती पनि यसै दिनपर्छ। जसको जन्म त्रेता युगमा भएको थियो। अष्टचिरञ्जीवीमध्ये एक परशुरामको जन्म जमदग्निका पुत्रका रूपमा रेणुकाको गर्भबाट छ ग्रह उच्च स्थानमा भएको बेला सन्ध्याकालमा भएको थियो। यसले गर्दा पनि यस दिनको महत्व अझ बढी छ। अन्त्यमा, वैशाख महिनाको प्रचण्ड खडेरीमा अन्न दान, जल दान आदि गर्नु अवश्य नै महत्वपूर्ण कुरा हुन्। अतः भविष्य पुराणअनुसार यस तिथिको युगादि तिथिहरूमा गणना हुन्छ। सत्य युग र त्रेता युगको प्रारम्भ यसै तिथिबाट भएको थियो। भगवान् विष्णुले नरनारायण, ह्याग्रीव र परशुरामको अवतरण पनि यसै तिथिमा भएको थियो। अक्षय तृतीया पर्व सातुसर्वत दान गरेर र आगन्तुकहरूलाई यी खाद्यवस्तु खुवाएर मनाइन्छ। यस मौसममा फल्ने जौको सातु पौष्टिकताले भरपूर हुन्छ भने सर्वतले प्यास मेटाइ शीतलता प्रदान गर्दछ। सातु अर्थात् पिसेको अन्नको धुलो जुन बोक्न सजिलो, खानलाई सहज अनि आडिलो खानेकुरा हो। कृष्ण र सुदामाका प्रसंगदेखि पौराणिक काल अनि मानव सभ्यताका विभिन्न चरणमा सातु एउटा भरपर्दो र बोक्न सजिलो सामल हो। आजको दिन सातु खाने दिन हो। नयाँ ज्वाईंले ग्रागीमा सर्वत र थालमा जौको सातु पाउनुपर्छ। यही नै अक्षय तृतीयाको शाब्दिक अर्थ र आफ्नो धर्म र संस्कृतिको जर्गेना गर्नु हो।"
अक्षय तृतीया : अपूर्व पुण्य कमाउने दिन,"अपूर्व पुण्य प्राप्त गर्ने दिन अक्षय तृतीया। शिवपार्वतीको विवाह भएको दिन। ईश्वरको आवेश अवतार परशुराम जयन्ती। त्रेतायुग आरम्भको दिन। हिन्दू धर्मसंस्कृतिको विशेष पर्व। वैशाख शुक्ल तृतीया तिथिमा पर्ने यो पर्वमा गरिएका हरेक पुण्यकर्मले पनि अक्षय पुण्य प्राप्ति हुने जनविश्वास छ। यस दिन धेरथोर दिइएको दानले अक्षय फल प्राप्त हुने, ब्रह्मा, विष्णु, शिव प्रसन्न रहने हुन्छ। तिलमिश्रित अन्न, जल, घडा दानले पितृ बढी खुसी रहन्छन्। दातालाई अक्षय पुण्य प्राप्ति हुन्छ भन्ने धार्मिक मान्यता छ। जौको सातु अनि सर्वत पानीको विशेष महत्व रहेको यो दिन श्रीविष्णुको विशेष पूजा हुने गर्छ। अक्षय तृतीयाको महत्वका बारेमा मत्स्यपुराणमा धेरै चर्चा गरिएको छ। वैशाख मासका सबै दिन पावन छन्, विशेष दिनको रूपमा यसलाई लिइएको छ। ईश्वरीय विधानमा सबै ऋतु समान छन्। तथापि शुष्ककण्ठ गृष्मको आरम्भ हुने बखत शरीरको तापमान सन्तुलन राख्न जौ, सातु सेवन गरेर शरीरलाई निरोगी राख्न यस पर्वले प्रेरित गर्दछ। उखरमाउलो गर्मी होस् वा अति चिसो वातावरण होस्, तनमन सन्तुलन हुन कठिन हुन्छ। वसन्त ऋतुमा पर्ने विभिन्न चाडपर्वले ती सबैको सन्तुलन ल्याउन सहयोग गर्छन्। ऋतुमध्ये वसन्त एवं शरदलाई काव्यकारले विशेष प्राथमिकता दिएका छन्। शरदको उल्लास पूलहरूको सजावट र वसन्तको उल्लास पल्लवीको उद्गारले नवजीवन, नवीन उत्साह, नवीनतम उर्जाबाट मानवजीवन परिपूर्णतम बन्न प्रेरित गर्छन्। जीवनको उद्देश्य सिर्जना र संरक्षण पनि हो। पूर्वीय दर्शनमा ऋग्वेदको आरम्भदेखि नै मानवजीवन स्वस्थ र सन्तुलित हुनुपर्ने संकेत छ। स्वस्थ जीवनबाटै स्वस्थ समाज निर्माण हुन्छ। स्वस्थ र सन्तुलित सभ्य नागरिक समाजबाट देशप्रेम, ईश्वरीय चिन्तनसमेत हुनपुग्छ। अरूलाई नदिई स्वयंले मात्र प्रयोग गरेको अन्न विषतुल्य हुन्छ भनी पूर्वीय दर्शनले परोपकारको अक्षुण्णतालाई संकेत गरेको छ। समयमा रहेका धार्मिक जनहरू, साधु, सन्त, वैरागी, तपस्वी, समाज हितकारी व्यक्तिदेखि सम्पूर्ण जीवात्मालाई आफ्नो सेवा, समय, श्रम र दानबाट खुसी गराउनु पर्ने कुरा दर्शनशास्त्रहरूले बताएका छन्। मानवजीवन भन्नु परोपकारका लागि हो। दानमध्ये अन्न दान प्राण दानसरह हो। सबै प्राणी जल, अन्न र वायुमा निहित छन्। वातावरणको संरक्षण गरी जलदान, अन्नदान गर्न यस पर्वले जोड दिएको छ। नेपाल कृषिप्रधान मुलुक हो। प्रमुख बाली धान, गहुँ, मकैका अतिरिक्त जौ उत्पादन पनि हुने गर्छ। तिल, जौद्वारा भगवान्को पूजा हुने गर्छ। जौ, गहँुलाई शितलताको प्रतीक मानिन्छ। अस्पतालका बिरामीलाई जौ, चनाको सातु खान प्रेरित गरिन्छ। रोग निरोधक शक्ति भएको, पाचनमा सजिलो भएको, जौ, गहुँको खस्रो पदार्थबाट पेटमा रहेका विकारहरू सजिलै बाहिर निष्कासन हुने कारणले रेसायुक्त खानेकुरा खानाले शरीर स्वस्थ हुन्छ। शरीरभित्र मल रहन पाउँदैन। प्रदूषित वस्तुहरू तुरुन्तै बाहिर निष्कासन हुने पदार्थहरू दैनिकी जीवनमा प्रयोग गर्नुपर्ने हुन्छ। यस अर्थमा जौ, गहुँ, मकैका च्याख्ला, चना, भटमास आदि अन्नद्वारा शरीर निरोगी राख्न सकिन्छ। सूर्यास्तपछि तेस्रो प्रहरमा धर्ती अवतरित परशुरामले धर्तीमा रहेका निरंकुश राजाहरूलाई वध गरेर धर्मको रक्षा गरे। एक्काइसपटक पृथ्वी परिक्रमा गरेर निरंकुशता समाप्त पारी वीर क्षत्रियहरूको तेजोबध गरिदिए। अन्नको अतिरिक्त जीवनमा जलको अधिक महत्व छ। सम्पूर्ण सृष्टि जलमै भएको हो। संरक्षण पनि जलसहितको भूमिमा हुन्छ। जलबिना अन्नको पनि सिर्जना हुँदैन। जललाई जीवन भनिएको छ। जलदान भन्नु जीवनदान नै हो। अक्षय तृतीयाको दिन जल दानको संकेतले मानव जातिले हरदिन पानीलाई पवित्र राख्नुपर्ने बोध गराउँछ। जौको सातु, साथमा धर्मघट अर्थात् जलपूर्ण घडा, घ्यू, चिनी, मसला, तिलमिश्रित सर्वत र आकाशको प्रतीक छाता र धर्तीको प्रतीक जुत्ता दानले सम्पूर्ण जीवन र जीवन संरक्षण एवं यी वस्तुहरू अरूको हितमा प्रयोग गर्न संकेत प्राप्त हुन्छ। यो निस्वार्थ दान हो। मनुस्मृति, विष्णुधर्मोत्तर ग्रन्थ, विष्णुपुराण, गीताजस्ता पावन ग्रन्थ एवं महाभारत आदि ग्रन्थहरूले जीवन दानका बारेमा विशद् चर्चा गरेका छन्। अक्षय तृतीयामा गरिएका दान, पुण्यले इहलौकिक जीवात्मा त खुसी हुन्छन् नै पारलौकिक पुण्यात्मा पितृहरू पनि खुसी हुन्छन्, तृप्त हुन्छन्। परशुराम अष्टचिरञ्जीवीमध्ये एक हुन्। वर्षवृद्धि हुने दिन जन्मोत्सव पर्वहरूमा आयु र आरोग्य वृद्धि गर्न अष्ट चिरञ्जीवीलाई विशेष आराधना गर्ने चलन छ। उनलाई छैठौं अवतारमा लिइएको छ। सूर्यास्तपछि तेस्रो प्रहरमा धर्ती अवतरित परशुरामले धर्तीमा रहेका निरंकुश राजाहरूलाई वध गरेर धर्मको रक्षा गरे। एक्काइसपटक पृथ्वी परिक्रमा गरेर निरंकुशता समाप्त पारी वीर क्षत्रियहरूको तेजोबध गरिदिए। शस्त्रविद्यामा निपुण परशुरामबाट कर्ण, भीम आदिले शस्त्रविद्या सिकेका थिए भने त्रेतायुगमा श्रीविष्णुले मर्यादा स्थापित गराउने क्रममा सौम्यअवतार, रामअवतार लिइसकेको बुझेर रौद्ररुप परशुरामले आफ्नो शस्त्र विद्या छोडी सामान्य ऋषिको रूपमा स्थापित भए। हिउँदेबालीका रूपमा रहेको जौलाई भुटेर सातु बनाई नयाँ अन्नको रूपमा देवतालाई चढाउने, आफूले पनि ग्रहण गर्ने आदि कार्यले हालसम्म निरन्तरता पाएको छ। बिरामीहरू खासगरी उच्च रक्तचाप र मधुमेहका लागि जौ र यसका परिकार विशेष खानाका रूपमा लिइन्छ।"
कोरोनाबाट बागलुङमा एकै परिवारका तीन जनाको मृत्यु,"बागलुङ : कोरोना संक्रमणका कारण जिल्लाको बडिगाड गाउँपालिकामा एकै परिवारका तीन जनाको मृत्यु भएको छ। कोभिड संक्रमणबाट ८७ वर्षिय पिताको निधन भएको एक सातापछि दुई छोराको कोरोना संक्रमण पस्चात उपचारकै क्रममा मृत्यु भएको हो। धौलागिरी अस्पतालमा उपचारत बडिगाड गाउँपालिका४ का ४० वर्षको पुरुषको गए राती मृत्यु भएको स्वास्थ्य कार्यालय बागलुङका कोभिड फोकल पर्सन देवप्रकाश घिमिरेले बताए। बुटवल बस्दै आएका ५२ वर्षीय जेठो छोराको भने गण्डकी अस्पताल पोखरामा उपचारकै क्रममा गए रातीनै मृत्यु भएको हो। उनी भारतीय सेनाबाट दुई महिना अघि मात्रै अवकाश लिएर आएका थिए। पोखरामा मृत्यु भएकाको शव बागलुङ ल्याउने अथवा पोखरानै अन्त्येष्टी गर्ने भन्नेमा छलफल भइरहेको पारिवारिक स्रोतले जनाएको छ। यो परिवारका अन्य सदस्यहरु समेत संक्रमित भएका छन्। पारिवारिक सदस्यकै बिहेको क्रममा कोरोना संक्रमण फैलिएको आँकलन छ। मृतकका पिताको यसअघि कोरोना संक्रमण पुष्टि भएर स्वास्थ्य जटिलता भएपछि धौलागिरी अस्पतालमा ८७ वर्षको उमेरमा यही वैशाख २३ गते उपचारका क्रममा मृत्यु भएको थियो। अटेर गरेर बिहे लगायतका कार्यमा भिडभाड गर्दा, रोक लुकाएर घरमै बस्दा, कोरोनालाई सामान्य आँकलन गर्दा, लकडाउनको उपयोगमा जुवातास खेल्दा गाउँपालिकामा बढी संक्रमण फैलिएका बडिगाड गाउँपालिकाका स्वास्थ्य शाखा प्रमुख चुडामणी कंडेलले बताए। गाउँपालिकाले स्वास्थ्य सुरक्षा मापदण्ड कडाईका साथ पालना गर्न भनिरहेका छौ, तर विवाह, चौरासी लगायतका भीडभाड हुने कार्य मनपरी गर्दा गम्भीर भयावह र क्षति बेहोर्नु पर्ने अवस्था आएको छ,कंडेलले भने, हामीले सक्दो रोकथाम नियन्त्रणको कोसिस त गरिरहेका छौँ, चेकजाँच, उपचारका लागि प्रयासरत छौँ अब पनि बेवास्ता गर्ने हो भने कहाली लाग्दो अवस्था भोग्नुपर्ने निश्चित छ। योसँगै बागलुङमा मृत्यु हुनेको संख्या २३ पुगेको छ। पछिल्लो २४ घण्टामा मात्रै जिल्लामा ६ जनाको ज्यान गएको छ भने २ सय ३५ जनामा कोरोना संक्रमण पुष्टि भएको छ। बागलुङ जिल्लामा तिव्रतर गतिमा कोरोना संक्रमण फैलिएपछि जिल्ला प्रशासन कार्यालयले १० दिनका लागि निषेधाज्ञा जारी गरेको थियो। उक्त निषेधाज्ञाको समय आज राति सकिदैन। कोरोना भयावह अझ बढ्दो क्रममा रहेकाले आगाम जेष्ठ १५ गते सम्मका लागि १५ दिन निषेधाज्ञा थप गर्ने निर्णय भइसकेको प्रमुख जिल्ला अधिकारी शिवकुमार कार्कीले बताए।"
राष्ट्रपतिको संकल्पमा पशुपतिमा ११ दिन क्षमा पूजा,"काठमाडौं : राष्ट्रपति विद्यादेवी भण्डारीको संकल्पमा अक्षया तृतीयाको दिन पारेर शुक्रबारदेखि पशुपतिनाथ मन्दिर र वासुकीनाथ मन्दिरमा ११ दिने क्षमा पूजा सुरु गरिएको छ । राष्ट्रपति कार्यालयमामा बिहीबार संकल्प गरेपछि पशुपति क्षेत्र विकास कोषका कोषाध्यक्ष डा मिलनकुमार थापा मूलकर्ता बनेर उक्त पूजा सुरु गरेका हुन् । विश्वशान्ति, राष्ट्रकल्याण र मानवजीवनका लागि राष्ट्रपति भण्डारीले क्षमा पूजाको संकल्प गरेकी हुन् । संकल्पका क्रममा भण्डारीले विश्वव्यापी कोभिडका कारण नेपालमा पनि मानवीय क्षति भएको भन्दै चासो र चिन्ता व्यक्त गरेको कोषाध्यक्ष थापाले जानकारी दिए । नेपालमा विगतदेखि नै महामारी हुँदा पूजा गर्ने प्रचलन छ । कोषको ३५औं वार्षिकोत्सव अवसर पारेर शुक्रबारदेखि जेठ १० गतेसम्म क्षमा पूजा गरिने भएको हो । थापाले भने, विज्ञानले आविष्कार गरे पनि त्यो प्रकृतिसँग जोडिएको हुन्छ । विज्ञान प्रविधि भनेकै दैवीशक्तिको सारथी हो । प्रकृति सहज भएमात्र विज्ञानका उपलब्धीहरू पनि सार्थक बन्छन् । त्यसैले प्रकृति खुसी पार्न यो पूजा गरिएको हो । ११ दिने क्षमा पूजाले कोभिड महामारी धनजनको क्षति न्यूनीकरण हुने र प्राकृतिक वातावरण स्वच्छ हुने थापाको भनाइ छ । उनका अनुसार यो अवधिमा पाशुपत क्षेत्रका सबै मठमन्दिरमा विशेषपूजा हुनेछ । पशुपतिनाथको गर्भगृहमा मन्दिरमा मूलभट्ट गणेश भट्टले पूजापाठ र जप गर्नेछन् भने मन्दिरमा पशुपतिकै पुजारी दिवाकर आचार्यको नेतृत्वमा १८ जना पूरोहितले हरेक दिन बिहान पूजाआजा गर्नेछन् । धार्मिक मान्यता अनुसार महामारीको संकटको घडीमा सबै भैरव र देवीहरूको पूजाआजा गर्नु उत्तम हुन्छ । डा थापाले शुक्रबार शितलामाईको समेत पूजा गरेको बताउँदै भने, यो क्षमा पूजाले प्रकृतिमा भएका किटाणु र भाइरस मार्छ । मानवीय संकट र क्षति भएको बेला यो पूजाले मानवमनमा आत्मविश्वास पनि बढाउँछ । क्षमा पूजाको अन्तिम दिन पूर्णाहुती यज्ञ लगाइने छ । जसमा पशुपतिनाथका मूलभट्ट, वासुकीनाथका भट्टसमेत पाँचैजना भट्ट, ११ जना ब्राह्मणले रुद्रीपाठ, महामृत्युञ्जय जप, चण्डी पाठ, गणेश सहस्रनाम, विष्णु सहस्रनाम, आदित्य सहस्रनाम लगायत गर्ने छन् ।"
"बिजुली नियमित आउँदैन, आइसीयू र भेन्टिलेटर प्रयोगविहीन, बिरामी मारमा","दैलेख : दैलेखमा पहिलो पटक २०७७ जेठ ५ गते आठबीस नगरपालिका१ सात्तलाका ३५ वर्षीय युवकलाई कोरोना भाइरस संक्रमणको पुष्टि भयो । त्यसयता झण्डै एघार महिनाको अधिमा जिल्लामा दुई हजार एक सय ७० जनामा कोरोना संक्रमण पुष्टि भएको छ । हालसम्म एक हजार ७ सय ६६ जना कोरोनाका बिरामी निको भइसकेका छन् । हाल जिल्लामा सक्रिय संक्रमितको संख्या ३ सय ८८ छ । तीमध्ये ३३ जना मात्रै दैलेख अस्पतालको आइसोलेसनमा उपचाररत छन् । ३ सय ५५ जना घरमै छन् । जिल्लामा कोरोना संक्रमणका बिहीबारसम्म १६ जनाले ज्यान गुमाइसकेका छन् । बुधबार थप दुईजनाको मृत्यु भएसँगै मृतकको संख्या १६ पुगेको हो । वैशाखयता दैलेखमा कोरोना भाइरस (कोभिड१९) को संक्रमण दिनानुदिन बढ्दै गएको छ । दैनिक नयाँ संक्रमित थपिने क्रम जारी छ । मृत्युदर पनि बढिरहेको छ । कोरोनाका बिरामी भेन्टिलेटरमा राखेर उपचार गर्ने खालका छन् । दैलेख अस्पतालमा भेन्टिलेटर पनि छ तर त्यसको सदुपयोग छैन। झन्डै एक वर्षअघि ल्याइएको भेन्टिलेन्टर थन्किँदा बिरामी मारमा परेका छन् । गत भदौमा भेन्टिलेन्टर जडान गरिएको थियो । दैलेख अस्पतालमा २ वटा भेन्टिलेटर मेसिन र पाँच बेडको आइसीयू छ । तर दुर्भाग्यः कोरोनाको संक्रमण तीव्ररुपमा बढेको र बिरामीको उपचारमा कठिनाइ भइरहेका बेला यी आइसीयू र भेन्टिलेटर प्रयोगविहीन बनेका छन् । अघिल्लो वर्ष कोरोना भाइरस (कोभिड१९) को महामारीपछि कर्णाली प्रदेशका विभिन्न स्वास्थ्य संस्थामा पूर्वाधार विकास गरिएको थियो । महामारीकै बेला स्वास्थ्य सेवा कार्यालय अन्तरगर्तको दैलेख अस्पतालमा भेन्टिलेन्टर जडान गरिएपनि हालसम्म सञ्चालनमा आउन सकेका छैन् । दक्ष जनशक्ति नुहँदा भेन्टिलेन्टर सञ्चालमा ल्याउन नसकिएको स्वास्थ्य सेवा कार्यालयका निमित्त स्वास्थ्य सेवा व्यवस्थापक थीरप्रसाद रेग्मीले बताए । प्रदेश र संघीय सरकारले भेन्टिलेटर चलाउने विशेषज्ञ चिकित्सक नपठाएपछि त्यत्तिकै थन्किएका दैलेख अस्पतालका डा जगत थापाले बताए । भेन्टिलेटर छ, तर भेन्टिलेटर बिरामीलाई सुर्खेत तथा नेपालगंज पठाउनुपर्ने बाध्यता छ,' डा थापा भन्छन्, भेन्टिलेटर चलाउने जनशक्ति, औषधि र अरू सामग्रीको अभाव भएपछि त्यत्तिकै थन्क्याएका हौँ । अस्पतालमा नियमित विद्युत आपूर्ति नहुँदा झन् समस्या परिरहेको डा थापाको भनाइ छ । भेन्टिलेटरसहितको आइसीयू सेवा सञ्चालनमा आएपछि जटिल प्रकारका बिरामीहरुको उपचारमा सहज हुने बताइएपनि भेन्टिलेन्टर थन्किँदा बिरामी मारमा परेका हुन् । त्यसबेला संघीय सरकारको एक करोड बजेटबाट भेन्टिलेटरसहितका सघन उपचार कक्ष (आइसीयू) का उपकरणहरु जडान गरिएको थियो । स्वास्थ्य सेवा कार्यालयका अनुसार झण्डै ९५ लाख रुपैयाँ लागतमा भेन्टिलेटरसहितका सघन उपचार कक्ष (आईसीयू) का उपकरणहरु जडान गरिएको हो।"
"प्रधानमन्त्री ओलीको २:३० बजे शपथ, आजै मन्त्रिपरिषद् विस्तार","काठमाडौं : नवनियुक्त प्रधानमन्त्री केपी शर्मा ओलीले आज पद तथा गोपनियताको शपथ लिने भएका छन् । प्रतिनिधिसभामा रहेका दुई वा दुईभन्दा बढी दलले बहुमत जुटाउन नसकेपछि राष्ट्रपति विद्यादेवी भण्डारीले ठूलो दलको नेताका हैसियतमा उनलाई बिहीबार उक्त पदमा पुनः नियुक्त गरेकी थिइन् । तेस्रो कार्यकालका लागि नियुक्त प्रधानमन्त्री ओलीले दिउँसो २:३० बजे शपथ लिने कार्यक्रम रहेको राष्ट्रपतिको कार्यालयले जनाएको छ । आजै पहिलो चरणको मन्त्रिपरिषद् विस्तार हुने जनाइएको छ । राष्ट्रपतिबाट नेपालको संविधानको धारा ७६ को उपधारा (२) बमोजिम प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमतप्राप्त गर्न सक्ने प्रतिनिधिसभाको सदस्यलाई बिहीबार साँझ ९ बजेभित्र नयाँ प्रधानमन्त्रीका लागि दाबी पेश गर्न यही वैशाख २७ गते तीन दिनको समयसीमा तोकेर आह्वान गरेकी थिइन् । उक्त अवधिमा नेपाली कांग्रेस, नेकपा (माओवादी केन्द्र)लगायत दलले बहुमत सदस्यको दाबी पेश गर्ने कोसिस गरे पनि ती दल असफल भएका थिए । उक्त अवधि सकिएपछि संविधानको धारा ७६ को (३) बमोजिम ठूलो दलका नेता ओली प्रधानमन्त्रीमा नियुक्त भएका हुन्। केपी ओली पुनः प्रधानमन्त्री नियुक्त : शुक्रबार शपथ विकल्पको कसरत व्यर्थ"
सरकारको लापरवाहीले संक्रमणसँगै मृतकको संख्या बढ्यो : देउवा,"काठमाडौं : नेपाली कांग्रेसका सभापति शेरबहादुर देउवाले सरकारको चरम लापरवाही, असंवेदनशीलताले संक्रमणसँगै आइसियु बेड, भेन्टिलेटर र अक्सिजनको अभावमा मृतकको संख्या बढेको आरोप लगाएका छन्। इस्लाम धर्मावलम्वीहरुको पवित्र पर्व ईद उल फित्रका अवसरमा शुभकामना दिँदै उनले महामारीबाट बच्न नागरिक आफैँ पनि सचेत हुन आह्वान गरेका छन्। इद उल फित्रको पवित्र पर्वले नेपाली समाजमा धार्मिक सहिष्णुता र सद्भावना बढाउँदै आएको बताउँदै उनले मुलुकमा शान्ति, सद्भाव र समृद्धि ल्याउन सबैलाई प्रेरणा दिने विश्वास लिएका छन्। लोकतन्त्रको स्थापना र पुर्नस्थापनाका लागि विगतमा भएका हरेक लोकतान्त्रिक आन्दोलनहरुमा इस्लाम धर्मावलम्वीको महत्वपूर्ण योगदान रहेको उल्लेख गरेका छन्। देउवाले कोरोनाको जोखिमलाई दृष्टिगत गर्दै नियमित रुपमा नमाज गरी राख्दा स्वास्थ्य सुरक्षाका मापदण्डलाई ख्याल गरी भौतिक दुरी कायम राख्दै पारस्परिक एकता, विश्वास र प्रेमका साथ इद उल फित्र मनाउन आग्रह गरेका छन्।"
जहाँ सिंगो पुस्ता युद्धसँगै हुर्किँदैछ !,"विश्वकै सबैभन्दा विवादास्पद र जटिल द्वन्द्व मानिएको इजरायल प्यालेस्टाइन समस्या फेरि बल्झिएको छ। समग्र विश्व समुदाय कोरोना भाइरसको संक्रमणसँग जुधिरहँदा इजरायल र प्यालेस्टाइन आफैं जुधिरहेका छन्।गत साता प्यालेस्टाइनी प्रदर्शनकारी र इजरायल प्रहरीबीचको झडपले हिंसात्मक रूप लिँदै जाँदा फेरि युद्ध बल्झिएको हो।सयौं प्यालेस्टाइनी प्रदर्शनकारीहरूलाई गम्भीर घाइते हुने गरी इजरायल प्रहरीले दमन गरेपछि प्यालेस्टाइनी लडाकुहरूले रकेट हमला गरे। जवाफी हमलाको रूपमा इजरायलले पनि हवाई आक्रमणलाई तीव्र बनायो। यस क्रममा १४ बालबालिकासहित कम्तिमा ५९ जना मारिएका छन्। एक सातादेखि नै यहाँ दुई पक्षबीच तनाव जारी छ। जसप्रति अन्तर्राष्ट्रिय समुदायले समेत चासो र चिन्ता व्यक्त गरेका छन्।चीनले बिहीबार मात्रै संयुक्त राष्ट्रसंघलाई यस द्वन्द्व समाधानका लागि छिट्टै कदम चाल्न आग्रह गरेको छ। राष्ट्रसंघले बुधबार एउटा आपतकालीन बैठक आयोजना गरेको थियो। तर अमेरिकाको असहमतिका कारण उक्त बैठक बिनानिष्कर्ष टुंगियो। संयुक्त वक्तव्यमा अमेरिकाले सहमति नजनाएपछि उक्त बैठक बिनानिष्कर्ष सकिएको थियो। यद्यपि राष्ट्रसंघले पहल गरिरहेको जनाएको छ। राष्ट्रसंघले फेरि अर्को आपतकालीन बैठकको तयारी गरेको छ। विवादित सहरको रूपमा चिनिएको जेरुसेलमका विभिन्न क्षेत्रमा इजरायल सरकारले प्रतिबन्ध लगाइदिँदा आन्दोलन र झडप सुरु भएको हो।रमाजानको महिना चलिरहँदा थुप्रै मुस्लिम जेरुसेलमको अक्सा मस्जिदमा प्रार्थनाको तयारी गरिरहेका थिए। ठीक त्यसअघि मात्रै इजरायल सरकारले सहरमा प्रतिबन्ध लगाइदियो। अक्सा मस्जिद विश्वभरका मुस्लिमहरूको तेस्रो ठुलो तीर्थस्थल मानिन्छ। जेरुसेलमः एक विवादित सहर प्राचीन र ऐतिहासिक सहर जेरुसेलम विभिन्न धर्मावलम्वीको पवित्र तीर्थस्थल मात्रै होइन, विश्वकै सबैभन्दा विवादित सहर पनि हो।सन् १९६७ मा भएको अरबयुद्धदेखि इजरायलले जेरुसेलममाथि कब्जा जमाउन थालेपछि जेरुसेलम थप विवादित बन्न थालेको हो।मुस्लिम, यहूदी र क्रिस्चियन धर्मावलम्वीका लागि यो सहर भावनात्मक रूपमा विशेष महत्वको मानिन्छ। यी तीनै धर्म मान्नेहरू यस सहरलाई पवित्र तीर्थस्थल मान्छन्।यसै कारण पनि यहाँ विभिन्न धर्म र सम्प्रदायबीच हुनेगरेका साना विवाद पनि ठुलो झडपको रूपमा तनाबमा बदलिने गरेका छन्। चार भागमा विभाजित जेरुसेलम विभिन्न समयमा भएका द्वन्द्व र संघर्षसँगै यो सहर अहिले विभिन्न चार धर्म वा सम्प्रदायले चार भागमा विभाजन गरेका छन्। ती चार धर्मावलम्वी क्रिस्चियन, मुस्लिम, यहूदी र अर्मेनियाली हुन्।तिनै सम्प्रदायबीच यहाँ तनाव र द्वन्द्व भइरहन्छ। सहरको बीच भागमा प्राचीन सहर छजसको एक वास्तुकलाले भरिएको छ।पुरानो सहरको चारैतिर सुरक्षाका लागि पर्खाल छ। यसको आसपास पनि ठुलो बस्ती छ र यसलाई पनि पवित्र स्थल नै मानिन्छ। चार क्षेत्रमध्ये एक हो अक्सा मस्जिद। यो त्यही मस्जिद हो जहाँ गत साता प्यालेस्टाइनीहरू र प्रहरीबीच हिंसात्मक झडप भएको थियो। र सयौं घाइते भएका थिए।मुस्लिम समुदाय यसलाई तेस्रो ठूलो पवित्र तीर्थस्थल मान्छन्। रमाजानको क्रममा यहाँ भीड नै हुने गर्छ। सोही क्रममा यस वर्ष पनि मुस्लिम समुदाय प्रार्थनाको तयारी गरिरहँदा इजरायलले प्रतिबन्ध लगाइदिएपछि तनाव सुरु भएको थियो। जहाँ धार्मिक आस्थासँग जोडिएको डोम अफ रक छ। यहाँको प्राचीन पर्खालऐतिहासिक स्थल हो। यहूदीहरूको धार्मिक केन्द्र पनि। यसलाई उनीहरू पवित्र पर्खाल भन्छन्।वाल अफ द माउन्ट पनि भनिने यस पर्खाललाई पश्चिमी पर्खा पनि भनिन्छ। जहाँ हरेक वर्ष लाखौं यहूदीहरू प्रार्थनाका लागि पुग्छन्।यहूदीहरू आजको विश्व यहीबाट सुरु भएको विश्वास गर्छन्। पैगम्वर अब्राहमले ईश्वरप्रति विश्वास पुष्टि गर्न छोरा आइजकलाई नै बली दिन तयार भएको किंवदन्ती छ।जेरुसेलममा अर्को ऐतिहासिक केन्द्र हो चर्च। विश्वभरका क्रिस्चियनको आस्थाको केन्द्र। बाइबलका अनुसार जिसस क्राइस्टलाई सूलीमा चढाएर हत्या गरिएको यही ठाउँमा हो।सोही कारण पनि क्रिश्चियन यस ठाउँलाई पवित्र मान्छन्। विवादित सहरको रूपमा चिनिएको जेरुसेलमका विभिन्न क्षेत्रमा इजरायल सरकारले प्रतिबन्ध लगाइदिँदा आन्दोलन र झडप सुरु भएको हो। यिनै कारण पनि जेरुसेलम एक विवादित सहरको रूपमा चिनिएको छ। प्राचीन र ऐतिहासिक सहर हुँदा हुँदै पनि यहाँका विभिन्न सम्प्रदाय र धर्मका मानिसको द्वन्द्वले गर्दा बारम्बार झडप र तनाव भइरहन्छ।जब १९४८ मा इजरायलको स्थापना भयो। त्यसबेला जेरुसेलमको पश्चिमी भागमा यो अवस्थित थियो। तर १९६७ को युद्धपछि इजरायलले जेरुसेलमलाई कब्जामा लियो। यद्यपि इजरायलको यो कदमलाई अन्तर्राष्ट्रिय रूपमा मान्यता मिलेको छैन। पुरानै युद्ध इजरायल र प्यालेस्टाइनको युद्धसँगै एउटा सिंगो पुस्ता हुर्किसकेको छ। नयाँ पुस्तामा युद्धका असर नराम्ररी गडेका छन्। यतिसम्म कि युद्धबाटै समाधान सम्भव छ भन्ने तर्क बलियो रूपमा स्थापित भएको छ।इजरायल र प्यालेस्टाइनबीच हालजस्तो तनाव चलिरहेको छ यो पुरानै द्वन्द्वको श्रृंखला हो। १९औं शताब्दीको अन्त्य र २०औं शताब्दीको सुरुतिर अरबइजरायल द्वन्द्व यसको मूल जरो हो। त्यसबेला यहाँ मध्यपूर्वी मुलुकहरू राष्ट्रवादी आन्दोलनको क्रममा नै विभाजित थिए। दुवै पक्ष आफ्ना जनतालाई सार्वभौम बनाउनतिर नै लक्षित थिए। पछिल्लो समयमा थुप्रैपटक इजरायल र प्यालेस्टाइनबीच शान्ति वार्ताका लागि प्रयास भए। तर पनि समाधान हुन सकिरहेको छैन।केही वर्ष युद्ध रोकिए पनि सानो विवादले पनि दुई देशबीच युद्ध नै निम्तिने गरेका छन्। द्वन्द्व जति पुरानो हुँदै गयो उति नै यो समस्या झन् जटिल बन्दै गएको छ।प्यालेस्टाइनलाई जब यहूदीहरूको मातृभूमिको रूपमा सन् १९१७ मा सार्वजनिक घोषणा पत्र जारी गरियो। त्यही घोषणा नै युद्धको प्रारम्भिक जग थियो भनिन्छ। यस्तो घोषणा गर्नुमा बेलायत मुख्य जिम्मेवार थियो। समयक्रममा प्यालेस्टाइनमा सानो संख्यामा रहेको अल्पसंख्यक यहूदी जनसंख्या पछि यहूदी प्रवासीहरूको रूपमा उल्लेख्य जनसंख्या बढ्यो। प्यालेस्टाइनको जनादेशसँगै पछि बेलायत सरकारले प्यालेस्टाइनलाई यहूदीहरूको राष्ट्रिय घरको रूपमा घोषणा गरिदिएपछि पनि यहूदी र अरब समुदायबीच साम्प्रदायिक द्वन्द्व बढ्दैगयो।साम्प्रदायिक द्वन्द्व बढ्दै जाँदा सन् १९४७ मा अरबइजरायल युद्ध भयो।इजरायल र प्यालेस्टाइनको स्थिति यो १९६७ को ६ दिने युद्धपछि सुरु भएको हो। जतिबेला इजरायली सेनाले प्यालेस्टाइनी भूमिलाई ६ दिनसम्म कब्जा गरेको थियो। लामो शान्ति वार्ताका बावजुद इजरायल र प्यालेस्टाइनबीच सम्झौता हुन सकिरहेको छैन। यद्यपि १९९३देखि १९९५ मा ओस्लो सम्झौताको रूपमा पहल गरिएको दुई राष्ट्र समाधान शान्ति वार्ताको एउटा खुड्किलो थियो। तर उक्त सम्झौता पनि आज समाधानको सट्टा समस्या बन्दै गएको छ।सम्झौता सबैभन्दा पहिले इजरायलले उल्लंघन गर्यो। अहिले इजरायलले गाजा क्षेत्रलाई कब्जामा राख्दैआएको छ। गाजा क्षेत्रमा इजरायललेसेना राखेको कुराको विरोध प्यालेस्टाइनले गर्दैआएको छ। गाजा क्षेत्रसँगै इजरायलले वेस्ट ब्यांकका टापुहरूमा पनि सेना तैनाथ गर्दैआएको छ।सुरक्षा, सीमा, जल अधिकार, जेरुसेलमको नियन्त्रण, इजरायली बस्ती, प्यालेस्टाइनीहरूको आन्दोलन, घर फिर्तीको आन्दोलन नै यस क्षेत्रका प्रमुख मुद्दा हुन्। इजरायल र प्यालेस्टान मात्रै नभएर यी दुई देशभित्र रहेका विभिन्न समुदाय पनि आपसमा विभाजित छन्। युद्ध नै एक मात्र निकासको उपाय भन्ने बिचारले विभिन्न समुदायलाई ग्रसित बनाएको छ। अर्धसैनिक दस्ता, आतंकवादी समूहको गठन गर्नु सामान्य जस्तै बनेको छ। यससँगै यहाँका द्वन्द्वमा धेरै अन्तर्राष्ट्रिय समूह सामेल छन्।ठुलो संख्यामा यहूदीहरूले प्यालेस्टाइनलाई स्वतन्त्र राज्यको रूपमा देख्न चाहेका छन्। इजरायलले पनि त्यस्तै सोच्ने गर्छ। तर वेस्ट ब्यांक र गाजा पट्टी आसपासमा रहेका प्यालेस्टाइनी र इजरायलीहरू दुई राष्ट्रको समााधनको बाटोमा छन्। (एजेन्सीहरूको सहयोगमा)"
गाजासँगको सीमामा इजरायली फौज थप परिचालित,"जेरुसेलम : प्यालेस्टाइनको गाजा पट्टीमा इजरायलले आफ्नो सेना थप गरेको छ । सोमबारदेखि जारी प्यालेस्टीनी विद्रोहीविरुद्धको आक्रमणलाई तीव्र पारेको इजरायलले हवाई र स्थल सेना थप गरेको हो । सेनाको एउटा वक्तव्यमा हवाई र स्थल फौजहरूले उक्त क्षेत्रमा रहेका निशानाहरूमा नयाँ कारबाही गरिरहेको बीबीसीले उल्लेख गरेको छ। गाजाको उत्तर र पूर्वमा फौजी डुङ्गा, लडाकू विमान र हेलिकप्टरको प्रयोग गरी इजरायलले व्यापक गोलाबारी गरेको छ। भिडिओ फुटेजमा विस्फोटनले गाजाको आकासमा बिजुली चम्किएको जस्तो देखिएको छ। सोमबारदेखिको इजरायली आक्रमणमा ज्यान गुमाउनेको संख्या १ सय नाघिसकेको छ । त्यस्तै प्यालेस्टाइनले गरेको रकेट हमलामा इजरेलमा ७ जनाको ज्यान गइसकेको छ । पछिल्लो साता एक्कासी इजरायलप्यालेस्टाइन हिंसा बढेपछि स्युक्त राष्ट्रसंघले शान्तिको आह्वान गरेको छ । हिंसाले पूर्ण युद्धको स्थिति निम्त्याउन लागेको भन्दै दुवै पक्षलाई संयमित हुन आग्रह गरेको छ । तर त्यसले हिंसामा कुनै असर गरेको छैन ।"
मोरङमा थप नौ जना कोरोना संक्रमितको मृत्यु,"विराटनगर : कोरोना भाइरस संक्रमित थप नौ जनाको मोरङमा मृत्यु भएको छ। सात जनाको शुक्रबार बिहान र दुई जनाको बिहीबारसाँझ ज्यान गएको हो। मोरङको बूढीगंगास्थित विराट शिक्षण अस्पतालमा दुई, विराटनगरको कोसी अस्पताल कोभिड१९ उपचार केन्द्रमा तीन र नोबेल शिक्षण अस्पतालमा चार जनाको मृत्यु भएको हो। मृत्यु हुनेमा एक वृद्धा महिला र तीन जना वृद्ध पुरुष पनि छन्। नोबेल शिक्षण अस्पतालमा शुक्रबार बिहान ६:३० बजेतिर विराटनगर महानगरपालिका१६ की ७४ वर्षीया वृद्धा महिलाको मृत्यु भएको छ। पीसीआर परीक्षण गराउँदा वैशाख २७ गते उनको रिपोर्ट पोजिटिभ आएको थियो। कोरोना पुष्टि भएपनि होम आइसोलेसनमै रहेकी उनलाई श्वास फेर्न गाह्रो भएर स्वास्थ्यमा समस्या थपिएपछि बिहान अस्पताल लगिएको हो। उपचारका लागि ल्याएको केही बेरमै चिकित्सकले मृत घोषित गरेको जानकारी अस्पतालका प्रबन्धक नारायण दाहालले दिए। सुनसरीको धरान उपमहानगरपालिका१ का ३८ वर्षीय पुरुषको पनि नोबेलमै मृत्यु भएको छ। दाहालका अनुसार कोरोना भएको यकिन भएपछि उनलाई गत वैशाख २२ उपचारका लागि अस्पताल भर्ना गरिएको थियो। दाहालले उपचारकै क्रममा बिहानका राति २ बजेतिर उनको मृत्यु भएको जानकारी दिए। धनकुटा जोरपाटीका ५६ वर्षीय पुरुषको पनि बिहान ५ बजेतिर मृत्यु भएको छ। उपचारकै क्रममा मृत्यु भएका उनमा मधुमेह र उच्च रक्तचापको समस्या रहेको दाहालले बताए। कोरोना पुष्टि भएपछि उपचारका लागि वैशाख २८ गते अस्पताल भर्ना गरिएको अस्पतालले जनाएको छ। महोत्तरी घर भएका ७७ वर्षीय वृद्ध पुरुषको पनि नोबेलमै उपचारका क्रममा बिहान ५:३० बजेतिर मृत्यु भएको छ। पीसीआर परीक्षण गराउँदा यसअघि नै कोरोना पुष्टि भएका उनलाई उपचारका लागि बिहान १ बजेतिर मात्रै अस्पताल भर्ना गरिएको थियो। उपचार थालिएको साढे चार घण्टा पनि बित्न नपाउँदै संक्रमित वृद्धको मृत्यु भएको प्रबन्धक दाहालको भनाइ छ। विराटनगर महानगरपालिका११ मा बस्दै आएका ३८ वर्षीय पुरुषको कोसी अस्पताल कोभिड१९ उपचार केन्द्रमा बिहान १२:३० बजेतिर मृत्यु भएको छ। मृतक महिला अधिकारका क्षेत्रमा कार्यरत ओरेक नेपाल विराटनगरका परियोजना संयोजक दीपक सेन्च्युरी भनिने लालबहादुर विश्वकर्मा हुन्। पीसीआर परीक्षण गराउँदा कोरोना रिपोर्ट पोजिटिभ आएपछि उनलाई उपचारका लागि वैशाख १९ गते अस्पताल भर्ना गरिएको थियो। विश्वकर्माको उपचारकै क्रममा भेन्टिलेटरमा मृत्यु भएको केन्द्रका सूचना अधिकारी अनुपम राजवंशीले बताए। उनका अनुसार विराटनगर६ का ५६ वर्षीय पुरुषको पनि उपचारकै क्रममा बिहान १ बजेतिर मृत्यु भएको छ। कोरोना संक्रमित पुरुषलाई उपचारका लागि वैशाख २४ गते कोभिड अस्पताल भर्ना गरिएको थियो। कोसी कोभिडमै सुनसरीको इटहरी उपमहानगरपालिका५ का ७९ वर्षीय वृद्ध पुरुषको मृत्यु भएको छ। राजवंशीका अनुसार उपचारका लागि संक्रमित वृद्धलाई बिहीबार मात्रै भर्ना गरिएको थियो। उपचारका क्रममा बिहान १:३० बजेतिर मृत्यु भएको जानकारी उनले दिए। त्यस्तै मोरङको बूढीगंगास्थित विराट शिक्षण अस्पतालमा कोरोना संक्रमित दुई जनाको मृत्यु भएको छ। विराटका कोभिड अस्पताल इन्चार्ज सुनील देवका अनुसार विराटनगर९ का ४९ वर्षीय पुरुषको बिहीबारसाँझ ७:४० बजेतिर मृत्यु भएको हो। उनलाई उपचारका लागि वैशाख २० गते भर्ना गरिएको देवले बताए। विराटनगर६ का ६४ वर्षीय वृद्ध पुरुषको राति ८ बजेतिर विराटमै मृत्यु भएको छ। कोरोना पुष्टि भएपछि वैशाख २० मा अस्पताल भर्ना गरिएका उनको आईसीयूमा उपचारका क्रममा मृत्यु भएको जानकारी देवले दिए।"
प्रतिगामी शक्तिका विरुद्ध एकताबद्ध बनौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले परिवर्तन विरोधी प्रतिगामी शक्तिकाविरुद्ध एकताबद्ध र सचेत संघर्षमा उत्रिन आव्हान गरेका छन्। इस्लाम समुदायको पवित्र पर्व ईदुल फित्रको अवसरमा शुभकामना दिँदै उनले यस्तो आग्रह गरेका हुन्। अहिले नेपाली जनताको बलिदानीपूर्ण संघर्षबाट प्राप्त हक र अधिकारमाथि प्रतिक्रियावादीहरुबाट प्रहार भइरहेको बताएका छन्। प्रचण्डले भनेका छन्, संघीय लोकतान्त्रिक गणतन्त्र नेपालको वर्तमान संविधानले नेपाली बहुसंस्कृतिको सम्मान गर्दै पहिचान र आत्मनिर्णयको अधिकार सुनिश्चित गरेको छ। अहिले नेपाली जनताको बलिदानीपूर्ण संघर्षबाट प्राप्त हक र अधिकारमाथि प्रतिक्रियावादीहरुबाट प्रहार भइरहेको छ। उनले बहुधर्म र बहुसँस्कृतिले नै हाम्रो समाजलाई पारस्परिक सम्मान सहित अघि बढ्न अभिप्रेरित गरिरहेको बताएका छन्। प्रचण्डले भनेका छन्,नेपाल बहुजातीय, बहुभाषिक, बहुसांस्कृतिक र बहुधार्मिक देश भएकाले विश्वमा यसको भिन्नै मौलिक पहिचान रहेको छ। यही मौलिक पहिचानका कारण नेपाली जनसमुदायका बीचमा सदियौंदेखि सहिष्णुता र राष्ट्रिय एकताको भावना जागृत भएको हो। बहुधर्म र बहुसँस्कृतिले नै हाम्रो समाजलाई पारस्परिक सम्मान सहित अघि बढ्न अभिप्रेरित गरिरहेको छ।उनले महामारीबाट बच्न स्वास्थ्य सुरक्षाका सबै मापदण्ड अपनाई सुरक्षित रहन पनि आग्रह गरेका छन्।"
"कोरोना कहर : आमाको शव चितामाथि, अस्पतालमा छोराको मृत्यु","विराटनगर : कोरोना भाइरसबाट संक्रमित बनेकी विराटनगर महानगरपालिका३ की ६० वर्षीया वृद्धा महिलाको बुधबारसाँझ विराट नर्सिङ होम एवं विराटनगर अस्पतालमा मृत्यु भयो। पारिवारिक स्रोतका अनुसार कोरोना पुष्टि भएर श्वासप्रश्वासमा समस्या देखिएपछि उपचारका लागि वैशाख १६ गते अस्पताल भर्ना गरिएको थियो। अवस्था गम्भीर बनेपछि परिवारका सदस्यले अस्पताल र चिकित्सकको सहारा लिनुपर्ने अवस्था आएको हो। अस्पतालका लेखा अधिकृत सुवास पोखरेलका अनुसार उपचारकै क्रममा स्वास्थ्य अवस्था जटिल बन्दै गएकी वृद्धा महिलाको भेन्टिलेटरमा साँझ ७:३० बजेतिर मृत्यु भएको हो। वृद्धामा मधुमेह सम्बन्धी पुरानै समस्या रहेको पोखरेलले बताए। विराटनगरको हाटखोलास्थित परमविश्रान्ति घाटमा अन्त्येष्टि गर्ने तयारीअनुरुप अस्पतालबाट उठाएर शव घाटमा पुर्याइयो। कोरोनाका कारण वृद्धा महिलाको मृत्यु भइसक्दा कोरोना संक्रमित उनका ४२ वर्षे छोराको पनि नर्सिङ होममै गम्भीर अवस्थामा उपचार भइरहेको थियो। उनी विराटनगरका नामुद सुनचाँदी व्यवसायी हुन्। शव व्यवस्थापनमा खटिएको टोलीले लगेर जलाउनका लागि दाउराको चितामाथि शव राखिदियो। शवलाई चितामाथि राखिसक्न नपाउँदै अस्पतालबाट छोराको पनि मृत्यु भएको खबर आयो। अस्पतालका लेखा अधिकृत पोखरेलले छोराको मृत्यु बिहीबार दिउँसो २ बजेतिर कोभिड वार्डको आईसीयूमा भएको जानकारी दिए। उनका अनुसार गम्भीर अवस्थामा वैशाख २३ गते अस्पताल भर्ना गरिएका उनको अक्सिजन सपोर्टमा उपचार भइरहेको थियो। अस्पताल ल्याउँदा आमाछोराकै अवस्था अत्यन्तै नाजुक रहेको बताउँदै पोखरेलले स्वास्थ्यमा उतारचढाव हुँदाहुँदै दुवै जनाको ज्यान गएको जानकारी दिए। दाजुको मृत्युको खबर सुनेलगत्तै कान्छो छोरा आमालाई दागबत्ति दिएर हतारहतार अस्पताल पुगेका थिए। आमाको मृत्युले भावविह्वल बनेका उनी दाजु पनि गुमाएको खबरले सम्हालिन सकिरहेका थिएनन्। दाजुको गत वर्ष मात्रै मृगौला प्रत्यारोपण गरिएको थियो, उनी सुनाउँदै थिए, आमा घाटमा जल्दाजल्दै दाजु पनि रहनु भएन। आमाको शवमा दागबत्ति दिएर आएका उनी दाइको शव अस्पतालबाट उठ्नलाई धेरै समय लाग्ने हो कि भन्ने अर्को चिन्तामा थिए। तर राति नै घाटमा लगेर उनका दाजुको पनि अन्त्येष्टि गरिएको छ। घाटमा आमा आगोमा जलिरहनु भएको छ, भक्कानिँदै उनी भन्दै थिए, आमा र दाजुलाई एकै दिन संसारबाट बिदा गर्नुपर्ने यो कस्तो विडम्बना ? एकै पटक परिवारका दुई अभिभावक गुमाउनु पर्दा आफू केही पनि बोल्न र सोच्नसक्ने अवस्थामा नभएको उनले बताए। उनका अनुसार वृद्ध अवस्थाका बुवा पनि संक्रमित छन्। मधुमेह र उच्च रक्तचापको पुरानै समस्या रहेका बुवालाई स्वास्थ्य अवस्था सामान्य भएकाले तत्कालका लागि घरमै होम आइसोलेसनमै राखिएको उनले बताए। आमा छोराको कोरोनाका कारण मृत्यु भएको भनेर शव व्यवस्थापनका लागि आफन्तले सहयोग मागिरहँदा वडाध्यक्ष विनोदकुमार बस्नेत पनि कोरोना संक्रमित आफ्नी आमालाई बचाउनका लागि रगतको जोहो गर्न व्यस्त थिए। ७५ वर्षीया आमामा कोरोना पुष्टि भएपछि उपचारका लागि वैशाख २५ गते मोरङको बूढीगंगा गाउँपालिकास्थित विराट शिक्षण अस्पतालमा भर्ना गरिएको उनले बताए। एउटा परिवारमा मृत्यु भएकी आमाको शव जल्न नपाउँदै कोरोना संक्रमित छोराको पनि मृत्यु भयो, वडाध्यक्ष बस्नेतले भने, कोरोनाले निम्त्याएको विपत्तिका कारण यहाँभन्दा ठूलो बज्रपात पर्ने अरु कुनै ठाउँ नै छैन। उनका अनुसार संक्रमितले भनेका बेला आईसीयू र भेन्टिलेटर पाइरहेका छैनन्। अस्पतालहरुमा कोभिड बेड पूरै भरिएर उपचार पाउननसक्दा बिरामी छटपटाइरहेको दृष्य निक्कै दर्दनाक रहेको उनले सुनाए। अवस्था निक्कै जर्जर बनिसकेको छ। कोरोना संक्रमित मेरी पनि आमा उपचाररत अवस्थामा हुनुहुन्छ, बस्नेतले भने, चिकित्सकले आवश्यक पर्यो भनेपछि आमाका लागि रगतको जोहो गर्न रक्तसञ्चार केन्द्रमा आएको छु। आमाको उपचारसँगै पीडामा परेका अरु संक्रमितलाई सकेजति सहयोग गरिरहेको छु। उनका अनुसार भनेका समयमा संक्रमितका लागि प्लाज्मा र रेम्डेसिभिर पनि पाइँदैन। वडाध्यक्ष बस्नेतले कोरोनाको भयावह अवस्थामा संक्रमित बनेकालाई बचाउनका लागि सक्दो सहयोग गर्न सबैमा आग्रह गरे। उपचाररतको प्लाज्मा थेरापीका लागि सहयोग गर्न संक्रमणमुक्त भएकालाई उनको आग्रह छ। कोरोनाले उत्पन्न गराएको कठिन परिस्थितिका कारण अवस्था सोचेभन्दा धेरै पर पुगिसक्यो, उनले भने भयावह अवस्थाको व्याख्या गर्ने शब्द पनि छैन। वडाध्यक्ष बस्नेतका अनुसार संक्रमितको आत्माबल बढाउनेतिर सबैको ध्यान जान जरुरी छ।"
ट्याक्टरले च्यापिएर चालकको मृत्यु,विराटनगर : मोरङमा खोलाबाट बालुवा ल्याउँदै गरेको ट्याक्टरले च्यापिएर शुक्रबार बिहान चालकको मृत्यु भएको छ। ग्रामथान गाउँपालिका४ स्थित लोहन्द्रा खोलाबाट बालुवा ल्याउँदै गरेको को १ त ४९०२ नम्बरको ट्याक्टरको अगाडिको भागले च्यापिएर चालक दिलकुमार मुडियारीको मृत्यु भएको हो। मोरङ प्रहरीका प्रवक्ता डीएसपी मानबहादुर राईका अनुसार ट्याक्टरको अगाडिको भागको इन्जिन उठेर चालकलाई च्याप्दा घटना भएको हो। बिहानका राति १२:३० बजेतिर भएको घटनामा परेर मोरङको कटहरी गाउँपालिका७ घर भएका चालक ३५ वर्षीय मुडियारी गम्भीर घाइते भएका थिए। उपचारका लागि विराटनगरको कोसी अस्पताल ल्याउनसाथ चिकित्सकले मृत घोषित गरेको जानकारी राईले दिए। उनका अनुसार उकालो कच्ची सडकमा लोड धेरै भएकाले ट्याक्टरले तान्ननसक्दा दुर्घटना भएको पाइएको छ। मृतक चालकको साथमा सवारी चालक अनुमति पत्र (लाइसेन्स) फेला नपरेको प्रहरीले जनाएको छ।
"नारायणकाजीले भने, एमालेलाई बधाई, विरोधमा माओवादीले समय खेर फाल्नु हुँदैन","काठमाडौं : नेकपा माओवादी केन्द्रका प्रवक्ता नारायणकाजी श्रेष्ठले अब अरूको विरोधमा समय खेर फाल्न नहुने धारणा राखेका छन्। शुक्रबार फेसबुकमा लेख्दै उनले अब प्रतिक्रियात्मक भएर माओवादीले अरुको विरोधमा समय खेर फाल्न नहुने बताएका हुन्। एमालेमा अध्यक्ष केपी शर्मा ओली र नेता माधव नेपाल पक्षबीचको वार्ता सकरात्मक भएर प्रधानमन्त्रीमा केपी शर्मा ओली नियुक्त भएपछि श्रेष्ठले यस्तो धारणा सार्वजनिक गरेका हुन्। श्रेष्ठले वैचारिक छिपछिपेपन, विधि पद्धतिको अवज्ञा,गुटवन्दी, भ्रष्टिकरणबाट माथि उठ्नुपर्ने सुझाव दिएका छन्। देशभक्ति, क्रान्तिनिष्ठता, सिध्दान्तनिष्ठता र जनसेवालाई आत्मसात गर्दै व्यवस्थितरुपमा वैचारिक सांस्कृतिक रुपान्तरण र संगठनात्मक सुदृढीकरणको अभियान सञ्चालन गर्नुपर्छ । उनले भनेका छन्, वैचारिक छिपछिपेपन, विधि पद्धतिको अवज्ञा, व्यक्तिवाद, संकिर्णता, अनेकता, गुटवन्दी, भ्रष्टिकरणबाट माथि उठ्नुपर्छ र त्यसकोविरुद्ध संघर्ष गर्न दृढ हुनुपर्छ। त्यसरी मात्र हामी क्रान्तिकारी पार्टी निर्माण र समाजवादको यात्रामा सफलताउन्मुख हुँदै अघि बढ्न सक्नेछौं। उनले घिसिपिटेपन र तदर्थवादबाट फड्को नमारीकन आजको आवश्यकता पूरा गर्न नसकिने बताएका छन्। उनले तत्काल भने कोरोनाको रोकथाम तथा नियन्त्रणमा सिङ्गो पाटी पङ्क्ति लाग्नुपर्ने बताएका छन्।"
घरमै रहेर चाडपर्व मनाऔं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले अहिलेको विशेष परिस्थितिमा घरमै रहेर सुरक्षित तवरले चाडपर्व मनाउन आह्वान गरेका छन्। इस्लाम समुदायको पवित्र पर्व ईदुल फित्रको अवसरमा शुभकामना दिँदै उनले यस्तो आग्रह गरेका हुन्। विगत डेढ वर्षदेखि हामी विश्वब्यापी संकटका रुपमा कोभिड१९ भाइरसको महामारी सामना गरिरहेका छौं । महामारीलाई रोक्ने हाम्रो अथक प्रयत्नका वावजुद यस महाव्याधिका कारण धेरै दिदीबहिनी दाजुभाइहरुले ज्यान गुमाइसक्नु भएको छ । सन्देशमा भनिएको छ, उहाँहरुप्रति म हार्दिक श्रद्धासुमन अर्पण गर्दछु र भाइरस संक्रमितहरुको शीघ्र स्वास्थ्यलाभको कामना गर्दछु । यस विशेष परिस्थितिमा घरमै रहेर सुरक्षित तवरले चाडपर्व मनाउन पनि म आह्वान गर्दछु । ओलीले नेपाल बहुधार्मिक, बहुजातीय, बहुभाषिक र बहुसांस्कृतिक विशेषतायुक्त सुन्दर देश भएको बताएका छन् । उनले यस्ता विशेषताहरु मौलिक पूँजीको रुपमा रहेको उल्लेख गरेका छन् । एकता र सहिष्णुताको यस पूँजीलाई हामीले समृद्ध देश निर्माणमा सदुपयोग गर्नु पर्दछ । विभिन्न धर्म र संस्कृतिमा आधारित यस्ता पर्वहरु हाम्रो राष्ट्रिय एकता, पारस्परिक सद्भाव र सहिष्णुताका मौलिक पहिचान हुन् । सन्देशमा भनिएको छ,विभिन्न धार्मिक तथा सांस्कृतिक आस्थाहरु यस देशमा सम्मानित र संरक्षित छन् । ओलीले लोकतन्त्र, सामाजिक न्याय, राष्ट्रिय एकता, स्वाधीनता, राष्ट्रिय अखण्डता र देशभक्तिलाई केन्द्रमा राख्दै कायम गरिने अक्षुण्ण एकता, सद्भाव र सहिष्णुता हाम्रो राष्ट्रिय विशेषता भएको उल्लेख गरेका छन् । उनले समृद्ध नेपालसुखी नेपालीको राष्ट्रिय आकाङ्क्षा पूरा गर्ने अभियानमा आफूहरु लागेको दोहोर्याएका छन्।"
"अति भो, अब स्थिरतामा जाऔं","प्रधानमन्त्री केपी शर्मा ओलीलाई सत्ताच्युत गर्ने लामो अध्याय संसदीय लोकतान्त्रिक पद्धतिबाट पटाक्षेप भएको छ। संविधानको धारा ७६ (३) अनुसार ओली नै फेरि प्रधानमन्त्री छानिएका छन्। दुईतिहाइको सरकार हाँकेका उनी बहुमत हुँदै अल्पमतमा भने आइपुगेका छन्। देश कोरोना महामारीको भुमरीमा छ। दैनिक संक्रमित १० हजार हाराहारी पुगेका छन्। दैनिक मृतक संख्या २ सय नाघिसकेको छ। सक्रिय संक्रमित एक लाख माथि पुगेका छन्। अस्पतालमा छिर्ने ठाउँ छैन। सिकिस्त बिरामी कि घरमा, कि अस्पतालको पेटीमा छटपटाइरहेका छन्। उपचारको अवसर नपाएर र सास फेर्ने अक्सिजन नभएर मृत्यु हुने क्रम बढेको छ। यस रोगले यस्तो भयावह रूप लिइरहेछ, क्रमशः नियन्त्रणबाहिर जाँदैछ। कोरोना विस्तारमा नेपाल विश्व समाचार बनिसकेको छ। तैपनि हाम्रा राजनीतिज्ञहरू सत्ता खेलमै निर्लिप्त भई अलमलिएका छन्। उल्टै दलहरूकै शक्तिप्रदर्शनका मानवमहासागर उर्लिंदा कोरोना कहर सर्वत्र भएको छ। कुबेलाको र बाटो बिराएको यो झगडा देख्दा जगतलाई लाज लागिसकेको छ। नेताहरू भने मास्कले मुख ढाकेर शरम पचाइरहेका छन्। २०७४ को चुनावमा वाम गठबन्धनले झन्डै दुईतिहाइ सिट जित्दा देश स्थिरतामा जानेमा सबै ढुक्क थिए। तर, सरकार बनेको ३९ महिनामै सांसदको मोलतोल आउने हो कि भन्ने जमानामा हामी फर्कियौं। अर्काको पार्टी फुटाएरै किन नहोस्, सत्ताको कुर्सी चढ्ने परिस्थिति निम्त्यायौं। सांसद गणनाको बिजगणितीय क्याल्कुलेटर चलाउन नेता खप्पिस हुँदै गए। यो संक्रामक रोगको पहिलो शिकार झन्डै एमाले नै भयो। राजीनामाको आत्मघाती अग्रसरताबाट अन्तिम घडी वरिष्ठ नेता माधवकुमार नेपाल फिर्ता भएर दुर्घटना टर्यो। ओलीलाई जसरी पनि हटाउने जबर्जस्त अभियान का कारण देश झन्डै दुई वर्ष राजनीतिक प्रदूषणको दुर्गन्धमा डुब्यो। यही कारण कम्युनिस्ट एकीकरण भत्कियो। करिब दुईतिहाइ शक्तिको सहअध्यक्ष रहेका पुष्पकमल दाहाल नेताजति निख्रिँदै गएर खोक्रिएको दल (माओवादी केन्द्र) को अध्यक्षमा खुम्चिए। एमाले वरिष्ठ नेता नेपाल र उनको खेमा पार्टीभित्र शरणार्थीजस्ता बन्न पुगे। प्रधानमन्त्री ओलीको ओज घटेर अल्पमतमा खस्कियो। उनलाई राख्ने वा ढाल्ने दृष्टिकोण निर्माणमा कांग्रेसदेखि जसपासम्म चर्किए। यतिका अवधि राजनीति जुन बाटोमा रड्कियो, त्यसले कसैलाई लाभ दिएन। हानि नै हानि भयो। दलहरूले त्यसको निर्मम समीक्षा गर्नैपर्छ। र, आफूलाई जनउत्तरदायी र जिम्मेवार बनाउनैपर्छ। देशलाई राजनीतिक बखेडामै होमिरहने हो भने अझै एउटा चरण बाँकी छ। संविधानको धारा ७६ (४) अनुसार अब प्रधानमन्त्री ओलीले ३० दिनभित्र प्रतिनिधि सभाबाट विश्वासको मत पाउनुपर्छ। विश्वासको मत नपाउनु भनेको संविधानतः प्रतिनिधिसभा विघटन र निर्वाचनतर्फ देश जानु हो। कोरोनायुद्धको आर्थिक क्षतिले जर्जर मुलुकलाई फेरि तत्काल चुनावी खर्चमा होम्नु नागरिकप्रति बेइमानी हुनेछ। त्यसबाट जोगाउने उपाय भनेकै यो सरकारमाथि विश्वास दिएर विघटनबाट रोक्नु हो। नत्र संविधानले त्यता डोर्याउनेछ। अतः अब अति भो, बन्द गरौं सत्ता खेल। फेरि सरकार ढाल्ने वा अग्रिम चुनाव गराउने हर्कतमा नलागौं। व्यक्तिलाई सिध्याउने नाममा व्यवस्थालाई संकटमा नपारौं। सबै मिलौं, कोरोनाविरुद्ध लडौं। राजनीतिक कार्यकर्ता र नागरिक समुदाय सर्वसाधारणको सेवामा जुटौं। एकताबद्ध भएर गुमेको राजनीतिक साख फर्काऔं। विश्वले कोरोनाबाट मुक्ति पाएर अर्थतन्त्र सुदृढ हुने क्रमसँगै नियमित चुनावको तिथि आइपुग्ला। अनि, गर्वसाथ जनमत लिऔं। तब मात्र दलहरू ढोकाढोकामा मुख देखाउन लायक हुनेछन्। बहुमतीय सरकारका लागि कसैको दाबी परेन : राष्ट्रपति कार्यालय केपी ओली पुनः प्रधानमन्त्री नियुक्त : शुक्रबार शपथ विकल्पको कसरत व्यर्थ"
कम्पनी किर्तेका मुख्य अभियुक्तलाई उन्मुक्ति,"काठमाडौं : भारतीय नागरिक रामनिरञ्जन जटियाको कम्पनी शंकर इलेक्ट्रिक इन्डस्ट्रिजको स्वामित्व विवाद मुद्दामा मुख्य अभियुक्तलाई उन्मुक्ति दिएको पाइएको छ। प्रहरीले अनुसन्धानमै नतानेपछि जिल्ला सरकारी वकिल कार्यालय काठमाडौंले अरू प्रतिवादीलाई मुद्दा चलाउँदा एकिन नामथर वतन खुलिआए थप दाबी लिई अभियोगपत्र पेस गर्ने जनाएको थियो। तर, अढाई वर्ष अवधिमा अभियोगपत्र पेस नभए पनि जिल्ला अदालतले तीनतीनवटा मुद्दाको किनारा लगाएको छ। जटियाको अख्तियारी लिएर काठमाडौंको साविक सीतापाइला५ का प्रकाशविक्रम मिश्रले २०७५ असार २८ गते उक्त कम्पनीको नयाँ युजरनेम लिएको कागजातबाट देखिन्छ। कम्पनी खारेजीको कार्य सञ्चालन गर्ने भनेर मिश्रले युजरनेम परिवर्तन गर्न कम्पनी रजिस्ट्रार कार्यालयमा अनुसूची १ निवेदन, कम्पनीको प्रमाणपत्र, सञ्चालक समितिको बैठकको निर्णय (हेर्नुहोस् कागजात) र आफ्नो नागरिकताको प्रतिलिपि पेस गरेका थिए। तर, ती कागजात अदालतमा अढाई वर्षअघि नै पेस भए पनि सरकारी वकिल कार्यालयले मिश्रलाई प्रतिवादी नबनाएको हो। अदालतमा पनि मिश्रलाई मुद्दामा नतानेको विषय उठेको थियो। सहायक जिल्ला न्यायाधिवक्ता चन्द्रप्रसाद सन्जेलले जाहेरीमा मिश्रको नाम किटानी नभएका कारण मुद्दा नचलाइएको हुन सक्ने बताए। नाम, थर, वतन ठेगाना नखुलेका कारण मुद्दा नचलेको हुनसक्छ, सञ्जेलले भने, जाहेरीदेखि फैसलासम्मको सबै अध्ययन गरेर मात्रै भन्न सकिन्छ। कहीँकतै किटानी भेटिए पछि पनि मुद्दा चल्न सक्ने उनले स्पष्ट पारे। मिश्रलाई उम्काउनुमा प्रहरीको केन्द्रीय अनुसन्धान ब्युरोको सम्बन्धित पिलरका तत्कालीन डीएसपीको हात रहेको दाबी एक उपसचिवले गरे। मिश्रको डिटेल भएको कागजपत्र उनै डीएसपीले च्याएका हुन्, ती उपसचिवले भने। मिश्रले लिएर आएको कागजात हेरी उक्त निवेदनमा सहायक रजिस्ट्रार नारायणप्रसाद पोखरेलले तोक लगाएका थिए। प्रक्रिया पुगेर आएको कागजातअनुसार नयाँ युजरनेम सिस्टममा एप्रुभ गरिएको आईटी शाखाका कर्मचारी बताउँछन्। तर, कम्पनी खारेज गर्ने भनेर युजरनेम दिन तोक लगाउने सहायक रजिस्ट्रार पोखरेलले नै मिश्रमार्फत असार २९ गते शंकर इलेक्ट्रिकको ७५ प्रतिशत सेयर जटियाका कामदार जितबहादुर मगरका नाममा खरिद बिक्री भएको अभिलेख गर्न टिप्पणी उठाएका थिए। त्यसलाई उपरजिस्ट्रार गंगाधर पौडेलले सदर गरेका थिए। त्यसपछि असार ३२ गते बाँकी सेयर खरिद बिक्रीको अभिलेख भएको थियो। त्यस बेला सहायक रजिस्ट्रार उमेशमान जोशीले उठाएको टिप्पणीमा उपजिस्ट्रार धर्मराज रोकायाले सदर गरेका थिए। तर, जटियाले आफ्नो कम्पनी सेयर बिक्री वितरण, स्वामित्व हस्तान्तरण नगरिएको भन्दै झुटो विवरणका आधारमा अभिलेखीकरण भएको दाबी गर्दै साउन १८ गते शुक्रबारको आफ्नो निर्णय पेस गरेका थिए। मगरका नाममा गएको कम्पनीको अभिलेख जटियाको दाबीअनुसार साउन २० गते आइतबार बदर गरी साविकअनुसार कायम गरिएको थियो। त्यस बेला जटियाले ल्याएको निवेदनमा उपरजिस्ट्रार रोकायाले तोक लगाएपछि आईटी शाखाका आउटसोर्सिङ कर्मचारीले नयाँ युजरनेम एप्रुभ गरिदिएका थिए। तर, त्यसपछि मात्रै जटियाले प्रहरीको केन्द्रीय अनुसन्धान ब्युरोमा जाहेरी दिएको कानुन व्यवसायीको दाबी छ। अभियोगपत्रमा भने साउन १९ गते (शनिबार) जाहेरी परेको उल्लेख छ। जटियाको कम्पनीअन्तर्गतको जग्गा किन्न बैना गर्ने प्रेमसागर सापकोटा र राजभाइ श्रेष्ठको जाहेरी त्यसको १० दिनपछि मात्रै परेको देखिन्छ। त्यही जाहेरीका आधारमा ब्युरोले मगरसहितका आरोपितलाई पक्राउ गरेको थियो। किटानी जाहेरी नपरे पनि प्रहरीले कम्पनी रजिस्ट्रार कार्यालयका आउटसोर्सिङसहित चार कर्मचारीलाई भदौ १७ गते नियन्त्रणमा लिएको थियो। प्रहरीले कर्मचारीविरुद्ध उद्योग विभागको सहमति नहेरेको, जटियाको सनाखत नगराएको, अनधिकृत तवरले युजरनेम र पासवर्ड दिएकोलगायत आरोप लगाएको थियो। त्यसकै आधारमा जिल्ला सरकारी वकिल कार्यालयले प्रत्येक प्रतिवादीविरुद्ध ठगी तथा संगठित अपराध र विद्युतीय (इलेक्ट्रोनिक) कारोबार ऐनअन्तर्गतको कसुरमा तीनतीनवटा मुद्दा चलाएको थियो। प्रहरीले पक्राउ नगरे पनि उपरजिस्ट्रारद्वय रोकाया र पौडेललाई फरार भनेर प्रतिवादी बनाइएको थियो। जिल्ला न्यायाधीश विष्णुप्रसाद गौतमको इजलासले सबै प्रतिवादीलाई संगठित अपराध निवारण ऐनअन्तर्गतको कसुरमा सफाइ दिएको छ। कम्पनी रजिस्ट्रार कार्यालयका ६ जनालाई ठगी मुद्दामा पनि सफाइ दिँदै विद्युतीयमा भने कसुरदार ठहर गरेको छ। श्रेष्ठ जाहेरकर्ता भएको ठगीमा मगरसहित राजनप्रसाद लम्साल, पुण्यप्रसाद खरेल, राजकुमार तामाङ, सापकोटा जाहेरकर्ता भएको ठगीमा मगर, लम्साल, खरेल, निरजकुमार मानन्धर कसुरदार ठहर भएका हुन्। सापकोटाको मुद्दामा थप तीन र श्रेष्ठको मुद्दामा मानन्धरले सफाइ पाएका छन्। यस्तै, विद्युतीयमा मगर, मानन्धर, खरेल र लम्साललाई पनि कसुरदार ठहर गरिएको छ। पुर्पक्षका लागि थुनामा रहेका खरेल र लम्साल उच्च अदालतको आदेशबाट छुटेपछि फरार छन्। उनीहरूलाई सर्वोच्च अदालतले थुनामै राख्न आदेश दिएको थियो। न्यायाधीश गौतमले फागुन २१ गते कसुरसम्बन्धी निर्णय गरेकामा चैत ६ गते सजाय निर्धारण गरेका हुन्। मगरलाई दुई ठगी मुद्दामा ४४ वर्ष कैद, विद्युतीयमा दुई दफाअनुसार ११ वर्ष कैद र जरिवाना, मानन्धरलाई एउटा ठगी मुद्दामा ४ वर्ष कैद र जरिवाना, विद्युतीयमा ११ वर्ष कैद तोकिएको छ। एउटा ठगी मुद्दामा राजकुमार तामाङलाई एक वर्ष कैद र जरिवाना तोकिएको छ। मगर र मानन्धर सुरुदेखि थुनामा छन् भने तामाङ उच्चको आदेशबाट धरौटीमा छुटेका थिए। जिल्ला अदालतले थुनछेकका बेला कम्पनीका ६ कर्मचारीलाई ४ लाख ५० हजारका दरले धरौटीमा छाडेको थियो। उनीहरूलाई विद्युतीयमा दुईवटा दफाअनुसार २५२५ हजार गरी ५०५० हजार जरिवाना तोकिएको छ। कम्पनी रजिस्ट्रार कार्यालयका कर्मचारीका हकमा सानोठूलो हेरिएको छैन। सबैलाई समान रूपमा जरिवाना तोकेको छु। अब उच्च अदालतमा अपिल गर्नुस्, न्यायाधीश गौतमको भनाइ उद्धृत गर्दै एक प्रतिवादीले भने। तर, युजरनेम लिँदैमा कुनै पनि कम्पनीको स्वामित्व हस्तान्तरण नहुने, त्यसबारे आईटीका कर्मचारीको सरोकार नरहने भएकाले सबैलाई एकै डालोमा राखेर निर्णय गर्नु न्यायसंगत नदेखिएको एक कानुन व्यवसायीले बताए। हाकिमहरूले गरेको गल्तीको सजाय आईटीका आउटसोर्सिङलाई दिइएको जिकिर उनले गरे। हाकिमहरूले तोक लगाएपछि उनीहरूले रोक्नै सक्दैनन्। त्यो काम गर्नु उनीहरूको दायित्व हो। त्यसमाथि प्रक्रिया मिचेको देखिँदैन, कम्पनीका जानकार ती अधिवक्ताले भने, सजाय निर्धारणमा पदीय जिम्मेवारी हेरिएन। जिल्ला अदालतले मागेको कार्यविवरणको जवाफ माघ १२ गते कम्पनी रजिस्ट्रार कार्यालयले तीन निलम्बित हाकिमले तयार पारेको ड्राफ्टअनुसार गोप्य भनेर पठाएको जनाइएको छ। तर, मिश्रलाई मुद्दा नचलाएको र निलम्बित कर्मचारीले कार्यालयमै गएर ड्राफ्ट बनाएको विषयमा रजिस्ट्रार प्रदीपराज अधिकारी खुलेनन्। रजिस्ट्रार अधिकारीले यो मुद्दा आफू आउनुअघिको भए पनि कम्पनी रजिस्ट्रार कार्यालयले गल्ती गरेको नदेखिएको प्रतिक्रिया दिए। कम्पनी चलाउने मालिकले हो। कर्मचारीले गडबड गर्यो भन्न मिल्दैन, अधिकारीले भने, यो मुद्दा अदालतमा गयो, अख्तियारमा गयो। तर, पछिल्लो समय के फैसला आएको छ, अपडेट भएको छैन। जिल्ला अदालतका सूचना अधिकारी नरेन्द्रकुमार शर्माले अभियोग दाबीअनुसार चैत ६ मा फैसला भएको जानकारी दिए। तर, कसलाई के सजाय भयो भन्ने फाँटमै बुझ्नुपर्ने शर्माले बताए। कम्पनी रजिस्ट्रार कार्यालयले २०६९ माघ २५ गतेदेखि अनलाइन सेवा आरम्भ गर्दै प्रत्येक सेवाग्राहीले युजरनेम लिनुपर्ने व्यवस्था लागू गरेको थियो। त्यसलाई २०७० कात्तिक ३ गतेदेखि अनिवार्य गरिएको थियो। नयाँ कम्पनीको युजरनेम अनलाइन सिस्टमबाटै स्वीकृत हुन्छ। पुरानाको हकमा अनलाइनबाट केही प्रक्रिया पूरा गरेपछि आफ्नो इमेलमा प्राप्त निवेदन डाउनलोड गरी आवश्यक कागजातसहित सम्बन्धित अल्फाबेटका सहायक रजिस्ट्रारकहाँ गएर तोक लगाउनुपर्ने व्यवस्था रहेको कम्पनीका कर्मचारी बताउँछन्। त्यहीअनुसार तोक लगाउन मिश्र पोखरेलकहाँ र जटिया रोकाया कहाँ पुगेका थिए।"
कांग्रेसको क्रियाशील सदस्यता विवरण सार्वजनिक,"काठमाडौं : नेपाली कांग्रेसको १४ औँ महाधिवेशनका सन्दर्भमा पार्टीको विधान, नियमावली र केन्द्रको परिपत्रानुसार प्रक्रिया पुर्याई विवादरहित प्राप्त क्रियाशील सदस्यता विवरण सार्वजनिक गरेको छ। कांग्रेसले क्रियाशील सदस्यतासम्बन्धी कार्य सम्पन्न गरी जिल्ला र प्रतिनिधिसभा क्षेत्रीय कार्यसमितिले केन्द्रबाट उपलब्ध गराइएको सफ्टवेयरमा नामावली विवरण इन्ट्री गरी क्रियाशील सदस्यताका लागि प्रस्ताव गरिएका विवरण पार्टीको आधिकारिक वेबसाइट  मा बिहीबार सार्वजनिक गरेको हो। शुरुआतमा ४५ जिल्लाका ८० प्रतिनिधिसभा निर्वाचन क्षेत्रका केहीको नवीकरण र नयाँ तथा केहीको नवीकरण मात्रको प्रस्तावित नामावली सरोकार पक्षको जानकारीका लागि सार्वजनिक गरिएको कांग्रेस केन्द्रीय कार्यालयका सचिव केशव रिजालले जानकारी दिए। कांग्रेस केन्द्रीय कार्यसमितिको यही वैशाख ६ गतेको निर्णयानुसार उक्त विवरण सार्वजनिक गरिएको हो। सार्वजनिक गरिएका नामावलीमाथि कुनै उजूरी वा गुनासा भएमा  ठेगानामार्फत सम्बन्धित पार्टी निकाय वा व्यक्तिले आगामी जेठ ७ गतेभित्र लिखित गुनासो पठाउन सक्ने पार्टीको केन्द्रीय क्रियाशील सदस्यता छानबिन समितिका सचिव रिजालले बताए। साथै डा प्रदीप पराजुली ९८५१०४४०६५, केशव रिजाल ९८५११२९०७८ र रामचन्द्र घिमिरे ९८५११२४१९८ लाई पनि जानकारी गराउन सकिने पार्टी कार्यालयले जनाएको छ। सार्वजनिक गरिएका प्रस्तावित नामावलीमाथि परेका उजूरी र गुनासाका सम्बन्धमा समितिले गरेको निर्णयानुसार प्रस्तावित नामावलीको अन्तिम सूची कायम हुनेछ। कम्प्युटर इन्ट्री भएका बाँकी जिल्ला र क्षेत्रको प्रस्तावित नामावली पनि क्रमशः सार्वजनिक गरिने कांग्रेसले जनाएको छ। रासस"
विकल्पको कसरत व्यर्थ,"काठमाडौं : कांग्रेस र माओवादी केन्द्रले वैकल्पिक सरकार बनाउन गरेको प्रयास विफल भएको छ। राष्ट्रपति विद्यादेवी भण्डारीले दिएको समयसीमाभित्र विपक्षी गठबन्धनले बहुमत जुटाउन नसकेको हो। यससँगै एमाले अध्यक्ष केपी शर्मा ओली सबैभन्दा ठूलो दलका नेताको हैसियतमा पुनः प्रधानमन्त्री नियुक्त भएका छन्। राष्ट्रपति भण्डारीले बिहीबार बेलुका संविधानको धारा ७६ (३) बमोजिम एमाले संसदीय दलका नेता ओलीलाई प्रधानमन्त्री पदमा नियुक्त गरेकी हुन्। प्रधानमन्त्री ओलीले शुक्रबार शपथ लिने तय भएको छ। त्यससँगै ओलीले एमालेकै वरिष्ठ नेता माधवकुमार नेपाल पक्षलाई समेटेर मन्त्रिपरिषद् गठन गर्ने स्रोतले जनाएको छ। यस्तै ओलीले जसपाको महन्थ ठाकुर र राजेन्द्र महतो पक्षलाई पनि सरकारमा आउन आग्रह गरेका छन्। ओलीले अब संविधानको धारा ७६ (४) बमोजिम ३० दिनभित्र विश्वासको मत लिनुपर्ने हुन्छ। ओलीले यसअघि प्रधानमन्त्रीका रूपमा प्रतिनिधिसभामा विश्वासको मत गुमाएसँगै राष्ट्रपति भण्डारीले संविधानको धारा ७६ (२) बमोजिम सरकार बनाउन दाबी पेस गर्न बिहीबार राति ९ बजेसम्मको समय दिएकी थिइन्। तर, उक्त समयावधिभित्र कसैको पनि दाबी पेस हुन नआएको राष्ट्रपति कार्यालयका प्रवक्ता रूपनारायण भट्टराईले प्रेस विज्ञप्तिमार्फत जनाएका छन्। बिहीबार दिनभरको रक्साकस्सीबीच संयुक्त सरकार बन्ने वातावरण बनाउन विपक्षी दल असफल भएका हुन्। एमाले विभाजन अन्तिम घडीमा टर्दा विपक्षी गठबन्धनले बहुमत जुटाउन सकेन। कांग्रेस र माओवादी नेता एमालेको नेपाल पक्षको आशामा बहुमत जुटाउन लागेका थिए। तर, प्रधानमन्त्री ओली र वरिष्ठ नेता नेपालबीचको वार्ताले एमालेमा निकासको बाटो खोजेको छ। ओलीसँग घनीभूत संवादपछि नेता नेपालले विवाद समाधान गर्न कार्यदल बनाएर अघि बढ्ने सहमति भएको जानकारी दिए। विवाद सुल्झाउन मैले प्रधानमन्त्रीलाई ६ बुँदे सर्त राखेर लेखेको पत्रका विषयमा धेरैबेर छलफल भयो, नेता नेपालले भने, फागुन २८ गतेको निर्णय फिर्ता गर्ने र पार्टीलाई २०७५ जेठ २ को अवस्थामा फर्काउन एउटा विधि बनाएर जाने सहमति भएको छ। नेपालले आफ्नो पक्षको राजीनामा दुईचार दिन टरेको बताए। अब राजीनामा दुईचार दिन टरेको छ। मिल्ने दिसामा अगाडि बढेको छ, उनले भने, सहमतिका आधार सबै कुरा टुंगो लाग्छ। प्रधानमन्त्री ओलीले बिहीबार बिहानै नेपाललाई टेलिफोन गरी पार्टी एकताको प्रस्ताव गरेका थिए। त्यसपछि अर्थमन्त्री विष्णु पौडेल नेपालको कोटेश्वरस्थित निवासमा पुगे। अर्थमन्त्री पौडेलले नेपाललाई वार्ताका लागि सहमत गराएका थिए। एमाले स्थायी कमिटी बैठक बिहान ९ बजे बस्यो। बैठकले नेपाल, भीम रावल, सुरेन्द्र पाण्डे र घनश्याम भुसाललाई गरिएको निलम्बनको कारबाही फुकुवा गर्ने निर्णय गर्यो। पार्टीभित्र र राष्ट्रिय राजनीतिमा विकसित नयाँ परिस्थितिका सन्दर्भमा आवश्यक निर्णय लिने अधिकार बैठकले ओलीलाई प्रत्यायोजन गरेको प्रवक्ता प्रदीप ज्ञवालीले बताए। कारबाही फुकुवा लगत्तै नेपाल पक्षीय नेता योगेश भट्टराईले स्थायी कमिटीको निर्णयलाई सकारात्मक भनेर प्रतिक्रिया दिए। ओली र नेपालबीचको वार्ता तय भयो। नेपाल प्रधानमन्त्री निवास बालुवाटार नजाने अडानमा रहेपछि बूढानीलकण्ठमा वार्ता गर्ने तय भयो। दुई शीर्षस्थ नेताबीच दिउँसो २ देखि करिब साँझ ६ बजेसम्म घनीभूत संवाद भयो। करिब चार घण्टा चलेको उक्त वार्ताले एमालेको सम्भावित विभाजन रोकेर एकताको बाटो तय गर्यो। एकता मजबुत गराउन कार्यदल बनाउने सहमति भयो। प्रधानमन्त्रीमा ओलीले नै निरन्तरता पाएका छन्। ओली र नेपालबीच वार्ता चलिरहेकै बेला चार नेतालाई कारबाही फुकुवाको पत्र पठाइएको थियो। अध्यक्ष ओलीले हस्ताक्षर गरेको पत्रमा २०७७ चैत १६ मा गरिएको प्रतिनिधिसभा सदस्यबाहेक अन्य पदको निलम्बन वैशाख ३० गतेको स्थायी कमिटी बैठकको निर्णयअनुसार फुकुवा गरिएको उल्लेख छ। एमालेको असन्तुष्ट पक्षको माग सम्बोधन गर्न र पार्टीलाई थप एकताबद्ध गराउन ओली र नेपालबीच कार्यदल बनाउने सहमति भएको छ। कार्यदलमा कोको रहने भन्ने सार्वजनिक गरिएको छैन। संस्थापनबाट विष्णु पौडेल, शंकर पोखरेल, सुवास नेम्बाङ रहने तय भएको छ। असन्तुष्ट पक्षबाट भीम रावल, घनश्याम भुसाल, सुरेन्द्र पाण्डे र गोकर्ण विष्ट कार्यदलमा रहनेछन्। दुई सदस्यपछि थप्ने सहमति भएको छ। विपक्षी बहुमत जुटाउन असफल विपक्षी दलले दिनभर बहुमत जुटाउन हरसम्भव प्रयास गरेका थिए। प्रमुख प्रतिपक्षी कांग्रेस सभापति शेरबहादुर देउवाले जसपा अध्यक्ष महन्थ ठाकुर र नेता राजेन्द्र महतोलाई बोलाएर सहयोग गर्न आग्रह गरे। तर, ठाकुर र महतोले उपेन्द्र यादवलाई च्यापेर हिँडेको कारण देखाउँदै सहयोग गर्न नसक्ने बताए। उनीहरू अहिलेको अवस्थामा देउवालाई सहयोग गर्न नसक्ने भन्दै बाहिरिए। त्यसपछि देउवा र माओवादी केन्द्रका अध्यक्ष पुष्पकमल दाहाल छलफलमा बसे। एमालेको नेपाल पक्षले ४ बजेसम्म राजीनामा बुझाउनेमा दाहाल विश्वस्त थिए। तर, देउवाले पहिलेदेखि नेपाल पक्षलाई पूर्ण विश्वास गर्न नसकिने बताउँदै आएका थिए। दाहाल, यादव, नेपाल र रावलले देउवालाई राजीनामा बुझाउनेमा विश्वास दिलाएका थिए। नेपाल ओलीसँग वार्ता गर्न गएपछि ४ बजेसम्म कुरै कुरामा दाहालले देउवालाई सहमत गराए। उनीहरूले ठाकुर र महतो नआउने भएपछि बेलुका ४ बजेसम्म नेपाल पक्षको राजीनामा आउँछ कि भनेर कुरे। नेपाल पक्षले धोका दिएपछि उनीहरू वैकल्पिक सरकार निर्माणको दाबीबाट पछि हटे। सरकार गठनका लागि आवश्यक पर्ने १ सय ३६ सांसदको संख्या जुटाउन नसकेपछि कांग्रेस र माओवादी दुवै दल सरकार गठनको प्रक्रियाबाट पछि हट्नुपर्ने अवस्था आयो। उनीहरूको साथमा कांग्रेसको ६१, माओवादी केन्द्रको ४८ र जसपाको यादव पक्षका १५ सांसद गरी १२४ मात्रै पुग्यो। तोकिएको समयमा संख्या नपुगेपछि पदाधिकारी बैठक बसेर कांग्रेसले सरकार निर्माण दाबी पेस नगर्ने निर्णय गर्यो। बैठकपछि सहमहामन्त्री डा प्रकाशशरण महतले बहुमतको सरकार बनाउन नसकिने निष्कर्षमा पुगेको बताए। उपेन्द्र यादवजी त तयार हुनुहुन्थ्यो तर महन्थ ठाकुर, राजेन्द्र महतोले हामी बहुमतको सरकारमा सहभागी हुँदैनौं र समर्थन पनि गर्दैनौं भन्नुभयो, सहमहामन्त्री डा महतले भने, माधव नेपालजीहरूको पनि निर्णय आएन। माओवादी स्थायी कमिटीको पनि बैठक बस्यो। बैठकपछि माओवादी प्रवक्ता नारायणकाजी श्रेष्ठले पार्टी सरकार गठनमा अग्रसर नहुने निर्णय गरेको बताए। एमालेको नेपाल पक्षले बहुमतको सरकार बनाउने भन्दा प्रधानमन्त्री ओलीसँगै एकताबद्ध भएर अघि बढ्ने नीति लिएको कारण यस्तो निर्णय गर्नुपरेको प्रवक्ता श्रेष्ठको भनाइ थियो। यसलाई नेपाल पक्षले धोका दिएको भनेर त म टिप्पणी गर्दिनँ तर उहाँहरू ओलीजीसँगै एकताबद्ध भएर जाने नीतिमा गएको देखियो, श्रेष्ठले भने। सांसदहरू दिनभर होटलमा जसपाको उपेन्द्र यादव पक्षले फुत्काउने डरमा ठाकुर र महतोसमर्थक सांसदलाई बिहीबार दिनभर भक्तपुरस्थित एक होटलमा राखियो। कांग्रेस सभापति देउवालाई भेटेपछि ठाकुर र महतोले आफूसमर्थित सांसदलाई बोलाएका थिए। पार्टी कार्यालयमा केही छिन छलफल गरेर उनीहरूलाई भक्तपुरस्थित होटलमा राखेर महतो फर्किएका थिए। आफ्नो पक्षका १७ मध्ये १३ सांसदलाई मात्र होटलमा राखेका थिए। वैकल्पिक सरकार बनाउनबाट कांग्रेस र माओवादीपछि हटेपछि जसपा अध्यक्ष ठाकुर र वरिष्ठ नेता महतो प्रधानमन्त्री निवास बालुवाटार पुगे। उनीहरूले प्रधानमन्त्रीसँग नयाँ सरकार गठनका सन्दर्भमा छलफल गरे। यो अभियान सफल पार्न सहयोग गरेको भन्दै ओलीले ठाकुर र महतोलाई धन्यवाद थिए। जसपालाई सरकारमा निम्ता प्रधानमन्त्री ओलीले जसपालाई सरकारमा सहभागी हुन आग्रह गरेका छन्। ठाकुर र महतोलाई सरकारमा सहभागी हुन ओलीले आग्रह गरेका हुन्। अध्यक्ष ठाकुरले पार्टीमा छलफल गरेर निर्णय लिने जवाफ दिएका छन्। बालुवाटारमा बिहीबार साँझ ओलीसँग छलफल गरेर फर्केपछि ठाकुरले आफूनिकट नेतासँग सरकारमा जानेबारे छलफलको ब्रिफिङ गरेका थिए। आफना माग पूरा नभएसम्म सरकारमा नजाने अडान ठाकुर र महतोले पक्षले राख्दै आएको छ। तर, नेता महतो उपप्रधानमन्त्री भएर सरकारमा जान इच्छुक देखिएका छन्। एमालेसँग १२१ सांसद छन्। जसपाको यो समूहका १७ सांसद भए सरकारलाई स्पष्ट बहुमत पुग्छ। प्रतिनिधिसभामा हाल २ सय ७१ सासद मात्रै छन्। लेखराज भट्ट, टोपबहादुर रायमाझी, गौरीशंकर चौधरी र प्रभु शाहले माओवादी केन्द्र छोडेर आएकाले उनीहरूको पद रिक्त भएको छ। ओली वैशाख २७ मा प्रतिनिधिसभामा विश्वासको मत गुमाएसँगै प्रधानमन्त्री पदबाट मुक्त भएका थिए। ओली यसअघि २०७४ फागुन ३ मा माओवादी केन्द्रको समर्थनमा प्रधानमन्त्री भएका थिए। यस्तै संविधानसभाबाट २०७२ सालमा नयाँ संविधान जारी भएपछि पहिलो पटक ओली प्रधानमन्त्री भएका थिए। ओली तेह्रथुमको इवामा २००८ साल फागुन ११ गते जन्मिएका हुन्। ओलीको परिवारले २०२० सालमा झापामा बसाइसराइ गरेको थियो। ओली २०२३ सालमा माक्र्सवादी अध्ययन दलमा संगठित भएका थिए। उनी २०२५ सालमा पूर्णकालीन राजनीतिक कार्यकर्ता भएका हुन्। उनले २०२६ माघमा नेपाल कम्युनिस्ट पार्टीको सदस्यता प्राप्त गरेका थिए। उनले २०२७ जेठ ९ मा पूर्णकालीन नेताका रूपमा आन्दोलन परिचालनका लागि भूमिगत जीवन सुरु गरेका थिए। उनी २०२७ फागुन १६ गते झापाबाट पहिलो पटक गिरफ्तार भएका थिए। उनी २०३० सम्ममा १० पटक गिरफ्तार र रिहा भएका थिए । २०२८ सालमा झापा आन्दोलन संगठन कमिटी प्रमुखमा मनोनित भए। झापा आन्दोलनमा सहभागी भएका कारण २०३० असोज २३ गते राज्य विप्लव तथा विध्वंसात्मक कार्यमा संलग्न रहेकोजस्ता विभिन्न झुठ्ठा आरोपमा गिरफ्तार भए। चार वर्ष गोलघरसहित १४ वर्ष जेल सजाय भोगे। उनले २०३५ पुस ११ गते जेलमै रहँदा गठित नेपाल कम्युनिस्ट पार्टी (माक्र्सवादीलेनिनवादी)का संस्थापक नेताको हैसियत प्राप्त गरे। उनी २०४४ असार ११ जेलबाट रिहा भएर। पुस २ गते बसेको नेकपा (माले) को केन्द्रीय कमिटी बैठकबाट केन्द्रीय सदस्यमा मनोनयन भए। २०४६ सालमा तत्कालिन नेकपा (माले) को लुम्बिनी अञ्चल इन्चार्जको जिम्मेवारी बहन गरे। २०४७ जेठ १ मा पार्टीको युवा संस्था प्रजातान्त्रिक राष्ट्रिय युवा संघ नेपलको संस्थापक अध्यक्ष भएका थिए। उनी २०४७ पुस २२ नेकपा (माले) र नेकपा (माक्र्सवादी)बीच एकीकरण भई स्थापित नेकपा (एमाले)का संस्थापक केन्द्रीय सदस्य चयन भएका थिए। बहुदलीय व्यवस्था स्थापनापछि २०४८ मा पहिलो आमनिर्वाचनमा झापा ६ बाट प्रतिनिधिसभा सदस्य निर्वाचित भए। उनी २०५० सालमा केन्द्रीय प्रचार विभाग प्रमुखको जिम्मेवारीसहित पोलिटब्युरो सदस्य निर्वाचित भए। २०५१ को मध्यावधि निर्वाचनमा झापा २ बाट प्रतिनिधिसभामा निर्वाचित भए। त्यही वर्ष मंसिर १४ गते पहिलो पटक कम्युनिस्ट पार्टीको नेतृत्वमा गठित सरकारमा गृहमन्त्री बने। २०५१ सालमै पार्टी संसदीय विभाग प्रमुख चयन भए। ओलीद्वारा २०५४ माघमा पार्टीको छैटौं राष्ट्रिय महाधिवेशनमा प्रस्तुत कार्यनीतिक प्रस्ताव अत्यधिक मतद्वारा पारित भयो। स्थायी समिति सदस्यमा निर्वाचित भए। विदेश विभाग प्रमुखको जिम्मेवारी प्रदान गरियो। २०५६ साल झापा ६ बाट प्रतिनिधिसभामा निर्वाचित भए। २०५६२०५९ सम्म संसदमा प्रमुख प्रतिपक्षी दलका उपनेता भए। उनले २०५९ माघमा पार्टीको सातौं राष्ट्रिय महाधिवेशनमा पार्टीको आन्तरिक लोकतान्त्रीकरण र बहुपदीय प्रणाली सुरु गर्ने प्रस्ताव प्रस्तुत गरे। प्रस्ताव अर्को महाधिवेशनसम्मका लागि स्थगन भयो। स्थायी समिति सदस्य तथा विदेश विभाग प्रमुखमा पुनः निर्वाचित भए। २०६३ सालमा संसद् पुनःस्थापनापछि गिरिजाप्रसाद कोइरालाको नेतृत्वमा गठित सरकारमा उपप्रधान तथा विदेशमन्त्री भए। उनी २०६४ सालमा पहिलो संविधानसभा निर्वाचनमा भने पराजित भए। २०६५६६ मा केन्द्रीय पार्टी स्कुल विभाग प्रमुखको जिम्मेवारी निर्वाह गरे। २०६५ फागुनमा आठौं राष्ट्रिय महाधिवेशनमा उनको आन्तरिक लोकतान्त्रीकरण र बहुपदीय प्रणालीको स्थगित प्रस्ताव स्वीकृत भएको थियो। अध्यक्ष पदको प्रत्यासी भए तर तत्कालीन अध्यक्ष झलनाथ खनालद्वारा पराजित भए। अध्यक्ष पदमा पराजित भए पनि विदेश विभाग प्रमुखको जिम्मेवारीसहित स्थायी समितिमा निर्वाचित भए। उनी २०७० मंसीरमा झापा ७ बाट संविधानसभा सदस्यमा निर्वाचित भए। २०७० माघ २१ गते तत्कालीन पार्टी अध्यक्ष खनाललाई पराजित गर्दै संविधानसभा तथा व्यवस्थापिकासंसदमा दलका नेतामा निर्वाचित भए। २०७१ साउन १ गते नवौं राष्ट्रिय मधिवेशनबाट तत्कालीन वरिष्ठ नेता माधवकुमार नेपाललाई पराजित गर्दै अध्यक्ष पदमा निर्वाचित भए। उनी २०७२ असोज २४ व्यवस्थापिका संसदबाट प्रधानमन्त्री पदमा निर्वाचित भए। उनी नेपालको ३८ औ प्रधानमन्त्री भए। उनकै कार्यकालमा मुलुकले नाकाबन्दी सामना गर्नुपर्यो। ओलीले नाकाबन्दीको कडा रूपमा प्रतिवाद गरे। जसका कारण उनी लोकप्रिय भए। २०७३ साउन ९ मा व्यवस्थापिकासंसदमा संबोधन गरी प्रधानमन्त्री पदबाट राजीनामा दिए। उनले २०७३ साउन २० गते नयाँ प्रधानमन्त्री पुष्पकमल दाहाललाई सत्ता हस्तान्तरण गरे। उनले २०७४ फागुन ३ गते राष्ट्रपति विद्यादेवी भण्डारीबाट ४१ औं प्रधानमन्त्रीका रूपमा शपथ लिएका थिए। एमालेभित्र आवश्यक निर्णय लिने सबै अधिकार अध्यक्ष ओलीलाई प्रधानमन्त्री ओली र नेता नेपालबीच बूढानीलकण्ठमा भेटवार्ता नेताहरुको भेटवार्ता तीव्र : देउवा निवासमा प्रचण्ड बूढानीलकण्ठ वार्तापछि महन्थ ठाकुरले आफ्ना सांसदलाई पुर्याए रिसोर्टमा यो हो महन्थ ठाकुरले आफ्ना सांसद राखेको भक्तपुरको रिसोर्ट ओलीले चार नेतालाई पठाए कारवाही फुकुवा भएको पत्र बहुमतीय सरकारका लागि कसैको दाबी परेन : राष्ट्रपति कार्यालय केपी ओली पुनः प्रधानमन्त्री नियुक्त : शुक्रबार शपथ"
मानवताको परीक्षा,"अरमान साहले पछिल्लो दुई दशकदेखि एम्बुलेन्स चलाउँदै आएका छन्। अन्य निजी वा सरकारी सवारी चालक बनेर मनग्य पैसा कमाउने अवसर हुँदाहुँदै पनि ५० वर्षीय साहले एम्बुलेन्स नै चलाउने निर्णय लिए। यसको पछाडिको मूल उद्देश्य मानव सेवा थियो। कोभिड१९ को बेलामा निकै चुनौती झेल्दै साह बिरामी ओसारपोसारमा लागेका छन्। एम्बुलेन्स चालक साहसँग अन्नपूर्णकर्मी मनिका झाले गरेको कुराकानी। अहिलेको विकराल परिस्थितिमा एम्बुलेन्स चालक हुँदा कतिको अप्ठ्यारो छ ? हामी एम्बुलेन्स चालक बनेकै यस्तै दिनहरूका लागि हो। सबै थोक सहज भयो भने एम्बुलेन्सको आवश्यकता नै पर्दैन। व्यक्ति बिरामी भएको खण्डमा, दुर्घटना भयो भने वा महामारीकै बेलामा एम्बुलेन्स चाहिन्छ। यो महामारीको बेला नै असली मानवताको परीक्षा हुन्छ। हामीले सबै अप्ठ्याराहरू सहेर आफ्नो ज्यानको बाजी लगाएर बिरामीको ज्यान जोगाउनु छ। र मलगायत मेरा एम्बुलेन्स चालक साथीहरू यसमा लागेका छन्। महामारीको दोस्रो लहरमा कति बिरामीलाई अस्पतालसम्म पुर्याउने काम गर्नुभयो त ? अहिलेसम्म २५ जनाभन्दा बढी नै होलान्। म र मेरा सहयोगी चालक दुई जना मिलेर बिरामी अस्पताल पुर्याउने काम गर्छौं। कोरोनाका बिरामी बोकेपछि एम्बुलेन्सलाई धुलाउने र सेनिटाइजेसन गराउँछौं। तर, कुनै बिरामीमा भेदभाव भने हुँदैन। यो हाम्रो शरीर हो जुन नासवान् छ। सबैलाई थाहा छ। यस्तोमा यो रोग मलाई वा जोकोहीलाई पनि हुन सक्छ। त्यसैले डरभन्दा पनि सावधानी आवश्यक छ जस्तो मलाई लाग्छ। हिम्मतका साथ हामी सबै लाग्यौं भने यो महामारीबाट हामीले पनि अवश्य पार पाउने छौं। संक्रमित बोकेर फर्केपछि घर जाँदा कतिको सहज वा असहज हुन्छ ? मेरो घरमा ७० वर्षीया आमा हुनुहुन्छ। म, श्रीमती र कान्छो छोरा पनि अहिले एकै घरमा छौं। ठूलो छोरा बाहिर छ। संक्रमितलाई ओसारपोसार गरेको दिन बढी सावधानी अपनाउँछु। घर पुग्नु पहिला आफूले लगाएको पीपीई गाडीमै फुकालेर राख्ने गर्छु। घरको बरान्डामा नै धारा लगाएको छु। घर पुग्नुभन्दा पहिला नै तातोपानी गरेर राखिदिन श्रीमतीलाई भन्छु। घर जानेबित्तिकै पहिला तातोपानीले राम्ररी नुहाउँछु अनि सेनिटाइजर प्रयोग गर्छु। मास्क फेरेर मात्रै घरभित्र पस्छु। अहिले सबै परिवार एकै घरमा भए पनि मेरो कोठा भने छुट्टै छ। संक्रमितहरूसँग बढी सम्पर्क भएकै कारण परिवारका अन्य सदस्यहरूसँग बढी हेलमेल गर्दिनँ। आफू र परिवारलाई सुरक्षित राखेर समाजसेवामा लागेको छु। यो पेसामा लागेदेखि यतिको विकराल परिस्थितिको सामना गर्नु भएको थियो ? मैले कक्षा १२ सम्म पढाइ सकाएपछि सवारी चलाउन सिकँे। अन्य सवारीसाधन चलाएर जीविका चलाउनुभन्दा एम्बुलेन्स चलाउनु मेरो रोजाइमा पर्यो। यसमा प्रतिष्ठा र मानव जातिको सेवा गर्ने अवसर छ। यो काम गरिराख्दा अनेक चुनौती भोगेको छु। मधेस आन्दोलनको बेला बिरामी बोकेर लग्दा लहानमा एकातर्फबाट प्रहरीको फायरिङ र अर्कोतर्फबाट आन्दोलनकारीको ढुंगामुढा छलेर जेनतेन बिरामीको ज्यान जोगाएको छु। तर, यस्तो महाविपत्ति भने गत वर्षदेखि नै देखेँ। अन्य बेला बिरामीको पछाडि पूरा परिवार आउँछ। तर, अहिले कोरोना संक्रमित भएपछि आफन्तले पनि बिरामीहरूको साथ छाड्ने गरेको र कतिपयलाई त एम्बुलेन्समा राखेर चालककै भरोसा छाड्ने गरेको देखेँ। यतिबेला एम्बुलेन्स चालकहरूका लागि के कस्ता व्यवस्थापनको जरुरी देख्नुहुन्छ ? केहिले एम्बुलेन्सलाई मनोमानी रूपमा पैसा कमाउने साधन झैं प्रयोग गर्ने र ठग्ने गरेका छन्। केही व्यक्तिहरूको बदमासीले असल नियतका साथ काम गर्नेहरू पनि बदनाम भइरहेका छन्। यस्तो अवस्थामा इमान्दारिताका साथ काम गर्नु आवश्यक छ। सञ्चालकहरूले चालकहरूलाई विशेष जोखिम भत्ता उपलब्ध गराउनुपर्छ। त्यसैगरी गत वर्ष नै महामारीका बेला चालकहरूलाई जोखिम बिमा गर्ने निर्णय जिल्ला प्रशासन कार्यालयबाट भएको थियो। जसका लागि मैले नै जिल्लामा सञ्चालित एम्बुलेन्स चालकहरूको नाम र नम्बर तत्कालीन प्रमुख जिल्ला अधिकारीलाई उपलब्ध पनि गराएको थिएँ। तर, उक्त निर्णय हालसम्म पनि कार्यान्वयन हुन सकेन। कम्तीमा चालकहरूलाई एक लाखसम्मको बिमा गरिदिनु पर्यो भन्ने हाम्रो माग छ।"
महामारीमा सामूहिक प्रतिवद्धता,"जुका परेर र झाडापखालाबाट हाम्रै समाजमा धेरैले ज्यान गुमाए। पछिल्लो समय झाडापखालाबाट फाट्टफुट्टबाहेक जुका परेर मृत्यु भएको भन्ने खबर सुनिँदैन। विभिन्न सरुवा रोगबाट बच्न परिवार, समाज, जिल्ला हुँदै देशभर सरसफाईका सामूहिक अभियान सञ्चालन हुँदा र चेतना फैलाउँदा यस्ता महामारी क्रमशः नियन्त्रणमा आए। विश्वमै फैलिएका विभिन्न चरणका महामारीको पनि खोप बन्यो। सबै जुटेर नियन्त्रणमा हातेमालो गरे र पुर्खाले पुस्ता जोगाए। अहिले कोरोना महामारीसँग लडिरहेका छौँ। महामारी नियन्त्रणका लागि विश्वव्यापी नियम (लकडाउन, निषेधाज्ञा र सामाजिक दुरी) पालना गरिरहेका छौं। यो नियम पनि महामारी नियन्त्रणमा एउटा विकल्प हो तर अन्तिम भने होइन। महामारी नियन्त्रणको महत्वपूर्ण विकल्प भनेकै आआफ्ना स्थानबाट गरिने सामूहिक प्रतिवद्धता हो। यो महामारी नियन्त्रण गर्न सघाउनु मेरो पनि महत्वपूर्ण भूमिका छ भन्ने कुरा सबैले आआफ्ना क्षेत्रबाट बुझे र व्यवहारमा लागू गरे नियन्त्रण आकाशको फल अवश्य होइन। कोरोना संक्रमणको पहिलो लहर चलिरहँदा धेरैको ध्यान इटालीमा सोझिएको थियो। जहाँ कोरोना महामारीको संकटमा नागरिक अतालिएका थिए, मृत्युको मुखमा हजारौं पुगे। महामारी नियन्त्रण सरकारको वशमा थिएन। आर्थिक रूपमा विश्वमै शक्तिशाली मानिएका देशहरूलाई पनि महामारी नियन्त्रणमा पसिना आयो। एक देशबाट अर्को देशमा सल्किएर विश्वव्यापी बनेको महामारी नियन्त्रणमा एक देशको साथ अर्को देशलाई भयो। दुरीका हिसाबमा टाढा रहेको चीनले इटालीसम्म चिकित्सकसहित स्वास्थ्य सामग्री पठायो र साथ दियो। महामारीमा देशका नेता देखेर जनता एक भए। इटालीवासीले नियन्त्रणपछि केही समय आरामको श्वास फेरे। सामूहिक अभियान र प्रतिवद्धताको यो एउटा उदाहरण हो। अहिले नेपाल स्वास्थ्य संकटमा गुज्रिएको छ। छिमेकी मुलुक भारत आफंै कोरोनाको दोस्रो चरणले थलिएको छ, चीन सहयोग दिन र महामारी छेक्नमै व्यस्त छ। यसै समयमा राजनीतिक गतिरोध चुलिँदा नेपालले महामारीको क्षति दोस्रो लहरमा बढी बेहोर्नु पर्यो। यो सबैले नबुझेको र नभोगेको विषय छैन अहिले। यो विषयमा चिन्तन गर्ने समय घर्किएको छ, अब सोझै युद्धमैदानमा होमिएर स्वास्थ्य संकट व्यवस्थापनको विकल्प पनि अब छैन। महामारी नियन्त्रणमा सबैले सामाजिक दुरी कायम राखे पनि नियन्त्रणमा हातेमालो र सामूहिक प्रतिवद्धता आवस्यक छ। नेपाले इटालीको जस्तो अवस्था भोग्नु हुँदैन। संकट व्यवस्थापनमा के गर्न सकिन्छ ? सुझाव र सल्लाह लिन हामीसँग पर्याप्त सबै क्षेत्रका विज्ञ छन्। दिन, रात र परिवार नभनी स्वास्थ्य समेत जोखिममा राखी उपचारमा खटिने स्वास्थ्यकर्मी छन्। शवलाई अन्तिम सलामी दिने र सरकारको नियम पालना गराउने सुरक्षाकर्मी छन्। अप्ठ्यारोमा हात समाउने छिमेकी देखेर सहारा बनेका दाता र देश छन्। लकडाउन र निषेधाज्ञालाई मुख्यरूपमा पालना गर्नुपर्ने नागरिक छन् र सही सूचना दिने सञ्चार क्षेत्र पनि। राजनीतिक दलहरूको शक्तिमोह र स्वार्थको खेती पनि एकपटकलाई लगभग मैजारो भएको छ। अब मात्रै बाँकी छ : महामारी नियन्त्रणमा सबैको सामूहिक प्रतिबद्धताको। जुनै दलले सत्ताको नेतृत्व गरे पनि उसको मुख्य जिम्मेवारीमा नागरिकको सुरक्षा पनि पर्छ। अहिले योबाहेक अन्य कुराको चिन्ता लिने समय पनि होइन। दलका प्रमुख नेता मिले गाउँ र टोलका कार्यकर्तासम्मले अँगालो हाल्ने मुलुक हाम्रो हो। त्यसैले अब पार्टी स्वार्थको होइन, स्वास्थ्य संकट व्यवस्थापनमा सामूहिक प्रतिबद्धताको अँगालो हालौं। संकट व्यवस्थापनको प्रतिबद्धता माथिल्लो तहबाट सुरु भए महामारीभन्दा चाँडो फैलिएर समाजमा पुर्याउन सकिन्छ। गल्तीमा आफ्नो कान समाउन कसैले लजाउनु हुँदैन। अहिलेसम्म गरेका गल्तीबाट पाठ सिकेर आजै सबैले आआफ्नो क्षेत्रबाट महामारी नियन्त्रणमा प्रतिबद्धता जनाउँ।"
निगमको घाटा २ अर्ब पुग्ने,"काठमाडौं : चालू आर्थिक वर्षमा नेपाल आयल निगमले दुई अर्बभन्दा बढीको घाटा व्यहोर्ने भएको छ। पछिल्लो ६ आर्थिक वर्षदेखि नाफामा रहेको निगम यो वर्ष घाटामा जान लागेको हो। अन्तर्राष्ट्रिय मूल्यको आधारमा १५१५ दिनमा हुँदै आएको स्वचालित मूल्य प्रणालीअनुसार मूल्य समायोजन नहुँदा निगम घाटामा गएको हो। अस्थिर राजनीतिक परिवेश र कोभिड१९ को दोस्रो लहरका कारण नियमअनुसार मूल्य समायोजन नहुँदा निगम घाटा व्यहोर्न बाध्य भएको हो। निगमका निमित्त नायब कार्यकारी निर्देशक नागेन्द्र साहका अनुसार चालू आर्थिक वर्षको वैशाख महिनासम्म निगमले एक अर्बको हाराहारीमा घाटा व्यहोरिसकेको छ। अन्तर्राष्ट्रिय बजारमा हुने मूल्य थपघटको आधारमा इन्डियन आयल कर्पोरेसन (आईओसी)ले प्रत्येक १५१५ दिनमा निगमलाई इन्धनको मूल्यसूची उपलब्ध गराउँदै आएको छ। यही मूल्यसूचीको आधारमा निगमले स्वचालित मूल्य प्रणालीअनुसार इन्धनको उपभोक्ता मूल्य घटाउने अनि बढाउने गर्दै आएको छ। स्वचालित मूल्य प्रणाली कार्यान्वयनकै कारण पछिल्लो ६ वर्षदेखि निगमले नाफा आर्जन गर्दै आएको थियो। पछिल्लो समयमा आईओसीबाट प्राप्त मूल्यसूचीको आधारमा निगमले अस्थिर राजनीतिक परिवेश र कोभिड१९ को दोस्रो लहरको सुरुआतसँग नियमित रूपमा इन्धनको मूल्य समायोजन गरेको छैन। यसले गर्दा निगम घाटामा गएको हो। यही अवस्था कायम रहे यो आर्थिक वर्षमा निगमको घाटा दुई अर्ब पुग्ने हाम्रो प्रक्षेपण छ, साहले भने, यो घाटा दर आर्थिक वर्षको अन्त्यतिर भएको हो। गत् पुस अघिसम्म निगम नाफामै थियो। पुसयता नियमित रूपमा मूल्य समायोजन नहुँदा निगम नोक्सानीमा गएको हो। अर्कोतर्फ प्रतिलिटरमा चार रुपैयाँ बढ्दा त्यसमध्ये दुई रुपैयाँ मात्रै समायोजन हुँदा पनि घाटा बढेको हो। चालू आर्थिक वर्षको मंसिरसम्म निगम करिब तीन अर्ब नाफामा थियो। त्यसयता प्रत्येक महिना निगमले नोक्सानी व्यहोर्दै आएको छ। अहिले पनि निगमले घाटामा पेट्रोलियम पदार्थ बिक्री गर्न बाध्य छ। निगमले वैशाख १९ मा विज्ञप्ति जारी गरी नयाँ खरिद मूल्य बढेर आएको तर कोभिडका कारण समस्यामा परेका जनतालाई राहत दिने उद्देश्यले मूल्यमा हेरफेर नगरिएको जनाएको थियो। निगमका अनुसार अहिले पेट्रोलमा ८७६ रुपैयाँ र डिजेलमा ३४२ रुपैयाँ प्रतिलिटर तथा खाना पकाउने एलपी ग्यासमा ३ सय ७५१३ रुपैयाँ प्रतिसिलिन्डर घाटामा बिक्री गरिरहेको छ। घाटा पूर्ति गर्न ब्याज रकम परिचालन पेट्रोलियम पदार्थको कारोबारमा निगमले यो आर्थिक वर्षमा घाटा व्यहोर्न निश्चित भएपछि निगमले विभिन्न बैंकमा राखेको २८ अर्ब रुपैयाँको ब्याज रकमले घाटा दरलाई न्यूनीकरण गर्ने जनाएको छ। साहका अनुसार हालसम्मको मूल्यस्थिरीकरण कोष र सञ्चित नाफा गरी विभिन्न बैंकमा २८ अर्ब रुपैयाँ जम्मा छ। बैंकमा भएको रकमबापत वार्षिक एक अर्ब रुपैयाँभन्दा बढी रकम प्राप्त हुन्छ। यो रकम परिचालन गरी निगमको प्रशासनिक खर्च धान्न सकिन्छ। निगमले आर्थिक वर्ष २०७१।०७२ देखि निरन्तर रूपमा नाफा कमाउँदै आएको थियो। निगमले त्यसयता ६९ अर्ब ५ करोड रुपैयाँ नाफा आर्जन गरेको छ। चालू आर्थिक वर्षमा पनि निगमले न्यूनतम १० अर्ब रुपैयाँ नाफा आर्जन गर्ने लक्ष्य राखेको थियो। बिक्री घट्यो निगमका प्रवक्ता विनितमणि उपाध्यायका अनुसार कोभिड १९ को संक्रमणलाई नियन्त्रण गर्न सरकारले पछिल्लो पटक लागू गरेको निषेधाज्ञाले पेट्रोलियम पदार्थको बिक्री दरसमेत घटेर निगमलाई थप घाटा हुने औंल्याइएको छ। सामान्य समयमा २ हजार ५ सय किलोलिटर पेट्रोल र डिजेलतर्फ ७ हजार किलोलिटरको कारोबार भइरहेको थियो। तर निषेधाज्ञाका कारण अहिले पेट्रोलतर्फ ६० ले बिक्री घटेर एक हजार किलोलिटर र डिजेलतर्फ ५० प्रतिशतले बिक्री घटेर चार हजार किलोलिटर बिक्री भइरहेको छ। बिक्री दर घटेर पनि निगमलाई अहिले नोक्सानी दर बढेको छ। खपत दर घटेपछि निगममे साताको तीन दिनमात्रै डिपो खोलेर इन्धन वितरण गर्दै आएको छ। प्रतिब्यारेल ८० डलरसम्म पुग्ने पछिल्लो एक वर्षयता अन्तर्राष्ट्रिय बजारमा इन्धनको मूल्य पनि नाटकीय रूपमा बढ्दै गएको छ। एक वर्षयता अन्तर्राष्ट्रिय बजारमा कच्चा तेलको भाउ निरन्तर वृद्धि भइरहेको छ। पछिल्लो समयमा प्रतिब्यारेल ३० डलरसम्म सस्तो भएको कच्चा तेलको मूल्य बढेर अहिले ६८७४ डलर पुगेको छ। कच्चा तेलको मूल्यमा अझै वृद्धि हुने पेट्रोलियम पदार्थसम्बन्धी अन्तर्राष्ट्रिय सर्वेक्षण संस्था गोल्डमैन सैक्सले जनाएको छ। अबको केही महिनामा कच्चा तेलको मूल्य प्रतिब्यारेल ७५ हुँदै ८० डलरसम्म पुग्ने उक्त संस्थाले जनाएको छ। अर्को अन्तर्राष्ट्रिय संस्था आईआईएफएल सिक्योरिटीजका अनुसार अमेरिका, चीन, ब्रिटेन, युरोप, पश्चिमी मुलुकसहित विश्वभरको विकसित मुलुकमा कोभिडको संक्रमण रोक्न खोप लगाउने अभियान सुरु भएको छ। यो अभियानपछि विकसित मुलुकसहित विश्वभरको अर्थव्यवस्थामा युद्धस्तरमा सुधार हुन थालेको छ। यसले गर्दा आगामी दिनमा कच्चा तेलको मागमा थप वृद्धि हुनेछ। विश्वभर एक्कासि माग बढ्दा त्योअनुसार तेल उत्पादन गर्ने मुलुकले उत्पादन गर्न सक्दैनन्। यसले गर्दा यसको मूल्यमा पनि ठूलो वृद्धि हुनेछ।"
५ हजार पर्ने रेम्डेसिभिर ५० हजारमा कालोबजारी,"काठमाडौं : रेम्डेसिभिर औषधिको औसत सरकारी मूल्य प्रतिभाइल ५ हजार रुपैयाँ पर्छ। तर, यसको कालोबजारी भई ५० हजार रुपैयाँसम्ममा बिक्री भइरहेको पाइएको छ। यो औषधि कोभिड१९ बाट संक्रमितको उपचारमा आपतकालीन अवस्थामा चिकित्सकको प्रत्यक्ष निर्देशनमा मात्रै प्रयोग हुँदै आएको छ। कालोबजारीमा पनि गोप्य रूपमा विभिन्न प्रकारको च्यानल मिलाएर मात्रै किन्न पाइएको एक सेवाग्राहीले बताए। यसमा कोभिड अस्पताल र बाहिरका औषधि पसलको संलग्नता पाइएको ती व्यक्तिको भनाइ छ। अस्पतालबाट औषधि उपलब्ध नहुँदा दिनभर खोजबिन गरेपछि एउटा औषधि पसलबाट शनिबार र आइतबार दुई भाइल १७१७ हजारमा खरिद गर्नुपर्यो, उनले भने, सोमबार एक भाइललाई २५ हजार तिर्नुपर्यो। मंगलबारलाई आवश्यक भाइल खरिद गर्न खोज्दा ५० हजारसम्म मूल्य सुन्दा चकित भएँ। बसन्तपुरमा दिनभर लाइन लागेर बल्लतल्ल सामान्य मूल्यमा एक भाइल खरिद गर्न सफल भएको उनको भनाइ छ। रेम्डेसिभिरको कालोबजारीबाट ठगिने उनी एक्ला होइनन्। सयौं बिरामीका आफन्त ठगीमा परिरहेका छन्। अस्पतालमा सहज रूपमा उपलब्ध नहुँदा बिरामीका आफन्त बाहिरका पसल चहारेर महँगोमा खरिद गर्न बाध्य भएका छन्। चाबहिलका सुरज कार्कीले आफन्तको उपचारका लागि अस्पतालबाट चाहिएको परिमाणमा रेम्डेसिभिर नपाउँदा बाहिरी पसलबाट प्रतिभाइल ४५ हजारमा चार थान खरिद गर्नुपरेको बताए। उपचार गर्ने चिकित्सकले चार भाइल ल्याउन लेखेर चिट हातमा थमाए, कार्कीले भने, सरकारले आपतकालीन अवस्थामा पुगेका बिरामीलाई अस्पतालबाटै उपलब्ध हुने सूचना जारी गरे पनि मैले त्यहाँबाट एक भाइल पनि पाइनँ। आफन्तको ज्यान जोगाउन विभिन्न स्रोत उपयोग गरी प्रतिभाइल ४५ हजार पर्ने गरी चार भाइल खरिद गरी चिकित्सकलाई दिएँ। शक्ति केन्द्रमा पहुँच नहुँदा रेम्डेसिभिर पाउन कठिनाइ भएको कार्कीको अनुभव छ। औषधि व्यवस्था विभागका महानिर्देशक भरत भट्टराईले रेम्डेसिभिर अभावका कारण कालोबजारी भइरहेको स्वीकार गरे। महानिर्देशक भट्टराईका अनुसार यो औषधि बाहिरी पसलमा बिक्री गर्न अनुमति दिइएको छैन। तर, हाम्रो जानकारीमा पनि एक भाइललाई नै सयौं दोब्बर मूल्य लिएर कालोबजारी र ठगी भइरहेको जानकारीमा आएको छ, भट्टराईले भने, हाम्रो विभागले गृह मन्त्रालय, वाणिज्य तथा उपभोक्ता संरक्षण विभागसँग मिलेर अनुगमन पनि गरिरहेको छ। केही समातिएका पनि छन्। विभागका अनुसार रेम्डेसिभिर प्रतिभाइल आयात लटअनुसार ४ हजार ८ सयदेखि ५ हजार १ सय रुपैयाँसम्म तोकिएको छ। यो औषधि बाहिरी पसलमा पाइँदैन। उपचार गरिरहेका चिकित्सकको प्रत्यक्ष निर्देशनमा अस्पतालबाटै उपलब्ध गराउने व्यवस्था गराइएको छ, भट्टाईले भने, कुनै ठाउँमा अभाव भएको अवस्थामा बाहिरबाट बिरामीका आफन्तले खरिद गरेको हुनसक्छ। चिकित्सकले पनि बिरामीको गम्भीर अवस्था नबुझेर रेम्डेसिभिरको मात्रा धेरै चलाएकाले केही अभाव देखिएको छ। आवश्यकताको आधारमा मात्रै प्रयोग गर्दा अभाव नहुने उनको भनाइ छ। उनका अनुसार एक साताअघि प्रतिभाइल ५ हजार १ सय रुपैयाँ मूल्य तोकिएको थियो। आइतबार ४ हजार ९ सय रुपैयाँ तोकिएको थियो। यस्तै सोमबार वितरण गरिएको प्रतिभाइल ४ हजार ८ सय रुपैयाँ तोकिएको थियो। विभागले आठ आयातकर्तालाई १ लाख २५ हजार भाइल आयात गर्न अनुमति दिएको छ। यसमध्ये एक लटमा ३ हजार, दोस्रोमा ४ हजार र तेस्रोमा २ हजार भाइल आइपुगेको विभागले जनाएको छ। बंगलादेशले अनुदानमा उपलब्ध गराएको १० हजार भाइल र आयात गर्न अनुमति पाएको आयान हेल्थकेयर प्रालिले ल्याउन लागेको २२ हजार भाइल गरी ३२ हजार भाइल यसै साताभित्र नेपाल आइपुग्दै छ। यो औषधी आइपुगेको अवस्थामा प्रतिभाइल ४ हजार ८ सयभन्दा सस्तो मूल्यमा बिरामीले पाउने भट्टराईले बताए। एक आयातकर्ता कम्पनीका अनुसार भारतले रेम्डेसिभिर निर्यातमा प्रतिबन्ध लगाएका कारण अहिले बंगलादेशबाट आयात भइरहेको हो। रेम्डेसिभिर उत्पादन गर्न आवश्यक पर्ने कच्चा पदार्थको चर्को अभाव हुँदा बंगलादेशबाट पनि यो औषधी चाहिएको परिमाणमा आयात गर्न ठूलो समस्या सिर्जना भएको छ, ती आयातकर्ताले भने। आयातकर्ताका अनुसार बंगलादेशबाट ल्याइएको औषधीको सरकारी मूल्य प्रतिभाइल ५ हजार १ सय रुपैयाँसम्म छ। योभन्दा बढी मूल्य असुल्ने अस्पताल र कालोबजारीलाई तत्कालै सरकारले कानुनी दायरामा ल्याएर कडा कारबाही गर्नुपर्ने उनले बताए। उनका अनुसार एक बिरामीलाई ६ भाइल आवश्यक पर्छ। यो औषधीको अन्य मुलुकमा पनि चर्को अभाव भएको छ। आयातकर्ताले आयात गर्ने रेम्डेसिभिर सोझै कोभिड अस्पताललाई उपलब्ध गराउने सरकारले व्यवस्था गरेको उनको भनाइ छ। हामीबाहेक अन्य समूहले पनि विभिन्न मुलुकबाट चोरी निकासी गरी रेम्डेसिभिर आयात गरिरहेका छन्, ती आर्यातकर्ताले भने, उनीहरूले मौकाको फाइदा उठाएर प्रतिभाइललाई ६० हजार रुपैयाँसम्म लिने गरेको हामीलाई पनि जानकारी आएको छ। इबोला, हेपाटाइटिस सी, एड्स, सार्स, मर्सलगायत रोगविरुद्ध रेम्डेसिभिरको परीक्षण प्रयोग हुँदै आएको छ। गत वर्ष अमेरिकाको फुड एन्ड ड्रग एडमिनिस्ट्रेसन (एफडीआई) र विश्व स्वास्थ्य संगठनले यो औषधीको प्रयोगले कोभिडको संक्रमणबाट गम्भीर अवस्थामा पुगेका बिरामी पनि निको हुने ठहर गरेको थियो। ती दुवै निकायले कोभिडका कारण आपतकालीन अवस्थामा पुगेका बिरामीलाई यो औषधी प्रयोग गर्न सिफारिश गरेको थियो। विश्व स्वास्थ्य संगठनको टोलीले थप गहन अनुसन्धानको क्रममा कोभिडबाट संक्रमित भएका बिरामीमा यो औषधी प्रयोग गर्दा पनि त्यति प्रभावकारी नभएको अर्को प्रतिवेदन पनि सार्वजनिक गरेको छ।"
ज्यान हत्केलामा राखेर सेवा गर्न पाउँदा पेशाप्रति गर्व छ,"बाँकेको नेपालगन्जस्थित भेरी अस्पतालको कोरोना विशेष आइसोलेसन वार्डमा क्षमताभन्दा धेर संक्रमित उपचाररत छन्। उनीहरूको उपचार गर्न स्वास्थ्यकर्मीलाई हम्मेहम्मे परिरहेको छ। तापनि, स्वास्थ्यकर्मीहरू ज्यानको बाजी लगाएर कोरोना संक्रमितको उपचारमा खटिरहेका छन्। ४० डिग्री तापक्रममा पीपीई लगाएर लामो समय काम गर्ने स्वास्थ्यकर्मी आफैं बिरामी पर्छन्। रातभर ड्युटी गर्ने स्टाफ नर्सहरू लखतरान पर्छन्। फलामे बेन्चमा झकाउन पुग्छन्। त्यसरी खटिएर सेवा गर्ने स्टाफ नर्समध्ये प्रीति खड्कासँग अस्पतालमा भइरहेको उपचार र स्वास्थ्यकर्मीले भोगिरहेका समस्याबारे अन्नपूर्णकर्मी शंकरप्रसाद खनालले गरेको कुराकानी : तपाई नर्सिङ पेशामा लागेको कति भयो ? पाँच वर्ष भयो। भेरी अस्पतालमा कोरोना वार्डमा भने आइसोलेसन सुरु भएदेखि अहिलेसम्म निरन्तर काम गरिरहेकी छु। कोभिड वार्डमा ड्यूटी गर्दा कस्तो महसुस हुन्छ ? सुरुमा त धेरै नै डर थियो। त्यत्तिखेर त काम नै छोड्छु जस्तो भएको थियो। संक्रमितलाई काउन्सिलिङ गर्दा पनि निकै डर लाग्थ्यो। त्यो डर कसरी व्यक्त गरुँ। मसँग कुनै शब्द नै छैन। अहिले कस्तो लाग्छ नि ? अहिले डर नै लाग्दैन। बिरामी सिरियस हुने पीपीर्ई नलगाएको बेला गाउनै लगाएर पनि वार्डमा पुगिरहेका हुन्छौं। सुरुसुरुमा कति समयसम्म डर लाग्यो ? वैशाखदेखि आइसोलेसनमा काम गर्न थाल्यौं। असोजसम्म पनि कोभिड वार्डमा काम गर्दा डर लाग्थ्यो। घरपरिवारबाट कस्तो प्रतिक्रिया आउँथ्यो ? घर परिवारबाट सपोर्ट त निरन्तर नै भइरह्यो। कोभिडको वार्डमा काम गर्छ भनेर मम्मी र ड्याडी अलि बढी चिन्ता गर्नुहुन्थ्यो। सम्झाउँथे दायित्व हो काम गर्नैपर्छ भनेर। सुरक्षाका विधि अपनाउँदा पनि तपाईलाई कोरोना संक्रमण भयो है ? वरिष्ठ हाडजोर्नी डा हरि सापकोटा संक्रमित भएर भर्ना हुने बेलामा मलाई पनि कोरोना भएको थियो। पोजेटिभ त भए तर कुनै लक्षण थिएनन्। गाह्रो भएन। ड्यूटी गरें। एकजना दाइ र एलिसा खड्का बहिनी हामी तीन जनाले उहाँलाई निकै केयर गरेका थियौं। उहाँलाई बचाउँछौं भनेर लागि परेका थियौं तर दुर्भाग्य उहाँको निधन भयो। नर्ससँग कुरुवाको कस्तो व्यवहार हुन्छ ? सुरुसुरुमा त धेरै कुरुवा हुुन्थेनन्। बिरामीलाई हेरेर बस्नुपथ्र्यो। बिरामी पनि त्यत्ति धेरै सिरियस पनि हुनुहुन्थेन। अहिले गम्भीर बिरामी बढेका छन्, कुरुवा पनि। कुरुवाहरू एग्रिसिभ देखिनुहुन्छ। त्यो ठाउँमा आफन्त वा परिवारको सदस्य कोही बिरामी भएर आएको भए डाक्टर र नर्सहरू छेउमै बसे निको हुन्थ्यो भन्ने हामीलाई पनि लाग्थ्यो होला। त्यही ठानेर कुरुवाको व्यवहारमा चित्त बुझाउँछौं। बेडको संख्या एकदमै धेरै छ। जति बिरामीलाई केयर गर्नुपर्ने हो, त्यत्ति केयर पनि गर्न सकिरहेका छैनौं। त्यसले पनि उहाँहरूलाई त्यस्तो लागेको हुनुपर्छ। कुरुवाहरुले स्वास्थ्यकर्मीलाई कुटपिट गर्ने, धम्काउने र दुव्र्यवहार गर्ने गरेका छन् । त्यो सहेर पनि काम गर्नु परेको छ । वार्डमा कसरी ड्यूटी गर्नुहुन्छ ? एक वर्षसम्म त एउटा वार्डमा तीन नर्सले मात्र काम गर्नुपथ्र्यो। निकै गाह्रो हुन्थ्यो। पानीसमेत खाने फुर्सद हुँदैनथ्यो। अहिले ४० जनालाई करारमा नियुक्त गरेपछि निकै सजिलो भएको छ। अहिले ६ जना हुन्छौं। दुई जना वार्डमा गएर आउँछौं। आराम गर्छौ। अर्को दुई जना जान्छौं। दुई जनाले रिपोर्ट बनाउने काम गछौं। चर्को गर्मी छ। पीपीर्ई लगाएर काम गर्दा गाह्रो हुँदैन ? नेपालगन्ज बढी गर्मी हुने ठाउँ हो। पीपीर्ई लगाएर कपडा निथ्रुक्क भिज्छ। निकै गाह्रो हुन्थ्यो। बाहिर निस्कँदा डिहाइड्रेसन भएर आफैं फेन्ट हुनेजस्तो हुन्थ्यो कतिपटक त। पीपीई लगाएर कति घण्टासम्म काम गर्नुपर्छ र ? ड्यूटी त ६ घण्टा नै हो। तर पनि हामी बिहान ८ बजे वार्डमा छिरेपछि काम नसकी निस्कँदैनौं। एक जनाले रिपोर्ट र रेकर्र्डको काम गर्नुपर्छ। दुई जनाभित्र वार्डमा गइसकेपछि कामै नभ्याइने हुन्थ्यो। कहिले एक बजे त कहिले डेढ बजे मात्र घर फर्कन्थ्यौं। पीपीई लगाएर तपाई बिरामी परेको फोटो भाइरल भयो। अन्नपूर्ण पोष्टको कभर फोटोको रूपमा प्रकाशित गरेका थियौं। खासमा त्यो दिन तपाईलाई के भएको थियो ? हाम्रो नाइट ड्यूटी थियो। वार्डमा जाँदा एकजनाको निधन भयो। त्यो केशलाई केयर गर्याैँ। त्यो दृश्यले अरू संक्रमितको सेचुरेसन डाउन हुनथाल्यो। अरू दुई जना पनि सिरियस हुनुभएको थियो। वार्डमा बसेर काम गर्दा बिहान भएको हामीलाई थाहै भएन। राति ८ बजे वार्डमा गएका बिहान ७ बजे मात्र बार्डबाट बाहिर निस्केका थियौं। त्यो दिन मलाई बिसञ्चो थियो। साथीले पेनकिलर लगाइदिनुभयो। आराम गरिरहेको बेलामा डाक्टर साबले फोटो खिच्नु भएछ। आँखैअगाडि धेरै जनाको निधन भएको देख्दा कस्तो हुन्छ ? दाङकी २३ वर्षकी नर्स अनिशा ओलीको निधन भयो। उहाँको मम्मी पनि एकदमै सिरियस भएर वार्डमै उपचार गराइरहनुभएको थियो। उहाँले पतिसँग गरेको संवाद सुन्दा मन थाम्नै सकिनँ। पीपीईभित्रै भक्कानो छुटेको थियो। यस्तो पीडा धेरै भएको छ। तपाईले निकै प्रयास गर्दा पनि बचाउन सकिएन भन्नुहुन्छ। तपाईहरू रहे मात्र सास रहन्छ होला भन्नुहुन्छ। कति कुराले आफैंलाई पिरोलिरहेको हुन्छ। संक्रमितको सेवा गर्न पाउनुलाई कसरी लिनुहुन्छ ? ज्यानलाई हत्केलामा राखेर जोखिमपूर्ण रूपमा काम गरेका छौं। हामीले केयर गरेको बिरामी निको भएर जाँदा भेट्न आउँछु भन्नुहुन्छ। त्यो बेला एकदमै खुसी लाग्छ। हाम्रो त पेशा नै सेवाको भयो। अहिलेको महामारीमा झन् खटिनु परेको छ। पेशा अँगाल्दा नै हाम्रो संकल्प हुन्छ, कर्तव्य र दायित्व जस्तोसुकै बेलामा पूरा गर्र्छु भनेका हुन्छौं। बिरामी र कुरुवाले गरेको प्रोत्साहनले गर्दा आफूलाई यो पेशामा लागेकोमा एकदम खुसी र गर्व लाग्छ। धेरै संक्रमितसँग कुरा गर्दा कसरी संक्रमण बिस्तार भइरहेको पाउनुभएको छ ? मास्क नलगाउने, स्यानीटाइज नगर्ने, दुरी मेन्टेन नगर्ने त छँदैछ। लापरबाहीले संक्रमण फैलिएको छ। संक्रमित व्यक्तिसँग क्लोज कन्ट्याक्टमा भएकालाई बढी भएको छ। संक्रमित नभएको परिवारमा कोरोना भनेको केही होइन भन्ने छ। कोरोना संक्रमित भएर गम्भीर भएकाहरूलाई मात्र कोरोना के हो भन्ने थाहा हुन्छ। अन्त्यमा, सर्वसाधारणलाई कोरोनाबाट जोगिन के सुझाव दिनुहुन्छ ? ससाना कुरामा ध्यान दिनुस्। सके घर बाहिर ननिस्कियौं। निस्कनै परे मास्क लगाउने, सेनिटाइज गर्ने, दुरी मेन्टेन गर्नुपर्छ। संक्रमितले पनि सुरुमा घरमै उपचार गरौं। त्यहाँ परिवारका सदस्यले मनोबल बढाउँछन्। औषधि सेवन र खानपिनबाट रोगप्रतिरोधात्मक क्षमता बढाउन सकिन्छ। अक्सिजनको अवस्था हेरेर मात्र अस्पताल आउनुस्। अस्पतालमा पनि भिड छ। यसरी सबैले सोचिदिने हो भने उपचारमा आउनेले पनि सुविधा पाउन सक्नुहुन्छ। सिधै अस्पताल आउँदा अर्को सिरियस बिरामी देखेर पनि धेरैको मनोबल खस्केको देखिन्छ। सुरक्षाका मापदण्ड पालना गरेर कोरोनाबाट आफू जोगिऔं। परिवार र समाजलाई पनि जोगाऔं।"
