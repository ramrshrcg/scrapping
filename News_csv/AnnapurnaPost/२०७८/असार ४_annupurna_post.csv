शीर्षक,विवरण
विपद्पूर्व नै सबै तयारी,"यस वर्ष मनसुनको सुरुआतमै बाढीपहिरोको असर एकैपटक १५ जिल्लामा देखियो। एकै दिन ६ जनाले ज्यान गुमाउँदा २७ जना बेपत्ता र ११ जना घाइते भए। धनजनको बढी क्षति सिन्धुपाल्चोक जिल्लाले भोग्नु पर्यो। अरबौंको भौतिक संरचना क्षणभरमै ध्वस्त भयो। मनसुन सुरु हुँदा नै बाढीपहिरोका कारण यतिको संख्यामा मृत्यु, बेपत्ता र घाइते हुनु अत्यन्त दुःखद् कुरा हो। अझै वर्षा जारी रहने र धेरै क्षति हुने सम्भावना भएको मौसमविद्ले बताइसकेका छन्। अधिक वर्षाका कारण ठूला नदीमा बाढी र पहाडी क्षेत्रमा पहिरोको उच्च सम्भावना सँगै जोखिम बढी छ। बाढीपहिरोबाट हुने क्षतिको सुरुआत बुधबारबाटै भइसकेको छ। असार पहिलो साता नै दर्जनौं जिल्ला बाढी, पहिरो र डुबानको चपेटामा परेका छन्। विपद् बाजा बजाएर आउँदैन तर अनुमान भने गर्न सकिन्छ। अझै प्राकृतिक विपद्को जोखिमको अध्ययन गर्ने र अनुमान गर्ने वैज्ञानिक संयन्त्र र संरचना नेपालमा पनि बनेका छन्। जसका कारण बाढी, पहिरोबाट कुन स्थान, कहिले, कति जोखिम ? भन्ने अड्कल गर्न असहज छैन। प्रत्येक वर्ष आउने बाढीपहिरोजस्ता प्राकृतिक विपद्को त समय सबैलाई ज्ञान छ। नेपालमा सबैभन्दा बढी जेठ महिनादेखि भदौअसोजसम्म वर्षासँगै आउने बाढीपहिरोले धनजनको क्षति पुयाएको तथ्यांक छ। यो समय प्राकृतिक विपद्बाट जोगिन सचेत बन्ने समय पनि हो। भौगोलिक संरचनाअनुसार हिमाल, पहाड र तराईका सबै क्षेत्रमा मानव समुदायको बसोवास रहेको छ। अधिकांश मानव बस्ती व्यवस्थित छैनन्। भीर, पहाड र खोलाकिनार सबै क्षेत्रमा मानव बस्ती छन्। अझै पछिल्लो समय खोला किनारलाई अतिक्रमण गरेर वा खोलालाई खुम्च्याएर घर निर्माण भएका छन् भने त्यहाँ पुग्न दर्जनौं स्थानमा जथाभावी डोजर चलाइएका छन्। ती अव्यवस्थित रूपमा रहेका बस्ती नै यो वर्षात्को समयमा उच्च जोखिममा परेका छन्। सिन्धुपाल्चोकको मेलम्चीमा इन्द्रावतीको बाढीमा परेको क्षेत्र पनि यसको एउटा ज्वलन्त उदाहरण हो। यस्तै सैयौं क्षेत्र नेपालमा छन्। अधिकांश खोलाकिनारमा रहेका बजार र बस्ती वर्षात्को समयमा वर्षेनि जोखिममा पर्ने गरेका छन् र क्षति पनि ठूलो आकारमा हुने गरेको छ। जब प्राकृतिक विपद् आउँछ, तब मात्रै यसको व्यवस्थापन र न्यूनीकरणका विषयमा बहस र छलफल हुन्छन्। ती बहस क्रमशः हिउँदयाम आएसँगै सेलाउँदै जान्छन्। बाढीपहिरोले क्षति पुर्याएपछि मात्रै उद्धारका लागि जनशक्ति व्यवस्थापन र राहतका लागि जुट्ने परम्परा नेपालमा स्थापित नै छ। तीन तहका सरकार बने पनि विपद््को पूर्वतयारी कसैसँग छैन। जेजतिसँग छ त्यो अपूर्ण छ। उद्धारका लागि जनशक्ति व्यवस्थापन र राहतका लागि कोष निर्माण गर्न स्थानीय र प्रदेशले नै सक्छन् र उनीहरूलाई अधिकार पनि छ। तर, अझै संघीय सरकारको मुख ताक्ने प्रवृत्ति नहट्दा उद्धारको पर्खाइमा रहेकाले हेर्दा हेर्दै ज्यान गुमाएको दृष्य देख्न र भोग्न नागरिक विवश छन्। अघिल्ला वर्षमा आएको पहिरो र बाढीबाट विस्थापितहरू अझै पालमुनि नै भेटिन्छन्। उनीहरूले दिगो व्यवस्थापनको त परको कुरा, एक वर्षमा पनि सामान्य राहत पाएका छैनन्। अप्ठ्यारोमा सरकार र सरकारहरूले आफू छु भन्ने अनुभूति देखाउन सक्नुपर्छ। सरकारले बनाउने योजना र बजेटमा पनि विपद् व्यवस्थापनका कुरा समेटिने गरेका छन्। यसलाई प्रदेश र स्थानीय तहले पनि पछ्याउँदै योजना सँगै बजेट छुट्याउँछन् पनि। तर, यी क्षेत्र र योजनालाई समयमा प्राथमिकता दिएर चुस्त नराख्दा विपद्का जोखिम र क्षतिमा कमि आएको छैन। विश्वमा भूकम्पीय जोखिमको दृष्टिले एघारौं र बाढीपहिरोको दृष्टिले नेपाल तिसौं स्थानमा छ। प्राकृतिक विपद् आउनुमा मानिसकै बढी भूमिका रहनेसमेत विभिन्न अध्ययनले देखाएका छन्। यो विषयमा सरकार, सरोकारवाला र सबै नागरिक सचेत बन्नुपर्छ। अहिले बाढीपहिरोबाट क्षति र विस्थापित हुने क्रम सुरु भइसकेको छ। यो अवस्थामा विपद्मा परेकालाई सरकारले समयमा उद्धार र राहतको व्यवस्थापन गर्दै विपद् न्यूनीकरणका लागि सबै तहले समयमा योजना बनाएर तयारी अवस्थामा रहनु नै उपयुक्त हुनेछ।"
अर्घाखाँचीमा धान रोप्ने चटारो (फोटोफिचर),सन्धिखर्क : अर्घाखाँचीका विभिन्न ठाउँमा धान रोप्ने चटारो सुरु भएको छ । विगतका वर्षमा खडेरीले धान रोप्न ढिलाइ हुने भएपनि यस वर्ष बेलैमा वर्षा भएपछि गाउँघरमा धान रोपाइँ सुरु भएको हो । अहिले जिल्लाका अधिकांश फाँटमा किसान बिहानदेखि नै धान रोपाइँमा व्यस्त हुने गरेका छन् । कोरोना महामारीका कारण काममा केही असहज भएपनि गाउँघरतिर रोपाइँ भने धमाधम सुरु भएको छ। किसानलाई धानबाली लगाउन र भित्र्याउन लकडाउनले कुनै रोकावट नगर्ने मन्त्रिपरिषद बैठकले यसअघि नै निर्णय गरेको छ। तस्बिरमा हेर्नुस् मालारानी ३ खनारको खजुने खोलास्थित खेतमा धान रोप्दै किसान।
चुरे रहे हिमाल रहन्छ,"घरनजिकै मनमोहक चुरे पहाड छ। अलि उत्तर आँखा तन्काइयो भने महाभारत पहाडमा आँखा पुग्छ। कात्तिकमंसिरतिर तराईबाटै सेताम्य हिमाल चम्किन्छन्, हीरा चम्केझैं।मधेसमै बसेर चुरे, पहाड र हिमाल देख्न पाउनु गौरवको कुरो हो। राजनीति खिचातानीले निरास भएको मन चुरे र महाभारत श्रृंखला हेर्न पाइरहँदा प्रफुल्ल हुन्छ। नेपाली हुनमा गर्व लाग्छ।कात्तिक महिनामा बिहानै झुल्किने घामले महोत्तरीको बर्दिबासबाट चम्किलोहिमाल देख्ने मौका मिल्छ। कात्तिक महिनामा आँगनबाटैदेखिने हिमाल र घरनजिकै रहेको चुरे दुवै नेपालीका जीवन र नेपालको संस्कृति हो तर अहिले दुवै संकटमा पर्दै गएको अनुभूति भइरहेछ। हिमाल, पहाड र तराईको भौगोलिक समिश्रणको रूप हो नेपाल।चुरेको दोहनले भने हिमालको सुन्दरता हराउन थालेको छ, हराभरा मधेस कुरूप बन्दै गएको छ। चुरे संरक्षणका सवालमा मधेसका मात्रै होइन, देशैभरका नागरिकको स्वर एक हुनु पर्छ तर त्यसो हुन सकेको छैन। आफ्नै आँगनबाट हिमालको चम्किलो अनुहारको दर्शन गर्न पाउँदा तराईवासीगौरवान्वित र पुलकित हुन्छौं नै पहाडमा रहेका नागरिकहरूलाई तराई झर्दा यहाँको समथर हरिया फाँटले पक्कै मन लोभ्याएको हुनु पर्छ। संसारको सबैभन्दा ठूलो चुचुरो हाम्रै देशमा छ, हामी नेपाली त्यही देशकासन्तान हौं। हिमाल हामी नेपालीको कहिले नझुक्ने शिर हो। हिमचुचुरो हाम्रो प्राकृतिक अमूल्य निधि हो।हिमाल, पहाड, तराई नेपाली जीवनको अंग हुन्। जुन सांस्कृतिक, प्राकृतिक र भौगौलिक रूपमा जोडिएको छ। तराईलाई हिमालले शितलता र पिउने पानी पठाउँछ। हामी तराईका फाँटमा अमृतले सिञ्चित गरेर हिमाल तथा पहाडमा बस्ने नेपाली दाजुभाइ तथा दिदीबहिनीलाई मिष्ठान भोजन गराउँछौं। हिमालले बहुमूल्य यार्सा गुम्बाजस्ता जडिबुटी पठाएर हामी बिरामी भए निको पार्ने औखती पठाउँछ। पहाडले स्याउ, सुन्तला, काफलजस्ता फलफूल दिएर तराईवासीलाई पौष्टिक आहार जुटाउँछ। पर्यटक लोभ्याउने मनोरम दृश्यलाई पहाडी वनजंगलले श्रृंगारेर राखेका छन्। बर्सेंनी तापक्रम बढ्दै गएको छ। तापक्रमले हिमालको हिउँ पग्लिने क्रम बढेको छ। देशको उत्तरतिर रहेका सेता हिमाल कहिलेसम्म रहलान् ? भन्ने प्रश्न उठिरहेको छ। विज्ञहरूका अनुसार विकसित र औद्योगिक देशहरूको बढ्दो हरितगृह ग्यास उत्सर्जनबाट नेपालका हिमालहरू संकटमा पर्दै गएका छन्।प्रदूषणले प्रत्येक वर्ष ००६ डिग्री सेल्सियसका दरले तापक्रम वृद्धि हुन थालेपछि हिमालहरू चाँडै कालापत्थरमा परिणत हुन सक्छन् भन्ने वैज्ञानिकहरूले चेतावनी दिइसकेका छन्। कुनै समय थियो, यता मधेसमा हातले जमिन खोस्रिँदा पानी रसाउँथ्यो। आज त्यो पानी एक सय २५ फिट हँुदै ४२५ फिट तल पुग्नु परेको छ। हालै प्रदेश २ सरकारले ल्याएको नीति तथा कार्यक्रममा चुरेलाई आफ्नो प्रदेशको सुरक्षा कवजको रूपमा लिएका छन्।हिमालको सुरक्षा कवचको चुरे र महाभारत पहाड छ। मधेसको लाइफलाइन चुरे, महाभारत र हिमाल हुन् तर यसको दोहन पनि विगतदेखि नै भइरहेको छ। महाभारतको दक्षिणतिरको चुरे पहाडको वन र खोलानाला तस्करको हातमा पुग्ने गरेको छ। यसको दोहन भयो भने हिमाल र तराईको समेत जीवन संकटमा पर्दैजाने निश्चित छ।नेपालमा बाढी, पहिरोको समस्या झन्, झन् विकराल बन्दै गएको छ।नेपालका हिमालहरू हिउँविहीन बन्दैछन्, तराईमा पानीको हाहाकार छ। हिमालको हिउँ किन पग्लँदै छ अनि मधेसमा किन पानी विलाउँदै छ ? प्रश्न चौतर्फी उठिरहेका छन्। हिमालमा हिउँ हराउनु र मधेसमा पानी बिलाउनु सँगै भइरहेको छ। यसो हुनुको मुख्यकारण चुरेका वन, प्राकृतिक स्रोतको अत्याधिक दोहन हुनु नै हो। जसले गर्दा समयमा पानी नपर्नु, पानी परेपछि ठूलै पर्नूअनि तापक्रम ह्वातै बढ्नु सबै समस्याका विषय हुन्। त्यसले गर्दा हिमालमा हिउँ हराउँदै छ, मधेसमा बाढीले डुबाउँछ। चुरे रहेन भने मधेस रहँदैन अनि सेताम्य हिमाल कालापत्थरको थुप्रोमा परिणत हुने छ। पानी हाम्रो सभ्यता हो।पानी हिमालले दिन्छ। चुरे संरक्षणले मात्रै यो सभ्यता बाँच्छ। कुनै पनि कारण वा बहानामाहामीले हाम्रो सभ्यता चौपट्टपार्नु हुँदैन। भोजन नभएपनि केही दिन बाँच्न सक्छौं तर पानी नभए एकछिनमै प्याकप्याक हुन्छौं। बालुवा, गिट्टी, ढुंगा उत्खननले चुरे पनि मासिँदै गएको छ भने त्यहाँ रहेको पानीको मुहान पनि नासिँदैं गएको छ। प्राकृतिक दोहनले पर्यावरणसँगै सामाजिक तथा आर्थिक क्षेत्रलाई पनि चपेटामा पारेको छ। चुरेमा गरिने दोहन रोकिएन भनेमधेस मरुभूमीकरण हुन्छ। अहिले नै खानेपानीको मुहान सुक्ने समस्या विकराल बन्दै गएको छ। नेपालको उन्नति,प्रगति र समृद्धि चुरे संरक्षणबिना सम्भव छैन।त्यसैले सामाजिक, सांस्कृतिक, आर्थिक र वातावरणीय हिसाबले पनि चुरेलाई हिमाल, पहाड र तराईवासी सबै मिलेर बचाउनु पर्छ। चुरे रहे मधेस रहन्छ, सगरमाथामा हिउँ रहन्छ अनि हिउँ रहेनेपालीको पहिचान विश्वमा रहन्छ। देशमा राजनीतक अस्थिरता भएको बेला प्रकृतिमाथि प्रहार भएको विगतमा देखिएकै हो। वर्षाभएपछि साउन, भदौ र असोजमा पानीका मूलहरू फुट्छन्। त्यहाँबाटचुरेवासीहरू प्यास मेटाउँछन्। बाँकी ९ महिना चुरेमा बसोबास गर्नेहरूपिउने पानीको चरम अभाव खेप्छन्। चुरेबाट बालुवा, गिटी, ढुंगाको दोहन भएपछि तराईका ३६ जिल्लामा खानेपानीको मुहान सुक्दै गएको छ। ईनार, चपाकल, नदी, दहहरू पानीविहीन बन्दै गएका छन्। बालुवा, गिटी, ढुंगा, माटोले चुरे पहाड बनेको छ। यसको स्वरूप भुसभुसे छ।भीरमा बाख्रा कुद्दा पनि सुख्खा पहिरो खस्छ। त्यसैले चुरेलाई सम्वेदनशील क्षेत्र भन्दै सरकारले २०७२ सालमा संरक्षित क्षेत्र घोषणा गर्यो। चुरेमा चाप परेपछि वातावरण सन्तुलन खलबलिएको छ। केही लोभीपापीहरूको हर्कतले चुरे विनास हुँदै सिंगो मधेसमा बाढी, डुबानजस्ता प्राकृतिक प्रकोपको त्रासमाबाँचिरहनु पर्नेछ। चुरेमा देखिएको घाउ अझै निको भएको छैन। थप उत्खनन गरियो भने चुरेको मुटु छियाछिया बन्ने विज्ञहरूले चिन्ता जनाएका छन्।अवैध उत्खनन र चुरे क्षेत्रको वन फडानीले मधेस मरुभूमिकरण हुने खतरा बढ्दो छ। चुरे दोहनले देशको सांस्कृतिक, सामाजिक, राष्ट्रिय एकताको पहिचानमा असर पनि असर पुर्याइरहेको छ। तराई भनेको आधा नेपाल हो। नेपालको जनगणना २०६८ अनुसार एक करोड ४७ लाख ४८ हजार ६ सय ७२ जना मानिसहरू चुरेको काखमा फैलिएको मधेसमा बसोबास गर्छन्।अन्न, पानी, प्राणवायु, जडिबुटी, फलफूल, कन्दमूललगायत सबै चिजवस्तु उनीहरू चुरेबाटै उपभोग गर्छन्। चुरेले मानवलाई वातावरणीय सेवा दिन्छ, जस्तै, पिउने पानीदेखि स्वच्छ हावासम्म। केही पक्षले नेपालका नदीजन्य पदार्थलाई सेतो सुन भन्दै दोहनको नीति ल्याएका छन्। माफियाहरूले डोजर चलाएर पहिले नै चुरेमा गम्भीर घाउ बनाइसकेका छन्। देशको जीवनरेखा मानिने चुरेको विनाश लीलाले मधेसको जीवन घर न घाटको हुने गरेको छ। हिउँदमा पिउने पानीको हाहाकार, वर्षा लागेपछि बाढीको वितण्डाको समस्या क्यान्सरझैं बल्झिँदै गएको छ।नेपालको उन्नति,प्रगति र समृद्धि चुरे संरक्षणबिना सम्भव छैन। त्यसैले सामाजिक, सांस्कृतिक, आर्थिक र वातावरणीय हिसाबले पनि चुरेलाई हिमाल, पहाड र तराईवासी सबै मिलेर बचाउनु पर्छ। चुरे रहे मधेस रहन्छ, सगरमाथामा हिउँ रहन्छ अनि हिउँ रहेनेपालीको पहिचान विश्वमा रहन्छ।यसले सामाजिक सद्भावको कडीलाई झन् बलियो बनाउँछ।हराभरा तराई र सेताम्य हिमाल भावी पुस्तालाई उपहारको रूपमा नासो दिनलाई पनि चुरे संरक्षण गर्नुको विकल्प छैन। चुरेको माटो चुरेलाई, सफापानी सबैलाई नारा सार्थक बनाउनै पर्छ।"
बाढी प्रभावित क्षेत्रमा प्रकोपको जोखिम,"काठमाडौं : बाढी पहिरो र डुबानका चपेटामा परेका १५ भन्दा बढी जिल्लामा पानीजन्य एवं स्वासप्रस्वाससम्बन्धी रोग संक्रमणको जोखिम रहेकाले सजग रहन विज्ञहरूले सुझाएका छन्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुनका अनुसार बाढी पहिरोपछि पानीजन्य र स्वासप्रस्वासजन्य समस्या देखिन सक्ने बताए। सामूहिक बसाइका क्रममा स्वास्थ्य मापदण्ड नअपनाउँदा कोरोना संक्रमण, रुघाखोकीको जोखिम हुन्छ। त्यस्तै सरसफाइको कमीले पानीजन्य रोगको डर उत्तिकै डर छ, डा पुनले भने। बाढी पहिरो र डुबान क्षेत्रमा पानीको गुणस्तर र स्वच्छतातर्फ ध्यान दिन नसकिएको उनले बताए। पानीको स्रोत दूषित हुँदा झाडापखाला, आउँ, टाइफाइड, हैजा, भाइरल हेपाटाइटिस एलगायत पानीजन्य सरुवा रोगको जोखिम बढ्ने डा पुनको भनाइ छ। उनका अनुसार विस्थापितहरूको एकै ठाउँमा सामूहिक बसाइ भएका बेला स्वास्थ्य मापदण्ड पालना नहुने र सरसफाइको कमीले रोगहरू निम्तिन्छन्। विस्थापित भएका पीडित परिवारलाई सुरक्षित स्थानमा सारी तत्काल अस्थायी व्यवस्थापन गरिएको गृह मन्त्रालयले जनाएको छ। मन्त्रालयका प्रवक्ता जनकराज दाहालका अनुसार सिन्धुपाल्चोक, मनाङ, लमजुङ, पाल्पा, स्याङ्जा, बाजुरा, गोरखा अर्घाखाँची, कास्की, प्युठान, पर्वत म्याग्दी, डोटीलगायतका जिल्ला बढी प्रभावित भएका छन्। स्वास्थ्य तथा जनसंख्या मन्त्रालयले उद्धार तथा राहत कार्यमा जुट्दा जनस्वास्थ्य मापदण्ड पालना गर्न र सफा पिउने पानीको प्रबन्ध गर्न अनुरोध गरेको छ। विषम परिस्थितिमा घाइते, संक्रमित तथा प्रभावितहरूको उपचारका लागि आवश्यक सबै प्रबन्ध मिलाउने कार्य भइरहेको मन्त्रालयले जनाएको छ। मन्त्रालयका सहप्रवक्ता डा समीरकुमार अधिकारीले बिहीबार प्रेस विज्ञप्ति जारी गर्दै बाढी पहिरोको जोखिमसँगै कोरोना भाइरसको संक्रमण, पानीजन्य रोगहरू, लामखुट्टेले ल्याउने रोगहरूका साथै सरसफाइसम्बन्धी जनस्वास्थ्यका समस्याहरू बढ्नेतर्फ सजग रहनुपर्नेमा जोड दिइएको छ। उपयुक्त गासबासको व्यवस्थासँगै लामखुट्टेको टोकाइबाट बच्ने उपायहरूमा ध्यान दिन विज्ञप्तिमार्फत भनिएको छ। स्वास्थ्य सुरक्षाका लागि आवश्यक औषधि, उपकरण र स्वास्थ्यकर्मी व्यवस्थापनका लागि स्थानीय जिल्ला स्वास्थ्य कार्यालय, प्रदेशका सम्बन्धित निकायहरूमार्फत स्वास्थ्य आपतकालीन केन्द्रहरूले समन्वयको व्यवस्था गरिरहेकाले सुरक्षित रहन स्वास्थ्य मन्त्रालयले अनुरोध गरेको छ।"
"संघीयता अवान्छित गर्भको बच्चा हो, यसलाई नेताहरुले बेसाहारा बनाए","पोखरा : गण्डकी प्रदेशका पूर्वमुख्यमन्त्री पृथ्वीसुब्बा गुरुङले संघीयतालाई नेताहरुले बेसाहारा बनाएको आरोप लगाएका छन्। शुक्रबार गण्डकी प्रदेशसभामा मुख्यमन्त्री कृष्णचन्द्र नेपाली पोखरेलले राखेको विश्वासको मत लिने प्रस्तावमाथिको छलफलमा सहभागी हुँदै गुरुङले यस्तो बताएका हुन्। प्रदेश २ का मुख्यमन्त्रीले बारम्बार संघीयतालाई अवान्छित गर्भबाट जन्मिएको बच्चा भनेको सम्झना गर्दै गुरुङले नेताहरुले त्यस्तै त्यस्तै बनाएको आरोप लगाएका हुन्। प्रदेशसभामा संघीयताको प्रभावकारीता र काठमाडौंले संघीयताप्रति गरेको व्यवहारको विषयमा लामो व्याख्या गरेका नेता गुरुङले संघीयता हुर्काउने बाबुआमा नै नभएको बताए। प्रदेश नम्बर २ को मुख्यमन्त्रीले भन्नुहुन्थ्यो, यो संघीयता अवान्छित गर्भाधानबाट जन्मिएको बच्चा हो, यो बेसाहारा भयो। यसलाई हुर्काउने बाबुआमा नै भएन भनेर बारम्बार भन्नुहुन्थ्यो, गुरुङले भने, हो संघीयतालाई त्यस्तै त्यस्तै बनाएको हो हाम्रा नेताहरुले। उनले काठमाडौंले प्रदेशलाई डमरु मात्र बनाएकोसमेत आरोप लगाए। उनले काठमाडौंमा बसेर संघीयताको विषयमा चर्को कुरा गर्ने तर भूमिका नखेल्ने प्रवृत्ति देखिएको भन्दै आक्रोश व्यक्त गरे। संघीयता कार्यान्वयनमा काठमाडौंका नेताहरुको मानसिकतामै समस्या रहेको भन्दै उनले संघीयता कार्यान्वयनमा गण्डकी प्रदेशले मुख्य भूमिका निर्वाह गर्नुपर्नेमा जोड दिए। उनले शासकीय क्षमता र सिस्टमविरुद्ध लागेमा त्यसको डटेर प्रतिवाद गर्ने चेतावनी दिएका छन्। संघीयता बलियो बनाउन सरकार डटेर लागेमा एमालेले सरकारलाई सहयोग गर्ने प्रतिवद्धतासमेत गुरुङले जनाएका छन्। संघीयतालाई बलियो बनाउन यो सरकार डटेर लाग्छ भने एमाले हरहमेसा सहयोग गर्न तयार छ, गुरुङले भने। अविश्वास प्रस्तावमाथिको छलफलपछि गण्डकी प्रदेशसभाको बैठक ३० मिनेटको लागि स्थगित भएको छ ।"
गण्डकीका मुख्यमन्त्रीले पाए विश्वासको मत,"पोखरा : गण्डकी प्रदेशका मुख्यमन्त्री कृष्णचन्द्र नेपाली पोखरेल प्रदेशसभाबाट विश्वासको मत पाएका छन् । मुख्यमन्त्री नियुक्त भएको ६ दिनपछि पोखरेलले प्रदेशसभाबाट विश्वासको मत पाएका हुन् । उपस्थित ५८ जनामध्ये पोखरेलको पक्षमा ३१ ले मत पर्यो भने विपक्षमा २७ मत पर्यो । सभामुख नेत्रनाथ अधिकारीले मुख्यमन्त्री पोखरेलले प्रस्तावको पक्षमा ३१ मत परेको र उक्त संख्या हाल प्रदेश सभामा कायम रहेका सदस्य संख्याको बहुमत रहेको घोषणा गरे। छलफलमा मुख्यमन्त्री पोखरेलले राजनीतिक स्थायित्वका लागि आफूलाई विश्वासको मत दिन आग्रह गरेका थिए। उनी २९ जेठमा पोखरेल मुख्यमन्त्री नियुक्त भएका हुन् । प्रदेश सभाको सबैभन्दा ठूलो दलको नेताको हैसियतमा २९ वैशाखमा मुख्यमन्त्री नियुक्त पृथ्वीसुब्बा गुरुङले २७ वैशाखमा मागेको विश्वासको मत पाउन असफल भएपछि पोखरेल २९ जेठमा मुख्यमन्त्री नियुक्त भएका हुन् । नेपालको संविधान धारा १६८ को ५ अनुसार नियुक्त मुख्यमन्त्रीले ३० दिनभित्र विश्वासको मत लिनुपर्ने प्रावधान छ। सोही अनुसार पोखरेलले शुक्रबार विश्वासको मत लिएका हुन्। ६० सदस्यीय गण्डकी प्रदेश सभामा नेपाली कांग्रेसका १५, माओवादी केन्द्रका ११, जनमोर्चाका २, जनता समाजवादी पार्टीका २ र स्वतन्त्र सांसद १ छन्। ४ दल र १ स्वतन्त्र गरी सरकारका पक्षमा ३१ मत जुटेको हो। सभामुखले मत हाल्न पाउँदैनन्। उता प्रमुख प्रतिपक्षी दल एमालेसँग आफ्नो पार्टीको मात्रै २७ सांसद छन्। राष्ट्रिय जनमोर्चाका कृष्ण थापाको सांसद पद पनि उनकै पार्टीले कारबाही गरेपछि गुमेका कारण अहिले प्रदेश सभामा ५९ सदस्य कामय छ। मुख्यमन्त्री पोखरेलले २९ गते नै ५ सदस्यीय मन्त्रिमण्डल गठन गरेका थिए। कांग्रेसबाट कुमार खड्का, माओवादीबाट मधुमाया अधिकारी गुरुङ, जनता समाजवादीबाट हरिशरण आचार्य र स्वतन्त्र सांसद राजीव गुरुङ मन्त्री भएका थिए। उनीहरु सबै बिना विभागीय मन्त्रीका रुपमा सपथ खाएका थिए। बाँकी मन्त्री र मन्त्रालयको टुंगो अब सहमतिका आधारमा गरिने सरकारका प्रवक्ता कुमार खड्काले बताए। मुख्यमन्त्री पोखरेलले प्रदेश सभाको शुक्रबार बसेको पहिलो बैठकमा विश्वासको मत सम्बन्धी प्रस्ताव टेबल गरेका थिए। प्रस्ताव टेबल गर्दै उनले स्थापनाको छोटो अवधिमा नीति तथा कार्यक्रम, बजेट ल्याएको सरकारले जनताका आवश्यकता सम्बोधन हुने गरी काम थालेको उनले बताए। राजनीतिक स्थिरता कायम गर्दै प्रदेश सभालाई विघटनको दुर्घटनाबाट बचाउन उनले यो सरकारलाई विश्वासको मत दिन आवश्यक रहेको भनाइ राखे। छलफलमा निवर्तमान मुख्यमन्त्री एवं प्रमुख प्रतिपक्षी दलका नेता पृथ्वीसुब्बा गुरुङले संघीयता कार्यान्वयनका लागि सरकारले काम गर्दै गए आफ्नो जहिले पनि समर्थन रहने बताए। लोकतान्त्रिक आन्दोलनमा निरन्तरको सहभागिता र निष्ठाको राजनीतिमा लागेका कृष्णचन्द्र नेपाली नेतृत्वको सरकारले मत दिन्न भन्न आफूलाई असजिलो लागे पनि अहिलेको अवस्थामा सरकारलाई एमालेले समर्थन गर्न नसक्ने भनाइ राखे। छलफलमा एमालेका मायानाथ अधिकारी, कांग्रेसका विष्णु लामिछाने, ओमकला गौतम, माओवादीका रामजी बराल जीवन, जसपाका धनमाया लामा पोखरेल, एमालेका कृष्णबहादुर थापा, मिना गुरुङ, मनबहादुर गुरुङ, धनञ्जय दवाडी, जनमोर्चाकी पियारी थापाले भाग लिएका थिए।"
विश्वासको मत लिँदै गण्डकीका मुख्यमन्त्री (लाइभ),"पोखरा : ६ दिनअघि मुख्यमन्त्री नियुक्त नेपाली कांग्रेस संसदीय दलका नेता कृष्णचन्द्र नेपाली पोखरेलले गण्डकी प्रदेश सभामा विश्वासको मत सम्बन्धी प्रस्ताव पेस गरेका छन्। अहिले उनको प्रस्तावमाथि छलफल भइरहेको छ। मुख्यमन्त्री पोखरेलले राजनीतिक स्थायित्वका लागि आफूलाई विश्वासको मत दिन आग्रह गरे। उनी २९ जेठमा पोखरेल मुख्यमन्त्री नियुक्त भएका थिए। प्रदेश सभाको सबैभन्दा ठूलो दलको नेताको हैसियतमा २९ वैशाखमा मुख्यमन्त्री नियुक्त पृथ्वीसुब्बा गुरुङले २७ वैशाखमा मागेको विश्वासको मत पाउन असफल भएपछि पोखरेल २९ जेठमा मुख्यमन्त्री नियुक्त भएका थिए। नेपालको संविधान धारा १६८ को ५ अनुसार नियुक्त मुख्यमन्त्रीले ३० दिनभित्र विश्वासको मत लिनुपर्ने प्रावधान छ। सोही अनुसार पोखरेलले आज विश्वासको मत लिन लागेका हुन्। ६० सदस्यीय गण्डकी प्रदेश सभामा पोखरेल सरकारलाई ३१ सांसदको समर्थन छ। नेपाली कांग्रेसका १५, माओवादी केन्द्रका ११ (सभामुखबाहेक), जनमोर्चाका २, जनता समाजवादी पार्टीका २ र स्वतन्त्र सांसद १ छन्। प्रमुख प्रतिपक्षी दल एमालेका २७ सांसद छन्। लाइभ"
कांग्रेस महाधिवेशन : क्रियाशील सदस्यता नवीकरण गर्न म्याद थप,"काठमाडौं : नेपाली कांग्रेसले नवीकरण गर्न छुट भएका क्रियाशील सदस्यहरुलाई पुनः नवीकरण गर्ने मौका दिएको छ। केन्द्रीय क्रियाशील सदस्यता छानविन समितिले ७७ वटै जिल्लालाई परिपत्र गर्दै असार ९ गतेभित्र छुट भएका क्रियाशील सदस्यता नवीकरण गरी त्यसको विवरण पठाउन निर्देशन दिएको हो। कांग्रेसको महाधिवेशन आगामी भदौ १६ देखि १९ गतेसम्म हुँदैछ। बिहीबारबाट सुरु भएको केन्द्रीय समितिको बैठक शुक्रबार दिउँसो १ बजे पनि बस्दैछ। बैठकपछि जारी विज्ञप्तिमा भनिएको छ,नेपाली कांग्रेस केन्द्रीय कार्यसमिति समक्ष केन्द्रीय निर्वाचन समितिबाट चैत्र १३, २०७७ मा प्रस्तुत प्रतिवेदन अनुसार सप्तरी, धनुषा, सर्लाही, बाँके, सिरहा, बारा तथा पर्सा जिल्ला समेतको स्थानीय तह संगठन पुर्नसंरचनाको समायोजन गरिएकोमा, समायोजनको निर्णय उपर केही उजुरी र गुनासाहरु प्राप्त भएको र सो उजुरी तथा गुनासाहरुको निर्णय गरिसक्दा समेत निर्देशिका बमोजिम भएन भनी पटकपटक समिति समक्ष उजुरी तथा गुनासाहरु आएको र त्यस्ता उजुरी र गुनासाहरु केन्द्रीय निर्वाचन समितिबाट केन्द्रीय कार्यसमितिमा प्रतिवेदन सहित पठाइएकोमा, माथि उल्लेखित जिल्ला समेतको पार्टी अन्तरिम संरचना समायोजन सम्बन्धी उजुरी र गुनासाहरुको नेपाली कांग्रेस स्थानीय तह संगठन पुनर्संरचना अन्तरिम निर्देशिका २०७६ बमोजिम नभएको सन्दर्भमा सोही निर्देशिका बमोजिम हुने गरी २०७८ आषाढ १० गतेभित्र केन्द्रीय निर्वाचन समितिले नै टुंगो लगाई पार्टी समक्ष पेश गर्ने। बैठकले बाढी पहिरोको पूर्व अनुमान दृष्टिगत गर्दै देशभर सबैलाई सजग भएर यसको सामना गर्न, उद्धार र राहतको कार्यमा संलग्न हुन आव्हान गर्दै सरकारका तीनवटै तहहरुलाई आवश्यक समन्वय र व्यवस्थित योजनाका साथ सम्पूर्ण तयारीमा जुटन आग्रह गरेको छ। यसैगरी वाग्मती प्रदेश सभा सदस्य मा नरोत्तम वैद्यले जेष्ठ २८ गते प्रदेश सभामा दिएको अभिव्यक्ति अमर्यादित भएको भन्दै फिर्ता लिन निर्देशन दिएको र फिर्ता लिई जेष्ठ २९ गतेको प्रदेश सभा बैठकमा संसदको रेकर्डबाट हटाउन माग भएपनि प्रदेश सभा सदस्य विरुद्ध उजुरी लिई कारवाहीको प्रक्रिया अगाडि बढाउनु प्रदेश सभाको विशेषाधिकार विरुद्ध हो, संविधान विपरित हो भन्ने कांग्रेसको ठहर छ। बैठकमा केन्द्रीय सदस्य कृष्णप्रसाद सिटौला, महेश आचार्य, ज्ञानेन्द्रबहादुर कार्की, दिलेन्द्रप्रसाद बडू, उमाकान्त चौधरी, शंकर भण्डारी, गगनकुमार थापा, कल्याणकुमार गुरुङ, मोहनबहादुर बस्नेत, रमेश लेखक, शिवप्रसाद हुमागाँइ र डा टिएनयोगीले आफ्नो धारणा राखेका थिए। यस्तो छ बैठकको निर्णय नेपाली कांग्रेसका सभापति शेरबहादुर देउवाको सभापतित्वमा केन्द्रीय कार्यालय, वीपी स्मृति भवन, वीपी नगर, ललितपुरमा आज बसेको केन्द्रीय कार्यसमितिको बैठकमा महामन्त्री पूर्णबहादुर खड्काले पार्टीको चौधौं महाधिवेशनको संशोधित कार्यतालिका लगायत विभिन्न प्रस्ताव प्रस्तुत गर्नु भएको थियो। बैठकले देहायका प्रस्ताव पारित गरेको छ (१) बाढी पहिरो सम्बन्धमा विगत केही दिनदेखि परेको अविरल वर्षाका कारण सिन्धुपाल्चोक मनाङ, गोरखा, बाजुरा, पाल्पा, प्यूठान, अर्घाखाँची, डोटी, जाजरकोट, ताप्लेजुङ्ग लगायतका विभिन्न जिल्लाहरुमा बाढी पहिरोले ठूलो जनधनको क्षति भएको छ। सिन्धुपाल्चोक जिल्लामा ६ जना, बाजुरा, कास्की, पाल्पा र डोटीमा एकएक जनाको मृत्यु भएको छ भने सिन्धुपाल्चोकमा १७, जाजरकोटमा ७, बाजुरा, प्यूठान, गोरखा र अर्घाखाँचीमा एकएक जना वेपत्ता भएका छन्। बाढी पहिरोपछिको विपद केन्द्रीत खोज तथा उद्धार कार्य जारि रहेकाले मृतक तथा वेपत्ताको संख्या अझै वढन सक्ने अवस्था रहेको छ। विपतमा परी ११ जना घाइते भएका छन्। यस दुःखद घडीमा मृतकहरुप्रति हार्दिक श्रद्धाञ्जली व्यक्त गर्दै परिवारजनमा गहिरो समवेदना तथा घाईतेहरुको शिघ्र स्वास्थ्यलाभको यो बैठक कामना गर्दछ। हालसम्मको विवरण अनुसार ८९ घरआवास लगायत भौतिक संरचनामा बाढी पहिरोबाट पूर्ण र २६ वटामा आंशिक क्षति पुगेको छ। प्रकोपबाट सार्वजनिक, निजी तथा जलविद्युत आयोजनाका संरचना पनि नष्ट भएका छन्। वर्षा पछि आएको बाढीले १६५ वटा घर डुवानमा परेका छन्। विभिन्न स्थानलाई जोड्ने पक्कीपुल, झोलुङ्गेपुल बगाएको छ, सडक मार्ग समेत क्षतिग्रस्त भएर आवागमन अवरुद्ध भएको छ। हजारौंको संख्यामा मानिसहरु विस्थापित भएका छन्। नागरिकको जनजीवन अस्तव्यस्त भएको छ। हरेक वर्षायाममा आउने यस प्रकारको विपत्तिवाट जोगिन पूर्व तयारीमा जुटनु पर्ने सरकार गैर जिम्मेवार र असंवेदनशील हुनुले यस्तो दुःखद नियतिको शिकार सिंगो मुलुक र नागरिकहरु हुनु परेको छ। यस विषम परिस्थितिमा हराएकाहरुको खोजी, उद्धार, घाईतेहरुको उपचार र विस्थापित भएका मानिसहरुलाई सुरक्षित स्थल तर्फ स्थानान्तरण गर्न र राहत कार्यमा जिम्मेदारीपूर्वक युद्धस्तरमा जुट्न सरकारको गम्भीरतापूर्वक ध्यानाकर्षण गरिन्छ। बाढी पहिरोको जोखिम आगामी दिनमा थप वढन सक्ने पूर्व अनुमान दृष्टिगत गर्दै देशभर सबैलाई सजग भएर यसको सामना गर्न तथा हाम्रो स्थानीय पार्टी पंक्तिलाई सकृयतापूर्वक उद्धार र राहतको कार्यमा संलग्न हुन आव्हान गर्दै सरकारका तीनवटै तहहरुलाई आवश्यक समन्वय र व्यवस्थित योजनाका साथ सम्पूर्ण तयारीमा जुटन आग्रह गरिन्छ। (२) कोभिड१९ सम्बन्धमा सरकारको चरम लापरवाही र सत्ता केन्द्रीत राजनीतिका कारण देश चौतर्फी संकटमा परेको छ। कोभिड१९ को महामारीको रोकथाम र उपचारलाई युद्ध स्तरमा लाग्नु पर्नेमा यस महामारीलाई सत्ता सुरक्षा कवचको रुपमा सरकारले प्रयोग गर्दैछ। कोभिड१९ को रोकथाम र उपचारमा सक्रिय हुन निरन्तर खबरदारीका वावजुद सरकारले यसलाई प्राथमिकतामा राखेन। संक्रमण बढ्दै जाँदा सरकारले फेरि लकडाउनको सहारा लिन पर्यो। यसले निम्न वर्गका नागरिकहरु खासगरी श्रमजीवी वर्ग दैनिक जीवन निर्वाह गर्न नसक्ने अवस्थामा पुगेका छन्। संक्रमितहरुको उपचारमा पहुँचको समस्या र पहुँचमा पुगेकाहरुलाई चर्को उपचारको खर्चको समस्या पनि भयावह छ। नेपाली कांग्रेस सरकारसँग फेरि पनि कोभिड१९ संक्रमणको रोकथाम र उपचारमा गम्भीर हुन माग गर्दछ। साथै, लकडाउनका कारण आर्थिक संकटमा परेका निम्न वर्ग र श्रमिकहरुलाई तत्काल राहतको व्यवस्था गर्न माग गर्दछ। बन्दका कारण साना, मझौला व्यवसायीहरुले भोग्न परेको मर्कालाई ध्यानमा राखी व्याजदरमा राहत, भाडामा राहत सहयोग तथा पुर्नकर्जाको व्यवस्था सुनिश्चित गर्न पनि माग गर्दछ। समग्रमा नेपाली कांग्रेसले गत समयमा कोभिड१९ को रोकथाम, उपचार र राहतका सम्बन्धमा वुँदागत रुपमा उठाउँदै आएका सार्वजनिक सरोकारका विषयहरुप्रति गम्भीर हुन सरकारसँग माग गर्दछ। कोभिड१९ संक्रमण रोक्ने भरपर्दो उपाय खोप नै हो तर सरकारको अर्कमण्यता र स्वार्थका कारण आम जनतालाई खोप पुर्याउने काम असम्भव भएको छ। पहिलो खोप पाउनेहरुले समेत दोस्रो खोप नपाउँदा पहिलो खोपको प्रभाव पनि निष्प्रभावी बन्दैछ। नेपाली कांग्रेस फेरि पनि सरकारलाई आम नेपाली जनतालाई खोपको सुनिश्चितता गर्न माग गर्दछ। नेपाली कांग्रेस मित्रराष्ट्रहरुले गरेको अन्तर्राष्ट्रिय खोप सहयोगको घोषणालाई स्वागत गर्दै नेपालमा संक्रमणको स्थितिलाई ध्यानमा राखी जतिसक्दो खोप सहयोग उपलब्ध गराउन पनि अनुरोध गर्दछ। नेपाली कांग्रेसको आह्वानमा देशभरि केन्द्रदेखि जिल्ला, क्षेत्र र गाउँनगर वडा तहसम्मका संरचनाहरु, विदेश स्थित नेपाली जनसम्पर्क समितिहरु, नेपाली कांग्रेसका शुभचिन्तक, समर्थक सबैलाई कोभिड१९ रोकथाम, उपचार र राहतमा सक्रिय सहयोगका लागि धन्यवाद दिन चाहन्छ। साथै, यस कार्यमा आगामी दिनहरुमा पनि सक्रिय सहभागिताको अपेक्षा गर्दछ। (३) नेपाली कांग्रेस केन्द्रीय कार्यसमिति समक्ष केन्द्रीय निर्वाचन समितिबाट चैत्र १३, २०७७ मा प्रस्तुत प्रतिवेदन अनुसार सप्तरी, धनुषा, सर्लाही, बाँके, सिरहा, बारा तथा पर्सा जिल्ला समेतको स्थानीय तह संगठन पुर्नसंरचनाको समायोजन गरिएकोमा, समायोजनको निर्णय उपर केही उजुरी र गुनासाहरु प्राप्त भएको र सो उजुरी तथा गुनासाहरुको निर्णय गरिसक्दा समेत निर्देशिका बमोजिम भएन भनी पटकपटक समिति समक्ष उजुरी तथा गुनासाहरु आएको र त्यस्ता उजुरी र गुनासाहरु केन्द्रीय निर्वाचन समितिबाट केन्द्रीय कार्यसमितिमा प्रतिवेदन सहित पठाइएकोमा, माथि उल्लेखित जिल्ला समेतको पार्टी अन्तरिम संरचना समायोजन सम्बन्धी उजुरी र गुनासाहरुको नेपाली कांग्रेस स्थानीय तह संगठन पुनर्संरचना अन्तरिम निर्देशिका २०७६ बमोजिम नभएको सन्दर्भमा सोही निर्देशिका बमोजिम हुने गरी २०७८ आषाढ १० गतेभित्र केन्द्रीय निर्वाचन समितिले नै टुंगो लगाई पार्टी समक्ष पेश गर्ने। (४) नेपाली जनसम्पर्क समिति इजरायलबाट पार्टीको विधान र नियमावली अनुसार क्रियाशील सदस्यताको नामावली, सदस्यता शुल्क र कार्यसमितिको निर्णय लगायतका आवश्यक कागजात सहित पेश हुन आएकोले क्रियाशील सदस्यता स्वीकृत गर्ने। (५) वाग्मती प्रदेश सभा सदस्य मा नरोत्तम वैद्यले जेष्ठ २८ गते प्रदेश सभामा दिएको अभिव्यक्ति अमर्यादित भएको भन्दै नेपाली कांग्रेस र नेपाली कांग्रेस संसदीय दल वाग्मती प्रदेशले, तत्काल आफ्नो अभिव्यक्ति फिर्ता लिन मा नरोत्तम वैद्यलाई निर्देशन दिएको र सोही अनुरुप मा नरोत्तम वैद्यले आफूले बोलेको कुरा फिर्ता लिई जेष्ठ २९ गतेको प्रदेश सभा बैठकमा संसदको रेकर्डबाट हटाउन माग गर्नु भएको थियो। त्यस पश्चात सो अभिव्यक्ति संसदको रेकर्डबाट हटिसकेको विदित नै छ।तर संसदमा वोलेको विषय संसदको नियम अनुसार संसदमै टुंगिसकेपछि पनि, उक्त विषयलाई लिएर आग्रहका साथ मा नरोत्तम वैद्य विरुद्ध दिएको जाहेरी दर्ता गर्नु र प्रक्रिया अगाडि वढाउन खोज्ने वदनियतप्रति नेपाली कांग्रेसको गम्भीर ध्यानाकर्षण भएको छ।नेपालको संविधानको धारा १८७ ले प्रदेश सभामा व्यक्त गरेको कुनै कुरा वा दिएको कुनै मतलाई लिएर कुनै पनि सदस्यलाई पक्राउ गर्ने, थुनामा राख्ने वा निज उपर कुनै अदालतमा कारवाही चलाइने छैन भन्ने कुरा स्पष्ट गरेको छ। यस उपर सभामा अभिव्यक्ति दिने सदस्य स्वयंले आफुले बोलेको विषय संसदको रेकर्डबाट हटाउन माग गरेको र सभामुखले हटाउन आदेश दिएर, संसदको विषय संसदमै टुंग्याइसकेपछि पनि सरकारको ठाडो निर्देशनमा प्रदेश सभा सदस्य विरुद्ध उजुरी लिई कारवाहीको प्रक्रिया अगाडि बढाउनु प्रदेश सभाको विशेषाधिकार विरुद्ध हो, संविधान विपरित हो भन्ने कांग्रेसको ठहर छ। अतः संविधानको प्रतिकुल हुने गरी कुनै पनि प्रक्रिया नगर्न, नगराउन नेपाली कांग्रेस सरकारलाई सचेत गराउँछ। शोक प्रस्ताव : नेपाली कांग्रेसका नेता, तत्कालीन नेपाली कांग्रेस (प्रजातान्त्रिक) का केन्द्रीय सदस्य, नेपाल विद्यार्थी संघका संस्थापक सदस्य, संविधान सभा सदस्य, नेपाली कांग्रेस जिल्ला कार्यसमिति रामेछापका पूर्व सभापति एवं जिल्ला विकास समितिका पूर्व सभापति तथा नेपालको लोकतान्त्रिक आन्दोलनका एक अथक योद्धा शिवबहादुर खड्काको वैशाख १९ गते; तत्कालीन नेपाली कांग्रेस (प्रजातान्त्रिक) का केन्द्रीय सदस्य, राष्ट्रिय सभाका पूर्व सदस्य, नेपाली कांग्रेस खोटाङका पूर्व महासमिति सदस्य, पूर्वीय दर्शन तथा संस्कृत साहित्यका रत्न एवं नेपाल संस्कृत विश्वविद्यालयका पूर्व उपकूलपति प्रा विदुर पौडेलको वैशाख १८ गते; नेपाली कांग्रेस जिल्ला कार्यसमिति दोलखाका पूर्व जिल्ला सभापति एवं महासमिति सदस्य देवीप्रसाद न्यौपाने; नेपाली कांग्रेस ज्येष्ठ राजनीतिज्ञ सभाका सदस्य एवं ओखलढुंगा जिल्ला कार्यसमितिका पूर्व सभापति पृथ्वीबहादुर कार्कीको वैशाख २७ गते; नेपालको प्रजातान्त्रिक आन्दोलनका एक अथक योद्धा, नेपाली कांग्रेस ज्येष्ठ राजनीतिज्ञ सभाका सदस्य एवं प्रजातन्त्र सेनानी चितवनका महेश्वरलाल श्रेष्ठको जेठ २२ गते; नेपाली कांग्रेस लम्जुङका पूर्व सभापति, पूर्व सांसद एवं नेपालको लोकतान्त्रिक आन्दोलनका एक अथक योद्धा हरिभक्त अधिकारीको जेठ ३० गते; पूर्व मन्त्री मोतिप्रसाद पहाडीको वैशाख २३ गते; नेपाली कांग्रेसका उपसभापति एवं नेपाल सरकारका पूर्व उपप्रधानमन्त्री विजयकुमार गच्छदारकी धर्मपत्नी निर्मला गच्छदारको जेठ १ गते; नेपाली कांग्रेस केन्द्रीय कार्यसमितिका सदस्य दिलबहादुर घर्तीकी धर्मपत्नी मुक्ता उपाध्यायको वैशाख २७ गते; संविधान सभा सदस्य एवं नेपाली कांग्रेस जिल्ला कार्यसमिति, कैलालीका सल्लाहकार रबनी चौधरीको वैशाख १९ गते; नेपाली कांग्रेस ज्येष्ठ राजनीतिज्ञ सभाका सदस्य एवं पूर्व महासमिति सदस्य नुवाकोटका विष्णुप्रसाद अधिकारीको वैशाख २४ गते; नेपाली कांग्रेस ज्येष्ठ राजनीतिज्ञ सभाका सदस्य, प्रजातन्त्र सेनानी एवं साहित्यकार रमाप्रसाद रिजालको वैशाख ३१ गते; सुदूरपश्चिम प्रदेशका पहिलो प्रदेश प्रमुख मोहनराज मल्लको जेठ १३ गते; नेपाल विद्यार्थी संघका पूर्व केन्द्रीय सदस्य पदमबहादुर अधिकारीको वैशाख २६ गते; नेपाल लोकतान्त्रिक वैदेशिक रोजगार व्यवसायी संघका पूर्व अध्यक्ष, नेपाल उद्योग वाणिज्य महासंघ कार्यकारिणी समितिका सदस्य एवं नेपाली कांग्रेस कपिलवस्तुका महाधिवेशन प्रतिनिधि विष्णुप्रसाद गैरेको वैशाख ३० गते; वीपी कोइरालाका सहयोद्धा धनवर्ण राई काका का जेठा छोरा नेपाली कांग्रेस झापाका अग्रज नेता प्रेम राई; नेपाली कांग्रेस ज्येष्ठ राजनीतिज्ञ सभाका सदस्य, तत्कालीन गुल्मी क्षेत्र नं ३ का पूर्व सभापति एवं ईश्मा गाउँ कार्यसमितिका पूर्व सभापति रामचन्द्र रिजालको जेठ १ गते; तनहुँ कालिमाटी निवासी प्रजातन्त्र सेनानी हरिराज सिलवालको वैशाख ३१ गते; नवलपुलर जिल्ला बौदिकाली गाउँपालिका वडा नं ३ का प्रजातन्त्र सेनानी नलराज पाण्डेको वैशाख २४ गते; नेपाली कांग्रेस ज्येष्ठ राजनीतिज्ञ सभाका सदस्य एवं स्याङ्जाका नेता गजिन्द्र प्रकाश मल्लको जेठ ४ गते; नेपाली कांग्रेस ज्येष्ठ राजनीतिज्ञ सभाका सदस्य तथा वरिष्ठ पत्रकार माधव आचार्यको जेठ ८ गते; नेपाली कांग्रेस ज्येष्ठ राजनीतिज्ञ सभाका सदस्य एवं नेपाली कांग्रेस जिल्ला कार्यसमिति सोलुखुम्बुका पूर्व सचिव रमेशवावु थुलुङको जेठ १६ गते; नेपाली कांग्रेस बाराका पुराना अग्रज नेता, नेपाल विद्यार्थी संघको संस्थापक सदस्य एवं नेपाली जनसम्पर्क समिति फ्रान्सका संस्थापक किरणचन्द्र सिंह प्रधानको जेठ ८ गते; काठमाडौं शंखरापुर नगरपालिका वडा नं ४ का निर्वाचित वडा अध्यक्ष तथा नेपाली कांग्रेसका वडा सभापति वुद्धिबहादुर तामाङको वैशाख २६ गते; नेपाली कांग्रेस पोखरा महानगरपालिका वडा नं १ का पूर्व सभापति कृष्णमान गुभाजु; नेपाली कांग्रेस साविक दधिकोट गाउँ कार्यसमितिका सभापति एवं २०४९ को स्थानीय निर्वाचनमा गाविस अध्यक्ष पूर्णप्रसाद न्यौपानेको वैशाख २५ गते; रौतहट जिल्ला गरुडा नगरपालिका वडा नं ७ का वडा अध्यक्ष रामेश्वर यादवको जेठ ४ गते; नेपाली कांग्रेस सप्तरीका नेता एवं नेपाल ट्रेड युनियन कांग्रेस राष्ट्रिय समितिका पूर्व उपाध्यक्ष राधाकान्त देवको जेठ ८ गते; नेपाली कांग्रेसका काठमाडौंका अग्रज व्यक्तित्व हिरामान श्रेष्ठको जेठ ८ गते; नेपाली कांग्रेसका नेता स्व शेष इद्रिशका कान्छा भाई शेष जहिरका जेठा छोरा रौतहटका डा समिम अख्तर; नेपाली कांग्रेस जिल्ला कार्यसमिति, अर्घाखाँचीका सभापति विष्णुप्रसाद खनाल मुस्कान का पिता गंगाराम खनालको जेठ ११ गते; नेपाली कांग्रेस यातायात व्यवसायी समन्वय विभागका सदस्य स्याङ्जाका पूर्ण केसी को जेठ १३ गते; धनुषाधाम नगर वडा नं ५ का क्षेत्रीय सदस्य श्रीकृष्ण यादवको जेठ २ गते; मिथिला विहारी नगरपालिका वडा नं ३ का योगेन्द्र मण्डलको आमा शकलीदेवी मण्डलको जेठ २२ गते; धनुषा हंसपुर नगरपालिका वडा नं ८ का वेचन मण्डलको पिता दरवारी मण्डल र माता मलेशिया मण्डलको वैशाख २ गते; नेपाल ट्रेड युनियन प्रदेश नं १ उपाध्यक्ष झापाका देउमान लिवाङ; नेपाल ट्रेड युनियन पाँचथरका अध्यक्ष एकराज भण्डारी; रौतहट जिल्ला परोहा नगरपालिका वडा नं २ का नेपाली कांग्रेसका वडा सभापति एवं पूर्व गाविस अध्यक्ष सहदेव राय यादवको जेठ १६ गते; रौतहट जिल्ला गरुडा नगरपालिका वडा नं २ का वडा अध्यक्ष, नेपाली कांग्रेस वडा कार्यसमितिका सभापति एवं पूर्व गाविस अध्यक्ष विसुनदेव सहनीको जेठ २० गते; रौतहट जिल्ला ईशनाथ नगरपालिका वडा नं ४ निवासी नेपाली कांग्रेसका सक्रिय व्यक्तित्व एवं पूर्व गाविस अध्यक्ष शेख मन्जारुल हकको जेठ २० गते; नेपाल महिला संघ केन्द्रीय कार्यसमितिका सदस्य ४३ वर्षीया संगिता कर्माचार्यको जेठ २२ गते; नेपाली कांग्रेस निर्माण व्यवसायी समन्वय विभागका केन्द्रीय सदस्य एवं झापाका होनहार युवा नेता दिपेन्द्र पोखरेलको जेठ २५ गते; मोरङ जिल्ला उर्लाबारी नगरपालिका वडा नंं ५ का नेपाली कांग्रेसका सक्रिय व्यक्तित्व लालबहादुर तामाङको जेठ २७ गते; जाजरकोट जिल्ला नलगाड नगरपालिका वडा नं ४ नेपाली कांग्रेसका क्षेत्रीय प्रतिनिधि गणेशबहादुर रावल र पाँचथर फाल्गुनानन्दका सक्रिय व्यक्तित्व युगबहादुर पोखरेलको जेठ २८ गते; पूर्व सांसद ज्ञानु केसी एवं पूर्व क्षेत्रीय सभापति टोपबहादुर केसी तथा युवा नेता वसन्त केसीका पिता द्रोणबहादुर केसी; भोजपुर जिल्ला साल्पा सिलोसो गाउँ कार्यसमितिका सभापति महेश राईकी धर्मपत्नी सरु गिरी राई; मोरङ विराटनगर७ का सक्रिय व्यक्तित्व जगदीश आचार्य; नेपाली कांग्रेस खोटाङका पूर्व सभापति विष्णुकुमार राईका पिता डिल्लीप्रसाद राई; मोरङ रतुवामाई नपा ४ का सभापति वासुदेव सिंह गनगाई; कञ्चनपुरका भूपू सैनिक संघका नेता बहादुरसिंह भाट; नेपाली कांग्रेस कञ्चनपुर क्षेत्र नं २ का सचिव सुदर्शन ऐर; कञ्चनपुरका प्रजातान्त्रिक आन्दोलनमा सक्रिय तारा बलायर; प्रदेश नं ७ नेपाली कांग्रेस संसीय दलका नेता डा रणबहादुर रावलका पिता शेरबहादुर रावल; नेपाली कांग्रेस ज्येष्ठ राजनीतिज्ञ सभाका सदस्य कैलालीका गगनराज भट्ट; नेपाली कांग्रेस सोलुका पूर्व सभापति प्रभुराम बस्नेतका भाई भैरबबहादुर विष्ट; गोरखा क्षेत्र नं १ (ख) का सभापतिका पिता स्थीरबहादुर गुरुङ; नेपाली कांग्रेस उद्योग व्यापार विभागका सदस्य कञ्चनपुरका तारादत्त पनेरु; नेपाली कांग्रेस कञ्चनपुरका पूर्व जिल्ला सदस्य दीर्घराज भट्ट; प्रदेश नं ७ का सांसद गोविन्द बोहराको आमा; प्रजातन्त्र सेनानी स्याङ्जाका थानेश्वर पौडेल; तेह्रथुमका पूर्व महासमिति सदस्य होमप्रसाद भेटुवालको वैशाख २२ गते; तनहुँका महाधिवेशन प्रतिनिधि हाजी रफिक मियाँ र तनहुँका नेता वावुराम पण्डितको निधनप्रति कार्यसमितिको यो बैठक गहिरो दुःख व्यक्त गर्दै उहाँहरुप्रति भावपूर्ण श्रद्धाञ्जली अर्पण गर्दछ। नेपालको लोकतान्त्रिक आन्दोलनहरुमा उहाँहरुले पुर्याउनु भएको सक्रिय योगदानको स्मरण गर्दै उहाँहरुको आत्माको चिर शान्तिको कामना साथ एक मिनेट मौन धारण गर्दै सम्पूर्ण शोक सन्तप्त परिवारजनप्रति यो बैठक गहिरो समवेदना प्रकट गर्दछ। बैठकमा धारणा व्यक्त आजको बैठकमा केन्द्रीय सदस्य कृष्णप्रसाद सिटौला, महेश आचार्य, ज्ञानेन्द्रबहादुर कार्की, दिलेन्द्रप्रसाद बडू, उमाकान्त चौधरी, शंकर भण्डारी, गगनकुमार थापा, कल्याणकुमार गुरुङ, मोहनबहादुर बस्नेत, रमेश लेखक, शिवप्रसाद हुमागाँइ र डा टिएनयोगीले आफ्नो धारणा राख्नु भएको थियो। कार्यसमितिको अर्को बैठककेन्द्रीय कार्यसमितिको बैठक २०७८ असार ४ गते दिउँसो १ बजे पार्टीको केन्द्रीय कार्यालयमा पुनः बस्नेछ। जय नेपाल ! कृष्णप्रसाद पौडेल मुख्य सचिव"
वैकल्पिक सरकार गठन हुने अवस्था थिएन र छैन,"संविधानले बहुदलीय संसदीय प्रणाली अंगीकार गरेको हो, निर्दलीयताको परिकल्पना गरेको छैन। संविधानको धारा ७४ मा नेपालको शासकीय स्वरूप बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली हुनेस्पष्ट उल्लेख छ। दलीय आधारमा सरकार गठन गर्ने संसदीय शासन प्रणालीको सबैभन्दा आधारभूत विशेषता हो। संविधानले निर्दलीय अभ्यासको कल्पना गर्दैन। रिट निवेदकहरूले दाबी गरेबमोजिम संसद् र सरकार सञ्चालन गर्ने हो भने त्यसले पञ्चायती व्यवस्थाको जस्तो निर्दलीयतालाई पुनः ब्युँताउने छ। त्यसैले रिट निवेदकको दाबी संविधान र लोकतन्त्रको आधारभूत मूल्य र मान्यताविपरीत छ। दलीय अनुशासन उल्लंघन गर्ने छुट कुनै सांसदलाई छैन। संविधानको धारा २६९ मा राजनीतिक दलको गठन, दर्ता र सञ्चालनसम्बन्धी व्यवस्था छ। संविधान तथा राजनीतिक दलसम्बन्धी ऐन, २०७३ मा कहीँकतै पनि दलको सदस्यलाई दलको निर्णयविपरीत काम कारबाही गर्न सक्ने छुट दिइएको छैन। दलको सिद्धान्त, विचार, नीति तथा घोषणापत्रको आधारमा जनताबाट निर्वाचित प्रतिनिधिसभा सदस्यले जनअभिमतविपरीत स्वतन्त्र हैसियत हुन्छ भन्ने कुराको दलीय व्यवस्थामा कल्पनासम्म गरिँदैन। आफ्नो दलको नेताले प्रधानमन्त्रीको रूपमा आफ्नो दाबी पेश गरेको अवस्थामा दलका केही प्रतिनिधिसभाका सदस्यले विपक्षी दलको नेतालाई प्रधानमन्त्रीको रूपमा समर्थन गर्ने र सो कार्य संविधान अनुकूल छ भन्ने कुरा संसदीय शासन प्रणालीमा कसैले कल्पना पनि गर्न सक्दैन। केही रिट निवेदकबाट दलीय अनुशासन र नैतिकताका सबै सीमाहरू उल्लंघन भएका छन्। संविधानले अंगीकार गरेको बहुदलीय संसदीय शासन प्रणालीका आधारभूत सिद्धान्त र दलीय अनुशासन उल्लंघन गरी दूषित विधि र नियतबाट पेश भएको रिट निवेदन न्याय निरूपणयोग्य छैन। धारा ७६(५) बमोजिम प्रधानमन्त्री नियुक्तिका लागि दलीय निर्देशन लागू नहुने र यसमा ह्वीप जारी नहुने तर्क संविधानविपरीत छ। रिट निवेदनमा दाबी गरिएजस्तो संविधानको धारा ७६ को उपधारा (५) को अवस्थामा दलीय ह्वीप नलाग्ने कुरा संविधान र संविधानले स्थापित गरेको संसदीय शासन प्रणालीको आधारभूत मान्यताविपरीत हुन्छ। संसदीय शासन प्रणालीमा संसद् सदस्य प्रचलित कानुन तथा दलको विधानभन्दा बाहिर र स्वतन्त्र हुँदैन। राजनीतिक दलसम्बन्धी ऐनको दफा २८ ले सरकारको विश्वास वा अविश्वासको प्रस्तावमा दलीय निर्देशन (ह्वीप) लाग्ने कुरा स्पष्ट गरिएको छ। दलको निर्देशनविपरीतको कार्य स्पष्टतः दल त्यागको अवस्था हो र दल त्याग गरेको अवस्थामा संविधानको धारा ८९(ङ) र राजनीतिक दलसम्बन्धी ऐन, २०७३ बमोजिम त्यस्तो संसद् सदस्यको पद रहँदैन। पद नै नरहने प्रतिनिधिसभा सदस्यले कसैलाई प्रधानमन्त्री पदमा समर्थन गर्न सक्ने वा त्यस्तो मतगणना हुन सक्ने अवस्था नै रहँदैन। संविधानको धारा ७६(५) बमोजिमको प्रधानमन्त्री दलीय समर्थनको आधारमा मात्र नियुक्त हुनसक्छ। आफूले दलीय नियन्त्रण रहनेगरी निर्णय गर्ने र अर्को दल विभाजन गराउने कार्य प्रारम्भतः नै दूषित छ। त्यसैले नेपाली कांग्रेस पार्टीले २०७८ वैशाख २८ गते र नेपाल कम्युनिष्ट पार्टी (माओवादी केन्द्र) को संसदीय दलले २०७८ जेठ ७ गते कांग्रेस संसदीय दलको नेतालाई संविधानको धारा ७६(५) बमोजिमको प्रधानमन्त्रीको रूपमा समर्थन गर्ने निर्णय गरेको छ। यसरीकांग्रेस रमाओवादी केन्द्रले आफ्नो दलमा भने संविधान र प्रचलित कानुनबमोजिमको दलीय अनुशासनको पालना गर्ने गराउने तर एमाले र जनता समाजवादी पार्टीमा विभाजन ल्याउने नियतले यी दलका केही सदस्यलाई आफूतिर समावेश गराई प्रधानमन्त्रीको दाबी गरिएको छ, जुन संसदीय शासन प्रणालीको विरुद्धमा र संविधान प्रतिकूल छ। अदालतले प्रधानमन्त्री नियुक्त गर्न सक्दैन। विपक्षी शेरबहादुर देउवाले मागदाबी पेश गर्दा आफूलाई प्रधानमन्त्री नियुक्त गर्नसमेत माग गर्नुभएको रहेछ। अदालतले संविधान र कानुनको व्याख्या गर्ने हो, अदालत आफैंले व्यवस्थापिका वा कार्यपालिकाको भूमिका निर्वाह गर्न सक्दैन। यो नितान्त राजनीतिक र कार्यपालिकी प्रक्रिया हो। संविधानको धारा ७६ ले प्रधानमन्त्री नियुक्ति गर्ने अधिकार राष्ट्रपतिबाहेक कसैलाई दिएको छैन। धारा ७६(५) बमोजिम नियुक्त नभएको कुनै व्यक्तिले प्रतिनिधिसभामा विश्वासको मत पाउने अवस्था थियो वा थिएन भनी परीक्षण प्रतिनिधिसभा वा अदालतमा हुने कुनै परिकल्पना गरेको छैन। २०१९ को संविधान वा २०६३ सालको संविधानमाजस्तो प्रधानमन्त्रीलाई निर्वाचन गर्ने व्यवस्था विद्यमान संविधानमा राखिएको छैन। यस्तोमा विपक्षीले रिट निवेदनमा उल्लेख गरेकोजस्तो संसदीय विशेषाधिकारको प्रश्नसमेत प्रस्तुत मुद्दामा आकर्षित हुन सक्दैन। विपक्षीको माग पूरा भयो भने एमाले सत्तापक्ष हुने वा प्रमुख प्रतिपक्षी दल हुने ? नेपालको संविधानले प्रमुख प्रतिपक्षलाई शासन सञ्चालनमा अनिवार्य गरेको छ र प्रमुख विपक्षी दलको नेतालाई विभिन्न संवैधानिक भूमिका प्रदान गरिएको छ। कथंकदाचित रिटनिवेदकहरूले माग गरेबमोजिम शेरबहादुर देउवा प्रधानमन्त्री हुनुभयो भने रिटनिवेदकमध्येका नेकपा (एमाले) र जनता समाजवादी पार्टीका प्रतिनिधिसभा सदस्य कुन दलको हुनुहुन्छ ? मैले नेतृत्व गरेको नेकपा (एमाले) सत्तापक्ष हुन्छ कि प्रतिपक्ष ? किनभने शेरबहादुर देउवा त नेकपा (एमाले)कै प्रतिनिधिसभा सदस्यको समर्थनमा प्रधानमन्त्री बनेको अवस्था हुनेछ। एउटै दल सत्तापक्ष र प्रतिपक्ष दुवै हुन सक्दैन। प्रधानमन्त्री पदमा नियुक्त हुने वैधानिक अपेक्षा पनि राखेको थिए। हाम्रो संवैधानिक तथा संसदीय शासन प्रणालीको आधारभूत मान्यताअनुरूप धारा ७६(५) बमोजिम प्रधानमन्त्री नियुक्तिका लागि प्रतिनिधिसभामा विश्वासको मत पाउन सक्ने आधारसहित अर्थात् १५३ जनाको समर्थन हुने गरी सम्बन्धित दलले मलाई समर्थन गरेको पत्रसहितराष्ट्रपतिसमक्ष पेश गरेको थिएँ। मैले प्रधानमन्त्री पदमा नियुक्त हुने वैधानिक अपेक्षा पनि राखेको थिएँ। तरराष्ट्रपतिबाट मेरोसमेत दाबी नपुग्ने निर्णय भएपछि संविधानको संरक्षक राष्ट्रपतिबाट भएको निर्णयको सम्मान र पालना गरें। वैकल्पिक सरकार गठन हुनसक्ने अवस्था थिएन र छैन। मैले प्रतिनिधिसभा विघटनका लागि सिफारिस गर्दा प्रतिनिधिसभाका सदस्यहरूको दलीय आवद्धता र समर्थनको आधारमा कुनै पनि सरकारले बहुमत प्राप्त गर्न सक्ने अवस्था थिएन। राष्ट्रपतिबाट भएको निर्णयमा नेपालको संविधानको धारा ८९ को खण्ड (ङ) समेत आकर्षित हुनसक्ने, राजनीतिक दलसम्बन्धी ऐन, २०७३ को परिच्छेद६ का विषयहरू समेतलाई ध्यान दिँदै दाबीकर्ता दुवै माननीय सदस्यहरूले संविधानको धारा ७६(५) बमोजिम प्रतिनिधिसभामा विश्वासको मत प्राप्त गर्नसक्ने ठोस आधार नदेखिएकाले उक्त उपधारा (५) बमोजिमका दुवै माननीय सदस्यहरूको दाबी नपुग्ने देखिएकाले प्रधानमन्त्री पदमा नियुक्ति गर्न मिल्ने देखिएन भन्ने उल्लेख भएको छ। यसरी धारा ७६ को उपधारा (७) मा व्यवस्था भएबमोजिम प्रधानमन्त्री नियुक्त हुन नसकेकाले सोही उपधाराले मलाई सुम्पिएको संवैधानिक दायित्वबमोजिम प्रतिनिधिसभा विघटन गर्ने सिफारिस गरेको हुँ। प्रधानमन्त्रीले धारा ७६(४) बमोजिम विश्वासको मत लिनैपर्ने र सो नभई धारा ७६(५) को प्रक्रिया क्रियाशील नहुने भन्ने दाबी गलतछ। यसमा पहिलो त विश्वासको मत प्रधानमन्त्रीले आफू पदमा रहिरहनका लागि लिने हो। मैले धारा ७६(३) को प्रधानमन्त्रीको रूपमा विश्वासको मत नपाउने स्पष्ट थियो। मैले विश्वासको मत लिने नाममा थप केही दिन सरकार चलाउन सक्ने अवस्था हुन्थ्यो तर त्यसो गर्नु मुलुकको हितमा हुँदैनथ्यो। त्यसैले धारा ७६(५) बमोजिमको सरकार निर्माणका लागि मार्गप्रशस्त गरेको हुँ। मैले धारा ७६(५) बमोजिम प्रधानमन्त्री नियुक्तिका लागि मार्गप्रशस्त गरेबमोजिमको प्रक्रियामा रिटनिवेदक आफैं सहभागी भइसकेकाले यो दाबीको कुनै सान्दर्भिकता छैन। धारा ७६ को उपधारा (३) र ७६ को उपधारा (५) नितान्त भिन्नभिन्न अवस्थाका सरकार हुन्। धारा ७६ को उपधारा (३) को सरकार सबैभन्दा ठूलो दलको एकलौटी सरकार हो। आफू समावेश नभएको त्यस्तो सरकारलाई अर्को राजनीतिक दलको समर्थन नहुन सक्छ। धारा ७६ को उपधारा (५) को सरकार संयुक्त सरकार पनि हुनसक्छ। भएको पनि त्यही हो। जनता समाजवादी पार्टीले मलाई विश्वासको मतको समयमा तटस्थ बस्ने निर्णय गयो। धारा ७६ को उपधारा (३) को सरकारलाई विश्वासको मतका लागि आग्रह गर्दा समर्थन गर्न नसक्ने जनायो। तर पछि धारा ७६ को उपधारा (५) को सरकार निर्माण गर्न समर्थन दियो रराष्ट्रपतिसमक्ष दलीय आधारमा १५३ प्रतिनिधिसभा सदस्यको समर्थनसहित प्रधानमन्त्री नियुक्तिका लागि दाबी पेश गरेको हुँ। राजनीतिक स्थिरताका लागि निर्वाचन अनिवार्य छ। मैले २०७७ पुस ५ गते प्रतिनिधिसभा विघटनका लागि सिफारिस गर्दा उल्लेख गरेका राजनीतिक कारणहरू अहिले पनि विद्यमान छन्। सम्मानित सर्वोच्च अदालतबाट प्रतिनिधिसभाको पुनस्र्थापनापछिका तीन महिनाको अवस्थाबाट स्थिर सरकार निर्माणका लागि निर्वाचन गर्नुपर्छ भनेको कुरा अझ स्पष्ट रूपमा पुष्टि भएको छ। राजनीतिक रूपमा प्रतिनिधिसभाको विघटन ठीक थियो भन्ने कुरामा दृढ हुँदाहुँदै आफू शक्तिपृथकीकरण,कानुनको शासन, न्यायपालिकाको स्वतन्त्रताको कट्टर हिमायती भएको र यिनै मूल्यमान्यताका लागि चौध वर्षको जेलजीवनसहित आधा शताब्दीभन्दा लामो राजनीतिक जीवन समर्पण गरेको व्यक्ति भएका नाताले सम्मानित अदालतको आदेशबमोजिम प्रतिनिधिसभालाई बाँकी कार्यकाल क्रियाशील बनाउन प्रयत्नशील रहें। तर पुनस्र्थापित प्रतिनिधिसभा बैठक बसेको पहिलो दिनबाटै आफ्नो भूमिकामा असफल भयो।अन्ततः प्रतिनिधिसभा धारा ७६(५) बमोजिम वैकल्पिक सरकार बनाउन पनि असफल भयो। यसको विघटन अनिवार्य संवैधानिक परिघटना हुनपुग्यो। अब पनि प्रतिनिधिसभाको पुनस्र्थापनाको कुरा गर्नु मुलुकलाई थप अन्योल, अस्थिरता र राजनीतिक अराजकतामा धकेल्नु हो। राजनीतिक हिसाबले कुनै परिणाम दिनै नसक्ने अवस्थाको प्रतिनिधिसभाको निरन्तरता निरर्थक छ। नेपालको इतिहासमा पुनस्र्थापना भएका कुनै पनि प्रतिनिधिसभाले राजनीतिक परिणाम हासिल गर्न सकेका छैनन्। कार्यकाल थपिएको संविधानसभाले पनि संविधान जारी गर्न सकेन। २०५२ सालमा प्रतिनिधिसभाको पुनस्र्थापनापछि उत्पन्न राजनीतिक अस्थिरताले देशमा १० वर्षे सशस्त्र द्वन्द्वलाई जन्म दियो। मुलुकमा चरम राजनीतिक विसंगति देखिए। सरकारको गठन र विघटनमा गैरसंसदीय अभ्यासहरू मौलाए। तथापि त्यसरी पुनस्र्थापना भएको प्रतिनिधिसभा पनि आफ्नो कार्यकाल पूरा नगरी विघटन भयो। यसरी नै पहिलो संविधानसभाको कार्यकाल दुईवर्षवाट बढाई चार वर्ष वनाउँदा समेत परिणाम आएन। तर नयाँ जनादेशमा गएपछि बनेको संविधानसभाले कार्यकाल समाप्त हुनुअगावै संविधान जारी गरेको तथ्य हाम्रोसामु छ। त्यसैले राजनीतिक हिसाबले कुनै परिणाम नदिने प्रतिनिधिसभा पुनस्र्थापनाको माग भनेको परिणाम दिनै नसक्ने अवस्थाको राजनीतिक संरचनालाई निरन्तरता दिई प्रतिनिधिसभाको अवधि निरर्थक रूपमा बढाउने बाहेक कुनै खास राजनीतिक कारण वा एजेन्डा देखिँदैन। तसर्थ, यस्तो विषयमा सम्मानित अदालत प्रवेश गर्नु हुँदैन। निर्वाचन सबैभन्दा अग्रगामी र लोकतान्त्रिक विधि हो। राज्य सञ्चालनका अन्तिम निर्णयकर्ता सार्वभौम जनता नै हुन्। जनताले आफूमा अन्तर्निहित सार्वभौमसत्ता र राजकीयसत्ताको प्रयोग गर्ने सबैभन्दा प्रत्यक्ष विधि निर्वाचन हो। जनताको अभिमत व्यक्त हुने निर्वाचनले लोकतन्त्रलाई थप सुदृढ र परिपक्व बनाउँछ। हाम्रो लोकतान्त्रिक प्रणाली नयाँ छ तर कमजोर छैन। मुलुकमा संविधान छ, सबै काम कारबाही संविधान अनुकूल सञ्चालित छ।मुलुक जनप्रतिनिधिविहीन अवस्थामा पनि छैन। आगामी कात्तिक २७ तथा मंसिर ३ गते हुने प्रतिनिधिसभाको निर्वाचनबाट प्रतिनिधिसभा गठन हुने नै छ। विगतमा संविधानसभाको पहिलो कार्यकाल असफल भएपछि दोस्रो निर्वाचनबाट बनेको संविधानसभाले निर्धारित समयअगावै संविधान बनाएको उदाहरण हामीसँगै रहेको छ। नयाँ बन्ने प्रतिनिधिसभाले स्थिर सरकार र स्थायित्व दिनेछ। निर्वाचनमा जाँदा संविधान अप्ठ्यारोमा पर्छ, लोकतान्त्रिक गणतन्त्र संकटमा पर्छ अनि मुलुक अस्थिरतातर्फ धकेलिन्छ भन्ने दाबी निराधार र फजुल छन्। नयाँ जनादेशका लागि निर्वाचनमा जानु सबैभन्दा उच्चस्तरको अग्रगमन हो। विघटन सम्मानित सर्वोच्च अदालतको आदेशअनुरूप भएको छ। सर्वोच्च अदालतबाट २०७७ फागुन ११ मा प्रतिनिधिसभा निर्वाचनपश्चात धारा ७६ को उपधारा (१), (२), (३) र (५) बमोजिम प्रधानमन्त्री नियुक्त हुन नसकेपछि वा नियुक्त भएका प्रधानमन्त्रीले विश्वासको मत प्राप्त गर्न नसकेपछि प्रतिनिधिसभाका अरू कुनै सदस्य प्रधानमन्त्री नियुक्त हुने विकल्प समाप्त भएपश्चात धारा ७६ को उपधारा (७) बमोजिम प्रतिनिधिसभा विघटन हुने संवैधानिक प्रावधान रहेको भनी आदेश जारी भएको छ। सोही आदेशमा उल्लेख भएबमोजिम सरकार निर्माणका धारा ७६ बमोजिमका सबै विकल्पको प्रयोग भई वैकल्पिक सरकार निर्माण हुन नसकेपछि प्रतिनिधिसभा विघटन भएको हो। वास्तवमा प्रतिनिधिसभाको विघटन स्वाभाविक र संवैधानिक रूपमा स्वतः भएको हो। मैले त आफ्नो संवैधानिक जिम्मेवारी निर्वाह गर्दै राष्ट्रपतिसमक्ष सिफारिससम्म गरेको हुँ। जनअनुमोदनका लागि जनतामा जाने विषय राजनीतिक विषय हो। प्रतिनिधिसभाको विघटन गरी निर्वाचनमा जाने विषय नितान्त राजनीतिक विषय हो। सरकारको निर्माण वा विघटन राजनीतिक कारणहरूले हुन्छ। २०७७ पुस ५ मा विघटनका लागि राजनीतिक कारणले नै सिफारिस गरेको थिएँ। प्रतिनिधिसभा पुनस्र्थापनापछिका यी तीन महिनामा ती कारणहरू ठीक थिए भन्ने पुष्टि भएको छ। कानुनी छिद्रहरूले राजनीतिक स्थिरता दिन सक्दैनन्। त्यसैले कुनै प्राविधिक कानुनी छिद्रको आधार लिई यस्ता राजनीतिक प्रश्नमा सम्मानित अदालतलाई प्रवेश गराउने उद्देश्यले दायर भएको निवेदन दाबी न्याय निरूपणयोग्य हुन सक्दैन। प्रस्तुत रिट निवेदनमा पाँचजना सदस्यहरूको मात्र हस्ताक्षर छ। सम्मानित अदालतबाट न्याय निरूपण गराइमाग्न रिट निवेदक आफैंले वा प्रचलित कानुनको रीत पुर्याई वारेसमार्फत रिट निवेदन दिएको हुनुपर्छ। रिट निवेदन कसैले दिने र अरू कोही सनाखत गरेर निवेदक बन्न मिल्दैन। सर्वोच्च अदालत नियमावली वा कुनै कानुनले पनि सनाखत गरेर निवेदन दिने कुराको व्यवस्था गर्दैन। तर प्रस्तुत रिट निवेदनमा पाँचजना सदस्यहरूको मात्र हस्ताक्षर छ। त्यसरी सनाखत गरिने व्यहोरा पनि रिट निवेदनमा छैन। मलाई प्राप्त रिट निवेदनको प्रतिसहितको म्यादमा सनाखत गरेको वा त्यसलाई अदालतको कर्मचारीले पुष्टि गरेको कुनै व्यहोरा उल्लेख छैन। यस्तो बेरीतको निवेदनउपर सुनवाई हुन वा निर्णय हुन सक्दैन। विपक्षीलेराष्ट्रपतिसमक्ष पेश गरेको कागजातको तयारीदेखि पेश गर्दाको सबै कार्य असल नियतसाथ गरिएको र संविधानअनुरूपको मान्न मिल्दैन। विपक्षीले राष्ट्रपतिसमक्षपेश गरेको भनी विभिन्न सञ्चारमाध्यममा प्रकाशितर सम्मानित अदालतमा पेश गरेका कागजात र ती कागजातमा भएका हस्ताक्षर हेर्दा ती हस्ताक्षरहरू विपक्षीलाई प्रधानमन्त्री बनाउने प्रयोजनका लागि गरिएको थिएन र होइन भन्ने स्पष्ट छ। उक्त कागजातमा नेकपा (एमाले) र जनता समाजवादी पार्टीका तत्कालीन प्रतिनिधिसभा सदस्यको हस्ताक्षर पेश गर्दा कुन दलका सदस्य हुन भन्ने नखुलाई नेपाली कांग्र्रेसको सदस्यको लहरमै नाम समावेश गरी पेश भएको छ। रिटनिवेदकहरूले सुरुमा दाबी गरेको सदस्य संख्या,राष्ट्रपतिसमक्ष पेश भएको दाबीमा उल्लेख गरिएका सदस्य संख्या, रिट निवेदन पेश गरिएको भनिएको सनाखतमा हस्ताक्षर गर्ने सदस्य संख्या क्रमशः घट्दै रिट निवेदनमा हस्ताक्षर गर्ने सदस्य संख्या पाँचमा झरेको छ। त्यसैले कुन कार्यका लागि कतिजना सदस्यको सहभागिता हो भन्ने यकिन गर्न सकिने अवस्था छैन। यसबाट ती कागजातको तयारीदेखि पेश गर्दाको सबै कार्य असल नियतसाथ गरिएको र संविधानअनुरूपको मान्न मिल्दैन। कोभिड१९ को संक्रमणको समयमै व्यवस्थापन गरी निर्वाचन सम्पन्न गरिनेछ। सरकारले संक्रमणलाई नियन्त्रणबाहिर जान नदिन, खोपको व्यवस्था गर्न सबै किसिमका प्रक्रिया र कारबाही अघि बढाइसकेको छ। सबै नागरिकलाई खोप लगाउने प्रतिवद्धता गरी आवश्यक खोप खरिद प्रक्रिया सुरु भइसकेको छ। कोभिड१९ को संक्रमणकै बीचमा स्वास्थ्य सुरक्षाका मापदण्ड अपनाएर राष्ट्रियसभाको निर्वाचन सम्पन्न भएको छ। नेकपा (माओवादी केन्द्र)ले आफ्ना प्रतिनिधिसभा सदस्यलाई निष्कासन गरेको छ, ती स्थानहरूमा उपनिर्वाचन गर्नैपर्ने हुन्छ। आगामी फागुन महिनामा स्थानीय तहको निर्वाचन गर्नैपर्ने हुन्छ। त्यसबाहेक रिटनिवेदक शेरबहादुर देउवाले यही भदौ महिनामा आफ्नो पार्टी नेपाली कांग्रेसको महाधिवेशन गर्नेगरी कार्यतालिका प्रकाशित गरिसक्नु भएको छ। देशभरका नेता कार्यकर्ता सहभागी हुने महाधिवेशन हुनसक्ने तर चरणबद्ध रूपमा स्वास्थ्य सुरक्षाका मापदण्ड अपनाएर निर्वाचन हुन नसक्ने दाबीपनि हचुवा र आधारहीन छ। प्रधानमन्त्री ओलीले सर्वोच्च अदालतमा पेश गरेको लिखित जवाफको सार संक्षेप।"
"विश्वासको मत लिँदै गण्डकीका मुख्यमन्त्री, मतदान सकियो (लाइभ)","पोखरा : ६ दिनअघि मुख्यमन्त्री नियुक्त नेपाली कांग्रेस संसदीय दलका नेता कृष्णचन्द्र नेपाली पोखरेलले गण्डकी प्रदेश सभामा विश्वासको मत सम्बन्धी प्रस्तावमाथिको छलफल सकिएको छ । अहिले उनको प्रस्तावमाथि मतदान भइराखेको छ । मुख्यमन्त्री पोखरेलले राजनीतिक स्थायित्वका लागि आफूलाई विश्वासको मत दिन आग्रह गरे। उनी २९ जेठमा पोखरेल मुख्यमन्त्री नियुक्त भएका थिए। प्रदेश सभाको सबैभन्दा ठूलो दलको नेताको हैसियतमा २९ वैशाखमा मुख्यमन्त्री नियुक्त पृथ्वीसुब्बा गुरुङले २७ वैशाखमा मागेको विश्वासको मत पाउन असफल भएपछि पोखरेल २९ जेठमा मुख्यमन्त्री नियुक्त भएका थिए। नेपालको संविधान धारा १६८ को ५ अनुसार नियुक्त मुख्यमन्त्रीले ३० दिनभित्र विश्वासको मत लिनुपर्ने प्रावधान छ। सोही अनुसार पोखरेलले आज विश्वासको मत लिन लागेका हुन्। ६० सदस्यीय गण्डकी प्रदेश सभामा पोखरेल सरकारलाई ३१ सांसदको समर्थन छ। नेपाली कांग्रेसका १५, माओवादी केन्द्रका ११ (सभामुखबाहेक), जनमोर्चाका २, जनता समाजवादी पार्टीका २ र स्वतन्त्र सांसद १ छन्। प्रमुख प्रतिपक्षी दल एमालेका २७ सांसद छन्। विश्वासको मत सम्बन्धी प्रस्तावमाथिको छलफल सकिएपछि मतदान भएको हो ।"
कांग्रेसले विपक्षी गठबन्धनलाई निरन्तरता दिने : यी हुन् केन्द्रीय कार्यसमितिका निर्णय,"काठमाडौं : प्रमुख प्रतिपक्षी दल नेपाली कांग्रेसले विपक्षी गठबन्धनसँगको सहकार्यलाई निरन्तरता दिने भएको छ। शुक्रबार बसेको केन्द्रीय कमिटी बैठकले संविधान र लोकतन्त्रको रक्षाका लागि राजनीतिक दलकाबीच समान धारणाका साग अगाडि बढ्ने निर्णय गरेको हो। पार्टी मुख्य सचिव कृष्णप्रसाद पौडेलका अनुसार पार्टीले विपक्षी गठबन्धनलाई निरन्तरता दिने निर्णय गरेको जानकारी दिए। बैठक नेपाली कांग्रेसका सभापति एवं प्रतिनिधि सभा सदस्य माननीय शेरबहादुर देउवाको नेतृत्वमा सरकार गठन गर्न समर्थन गर्ने र सम्माननीय राष्ट्रपति र माननीय प्रधानमन्त्रीको असंवैधानिक निर्णयका विरुद्धमा संयुक्त रुपमा सम्मानीत सर्वोच्च अदालतमा निवेदन प्रस्तुत गर्ने सबै राजनीतिक दलहरु, राजनीतिक दलका नेताहरु र प्रतिनिधि सभाका माननीय सदस्यहरुको राजनीतिक सहमतिलाई थप सुदृढ र प्रभावकारी बनाउने निर्णय गर्दछ, बैठकपछि सार्वजनिक विज्ञप्तिमा भनिएको छ, साथै, यो बैठक संविधान र लोकतन्त्रको रक्षार्थ राजनीतिक दलहरुका बीच समान धारणाका साथ अगाडि बढ्ने प्रतिवद्धता व्यक्त गर्दछ। सचिव पौडेलका अनुसार शुक्रबारको बैठकमा १७ केन्द्रीय सदस्यले धारणा राखेका थिए। बैठकमा नेता रामचन्द्र पौडेल, केन्द्रीय सदस्यहरू बलबहादुर केसी, मानबहादुर विश्वकर्मा, एन पी साउद, डा चन्द्र भण्डारी, कमला पन्त, धनराज गुरुङ, मीनबहादुर विश्वकर्मा, बद्री पाण्डे, सीता गुरुङ, सुजाता परियार, देवेन्द्रराज कँडेल, बीरबहादुर बलायर, वावुराम बस्नेत, आमन्त्रित केन्द्रीय सदस्य कृष्णकिशोर घिमिरे, शम्भुलाल श्रेष्ठ र दयाराम पाण्डेले आफ्नो धारणा राखेका हुन्। बैठकले बिहीबार महामन्त्री पूर्णबहादुर खड्काले प्रस्तुत गरेको पाचौं महाधिवेशनको संशोधित कार्यतालिका लगायत प्रस्ताव पारित गरेको हो। बैठकले कांग्रेसको १४ औं महाधिवेशनको संशोधित कार्यतालिकासमेत पारित गरेको छ। प्रेस विज्ञप्ति नेपाली कांग्रेसका सभापति शेरबहादुर देउवाको सभापतित्वमा केन्द्रीय कार्यालय, वीपी स्मृति भवन, वीपी नगर, ललितपुरमा हिजो असार ३ गतेदेखि बसेको केन्द्रीय कार्यसमितिको बैठकमा महामन्त्री पूर्णबहादुर खड्काले प्रस्तुत गर्नु भएको पार्टीको चौधौं महाधिवेशनको संशोधित कार्यतालिका लगायत विभिन्न प्रस्ताव र आज प्रस्तुत गर्नु भएको थप प्रस्ताव बैठकले देहाय बमोजिम सर्वसम्मतिले पारित गरेको छ ।(१) राजनीतिक प्रस्तावकेपी शर्मा ओली नेतृत्वको सरकार गठन भएकै दिनदेखि नेपालको संविधान भत्काउने, संघीय लोकतान्त्रिक गणतन्त्रात्मक समावेशी व्यवस्थालाई कमजोर गर्ने काममा उद्यत रहेको सर्वविदितैछ । यो सरकार कोभिड१९ को रोकथाम र नियन्त्रणमा सर्वदा असफल रह्यो । देशमा सुशासन दिन सकेन । देश र जनताका हितमा कुनै पनि काम गर्न सरकार असफल भयो । माननीय प्रधानमन्त्री केपी शर्मा ओलीले असंवैधानिक र अलोकतान्त्रिक तवरले विघटन गर्नु भएको प्रतिनिधि सभालाई सर्वोच्च अदालतले पुर्नस्थापित गरे पश्चात आफू अल्पमतमा परिसकेपछि असंवैधानिक र अलोकतान्त्रिक तवरले पुनः प्रतिनिधि सभा विघटन गर्नु भयो । मुलुक केपी शर्मा ओली नेतृत्वको सरकारको अधिनायकवादी सर्वसत्तावादी चरित्रबाट आजित भयो, जनतामा पूर्ण निराशाको अवस्था सृजना भयो । लामो त्याग, तपस्या र वलिदानबाट प्राप्त संविधान र संघीय लोकतान्त्रिक गणतन्त्रात्मक व्यवस्था नै समाप्त हुने खतरा उत्पन्न भयो ।सरकारका गैर संवैधानिक र अलोकतान्त्रिक गतिविधिको सुक्ष्म मूल्याङ्कन गरी नेपाली कांग्रेसले केपी शर्मा ओली नेतृत्वको सरकार पूर्ण रुपले असफल भइसकेको तथा राजनीतिक र नैतिक रुपले शासन गर्ने वैधता समेत गुमाई सकेको ठहर गर्दै नेपाली कांग्रेसको नेतृत्वमा सरकार गठन गर्ने निष्कर्षमा पुगेको थियो । नेपाली कांग्रेस केन्द्रीय कार्यसमितिको मिति २०७७ चैत्र २० गतेको बैठकले नेपाली कांग्रेसको नेतृत्वमा सरकार बनाउने पहल गर्ने निर्णय गरेको हो ।सम्माननीय राष्ट्रपतिले संविधानको धारा ७६ (५) बमोजिम सरकार गठन गर्नका लागि दावी गर्न आह्वान गरेकोमा संविधानको व्यवस्था बमोजिम राजनीतिक दलहरु, राजनीतिक दलका नेताहरुको सहमति बमोजिम नेपाली कांग्रेसका सभापति तथा प्रतिनिधि सभा सदस्य माननीय शेरबहादुर देउवाले बहुमत सदस्यहरुको समर्थनमा प्रतिनिधि सभामा विश्वासको मत प्राप्त गर्ने प्रष्ट आधार सहित राष्ट्रपति समक्ष श्री देउवालाई प्रधानमन्त्रीमा नियुक्त गर्न दावी पेश गयौं । सम्माननीय राष्ट्रपति र प्रधानमन्त्रीले आपसी मिलेमतोमा प्रतिनिधि सभा सदस्य माननीय शेरबहादुर देउवालाई प्रधानमन्त्री नियुक्त गर्न अस्वीकार गरेको विषय नेपालको संविधानको धारा ७६ (५) विपरीत भएको कुरामा यो बैठक स्पष्ट छ । सम्माननीय राष्ट्रपति र माननीय प्रधानमन्त्रीको असंवैधानिक र अलोकतान्त्रिक निर्णयका विरुद्ध हामी संवैधानिक उपचारका लागि सर्वोच्च अदालतमा गएका छौं ।नेपालको संविधान र संघीय लोकतान्त्रिक गणतन्त्रात्मक व्यवस्थाको रक्षा गर्ने पुनित उद्देश्यमा राजनीतिक दलहरु, दलका नेताहरु र प्रतिनिधि सभाका सदस्यहरुको सहयोग, समर्थन र सहकार्यको पक्षमा नेपाली कांग्रेस रहेको छ । नेपालको संविधानको व्यवस्था बमोजिम १३६ जना प्रतिनिधि सभा सदस्यको समर्थन प्रधानमन्त्री नियुक्त गर्नका लागि पर्याप्त हुने अवस्था रहेको भएता पनि प्रतिनिधि सभा सदस्य माननीय शेरबहादुर देउवालाई प्रधानमन्त्रीमा नियुक्त गर्ने दावीमा प्रतिनिधि सभाका बहुमत सदस्य १४९ जनाको हस्ताक्षर समेत रहेको छ । हामीले संयुक्त रुपमा सम्मानीत सर्वोच्च अदालतमा प्रतिनिधि सभाका १४६ जना सदस्यहरुको उपस्थितिका साथ संयुक्त रुपमा प्रस्तुत गरेको निवेदन अदालतमा विचाराधीन रहेको छ ।यो बैठक नेपाली कांग्रेसका सभापति एवं प्रतिनिधि सभा सदस्य माननीय शेरबहादुर देउवाको नेतृत्वमा सरकार गठन गर्न समर्थन गर्ने र सम्माननीय राष्ट्रपति र माननीय प्रधानमन्त्रीको असंवैधानिक निर्णयका विरुद्धमा संयुक्त रुपमा सम्मानीत सर्वोच्च अदालतमा निवेदन प्रस्तुत गर्ने सबै राजनीतिक दलहरु, राजनीतिक दलका नेताहरु र प्रतिनिधि सभाका माननीय सदस्यहरुको राजनीतिक सहमतिलाई थप सुदृढ र प्रभावकारी बनाउने निर्णय गर्दछ । साथै, यो बैठक संविधान र लोकतन्त्रको रक्षार्थ राजनीतिक दलहरुका बीच समान धारणाका साथ अगाडि बढ्ने प्रतिवद्धता व्यक्त गर्दछ ।(२) नेपाली कांग्रेस १४ औं महाधिवेशनको संशोधित कार्यतालिका देहाय बमोजिम रहेको छ(क) क्रियाशील सदस्यता केन्द्रीय छानविन समितिमा क्रियाशील सदस्यता सम्बन्धी परेका उजुरी उपर अन्तिम निर्णय गरी क्रियाशील सदस्यताको नयाँ र नवीकरणको अन्तिम सूची तयार गरी केन्द्रीय सभापतिलाई बुझाउने अवधि २०७८ असार २० गतेभित्र(ख) क्रियाशील सदस्यताको सूचीमा केन्द्रीय सभापतिज्यूबाट हस्ताक्षर भई केन्द्रीय निर्वाचन समितिलाई बुझाउने अवधि २०७८ असार ३० गतेभित्रअधिवेशन :(क) गाउँनगर वडा अधिवेशन २०७८ श्रावण १२ गते(ख) गाउँनगरपालिका अधिवेशन २०७८ श्रावण १६ गते(ग) प्रदेश सभा क्षेत्रीय अधिवेशन २०७८ श्रावण २० गते(घ) प्रतिनिधि सभा क्षेत्रीय अधिवेशनएक मात्र प्रतिनिधि सभा निर्वाचन क्षेत्र भएको जिल्ला अधिवेशन २०७८ श्रावण २३ गते(ङ) एक भन्दा बढी प्रतिनिधि सभा निर्वाचन क्षेत्र भएको जिल्ला अधिवेशन २०७८ श्रावण २६ गते(च) प्रदेश अधिवेशन २०७८ भाद्र १ र २ गते(छ) केन्द्रीय महाधिवेशन ः २०७८ भाद्र १६, १७, १८ र १९ गते, काठमाडौंशोक प्रस्ताव नेपाली कांग्रेस बाँकेका नेता एवं २०४८ सालको आम निर्वाचनमा बाँके जिल्ला निर्वाचन क्षेत्र नं ३ बाट प्रतिनिधि सभामा निर्वाचित सांसद ६८ वर्षीय कृष्णसिंह परिवारको आज असार ४ गते; वरिष्ठ सम्पादकलेखक एवं वीपी कोइरालाका अनन्त कृतिका रचनाकार नेपाली कांग्रेस काठमाडौंका सक्रिय व्यक्तित्व ६१ वर्षीय जीवनचन्द्र कोइरालाको वैशाख २९ गते; नेपाली कांग्रेस भोजपुरका महाधिवेशन प्रतिनिधि तथा भोजपुर क्याम्पसका सहप्राध्यापक निर्मा शेर्पाको जेठ १२ गते; पर्साका महाधिवेशन प्रतिनिधि ५४ वर्षीय भुपेन्द्र तिवारीको जेठ २३ गते; भोजपुर जिल्ला साल्पा सिलिच्छो गाउँपालिकाका अध्यक्ष एवं नेपाली कांग्रेस गाउँपालिका कार्यसमितिका सभापति महेश राईको धर्मपत्नी सरु गिरीको जेठ २९ गते; नेपाल शिक्षक संघ भोजपुरका जिल्ला सदस्य ज्ञानेन्द्र वानियाँ; नेपाल उद्योग वाणिज्य संघ भोजपुरका पूर्व अध्यक्ष तथा नेपाली कांग्रेसका सक्रिय व्यक्तित्व सागर मोक्तानको असार ४ गते; भोजपुर नगरपालिका वडा नं ९ का नेपाली कांग्रेसका वडा सभापति वृषबहादुर तामाङको असार ३ गते; दाङका सक्रिय व्यक्तित्वहरु धनिराम चौधरी र पूर्ण चौधरी; धनकुटाका नेता स्व रामकृष्ण श्रेष्ठकी छोरी विजयाश्री श्रेष्ठको वैशाख २५ गते; धनकुटाका सौभाग्यदेवी श्रेष्ठको जेठ १८ गते र स्थानीय तह समन्वय विभागका सदस्य रामकृष्ण श्रेष्ठका छोरा विश्वप्रकाश श्रेष्ठको जेठ २५ गते भएको निधनप्रति कार्यसमितिको यो बैठक गहिरो दुःख व्यक्त गर्दै उहाँहरुप्रति भावपूर्ण श्रद्धाञ्जली अर्पण गर्दछ ।नेपालको लोकतान्त्रिक आन्दोलनहरुमा उहाँहरुले पुयाउनु भएको सक्रिय योगदानको स्मरण गर्दै उहाँहरुको आत्माको चिर शान्तिको कामना साथ एक मिनेट मौन धारण गर्दै सम्पूर्ण शोक सन्तप्त परिवारजनप्रति यो बैठक गहिरो समवेदना प्रकट गर्दछ ।बैठकमा धारणा व्यक्तआजको बैठकमा नेता रामचन्द्र पौडेल, केन्द्रीय सदस्यहरू बलबहादुर केसी, मानबहादुर विश्वकर्मा, एनपी साउद, डा चन्द्र भण्डारी, कमला पन्त, धनराज गुरुङ, मीनबहादुर विश्वकर्मा, बद्री पाण्डे, सीता गुरुङ, सुजाता परियार, देवेन्द्रराज कँडेल, बीरबहादुर बलायर, वावुराम बस्नेत, आमन्त्रित केन्द्रीय सदस्यहरु कृष्णकिशोर घिमिरे, शम्भुलाल श्रेष्ठ र दयाराम पाण्डेले आफ्नो धारणा राख्नु भएको थियो ।जय नेपाल !कृष्णप्रसाद पौडेलमुख्य सचिव"
कांग्रेस महाधिवेशन भदौ १६१९ काठमाडौँमा,"काठमाडौं : नेपाली कांग्रेसले पार्टीको १४ औँ महाधिवेशन आगामी भदौ १६ देखि १९ गतेसम्म काठमाडौँमा गर्ने निर्णय गरेको छ। कांग्रेसको शुक्रबार बसेको केन्द्रीय कार्यसमितिको बैठकले महामन्त्री पूर्णबहादुर खड्काले प्रस्तुत गरेको महाधिवेशनको संशोधित कार्यतालिकालगायत विभिन्न प्रस्ताव सर्वसम्मतिले पारित गरेको हो। संशोधित कार्यतालिकानुसार गाउँनगर वडा अधिवेशन आगामी साउन १२ गते, गाउँनगरपालिका अधिवेशन साउन १६ गते र प्रदेशसभा क्षेत्रीय अधिवेशन साउन २० गते हुनेछ। यसैगरी प्रतिनिधिसभा क्षेत्रीय अधिवेशनएक मात्र प्रतिनिधिसभा निर्वाचन क्षेत्र भएको जिल्ला अधिवेशन साउन २३, एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन साउन २६ र प्रदेश अधिवेशन भदौ १ र २ गते निर्धारण गरिएको मुख्यसचिव कृष्णप्रसाद पौडेलले जानकारी दिए। त्यस्तै क्रियाशील सदस्यताको नयाँ र नवीकरणको अन्तिम सूची तयार गरी केन्द्रीय सभापतिलाई बुझाउने अवधि असार २० भित्र र क्रियाशील सदस्यताका सूचीमा केन्द्रीय सभापतिबाट हस्ताक्षर भई केन्द्रीय निर्वाचन समितिलाई बुझाउने अवधि असार ३० गतेभित्र तोकिएको छ। राजनीतिक सहमतिलाई प्रभावकारी बनाइने बैठकले कांग्रेस सभापति एवं प्रतिनिधिसभा सदस्य शेरबहादुर देउवाका नेतृत्वमा सरकार गठन गर्न समर्थन गर्ने सबै राजनीतिक दल, राजनीतिक दलका नेता र प्रतिनिधिसभाका सदस्यबीचको राजनीतिक सहमतिलाई थप सुदृढ र प्रभावकारी बनाउने निर्णय गरेको छ। साथै संविधान र लोकतन्त्रको रक्षार्थ राजनीतिक दलबीच समान धारणाका साथ अगाडि बढ्ने प्रतिबद्धतासमेत व्यक्त गरिएको छ। राष्ट्रपतिले संविधानको धारा ७६ (५) बमोजिम सरकार गठन गर्नका लागि दाबी गर्न आह्वान गरेअनुसार राजनीतिक दल र दलका नेताहरुको सहमतिबमोजिम कांग्रेसका सभापति देउवाले बहुमत सदस्यका समर्थनमा प्रधानमन्त्रीमा नियुक्त गर्न दाबी पेश गरेको बैठकपछि जारी गरिएको विज्ञप्तिमा जनाइएको छ । राष्ट्रपति र प्रधानमन्त्रीले प्रतिनिधिसभा सदस्य देउवालाई प्रधानमन्त्री नियुक्त गर्न अस्वीकार गरेको विषय संविधानको धारा ७६ (५) विपरीत भएको कुरामा यो बैठक स्पष्ट छ। राष्ट्रपति र माननीय प्रधानमन्त्रीको असंवैधानिक र अलोकतान्त्रिक निर्णयका विरुद्ध हामी संवैधानिक उपचारका लागि सर्वोच्च अदालतमा गएका छौं, विज्ञप्तिमा उल्लेख छ। संविधानको व्यवस्थाबमोजिम १३६ प्रतिनिधिसभा सदस्यको समर्थन प्रधानमन्त्री नियुक्त गर्न पर्याप्त हुने अवस्था रहेको र सांसद देउवालाई प्रधानमन्त्रीमा नियुक्त गर्ने दाबीमा प्रतिनिधिसभाका बहुमत सदस्य १४९ जनाको हस्ताक्षरसमेत रहेको कांग्रेसले स्पष्ट पारेको छ। सभापति देउवाका सभापतित्वमा सम्पन्न बैठकमा शुक्रबार वरिष्ठ नेता रामचन्द्र पौडेल तथा केन्द्रीय सदस्य बलबहादुर केसी, मानबहादुर विश्वकर्मा, एनपी साउद, डा चन्द्र भण्डारी, कमला पन्त, धनराज गुरुङ, मीनबहादुर विश्वकर्मा, बद्री पाण्डे, सीता गुरुङ, सुजाता परियार, देवेन्द्रराज कँडेल, बीरबहादुर बलायर, बाबुराम बस्नेत तथा आमन्त्रित केन्द्रीय सदस्य कृष्णकिशोर घिमिरे, शम्भुलाल श्रेष्ठ र दयाराम पाण्डेले आआफ्नो धारणा राखेका थिए। रासस"
व्यापारीको मनोमानी चल्दैन : उद्योगमन्त्री यादव,"सिरहा : उद्योग, वाणिज्य तथा आपूर्तिमन्त्री राजकिशोर यादवले देशमा अब कालोबजारी, महंगी र व्यापारीको मनोमानी नचल्ने बताएका छन्। मन्त्रीको रुपमा जिम्मेवारी सम्हालेपछि शुक्रबार गृहजिल्ला सिरहा आएका मन्त्री यादवले यस्तो बताएका हुन्। व्यवसायीको प्राथमिकतामा व्यवसायसँगै सेवाभाव र उपभोक्ताको हित हुनुपर्छ, उनले भने, तर, त्यस्तो देखिएन। म यिनै अवस्थाको अन्त्यको लागि मन्त्री बनेको हुँ। देशमा अब कालोबजारी, महंगी र व्यापारीको मनोमानी चल्दैन। ठूलठूला उद्योगहरुमा मनपरी र छाडापन बढेको भन्दै यसको चाँडै अन्त्य हुने उनले दाबी गरे। जनतालाई हितहुने गरी सेवाभावले मापदण्ड भित्र रहेर सञ्चालन हुने उद्योगलाई भने प्रोत्साहन गर्ने जिम्मेवारी सरकारको रहेको भन्दै यसमा कमिन हुने पनि मन्त्री यादवले बताए। उद्योगी व्यवयासीको जायज माग सम्बोधनका लागि राज्यपछि नहट्ने उनको भनाइ छ। औद्योगिक क्षेत्रका समस्या समाधान गरी मुलुकमा उद्योगमैत्री वातावरण बनाउन दिनरात नभनी कार्य थालनी गरिसकेको छु, उनले भने, देशमा सरकार जनताका लागि काम गरिरहेको छ भन्ने कुरा जनतालाई अनुभूति गराउनेछु। कोरोनाका कारण देशका औद्योगिक क्षेत्र प्रभावित बनेको र अर्थतन्त्र पनि धरासायी बन्न पुगेको भन्दै यसलाई गतिशील बनाउन आफू गम्भीरतापूर्वक सक्रिय भइसकेको मन्त्री यादवले जनाए।"
एमाले संसदीय दलको बैठक : मन्त्रीलाई तत्काल राजीनामा दिन निर्देशन,"सुर्खेत : नेकपा (एमाले) कर्णाली प्रदेश संसदीय दलको बैठकले नेकपा (माओवादी केन्द्र) नेतृत्वको सरकारका सहभागी तीन मन्त्रीलाई तत्काल पदबाट राजीनामा दिन निर्देशन दिएको छ। पार्टी ह्विप विपरीत फ्लोर क्रस गरेका नेता प्रकाश ज्वालासहित आज बसेको दलको बैठकले तीन मन्त्रीलाई राजीनामा दिन निर्देशन दिएको हो। गत वैशाख ३ गते एमाले प्रदेशसभा सदस्य ज्वालासहित अम्मरबहादुर थापा, कुर्मराज शाही र नन्दसिं बुढाले माओवादी केन्द्रका नेता मुख्यमन्त्री महेन्द्रबहादुर शाहीलाई विश्वासको मत दिएर फ्लोर क्रस गरेका थिए। फ्लोर क्रस गरेपछि एमालेले प्रदेशसभा सदस्य र पार्टीको साधारण सदस्य नरहने गरी उहाँहरु चार जनालाई निष्कासन गरेको थियो। सर्वोच्च अदालतले एमाले संसदीय दलकै सदस्यका रुपमा काम गर्न दिनू भन्ने अन्तरिम आदेश दिएपछि उनीहरु पुनस्र्थापित भएका हुन्। दलका नेता यामलाल कँडेलको अध्यक्षतामा बसेको बैठकले मन्त्रीत्रय थापा, शाही र बुढालाई राजीनामा दिएर प्रतिपक्षी भूमिकामा बस्न निर्देशन दिएको हो। सरकारमा थापा भौतिक पूर्वाधार तथा शहरी विकास, शाही भूमि व्यवस्था, कृषि तथा सहकारी र बुढा उद्योग, पर्यटन, वन तथा वातावरणमन्त्री छन्। दलका नेता कँडेलले सर्वोच्च अदालतको आदेशमा संसदीय दलको सदस्यका रुपमा पुनस्र्थापित गरी वैशाख १ गते र आजको बैठकमा पटकपटक बोलाउँदा पनि अनुपस्थित भई दलीय व्याख्याको आचरणविरुद्ध माओवादी नेतृत्वको सरकारमा सहभागी रहेकाले तत्काल राजीनामा दिई संसदीय दलको सदस्यका रुपमा भूमिका निर्वाह गर्न निर्देशन दिने निर्णय भएको बताए। त्यस्तै बैठकले संसदीय दलका नेता कँडेललाई प्रदेशसभा सदस्यलाई गरिएको कारबाहीका सम्बन्धमा सर्वोच्च अदालतले गत जेठ ३१ गते पठाएको पत्रअनुसार लिखित जवाफ दिने निर्णय गरेको छ।"
जसपा विवाद : आधिकारिकताको दाबीसहित उपेन्द्र यादव पक्षले बुझायो आयोगलाई पत्र,काठमाडौं : जनता समाजवादी पार्टी (जसपा) का अध्यक्ष उपेन्द्र यादव समूह पार्टीको वैधानिकता दावीसहित पत्र निर्वाचनमा आयोगमा पेश गरेको छ। पार्टी अध्यक्ष उपेन्द्र यादवले निर्वाचन आयोगलाई राजनीतिक दलसम्बन्धी ऐन २०७३ को अनुसार आफूहरु नै जनता समाजवादी पार्टीको आधिकारिक भएको दाबीसहित पत्र पेश गरेका हुन् । बिहीबार बसेको कार्यकारिणी समितिको बैठकले वैधानिकता दावी गर्ने निर्णय गरेको थियो। यसअघि जेठ १७ गते पार्टीका अर्का अध्यक्ष महन्थ ठाकुरसहित चारजनालाई पार्टीबाट निष्कासन गर्ने निर्णय आयोगमा बुझाइएको थियो। सोही दिन ठाकुरले पनि यादवलाई निष्कासनको पत्र बुझाएका थिए। दुबै पक्षले जसपा आधिकारिकता दाबी गरे पनि एकअर्कालाई गरेको कारवाही भने आयोगले कार्यान्वयन गर्न नसकिने जवाफ दिएको थियो। जसपाभित्र पछिल्लो समय अध्यक्षद्वय ठाकुर र यादवबीच विवाद चुलिदै गएको छ।
कर्णालीमा फ्लोर क्रस गरेका तीनमन्त्रीलाई तत्काल राजीनामा दिन एमालेको निर्देशन,"कर्णाली : नेकपा एमाले कर्णाली प्रदेश संसदीय दलको बैठकले नेकपा (माओवादी केन्द्र) नेतृत्वको सरकारका सहभागी तीन मन्त्रीलाई तत्काल पदबाट राजीनामा दिन निर्देशन दिएको छ । पार्टी ह्विप विपरीत फ्लोर क्रस गरेका नेता प्रकाश ज्वालासहित शुक्रबार बसेको दलको बैठकले तीन मन्त्रीलाई राजीनामा दिन निर्देशन दिएको हो । गत वैशाख ३ गते एमाले प्रदेशसभा सदस्य ज्वालासहित अम्मरबहादुर थापा, कुर्मराज शाही र नन्दसिं बुढाले माओवादी केन्द्रका नेता मुख्यमन्त्री महेन्द्रबहादुर शाहीलाई विश्वासको मत दिएर फ्लोर क्रस गरेका थिए। फ्लोर क्रस गरेपछि एमालेले प्रदेशसभा सदस्य र पार्टीको साधारण सदस्य नरहने गरी उनीहरु चारैजनालाई निष्कासन गरेको थियो । सर्वोच्च अदालतले एमाले संसदीय दलकै सदस्यका रुपमा काम गर्न दिनू भन्ने अन्तरिम आदेश दिएपछि उनीहरु पुनस्र्थापित भएका थिए।। दलका नेता यामलाल कँडेलको अध्यक्षतामा बसेको बैठकले मन्त्रीत्रय थापा, शाही र बुढालाई राजीनामा दिएर प्रतिपक्षी भूमिकामा बस्न निर्देशन दिएको हो । सरकारमा थापा भौतिक पूर्वाधार तथा शहरी विकास, शाही भूमि व्यवस्था, कृषि तथा सहकारी र बुढा उद्योग, पर्यटन, वन तथा वातावरणमन्त्री छन्। दलका नेता कँडेलले सर्वोच्च अदालतको आदेशमा संसदीय दलको सदस्यका रुपमा पुनस्र्थापित गरी वैशाख १ गते र आजको बैठकमा पटकपटक बोलाउँदा पनि अनुपस्थित भइ दलीय व्याख्याको आचरणविरुद्ध माओवादी नेतृत्वको सरकारमा सहभागी रहेकाले तत्काल राजीनामा दिइ संसदीय दलको सदस्यका रुपमा भूमिका निर्वाह गर्न निर्देशन दिने निर्णय भएको बताए। त्यस्तै बैठकले संसदीय दलका नेता कँडेललाई प्रदेशसभा सदस्यलाई गरिएको कारबाहीका सम्बन्धमा सर्वोच्च अदालतले गत जेठ ३१ गते पठाएको पत्रअनुसार लिखित जवाफ दिने निर्णय गरेको छ । रासस"
"संघीयता अवान्छित गर्भको बच्चा हो, यसलाई नेताहरुले बेसाहारा बनाए","पोखरा : गण्डकी प्रदेशका पूर्वमुख्यमन्त्री पृथ्वीसुब्बा गुरुङले संघीयतालाई नेताहरुले बेसाहारा बनाएको आरोप लगाएका छन्। शुक्रबार गण्डकी प्रदेशसभामा मुख्यमन्त्री कृष्णचन्द्र नेपाली पोखरेलले राखेको विश्वासको मत लिने प्रस्तावमाथिको छलफलमा सहभागी हुँदै गुरुङले यस्तो बताएका हुन्। प्रदेश २ का मुख्यमन्त्रीले बारम्बार संघीयतालाई अवान्छित गर्भबाट जन्मिएको बच्चा भनेको सम्झना गर्दै गुरुङले नेताहरुले त्यस्तै त्यस्तै बनाएको आरोप लगाएका हुन्। प्रदेशसभामा संघीयताको प्रभावकारीता र काठमाडौंले संघीयताप्रति गरेको व्यवहारको विषयमा लामो व्याख्या गरेका नेता गुरुङले संघीयता हुर्काउने बाबुआमा नै नभएको बताए। प्रदेश नम्बर २ को मुख्यमन्त्रीले भन्नुहुन्थ्यो, यो संघीयता अवान्छित गर्भाधानबाट जन्मिएको बच्चा हो, यो बेसाहारा भयो। यसलाई हुर्काउने बाबुआमा नै भएन भनेर बारम्बार भन्नुहुन्थ्यो, गुरुङले भने, हो संघीयतालाई त्यस्तै त्यस्तै बनाएको हो हाम्रा नेताहरुले। उनले काठमाडौंले प्रदेशलाई डमरु मात्र बनाएकोसमेत आरोप लगाए। उनले काठमाडौंमा बसेर संघीयताको विषयमा चर्को कुरा गर्ने तर भूमिका नखेल्ने प्रवृत्ति देखिएको भन्दै आक्रोश व्यक्त गरे। संघीयता कार्यान्वयनमा काठमाडौंका नेताहरुको मानसिकतामै समस्या रहेको भन्दै उनले संघीयता कार्यान्वयनमा गण्डकी प्रदेशले मुख्य भूमिका निर्वाह गर्नुपर्नेमा जोड दिए। उनले शासकीय क्षमता र सिस्टमविरुद्ध लागेमा त्यसको डटेर प्रतिवाद गर्ने चेतावनी दिएका छन्। संघीयता बलियो बनाउन सरकार डटेर लागेमा एमालेले सरकारलाई सहयोग गर्ने प्रतिवद्धतासमेत गुरुङले जनाएका छन्। संघीयतालाई बलियो बनाउन यो सरकार डटेर लाग्छ भने एमाले हरहमेसा सहयोग गर्न तयार छ, गुरुङले भने। अविश्वास प्रस्तावमाथिको छलफलपछि गण्डकी प्रदेशसभाको बैठक ३० मिनेटको लागि स्थगित भएको छ ।"
"मेलम्चीमा पानीको बहाव फेरि बढ्यो, स्थानीयलाई सुरक्षित ठाउँमा सारियो",सिन्धुपाल्चोक: सिन्धुपाल्चोकको मेलम्ची र इन्द्रावती नदीमा पानीको बहाव बढेको भन्दै स्थानीयहरुलाई सतर्क रहन प्रहरीले आग्रह गरेको छ । शुक्रबार साँझ साढे ८ बजेदेखि खोलाको बहाव बढेकोले जोखिम कायमै रहेको बताइएको छ । मेलम्ची प्रहरी कार्यालयका प्रहरी निरीक्षक टीकाराम राईले आसपासका जोखिमयुक्त क्षेत्रका मानिसहरुलाई माइकिङ गरेर सुरक्षित स्थानमा सारिएको बताएका छन् । वर्षाको अवस्था सामान्य भए पनि नदीमा बाढी फेरि आउन थालेको भन्दै स्थानीयहरु त्रसित देखिएका छन् । प्रहरी निरीक्षक टीकाराम राईका अनुसार बिहीबारको भन्दा शुक्रबार साँझ बढी बाढी आएको छ । तर बाढीको मात्रा पहिलो दिनको भन्दा केही कम रहेको बताइएको छ । हेलम्बु क्षेत्र लगायत उपल्लो भेगका स्थानमा यातायातको सम्पर्क समेत टुटेकाले बाढीको क्षतिबारे पूर्ण विवरण आइसकेको छैन । तीन दिनअघि याङ्ग्री र लार्के नदीमा आएको भीषण बाढीले हेलम्बु तथा मेलम्ची क्षेत्रमा ठूलो क्षति पुर्याएको छ ।
"महाकाली नदीको सतह बढ्यो, सतर्कता अपनाउन आग्रह","दार्चुला : लगातारको वर्षाका कारण महाकाली नदीको सतह बढ्दै गएको छ। महाकालीमा पानीको सतह बढेसँगै जोखिम बढेको भन्दै जिल्ला प्रशासन कार्यालयले सजकता अपनाउन सबैमा आग्रह गरेको छ। आज बिहान महाकाली नदीको बहाव पाँच मिटर ८० सेन्टिमिटर पुगेको छ। प्रहरी चौकी दत्तुका अनुसार छ मिटर नाघ्यो भने खतरा हुन्छ। नदीमा ढुङ्गा तथा ठूला काठ बगिरहेका छन्। नदी बढेर सदरमुकाम खलङ्गाको बङ्गाबगड क्षेत्रमा तटबन्ध माथि चढेको छ। पत्रकार भोजराज जोशीका अनुसार निर्माणाधीन तटबन्धभन्दा माथि महाकाली पुगेको छ। अहिले नदीले पुरानै स्वरुप लिएको छ। नदीमा पानीको बहाव बढ्दा आसपासका क्षेत्रमा जोखिम बढेको प्रमुख जिल्ला अधिकारी सिद्धराज जोशीले बताए। नदी तटीय क्षेत्र तथा जिल्लाका अन्य नदी तथा खोलामा बाढी आउन सक्ने सम्भावना रहेकाले जिल्लावासीमा सावधानी र सतर्कता अपनाउन प्रशासनले आग्रह गरेको छ। गत जेठ २८ गते मनसुन भित्रिएसँगै देशभर लगातारजसो पानी परिरहेको छ। यो हप्ता मनसुन सक्रिय भई देशभर पानी पर्ने हुँदा बाढी र पहिराको जोखिम रहेकाले सचेत रहन प्रशासनले आग्रह गरेको हो। विसं २०७० को महाकाली बाढीपछि तटबन्ध निर्माण भएका कारण अहिलेसम्म सदरमुकाम सुरक्षित रहेको भए पनि सदरमुकामभन्दा माथिल्लो क्षेत्र र दक्षिण क्षेत्रका बस्ती अहिले पनि जोखिममा छन्। ग्रामीण सडक अवरुद्ध निरन्तरको झरीका कारण यहाँका ग्रामीण सडक अवरुद्ध भएका छन्। वर्षाका कारण खारखलङ्गा सडक, खलङ्गातिङ्कर सडक र विटुलेपारिबगड सडक अवरुद्ध भएका हुन्। प्रदेश गौरव योजनाअन्तर्गत ग्राभेल भइरहेको खारखलङ्गा सडकको तीन ठाउँमा सडक अवरुद्ध भएको छ। सडक अवरुद्ध भएसँगै खलङ्गाखार क्षेत्रमा सञ्चालन हुँदै आएका यातायातका साधन प्रभावित भएका छन्। यो सडक खण्डको मालभेला, झुस्कु मोड र सेला क्षेत्रमा सडक अवरुद्ध भएको उद्योग वाणिज्य सङ्घका अध्यक्ष मङ्गलसिंह ठगुन्नाले बताए। सडक अवरुद्ध हुँदा नौगाडसम्म जाने स्थानीयवासीलाई समस्या भएको छ। नौगाडबाट खलङ्गा आउने तरकारी बिक्रेताले झनै सास्ती भोग्नुपरेको नौगाडका स्थानीयवासी धनसिंह सितोलीले बताए। 'सडक अवरुद्ध हुँदा पिठ्यूँमा तरकारी ढुवानी गर्न समस्या हुन्छ', उनले भने, 'गाडी चल्यो भने सहज रुपमा तरकारी बजारसम्म पुर्याउन सकिन्छ।' अवरुद्ध सडक खुलाउन निर्माण व्यवसायलाई आग्रह गरिएको अध्यक्ष ठगुन्नाले बताए। 'यो सडक खण्डमा ग्वालेक निर्माण सेवाले सडक ग्राभिल गर्दैछ', अध्यक्ष ठगुन्नाले भने, 'निर्माण व्यवसायलाई सडक खुलाउन आग्रह गरिरहेका छौं।' यस्तै विटुले पारिबगर सडक खण्डको रिल पहिरो क्षेत्र अवरुद्ध बनेको जिल्ला प्रहरी कार्यालयले जनाएको छ। यस्तै खलङ्गातिङ्कर सडक खण्डको राताकाठा क्षेत्रमा सडक अवरुद्ध भएको स्थानीयवासी अशोक ओझाले जानकारी दिए। राताकाठामा पूरै पहिरो आएको छ। चट्टान खसेपछि अहिले प्रहरीले पहिरो क्षेत्रमा परिचालन गरिएको जिल्ला प्रहरी कार्यालयका सूचना अधिकारी नरेन्द्रबहादुर चन्दले जानकारी दिए। अझै वर्षा नरोकिएको कारण सावधानी अपनाउन प्रहरी प्रशासनले आग्रह गरेको छ।"
खेन्पो टासी छिरिङ रिम्पोछेको निधन,"गोरखा : चुमनुब्री गाउँपालिका २ ल्होस्थित रिपुम गुम्बाका प्रमुख लामा खेन्पो टासी छिरिङ रिम्पोछेको निधन भएको छ। मधुमेहबाट ग्रस्त रिम्पोछेको काठमाडौँ हेम्स अस्पतालमा निधन भएको हो। अहिले उनको शव काठमाडौ, नारायणथानको आफैँले निर्माण गरेको गुम्बामा राखिएको चुमनुब्री २ का वडाअध्यक्ष पेम्बारेता लामाले जानकारी दिए। उनको शव ल्होस्थित रिपुम गुम्बामा एक वर्षसम्म राखिने तयारी गरिएको पनि लामाले बताए। ल्होका छेवाङ ग्याल्जेन र पासाङ दम्पत्तिको कोखबाट जन्मेका रिम्पोछे १० वर्षको उमेरमा हिनाङको पुङ्चे गुम्बाका लामा लोपेन छेवाङ नुर्बुसँग शिक्षा लिएका थिए। त्यसपछि भारतको मैसुरको वौद्ध ङिङ्मापा विश्वविद्यालयबाट वौद्ध दर्शनमा खेन्पो उपाधि हासिल गरेका थिए। त्यसयता उनले ल्होमा रिपुम गुम्बा, नारायणथानको गुम्बा निर्माण गरेका थिए भने राष्ट्रिय निकुञ्ज आसपास नयाँ गुम्बा निर्माणको तयारी गरिरहेका वडाअध्यक्ष लामाले जानकारी दिए। रिम्पोछेले थानकोटमा ङाग्यूर मेमोरियल बोर्डिङ स्कूल सञ्चालन गरेका छन्। त्यहाँ गोरखा, रुकुम, रोल्पा लगायतका दुर्गम हिमाली भेगका पाँचसय जनाभन्दा धेरै बालबालिकालाई निशुल्क आवासीय सुविधासहित शिक्षा दिने काम गरिरहेका जिल्ला समन्वय समितिका सदस्य छेवाङ ग्याल्जेन लामाले जानकारी दिए। उनी नेपालको हिमाली भेगका ठूला लामा गुरुमध्येका एक रहेको उनले बताए। अति दुर्गममा रहेर धर्म, संस्कृति र शिक्षाको क्षेत्रमा अतुलनीय योगदान दिएका लामा गुरु रिम्पोछेको महापरिनिर्वाणले ती हजारौ बाल बालिकाले आफ्नो अभिभावक गुमाएका छौँ, लामाले भने, हामी नेपाली बौद्धमार्गीले एक असल गुरु गुमाएका छौँ। विश्वभरि छरिएर रहेका ङिङ्ङपा समुदायले शोक मनाएका उनले बताए।"
सेतीमा पानीको बहाव बढेसँगै सतर्क रहन आग्रह,"डोटी : लगातारको वर्षाका कारण डोटीको सेती नदीमा पानीको बहाव बढेको छ। बहाव बढेकाले नदी आसपासका बस्तीमा खतरा बढेको भन्दै सचेत रहन जिल्ला प्रशासन कार्यालयले सबै नागरिकलाई आग्रह गरेको छ। डोटीको गोपघाट र दिपायलमा रहेको बाढी मापन केन्द्रका अनुसार जलसतह मापनभन्दा अधिक बढेको छ। सेती नदीमा गरिएको पानीको बहाव मापनअनुसार ८४ क्युसेक पुगेको छ। यो वार्निङ प्वाइन्ट भन्दा माथि हो। केन्द्रका अनुसार ३५ क्युसेक बाढीको बहाव हुँदा नदीमा बाढीको बढी खतरा हुने गर्दछ। नदीले यहाँका धान रोपेका खेतमा कटान गरी बगाउन थालेको छ। सेती नदी आसपासका बस्ती बानीडुग्रीसैन, गोपघाट, बारपाटा, सिरखोलीसैन, कालागाढ, रामपुर, दिपायल, घोल्तडा, भागेतडा, कैलडा तथा नारीदाङका स्थानीयवासीलाई विशेषगरी रातिको समयमा सचेत रहन प्रहरी प्रशासनले आग्रह गरेको छ। त्यसैगरी नदीमा पानीको बहाव बढ्न थालेसँगै इलाका प्रहरी कार्यालय दिपायल, प्रहरी चौकी तिल्तालीको टोलीले नागरिकलाई नदी क्षेत्रमा नजान तथा सचेत रहन माइकिङ गरिरहेको छ। सेतीमा पानीको बहाव बढेकाले नदी आसपासका नागरिकलाई सुरक्षित रहन र नदीमा माछा मार्दै आएका नागरिकलाई केही दिन नदीमा नजानसमेत आग्रह गरिएको प्रमुख जिल्ला अधिकारी सुनिल खनालले बताए। लगातारको वर्षाका कारण बाढीपहिरो आउने खतरा बढेकाले प्रजिअ खनालले विपद् व्यवस्थापनमा जुट्नका लागि जिल्लाका तीनवटै सुरक्षा निकाय नेपाली सेना, नेपाल प्रहरी तथा सशस्त्र प्रहरीलाई हाइअलर्ट मा बस्न निर्देशनसमेत दिएका छन्। विपद् तथा नदीबाट हुने खतराबाट जोगिन प्रशासनले चौबीसै घण्टा सुरक्षाकर्मीलाई ती क्षेत्रमा अनुगमन गर्न निर्देशनसमेत दिएको जिल्ला प्रशासन कार्यालय डोटीले जनाएको छ। जिल्लामा लगातार वर्षा भइरहे पनि अन्य साना नदीमा पानीको बहाव समान्य अवस्थामै रहेको जिल्ला प्रहरी कार्यालय डोटीका प्रमुख प्रहरी उपरीक्षक (एसपी) दानबहादुर मल्लले जानकारी दिए। वर्षाकै कारण यहाँका विभिन्न ठाउँमा पहिरो गएको छ भने एक दजर्नभन्दा बढी ग्रामीण सडक अवरुद्ध भएका छन्। वर्षा सुरु भएसँगै जिल्लाको ग्रामीण भेगका अधिकांश सडक अहिले सवारी साधन गुड्न नसक्ने अवस्थाका भएका छन्। वर्षाले हिलाम्मे भएका यस्ता सडकमा सवारी साधन गुड्न बन्द भएसँगै सदरमुकाम कोही बिरामी परे पनि सदरमुकामका अस्पतालसम्म लैजान सक्ने अवस्था नरहेको र सदरमुकामसँग गाउँघरको सम्पर्कसमेत विच्छेद हुन थालेको जोरायल गाउँपालिका५ का पूर्णबहादुर विष्टले बताए। उता जिल्लाको जोरायल तथा बिपीनगरमा रहेको ठूलीगाडमा समेत पानीको सतह निकै बढेकाले सतर्क रहन आग्रह गरिएको जोरायल गाउँपालिकाका अध्यक्ष दुर्गादत्त ओझाले जानकारी दिए। जिल्ला विपद् व्यवस्थापन समितिका अनुसार हालसम्म पहिराका कारण जिल्लामा एक जनाको ज्यान गइसकेको छ भने दुई बालिका घाइते भएका छन्।"
मलामी जाँदा खोलाले बगाएका अधिकारी मृत फेला,सन्धिखर्क : अर्घाखाँचीको सन्धिखर्कमा खोलाले बगाएर बेपत्ता भएका व्यक्ति मृत अवस्थामा फेला परेका छन् । जिल्लाको सन्धिखर्क नगरपालिका ५ का ६७ वर्षीय चोलानाथ अधिकारी मृत अवस्था फेला परेका हुन् । मृतक अधिकारीको शव रिङ्गदीस्थित बलेवाको बाँसमा अड्किएको अवस्थामा फेला परेको जिल्ला प्रहरी कार्यालय अर्घाखाँचीका प्रहरी निरीक्षक सुजन विक्रम शाहले जानकारी दिए । मलामी गएका अधिकारी स्थानीय मथुरा खोलाले बुधबार दिउँसो बगाएर बेपत्ता भएका थिए । शव परिवारको जिम्मा लगाइएको प्रहरीले जनाएको छ ।
"मुस्ताङमा जताततै बाढी र पहिरो, बस्तीमा खोला पसेपछि स्थानीय त्रासमा","जोमसोम: अविरल वर्षाले हिमाली जिल्ला मुस्ताङको जनजीवन प्रभावित बनेको छ । मुस्ताङमा शनिबारदेखि परेको निरन्तरको वर्षा अझै रोकिएको छैन । अविरल वर्षाका कारण आएको बाढीले मुस्ताङको वारागुङ मुक्तिक्षेत्र ४ को तिरी गाउँ जोखिममा परेको छ । आइतबार राति तिरी गाउँभित्रै ठाडो खोलाको बाढी पसेपछि स्थानीय त्रसित बनेका छन् । बस्तीभित्रै बाढी पसेपछि स्थानीयले प्रहरीलाई खबर गरेका थिए ।जिल्ला प्रहरी कार्यालयको समन्वयमा नेपाल प्रहरी , सशस्त्र प्रहरी र नेपाली सेनाको संयुक्त टोलीले गाउँभित्र पसेको बाढी पन्छ्याउने काम गरेको जिल्ला प्रहरी कार्यालय मुस्ताङले जनाएको छ । प्रहरीका अनुसार वर्षासँगै आएको बाढीले केही घरधुरी जलमग्न भएका छन् । सोमबार मुस्ताङको सोही गाउँपालिकाको १ मा पर्ने लुप्रा खोलामा बाढी आउँदा त्यहाँ रहेको १५ घरधुरी जोखिम परेको थियो । बर्सेनि नदी कटानले जोखिमको सामना गर्दै आइरहेको लुप्रा बस्तीमा खेतीयोग्य जमिनहरु नदी कटानले क्षति पुर्याउने गरेको छ । उत्तरपूर्वबाट बहने ठाँडो लुप्रा खोला सोमबार दिउँसो थुनिएपछि आएको बाढीले लुप्रा गाउँ जोखिम परेको थियो । बाढीका कारण लुप्रामा ३ घरधुरीलाई नजिकैको छिमेकीको घरमा स्थान्तरण गरिएको छ । अहिले लुप्रा खोलाको बहाव घटेकाले तत्कालको संकट टरेको प्रहरीको भनाइ छ । यस्तै ,अविरल वर्षाका कारण मुस्ताङको घरपझोङ५ ढुम्बा गाउँमा स्थानीय थाक्पा छेङजुङको ढुङ्गा र माटोले बनेको २ तले घर पूर्ण रुपमा क्षति भएको जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले जानकारी दिए । उनका अनुसार निरन्तरको वर्षाले त्यहाँ रहेका अन्य थप २ घरमा आशिंक क्षति पुगेको छ ।प्रहरीले त्यहाँ जोखिममा परेका घरहरुलाई ढुम्बा समाजघरमा स्थान्तरण गरेको बताएको छ । यस्तै, अविरल वर्षासँगै आएको ठिनी खोलाको बाढीले जोमसोम बजारमा सप्लाई गरिएको खानेपानीको संरचनामा क्षति पुगेको स्थानीय भिषण थकालीले जानकारी दिए । उनका अनुसार बाढीले क्षति पुर्याएको संरचनालाई खानेपानी उपभोत्ता समितिले मर्मत गरेपछि खानेपानी सेवा संञ्चालनमा आएको छ । निरन्तरको वर्षाले कालिगण्डकी नदीको बाहव उच्च हुँदा मुस्ताङको घरपझोङ३ स्याङ गाउँको स्याउबारी र तल्लो स्याङ बस्ती जोखिममा परेको छ । कालिगण्डकीले बस्ती र स्याउबारीक्षेत्रमा कटान गर्नथालेपछि शुक्रबार बिहान जोमसोमबाट गएको सुरक्षाकर्मीलगायतको टोलीले खोलो तर्काउने र ग्याबिन लगाएर कालिगण्डकी तर्काउने काम गरेको सहायक प्रमुख जिल्ला अधिकारी जगदीश अर्यालले जानकारी दिए । मुस्ताङको घरपझोङ२ मार्फा खोलामा आइतबारदेखि सुरु भएको निरन्तरको बाढी अझै रोकिएको छैन । बाढीले खेतीयोग्य जमिनमा कटान गर्ने देखिएपनि स्थानीयले डोजर लगाएर खोला तर्काउने काम गरेका छन् । थासाङ२ सौरुमा पनि ठाँडो खोला बढेपछि स्थानीय बस्ती र खेतीयोग्य जमिन जोगाउन खोला तर्काउने काम गरेको स्थानीय सोजन हिराचनले जानकारी दिए । वर्षाले मार्फा खोलाको बाढी नरोकिएपछि बेनीजोमसोम जोड्ने सडकमा सवारी वारपार गर्ने अवस्था छैन । लामो समयसम्म बाढी नरोकिएपछि पैदलयात्री र सवारी साधन आउजाउमा समस्या परेको गाउँकार्यपालिका सदस्य राजु लालचनले जानकारी दिए । उनका अनुसार अविरलको वर्षाले बाढी नरोकिएपछि पालिका आफैले ट्याक्टरको बन्दोबस्त गरी पैदलयात्रीलाई खोला क्रस गराउने काम सुरु गरेको छ । अविरल वर्षाले मुस्ताङको वारागुङ मुक्तिक्षेत्र ,घरपझोङ र थासाङ गाउँपालिकाको विभिन्न वडाबाट बग्ने शाखा नदीको बाहव उच्च बनेको छ । मंगलबार बाढीले क्षति पुर्याएको थासाङको कैकु खोला र मिसी खोलाको मुख्य सडक कालिगण्डकी करिडोरको शर्मा गजुरमुखी जेभीले डोजर लगाएर संञ्चालनमा ल्याएको छ । तर, बेनी जोमसोम सडकको काभ्रेभीर र म्याग्दीको रुप्से र तातोपानीमा सडक डाईभर्सन बगाएपछि सडक अवरुद्ध बन्दै आइरहेको छ । बाढीपहिरोले क्षति पुर्याएको सडक सफा गर्न वर्षा नरोकिएकाले सडक संञ्चालन गर्न असहज भएको थासाङ ४ का वडाध्यक्ष विशाल शेरचनले जानकारी दिए । जलवायु परिवर्तनका कारण परेको अविरल वर्षाले मुस्ताङका परम्परागत माटोका घरहरु जोखिममा पर्न थालेका छन् । ढुङ्गा र माटोले बनेको र छतमाथि सख्खर माटो बिच्छ्याईएका परम्परागत घरहरु भत्किने र पानी चुहिन गरेको छ । ' मुस्ताङमा केहीवर्ष अघिबाट असमान प्रकारको मौसम सुरु हुन थालेको छ , हिमपात पर्ने समयमा हिउँ नपर्ने र बर्खायाममा अत्यधिक वर्षा हुन थालेको छ , 'टुकुचेका स्थानीय सपुत थकालीले भने, यो वर्ष जस्तो अविरल वर्षा कहिल्यै भएको थिएन ,यसपटक त अतिनै वर्षा भयो । जलवायु परिवर्तनले मुस्ताङमा केही वर्षयता असमान प्रकार हिमपात र वर्षा हुने गर्दा यहाँका परम्परागत घरहरु जोखिममा पर्न थालेको छ भने वर्षाले कृषि र पर्यटनमा प्रतिकुल असर पुर्याएको उनले उल्लेख गरे ।"
पाटनमा बेपत्ता सातै जना सकुशल भेटिए,"जाजरकोट : जाजरकोटको कुशे गाँउपालिकाको जलजला पाटन क्षेत्रमा हराइरहेका सातै जना सकुशल फेला परेका छन्। प्रहरी र स्थानिय बासिन्दाले बेपत्ताको सकुशल उद्धार गरेका हुन्। घरपालुवा गाई, भैंसी, बाख्रा, भेडा लगायतका पशु चौपाया लिएर पाटन पुगेका कुशे गाँउपालिका ८ औलरिजा र वडा नम्बर ९ पैकका ११ जना मध्ये सात जना गत जेठ ३१ गतेदेखि सम्पर्कविहिन भएका थिए। जलजला लेकको एक खोचमा सातै जना गुटमुटिएर बसेका थिए। उद्धार गरिएकाहरु पाँच दिनदेखि खानेकुरा पानी समेत नखाएको र चिसोले गर्दा निकै कमजोर रहेको जिल्ला प्रहरी प्रमुख मधुकुमार थापाले बताए। उनीहरुलाई चाउचाउ, विस्कुट लगायतका खानेकुरा खुवाएर पाटनबाट तल घरतिर झार्ने काम भइरहेको थापाले बताए। प्रहरीका अनुसार हावाहुरी सहितको पानी पर्न थालेपछि ११ मध्ये चार जना भागेर ज्यान जोगाएका छन् भने अन्य सात जना चार दिनदेखि सम्पर्क विहिन भएका थिए। जिल्ला प्रहरी प्रमुख थापाका अनुसार कुशे गाँउपालिका ८ औलरिजाका डिलबहादुर खड्का, विक्रम खड्का, चन्द्रा खड्का, भविन्द्र खड्का, भीमबहादुर खड्का,धनसरा खड्का र सोही गाँउपालिका वडा नम्बर ९ का कृष्ण रोकाय सकुशल फेला परेका हुन्। हराइरहेका २२ गाई, ५० बाख्रा र १० भैंसी भने अझै फेला पर्न सकेका छैनन्।"
बर्गर हाउस टिमले मेलम्ची बाढीपीडितलाई दियो एघार लाखको सहयोग,"काठमाडौं : बर्गर हाउस टिमले मेलम्ची बाढी पीडितलाइ करिव एघार लाख रकम बराबरको खाद्यान्न सामाग्री प्रदान गरेको छ। स्थानीय बासिन्दालाई ३०० बोरा चामाल,७० वटा ग्यास, २०० किलोग्राम नुन, २०० लिटर खाने तेल लगाएत विभिन्न खाद्यान्न सामाग्री तथा माक्स, सेनिटाइजर, फेस सिल्ड,पन्जा जस्ता स्वास्थ्य सामाग्री प्रदान गरिएको युवा व्यवसायी तथा समाजसेवी वशन्त लामाले जानकारी दिए। द बर्गर हाउसका संस्थापक वसन्त लामाको अगुवाइमा सहयोग संकलन गरेर हस्तानान्तरण गरिएको हो। अब दोश्रो चरणको करिब ६ लाख बराबरको राहत सामग्री सहयोग सामग्री लिएर शनिबार हेलम्बु जाने कार्यक्रम रहेको जानकारी लामाले दिए।"
युरोपेली सङ्घको स्वास्थ्य उपकरण हस्तान्तरण,"काठमाडौं : आयरल्यान्ड सरकारले नेपाललाई विविध स्वास्थ्य उपकरण एवं सामग्री प्रदान गरेको छ। युरोपेली सङ्घको नागरिक सुरक्षा संयन्त्रमार्फत प्रदान गरिएका ती सामग्री नेपालका लागि युरोपेली सङ्घका राजदूत नोना डेपरेजले त्रिभुवन अन्तरराष्ट्रिय विमानस्थलमा आज बिहान आयोजित एक सङ्क्षिप्त कार्यक्रममा स्वास्थ्य तथा जनसङ्ख्यामन्त्री शेरबहादुर तामाङलाई हस्तान्तरण गरे। आज हस्तान्तरण गरिएका सामग्रीमा ७२ अक्सिजन कन्सन्ट्रेटर, ४४ थान भ्यान्टिलेटर, १२ थान बिटिएपी मेशिन, ४०० अक्सिमिटरलगायत उपकरण छन्। यसैगरी डेनमार्क सरकारले पनि सोही संयन्त्रमार्फत प्रदान गरेका स्वास्थ्य उपकरण शनिबार नेपाल आइपुग्ने परराष्ट्र मन्त्रालयले जनाएको छ। डेनमार्कले २६ थान भेन्टिलेटरसहित अन्य स्वास्थ्य उपकरण प्रदान गरेको छ। त्यस अवसरमा मन्त्री तामाङले महामारीविरुद्ध लड्न समयमै स्वास्थ्य सामग्री उपलब्ध गराएकामा नेपाल सरकारका तर्फबाट दुवै देशका जनता र सरकारप्रति कृतज्ञता व्यक्त गर्नुभएको उक्त मन्त्रालयले जनाएको छ। रासस"
पर्सामा कोरोनाबाट मृत्यु हुने दर शून्य,"वीरगन्ज : कोरोना संक्रमणको दोस्रो लहरमा पनि कोरोनाको हटस्पट बनेको पर्सा जिल्लामा कोरोना संक्रमणले हुने मृत्यु दर अहिले शून्य रहेको छ । असार सुरु भएयता पर्सामा कोरोना संक्रमणले मृत्यु दर शून्य भएको हो । असार १ गते यता पर्सामा कोरोना संक्रमणले एकजनाको पनि मृत्यु नभएको जिल्ला प्रशासन कार्यालय पर्साले जनाएको छ । पछिल्लो पटक जेठ ३१ गते पर्सामा कोरोना संक्रमणले १ जनाको मात्र मृत्यु भएको थियो । तर, असार १ गते देखियता भने पर्सा जिल्लामा कोरोना संक्रमणबाट एकजनाको पनि मृत्यु नभएको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए । वीरगन्जका अस्पतालमा जेठ अन्तिम सातासम्म दैनिक औसतमा ३ देखि ४ जनाको मृत्यु हुँदै आएको थियो ।, तर असार शुरु भएपछि भने पर्सा जिल्लामा कोरोनाले हुने मृत्यु दर शून्यमा झरेको श्रीवास्तवले बताए । श्रीवास्तवका अनुसार पर्सामा जेठ ३१ गते १ जनाको, जेठ ३० गते १ जनाको , जेठ २९ गते १ जनाको , जेठ २७ गते १ जनाको र जेठ २५ गते ३ जनाको मृत्यु भएको थियो । कोरोना संक्रमणको दोस्रो लहर सुरु भएपछि चैत ३० गते देखि जेठ ३१ गते सम्म वीरगन्जका विभिन्न अस्पतालमा गरी ३ सय २७ जनाले कोरोनाबाट ज्यान गुमाएका थिए। ती मध्ये पर्सा जिल्लाका मात्रै १३७ जना हुन् । बाँकी १९० जना भने ,अन्य जिल्लामा घर भइ वीरगन्जका अस्पतालमा उपचारका क्रममा मृत्यु भएकाहरु रहेको श्रीवास्तवले बताए । संक्रमणको पहिलो लहरमा वीरगन्जमा कोरोना संक्रमणले पर्साका ५५ जना र अन्य जिल्लाका ३१ जना गरि ८६ जनाको मृत्यु भएको थियो । सक्रिय संक्रमित ५२ मात्र पर्सामा हाल सक्रिय संक्रमितको संख्या पनि निक्कै कम छ । पर्सा जिल्लामा हाल सकृय संक्रमित ५२ जना मात्र रहेका छन् । ती मध्ये अस्पतालमा ३१ जना मात्र संक्रमित उपचाररत छन् । बाँकी २१ जना संक्रमित भने आफनै घरको होम आइसोलेसनमा छन् । पर्साकाका विभिन्न अस्पतालमा उपचाररत ३१ जनामध्ये एचडियुमा १६ जना , आइसीयुमा १३ जना र भेन्टिलेटरमा २ जना मात्र रहेको श्रीवास्तवले जानकारी दिए । पर्सामा संक्रमण दर पनि निक्कै घटेको छ । नारायणी अस्पतालको प्रयोशगालामा दैनिक हुँदै आएको परीक्षण दर पनि निक्कै कम रहेको अस्पतालका वरिष्ठ चिकित्सक डाक्टर उदयनारायण सिंहले बताए । असार महिना सुरु भएयता संक्रमण दर ७ प्रतिशतमा झरेको डाक्टर सिंहले बताए । असार १ गते देखि असार ३ गते सम्म ३ दिनको अवधिमा नारायणी अस्पतालको प्रयोगशालामा १८३ जनाको स्वाब नमूना परीक्षण गर्दा १४ जनामा मात्र संक्रमण भेटिएको डाक्टर सिंहले जानकारी दिए । ती १४ जना संक्रमितमध्ये पर्सा जिल्लाका ५ जना मात्र रहेको पनि उनले बताए । नारायणी अस्पतालको प्रयोगशालामा असार ३ गते पनि ६३ जनाको पिसिआर परिक्षण गर्दा पर्साका ३ जना सहित ७ जनामा मात्र संक्रमण पुष्टि भएको थियो । असार २ गते नारायणी अस्पतालको प्रयोगशालामा ५३ जनाको स्वाब परीक्षण गर्दा १ जनामा र असार १ गते ६७ जनाको परीक्षण गर्दा ६ जनामा मात्र संक्रमण पुष्टि भएको थियो ।पर्सा र वीरगन्जमा पछिल्लो केही साता यता कोरोनाको संक्रमण दर र अस्पतालमा संक्रमितको संख्या घट्दै गएको भएपनि संक्रमणको जोखिम नटरेकाले सावधानी र सतर्कता अपनाउन आवश्यक रहेको डाक्टरहरुले बताएका छन् । अहिले संक्रमणको दोस्रो लहर कम हुँदै गएको भएपनि तेस्रो लहर आउने संकेत देखा परिरहेकाले स्वास्थ्य सुरक्षाका मापदण्ड अझ कडाइका साथ पालना गर्न आवश्यक भएको डाक्टरहरुको सुझाव छ । पर्सा जिल्लामा संक्रमण नियन्त्रण तथा रोकथामका लागि वैशाख १६ गते देखि निषेधाज्ञा जारी छ । पछिल्लो समय संक्रमण दर घट्दै गएपछि निषेधाज्ञा केहि खुकुलो पारेर असार ६ गते सम्मका लागि थपिएको छ । तर निषेधाज्ञा खुकुलो मात्रै गरिएको भएपनि बजारका पसल सहज अवस्थाका बेलाको जस्तो खुल्न थालेका छन् । बजारमा मानिसको चहलपहल पनि बढ्न थालेको छ । बजार र सडकमा निस्किएकाहरुले मास्क पनि लगाउन छाडेका छन् । यसले संक्रमण फेरि बढ्ने जोखिम बढाएको नारायणी अस्पतालका चिकित्सक डाक्टर उदय नारायण सिंहले बताए ।"
दोलखा जिल्ला प्रशासनले भन्यो: तामाकोशीमा बाढीको खतरा छ सतर्क रहनू !,"दोलखा: दोलखा जिल्ला प्रशासनले तामाकोशी बहाव थुनिएकाले जुनसुकै बेला बाढी आउन सक्ने भन्दै स्थानीयहरुलाई सतर्क रहन आग्रह गरेको छ । तामाकोशीमा बाढी आउनसक्ने भन्दै जिल्ला प्रशासन कार्यालयले शुक्रबार राति विज्ञप्ति जारी गर्दै स्थानीयहरुलाई सचेत गराएको हो । नेपालचीन सीमा क्षेत्रमा रहेको तिग्री कन्ट्रीको रोङ्चा सहर र आसपास क्षेत्रमा भारी वर्षासँगै आएको पहिरोले नदीको प्रवाह रोकिएको सूचना प्राप्त भएको भन्दै कुनै पनि बेला तामाकोशीमा बाढी आउनसक्ने सूचना विज्ञप्तिमा उल्लेख छ । खतराको संकेत प्राप्त हुनासाथ सुरक्षित स्थानतिर जानुहुन र स्थानीय तहका पदाधिकारी र नजिकको सुरक्षा निकायमा तुरून्त जानकारी गराउन समेत विज्ञप्तिमार्फत् अनुरोध गरिएको छ । भारी वर्षाका कारण आउने बाढी, पहिरोले नेपालचीन सीमा क्षेत्र आसपासका बस्ती र तामाकोशी नदी किनारका बस्ती जोखिममा पर्नसक्ने प्रशासनले जारी गरेको विज्ञप्तिमा उल्लेख छ । साथै खतराको संकेत प्राप्त हुना साथ सुरक्षित स्थानतर्फ जानका लागि प्रशासनले स्थानीयहरुलाई सूचित गरेको छ ।"
कर्णाली नदीमा पानीको बहाब बढेपछि नदी छेउका बासिन्दा चिन्तित,"दैलेखः लगातारको वर्षापछि कर्णाली नदीमा पानीको बहाब बढेपछि स्थानीयहरु चिन्तित बन्न थालेका छन् । पानीको बहाब बढेसँगै दैलेखको नदी छेउछाउमा रहेका बस्तीका बासिन्दाहरु वैकल्पिक उपाय खोज्न थालेको स्थानीय रमेश रावतले बताए । नदीमा पानीको बहाब बढेपछि छेउछाउका बस्तीमा असर पार्नसक्ने भन्दै जिल्ला प्रशासन कार्यालय दैलेखले जिल्लाभरका सर्वसाधरणहरुलाई सतर्क रहन आग्रह गरेको छ । दैलेख जिल्लास्थित कर्णाली नदी, लोहोरे, छामघाट, रामाघाट, कट्टी, पादुका खोला लगाएत नदी र खोलामा पानीको बहाब बढ्न गइ तटीय क्षेत्रमा बाढी आउन सक्ने र भिरालो ठाउँमा पहिरो जानसक्ने जोखिम रहेको प्रशासनले जनाएको छ । प्रशासनले तटीय क्षेत्र र भिरालो ठाउँमा बस्ने नागरिकहरुलाई सम्भावित विपद्को जोखिम न्यूनिकरणका लागि उच्च सतर्कता अपनाउन पनि आग्रह गरेको छ । जल तथा मौसम विज्ञान विभाग र राष्ट्रिय विपद् जोखिम न्यूनिकरण तथा व्यवस्थापन प्राधिकरणको प्रक्षेपण अनुसार यस वर्षको मनसुन लामो अवधीसम्म रहने देखिन्छ । दैलेख प्रशासनद्धारा जारी सूचनामा यस वर्ष धेरै वर्षात हुने र जस कारण धनजनको ठूलो क्षति हुनसक्ने सम्भावना औंल्याइएको छ ।"
जोखिममा दुनै बजार: मुनि नदीको त्रास र माथि पहिरोको पीर,"जाजरकोट : भेरी नदीको किनारमा अवस्थित डोल्पाको सदरमुकाम दुनै जोखिममा परेको छ। वर्षात्का कारण नदीमा पानीको बहाव बढेसँगै स्थानीयबस्ती जोखिममा परेको हो। तल नदीको काट्दै लगेको छ भने माथिबाट पहिरोको खतरा छ। दुनै बजारमाथिको पहाड सडक निर्माणका लागि अव्यवस्थित रुपमा भत्काउँदा कमजोर बन्दै गएको छ। समुद्री सतहबाट दुई हजार ८५ मिटर उचाइमा रहेको दुनै वर्षेनी वर्षाको समयमा उच्च जोखिममा रहने गरेको छ। वर्षायाम सुरु भएसँगै यहाँका बासिन्दा त्रासमा हुन्छन्। मुनिबाट नदीले बागाउँला भन्ने त्रास छ भने माथिबाट पहाड भत्किएने पीर हुन्छ। तापनि दिगो हिसाबमा जोखिम न्यूनीकरणका लागि ध्यान जान सकेको छैन् । सुख्खा भूभाग रहेको दुनैमा पानी कम पर्ने गरे तापनि उच्च हिमाली भूभागबाट हिँउ पग्लेर पानी धेरै आउने भएको कारण वर्षायाममा दिनहुँ भेरी नदीको बहाव उच्च हुने गरेको स्थानीयवासी बताउँछन्। नदी किनारामा जग भएका झण्डै ७० भन्दा बढी घर बाढीको जोखिममा हुन्छन्। तस्बिर : हेमन्त केसी, रासस"
बागलुङमा करेन्ट लागेर एक युवकको मृत्यु,बागलुङ: बागलुङ नगरपालिका४ उपल्लाचौरमा करेन्ट लागेर शुक्रबार एक युवकको मृत्यु भएको छ । केही दिनयता लगातार परेको वर्षासँगै आएको बाढीले ल्याएको गग्रेटो सहितको माटो सफा गर्ने क्रममा करेन्ट लागेर पर्वतको जलजला गाउँपालिका ६ धाइरिङ घर भएका१९ वर्षीय सागर नेपालीको मृत्यु भएको प्रहरीले जनाएको छ । उपल्लाचौरस्थित राजकुमार शर्माको ग्यारेजको माटो सफा गर्दा करेन्ट लागेर ज्यान गएको उनका ससूरा याम बहादुर विकले बताए । आफूले माटो उठाउने र ज्वाइँले ठेलामा फाल्दै गर्दा करेन्ट लागेर ज्वाइँ हेर्दाहेर्दै अचेत भएको र अस्पतालमा उपचारका लागि लगिएको विकको भनाइ छ । करेन्ट लागि अचेत भएर लडेका नेपालीलाई धौलागिरी अस्पताल लगिए पनि अस्पतालले केही समयमै मृत घोषणा गरेको थियो । मृतक नेपाली ससूराको घरमा बस्दैआएका थिए । सामान्य ज्याला मजदुरी गर्ने नेपालीका पिताको पनि एक महिनाअघि मृत्यु भएको थियो । मृतकको शव पोष्टमार्टमका लागि अस्पतालमै राखिएको छ ।
सिरीजङ्घाले डाक्टर पढ्न छात्रवृत्ति दिने,"ताप्लेजुङ : जिल्लाको सिरिजङ्घा गाउँपालिकाले प्रत्येक वर्ष एकजनालाई एमबीबीएस (डाक्टर) पढ्न छात्रवृत्ति दिने योजना ल्याएको छ । पालिकाले आगामी आर्थिक वर्षको नीति तथा कार्यक्रममार्फत् म स्वस्थ मेरो गाउँ स्वस्थ अभियान सञ्चालन गर्दै डाक्टर उत्पान गर्ने नीति लिएको हो । आमार्गी वर्षदेखि एमबीबीएस अध्ययनको प्रवेश परीक्षा उत्तिर्ण गाउँपालिकाभित्रका एक विद्यार्थीले वर्षिक १३ लाख रुपैयाँ छात्रवृत्ति पाउनेछन् । उक्त विद्यार्थीले अध्ययन सम्पन्न गरेपछि २ वर्ष पालिकामै रहेर काम गर्नुपर्ने छ । पैसाको अभावमा कसैले पनि शिक्षा पाउनबाट वञ्चित हुन नपरोस् । गरिबका छोराछोरीले पनि डाक्टर बन्ने सपना देखुन् भनेर यो योजना ल्याएका हौं, बिहीबार नवौं गाउँसभामा बोल्दै गाउँपालिका अध्यक्ष टिकाराम गुरुङले भने । उक्त छात्रवृत्ति आवासीय सुविधासहितको हुने प्रमुख प्रशासकीय अधिकृत सन्तोस घिमिरेले बताए । प्राथमिक स्वास्थ्य केन्द्र केल्लोकमा रिक्त रहेको डाक्टर पदमा पदपुर्तिका लागि गत वर्ष ४ पटक आवेदन खुलाउँदा पनि डाक्टर आउन मानेका थिएनन् । त्यसपछि पालिकाले आफै डाक्टर उत्पादन गर्ने नीति लिएको घिमिरेको भनाइ छ । उनले भने, क्षमता भएको तर पैसा नभएका विद्यार्थीले पढ्न पाउने भए, उनीहरुले गाउँमै आएर सेवा गरेपछि स्थानीयलाई पनि रहत हुन्छ । यस्तै उक्त गाउँपालिकाले दलित महिला तथा अपाङता भएका विद्यार्थी लक्षित गरि स्नातक अध्यनका लागि उपाध्यक्ष छात्रवृत्ति कार्यक्रम समावेश गरेको छ । जस अन्तर्गत् दलित महिला तथा अपाङता भएका विद्यार्थीले पालिकामा रहेको सिनाम बहुमुखी क्याम्पसमा बीबीएस र बीएड निःशुल्क अध्ययन गर्न पाउनेछन् । निशुल्क शिक्षा, सबैको इच्छा नारा लिएको पालिकाले आर्थिक वर्ष २०७७०७८ देखि गाउँपालिकामा कक्षा१२ सम्मको पठनपाठन निःशुल्क गरेको थियो । नेपालभरका जोकोहि विद्यार्थीले पनि सिरीजङ्घाका विद्यालयमा कक्षा १२ सम्म निःशुल्क पढ्न पाउनेछन् । गाउँपालिकाले यहाँका ८ वटै वडाका ११ जना विद्यार्थीलाई कृषि र पशु विज्ञान पढ्नका लागि गत वर्षदेखि नै छात्रवृत्ति दिन थालेको छ । जस अन्तर्गत अहिले १६ जनाले निःशुल्क कृषि र पशु विज्ञान पढिरहेका छन् । उक्त कार्यक्रमलाई पनि निरन्तरता दिइरहेको छ । कक्षा१० मा अध्यनरत विद्यार्थीलाई २ महिना निःशुल्क कोचिङ कक्षा, प्रत्येक वडामा होस्टेल सुविधासहितको माध्यमिक विद्यालय सञ्चालन गर्ने, विद्यालयको स्तरोन्नती गरेर एक वडा, एक माविको अवधारण समेत अघि सारेको छ । कञ्चनजंघा हिमालको काखमा रहेको गाउँपालिकाले विहिबार ५० करोड ५७ लाख रुपैयाँको आगामी वर्षको बजेट ल्याएको हो ।"
ब्राउन सुगरसहित चारजना पक्राउ,विराटनगर : मोरङको अलगअलग स्थानबाट प्रहरीले लागुऔषध ब्राउन सुगर (खैरो हेरोइन) सहित चार जनालाई पक्राउ गरेको छ। पथरीशनिश्चरे नगरपालिकाबाट दुई र कानेपोखरी गाउँपालिकाबाट दुईजना पक्राउ परेको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए। उनका अनुसार शुक्रबार बिहान पथरीशनिश्चरे१ स्थित सिनेमा हलनजिकबाट ३५ वर्षीय नारायण परियार र ३२ वर्षीय कृष्ण दर्नाल पक्राउ परेका हुन्। पक्राउ परेकाको साथबाट प्रहरीले १३ ग्राम आठ सय मिलिग्राम ब्राउन सुगर र तौल लिने डिजिटल मेसिन बरामद गरेको एसपी श्रैष्ठले बताए। उनका अनुसार बिक्री गर्दा तौल लिने मेसिनसमेत साथबाटै फेला परेका कारण पक्राउ परेकाहरु लागुऔषध ब्राउन सुगरका कारोबारी भएको खुलेको छ। त्यस्तै प्रहरीले बिहीबार राति १०ः३० बजेतिर कानेपोखरी२ का ३१ वर्षीय हर्क विष्ट र २७ वर्षीय योगेन्द्र निरौलालाई पक्राउ गरेको छ। एसपी श्रेष्ठका अनुसार पक्राउ परेकाको साथबाट दुई ग्राम चार सय मिलिग्राम ब्राउन सुगर बरामद भएको छ। पक्राउ परेका चारै जनाविरुद्ध लागुऔषध ऐनअन्तर्गतको मुद्दा चलाउन म्याद थप गरेर अनुसन्धान अघि बढाइएको प्रहरीले जनाएको छ।
अन्तरजातीय विवाह गरेको भन्दै छोरालाई बावुको अन्त्येष्टि गर्न दिइएन,"ओखलढुंगाः अन्तरजातीय विवाह गरेको आरोपमा चम्पादेवी गाउँपालिका ३, ताप्केडाँडाका मित्रबहादुर तामाङको अन्येष्टिमा दुई छोराहरुलाई सहभागी हुन रोक लगाइएको छ । ७० वर्षीय तामाङको गत जेठ २९ मा घरमै निधन भएको थियो । उनका चार भाइ छोराहरु छन् । त्यसमध्ये माइला शंकर तामाङ र कान्छो प्रदीपलाई अन्र्तजातीय बिहे गरेको कारण देखाएर बुवाको अन्त्येष्टिमा सहभागी हुन समाजले रोक लगाएको छ । उक्त कामको नेतृत्व वडाअध्यक्ष बलबहादुर तामाङले गरेका छन् । वडाअध्यक्ष तामाङले समुदायलाई उकासेर बुवाको मुख हेर्नसम्म नदिएको शंकर र प्रदीपको गुनासो छ । बुवा बितेको खबर सुनेपछि शंकर धादिङबाट र कान्छो प्रदीप काठमाडौंबाट घर पुगेका थिए । तर बुवाको अन्त्येष्टि स्थलमा पुगेका उनीहरुलाई माटो चढाउन पनि रोक लगाइयो । यदि तिमी र तिम्रो भाइ कान्छाले छोयौँ भने सबै मलामी फर्किन्छौं भनेर रोकियो, 'शंकरले भने, 'त्यसपछि आमा रुनुभयो र तिमीहरु फर्क नत्र म झुन्डिएर मर्छु भनेपछि हामी त्यही दिन काठमाडौं फर्कियौं । उनीहरु फर्किएपछि जेठो यामबहादुर र साइलो तुलबहादुरले बुवाको अन्त्येष्टि तथा परम्परा अनुसार कामकाज गरेका छन् । शुक्रबार घरमा बुवाको काजकिरिया भइरहेको छ । तर माइलो र कान्छो काठमाडौंमै छन् । अन्त्येष्टिका मुख्य पूजारी लामाले क्रियापुत्रीको रुपमा सहभागी भएपनि होउ भने । तर वडाअध्यक्ष बलबहादुर तामाङको नेतृत्वको गाउँलेले नदिएको उनीहरुको आरोप छ । तिमीहरु कानुनीरुपले जहाँ गए पनि जाउ । अन्तिममा मिल्ने समाजमै हो । देशको कानुन र समाजको कानुन फरक हुन्छ भनेर वडा अध्यक्षले थर्काए शंकरले भने ।शंकरले क्षत्री थरकी बिहे गरेका हुन भने कान्छा भाइ प्रदिपले दलित समुदायकी केटीसँग बिहे गरेका थिए । । यस गाउँमा जातीय कारण देखाएर विभेद गरिएको पहिलो घटना भने होइन । सोही गाउँका राजु तामाङले दुईवर्ष अघि हजुरबुवा बित्दा आफूलाई अन्र्तजातीय बिहे गरेको भन्दै विभेदको प्रयास गरिएको बताए । वडाअध्यक्ष बलबहादुर तामाङ भने यो आरोप सरासर झुटो भएको दावी गरे । उनीहरु दाजुभाइमै कुरा भएपछि आफैले हामी छुँदैनौँ भनेर हिँडेका हुन्, वडाअध्यक्षले भने, मेरो कुनै भूमिका छैन ।' तर उनले मंगलबार भने संचारकर्मीसँगको टेलिफोन कुराकानीमा तामाङ समुदायको संस्कार भएकाले त्यही अनुसार उनीहरुलाई रोक लगाइएको गरिएको जवाफ दिएका थिए । जातीय विभेदको शिकार बनेका छोराहरु राजनीतिक रंग गाँसिएको बताउँछन् । राजनीतिक रुपले समर्थन नगर्ने भएकोले वडाअध्यक्षको भूमिका यस्तो हुनसक्ने अनुमान गरिएको छ । किनभने अघिल्लो वर्ष मात्रै वडाअध्यक्षको हजुरआमा बित्दा उनका काकाले नेवार थरकी केटी विवाह गरेको भए पनि काज किरियामा सहभागी गराइएको थियो । जिल्लास्थित दलित अधिकारकर्मी बलबहादुर परियार देशको कानुन एउटा र गाउँमा ठूलाठालुले चलाउने अर्को कानुन भएको बताउँछन् । यस्ता विभेदका घटनामा जनप्रतिनिधिले मलजल गर्ने अवस्था आउनु दु:खद भएको उनले बताए ।"
"ढुंगा, गिट्टी, बालुवा निकासी गर्ने बजेटको नीति कार्यान्वयन नगर्न सर्वोच्चको अन्तरिम आदेश","काठमाडौँ : ढुंगा गिट्टी बालुवालगायतका पदार्थको उत्खनन् र निकासी गर्नका लागि सरकारले बजेटमार्फत ल्याएको नीतिगत व्यवस्थामा सर्वोच्च अदालतले रोक लगाइदिएको छ। सरकारले बजेटमार्फत ल्याएको यो व्यवस्था कार्यान्वयन नगर्न सर्वोच्चले शुक्रबार अन्तरिम आदेश दिएको छ । सर्वोच्च अदालतको संवैधानिक इजलासले यस्तो आदेश दिएको हो। सरकारले गरेको नीतिगत व्यवस्थाले चुरे दोहनलाई छुट दिएको भन्दै यसको खारेजीका लागि सर्वोच्च अदालतमा रिट निवेदन परेका थिए । ती रिट निवेदनमाथि प्रधानन्यायाधीश चोलेन्द्रशम्शेर जबराको अध्यक्षताको संवैधानिक इजलासमा भएको प्रारम्भिक सुनुवाइपछि अन्तरिम आदेश जारी गरेको हो । संवैधानिक इजलासमा न्यायाधीशहरू दीपककुमार कार्की, मीरा खडका, हरिकृष्ण कार्की र विश्वम्भरप्रसाद श्रेष्ठ छन्। बालुवा गिट्टीको रोयल्टी विद्यालयले पाउनुपर्ने माग गदै विद्यार्थी आन्दोलित ढुङ्गा,गिट्टी,बालुवा निकासी सरकारको नीतिगत भ्रष्टचार : थापा ढुंगा, गिटी, बालुवा निकासी गर्ने बजेटको घोषणा राष्ट्रघाती : उपेन्द्र यादव चुरे दोहनले गाउँलेको उठीबास: १० वर्षमा सयौँको मृत्यु, हजारौँ विस्थापित म चुरे हुँ ! चुरे दोहनले सुक्दैछन् पानीको मुहान चुरे माथिको सकस चुरे रहे हिमाल रहन्छ बजेटमा सरकारले व्यापार घाटा कम गर्न ढुङ्गा, गिट्टी, बालुवा निकासी गर्ने नीतिगत व्यवस्था गरेर प्रकृति दोहनलाई खुल्ला गर्ने प्रयास गरेपछि सबैतिरबाट यसको चर्को विरोध र आलोचना भएको थियो। राजनीतिक दल, विज्ञ तथा नागरिकस्तरबाट यसको चर्को विरोध तथा आलोचना भएको छ। जेठ १५ गते अध्यादेशमार्फत अर्थमन्त्री विष्णु पौडेलले पेस गरेको बजेट वक्तव्यको वाणिज्य शीर्षकमा १९९ नम्बरको बुँदामा 'वातावरणीय प्रभाव मूल्याङ्कनको आधारमा खानीजन्य ढुङ्गा, गिट्टी, बालुवा निकासी गरी व्यापार घाटा न्यूनीकरण गरिनेछ' उल्लेख छ। २०७१ साउनदेखि चुरे क्षेत्रमा ढुङ्गा, गिट्टी निकासी सरकारले रोक लगाएको थियो। तर लुकीछिपी यो धन्दा हुँदै आएको छ। लुकीछिपी हुँदै आएको यो धन्दालाई खुलेयाम गर्न सरकारले बजेटमार्फत लाइसेन्स दिएको भन्दै यसलाई खारेज गर्न नागरिकस्तरबाट माग भएको थियो। प्रकृति दोहन खुल्ला गर्ने सरकारको नीतिले चुरेको वातावरणीय सन्तुलन विथोलिएर गम्भीर संकट आउने चिन्ता विज्ञहरूले व्यक्त गरेका छन्।"
हत्या आरोपमा चार युवक थुनामा,"राजविराज : खुकुरीले प्रहार गरी हत्या गरेको आरोपमा सप्तरीका चार युवक पुर्पक्षका लागि राजविराज कारागारमा थुनामा पुगेका छन् । सप्तरी जिल्ला अदालतको आदेशमा रुपनी गाउँपालिका१ रायपुरका ३० वर्षीय मनोजकुमार यादव, सोही उमेरका बिनय यादव, २४ वर्षीय मुकेशकुमार यादव र खडक नगरपालिका५ का ३१ वर्षीय महेशकुमार पासवान कारागारमा थुनामा पुगेका हुन् । आरोपितहरुमाथि रुपनी गाउँपालिका१ रायपुरका ५० वर्षीय रामदल यादवलाई भुईमा लडाई लछार पछार गरी धारिलो हतियार खुकरीले टाउकोमा प्रहार गरी हत्या गरेको आरोप छ । रुपनीवाट राजविराजतर्फ जाने सडक किनारमा टाउकोमा धारिलो हतियारले काटेर रक्ताम्मे अवस्थामा जेठ ६ गते रामदल फेला परेका थिए । घाइते रामदलको उपचारका क्रममा गोल्डेन अस्पताल विराटनगरमा जेठ १० गते मृत्यु भएको थियो। प्रहरीले अराोपितहरुलाई जेठ ६ गते पक्राउ गरी ज्यान मार्ने उद्योगमा कारवाही थालेकोमा रामदलको मृत्युपश्चात कर्तव्य ज्यान मुद्दामा परिणत गरी कारवाही थालिएको डिएसपी माधवप्रसाद काफ्लले बताए । मादक पदार्थ र नशालु पदार्थ खाएर बुधबार राति आपसमा झगडा हुँदा आरोपितहरुले धारिलो हतियारले निर्घात कुटपिट गरेको स्थानीयले बताए । अनुसन्धानका क्रममा प्रहरीले जेठ ६ गते नै आरोपितहरुलाई पक्राउ गरेको थियो । पक्राउ परेका आरोपितहरुले कदम हटिया नजिक गाउँकै पोखरीमा माछापालन गरेर बसेका रामदलसँग बुधबार दिउँसो झगडा गरेको मृतकका परिवारका सदस्यले बताएका छन् । सोही झगडाको रिसमा मादक पदार्थ र नशालु पदार्थ खाएका आरोपितहरुले बुधबार राति कुटपिट गरेर घाइते अवस्थामा सडक किनारमा छाडेको मृतकका दाजु सरोबर यादवले बताए । अनुसन्धानका क्रममा माछा, रक्सी खुवाउने भट्टीवाला सुगेन यादललाई समेत प्रहरीले नियन्त्रणमा लिई सोधपुछ गरेको थियो । पक्राउ परेका युवाहरु यसअघि पनि कुटपिट र लागूऔषध ओसारपसारको आरोपमा पटकपटक पक्राउ परेको स्थानीयवासीले बताए ।"
ज्यानभन्दा दाउराको माया,"सुस्ता : गण्डक बाँधको ठोकर नं १३ मा बिहीबार पुग्दा स्थानीय मनोज गौड उर्लंदो भेलमा पसेका दुई जना साथीलाई चिच्याएर भन्दै थिए माथिबाट ठूलो गोलिया (मुढा) आएको छ त्यसलाई छोप। भेलमा पसेका अन्य व्यक्तिहरू पनि त्यही मुढालाई छोप्ने दाउमा नदीको बीचतर्फ जाँदै थिए। बलिया युवाहरू भेलको प्रवाह नगरी नदीको बीचतर्फ जाने कोसिस गर्दै थिए। पाका उमेर र महिलाहरू नदीकिनारमा बसेर ससाना दाउरा बटुल्दै थिए। आकाशे पानी र नदीको पानीले निथ्रुक्क भिजेका केही स्थानीय भने भेलबाट आफूले निकालेका दाउरा मिलाएर राख्नमा व्यस्त थिए। कोही ट्र्याक्टर र साइकलमा राखेर दाउरा, काठ घरतर्फ लैजाँदै थिए। नारायणी नदीमा हरेक वर्षमा आउने उर्लंदो भेलमा पसेर स्थानीयहरू यसरी नै काठ दाउरा छोपेर निकाल्ने गरेका छन्। भेल आएपछि पश्चिम नवलपरासी सुस्ता गाउँपालिकास्थित नर्सही र आसपासका गाउँलेहरूका लागि काठ दाउरा संकलन गर्ने कार्य दिनचर्या जस्तै बनेको छ। हरेक वर्ष काठ दाउरा छोप्ने क्रममा भेलले बगाएर स्थानीयहरू बेपत्तासमेत हुने गरेका छन्। गत वर्ष पनि भेलले बगाएर दुई जना बेपत्ता भएका थिए। बेपत्ता भएकाहरू प्रायः भेटिने नगरेको नर्सहीका जितबहादुर गुरुङले बताए। हरेक वर्ष यसरी नै काठ दाउरा छोप्ने कार्य परम्परा जस्तै बनेको छ। खाना पकाउन र अन्य प्रयोजनका लागि स्थानीयहरू भेलमा ज्यानकै बाजी लगाएर पस्ने गरेका छन्, उनले भने। भेलमा गएर काठ दाउरा संकलन गर्नु ज्यानका लागि जोखिम भएको थाहा हुँदाहुँदै पनि स्थानीयहरू गण्डक बाँधमा निर्माण गरिएका विभिन्न ठोकरहरूमा पुगेर बिहानदेखि साँझसम्म काठ दाउरा छोप्न व्यस्त रहन्छन्। जति सम्झाए पनि पहिल्यैदेखि गर्दै आएको काम भन्दै नछोड्ने गरेको गुरुङले सुनाए। नदीको बीचमा आउने काठ दाउरा छोप्न स्थानीयहरूले रसी लगाएको फलामको अंकुश प्रयोग गरेर निकाल्ने गर्दछन्। जंगल नजिक नभएकाले दक्षिण भेगमा खाना पकाउन र अन्य प्रयोगका लागि दाउरा अभाव छ। धेरै स्थानीय दाउराकै लागि ज्यान जोखिममा राखेर नदीको भेलको प्रवाह नगरी जाने गरेका छन्। जंगल नजिक छैन, वर्षायाममा भेलमा बगेर आउने दाउरा छोप्नुको विकल्प छैन, अर्का स्थानीय जितेन्द्र हरिजनले भने। ज्यानभन्दा दाउरा ठूलो नभए पनि सबै जना नदीमा जाँदा आफू पनि जाने गरेको उनले बताए। काठ दाउरा आउनेबित्तिकै स्थानीय हामफालेर छोप्न जाने गरेको अर्का स्थानीय ओमप्रकाश दुसहीले बताए। केही स्थानीयहरू घरायसी प्रयोजनका लागि भेलमा पुगेर दाउरा संकलन गर्ने गर्दछन्। केही भने व्यावसायिक उद्देश्यले काठ संकलन गर्न पुग्ने गरेका छन्। भेलमा छोपेका रूख र मुढालाई उनीहरूले स्थानीय फर्निचरहरूमा बिक्री गर्ने गरेका छन्। ठूला काठ खरिद गर्न व्यापारीहरू संकलन स्थानमै पुग्ने गर्दछन्। समूह बनाएर संकलन गर्ने एक समूहले एक सिजनमा ७ देखि ८ लाख रुपैयाँसम्मको काठ बेच्ने गरेका छन्। अहिले पनि एक सिजनमा कम्तीमा पनि ५० देखि ६० लाखसम्मको काठ संकलन हुने गरेको स्थानीयले बताएका छन् । लाखौं रुपैयाँ कमाइ हुने भएपछि काठ संकलनका विषयमा स्थानीयबीच झडपसमेत हुने गरेको छ। त्यसरी बगेर आउने काठ दाउरा संकलनका लागि तत्कालीन जिल्ला विकास समितिले दहत्तरबहत्तर नाम दिएर लाखौंको ठेक्का लगाउने गरेको थियो। स्थानीय सरकार आएपछि भने ठेक्का लगाइएको छैन।"
अर्घाखाँचीमा धान रोप्ने चटारो (फोटोफिचर),सन्धिखर्क : अर्घाखाँचीका विभिन्न ठाउँमा धान रोप्ने चटारो सुरु भएको छ । विगतका वर्षमा खडेरीले धान रोप्न ढिलाइ हुने भएपनि यस वर्ष बेलैमा वर्षा भएपछि गाउँघरमा धान रोपाइँ सुरु भएको हो । अहिले जिल्लाका अधिकांश फाँटमा किसान बिहानदेखि नै धान रोपाइँमा व्यस्त हुने गरेका छन् । कोरोना महामारीका कारण काममा केही असहज भएपनि गाउँघरतिर रोपाइँ भने धमाधम सुरु भएको छ। किसानलाई धानबाली लगाउन र भित्र्याउन लकडाउनले कुनै रोकावट नगर्ने मन्त्रिपरिषद बैठकले यसअघि नै निर्णय गरेको छ। तस्बिरमा हेर्नुस् मालारानी ३ खनारको खजुने खोलास्थित खेतमा धान रोप्दै किसान।
सामूहिक बलात्कार प्रकरण : १४ वर्षपछि अभियुक्त ज्वाइँ पक्राउ,"राजविराज : एउटै परिवारको बुवा, छोराहरू र ज्वाइँ मिलेर गरेको सामूहिक बलात्कारको घटनाको १४ वर्षपछि एक अभियुक्त पक्राउ परेका छन्। सप्तरीको तिलाठी कोइलाडी गाउँपालिका३ का ओमप्रकाश मुखियालाई पक्राउ गरिएको सप्तरी प्रहरीले जनाएको छ। पक्राउ परेका मुखियाले आफू फरार सूचीमा रहेको अभियुक्त नभई फरक व्यक्ति भएको दावी गरेका छन्। यसअघि सो घटनामा संलग्न भएको आरोपमा पक्राउ परेका श्यामा मुखियाले भने चारवटा नाम राखेका नातामा भिनाजु पर्ने ओमप्रकाश मुखिया फरार अभियुक्त नै भएको भनेर सनाखत गरेका छन्। भारतमा अपराध गरेर आएका उनी लामो समयदेखि नेपाल बसेर नागरिकता लिएको चर्चा गाउँमा छ। उनको नाम नै चारवटा रहेको प्रहरीले जनाएको छ। लोकेन्द्र, लफेन्द्र, जोगिन्द्र भनेर बोलाउने ओमप्रकाश एउटै व्यक्ति भएको र जाहेरवालीले नै पहिचान गरी लिखित सनाखत गरेकाले अदालतमा बुझाइएको एसपी राजेन्द्रप्रसाद धमलाले बताए। अदालतले उनलाई कैदसजाय पुरा गर्न राजविराज कारागार पठाएको छ। पीडितकी आमा जाहेरवालीले दिएको जानकारी अनुसार ०६४ असोज ९ गते दिउँसो गाउँका आठदेखि १२ वर्षका ६ जना नाबालक बालबालिका मिलेर भैंसी चराउन सँगै कोशी टप्पु कटैया पलार गएका बेला आरोपितहरूले बालकलाई हतियार देखाई डोरीले बाँधी कुटपिट गरे पश्चात बालिकालाई घना काँसघारीमा लगेर पालैपालो बलात्कार गरेका हुन्। सप्तरी जिल्ला अदालतका तत्कालीन न्यायाधीश श्रीप्रसाद सञ्जेलले २०७५ असार ५ गते नाबालिकालाई सामूहिक बलात्कार गरेको अभियोग ठहर गर्दै मुखियासहित चार जनालाई जनही १३ वर्ष कैद सजायको फैसला गरेको छ। अदालतले आरोपितहरूलाई सजायको फैसला गरेपनि क्षतिपूर्तितर्फ ध्यान नदिएको भन्दै पीडित पक्षले उच्च अदालत जनकपुर राजविराज इजलासमा ०७५ पुस २७ गते पुनरावेदन दिएका थिए। उच्च अदालत जनकपुर राजविराज इजलासका न्यायाधीशद्वय भानुभक्त शर्मा न्यौपाने र दिपेन्द्र अधिकारीको इजलासले जनही १३ वर्ष कैदसँगै क्षतिपूर्तिबापत जनही २० हजार रुपियाँका दरले भराई पाउने भनी ०७७ मङ्सिर ८ गते आदेश गरेको शाखा अधिकृत रामचन्द्र बस्नेतले बताए। आरोपितमध्ये श्यामा मुखिया ०७७ चैत ९ गते पक्राउ भई राजविराज कारागारमा कैद सजाय भोगिरहेका छन्। श्यामाका दाजु डोमीको मृत्यु भएकाले सजाय माफी भएको छ। उनीहरूको बुवा बिकु फेला परेका छैनन्। एसपी धमलाका अनुसार अदालतको फैसला कार्यान्वयनलाई अभियानका साथ खोजतलाश गर्ने क्रममा श्यामा पक्राउ परेको तीन महिनामा ओमप्रकाश पनि पक्राउ परेका हुन्। आर्थिक वर्ष ०७७०७८ को ११ महिनाको अवधिमा सप्तरी प्रहरीले फरार रहेका १ हजार ८ जना अभियुक्तहरूलाई पक्राउ गरेको जिल्ला प्रहरी कार्यालय, सप्तरीले जनाएको छ। अदालतको फैसला कार्यान्वयनअन्तर्गत आर्थिक वर्षको हालसम्म पक्राउ परेकाहरूबाट २१६ वर्ष ३ महिना ६ दिन कैद र १ करोड ५ लाख बढी रूपैयाँ असुल उपर हुने एसपी धमलाले बताए।"
बाढी प्रभावित क्षेत्रमा प्रकोपको जोखिम,"काठमाडौं : बाढी पहिरो र डुबानका चपेटामा परेका १५ भन्दा बढी जिल्लामा पानीजन्य एवं स्वासप्रस्वाससम्बन्धी रोग संक्रमणको जोखिम रहेकाले सजग रहन विज्ञहरूले सुझाएका छन्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुनका अनुसार बाढी पहिरोपछि पानीजन्य र स्वासप्रस्वासजन्य समस्या देखिन सक्ने बताए। सामूहिक बसाइका क्रममा स्वास्थ्य मापदण्ड नअपनाउँदा कोरोना संक्रमण, रुघाखोकीको जोखिम हुन्छ। त्यस्तै सरसफाइको कमीले पानीजन्य रोगको डर उत्तिकै डर छ, डा पुनले भने। बाढी पहिरो र डुबान क्षेत्रमा पानीको गुणस्तर र स्वच्छतातर्फ ध्यान दिन नसकिएको उनले बताए। पानीको स्रोत दूषित हुँदा झाडापखाला, आउँ, टाइफाइड, हैजा, भाइरल हेपाटाइटिस एलगायत पानीजन्य सरुवा रोगको जोखिम बढ्ने डा पुनको भनाइ छ। उनका अनुसार विस्थापितहरूको एकै ठाउँमा सामूहिक बसाइ भएका बेला स्वास्थ्य मापदण्ड पालना नहुने र सरसफाइको कमीले रोगहरू निम्तिन्छन्। विस्थापित भएका पीडित परिवारलाई सुरक्षित स्थानमा सारी तत्काल अस्थायी व्यवस्थापन गरिएको गृह मन्त्रालयले जनाएको छ। मन्त्रालयका प्रवक्ता जनकराज दाहालका अनुसार सिन्धुपाल्चोक, मनाङ, लमजुङ, पाल्पा, स्याङ्जा, बाजुरा, गोरखा अर्घाखाँची, कास्की, प्युठान, पर्वत म्याग्दी, डोटीलगायतका जिल्ला बढी प्रभावित भएका छन्। स्वास्थ्य तथा जनसंख्या मन्त्रालयले उद्धार तथा राहत कार्यमा जुट्दा जनस्वास्थ्य मापदण्ड पालना गर्न र सफा पिउने पानीको प्रबन्ध गर्न अनुरोध गरेको छ। विषम परिस्थितिमा घाइते, संक्रमित तथा प्रभावितहरूको उपचारका लागि आवश्यक सबै प्रबन्ध मिलाउने कार्य भइरहेको मन्त्रालयले जनाएको छ। मन्त्रालयका सहप्रवक्ता डा समीरकुमार अधिकारीले बिहीबार प्रेस विज्ञप्ति जारी गर्दै बाढी पहिरोको जोखिमसँगै कोरोना भाइरसको संक्रमण, पानीजन्य रोगहरू, लामखुट्टेले ल्याउने रोगहरूका साथै सरसफाइसम्बन्धी जनस्वास्थ्यका समस्याहरू बढ्नेतर्फ सजग रहनुपर्नेमा जोड दिइएको छ। उपयुक्त गासबासको व्यवस्थासँगै लामखुट्टेको टोकाइबाट बच्ने उपायहरूमा ध्यान दिन विज्ञप्तिमार्फत भनिएको छ। स्वास्थ्य सुरक्षाका लागि आवश्यक औषधि, उपकरण र स्वास्थ्यकर्मी व्यवस्थापनका लागि स्थानीय जिल्ला स्वास्थ्य कार्यालय, प्रदेशका सम्बन्धित निकायहरूमार्फत स्वास्थ्य आपतकालीन केन्द्रहरूले समन्वयको व्यवस्था गरिरहेकाले सुरक्षित रहन स्वास्थ्य मन्त्रालयले अनुरोध गरेको छ।"
भत्किए बन्दै गरेका पक्की पुल,"प्युठाननवलपुर : प्युठानमा बन्दै गरेको पक्की पुल भत्किएको छ। जिल्लाको ऐरावती गाउँपालिकास्थित माझिदमार र अर्घाखाँचीको सीतगंगा नगरपालिकास्थित च्याउरे खोला जोड्ने झिमरुक नदीमा निर्माणाधीन पक्की पुल भत्किएको हो। बिहीबार पुल भत्किएपछि निर्माण व्यवसायीलाई पुन: निर्माण थाल्न भनिएको सडक डिभिजन कार्यालय प्युठानका प्रमुख विनोद सापकोटाले जानकारी गराए। पाँच दिनदेखि परिरहेको लगातारको झरी र झिमरुक खोलाको बहाव बढेपछि पुल भत्किएको हुनसक्ने स्थानीयले बताएका छन्। पुललाई थामेका टेका पानीको बहाबले बगाइदिँदा पुल कमजोर भई भत्किएको डिभिजन प्रमुख सापकोटाले बताए। उनका अनुसार उक्त पुल चार दिनअघि ढलान गरिएको थियो। ३५ मिटर पुलको स्ल्याब भाँचिएर नदीमा खसेको छ। आर्थिक वर्ष २०७४७५ मा ठेक्का सम्झौता गरी पुल निर्माण थालिएको थियो। चालू आर्थिक वर्षको असार २८ गतेभित्र पुल निर्माणको म्याद सकिँदै छ। अमर कन्सट्रक्सन प्रालिले पुल निर्माणको जिम्मा पाएको छ। पुल भत्किएपछि निर्माण व्यवसायीलाई करिब डेढ करोड रुपैयाँ बराबरको क्षति पुगेको सडक डिभिजन कार्यालयले बताएको छ। पुल भत्किएपछि यस क्षेत्रका स्थानीय निराश बनेका छन्। संघीय सरकारबाट विनियोजित सात करोड १२ लाख रुपैयाँमा सम्झौता भएको डबल स्पानको ११ मिटर चौडाइ र ७० मिटर लम्बाइको पुल निर्माणको अन्तिम चरणमा पुगेको थियो। त्यसैगरी, पूर्वी नवलपरासीको बौदिकाली गाउँपालिकामा रहेका दुई वटा पक्की पुल बाढीले बगाउँदा स्थानीयको बजारसम्मको सीधा सम्पर्क टुटेको छ। तीन दिनदेखि परेको अविरल वर्षापछि आएको बाढीले बौदीकाली गाउँपालिका १ मा निर्माणाधीन पक्की पुल बगाएको हो। त्यसैगरी कालीगण्डकीमा रहेको अर्को पक्की पुल पनि बाढीले बगाएको गाउँपालिकाका प्रमुख प्रशासकीय अधिकृत प्रदीपचन्द्र सुवेदीले जानकारी दिए। गण्डकी प्रदेश सरकारको ३ करोड ५० लाखको लागतमा वडा नं १ मा पुल निर्माण भइरहेको थियो। पुलको काम अन्तिम चरणमा पुगेको थियो। ढलानको काम मात्र बाँकी रहेका बेला बाढीले पुल बगाएको प्रमुख सुवेदीले बताए। स्थानीयलाई सहज रूपमा सदरमुकाम कावासोती पुग्नका लागि पुल निर्माण गरिएको थियो। पुल बगाएपछि स्थानीयको सदरमुकामसँगको सीधा सम्पर्क टुटेको छ। अब स्थानीय सदरमुकाम पुग्न ४५ किमिको पहाडी बाटो हुँदै जानुपर्ने बाध्यता छ। सदरमुकामसँगै राजमार्ग पुग्न एक दिन लाग्ने भएपछि सबैभन्दा बढी बिरामीको उपचारमा समस्या आएको सुवेदीले बताए। त्यसैगरी गाउँपालिकाको वडा नं२ स्थित कालीगण्डकीमा बनाइएको पुलसमेत बाढीले बगाएको छ। यो पुल हुँदै स्थानीय भिमाद निस्केर पोखरा पुग्ने गरेका थिए। पुल बगाएपछि प्रदेश राजधानी पोखराको सीधा सम्पर्क पनि टुटेको गाउँपालिकाले जनाएको छ। भिमाद पुग्न पनि स्थानीयले अब एक दिन पैदल हिँड्नु पर्ने बाध्यता छ। बाढीले निर्माणधीन पुल बगायो पुल बगाउँदा पोखरा र कावासोतीको सम्पर्क टुट्यो बाढीले प्युठानमा निर्माणाधीन पुल भत्कायो"
अवैध हतियारसहित जसपाका नेता पक्राउ,"उदयपुर : अवैध हतियारसहित जनता समाजवादी पार्टी (जसपा) उदयपुरका एक नेतालाई प्रहरीले बुधबार राति पक्राउ गरेको छ । प्रहरीका अनुसार अवैध पेस्तोलसहित जसपाका जिल्ला सदस्य पर्शुराम चौधरी पक्राउ परेका हुन् । पक्राउ परेको चौधरीलाई प्रहरीले बिहीबार पत्रकार सम्मेलन गरी सार्वजनिक गरेको हो । गोप्य सूचनाका आधारमा जिप्रकाबाट खटिएको प्रहरीको विशेष टोलीले उनलाई ९ एमएममा लाग्ने ५ थान गोली र चन्दाका रसिदसहित पक्राउ गरिएको एसपी भिमबहादुर दाहालले बताए । सशस्त्र द्वन्द्वकालदेखि नै हतियार राखी चन्दा आतंक मच्चाउँदै आएको भन्ने सूचनाका आधारमा उनलाई अनुसन्धानका क्रममा कान्छी श्रीमती श्यामकुमारी चौधरीको घरबाट पक्राउ गरिएको उनले बताए । प्रहरीले उनको पेस्तोल, गोली, अखिल नेपाल टेड युनियन महासंघ लेखिएको ८ ठेली सहयोग रसिद, नेकपा माओवादी केन्द्र लेखिएको तीन थान सदस्यता र अखिल नेपाल निर्माण मजदुर संघ लेखिएको ८५ थान सदस्यता पत्र बरामद गरेको जनाएको छ । एसपी दाहालका अनुसार कान्छी श्रीमतीको छोरी र सप्तरी जिल्लाको सुरुङ्गा नगरपालिका ८ का २३ वर्षीय बवि चौधरी बिचको प्रेम सम्बन्ध बुवा चौधरीले मन पराएका थिएनन् । त्यहीँ सम्बन्ध तोड्न उनले छोरीको केटा साथीलाई फसाउने योजना अनुरुप बवि आएको मौका छोपी कान्छी श्रीमतीको घरमा पेस्तोल राखिएको प्रारम्भिक अनुसन्धानबाट खुलेको एसपी दाहालले बताए । उनले भने, पर्शुरामले छोरी र केटाबिचको सम्बन्ध टुटाउन निकै प्रयास गरेको देखिन्छ, त्यति गर्दा समेत नभएपछि बवि आएको मौका छोपी कान्छी श्रीमतीको घरमा गई झोलामा पेस्तोल राखेर प्रहरी बोलाएर फसाउने नियत गरेको देखिन्छ । अनुसन्धानका लागि बविसहित चौधरीका कान्छी श्रीमती र छोरीलाईसमेत जिल्ला प्रहरी कार्यालय बोलाइएको छ । यसअघि चौधरी माओवादी द्वन्द्वकालमा माओवादीको लडाकु र त्यसपछि पार्टीको जिल्ला कमिटी सदस्य तथा भ्रातृ संगठन मजदुर संघको जिल्ला संयोजक रहेको खुलेको छ । उनी २०७७ माघ ४ गते जसपामा प्रवेश गरी सोही पार्टीको जिल्ला सदस्य रहेको खुलेको छ ।"
सीमा सुरक्षामा त्रिपालकै भर,"गुलरिया : कोभिड महामारीका बेला सिमानामा हुने अवैध मानवीय आवतजावत रोक्न खटिएका सशस्त्र प्रहरीहरू त्रिपालकै भरमा सीमा सुरक्षा गर्न बाध्यछन्। वर्षाद्को मौसम नजिकिँदै गर्दा हिलो, हावाहुरी, सर्पलगायत हिंस्रक वन्यजन्तुसँग सामना गर्दै सीमा रक्षकहरू त्रिपालकै जोखिमकाबीच सेवा दिइरहेका छन्। बर्दियाको ८३ किलोमिटर सिमाना क्षेत्र खुला छ। खुला सिमाना भएकै कारण सीमा सिल नभएको अवस्थामा मानवीय ओहोरदोहोर अत्यधिक हुने गर्छ। सीमावर्ती स्थानीय किनमेल, औषधि उपचारलगायत पारिवारिक सम्बन्धका कारण आवतजावत गर्ने गर्छन्। कोभिड नियन्त्रणलाई लक्षित गर्दै सीमा सिल गरिएका कारण मानवीय ओहोरदोहोर हुन छाडेको सशस्त्र प्रहरी बल नेपाल नम्बर ३१ गण हेडक्वाटर बर्दियाका सशस्त्र प्रहरी उपरीक्षक नरबहादुर रावतले बताए। बर्दियातर्फको सीमावर्ती क्षेत्रमा जमुनी, कण्ठपुर, कट्टी, कालाबञ्जर, धर्मबस्ती, भग्रैया, धनौरा, राजापुरमा गरी ८ वटा स्थायी बीओपीमार्फत सुरक्षा दिँदै आएका छौं, उनले भने।अस्थायी रूपमा ७ वटा फरवार्ड बेस व्यवस्थित रूपमा सञ्चालनमा छन्। ६ वटा अस्थायीपोस्टहरूत्रिपालको भरमा छन्। एउटा हाइपोस्ट खडा गरिएको छ।पहिलो चरणमा ८ वटा बीओपी स्थापना भइसकेको छ। दोस्रो चरणमा बीओपी राख्नको लागि स्वीकृत भइसकेको छ तर संख्या यकिन भएको छैन। सिमानामा २९ वटा बीओपी आवश्यक पर्ने भएकाले सोही अनुरूप माग गरिएको उनले बताए। केही अस्थायी पोस्टहरू त्रिपालमा चलाउनु परेको छ। त्यस्ता पोस्ट भएका एरियाहरू जंगल क्षेत्रमा पर्ने भएकाले पनि समस्या परेको हो। एसपी रावतले थपे, पानी, हावाहुरीको समस्या त छँदैछ। सर्प, हात्ती, बाघलगायतका जंगली जनावरहरूले पनि सुरक्षाकर्मीलाई त्रास दिइरहेका हुन्छन्। हामीले त्रिपाल पटकपटक फेर्छांै हावाहुरीले च्यातिदिन्छ। च्यातिएका त्रिपालहरू पानीपर्दा चुहिन्छन्। त्रिपाल त त्रिपालै हो। जति फेरेपनि उस्तै। तर पक्की पोस्ट भइदिए सुरक्षाकर्मी अन्य समस्या र त्रासबाट मुक्त हुनेथिए। जंगल क्षेत्रका सिमानामा ड्युटी दिने सशस्त्र प्रहरीका लागि फलामको बिट बनाए सुरक्षित हुने सीमावर्ती श्रीमथुरा हरिद्वार आधारभूत विद्यालय मद्राजपुरका प्रधानाध्यापक सुदन घिमिरेले बताए। सीमा सुरक्षामा त्रिपालमा खटिएका सुरक्षाकर्मीलाई बस्न मिल्ने बेन्चहरूसहित सुरक्षित ओतिने ठाउँ आवश्यक छ। वर्षाद्को समय भएकाले जंगल नजिकै रहेका पोस्टहरूमा बाढीलगायत वन्यजन्तुको चुनौती पनि उत्तिकै छ। त्रिपालहरू विस्थापितगर्दै सुरक्षित पोस्ट बनाउन सबैले पहल गर्नुपर्ने प्रअ घिमिरेको भनाइ छ।"
जंगली हात्तीको फोटो खिच्न खोज्दा,"विराटनगर : मोरङको सुनवर्षी नगरपालिका८ कुरेलीमा शुक्रबार बिहान ७ बजेतिर एउटा जंगली हात्ती देखा पर्यो। हात्ती देखिएपछि हेर्न र धपाउनलाई गाउँलेहरू भेला भए। खेतमा काम गरिरहेका केही स्थानीय पनि जम्मा भए। वरपरको भीडले होहल्ला गर्न थालेपछि हात्ती अगाडि बढ्न थाल्यो। त्यत्तिकैमा सुनवर्षी८ हरिचन्द्रगढीका २१ वर्षीय मनोहर मियाँ भने हात्ती भएतिरै जाँदै थिए। लगभग एक सय मिटरजति नजिक पुगेपछि गोजीबाट मोबाइल निकालेर हात्तीको फोटो खिच्न खोजे। मान्छेको होहल्लापछि आफूमाथि अवरोध पुगेको ठानेर आक्रामक बनेको हात्ती छेउमै आइपुग्दा पनि फोटो खिच्ने धुनमा रहेका उनले पत्तो पाउन सकेनन्। एक्कासी दौडिएर आएको हात्तीले फोटो खिच्नसमेत नभ्याइकन मनोहरलाई बिहान आक्रमण गरेको वडाध्यक्ष नुरुल मियाँले जानकारी दिए। जंगली हात्ती देखेपछि लखेट्नलाई स्थानीय भेला हुने क्रममा एक युवाले चैँ नजिकै गएर हात्तीको फोटो खिच्न खोजेछन्, उनले भने, होहल्ला हुन थालेपछि आक्रामक बनेको हात्तीले फोटो खिच्नै नभ्याइकन छेउमै आएर ती युवालाई लछारेर घाइते बनायो। हात्तीको आक्रमणमा परेर गम्भीर घाइते भएका मनोहरको उपचारका क्रममा विराटनगरको न्यूरो अस्पतालमा बिहान पौने नौ बजे मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार जंगली हात्तीको आक्रमणमा परेर घाइते भएपछि उपचारका लागि ल्याए पनि अवस्था गम्भीर भएकाले बचाउन नसकिएको जानकारी चिकित्सकले दिएका छन्। उक्त हात्ती भारतबाट विराटनगर महानगरपालिका१८ बुधनगरको भेडियारी हुँदै बिहीबार राति १० बजेतिर नेपाल प्रवेश गरेको राईले बताए। नेपाल प्रवेश गर्नुअघि भारतको सोनापुर र फुलगाहामा पनि उक्त हात्तीले मानवीय क्षति गराएको पाइएको छ। सो हात्तीको आक्रमणबाट चार जना भारतीय नागरिकलाई मारेको बुझिएको छ। लगत्तै बिहीबार नेपाल प्रवेश गरेको पाइएको प्रहरीले जनाएको छ। बस्तीमा छिरेर वितण्डा मच्चाउँदै मान्छे मार्न थालेपछि भारतबाट लेखेट्ने क्रममा भागेर जंगली हात्ती नेपाल आइपुगेको प्रहरीको भनाइ छ। नेपाल छिरेपछि बुधनगरबाट मोरङको जहदा हुँदै पूर्वतर्फ लागेको हात्तीले सुनवर्षीको कुरेलीमा पुगेर मानवीय क्षति गराएको डीएसपी राईले बताए। वडाध्यक्ष मियाँले छेउछाउमा मान्छे देख्दा निक्कै उत्तेजक भएर हात्ती आक्रमणमा उत्रिहाल्ने खालको रहेको बताए। गाउँमा हात्ती देख्दा युवालाई फोटो खिच्ने रहर लाग्यो। भेला भएकाहरूले होहल्ला गर्न थालेपछि भाग्ने क्रममा हात्ती युवानजिकै आइपुगेछ, उनले भने, वरपर हिलो रहेकाले फोटो खिच्दै गरेका युवाले भाग्नसक्ने अवस्था नै भएन। छलिएर भाग्ने मौका नै नपाइकन फोटो खिच्ने युवालाई लछारेर हात्ती हिँड्यो। स्थानीयको सहयोगमा प्रहरीले हात्तीलाई लखेट्ने प्रयास गरिरहेको छ। धपाएपछि हात्ती कुरेलीबाट बक्राहा खोला हुँदै रतुवामाईतिर लागेको प्रहरीले जानकारी दिएको छ। वन्यजन्तु विज्ञहरूले भने कुनै पनि जंगली जनावरको नजिक जाने र छेउ पर्ने गर्न नहुने सुझाव दिएका छन्। डिभिजन वन कार्यालय मोरङका प्रमुख अनिरुद्र साहले भीडभाड गरेर छेउमा जाने र लखेट्ने गर्दा आक्रामक बनेको हात्तीले मानवीय क्षति गराएको बताए। हात्ती लगायतका जंगली जनावर देखिएमा भीडभाड तथा होहल्ला गर्ने, छेउमा जाने, जिस्क्याउने र तर्साउने गर्न हुँदैन, उनले भने, त्यसो गर्दा आफूलाई असर परेको र अवरोध पुगेको ठानेर आक्रामक बन्दै भड्किएर मान्छेमाथि नै आइलाग्छ। जंगली जनावर छेउमा आउँदा परपरै हुनुपर्ने र जनावरलाई बिना अवरोध गन्तव्यतिर जाने वातावरण बनाउनुपर्ने साहको भनाइ छ। जंगली जनावर गाउँमा आउँदा छेउमा जाने, फोटो खिच्ने, नजिक हुन खोज्ने र तर्साउने नगर्न एवं जनावर हिँड्ने बाटोमा अवरोध नगर्न सबैमा उनले आग्रह गरे। मानिसले विवेकपूर्ण ढंगले व्यवहार गर्यो भने मात्रै जंगली जनावरको आक्रमणबाट बच्न सकिने साहले बताए।"
मनोज गजुरेल सिरीजङ्घाका सद्भावना पर्यटन दूत,ताप्लेजुङ : चर्चित हास्यकलाकार मनोज गजुरेललाई ताप्लेजुङको सिरीजङ्घा गाउँपालिकाले सद्भावना पर्यटन दूत नियुक्त गरेको छ। बिहीबार सम्पन्न नवौं गाउँसभाले गजुरेललाई सिरीजङ्घाको छोरो उपमाले समेत सम्मान गर्ने निर्णय गरेको हो। गजुरेल सिरीजङ्घाको ६ नं वडा मामाङ्खेमा जन्मिएका हुन्। विश्वको तेस्रो अग्लो हिमाल कञ्चनजङ्घा क्षेत्र लगायत विभिन्न पर्यटकिय क्षेत्रको प्रवर्द्धन गरी पर्यटक भित्र्याउने लक्ष्य अनुरुप कलाकार गजुरेललाई पर्यटन दूत नियुक्त गरिएको गाउँपालिका प्रमुख टिकाराम गुरुङले बताए। कञ्चनजङ्घा हिमाल गाउँपालिकाको ८ नं वडा याम्फुदिनमा अवस्थित छ। गजुरेलको सक्रियताले ताप्लेजुङको पर्यटन प्रवर्द्धनमा उल्लेख्य उपलब्धि हासिल हुने प्रतिनिधिसभा सदस्य योगेश भट्टराई बताउँछन्। साथै याम्फुदिनको आम्जी खोलाबाट चेइराम हुँदै कञ्चनजङ्घाको दक्षिणी आधार शिविरसम्म सासिक पदमार्ग निर्माण आयोजनालाई गाउँपालिकाको गौरवको आयोजनाको रुपमा सञ्चालन गर्ने निर्णय गरेको प्रमुख प्रशासकिय अधिकृत सन्तोस घिमिरेले बताए। उक्त पालिकाले गत वर्षदेखि नै सिरीजङ्घाको गौरव कञ्चनजंघा नामक अभियान सञ्चालन गरिरहेको छ।
