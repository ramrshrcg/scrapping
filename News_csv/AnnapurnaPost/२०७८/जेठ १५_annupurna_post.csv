शीर्षक,विवरण
कोरोना संक्रमितमाथि वीपी प्रतिष्ठानको लापरवाही: उपचार नपाएर घरमै मर्छन् बिरामी,"धरान: सरकारले देशभरका अस्पतालहरुमा कोरोना संक्रमितहरुको उपचार प्रभावकारी बनाउन निर्देशन दिएको भए पनि धरानस्थित वीपी कोइराला स्वास्थ्य विज्ञान प्रतिष्ठानले भने संक्रमितको उपचारमा चरम लापरवाही गर्ने गरेको आरोप पीडितहरुको छ । प्रतिष्ठानको व्यवस्थापन पक्षको कमजोरीका कारण कोभिड अस्पतालमा उपचारको लागि आउने सबै विरामीलाई भर्ना नगर्दा सयौँ विरामीहरु उपचार सेवाबाट बञ्चित भएका छन् । अस्पतालले भर्ना नलिएपछि धरानमा संक्रमितहरुको घरमै मृत्यु हुन थालेको छ । संघीय सरकारको आर्थिक सहयोगमा वर्ष दिनअघि प्रतिष्ठान हाताभित्र सय बेडको कोभिड अस्पताल सञ्चालनमा ल्याइएको थियो । सय बेडको कोभिड अस्पताल भने पनि प्रतिष्ठान व्यवस्थापन पक्षको लापरवाहीका कारण ५० भन्दा बढी विरामी भर्ना गरिएको छैन । कोरेनाको दोस्रो लहरमा सुनसरीमा एकसय २१ जना कोरोना संक्रमितको मृत्यु भएको छ । जसमध्ये धरान उपमहानगरपालिकाका चारजना संक्रमितको उपचार नपाएर घरमै मृत्यु भएको छ । वीपी प्रतिष्ठान धरानमा कोरोना संक्रमितको उपचारको दाहेरा नबढाएका कारण उपचार नपाएर चारजनाको होम आइसोलेशनमै रहेको अवस्थामा दुःखद निधन भएको धरानका मेयर तिलक राईले बताए । प्रतिष्ठानको कोभिड अस्पतालमा आईसीयू, एसडियू, र भेण्टिलेटर बेड समेत व्यवस्थापन नगर्दा विरामी भर्नामा गम्भीर समस्या भएको छ । प्रतिष्ठानमा दैनिक उपचारका लागिआउने कोरोना संक्रमित विरामीहरुलाई चिकित्सकहरुले बेड अभाव भएको भन्दै भर्ना गर्न अस्विकार गर्ने गरेका छन् । प्रतिष्ठानले संक्रमितहरुलाई उपचारका लागि भर्ना नलिँदा धरानका धेरै संक्रमितहरु बाध्य भएर घरमै बस्नु परेको मेयर राईले बताए । कोभिड उपचार प्रभावकारी बनाउन वीपी प्रतिष्ठानका उपकुलपति डा ज्ञानेन्द्र गिरीलाई पटकअनुरोध गर्दा समेत वास्ता नगरेको मेयर राईको आरोप छ । दोस्रो लहरको कोरोनाका कारण धरान उपमहानगरपालिकामा मात्र ३३ जना संक्रमितको मृत्यु भएको छ । कोभिड अस्पतालमा संक्रमितको उपचार चित्त बुझ्दो नभएको ससूरा गुमाएका धरान १५ का अईन्द्रविक्रम बेघाले बताए । अस्पतालमा खटिएका चिकित्सकहरुले संक्रमितको उपचार राम्रोसँग गर्ने भए पनि व्यवस्थापन पक्षले आवश्यक श्रोत साधन नदिएका कारण संक्रमितहरुको उपचार प्रभावकारी नभएको उनको गुनासो छ । प्रतिष्ठानको कोभिड अस्पतालमा १५ वटा भेण्टिलेटर भएको बताइए पनि हाल चारवटा मात्र सञ्चालनमा छन् । कोभिड अस्पतालमा रहेका आठ भेण्टिलेटर मध्य तीनवटा विग्रएको र एउटा डा दिव्यराज मिश्रले पल्मुनोलोजी विभागमा जडान गरेको प्रतिष्ठानकै एक चिकित्सकले बताए । प्रतिष्ठानमा धरान, इटहरी, इनरुवाबाट दैनिक धेरै विरामी उपचारका लागि आउने गरेका छन् । यसका अतिरिक्त मोरङ, उदयपुर, धनकुटा, तेह्रथुम र झापाबाट समेत संक्रमित विरामी प्रतिष्ठान आउने गरेका छन् । प्रतिष्ठानको कोभिड अस्पतालका प्रमुख डा ज्ञानेन्द्र मल्लले गत साल सय बेडको कोभिड अस्पताल सञ्चालनमा आए पनि यसपटक ७० जना सम्मको मात्र उपचार गरिँदै आएकाले सबै विरामीलाई भर्ना गर्न नसकिएको बताए । उनले कोभिड अस्पतालमा खटिएका सबै स्वास्थ्यकर्मीहरुले विरामीको राम्रोसँग उपचार गरिरहेको जानकारी दिएका छन् । धरानमा विजयपुर अस्पतालले पनि १५ बेडको छुट्टै कोभिड उपचार सेवा सुरु गरेको छ । तर, संक्रमित विरामीलाई चाहिने अक्सिजन प्रयाप्त रुपमा उपलब्ध नहुँदा विरामीको उपचारमा गम्भीर समस्या परेको अस्पताल निर्देशक प्रभाव खतिवडाले बताए । सुनसरीमा कोरोना संक्रमितको संख्या ५ हजार ५ सय ५७ पुगेको प्रमुख जिल्ला अधिकारी उमेशकुमार ढकालले बताए । जसमध्ये २ हजार तीन सय ५८ जना निको भइसकेको जानकारी दिएका छन् । वीपी प्रतिष्ठानका सहायक प्रवक्ता चुडामणि पोखरेलले सय बेडमा मिर्गौला, सर्जरी र बालबालिका विरामीहरुलाई समेत बेड छुट्याएर पूर्व तयारी गरिएकाले अन्य कोरोना संक्रमित विरामीहरुलाई भर्ना गर्न समस्या भएको बताए । उनले पल्मुनोलोजी विभागमा जडान गरेका भ्यानिटलेटर तत्काल कोभिड अस्पतालमा सारिने प्रतिबद्धता जनाएका छन् ।"
घुमघाम काज : सरकारी कर्मचारीलाई १० दिनको भ्रमण बिदा,काठमाडौं : सरकारले कर्मचारीलाई घुमघाम काज दिने भएको छ । शनिबार आर्थिक वर्ष २०७८७९ को बजेट सार्वजनक गर्दै अर्थमन्त्री विष्णु पौडेलले घुमघाम काजको घोषणा गरेका हुन् । अब सरकारी कर्मचारीले घुमघाम काज अन्तर्गत वर्षमा १० दिन भ्रमण बिदा पाउनेछन् । सरकारले आन्तरिक पर्यटन प्रवद्र्धन गर्न यो नीति ल्याइएको अर्थमन्त्री पौडेलले बताएका छन् । निजी क्षेत्रका संघसंस्थालाई समेत यसमा प्रोत्साहन गर्ने नीति ल्याउने घोषणा सरकारले गरेको छ ।
२४ घण्टामा ६ हजार ८० ले जिते कोरोना : ११६ जनाको मृत्यु,काठमाडौं : पछिल्लो २४ घण्टामा नेपालमा ६ हजार ८० जना कोरोना भाइरस (कोभिड१९) संक्रमण मुक्त भएका छन् । स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या चार लाख ३४ हजार ७५० पुगेको छ । २४ घण्टामा ११६ जनाको मृत्यु भएसँगै नेपालमा कोरोनाले ज्यान गुमाउनेको संख्या भने ७ हजार १६३ पुगेको छ । मन्त्रालयका अनुसार २४ घण्टामा १४ हजार ६ जनाको पीसीआर र ७४६ जनाको एन्टिजेन परीक्षण गर्दा चार हजार ४८७ जनामा संक्रमण पुष्टि भएको छ । योसँगै नेपालमा संक्रमितको संख्या पाँच लाख ५३ हजार ४२२ पुगेको छ ।अहिले सक्रिय संक्रमितको संख्या भने एक लाख ११ हजार ५०९ रहेको मन्त्रालयले जनाएको छ ।
बजेटबारे निजी क्षेत्रको प्रतिक्रिया : कसले के भने ?,"काठमाडौं : शनिबार सरकारले आगामी आर्थिक वर्ष २०७८०६९ को बजेट सार्वजनिक गरेको छ। कोरोना महामारीको रोकथाम तथा नियन्त्रण र चुनाव केन्द्रित भए पनि बजेटले निजी क्षेत्रका अधिकांश माग पूरा गरेको प्रतिक्रिया व्यवसायीले दिएका छन्। प्रतिनिधिसभा भंग भएको अवस्थामा अध्यादेशमार्फत् अर्थमन्त्री विष्णु पौडेलले सार्वजनिक गरेको १६ खर्ब ४७ अर्ब ५७ करोडको बजेट भाषण सुनेपछि उद्योगी र व्यवसायीले निजी क्षेत्रका धेरै माग सम्बोधन भएको प्रतिक्रिया दिएका हुन्। खास गरेर अहिलेसम्म सुन्दा निजी क्षेत्रका माग सम्बोधन भएको छ, गोल्छाले भने, निजी क्षेत्र फ्रेन्ली छ । केही केही कुराले उत्साहित पनि गरेको छ । कोरोना रोकथाम तथा नियन्त्रणका लागि ३७ अर्ब ५३ करोड बजेट विनियोजन बजेट भाषण : वृद्ध भत्ता चार हजार पुग्यो प्रधानमन्त्री रोजगार कार्यक्रमलाई १२ अर्ब रकम शैक्षिक प्रमाणपत्र धितो राखेर २५ लाखसम्म सहुलियत कर्जा पाइने घुमघाम काज : सरकारी कर्मचारीलाई १० दिनको भ्रमण बिदा प्लास्टिकका झोला तथा सामग्रीमा प्रतिबन्ध लगाउँदै सरकार १० तस्बिरमा बजेट भाषण पर्यटन मन्त्रालयलाई २७ अर्ब ४७ करोड बजेट : पदयात्रा मार्गलाई प्राथमिकता आगामी वर्षका लागि १६ खर्ब ४७ अर्ब ५७ करोडको बजेट (पूर्णपाठ) नेपाल उद्योग वाणिज्य महासंघका अध्यक्ष शेखर गोल्छाले बजेट सुन्दा निजी क्षेत्रका मागलाई सम्बोधन गरिएको प्रतिक्रिया दिए। उद्योगी व्यवसायीको ऋणलाई सहजिकरण गर्ने, भ्याटमा सुधारको कुरा र विलिङ चार्जको कुरा आउनु सकारात्मक भएको उनको भनाइ छ। बजेटलाई मैले सकारात्मक भन्छु । अलि गहिरो अध्ययन गरेपछि हामी थप भन्न सक्छौँ, बजेट मोटो हुन्छ तपशीलमा धेरै कुरा हुन्छन् । त्यो कुरा हेरिसकेपछि मात्र प्रतिक्रिया दिन सकिन्छ । बजेटमा कोरोना महामारीका कारण अति प्रभावित पर्यटन, मनोरञ्जनसँग जोडिएका क्षेत्रमा विशेष सहुलीयतको घोषणा हुनु सुखद् भएको उनको भनाइ छ। स्वास्थ्य क्षेत्रमा ठूलो बजेट खर्च हुनु सकारात्मक भएको उनले बताए। त्यसैगरी नेपाल उद्योग परिसंघका वरिष्ठ उपाध्यक्ष विष्णु अग्रवालले उद्योगका लागि बजेट सकारात्मक भएको बताए। अग्रवालले आफूहरुले उठाएको कुरा बजेटले सम्बोधन गरेको प्रतिक्रिया दिँदै यस्तो बताएका हुन्। बजेटले नेपालमा औद्योगिकीकरण बढाउने र रोजगारीको सिर्जना गर्ने उनको भनाइ छ। खोपको जरुरीलाई बजेटले सम्बोधन गर्नु सकारात्मक प्रतिक्रिया उनको छ। नेपाल चेम्बर अफ कमर्शका अध्यक्ष राजेन्द्र मल्लले भने सरकारले पपुलिस्ट बजेट ल्याएको प्रतिक्रिया दिए। बजेट कार्यान्वयनमा चुनौती रहेको उनको भनाइ छ। बजेट यथार्थपरक नभएकाले कार्यान्वयनमा चुनौती रहेको उनको भनाइ छ। संकटको समयमा सरकारले अपेक्षा गरे अनुरुप राजस्व असुली कठिन हुने उनको ठहर छ।"
अक्सिजन प्लान्ट बनाउन कनकाईका मेयरले दिए तीन वर्षको पारिश्रमीक,"झापा: झापाको कनकाई नगरपालिकाका मेयर राजेन्द्रकुमार पोखरेलले प्रस्तावित कनकाई अस्पतालमा अक्सिजन प्लान्ट निर्माणका लागि तिन वर्ष बराबरको पारिश्रमिक दिएका छन् । आफूले पाउने पारिश्रमिकबाट पोखरेलले अक्सिजन प्लान्ट निर्माणका लागि शनिबार १० लाख सहयोग गरेका हुन् । १४ औं गणतन्त्र दिवसको अवसर पारेर शनिबार पोखरेलले कोरोनाका बिरामीका लागि पर्ने अक्सिजन प्लान्ट निर्माण योजनाका लागि रकम छुट्याएका हुन् । पोख्रेलले यसअघि पनि मजदुर हित कोषका लागि १ वर्ष बराबरको पारिश्रमिक छुट्याएका छन् । बाँकी १ वर्ष बराबरको पारिश्रमिक नगर प्रमुख पोख्रेलले नगरकै जेष्ठ नागरिक समूहका लागि र विपन्न नागरिकलाई घर बनाउन उक्त रकम छुट्याएका छन् । घर भने निर्माणको अन्तिम चरणमा पुगिसकेको र हस्तान्तरण गर्न मात्र बाँकी रहेको पोख्रेलले बताए । कनकाई नगर प्रमुखमा निर्वाचित भएपछि हालसम्मको आर्थिक सुविधाको सो रकम नगरपालिकाकी उप्रप्रमुख मन्जु प्रसाईंलाई चेक हस्तान्तरण गरे । कोभिडको माहामारीकै कारण सर्वसाधरणले अक्सिजनको अभावमा दिनहुँ ज्यान गुमाउन थालेपछि कनकाई नगरपालिकाले अक्सिजन प्लान्ट स्थापना गर्न लागेको हो । मेयर पोखरेलले करिब दुई करोडको लागत अनुमान गरिएको प्लान्ट तीन महिनाभित्र साविकको प्राथमिक स्वास्थ्य केन्द्र सुरुङ्गामा निर्माण भइसक्ने बताए। झापाका १५ स्थानीय तहमध्ये अक्सिजन प्लान्ट स्थापना गर्ने कनकाई नगर जिल्लामा पहिलो हो । स्थापना हुन लागेको प्लान्टले दैनिक ५० सिलिण्डर अक्सिजन उत्पादन गर्नसक्ने पोख्रेलले जानकारी दिए । कनकाई नगरमा अक्सिजन प्लान्ट निमार्णको निम्ति धेरै संघसंस्थाहरू तयार छन्, नगर प्रमुख पोखरेलले भने, दाताबाट एक करोड संकलनको अपेक्षा गरेका छौँ । बाँकी रकम नगरपालिकाले आयोजनाका लागि छुट्याइएको तर खर्च हुन नसकेका बजेटबाट पनि थपिने छ । सबै एकजुट भएर हातेमालो गरेर अगाडि बढेमा प्रस्तावित कनकाई अस्पतालमा अक्सिजन प्लान्ट राख्ने योजना तोकिएकै समयमा बन्ने उनले बताए । कोरोनाको दोस्रो लहर सुरू भएयता कनकाई नगरमा १ हजार २ सय १५ जनाको स्वाब संकलन गरिएको पोख्रेलले बताए । त्यसमध्ये ३ सय ७४ संक्रमित भएका थिए। नगरमा हालसम्म १ सय २९ जना निको भएर घर फर्किएका छन् भने २ सय २९ जना होम आइसोलेनमा रहेका छन् ।"
१० तस्बिरमा बजेट भाषण,काठमाडौं : अर्थमन्त्री विष्णु पौडेलले आगामी आर्थिक वर्षको बजेट सार्वजनिक गरेका छन् । शनिबार सिंहदरबारस्थित प्रधानमन्त्री तथा मन्त्रिपरिषद् कार्यालयको हलबाट अर्थमन्त्री पौडेलले बजेट भाषण गरेका हुन् । संघीय संसदका दुवै सदनको संयुक्त बैठकमार्फत् जेठ १५ गते बजेट भाषण गर्नुपर्ने संवैधानिक प्रवधान भए पनि यसपटक प्रतिनिधिसभा भंग भएकाले सरकारले अध्यादेशमार्फत् बजेट ल्याएको हो । तस्बिर सौजन्य : प्रधानमन्त्री सचिवालय
प्लास्टिकका झोला तथा सामग्रीमा प्रतिबन्ध लगाउँदै सरकार,काठमाडौँ : सरकारले ४० माइक्रोनभन्दा साना प्लास्टिकका सामग्री प्रयोगमा पूर्ण रुपमा प्रतिबन्ध लगाउने भएको छ। आर्थिक वर्ष २०७८०७९ को बजेट सार्वजनिक गर्दै अर्थमन्त्री विष्णु पौडेलले यस्तो घोषणा गरेका हुन् । पौडेलका अनुसार सरकारले आगामी साउन १ गतेदेखि ४० माइक्रोनभन्दा साना प्लास्टिकको प्रयोगमा पूर्णत: रोक लगाउनेछ । यसबाट पर्ने असरलाई ध्यानमा राख्दै ४० माइक्रोनभन्दा साना प्लास्टिक उत्पादन गर्ने कारखानाका उपकरणहरु प्रतिस्थापन गर्दा लाग्ने शुल्क पूँजीगत अनुदान दिने निर्णय सरकारको छ । साथै डिपार्टमेन्ट स्टोर तथा खाद्य सामग्री पसलहरुलाई सुती तथा कपडाका झोला प्रयोग गर्न सरकारले प्रेरित गर्ने बताइएको छ । सरकारको यस योजना लागू भएमा आगामी साउन १ गतेदेखि तरकारी वा खाद्य सामग्री बोक्न प्रयोग गरिने साना झोला बजारमा देखिने छैनन् ।
शैक्षिक प्रमाणपत्र धितो राखेर २५ लाखसम्म सहुलियत कर्जा पाइने,काठमाडौं : सरकारले शैक्षिक प्रमाणपत्र धितो राखे २५ लाख रुपैयाँसम्म सहुलियत कर्जा दिने भएको छ । शनिबार आर्थिक वर्ष २०७८७९ को बजेट सार्वजनिक अर्थमन्त्री विष्णु पौडेलले स्नातक वा सो भन्दामाथि शैक्षिक योग्यता हासिल गरेका युवा प्रमाणपत्र धितो राखेर सहुलियत ब्याजमा ऋण दिने घोषणा गरेका हुन् । बजेट भाषण गर्दै अर्थमन्त्री विष्णु पौडेल (लाइभ) कोरोना रोकथाम तथा नियन्त्रणका लागि ३७ अर्ब ५३ करोड बजेट विनियोजन बजेट भाषण : वृद्ध भत्ता चार हजार पुग्यो प्रधानमन्त्री रोजगार कार्यक्रमलाई १२ अर्ब रकम युवाहरुले शैक्षिक प्रमाणपत्र धितो राखी अधिकतम पाँच प्रतिशत व्याजदरमा २५ लाखसम्म कर्जा पाउने छन् । प्रधानमन्त्री रोजगार कार्यक्रमलाई १२ अर्ब रकम विनियोजन गरिएको छ । २ लाख युवालाई सय दिन रोजगारी दिनका लागि उक्त रकम विनियोजन गरिएको हो । थप एक सयलाई सीपमूलक तालिम दिन ४० करोड बजेट विनियोजन गरिएको छ । अर्थमन्त्री पौडेलले २५ हजार रोजगारी सिर्जना गर्न १ अर्ब बजेट प्रस्तुत गरेका छन् ।
कर्मचारीको तलब मासिक २ हजार बढ्यो,काठमाडौं : कर्मचारीको तलब मासिक दुई हजार रुपैयाँ बढेको छ । शनिबार आगामी आर्थिक वर्षको बजेट सार्वजनिक गर्दै अर्थमन्त्री विष्णु पौडेलले कर्मचारीको तलबमान दुई हजार रुपैयाँ बढ्ने बताएका हुन् । कोारोना महामारीको समयमा सरकारले सरकारी कर्मचारीको तलब मासिक २ हजार रुपैयाँ बढाएको हो । बढेको तलब आगामी आर्थिक वर्ष २०७८ साउन १ गतेदेखि लागू हुनेछ । कर्मचारीले १० लाखको दुर्घटना बीमा पाउने छन् भने सहुलियत आवासका लागि ऋण पाउने भएका छन् । उनीहरुले सन्तती छात्रवृत्तिसमेत पाउने भएका छन् । सरकारले कर्मचारीलाई घुमघाम काज दिने भएको छ । अर्थमन्त्री पौडेलले घुमघाम काजको घोषणा गरेका हुन् । अब सरकारी कर्मचारीले घुमघाम काज अन्तर्गत वर्षमा १० दिन भ्रमण बिदा पाउनेछन् । घुमघाम काज : सरकारी कर्मचारीलाई १० दिनको भ्रमण बिदा सरकारले आन्तरिक पर्यटन प्रवद्र्धन गर्न यो नीति ल्याइएको अर्थमन्त्री पौडेलले बताएका छन् । निजी क्षेत्रका संघसंस्थालाई समेत यसमा प्रोत्साहन गर्ने नीति ल्याउने घोषणा सरकारले गरेको छ ।
प्रधानमन्त्री रोजगार कार्यक्रमलाई १२ अर्ब रकम,"काठमाडौं : प्रधानमन्त्री रोजगार कार्यक्रमलाई १२ अर्ब रकम विनियोजन गरिएको छ। २ लाख युवालाई सय दिन रोजगारी दिनका लागि उक्त रकम विनियोजन गरिएको हो। थप एक सयलाई सीपमूलक तालिम दिन ४० करोड बजेट विनियोजन गरिएको छ। अर्थ मन्त्री विष्णु पौडेलले २५ हजार रोजगारी सिर्जना गर्न १ अर्ब बजेट प्रस्तुत गरेका छन्। ३ महिनासम्म प्रशिक्षार्थी कामदारलाई अनुदान दिइने र २ वर्षसम्म कम्पनीले रोजगारी दिनुपर्ने बताइएको छ। स्नातक तह पास गरेकाले २५ लाखसम्म ५ प्रतिशत अनुदानमा सहुलियत ऋण पाउने छन्। श्रम, रोजगार तथा सामाजिक सुरक्षा मन्त्रालयका लागि १४ अर्ब बजेट विनियोजन गरिएको छ। श्रम अडिट गर्ने, श्रम कानुन पालना गर्न अर्थमन्त्री पौडेलले बताए। सामाजिक दुर्घटना बिमा निःशुल्क गर्ने बताइएको छ।"
सरकारी अस्पतालमा पत्रकारको उपचार निःशुल्क,काठमाडौं : सरकारी अस्पतालमा पत्रकारको उपचार निःशुल्क हुने भएको छ । आगामी आर्थिक वर्षको बजेट प्रस्तुत गर्दै अर्थमन्त्री विष्णुप्रसाद पौडेलले सरकारी अस्पतालमा पत्रकारको निशुल्क उपचार हुने जानकारी दिएका हुन् । अर्थमन्त्री पौडेलका अनुसार नेपाल पत्रकार महासंघको सदस्य भएका र सूचना विभागको परिचयपत्र लिएका पत्रकारलाई सरकारी अस्पतालमा निःशुल्क उपचार हुने भएको हो । श्रमजीवी पत्रकारका लागि ७ लाखसम्मको दुर्घटना बीमा गर्ने भएको छ भने बीमा शुल्क सरकारले तिर्ने भएको छ ।
प्रतिपक्षी प्रतिक्रिया निर्वाचनमा राजनीतिक नारा बेच्ने बजेट आयो,"काठमाडौं : प्रमुख प्रतिपक्षी दल नेपाली कांग्रेसले आगामी आर्थिक वर्ष २०७८७९ को बजेट निर्वाचनमा राजनीतिक नारा बेच्न खोज्ने तरिकाले आएको प्रतिक्रिया दिएको छ। सिंहदरबारस्थित प्रधानमन्त्री तथा मन्त्रिपरिषद्को कार्यालयबाट अर्थमन्त्री विष्णुप्रसाद पौडलले प्रस्तुत गरेको बजेटले राजस्वको लक्ष्य पूरा गर्न सक्ने विश्वासिलो आधार नभएको कांग्रेसको प्रतिक्रिया छ। प्रतिनिधिसभा विघटन भएका कारण अध्यादेशमार्फत जारी बजेटलाई प्रतिपक्षले कार्यान्वयनमा निकै चुनौती रहेको प्रतिक्रिया विपक्षीको छ। प्रतिपक्ष दलले तलब, भत्ता र विदेशी ऋण तिर्ने र बहुवर्षीय योजनालाई निरन्तरताबाहेक अन्य कार्यक्रम नसमेट्न तथा पूर्ण बजेट नल्याउन सुझाव दिएका थिए। सुझाव विपरित पूर्ण बजेट आएपछि कांग्रेसले आलोचना गरेको हो। बजेट भाषण : वृद्ध भत्ता चार हजार पुग्यो प्रधानमन्त्री रोजगार कार्यक्रमलाई १२ अर्ब रकम शैक्षिक प्रमाणपत्र धितो राखेर २५ लाखसम्म सहुलियत कर्जा पाइने घुमघाम काज : सरकारी कर्मचारीलाई १० दिनको भ्रमण बिदा प्लास्टिकका झोला तथा सामग्रीमा प्रतिबन्ध लगाउँदै सरकार १० तस्बिरमा बजेट भाषण पर्यटन मन्त्रालयलाई २७ अर्ब ४७ करोड बजेट : पदयात्रा मार्गलाई प्राथमिकता आगामी वर्षका लागि १६ खर्ब ४७ अर्ब ५७ करोडको बजेट (पूर्णपाठ) बजेटबारे निजी क्षेत्रको प्रतिक्रिया : कसले के भने ? कांग्रेसका नेता डा मीनेन्द्र रिजालले सरकार निर्वाचन गर्ने योजनामा रहेकाले आफ्नो पार्टीलाई चुनावमा मत बटुल्न सहयोग पुगोस् भन्ने उद्देश्यले लोकप्रिय नारासहितको बजेट आएको बताए। यो व्यवहारमा आधारित बजेट नै होइन, निर्वाचन गराउने परिस्थिति निर्माण गरेर मत बटुल्न ल्याइएको बजेट राजस्वको वास्तविकतामा आधारित छैन, डा रिजालले भने, यसले कोभिड१९ को संक्रमणबाट उम्कन ठोस उपाय दिने देखिन्न। नेकपा (माओवादी केन्द्र) का नेता एवं पूर्वअर्थमन्त्री वर्षमान पुनले चुनाव घोषणा गरेर त्यसलाई प्रभावित तुल्याउने ढंगबाट काम चलाउ सरकारले असंवैधानिक रुपमा बजेट प्रस्तुत गरेको आरोप लगाए। कर र राजस्वका दर लगाउन र घटाउन यो सरकारले नपाउने भन्दै उनले बजेटको आलोचना गरे। नियमित सेवा र काम गर्नबाहेक पूर्ण बजेट ल्याउन पाइन्थेन, प्रतिनिधिसभाविना नयाँ कर र राजस्वका दर लगाउन वा घटाउन पनि पाइन्न, उनले भने, यो सरकारबाट संविधान विपरीत काम भएको छ। गैरजिम्मेवार ढंगबाट बजेट आएको पुनको आरोप छ।हामीले गर्न खोजेका थियौँ, काम गर्न दिइएन भन्ने सोचका साथ बजेट ल्याइएको देखिन्छ, उनले भने, आर्थिक आधार र दीर्घकालीन सोचभन्दा ऋण लिएर घिउ खाऔँ, चुनावलाई प्रभाव पारौँ भन्ने सोचबाट गैरजिम्मेवारपूर्वक रुपमा बजेट आएको छ। नेपाल राष्ट्र बैंका पूर्वगभर्नर दीपेन्द्रबहादुर क्षेत्रीले आफूहरुले पूर्वकल्पना गरेजस्तै सबै मानिसलाई रिझाउने बजेट आएको प्रतिक्रिया दिए। गएको वर्षभन्दा यस वर्ष पूँजीगत खर्च साढे एक प्रतिशतले घटेको छ, उनले भने। सरकारले बजेटमा कोरोना महामारी रोकथाम र उपचारलाई प्राथमिकता दिएको छ।"
कोरोनाको औषधि आयातमा छुट: औषधि खरिदमा ५ अर्ब ६ करोड बजेट,काठमाडौँ: सरकारले कोरोनाभाइरस संक्रमितको उपचारका लागि प्रयोग हुने औषधि आयातमा छुट दिने भएको छ । अर्थमन्त्री विष्णु पौडेलले आर्थिक वर्ष २०७८०८९ को बजेट सार्वजनिक गर्दै यस्तो घोषणा गरेका हुन् । सरकारले औषधि खरिदका लागि ५ अर्ब ६० करोड रुपैयाँ बजेट बिनियोजन समेत गरेको छ। कोरोना उपचारका लागि हाल विभिन्न देशबाट औषधि आयात गरिँदैआएको छ । यस्तै निशुल्क रुपमा उपलब्ध गराइँदैआएका ७० प्रकारका औषधि भने सबै स्वास्थ्य संस्थामा हुने अर्थमन्त्री पौडेलले बताए । यस्तै सरकारले कोरोना भाइरस (कोभिड१९) रोकथाम तथा नियन्त्रणका लागि ३७ करोड ५३ करोड रुपैयाँ विनियोजन गरेको छ।
आगामी वर्षका लागि १६ खर्ब ४७ अर्ब ५७ करोडको बजेट (पूर्णपाठ),"काठमाडौं : सरकारले आगामी आर्थिक वर्ष २०७८७९को बजेट सार्वजनिक गरेको छ। शनिबार अर्थमन्त्री विष्णुप्रसाद पौडेले १६ खर्ब ४७ अर्ब ५७ करोड (१६,४७,५७,००,००,०००) बजेट सार्वजनिक गरेका हुन्। बजेट भाषण गर्दै अर्थमन्त्री विष्णु पौडेल (लाइभ) कोरोना रोकथाम तथा नियन्त्रणका लागि ३७ अर्ब ५३ करोड बजेट विनियोजन बजेट भाषण : वृद्ध भत्ता चार हजार पुग्यो प्रधानमन्त्री रोजगार कार्यक्रमलाई १२ अर्ब रकम शैक्षिक प्रमाणपत्र धितो राखेर २५ लाखसम्म सहुलियत कर्जा पाइने घुमघाम काज : सरकारी कर्मचारीलाई १० दिनको भ्रमण बिदा प्लास्टिकका झोला तथा सामग्रीमा प्रतिबन्ध लगाउँदै सरकार १० तस्बिरमा बजेट भाषण पर्यटन मन्त्रालयलाई २७ अर्ब ४७ करोड बजेट : पदयात्रा मार्गलाई प्राथमिकता अघिल्लो आर्थिक वर्षको भन्दा यो आर्थिक वर्षको बजेट दुई खर्बले बढेको छ। अघिल्लो आर्थिक वर्षमा सरकारले १४ खर्ब ७४ अर्ब ६४ करोडको बजेट ल्याएको थियो। कर्मचारीको तलब, सामाजिक सुरक्षा भत्तासहित धेरै क्षेत्रमा बाँडिएको बजेटले तत्कालका लागि नागरिकलाई खुशी पारेको छ। सरकारले चालु शीर्षकमा ६ खर्ब ७८ अर्ब ४१ करोड, वित्तीय हस्तान्तरणतर्फ ३ खर्ब ८६ अर्ब ७१ करोड, विकासतर्फ ३ खर्ब ४७ अर्ब २६ करोड, वित्तीय व्यवस्थामा २ खर्ब ७ अर्ब ९७ करोड, राजस्वबाट १० खर्ब २४ अर्ब २४ करोड असुलको लक्ष्य राखेको छ। बजेटमा सरकाले वैदेशिक अनुदानबाट ६३ अर्ब प्राप्त गर्ने लक्ष्य लिएको छ। सरकारले बजेटमा ज्येष्ठ नागरिक भत्ता मासिक ४ हजार रुपैयाँ पुर्याएको छ। आन्तरिक पर्यटन प्रवद्र्धन गर्न सरकारी कर्मचारीलाई १० दिन तलबसहित पर्यटन दिने भएको छ। शैक्षिक प्रमाणपत्र धितो राखेर २५ लाखसम्म ऋण ५ प्रतिशत ब्याजदरमा पाइने, लघु, घरेलु, साना उद्यम, वैदेशिक रोजगारीमा फर्किएका युवालाई ५ प्रतिशत ब्याजदरमा सहुलियत दिने, तरकारी, दूध र माछा, मासुको ढुवानी गर्दा किसानले २५ प्रतिशत अनुदान पाउने भएका छन्। लोकप्रिय कार्यक्रम अन्तर्गत सरकारले विद्यार्थीलाई ल्यापटप किन्न ८० हजार कर्जा र १६ वर्ष उमेर पुगेका विद्यार्थीलाई सीम कार्ड निःशुल्क दिने, निषेधाज्ञामा २० युनिटसम्म विद्युत खपत गर्नेलाई शत प्रतिशत छुट दिने घोषणा गरेको छ। सरकारले निषेधाज्ञामा खाद्य कम्पनी र साल्ट ट्रेडिङबाट खाद्यान्न र ग्यास किन्दा २० प्रतिशत छुट दिएको छ। विवादित गरिबी निवारण कोष खारेज गरेको छ भने स्टार्टअप व्यवसायलाई परियोजना धितो राखेर १ प्रतिशत ब्याजमा २५ लाखसम्म कर्जा दिने घोषणा गरेको छ। त्यसैगरी पत्रकार महासंघको सदस्य भएका पत्रकारलाई सरकारी अस्पतालमा निशुल्क उपचार, ७ लाखको दुर्घटना बीमा दिने घोषणा सरकारले गरेको छ।"
चालिस माइक्रोनभन्दा पातला प्लाष्टिकमा प्रतिबन्ध,काठमाडौं : सरकारले वातावरण प्रदुषण नियन्त्रण गर्न आगामी आर्थिक वर्षदेखि ४० माइक्रोनभन्दा पातलो प्लाष्टिकमा प्रतिबन्ध लगाउने भएको छ। अर्थमन्त्री विष्णुप्रसाद पौडेलले आज सार्वजनिक गर्नुभएको आगामी आर्थिक वर्षको बजेट वक्तव्यमा सो घोषणा गरेका हुन्। विद्युतीय सवारी साधनको प्रयोगलाई प्रोत्साहन गरिने भएको छ। आगामी आर्थिक वर्षमा चुरे तथा तराई मधेस क्षेत्रमा एक करोड ५० लाख विभिन्न प्रजातिका विरुवा रोपिने अर्थमन्त्री पौडेलले जानकारी दिए। त्यस्तै चुरे कार्यक्रमअन्तर्गत १६४ नदी प्रणालीमा भूक्षय नियन्त्रणका कार्यक्रम गरिनेछ।
बजेट भाषण : वृद्ध भत्ता चार हजार पुग्यो,काठमाडौं : सरकारले वृद्धाभत्ता बढाएको छ । शनिबार आर्थिक वर्ष २०७८ ७९ को बजेट प्रस्तुत गर्दै अर्थमन्त्री विष्णु पौडेलले वृद्धाभत्ता चार हजार पुर्याएको घोषणा गरेका हुन् । ४ बजे बजेट भाषण गर्दै अर्थमन्त्री विष्णु पौडेल बजेट भाषण गर्दै अर्थमन्त्री विष्णु पौडेल (लाइभ) कोरोना रोकथाम तथा नियन्त्रणका लागि ३७ अर्ब ५३ करोड बजेट विनियोजन सबै किसिमका सामाजिक सुरक्षा भत्ता २५ प्रतिशत वृद्धि गरेको सरकारले वृद्धभत्ता चार हजार पुर्याएको हो । अब ७० वर्ष पुगेका वृद्धवृद्धाले मासिक रुपमा चार हजार रुपैयाँ वृद्धभत्ता पाउनेछन् । यसअघि वृद्धभत्ता तीन हजार रुपैयाँ वितरण हुँदै आएको थियो ।
गरिबी निवारण कोष खारेज,काठमाडौं : भ्रष्टाचारको अखडा बनेको गरिबी निवारण कोष खारेज भएको छ । सरकारले कोष खारेज गरेको हो । अर्थमन्त्री विष्णुप्रसाद पौडेलले आर्थिक वर्ष २०७८७९ को बजेट भाषण गर्दै कोष खारेज गर्ने जानकारी दिएका हुन् । कोष खारेज भएपछि सरकारले गरिब परिचय पत्र बनाएर उनीहरुका लागि नयाँ कार्यक्रम ल्याउने जानकारी दिए । यसका लागि बजेट विनियोजन भएको उनको भनाइ छ।
सुकेटार र चुहानडाँडा विमानस्थलको नाम परिवर्तन,ताप्लेजुङ : सरकारले ताप्लेजुङ्गको सुकेटार विमानस्थल र तेह्रथुममा बन्ने चुहानडाँडा विमानस्थलको नाम परिवर्तन गर्ने भएको छ । आर्थिक वर्ष २०७८२०७९ को बजेट सार्वजनिक गर्दै अर्थमन्त्री विष्णु पौडेलले सुकेटारलाई स्व रवीन्द्र अधिकारी विमानस्थल र चुहानडाँडालाई आङछिरिङ्ग शेर्पा विमानस्थल नामाकरण गर्ने बताए । तत्कालीन पर्यटनमन्त्री अधिकारी र यति समूहका संस्थापक शेर्पाको २०७५ फागुन १५ गते ताप्लेजुङको पाथिभरा मन्दिर छेउमा हेलिकोप्टर दुर्घटनामा निधन भएको थियो । आठराईको चुहानडाँडामा विमानस्थल निर्माण क्षेत्रको अवलोकन कार्यक्रमपछि पाथीभरा दर्शनका लागि गएका थिए । दर्शनपछि फर्कने क्रममा हेलिकोप्टर दुर्घटनामा परेको थियो । यस्तै सरकारले सुकेटार विमानस्थल धावनमार्ग विस्तारको काम आगामी आर्थिक वर्षमै सम्पन्न गर्नेसमेत अर्थमन्त्री पौडेलले बताए । ताप्लेजुङको सुकेटार विमानस्थल । तस्बिर : सीताराम गुरागाईं
पर्यटन मन्त्रालयलाई २७ अर्ब ४७ करोड बजेट : पदयात्रा मार्गलाई प्राथमिकता,"काठमाडौं : सरकारले संस्कृति, पर्यटन तथा नागरिक उडड्यन मन्त्रालयको नाममा २७ अर्ब ४७ करोड रकम विनियोजन भएको छ। नेपाललाई आर्कषक, रमणीय र सुरक्षित पर्यटकीय गन्तव्यस्थलको रुपमा विकास गर्ने योजना अनुसार यो रकम विनियोजन भएको आगामी आर्थिक वर्षको बजेट प्रस्तुत गर्दै अर्थमन्त्री विष्णुप्रसाद पौडेलले जानकारी दिए। निजी क्षेत्रसँगको सहकार्यमा एकीकृत पर्यटन, पूर्वाधार विकास कार्यक्रम सञ्चालन गरिने, सन्दकपुर, धुनषाधाम, इन्द्रसरोवर, पञ्चासे, कुफिन्डेदह र भादगाउँ लगायतका स्थानमा पर्यटन पूर्वाधार निर्माण गरिने, मुक्तिनाथ क्षेत्रको आनी गुम्बा र कागबेनीको पिण्डस्थान पुर्ननिर्माण कार्यलाई निरन्तरता दिइने अर्थमन्त्री पौडेलले जानकारी जानकारी दिए। काठमाडौं उपत्यका नजिकका सम्भाव्य स्थानमा पदयात्रा मार्ग हाइकिङ एवम् साइक्लिङ ट्रेल निर्माण गरिने, फेवाताल वरिपरि वातावरणमैत्री साइकल सर्किट निर्माण गरिने भएको छ। दार्चुलादेखि ताप्लेजुङसम्म हिमालय पदमार्ग निर्माण गर्न विस्तृत परियोजना प्रतिवेदन तयार गर्ने तथा चुरे र महाभारत श्रृङ्खलाका सम्भाव्य स्थानमा होटल, रिसोर्ट लगायत निर्माण गर्न निजी क्षेत्रलाई लिजमा जग्गा उपलब्ध गराइने भएको छ। तल्लो डोल्पा, हुम्लाको सिमिकोट, धादिङको रुवी भ्याली लगायतको क्षेत्रमा पदयात्रा मार्ग निर्माण गरिने, पद यात्रा तथा हिमाल आरोहणमा जाने पर्यटकको सुरक्षा र उद्धारका लागि जिपिएस ट्रयाकिङ सहितको एकीकृत पर्यटन सूचना प्रणाली कार्यान्वयनमा ल्याइने भएको छ। त्यस्तै, इलामको माइपोखरी, सुनसरीको बर्जुताल, कपिलवस्तुको जगदिशपुर ताल, पाल्पाको सत्यावती ताल, रुकुमको स्यार्पु ताल लगायतका महत्वपूर्ण तालको संरक्षण गरी पर्यटकीय गन्तव्यको रुपमा विकास गरिने भएको छ। साहसिक पर्यटनको क्षेत्रमा लगानी गर्न राष्ट्रिय तथा अन्तर्राष्ट्रिय लगानीकर्तालाई आकर्षित गरिने भएको छ। प्रदेश र स्थानीय तहको लागत साझेदारीमा २ सय १६ स्थानमा सञ्चालित पर्यटन पूर्वाधार विकास कार्यक्रमलाई निरन्तरता दिन ५९ करोड रुपैयाँ विनियोजन गरिएको छ।"
बजेटमा लुम्बिनी: पुरानै आयोजनालाई निरन्तरता,"बुटवल: अर्थमन्त्री विष्णु पौडेलले आगामी वर्षको लागि प्रस्तुत गरेको बजेटमा बृहत्तर लुम्बिनी विकाससहित पर्यटन, पूर्वाधार निर्माणमा जोड दिइएको छ । बजेटमा लुम्बिनी प्रदेशका दर्जनौँ ठूला योजनाको निरन्तरता छ भने केही नयाँ योजना समावेश भएका छन् । शिक्षा, स्वास्थ्य, पूर्वाधार, उद्योग, पर्यटन क्षेत्रका योजनाहरुमा बजेट बिनियोजन गरिएको छ । चार दशकदेखि थाती रहेको लुम्बिनी विकास गुरुयोजनालाई २ वर्षभित्र सक्नेगरी बजेट राखिएको छ । बृहत्तर बौद्ध सर्किट निर्माणका लागि डेढ अर्ब बजेट बिनियोजन भएको छ । रामग्राम, तिलौराकोट, लुम्बिनीसहितका क्षेत्र बौद्ध सर्किटमा छन् । त्यस्तै तिलौराकोटलाई विश्वसम्पदा सूचिमा राख्न प्रक्रिया थालिने अर्थमन्त्री पौडेलले बताए । अर्थमन्त्री पौडेलका अनुसार बुटवलको सरकारी मेडिकल कलेजको निर्माण कार्य शुरु गरिने गरी बजेट बिनियोजन भएको छ । यो मेडिकल कलेज शंकरनगरमा निर्माण गर्ने गरी कार्यालय स्थापना गरिएको छ । त्यस्तै सैनामैनाको कर्साघाटमा कृषि थोक बजार निर्माण गर्न बजेट बिनियोजन भएको अर्थमन्त्री पौडेलले जानकारी दिए । अर्घाखाँचीमा कृषि भण्डारण केन्द्र बनाइने भएको छ । तिनाउ दानव नदी नियन्त्रण कार्यक्रमलाई निरन्तरता दिइएको छ । कालीगण्डकीतिनाउ सिचाई आयोजनालाई बजेट राखिएको छ । पाल्पामा मौसमी राडर निर्माण गरिने गरी बजेट बिनियोजन भएको छ । रुपन्देहीको मोतिपुर र बाकेको नौवस्था औद्योगिक क्षेत्रको पूर्वाधार २ वर्षभित्र सकिने योजना बजेटमा छ । बर्दियाको राजापुरका विशेष आर्थिक क्षेत्र बनाउन विस्तृत अध्ययन गरिने भएको छ । भैरहवा र नेपालगञ्जको एकीकृत जाच चौकी निर्माण सक्ने योजना बजेटमा समावेश भएको छ । भैरहवाको बेलहियामा २ हजार गाडी अट्ने पार्किङस्थल बनाईने गरी बजेट बिनियोजन अर्थमन्त्री पौडेलले गरेका छन् । गुल्मीको रुरु क्षेत्रको विकासका लागि आवश्यक बजेट बिनियोजन भएको छ । जितगढीको विकास गर्न बजेट छुट्टिएको छ । भैरहवा र नेपालगञ्जको क्रिकेट मैदान निर्माण सम्पन्न गर्न बजेट बिनियोजन गरिएको छ । पाल्पाको बर्तुङ लिफ्ट खानेपानी, झुम्साखोला खानेपानी आयोजना सम्पन्न गर्न आवश्यक बजेट बिनियोजन भएको छ । बाके र बर्दियामा बबई भेरी भेरि डाइभर्सनबाट खानेपानीको व्यवस्था गर्ने योजना बनाइएको छ । बाँकेमा रहेको सिक्टा सिचाई आयोजना सम्पन्न गर्न सरकारले १ अर्व ५६ करोड बजेट बिनियोजन गरेको छ । पौडेलले २ वर्षमा बाँकी रहेका निर्माण सम्पन्न गर्ने गरि बजेट छुट्टाएको जानकारी दिए । बुटवलनारायणगढ चार लेनको सडक छिटो सक्ने योजना बजेटमा छ । त्यसका साथै महेन्द्र राजमार्गको बुटवलकोहलपुर सडकलाई विस्तार गर्न अध्ययन गरिने योजना छ । यी सडक योजनाका लागि १५ अर्ब बढी बजेट बिनियोजन गरिएको छ । सिद्धार्थ राजमार्गलाई डेडिकेटेड लाइनमा विस्तार गर्न बजेट बिनियोजन भएको छ । सिद्धार्थ राजमार्ग सिद्धवावादोभान खण्डमा सुरुङ बनाउन बजेट बिनियोजन गरिएको छ । प्रवासजोर्ते र बर्दघाटदुम्किबास सुरुङ मार्गको सम्भाव्यता अध्ययन गरिने भएको छ । बुटवलभैरहवालुम्बिनी सडकमा साझेदारीमा विद्युतीय बस चलाउन अनुदान दिइने भएको छ । अर्घाखाँची र गुल्मीमा एकीकृत बस्ती निर्माण गर्ने गरी बजेट बिनियोजन भएको छ । नेपालगञ्ज, सिद्धार्थनगर, परासी, तौलिहवा, गुलरिया लगायतका शहरमा ढल बिकास गर्ने गरी १० अर्ब बढी बजेट बिनियोजन गरिएको छ । बुटवललाई मेगासिटीको रुपमा विकास गर्ने योजना बजेटमा समावेश भएको छ । त्यस्तै बुटवलमा भूमिगत विद्युतीय लाइन बनाइने भएको छ । तानसेनमा शहरी पूर्वाधार विकास गरी शहरलाई पुर्नजागृत गर्ने योजना बजेटमा छ । देउखुरीमा पूर्वाधार निर्माण गर्न वित्तिय हस्तान्तरण गरिने भएको छ । रुकुम पूर्व, नवलपरासी पूर्वको पूर्वाधार बनाउन पनि बजेट राखिएको छ । गौतमबुद्ध बिमानस्थलको दोस्रो टर्मिनल भवन निर्माण र सञ्चालनमा ल्याउन १३ अर्ब बढी बजेट बनियोजन भएको छ । गुल्मीको सिमिचौरमा रहेको बिमानस्थलमा उडान भर्ने गरी बजेट व्यवस्थापन भएको छ । त्यस्तै अर्घाखाँचीको विमानस्थल निर्माणमा बजेट बिनियोजन गरिएको छ । दाङको नारायणपुर बिमानस्थलका लागि बजेट राखिएको छ । बुटवल धागो कारखानालाई सञ्चालनका लागि निजी क्षेत्रसंग आह्वान गरिने भएको छ । भैरहवा विमानस्थलमा भन्सार कार्यालय सञ्चालनमा ल्याइएको छ ।"
गणतन्त्र दिवसमा दाङबाट १७ कैदी रिहा,"दाङ : सरकारले गणतन्त्र दिवसको अवसरमा दाङका १७ जना कैदीको कैद मिनाह गरेको छ। यहाँका १७ जना सहित देशभरबाट चार सय ३० कैदीको भुक्तान हुन बाँकी कैद कट्टा गरी माफी मिनाह भएको हो। मन्त्रिपरिषद्को सिफारिसमा १४ औँ गणतन्त्र दिवसका अवसरमा राष्ट्रपति भण्डारीले चार सय ३० कैदीलाई बाँकी कैद कट्टा गरी माफी भएको हो। दाङबाट भएका १७ जना कैन्दीमा तुलसीपुर कारागार र घोराही कारागारका रहेका छन्। तुलसीपुर कारागाबारबाट दुई महिलासहित १२ जना कैदी बन्दी रिहा भएको जेलर युवराज परियारले जानकारी दिए। कर्तव्य ज्यान मुद्दाका ८ , सवारी ज्यान मुद्धाका २, ज्यानमार्ने उद्योग र कुटपिट गरी व्यक्ति बेपत्ता पारेको अभियोगका ११ जनाको कैद मिनाह गरिएको हो। यस्तै घोराहीमा कर्तव्य ज्यान, सवारी ज्यान र चोरी मुद्दाका ५ जनाको कैद मिनाह गरिएको जेलर बिष्णुप्रसाद पाण्डेले जानकारी दिए। घोराहीमा अब अहिले ३०८ कैदीबन्दी रहेका छन् भने तुलसीपुरमा २७ महिला र ६ बालबालिकासहित ४७८ जना कैदी बन्दी रहेका छन्। जिल्लामा गतवर्षको तुलनामा यसवर्ष कैदीबन्दीको संख्या बढेको देखिएको छ। सरकारले विभिन्न दिवसमा ५० प्रतिशत कैद भुक्तान गरिसकेका र असल आचरण भएका कैदी बन्दीलाई बाँकी कैद मिनाह गरिदिने गरेको छ।"
"बजेट अध्यादेश राष्ट्रपतिसमक्ष सिफारिस, अर्थमन्त्री पौडेलले ४ बजे आगामी आवको बजेट सार्वजनिक गर्ने",काठमाडौं : आगामी आर्थिक वर्ष २०७८७९ को बजेट आज दिउँसो ४ बजे सार्वजनिक गरिने भएको छ। प्रधानमन्त्री कार्यालय सिंहदरबारमा आयोजित कार्यक्रममा अर्थमन्त्री विष्णुप्रसाद पौडेलले सार्वजनिक गर्ने कार्यक्रम तय भएको प्रधानमन्त्री केपी ओलीका प्रेस सल्लाहकार सूर्य थापाले जानकारी दिए। कार्यक्रमको नेपाल टेलिभिजनसहित विभिन्न संचारमाध्यमले प्रत्यक्ष प्रशारण गर्नेछन्। शनिबार बिहान बसेको मन्त्री परिषद्को बैठकले आगामी आर्थिक वर्ष २०७८७९ को वार्षिक बजेट पारित गरेको छ। बैठकले वार्षिक बजेट अध्यादेश स्वीकृतिका लागि राष्ट्रपतिसमक्ष सिफारिससमेत गरेको छ ।बैठकले आर्थिक वर्ष ७८७९ को बजेट अध्यादेश जारी गर्नको लागि राष्ट्रपति समक्ष सिफारिस गरेको बालुवाटार निकट स्रोतले जनाएको छ। प्रतिनिधिसभा विघटन भएकाले नयाँ संविधान आएपछि पहिलो पटक अर्थमन्त्री पौडेलले आगामी आर्थिक वर्षको बजेट अध्यादेशबाट ल्याउन लागेका हुन् । सरकारले १५ दिनअघि नीति तथा कार्यक्रम ल्याउनुपर्ने कानुनी व्यवस्था भएपनि यो पटक नीति तथा कार्यक्रम आएन । अध्यादेशबाट ल्याउने बजेटमा विभिन्न भत्ता वृद्धि गर्ने भएको छ। प्रधानमन्त्री ओलीले यसअघि सामाजिक सुरक्षा भत्ता र राष्ट्रसेवक कर्मचारीको तलब बढाउने घोषणा गरिसकेका छन्। यस्तै करको दरमा केही हेरफेर हुने जनाइएको छ। प्रतिनिधि सभा विघटन भएकाले सरकारले अध्यादेशमार्फत बजेट ल्याउन लागेको हो । राष्ट्रपतिले प्रमाणीकरण गरिसकेपछि अर्थमन्त्रीले बजेट सार्वजनिक गर्नेछन्। जेठ १५ गते बजेट ल्याउनुपर्ने संवैधानिक व्यवस्था छ।
"धरानमा रक्तदान, ५८ पिन्ट रगत संकलन","धरान : नेपाल तरुण दल सुनसरी क्षेत्र नम्बर १ ले धरानमा रक्तदान आयोजना गरेको छ । कोरोना माहामारीले गर्दा प्रदेश १ का अस्पतालहरुमा बिरामीले रगत नपाएर अकालमा ज्यान गुमाउन थालेपछि १४ औं गणतन्त्र दिवसको अवसर पारी तरुणदलले युवाहरुलाई भेला गरी शनिबार रेडक्रस सुनसरीको भवनमा रक्तदान कार्यक्रम आयोजना गरेको हो । प्रदेश १ का ब्लड बैंकहरुमा रगतको चरम अभाव भइरहेको र यसले बिरामीहरुको उपचारमा गम्भीर समस्या परेको थाहा पाएपश्चात तरुणदलले बिरामीहरुको उपचारमा सहज होस् भनेर रक्तदान गरिएको तरुणदलका क्षेत्रिय सभापति सम्पूर्ण ताम्राकारले बताए । उनले रक्तदान कार्यक्रममा धरानका ५८ जना तरुणयुवाहरुले रक्तदान गरेका बताए । रक्तदान कार्यक्रममा तरुणदल सुनसरीका उपसभापती सन्तोष विकले आफ्नो निजि गाडीमा युवाहरुलाई स्वास्थ्य मापदण्ड पालना गरि रक्तदान स्थलसम्म ल्याउने व्यवस्था मिलाएका थिए । रेडक्रस सुनसरीका सभापती उमेश थापाले प्रदेश १ मा रगतको चरम अभाव भइरहेको बेला तरुणदलका कार्यकर्ताहरुले रक्तदान गरीसहयोग गरेको भन्दै रक्तदान गर्नेहरुलाई धन्यवाद दिए । उनले अन्य राजनैतिक दल र सामाजिक संघसंथहरुलाई समेत रक्तदान गर्न र विबिरामीको उपचारमा सहज बनाउन आव्हान गरे। प्रदेश १ का धरान, विराटनगर र झापामा रहेका ब्लड बैंकहरुमा विभिन्न समहुको रगत अभाव हुँदा बिरामीको उपचारमा गम्भीर समस्या भइरहेको चिकित्सकहरुले बताएका छन् ।"
एमालेमा गणतन्त्रको नारालाई लिखित प्रस्तावमा राख्ने व्यक्ति म हुँ : वामदेव गौतम,"काठमाडौं : नेकपा एमालेका नेता वामदेव गौतमले केन्द्रीय कमिटीको बैठकमा मुख्य नारा गणतन्त्रको स्थापना हुनुपर्छ भनेर लिखित प्रस्ताव राख्ने व्यक्ति आफू नै रहेको दावी गरेका छन् । गणतन्त्र दिवसको अवसरमा विज्ञप्ति जारी गर्दै उनले तत्कालीन संघर्षको मुख्य नारा राजतन्त्रको अन्त्य र गणतन्त्र स्थापना तय गर्दा चर्चित झापा संघर्षका विभिन्न पार्टीमा रहेका मुख्य ३ नेता विरुद्धमा भएको बताए। गौतमले भनेका छन्, विडम्वना नै भन्नुपर्छ नेकपा एमालेको केन्द्रीय कमिटीको बहुमतले तत्कालीन संघर्षको मुख्य नारा राजतन्त्रको अन्त्य र गणतन्त्र स्थापना तय गर्दा चर्चित झापा संघर्षका विभिन्न पार्टीमा रहेका मुख्य ३ नेता विरुद्धमा हुनुहुन्थ्यो। त्यो बैठकमा अब संघर्षको मुख्य नारा गणतन्त्रको स्थापना हुनुपर्छ भनेर लिखित प्रस्ताव राख्ने व्यक्ति म थिए। गौतमले नेपालमा राजतन्त्रको अन्त्य गर्दै गणतन्त्र घोषणाको अवस्थामा ल्याइ पुर्याउने महानायक नेपाली कांग्रेस पार्टीका तत्कालिन सभापति गिरिजाप्रसाद कोइराला, तत्कालिन नेकपा एमालेका महासचिव माधवकुमार नेपाल र नेकपा माओवादीका अध्यक्ष पुष्पकमल दाहाल प्रचण्ड भएको दाबी गरे। उनले भनेका छन्,नेपालमा राजतन्त्रको अन्त्य गर्दै गणतन्त्र घोषणाको पृष्ठभूमिमा हजारौ नेता कार्यकर्ता तथा अन्य नेपाली जनताको शहादत, त्याग तपस्या र समर्पण रहेको सर्वविदितै छ। तर वि स२०६५ जेठ १५ गतेको अवस्थामा नेपाललाई ल्याई पुर्याउने युगान्तकारी संघर्षका महानायकहरु भने नेपाली कांग्रेस पार्टीका सभापति गिरिजा प्रसाद कोइराला , नेकपा एमालेका महासचिव माधव कुमार नेपाल र नेकपा माओवादीका अध्यक्ष पुष्पकमल दहाल प्रचण्ड हुनुहुन्थ्यो। उहाँहरु मध्ये गिरिजा प्रसाद कोइराला हामी वीच हुनुहुन्न अरु दुईजना भने नेपाली राजनीतिमा सक्रिय नै हुनुहुन्छ। पार्टी एकता राष्ट्रिय अभियान संयोजकसमेत गौतमले गणतन्त्र दिवस अवसरमा सबै शहीद र अग्रज नेताहरुलाई श्रद्धान्जली र सम्मान प्रकट गर्दै शहीदको सपना साकार पार्न नेपाली जनतालाई दृढतापूर्वक अगाड़ी बढ्न आह्वान गरेका छन्।"
४ बजे बजेट भाषण गर्दै अर्थमन्त्री विष्णु पौडेल,"काठमाडौं : शनिबार बिहान बसेको मन्त्रिपरिषद् बैठकबाट पारित बजेट दिउँसो ४ बजे अर्थमन्त्री विष्णु पौडेलले सार्वजनिक गर्दैछन्। अर्थमन्त्री पौडेलले आर्थिक वर्ष २०७८७९ को बजेट सार्वजनिक गर्न लागेका हुन्। आगामी आर्थिक वर्षको बजेट करिब १६ खर्ब रुपैयाँ बराबरको तयार भएको अर्थ मन्त्रालय स्रोतको दाबी छ। मन्त्रिपरिषद्ले पारित गरेको बजेट राष्ट्रपति विद्यादेवी भण्डारीबाट लालमोहर लगाएर भाषणका लागि तयार पारिएको छ। संविधान अनुसार सघीय संसदका दुवै सदन प्रतिनिधिसभा र राष्ट्रिय सभाको बैठकमा जेठ १५ गते प्रस्तुत गर्नुपर्ने बजेट यसपटक अध्यादेशमार्फत् ल्याउन लागिएको हो। पाँच वर्षअघि तामझामका साथ संसदमा बजेट प्रस्तुत गरेका अर्थमन्त्री पौडेलले शनिबार सिंहदरबारस्थित प्रधानमन्त्री तथा मन्त्रिपरिषद् कार्यालयमा आयोजित विशेष कार्यक्रममा बजेट पढ्न लागेका हुन्। प्रतिनिधिसभा भंग भएकाले यसपटक सरकारले अध्यादेशमार्फत् बजेट प्रस्तुत गर्न लागेको हो। महामारी नियन्त्रण र चुनावको तयारीका लागि ठूलो रकम विनियोजन गरेकाले आगामी आर्थिक वर्षका लागि तयार भएको बजेटको आकार बढेको स्रोतको दाबी छ। अघिल्लो आर्थिक वर्षमा १४ र्ख ७४ अर्ब ६४ करोड रुपैयाँको बजेट ल्याएको सरकारले निर्वाचन र कोरोना महामारी नियन्त्रणका लागि ठूलो रकम विनियोजन गर्दा करिब १६ खर्ब नजिक बजेट पुगेको बताइएको छ। सिंहदरबारबाट प्रस्तुत हुने बजेट भाषण समारोहमा प्रधानमन्त्री केपी ओलीसँगै मन्त्रिपरिषदद्का सदस्य उपस्थित हुनेछन्। कार्यक्रममा राष्ट्रिय योजना आयोगका उपाध्यक्ष, अर्थ मन्त्रालयका सचिव, बजेट निर्माण गर्न मन्त्रालयले गठन गरेको समूह, राष्ट्र बैंकका गभर्नरलगायत सहभागी हुँदैछन्। सरकारलाई समर्थन गर्ने दलका नेतासँगै प्रधानमन्त्रीको सल्लाहकार टिमसमेत उपस्थित हुनेछ।"
थाइ राजपरिवारले एक जहाज स्वास्थ्य सामग्री पठाउँदै,"सिद्धार्थनगर : थाइल्याण्डका राजपरिवारबाट कोरोना महामारीका बेला नेपाललाई एक जहाज स्वास्थ्य सामग्री सहयोग गरिने भएको छ । थाइल्याण्डका राजा महाबलिरालङ्कन फा बजिरक लाओचाओइहा, रानी सुधिदा बज्रसुधाविमलाक्छना र राजकुमारी बज्रकितिबा नरेन्दादीब्याभातिले व्यक्तिगत रुपमा सहयोगस्वरुप एक जहाज सामग्री नेपाललाई पठाउन लागेका हुन् । थाइ राजपरिवारले १० लाख थान सर्जिकल मास्क, पिपिई गाउन ११ हजार ५२० थान, पिपिई लेग कभर १० हजार जोडी, पिपिई सर्जिक क्याप १० हजार थान, फेस शिल्ड पाँच हजार, रेपिड एन्टिजन युनिट २० हजार युनिट, फिङ्गर टिप्स पल्स अक्सिमिटर ६०० थान, डिजिटल थर्मोमिटर एक हजार ५०० थान, बोडी ब्याग एक हजार, अक्सिजन नाजल ३० थान, अक्सिजन कन्सन्ट्रेटर आठ थान नेपाल सरकारलाई सहयोगस्वरुप पठाउन थालेका हुन् । थाइ राजपरिवारको स्वास्थ्य सहयोग आइतबार थाइ राजपरिवारकै खर्चमा जहाजमार्फत काठमाडौँ आइपुग्ने भिक्षु सुगन्धले बताए । सहयोगका लागि नेपालका राष्ट्रपतिबाट थाइ नरेशलाई सहयोगका लागि पत्राचार गरिएको थियो । उक्त पत्र प्राप्त भएपछि थाइ नरेशले खुशीसाथ नेपाललाई सहयोग गर्नेगरी आदेश दिएको जानकारी भिक्षु सुगन्धले दिए। थाइल्याण्डका राजपरिवारको अत्यन्तै निकट मानिने भिक्षु सुगन्ध महास्थवीर र लुम्बिनी विकास कोषका सदस्यसचिव सानुराजा शाक्यको पहलमा उक्त सामग्री नेपाल आउन थालेको हो । सानुराजाले भने,'थाइ राजपरिवारसँग भिक्षु सुगन्धले पहल गर्नुभयो, यता नेपालमा हामीले समन्वय गर्यौँ, हाम्रो अनुरोधलाई भिक्षु सुगन्धको पहलमा थाइ राजपरिवारले सहर्ष स्वीकार गरी सहयोग गर्ने भएको छ।' भिक्षु सुगन्ध बौद्ध दर्शनमा विश्वविख्यात महामुकुट बौद्ध विश्वविश्वविद्यालय बैङ्कक, थाइल्याण्डका रेक्टरसमेत छन् । उनले बैंककको कारागारमा आजीवन कारावासको सजाय भुक्तान गरिरहेका तथा विभिन्न अपराधमा संलग्न भई फाँसीका लागि सजाय सुनाइएकालाई पनि बाँचुन्जेल केही गर्नुपर्छ भनेर नयाँ र अनुकरणीय बौद्ध दृष्टिकोणमा बाँच्ने कला अभियान चलाउँदै आएका छन् । भिक्षु सुगन्ध महास्थवीर थाइल्यान्डको बौद्ध भिक्षु परम्परामा चौथो वरियताको देव पदको सम्मान पाउने पहिलो नेपाली भिक्षुसमेत हुन्। थाइल्याण्डमा उनलाई डा अनिल शाक्यका नामले समेत चिनिन्छ । प्राध्यापक शाक्य थाइ राजकीय विहारबाट बोभर्नका उपप्रमुखसमेत हुन्।"
पहिरोले रोकियो बाग्दुलाबाहाने सडक,प्यूठान : पटकपटक पहिरो जाँदा बाग्दुला बाहाने सडक अवरुद्ध भएको छ । शुक्रबार पहिरो पन्छाएर सुचारु गरिएको उक्त सडक फेरि अवरुद्ध भएको हो । तीन दिनदेखि जिल्लामा लगातार वर्षात भइरहेको छ । एक ठाउँमा गएको पहिरो खुलाउँदा अर्को ठाउँमा जाँदा सडक नियमित सञ्चालन गर्न समस्या भइरहेको नौवहिनी गाउँपालिका प्रमुख प्रशासकीय अधिकृत अरविन्द्रब्रह्मा पण्डितले जानकारी दिए। बर्षातका बाबजुत पनि अवरुद्ध सडक खुलाउनका लागि गाउँपालिकाले प्रयास जारी राखेको उनले बताए । नियमित झरी पर्दा यस सडकहुँदै ओहोरदोहोर गर्ने यात्रुहरुलाई वर्षेनी सास्ती हुने गरेको छ । लकडाउनले गाडीको चाप नभएपनि अत्यावश्यक काममा निस्केका सर्वसाधारण मर्कामा पर्ने गरेका छन् ।
"बाढी पहिरोले गोठ बगायो : दर्जनौँ गाई, गोरु, भेँडा मरे","गोरखा : चार दिनदेखिको अविरल वर्षापछिको बाढी पहिरोले गोरखामा गोठ बगाउँदा दर्जनौँ भेँडा, गाईगोरु पुरेको छ । धार्चे गाउँपालिका १ हुलचुकमा दुईवटा गोठ पहिरोले पुर्दा ३० भन्दा धेरै भेँडा पुरिएको छ । सयभन्दा धेरै भेँडा रहेको गोठ पहिरोले पुर्दा ३० वटा पुरिएर बेपत्ता भएको, अरुलाई उद्धार गरिएको वडाअध्यक्ष दिलिप गुरुङले जानकारी दिए । त्यस्तै निरन्तरको झरीपछि सहिदलखन गाउँपालिका वडा नं ७ बोर्लाङी गाउँमा धनबहादुर श्रेष्ठको गोठ भत्किँदा गोठभित्र रहेका दुई भैँसी, एक पाठा, एक बाख्रा र एक बोका पुरिएर मरेको प्रहरी एसपी शेखर खनालले जानकारी दिए । धार्चे गाउँपालिका ५ माछाखोलामा स्थानीयले प्रयोग गर्दै आएको काठको पुल(फड्के) बगाएको पालिकाका अध्यक्ष सन्तोष गुरुङले जानकार दिए । साथै बेनिघाट आरुघाट लार्के सडकको आर्खेत खण्डमा निर्माणाधीन पुलका कारण बनाएको वैकल्पिक सडक बूढीगण्डकीले बगाउँदा यातायात सेवा ठप्प भएको अध्यक्ष गुरुङले बताएका छन् ।"
कोरोना महामारी रोकथाममा स्वयंसेवा गर्दै नेपाल स्काउट,"काठमाडौं : नेपाल स्काउटले कोरोना महामारी रोकथाम र नियन्त्रणका लागि सुरक्षात्मक क्रियाकलापलगायत विभिन्न सामाजिक गतिविधिलाई अभियानकै रुपमा जारी राखेको छ। गतवर्ष महामारी शुरु भएपछि स्काउटले युनिसेफसँगको सहकार्यमा कोरोनाबाट बच्न हात धुने, मास्क लगाउने, सामाजिक दूरी कायम गर्ने र स्यानिटाइजरको प्रयोग गर्ने लगायतका सुरक्षात्मक क्रियाकलाप परिपालन गर्न गराउन शुरु गरेको तथा देशव्यापीरुपमा एसएमएस अभियानलाई अहिले परिमामर्जनसहित निरन्तरता दिएको छ। यस अभियानमा ४०० स्काउट स्वयंसेवक प्रत्येक दिन कोरोना सङ्क्रमणबाट बच्ने उपाय सिकाउँदै सक्रियरुपमा लागिरहेको स्काउटका राष्ट्रिय संयोजक लोकबहादुर भण्डारीले बताए। स्काउटले खोप केन्द्रमा सहजीकरण गर्ने क्रममा काठमाडौँ उपत्यकाका विभिन्न स्थानका २१ खोप केन्द्रमा १२५ स्काउट स्वयंसेवी परिचालन गरेको छ भने चिकित्सकसँग बिरामीलाई सम्पर्क गराउन प्रदेश नं १, बाग्मती र लुम्बिनी प्रदेशमा अनलाइन स्वास्थ्य परामर्श सेवा सञ्चालन गरेको छ। परामर्शबाट हालसम्म ५९ जना चिकित्सकले करीब ५०० भन्दा बढी बिरामीलाई सेवा दिएका छन्। यसैगरी स्काउटले कोभिड भन्दा बाहेकका अन्य बिरामीका लागि एम्बुलेन्स सेवा सञ्चालन गरेको छ। यो सेवामा स्काउटको वागमती प्रदेश समिति सदस्य अजित लामा, प्रदेश समिति सदस्य एवं पर्वतारोही प्रकाशराज पाण्डे र ललितपुर महानगर समिति सदस्य विकेन्द्र महर्जन परिचालित छन्। यस्तै स्वास्थ्यकर्मीलाई सम्मान र प्रोत्साहनका लागि स्यालुट कार्यक्रम, विभिन्न स्थानमा पशुपक्षीलाई आहार वितरण, हेल्प डेस्कको स्थापना, शव व्यवस्थापन, विद्यालयमा मास्क वितरण, हात धुने स्थल स्थापना र सञ्चालन गरिएको संयोजक भण्डारीले जानकारी दिए। सङ्क्रमण फैलनबाट रोक्न ७५ स्थानमा सार्वजनिक हात धुने स्थानको स्थापना गरिएको थियो। सो कार्यमा स्काउटका छ सय २५ स्काउट स्वयंसेवी खटिएका थिए भने ४९ हजार ४३४ नागरिकले प्रत्यक्ष लाभ लिएका थिए। रासस"
कोरोना रोकथाम तथा नियन्त्रणका लागि ३७ अर्ब ५३ करोड बजेट विनियोजन,काठमाडौं : सरकारले कोरोना भाइरस (कोभिड१९) रोकथाम तथा नियन्त्रणका लागि ३७ करोड ५३ करोड रुपैयाँ विनियोजन गरेको छ। शनिबार आर्थिक वर्ष २०७८ ७९ को बजेट भाषण गर्दै अर्थमन्त्री विष्णु पौडेलले कोरोना रोकथाम तथा नियन्त्रणमा ३७ अर्ब ५३ करोड रुपैयाँ विनियोजन भएको जानकारी दिएका हुन्। पौडेलका अनुसार खोप खरिका लागि मात्र २६ अर्ब ७५ करोड रकम विनियोजन भएको छ। कोरोना महामारी रोकथाम तथा उपचारका बजेट विनियोजन भएको छ। ४ बजे बजेट भाषण गर्दै अर्थमन्त्री विष्णु पौडेल राष्ट्रपति भण्डारीद्वारा तीन वटा अध्यादेश जारी बजेट भाषण गर्दै अर्थमन्त्री विष्णु पौडेल (लाइभ) सरकारले नागरिकको उपचारका लागि बजेट अभाव हुन नदिने भएको छ। सबै सरकारी अस्पतालमा निशुल्क उपचारको व्यवस्था गर्ने भएको छ। सरकारले सबै अस्पतालमा अक्सिजन प्लानका लागि बजेट विभियोजन गरेको छ। कोरोना संक्रमितका लागि घुम्ती सेवा निःशुल्क सञ्चालन गर्ने घोषणा सरकारले गरेको छ। उपत्यकामा तीन सय शैय्याको सरुवा अस्पताल निर्माणका लागि एक अर्ब ३० करोड रकम विनियोजन भएको छ ।
दार्चुलामा कोरोना संक्रमित स्वास्थ्यकर्मीको मृत्यु,दार्चुला : दार्चुलामा पहिलो पटक कोरोना संक्रमणबाट एक जना स्वास्थ्यकर्मीको मृत्यु भएको छ ।जिल्ला अस्पताल दार्चुलामा उपचाररत महाकाली नगरपालिका  ४ की ४० वर्षीया महिला स्वास्थ्यकर्मीको शनिबार विहान मृत्यु भएको हो । जेठ १ गते कोरोना पुष्टि भइ जिल्ला अस्पतालमा भर्ना भएका स्वास्थ्यकर्मी महिलाको आज बिहान मृत्यु भएको जिल्ला अस्पताल दार्चुलाका सूचना अधिकारी डम्बरदत्त भट्टले बताए । दार्चुलामा अहिलेसम्म कोरोना संक्रमणकाबाट ११ जनाले ज्यान गुमाएका छन् ।
विवेकशील साझा पार्टीका नेता थापाको उपचार खर्च दुर्गा प्रसाईँले बेहोर्ने,"विराटनगर : विवेकशील साझा पार्टीका नेता उज्जवल थापाको उपचारमा लाग्ने सम्पूर्ण खर्च बी एण्ड सी मेडिकल कलेज टिचिङ्ग हस्पिटल बिर्तामोड झापाका कार्यकारी निर्देशक दुर्गाप्रसाद प्रसाईले बेहोर्ने भएका छन्। मेडिसिटी अस्पताल काठमाडौंमा उपचाररत थापाको उपचारमा खर्च अभाव भएको समाचार सार्वजनिक भएपछि प्रसाईले शनिबार विज्ञप्ति निकाल्दै उनको उपचारमा लाग्ने सम्पुर्ण खर्च आफुले प्रदान गर्ने बताएका हुन्। विएण्डसी मेडिकल कलेज टिचिङ्ग हस्पीटलको सामाजिक उत्तरदायित्व र मूल मान्यता स्वास्थ्य उपचार खर्चको अभावमा कुनै पनि नेपाली नागरिकले अकालमा मर्नु नपरोस भन्ने हो, प्रसाईले विज्ञप्तिमा लेखेका छन् गणतन्त्र दिवसको अवसर पनि परेको र गणतन्त्र स्थापनामा लाग्नुभएका एक असल सामाजिक अभियान्ता भएकाले मैले यो निर्णय गरेको हुँ। उनले विज्ञप्तिमार्फत थापाको स्वास्थ्यलाभको कामनासमेत गरेका छन्। उपचारमा बढी खर्च लाग्ने र परिवारलाई आर्थिक भार नपरोस् भनेर सहयोग संकलनको लागि विभिन्न संचार माध्यममार्फत विवेकशिल साझा पार्टीका अध्यक्ष रविन्द्र मिश्रले समेत आर्थिक सहयोगको लागि आह्वान गरेका थिए। कोरोना भाइरसको संक्रमण भएपछि उनको फोक्सोमा समस्या देखिएको चिकित्सकहरुले बताएका छन्। सुरुमा ह्याम्पस अस्पताल भर्ना गरिएका थापालाई ग्राण्डी अस्पताल रिफर गरिएको थियो। उनको केही समय सो अस्पतालमा उपचार पछि शुक्रबार नेपाल मेडिसिटी अस्पताल लगेर भर्ना गरिएको छ। थापाको थप उपचार इक्मो प्रविधिबाट गर्नुपर्ने भएको र यो मेडिसिटीमा मात्र भएकाले रेफर गरिएको र यो जटिल अवस्थामा गरिने प्रविधि भएको बताइएको छ। इक्मोको उपचारका लागि २५३० लाखसम्म लाग्ने चिकित्सक बताउँछन्। थापा २९ असोज २०७६ अघिसम्म विवेकशील नेपाली दलको अध्यक्ष थिए।"
"ब्राजिलका राष्ट्रपतिको अमेजन भ्रमण विवादास्पद, आदिवासी नेताहरुको विरोध","रियो: ब्राजिलका राष्ट्रपति जइर बोल्सोनारोले विरोधका बावजुद अमेजन क्षेत्र भ्रमण गरेका छन् । आदिवासी समुदायका नेताहरुको विरोधका बावजुद बिहीबार उनी अमेजनको आरक्षित क्षेत्र पुगेका हुन् । जुन ब्राजिलका राष्ट्र प्रमुखको पहिलो भ्रमण हो । सदियौँदेखि आफ्नो समुदायको बसोबास रहेको यस क्षेत्रलाई व्यापारिक प्रयोजनमा लैजाने राज्यको नीतिको आदिवासी नेताहरुले विरोध जनाएका हुन् । सैनिक अधिकृतहरुको कडा सुरक्षाका बीच राष्ट्रपति बोल्सोनारो यस क्षेत्र पुगेका थिए । स्थानीय टुकानो समुदायका सदस्यहरुसँगै उनले पनि टाउकोमा चराको प्वांख लगाएका थिए । जुन यस क्षेत्रका आदिवासी समुदायमा प्रचलित प्राचिन संस्कृति मानिन्छ । स्थानीयहरुले उनको स्वागतमा धार्मिक नाच समेत देखाएका थिए । रियो नेग्रो नदीको माथिल्लो भागबाट आएका क्षेत्रीय आदिवासी नेताहरुले भने राष्ट्रपति बोल्सोनारोलाई यस क्षेत्रमा उनीहरुले निमन्त्रणा गरेका थिएनन् । र बोल्सोनारोले आगामी चुनावलाई लक्षित गर्दै स्थानीय जनप्रतिनिधिहरुलाई मात्रै भेट गरेका थिए । ""हाम्रो संस्था तीन दशक पुरानो हो तर हामी राष्ट्रपतिको एजेन्डा वा यस क्षेत्रका लागि बनाइने सार्वजनिक नीतिबारे हुने कुनै पनि संवादमा समावेश भएनौं, "" रियो नेग्रो इन्डिजिनस अर्गनाइजेशनको महासंघले उनको भ्रमणको विरोधमा निकालेको विज्ञप्तिमा उल्लेख छ । विज्ञप्तिमा भनिएको छ ""उनले नक्कली समाचार प्रकाशन गर्न स्वघोषित नेताहरुलाई मात्रै भेटे ।"" तर राष्ट्रपति कार्यालयले यसबारे कुनै प्रतिक्रिया जनाएको छैन । बोल्सोनारोले यस भ्रमणको क्रममा ब्राजिलियन सेनाद्वारा निर्मित काठे पुलको उद्घाटन पनि गरेका थिए । जुन पुलले छिमेकी भेनेजुएलाको सीमा क्षेत्रसम्म जोड्छ । अधिकांश भूभाग ब्राजिलको सीमाभित्र पर्ने अमेनजबारे विभिन्न विषयलाई लिएर विवाद आउने गर्छन् । अमेजनको आरक्षित क्षेत्रको पूर्वी भागमा २० हजार भन्दा धेरै अवैध सुन खानी रहेको बताइन्छ । तर स्थानीय आदिवासी नेताहरुले प्राकृतिक स्रोत साधनलाई जोगाएर यस्ता खानी हटाउनुपर्ने माग गर्दैआएका छन् । ""सरकारले हाम्रो र हाम्री मातृभूमिको स्वास्थ्य सुरक्षाका लागि पनि यस्ता आक्रमणकारीहरुलाई हाम्रो क्षेत्रबाट तुरुन्त हटाउनुपर्छ"" स्थानीय आदिवासी संगठनहरुले जारी गरेको विज्ञप्तिमा उल्लेख छ । साथै आफूहरुको भूमिमा अवैध खानीलाई वैधानिकता दिएको स्वीकार्य नहुने उनीहरुको चेतावनी छ । बोल्सनोको यो भ्रमण यस्तो दिन तय भएको छ जुन दिनको ठीक एक दिनअघि अमेनजनस्थित तपजोस नदीको छेउछाउका आदिवासी जमिनमा अवैध रुपमा सुन खानी चलाइरहेका व्यापारीहरुले मुन्डुरूकु गाउँमा गोली हानी हत्या गरे र स्थानीय एक नेताको घर जलाइदिएका थिए। राष्ट्रपति बोल्सोनारोको वहुमत रहेको ब्राजिलको तल्लो सदनले त्यस्तो प्रस्तावित कानून पास गर्दैछ जुन कानूनले अमेजनका आदिवासी आरक्षित जमिनमा व्यापारिक प्रयोजनका लागि उत्खनन र कृषिका लागि ढोका खोल्नेछ ।"
नागरिकको जीवन रक्षामा बर्दिबास अस्पतालको प्रयास,"बर्दिबास : कोरोना महामारीका बेला बर्दिबास नगरपालिकाले संचालन गरेको बर्दिबास अस्पताल नागरिकको आशा र भरोसाको केन्द्र बनेको छ। कोरोना संक्रमितका लागि अक्सिजन सहितको १५ बेडको आइसोलेसन बर्दिबास अस्पतालमा संचालित छन्। अक्सिजन नपाइरहेको बेला बर्दिबास अस्पतालमा नागरिक स्तरबाटै अक्सिजन सिलेन्डर, तथा स्वास्थ्यकर्मी, बिरामी, कुरुवाका लागि खानाको प्रबन्ध गरिएको छ। संघसंस्थाले स्वास्थ्य उपकरण पनि सहयोग गरेको छ। स्वास्थ्यकर्मीले ज्यानको बाजी लगाएर कोरोना संक्रमितको उपचार गरिएको छ। संक्रमितले उपचार पाएपछि दंग छन्। उनीहरु स्वास्थ्य भएर घर फर्किरहेका छन्। महोत्तरी, सर्लाही, धनुषाको उत्तरी क्षेत्रका नागरिकको साँझा अस्पतालको रुपमा चिनिएको बर्दिबास अस्पतालले कोरोना महामारीमा संक्रमितको उपचार गरेर जीवन रक्षा गरिरहेको छ। अस्पतालका कर्मचारी पनि डाक्डरलाई खुलेर सहयोग गरिरहेका छन्। कोविड१९ को उपचार गर्दै आएको बर्दिबास अस्पताललाई हेल्भेटास नेपाल संस्थाले १२ लाख मूल्यका स्वास्थ्य सामग्री सहयोग गरेको छ। पीसीआर परीक्षण र कोभिड१९ सङ्क्रमितको उपचार गर्दै आएको अस्पताललाई हेल्भेटास नेपालले पूर्वसतर्कता र उपचारमा सहयोग हुने १२ लाख मूल्य बराबरको सामग्री उपलब्ध गराएको हो। हेल्भेटासका तर्फबाट साझेदार संस्था सामुदायिक विकास तथा पैरवी मञ्च नेपाल बर्दिबासका अध्यक्ष नागदेव यादवले अस्पताल व्यवस्थापन समितिका अध्यक्ष तथा बर्दिबास नगरप्रमुख बिदुरकुमार कार्कीलाई सामग्री हस्तान्तरण गरेका छन्। अस्पताललाई प्राप्त सामग्रीमा अक्सिजन कन्सेन्ट्रेटर मसिन२, नेवुलाइजर मसिन१०, प्रोटेवल सक्सेन मसिन२, प्लस अक्सिमिटर१५, एन९५ मास्क५००, पीपीई सेट२५, सर्जिकल ग्लब्स५००, भिटिएम ट्युव५००, एन्टिजेन किट२५०, एक्सट्रेक्सन किट३८४ र पिसिआर किट३८४ थान छन्। व्यवसायी उमेर साहले यस अघि अस्पताललाई ५० थान अक्सिजन सिलेन्डर सहयोग गरेका थिए। हालै नेपाल रेडक्रस सोसाइटी उपशाखा बर्दिबासले ४० वटा सिलेन्डरमा अक्सिजन रिफिलिङ्ग गरेर सहयोग गरेका छन्। बर्दिबास सेवा समितिले बर्दिबास अस्पताललाई एउटा एम्बुलेन्स उपलब्ध गराएको छ। कोरोना महामारीमा ज्यान गुमाएकाको शव व्यवस्थानमा समस्या परेपछि नगरपालिले बर्दिबास सेवा समितिसँग रहेको एम्बुलेन्सलाई शव वहानको रुपमा प्रयोग गर्न माग गरेको थियो। बर्दिबास सेवा समितका युवाले १४ वर्ष अघि चन्दा उठाएर १० लाखमा ज १ च ६२२ नम्बरको एम्बुलेन्स खरिद गरेका थिए। उद्योग वाणिज्य संघ बर्दिबासको यसमा विशेष आर्थिक सहयोग थियो। बर्दिबास नगरपालिकास्थित बर्दिबास अस्पतालको नाममा नामसारी गर्ने गरी आफ्नो संस्थाको एम्बुलेन्सको साँचो नगरपालिकाका मेयर विदुरकुमार कार्कीलाई हस्तान्तरण गरिएको बर्दिबास सेवा समितिका अध्यक्ष हिरा गौतमले बताए। कोरोना महामारीले विकराल रुप लिदैं गएको छ। यसको नियन्त्रणमा हाम्रो पनि योगदान होस् भनि हामीले चलाइरहेको एम्बुलेन्स शव बाहनका रुपमा प्रयोग गर्न बर्दिबास नगरपालिकाका लाई हस्तान्तरण गरेका हौं, उनले भने। कोरोना महामारीसँगको लडाइँमा सबै तिरबाट सरकारलाई सहयोग भइरहेको मेयर कार्कीले बताए। लगातार तीन घण्टा फोन गर्दा पनि शव व्यवस्थापन गर्न सवारी नभेटिएको हामीसँग तितो अनुभव छ, मेयर कार्कीले भने,बर्दिबास सेवा समितिले यस्तो विपद्को अवस्थामा जुन एम्बुलेन्स हामीलाई प्रदान गर्नुभयो त्यसको खुशी हामी शब्दमा व्यक्त गर्न सक्दैनौं। बर्दिबास कोभिड१९ व्यवस्थान समितिले जनस्तरबाट अस्पतालमा उपचाररत कोरोना संक्रमित बिरामी, तिनका कुरुवा र र स्वास्थ्यकर्मीलाई खाना खुवाइरहेको छ। गत वर्ष २०७७ मै बर्दिबास नगरपालिकाले पीसीआर मसिन खरिद गरेर अस्पतालबाट स्वाब सङ्कलन र परीक्षण सेवा थालेको थियो। गत मङ्सिरयता कोभिड१९ सङ्क्रमण मत्थर भएपछि स्थगित यो सेवा यसपालि २०७८ प्रारम्भ भएयता वैशाख दोश्रो सातादेखि नै दोहोरिएर सङ्क्रमण बढेपछि गत वैशाख २० गतेदेखि पुनः सेवा थालेको हो। अस्पतालले कोभिड१९ का बिरामी बढ्दै गएपछि लाग्दो जेठ नै कोभिड१९ अस्पताल र आइसोलेशन कक्ष सञ्चालन गरेको थियो। अस्पतालले अक्सिजन सहितको सेवा प्रवाह गरेपछि टाढाटाढाबाट कोरोना संक्रमितहरु उपचार सेवा लिन आउने गरेका छन्। बर्दिबास अस्पतालले पीसीआर सेवा पनि दिइरहेको छ। उपकरण तथा जनशक्ति अभावमा आज लिएको स्वाबको रिर्पोट दिन तीन दिन लाग्छ। उपकरण र जनशक्ति थप्न सरकारसँग पीसीआर ल्याबका इन्चाज मनोजकुमार रायले माग गरेका छन्। बर्दिबास अस्पतालले बर्दिबास क्षेत्रमा कोरोना संक्रमण नियन्त्रणका लागि गाउँस्तरसम्मै काम गरिएको छ। टोलटोलमा गएर स्वाब संकलन गर्ने, स्वास्थ्य पारामर्श प्रदान गर्ने काम गरिरहेको छ। बिरामीलाई लान र लैजान बर्दिबास अस्पतालले निःशुल्क एम्बुलेन्स उपलब्ध गराउँदै आएको बर्दिबास नगरपालिकाको कोभिड१९ फोकल पर्सन रामबाबु यादव बताउँछन्। अस्पतालमा कोरोना संक्रमितको चाप बढ्दै गएपछि जनशक्ति र उपकरण अभावमा काम गर्न स्वास्थ्यकर्मीलाई कठिनाइ भएको छ। कोरोना संक्रमितको उपचारमा खटिएका एक्सरे विभागका कर्मचारीले आराम गर्ने मौका पनि पाएका छैनन्। रेडियोलोजिष्ट दिपेश चौधरी भन्छन्,ज्यानको बाजी लगाएर काम गरिरहेका छौं। तर के गर्ने आराम गर्ने समय पाइदैंन, आफै बिरामी परिन्छ जस्तो छ। बर्दिबास नगरपालिकाका मेयर कार्कीले बर्दिबास अस्पतालमा कोभिड१९ अस्पताल संचालन गर्न प्रदेश सरकारसँग माग गरेका छन्। डाक्टर र उपकरण उपलब्ध गराउन प्रदेश २ सरकारसँग उनले माग गरेका छन्।"
बजेट भाषण गर्दै अर्थमन्त्री विष्णु पौडेल (लाइभ),काठमाडौं : अर्थमन्त्री विष्णु पौडेलले आर्थिक वर्ष २०७८७९ को बजेट सार्वजनिक गर्दैछन् । मन्त्रिपरिषद्ले पारित गरेको बजेट राष्ट्रपति विद्यादेवी भण्डारीबाट लालमोहर लगाएपछि अर्थमन्त्री पौडेलले भाषण गर्न लागेका हुन् । संविधान अनुसार सघीय संसदका दुवै सदन प्रतिनिधिसभा र राष्ट्रिय सभाको बैठकमा जेठ १५ गते प्रस्तुत गर्नुपर्ने बजेट यसपटक अध्यादेशमार्फत् ल्याउन लागिएको हो। भर्खरै राष्ट्रपति विद्यादेवी भण्डारीबाट बजेटसँग सम्बन्धित अध्यादेश जारी भइसकेका छन् ।
१०० वर्षअघि मारिएका २१५ बालबालिकाको अवशेष स्कुलकै ग्राउन्डमा भेटियो,"ओटावा: क्यानडाका आदिवासी समुदायका लागि बनाइएको एउटा बोर्डिङ स्कुलको ग्राउन्डमा एक सय वर्षअघि मारिएका २१५ बालबालिकाको अवशेष फेला परेको छ । स्थानीय आदिवासी व्यक्तिहरुका अनुसार ती अवशेषहरु काम्पलुप्स नजिकैको सय वर्ष भन्दा पहिलेको बोर्डिङ स्कुलमा पढ्ने बालबालिकाको हो । तीमध्ये केही बालबालिकाहरु ३ वर्षका समेत थिए । तर उक्त घटनालाई बोर्डिङ स्कुल प्रशासनले दस्तावेजिकरण गरेको थिएन । यस घटनाबारे अनुसन्धान गरिने र थप तथ्य आगामी महिना सार्वजनिक गरिने बताइएको छ । यस घटना १९औँ शताब्दिको अन्त्यतिर यहाँको स्कुलमा भएको हुनसक्ने बताइन्छ । जानकारहरुका अनुसार १९औँ शताब्दिको अन्त्यतिर कामलुप्स इन्डियन रेसिडेन्सियल स्कुल १३९ वटा बोर्डिङ स्कुलमध्ये सबैभन्दा ठूलो थियो र जहाँ ५०० विद्यार्थी एकै पटक अध्ययनरत थिए । जुन स्कुल क्यानडा सरकार (१८९०१९६९) को मातहत क्याथोलिक चर्चले सञ्चालन गर्दथ्यो । स्कुल अवधिभर कुल १५०००० इन्डियनहरुलाई यस स्कुलमा जवर्जस्ती भर्ना गरिएको थियो । साथै विद्यार्थीहरुलाई हेड मास्टर र अरु शिक्षकहरुले शारीरिक तथा यौन दुर्व्यवहार गर्थे र उनीहरुलाई आफ्नो भाषा र संस्कृतिबाट अलग्याउन यसरी स्कुलमा भर्ना गराइन्थ्यो । पछिल्लो समय यस क्षेत्रका समुदायमा फैलँदो गरिवी, मदिरापान र घरेलु हिंसा साथै आत्महत्याका घटनाप्रति तिनै पुराना घटना प्रमुख रुपमा जिम्मेवार मानिन्छन् । त्यसबेला एक सत्य तथा मेलमिलाप आयोगले विभिन्न आवासीय स्कुलहरुमा कम्तिमा ३२०० बालबालिकाहरु शारीरिक शोषण वा बेवास्ताका कारण ज्यान गुमाएको तथ्य सार्वजनिक गरेको थियो । यद्यपि त्यस्ता बालबालिकाको यकिन संख्या अझै अस्पष्ट छ । काम्पलुप्स स्कुलमा पनि यस्ता घटना भएको बताइन्छ । यद्यपि 'सांस्कृतिक नरसंहार'को रुपमा भएका यस्ता घटनाप्रति क्यानडाले २००८ मा माफी मागेको थियो ।"
सुदूरपश्चिम प्रदेशमा नवनियुक्त मन्त्री र राज्यमन्त्रीसँग एमालेले माग्यो स्पष्टीकरण,"धनगढी : पार्टीको स्थायी कमिटी बैठकले गरेको निर्णय विपरीत सुदूरपश्चिम प्रदेश सरकारमा मन्त्री तथा राज्यमन्त्री बनेकालाई नेकपा (एमाले)को प्रदेश कमिटीले स्पष्टीकरण सोधेको छ। स्थायी कमिटीको बैठकले माओवादी नेतृत्वको सरकारबाट फिर्ता हुने निर्णय गरिसकेको र प्रदेश कमिटीले फिर्ता हुन निर्देशन दिइसकेको अवस्थामा निर्णय विपरीत गई मन्त्री तथा राज्यमन्त्रीको नियुक्ति लिएकाले स्पष्टीकरण सोधिएको र चित्तबुझ्दो जवाफ नआए कारबाही हुने पार्टीका प्रदेश कमिटी अध्यक्ष कर्ण थापाले बताए। बिहीबार मात्र मन्त्री बनेका आन्तरिक मामिला तथा कानूनमन्त्री पूर्णा जोशी, सामाजिक विकासमन्त्री लालबहादुर खड्का, भौतिक पूर्वाधार विकासमन्त्री दीर्घ सोडारीलाई २४ घण्टे स्पष्टीकरण सोधिएको अध्यक्ष थापाले जानकारी दिए। अध्यक्ष थापाका अनुसार बिहीबार नै राज्यमन्त्रीको शपथ लिनुभएका चुनकुमारी चौधरी, अर्चना गहतराज र मना साउदलाई पनि स्पष्टीकरण सोधिएको छ। प्रदेश संसदीय दलको सचेतकमा नियुक्त दुर्गा कामीलाई पनि स्पष्टीकरण सोधिएको छ। यसअघि सरकारबाट फिर्ता नभएको र स्थायी कमिटीको निर्णय विपरीत निर्णय गरेको भन्दै प्रदेश कमिटीले आर्थिक मामिला तथा योजनामन्त्री प्रकाशबहादुर शाह, पूर्वसामाजिक विकासमन्त्री कृष्णराज सुवेदी र पूर्वउद्योग पर्यटन वन तथा वातावरणमन्त्री माया भट्टलाई पार्टीको साधारण सदस्यबाट निष्कासन गर्ने निर्णय गर्दै केन्द्रीय कमिटीलाई पठाइसकेको छ।  रासस सुदूरपश्चिम सरकारलाई दिएको समर्थन फिर्ता नलिने एमाले संसदीय दलको निर्णय एमालेमा विवाद चर्किएका बेला सुदूरपश्चिममा मन्त्रिमण्डल विस्तार"
बारेकोट गाउँपालिका अध्यक्ष शाह संक्रमित खोज्दै बस्तीबस्तीमा,"जाजरकोट : कोरोना संक्रमित खोज्दै हरेक दिन बारेकोट गाउँपालिकाका अध्यक्ष महेन्द्रबहादुर शाह बस्तीबस्ती पुग्छन्। स्वास्थ्य मापदण्ड पुर्याएर स्वास्थ्यकर्मीहरुको साथमा कोरोनाका बिरामी खोज्दै विभिन्न गाउँबस्तीमा पुग्नु हिजो आज उनको दैनिकी हो। कोरोना महामारीको दोस्रो लहरसँगै बारेकोट गाउँपालिका पनि यसबाट अछुतो रहन सकेको छैन। यस गाउँपालिकाका वडा नम्बर १, ६, ७, ८ र ९ का विभिन्न टोलमा शंकास्पद बिरामीलाई घरमै पुगेर एन्टिजेन परीक्षण कार्यलाई गाउँपालिकाले तीब्रता दिएको बताए। गाउँबस्तीमा कोरोनाको लक्षण देखिए पनि स्थानीयले हेलचक्र्याई गर्ने गरेको अध्यक्ष शाहको बुझाई छ। स्थानीयलाई कोरोना परिक्षण गर्नका लागि उत्प्रेरित गर्नु आफ्नो दायित्व रहेको उनले बताए। बिरामी हुँदा औषधि उपचारभन्दा धामी झाँक्रीको शरणमा पुग्नु यहाँका कतिपय स्थानीयको पुरानो अन्धविश्वास नै हो। पछिल्लो समय कोरोनाबाट बच्न स्वास्थ्य मापदण्ड अपनाउने बानीको विकास स्थानीयमा हुदै गएको अध्यक्ष शाहले बताए। हाललाई कोरोना परीक्षणका लागि आवश्यक पर्ने एन्टिजेन किट र आवश्यक औषधि पर्याप्त रहेको बताउँदै आइसोलेसन भवन गाउँपालिका, विभिन्न निकाय तथा व्यक्तिहरुको सहायतामा व्यवस्थित गरिसकेको जानकारी दिए। शुक्रबारसम्म बारेकोटमा १ सय ९८ जनाको एन्टिजेन किटद्वारा परीक्षण गर्दा ७१ जनालाई कोभिड संक्रमण देखिएको बारेकोट गाउँपालिकाका स्वास्थ्य संयोजक बीरराज सिंहले जानकारी दिए। जसमा ३५ जना संस्थागत आइसोलेसन र ३६ जना होम आइसोलेसनमा रही स्वास्थ्यकर्मीको प्रत्यक्ष निगरानीमा उपचार हुँदै आएकोमा २७ जना कोभिड संक्रमित सन्चो भएर घर फर्किसकेको स्वास्थ्य संयोजक सिंहले बताए। कोरोनाको लक्षण देखापरेको शंका लागेमा प्रत्येक दिन दिउँसो ३ बजे प्राथमिक स्वास्थ्य केन्द्र लिम्सामा कोरोना परिक्षण गर्न सकिने व्यवस्था मिलाइएको अध्यक्ष शाहले जानकारी दिए। कोरोनाबाट बच्नका लागि कुनै पनि प्रकारको लापरवाही नगर्न समेत अध्यक्ष शाहले आग्रह गरे।"
जसपा विवाद उत्कर्षमा : उपेन्द्र समूहले सोध्यो महन्थसहित चार नेतालाई २४ घण्टे स्पष्टीकरण (पत्रसहित),"काठमाडौं : जनता समाजवादी पार्टी (जसपा) का बाबुरामउपेन्द्र यादव समूहले पार्टीका अर्का अध्यक्ष महन्थ ठाकुरसहितका चार नेतालाई २४ घण्टे स्पष्टीकरण सोधेको छ। शनिबार ठाकुरसहित वरिष्ठ नेता राजेन्द्र महतो, कार्यकारिणी सदस्यहरू लक्ष्मणलाल कर्ण र सर्वेन्द्रनाथ शुक्ललाई २४ घण्टे स्पष्टीकरण सोधिएको हो। केन्द्रीय कार्यालय प्रमुख प्रकाश अधिकारीद्वारा हस्ताक्षरित पत्रमा जवाफ नदिए पार्टीबाट निष्कासनको कारवाही गर्ने लिखित चेतावनी दिइएको छ । उपरोक्त विषयमा तपाईलाई पार्टी विधान तथा राजनीतिक दल सम्वन्धि ऐन, २०७३ को दफा १८ (३), २५ (१) (२) र पार्टी विधानको दफा ४९ को (१)(२)(३)(५) र (८), दफा ५० को (१) विपरीत काम गर्न भएकोले मिति २०७८।२।११ पसं ०७७१०७८ चनं ५६ को पत्र प्राप्त भै व्यहोरा अवगत नै होला । अत : तपाईसंग स्पष्टिकरण लिई तपाईलाई सफाइको मौका दिन केन्द्रीय कार्यकारिणी समितिको मिति २०७८।२।८ मा भएको निर्णयको बँदा नं ४ वमोजिम तपाईलाई कार्वाही किन नगर्ने भनि स्पष्टिकरणको जवाफ प्राप्त हुन नआएकोले दोस्रो पटक पुनः यो पत्र प्राप्त भएको मितिले २४ धण्टा भित्र चित्त बुझदो स्पष्टिकरण लिई आउन हुन अनुरोध छ ।, पत्रमा भनिएको छ, यो पत्र प्राप्त गरेको म्याद भित्र चित्त बुझदो सन्तोष जनक जवाफ प्राप्त नभएमा राजनीतिक दल सम्वन्धि ऐन, २०७३ र जनता समाजवादी पार्टी, नेपालको अन्तरिम विधानको ६४(५) अर्थात हाल संशोधित धारा ६९(५), ५०(१) र मिति २०७८।२।८ मा भएको निर्णयको बँदा नं ४ बमोजिम निष्काशन समेतको कार्वाही हुनेछ। जसपाको ५१ सदस्यीय कार्यकारिणी समितिमा भट्टराईयादव समूहमा ३० जना छन् । नयाँ सरकार गठनका लागि कसलाई समर्थन गर्ने भन्ने विवाद हुँदा जसपामा दुई धार देखिएको हो। यस अगाडि जनता समाजवादी पार्टी (जसपा) ले पार्टीका अध्यक्ष उपेन्द्र यादवलाई स्पष्टीकरण सोधेको छ। जसपाका अध्यक्ष महन्थ ठाकुरले पार्टीको निर्णय विपरीत गुटगत गतिविधि सञ्चालन गर्दै आएको भन्दै पार्टीका अर्का अध्यक्ष उपेन्द्र यादवलाई स्पष्टीकरण सोधेका थिए। पछिल्ला दिनमा जसपाको मूल्यमान्यता, नीति तथा पार्टीको विधान विपरीत कार्य गर्दै आएकाले विधानबमोजिम अनुशासनको कारबाहीको व्यवस्थाअनुसार स्पष्टीकरण सोधिएको अध्यक्ष ठाकुरद्वाराजारी विज्ञप्तिमा भनिएको थियो। त्यसैगरी, पार्टीको संसदीय दलको निर्णयअनुरूप प्रधानमन्त्री केपी शर्मा ओलीलाई समर्थन गर्नुपर्नेमा ठीक विपरीत विपक्षी गठबन्धनका उम्मेदवार शेरबहादुर देउवालाई प्रधानमन्त्री बनाउनेमा कुन कारणले हस्ताक्षर गरेको तथा सर्वोच्च अदालतमा पार्टीको निर्णय बेगर विपक्षी गठबन्धनको रिटमा किन हस्ताक्षर गरेको भनी प्रश्न उठाइएको थियो।"
राष्ट्रपति भण्डारीद्वारा तीन वटा अध्यादेश जारी,"काठमाडौं : राष्ट्रपति विद्यादेवी भण्डारीले तीन वटा अध्यादेश जारी गरेकी छन्। शनिबार नेपालको संविधानको धारा ११४ को उपधारा (१) बमोजिम नेपाल सरकार, मन्त्रिपरिषद्को सिफारिसमा तीन वटा बमोजिमका अध्यादेश जारी गरेको राष्ट्रपति कार्यालयमा सहायक प्रवक्ता केशवप्रसाद घिमिरेले जानकारी दिए। उनका अनुसार आर्थिक अध्यादेश, २०७८, विनियोजन अध्यादेश, २०७८, राष्ट्र ऋण उठाउने अध्यादेश, २०७८ जारी भएको हो। संविधान अनुसार सघीय संसदका दुवै सदन प्रतिनिधिसभा र राष्ट्रिय सभाको बैठकमा जेठ १५ गते प्रस्तुत गर्नुपर्ने बजेट यसपटक अध्यादेशमार्फत् ल्याउन लागिएको हो। पाँच वर्षअघि तामझामका साथ संसदमा बजेट प्रस्तुत गरेका अर्थमन्त्री विष्णु पौडेलले शनिबार सिंहदरबारस्थित प्रधानमन्त्री तथा मन्त्रिपरिषद् कार्यालयमा आयोजित विशेष कार्यक्रममा बजेट पढ्न लागेका छन् । प्रतिनिधिसभा भंग भएकाले यसपटक सरकारले अध्यादेशमार्फत् बजेट प्रस्तुत गर्न लागेको हो। जसका लागि सरकारकाे सिफारिसमा राष्ट्रपति भण्डारीले अध्यादेश स्वीकृत गरेकी हुन् । सिंहदरबारबाट प्रस्तुत हुने बजेट भाषण समारोहमा प्रधानमन्त्री केपी ओलीसँगै मन्त्रिपरिषदद्का सदस्य उपस्थित हुनेछन्। कार्यक्रममा राष्ट्रिय योजना आयोगका उपाध्यक्ष, अर्थ मन्त्रालयका सचिव, बजेट निर्माण गर्न मन्त्रालयले गठन गरेको समूह, राष्ट्र बैंकका गभर्नरलगायत सहभागी हुँदैछन्। सरकारलाई समर्थन गर्ने दलका नेतासँगै प्रधानमन्त्रीको सल्लाहकार टिमसमेत उपस्थित हुनेछ। शनिबार बिहान बसेको मन्त्री परिषद्को बैठकले आगामी आर्थिक वर्ष २०७८७९ को वार्षिक बजेट पारित गरेको छ। बैठकले वार्षिक बजेट अध्यादेश स्वीकृतिका लागि राष्ट्रपतिसमक्ष सिफारिससमेत गरेको थियो। प्रतिनिधि सभा विघटन भएकाले सरकारले अध्यादेशमार्फत बजेट ल्याउन लागेको हो । राष्ट्रपतिले प्रमाणीकरण गरिसकेपछि अर्थमन्त्रीले बजेट सार्वजनिक गर्नेछन्। जेठ १५ गते बजेट ल्याउनुपर्ने संवैधानिक व्यवस्था छ। आगामी आर्थिक वर्ष २०७८७९ को बजेट आज दिउँसो ४ बजे प्रधानमन्त्री कार्यालय सिंहदरबारमा आयोजित कार्यक्रममा अर्थमन्त्री विष्णुप्रसाद पौडेलले सार्वजनिक गर्ने कार्यक्रम तय भएको प्रधानमन्त्री केपी ओलीका प्रेस सल्लाहकार सूर्य थापाले जानकारी दिए।"
गणतन्त्रको जनविश्वास गुम्ने त होइन ?,"काठमाडौं : प्रधानमन्त्री केपी शर्मा ओलीले सत्तामा रहनु या नरहनु आफ्ना लागि प्रमुख विषय नभएको बताएका छन्। सत्ता साधन मात्रै र साध्य राष्ट्रियताको सम्बद्र्धन तथा सार्वभौमसत्ताको रक्षा रहेको प्रधानमन्त्री ओलीको भनाइ छ। आजको मुख्य चिन्ता अलोकतान्त्रिक, नैतिकमूल्यहीन र विकृत अभ्यास झाँगिँदै गएर लोकतान्त्रिक गणतन्त्रप्रतिको जनविश्वास नै गुम्ला कि भन्ने हो, प्रधानमन्त्री ओलीले शुक्रबार सिंहदरबारबाट राष्ट्रका नाममा सम्बोधन गर्दै भने, जनविश्वास गुमेको प्रणाली फेरि जोखिममा पर्ला कि भन्ने हो। प्रधानमन्त्री ओलीले निर्वाचनका लागि सबै दललाई सरकारमा सहभागी हुन आह्वान गरे। ताजा जनादेशमा जानु प्रतिगमन होइन। जनतालाई दलहरूबारे मूल्यांकनको मौका दिनु र आवधिक निर्वाचनमार्फत जनताले विश्वास गरेको दललाई सरकार चलाउन जनादेश प्राप्त हुनु लोकतन्त्रको विशेषता हो, प्रधानमन्त्री ओलीले भने, निर्वाचनमा जानुलाई प्रतिगमन भन्नु सारमा जनताको सार्वभौमसत्तालाई अस्वीकार गर्नु हो। नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। जनताप्रति अविश्वास गर्नु हो। निर्वाचन निष्पक्ष र स्वच्छ हुने कुरामा मैले बारम्बार जोड दिएको छु। परिणामलाई ध्यानमा राखेर होइन, लोकतान्त्रिक प्रणाली र पद्धतिलाई ध्यानमा राखेर निर्वाचन सम्पन्न गरिनेछ। ओलीले प्रतिनिधिसभालाई पाँच वर्ष नै सञ्चालन गर्न आफूले सकेजति प्रयास गरेको बताए। मैले यो प्रतिनिधिसभा पूरै अवधि चलोस् भन्नेमा कुनै कतै कसर नराखी प्रयास गरेको हुँ। तर, मेरो प्रयासलाई सफल हुन दिइएन, ओलीले भने। ओलीले सीमित व्यक्तिहरूका महत्वाकांक्षा, कुण्ठा र स्वार्थका लागि प्रतिनिधिसभालाई अकर्मण्य बनाउँदै लगिएपछि पुसमा प्रतिनिधिसभा विघटनको निर्णय गरिएको बताए। तीन महिनाको अनुभवले पुनःस्थापित प्रतिनिधिसभाले राजनीतिक स्थायित्वमा अपेक्षित योगदान गर्न नसकेको यथार्थ स्पष्ट भएको ओलीले बताए। ओलीले प्रतिनिधिसभा विघटनपछि मुलुकमा अराजनीतिक, असंसदीय र अलोकतान्त्रिक गतिविधि देखापरेको बताए। उनले २०४८ सालदेखि नेपालको राजनीतिमा देखिएको विकृत अभ्यास अहिले पनि देखिन खोजेको बताए। उनले प्रतिनिधिसभालाई पूर्णकालीन र कामकाजी बनाउन आफूले चाहेको भए पनि त्यस्तो परिस्थिति बन्न नदिइएको बताए। आफूले विश्वासको मत लिने प्रस्तावलाई विपक्षी दलले असफल बनाएको उल्लेख गर्दै उनले भने, न सरकारलाई विश्वासको मत प्रदान गर्ने न त विकल्प दिन सक्ने अवस्था सिर्जना गरियो। राजनीतिक अन्योल कायम गर्नु ठीक नहुने देखेर मैले संविधानबमोजिम कदम चालेँ। उनले संविधानको धारा ७६ (५) अनुसार दाबी नपुगेपछि राष्ट्रपति विद्यादेवी भण्डारीले संवैधानिक व्यवस्थाअनुसार प्रतिनिधिसभा विघटन गरी नयाँ निर्वाचनको मिति घोषणा गरेको बताए। तर, विपक्षी दलले बहुदलीय व्यवस्थाको धज्जी उडाउँदै अराजक गतिविधि गरेको आरोप ओलीले लगाए। बहुदलीय व्यवस्थाप्रति नै निराशा ल्याउने गतिविधि प्रतिपक्षी दलहरूबाट भइरहेको उनको भनाइ थियो। बहुदलीय प्रणालीमा निर्दलीय चरित्रलाई ख्यालठट्टा मान्न नसकिने उनले बताए। उनले आफूले सर्वोच्च अदालतको फागुन ११ गतेको फैसलामा भनिएका सरकार गठनका सबै विकल्पहरूको प्रक्रिया पूरा भइसकेपछि प्रतिनिधिसभा विघटन गरेको जिकिर गरे। ओलीले एमाले र माओवादी केन्द्रबीच एकता भई बनेको नेकपा कायम गर्न अन्तिम समयसम्म प्रयत्न गरेको बताए। स्वार्थकेन्द्रित गठबन्धन नबनेको भए र महाधिवेशनबाट निर्वाचित अध्यक्षलाई घेराबन्दीबाट हटाउने दुराशय नभएको भए यतिञ्जेल एकता महाधिवेशन सम्पन्न भएर नेतृत्व हस्तान्तरण भइसकेको हुने थियो, ओलीले भने, फागुन २३ को फैसलापछि पनि एकता जोगाउन सकिन्छ कि भनेर मैले आफैंले पहल गरेको हुँ। तर, मेरो प्रयासलाई कतिपयले मज्जाकको विषय बनाउनुभयो। इतिहासले यसको उचित हिसाब किताब गर्ला नै। उनले नेकपालाई एकीकृत गर्ने प्रयास असम्भव भएपछि एमालेलाई नै एकीकरणको विरासत पार्टीका रूपमा एकताबद्ध र गतिशील बनाउने काम गरेको बताए। तर कतिपय नेताहरूमा आफ्ना विभाजनकारी गतिविधिप्रति रत्तिभर गल्तीबोध देखिएन। उल्टै, एकीकरणको रक्षा र नेतृत्वको पक्षमा उभिनुभएका साथीहरूलाई पञ्छाउने कुरामा मात्र उहाँको प्रयास केन्द्रित रह्यो, उनले भने, फेरि पनि पार्टीलाई गुटहरूको संयुक्त मोर्चा र अन्त्यहीन विवादको थलो बनाउने केही नेताहरूका नियतका कारण हाम्रा प्रयास सार्थक हुन सकिरहेका छैनन्। पार्टीको एकता रक्षाका लागि निरन्तर प्रयत्नशील रहेको र रहने प्रतिबद्धतासमेत उनले व्यक्त गरे। प्रधानमन्त्री ओलीले पहिलो डोज खोप लगाएका नागरिकलाई दोस्रो डोज जसरी भए पनि उपलब्ध गराउने प्रतिबद्धता जनाए। थप खोपको व्यवस्था गरेर सबै वयस्क नागरिकलाई खोप लगाइने र महामारी नियन्त्रण गरी छाड्ने विश्वास उनले बताए। कोभिड महामारीमाथि निर्णायक विजयका लागि खोप अनिवार्य छ। हालसम्म हामीलाई अनुदानबाट प्राप्त ३२ लाख २८ हजार डोज र खरिदबाट उपलब्ध १० लाख डोज खोप अभियान अगाडि बढाएका छौं, उनले भने, पहिलो मात्रा खोप लगाएका नागरिकहरूका लागि दोस्रो मात्राको व्यवस्था जसरी पनि गरिने कुरामा निश्िचन्त रहन आग्रह गर्छु। उनले कोरोना महामारीविरुद्ध लडिरहेको जनशक्तिको सुरक्षामा कुनै कसर बाँकी नराख्ने बताए। अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमणसरह नै दण्डनीय मानिनेछ, उनले भने। तीन वर्षमा उल्लेख प्रगति प्रधानमन्त्रीले प्रतिकूल परिस्थितिका बाबजुत पछिल्लो तीन वर्षमा नेपालले उल्लेख्य प्रगति हासिल गरेको बताए। उनले संविधान कार्यान्वयन र संघीयताको सुदृढीकरण, आर्थिक वृद्धि, रणनीतिक महत्वका पूर्वाधारको विकास, सामाजिक न्याय र सुरक्षा, राष्ट्रि यताको सम्बद्र्धन एवं सुशासनका क्षेत्रमा योजनाबद्ध प्रयासहरूको प्रतिफल देखिन थालेको उनको भनाइ थियो। उनले देशमा भौतिक पूर्वाधार, सडक, पुल निर्माण, खानेपानी, भूकम्पले क्षतिग्रस्त बनाएका ऐतिहासिक र पुरातात्विक संरचनाको पुनर्निर्माण भएको, सुरक्षित आवास निर्माण, सुकुम्बासी समस्या समाधान गर्न आयोग गठन भएको बताए। उनले नेपाल अल्प विकसितबाट विकासशील देशमा स्तरोन्नतिका लागि सिफारिस भएको बताए। यस अवधिमा ३३३ मेगावाट विद्युत् उत्पादन थप भएको जानकारी दिँदै उनले आगामी आर्थिक वर्षभित्र थप ५०० मेगावाट विद्युत् थप बताए। लोडसेडिङको अन्त्य, पर्याप्त विद्युत् आपूर्ति र अतिरिक्त विद्युत्को बाह्य व्यापार सुरु भएको छ। बाह्य लगानी बढिरहेको छ, उनले भने। तीन वर्षमा नेपालीको औसत प्रतिव्यक्ति आय २५ प्रतिशतले वृद्धि भएको उनले बताए। मानव विकास विकास सूचकाङ्कमा ५ प्रतिशत बिन्दुको सुधार भएको उनले उल्लेख गरे। उनले ऐतिहासिक सन्धि, नक्सा, तथ्य तथा प्रमाणका आधारमा कूटनीतिक माध्यमबाट भारतसँगको सीमा सम्बन्धमा बाँकी रहेका र समयसमयमा उठ्ने विषयहरूलाई समाधान गरिने बताए।"
"ओखलढुंगामा थप दुई संक्रमितको मृत्यु, मृतकको संख्या ५ पुग्यो",ओखलढुंगा : ओखलढुंगामा शनिबार बिहान कोरोना संक्रमित थप २ जनाको मृत्यु भएको छ। ओखलढुंगा सामुदायिक अस्पताल (मिसन) मा उपचाररत संक्रमितको बिहान ७:२० मिनेटमा मृत्यु भएको अस्पतालका मेडिकल अधिकृत कपिल दानीले बताए। मृत्यु हुनेमा खिजीदेम्बा गाँउपालिका  २ का ४५ वर्षीय पुरुष र सिद्धिचरण नगरपालिका ६ का ५८ वर्षीय पुरुष रहेका छन्। खिजीदेम्वाका पुरुषमा कोरोना पुष्टि भएपछि मंगलबार उपचारका लागि अस्पताल आएका थिए भने सिद्धिचरणका पुरुष बुधबार अस्पतालमा आएर जाँच गर्दा कोरोना देखिएको थियो। योसँगै जिल्लामा कोरोना संक्रमणका कारण ज्यान गुमाउनेको संख्या ५ पुगेको छ। एक जना भने सोलुबाट उपचारका लागि अस्पताल आएका व्यक्ति हुन्। जिल्लामा भेन्टिलेटरसहितको उपचार सेवा नभएकाले सघन उपचारका लागि विरामी हेलिकोप्टर चार्टर गर्न बाध्य छन्। तीनजना संक्रमितको उपचारका लागि आफन्तले हेलिकोप्टर चार्टर गरेर सुविधासम्पन्न अस्पताल पुर्याएका छन्। जिल्लामा हालसम्म ५ सय ६८ सक्रिय संक्रमित रहेका छन्। तीमध्ये २४ जना अस्पताल र अन्य घरैमा बसेका छन्।
भलिबलको प्रारम्भिक टोली घोषणा,"काठमाडौं : एसियन च्याम्पियनसिपका लागि ३० सदस्यीय नेपाली राष्ट्रिय महिला भलिबल टोली घोषणा गरिएको छ। आगामी अगस्ट २९ देखि सेप्टेम्बर २१ सम्म फिलिपिन्समा आयोजना हुने च्याम्पियनसिपका लागि नेपाल भलिबल संघले शुक्रबार ३० सदस्यीय टोली घोषणा गरेको हो। गत चैतमा आयोजना भएको पाँचौं आरबीबी एनभीए राष्ट्रिय महिला तथा पुरुष क्लब च्याम्पियनसिपमा गरेको प्रदर्शनको आधारमा तीन सदस्यीय समितिले खेलाडी छनोट गरेको हो। नेपाल भलिबल संघकी उपाध्यक्ष निरोज मास्केको संयोजकत्वमा गठित समितिमा भलिबलका मुख्य प्रशिक्षक प्रज्ज्वलबहादुर सिंह र महिला टोलीका मुख्य प्रशिक्षक जगदीश भट्ट सदस्य थिए। समितिले खेलाडीको सूची चैतमा बुझाए पनि संघले शुक्रबार मात्र घोषणा गरेको हो। टोलीमा १३औं दक्षिण एसियाली खेलकुद (साग) मा सहभागी खेलाडीको बाहुल्यता छ। प्रारम्भिक टोलीमा एनभीए राष्ट्रिय क्लब च्याम्पियनसिपको उपाधि विजेता न्यु डायमन्ड एकेडेमीका सात खेलाडी परेका छन्। न्यु डायमन्डका प्रतिभा माली, अरुणा शाही, सलिना श्रेष्ठ, रिया कुँवर, रीमा कुँवर, झरना श्रेष्ठ र बाल्मिका आचार्य छन्। यस्तै विभागीय टोली त्रिभुवन आर्मी क्लबबाट आठ र एपीएफ तथा पुलिसबाट सातसात खेलाडीले प्रारम्भिक टोलीमा स्थान बनाएका छन्। आर्मीबाट सोफिया पुन, सुनिता खड्का, जानकी भण्डारी, शान्ति थारू, सरस्वती जैसी, कृपा अधिकारी, सृष्टि खड्गी र संगम महतो छन्। यस्तै एपीएफका सरस्वती चौधरी, निरुता ठगुन्ना, उषाकुमारी विष्ट, हीरा केसी, रेश्मा भण्डारी, कविता भट्ट र पूजा चौधरी प्रारम्भिक टोलीमा अटाएका छन्। अर्को विभागीय टोली नेपाल पुलिस क्लबका उषा भण्डारी, कमला पुन, पुनम चन्द, कामना विष्ट, मनीषा चौधरी, शान्ति तामाङ, लक्ष्मी चन्द छन्। भरतपुर मेट्रो सिटीकी सरस्वती कट्टेलले अन्तिम ३० मा स्थान बनाउन सफल भएकी छन्। राष्ट्रिय टोलीको बन्द प्रशिक्षणमा नौ खेलाडीले पहिलो पटक स्थान बनाउन सफल भएका छन्। सरस्वती जैसी, लक्ष्मी चन्द, सृष्टि खड्गी, रिया कुँवर, रीमा कुँवर, कामना विष्ट, पूजा चौधरी, झरना श्रेष्ठ र बाल्मिका आचार्य पहिलो पटक टोलीमा परेका हुन्। आर्मीकी कृपा अधिकारीले दुई वर्षपछि राष्ट्रिय टोलीमा पुनरागमन गरेकी छन्। नेपाली टोलीका प्रशिक्षक जगदीश भट्टले एसियन च्याम्पियनसिपको मिति नजिकिँदै गरेकाले सबैले मेहनत गर्नुपर्नेमा जोड दिए। हामीसँग धेरै कम मात्रै समय छ। त्यसैले सबैले निकै मेहनत गर्नुपर्ने आवश्यकता छ, प्रशिक्षक भट्टले भने। शुक्रबार बसेको संघको भर्चुअल बैठकले जेठ २१ गतेबाट प्रशिक्षण सुरु गर्ने निर्णय गरेको छ। बैठकले टोलीको जिम्मा जगदीश भट्टलाई दिने निर्णय गरेको छ। उनकै नेतृत्वमा नेपालले एभीसी सेन्ट्रल जोनमा स्वर्ण र १३ औं सागमा रजत पदक जितेको थियो। नेपाल भलिबल संघकी कोषाध्यक्ष सुनकेशरी मालीले राष्ट्रिय खेलकुद परिषद्बाट पूर्वस्वीकृति पाइसकेकाले जेठ २१ गतेबाट प्रशिक्षण सुरु गर्ने तयारी थालिएको बताइन्।"
कौशिकीलाई प्रेम प्रस्ताव,"सुन्दरी ! तिमी को हौ ? कहाँबाट आयौ ? किन आयौ ? किन मेरा यतिका वीरहरू मरायौ ? मेरै भाइलाई समेत बाँकी राखिनौ। हेर्दा त्यति क्रुर जस्ती देख्दिनौ। तिमी जस्ती सुन्दरीबाट त्यस्तो कर्म नहुनुपर्ने हो, कसरी भयो विश्वासै गर्न सकिहेको छैन। रिसाएर आएको थिएँ, गएर अहिले नै समाप्त पार्छु भन्ने सोचेको थिएँ तर तिम्रो कोमलांग देखेर आफैं मर्माहत हुन पुगें। हेर ! एकबारको जीवन किन खेर फाल्छ्यौ बेकारमा। तिमी जस्ती सुन्दरीको यो स्थान पनि होइन र त्यस्तो काम पनि होइन। बरु हामी जस्ता त्रिलोक विजयी राजामहाराजाको दरवारमा बसेर ऐसआराम गर्ने हो। आऊ मेरो दिल स्वागतमा आतुर छ। पट्रानी बनाएर राख्नेछु। गौरीशंकर हिमालयको फेदीमा पारदर्शी कपडामा सजिएकी कौशिकीलाई देखेर मोहित बनेको शुम्भ दानवले भन्यो। महाशय ! आभारी छु प्रशंसाका लागि। यस्ती आभागिनीको प्रशंसा गर्नुभयो, यो तपाईँको महानता हो। न घर छ न द्वार, न कहाँबाट आएको हुँ भन्ने थाहा छ। न कहाँ पुग्ने हो भन्ने नै थाहा छ। जीवनमा के कति हण्डर खानुपर्ने हो, के कस्तो विपत्तिको सामना गर्नुपर्ने हो त्यो पनि थाहा छैन। यही नदी जस्तै (नजिकै बगिरहेको कौशिकी नदीलाई देखाउँदै) नदी जस्तै निरन्तर बग्दैछु, बग्दाबग्दै यहाँसम्म आइपुगेको छु। न बाबुआमाको ठेगान, न कुल घरानको ठेगान। तैपनि यति ठूलो प्रशंसा पाइरहेकी छु। मेरा लागि यो भन्दा ठूलो कुरा के हुन सक्छ र ? विवाहको कुरा गर्नुभयो, पट्रानी बनाउँछु भन्नुभयो। त्यो त झन् सौभाग्यकै कुरा हो तर के गर्ने बाल्यकालमा गल्तीले युद्ध गरेर जसले जित्न सक्छ उसैको साथमा विवाह गर्नेछु भन्ने प्रतीज्ञा गरिहालें। अहिले त्यसैको पश्चात्ताप गर्दैछु। अब त विवाह नै हुँदैन कि जस्तो लाग्न थालेको छ। केही लजाए जस्तो गर्दै कौशिकीले शुम्भलाई लठ्याइन्। स्वर्ग, मत्र्य, पाताल तीनै लोक मेरा अधीनमा छन् यतिबेला। जब त्रिलोक विजयी शुम्भ आफैं झुकेर प्रेमको प्रस्ताव गर्दैछ भने किन चिन्ता गछ्र्यौ ? बुझ अब तिम्रा दुःखका दिन गए। होइन सुन्दरी ! त्यसो नभन। तिमी जस्ती यौवनकी रानी, सौन्दर्यकी खानीलाई त्यति बढी निराश हुन सुहाउँदैन। सौन्दर्यका पारखी अझै सकिएका छैनन् संसारमा। स्वर्गको समेत राजा मै हुँ, देवताहरू मेरो डरले स्वर्ग छाडेर भागेका उहिल्यै हुन्। स्वर्ग, मत्र्य, पाताल तीनै लोक मेरा अधीनमा छन् यतिबेला। जब त्रिलोक विजयी शुम्भ आफैं झुकेर प्रेमको प्रस्ताव गर्दैछ भने किन चिन्ता गछ्र्यौ ? बुझ अब तिम्रा दुःखका दिन गए। माफी चाहन्छु, पहिले नै तिम्रो आशय बुझ्न सकिनँ। मेरा अनुचरका साथमा युद्धको प्रस्ताव पठाएकी रहिछ्यौ। मै उस्तो। साँच्चिकै युद्ध नै होला भन्ने ठानेर सेना पठाएँ। बेकारमा हजारौं वीरहरूको ज्यान गयो। त्योभन्दा पनि बढी तिमी जस्ती कोमालांगीमाथि अन्याय गरें। बल्ल अहिले आएर बुझ्दैछु तिमीले भनेको युद्ध त रतियुद्ध पो रहेछ, जहाँ भौतिक हतियार नभई वासनाको हतियार आवश्यक हुन्छ। जे भयो भयो, विगतलाई नमिठो सपना ठानेर बिर्सिदेऊ। भन बरु कहाँ बसेर युद्ध गरौं। जहाँ भन्छ्यौ त्यहीँ, जतिबेला भन्छ्यौ त्यतिबेलै र जस्तो आसनमा भन्छ्यौ त्यस्तै आसनमा युद्ध गरी तिमीलाई तृप्त पार्नेछु। शुम्भले बढप्पन देखायो। भैगो महाराज ! यस्ती अभागिनीको साथमा लागेर किन नदुःखेको कपालमा डोरी लगाउन चाहनुहुन्छ। जस्ताको सङ्गत गर्यो त्यस्तै भइन्छ। सुनारको सङ्गतमा पर्दा सुनले समेत तातिनुपर्छ, रापिनुपर्छ, पोलिनुपर्छ, ठोकिनुपर्छ, पिटिनुपर्छ। आगोको संगतले ढुङ्लोलाई पनि आगो नै बनाउँछ। पानीको संगतले आगोलाई पनि पानी जस्तै (चिसो) बनाउँछ। बेकारमा यस्ती अभागिनीलाई दया गरेर किन आफ्नो भाग्य घटाउनु हुन्छ। भनिहालें नि नदी जस्तै बग्दै आएको छु। कहाँ पुग्छु थाहा छैन। के हुन्छ त्यो पनि थाहा छैन। के कति हण्डर खानुपर्ने हो त्यो पनि भन्न सक्दिनँ तर पनि केही छैन। भाग्यको कुरा हो, जस्तो होला त्यस्तै टर्ला। भाग्यमै नभएको कुरा खोजेर कहाँ पाइन्छ र ? जहाँ छु त्यहीँ ठीक छु। यहीँ रहन दिन आग्रह गर्छु। कौशिकीले कटाक्ष गरिन्। होइन मानिनी ! भाग्य होइन, उद्यमको कुरा गर्नु पर्छ। भाग्य भनेको आफैं हुने कुरा होइन। बनाउने कुरा हो, बनाउन सकिने कुरा हो। नदीका कुरा गर्यौ, ठीकै हो जीवन नदी जस्तै हो। दुवै निरन्तर बग्छन् र बग्दाबग्दै गन्तव्यमा पुग्छन्। नदीको उद्गम सागर हो। सागरकै जल उछिट्टिएर नदी बनेको हो। त्यसैले ऊ निरन्तर सागरतर्फ लम्किरहेको हुन्छ र एक दिन भेट्टाउँछ पनि। हो, बाटो बांगो, टिंगो हुन्छ। हिँड्दाहिँड्दै यदाकदा नसोचेको स्थानमा पुग्नुपर्ने हुन सक्छ। नसोचेको चीजको सामना गर्नुपर्ने अवस्था आउन सक्छ। तथापि सत्य यही हो उसले सागर भेटेकै हुन्छ। तिमी पनि त्यही सागरको बुँद जस्तै हौ। जो उछिट्टिएर कतै पुगेकी थियौ। सागरतर्फ लम्कने क्रममा केही दुःख पनि पायौ होला तर अब गन्तव्य भेटिसकेकी छ्यौ। शुम्भले अनुनय गर्यो। छैन महाराज ! छैन। मेरो गन्तव्य निकै टाढा छ, कति टाढा छ आफैंलाई थाहा छैन। स्वेच्छाचारिणी स्त्री हुँ। यही बानी परिसकेको छ। वनकी चरी वनमै रमाउँछे। घरबार र दरबारको सुखसयलको काम छैन उसलाई। जति नै मिठो खाना दिनुुस् मौका मिल्नासाथ कुनै सड्को भागेर वनमा पुग्छ पत्तै हुँदैन। बुझ्नुस् मेरो पनि अवस्था त्यस्तै हो। विवाहपछि दायित्व थपिन्छन्, बन्धनमा परिन्छ। बालबच्चा होलान् स्याहार सुसार गर्नैपर्ला, जुन मबाट हुनै सक्दैन। हतारमा निर्णय गरेर फुर्सदमा पछुताउनु राम्रो होइन। चिप्लो कुरा गरेर दुःख दिनुभन्दा पहिले नै खस्रो कुरा गरेर पन्छिनु बेस हुन्छ। कौशिकीले दुनो सोझ्याइन्। भयो सुन्दरी ! भयो। तिम्रो रूप र यौवनले पहिले नै घाइते भइसकेको छु, यस्तो कुरा गरेर थाप घाइते नबनाऊ। विवाह गर्ने, घरजम गर्ने, बच्चाबच्ची जन्माउने सोख हरेक स्त्री जातिमा हुन्छ। सन्तानबिनाको जीवन कुनै पनि स्त्री जातिले पूर्ण मान्दैनन्। तिमी मात्र अपवादमा कसरी पर्न सक्छ्यौ होला र ? घरद्वार, बालबालिका बन्धन होइनन् भन्नेमा पनि भलिभाँती परिचित छ्यौ सायद। लाग्छ मन चोर्नकै लागि यी सब भनिरहेकी छ्यौ। होइन तिम्रो चाहना नै यस्तै हो भने पनि केही छैन, कर गर्दिनँ। तिमीलाई दरबार बन्धन बन्न दिने छैन। सन्तान पनि तिम्रो कुरा हो। आफू खुसी गर्न सक्छ्र्यौ। शुम्भले थप फकाउन खोज्यो। महाराज ! तपाईँ पुरुष जाति हुनुहुन्छ, पुरुष जातिको भाषा बोल्दै हुनुहुन्छ। तपाईँ होइन तपाईँभित्रको कामुकता बोलेको हो यो। वासनामा कैद भएको बेला पुरुष जातिका निम्ति असम्भव भन्ने नै हुँदैन। आकाशकै तारा खसाउँला जस्तो गरिरहेका हुन्छन् तर एकैछिनपछि त्यस्ता जोस र फुर्ति कता हराउँछन् कता। कि नसुने जस्तो गर्छन् कि कुनातिरको निद निद रुचाउँछन्। तथापि पुरुष जातिको स्वभाव ठानेर नराम्रो मानेको छैन, त्यता ध्यान दिएको छैन तर के बुझ्नोस् भने मैले चाहेको वासनाको युद्ध होइन। भौतिक हातहतियारले लडिने युद्ध हो। सक्नुहुन्छ युद्धमा जितेर भोग गर्नुस्। होइन भने बाटो खुला छ, जताबाट आएको हो उतै जान सक्नुहुन्छ। कौशिकीले धम्कीको भाषा बोलिन्। कौशिकीको कुरा सुनेर शुम्भ नराम्रोसित झस्क्यो र सिंहनाद गर्दै जाइलाग्यो। कौशिकी (कोशी) नदीको किनारमा एकछिन उनीहरू बीच घमासान युद्ध भयो। अन्त्यमा कौशिकीको हातबाट मृत्युवरण गरी शुम्भ सदाका लागि संसारबाट बिदा भयो। काम समाप्त गरी कौशिकी पनि आफ्नो धामतिर लागिन्। देवताहरू उनको प्रशंसा गर्दै आआफ्ना लोकमा गएर सुखपूर्वक रहन लागे।"
गणतन्त्र लोकतान्त्रिक आन्दोलनको सर्वोच्च उपलब्धि हो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले गणतन्त्र लोकतान्त्रिक आन्दोलनको सर्वोच्च उपलब्धि भएको बताएका छन्। गणतन्त्र दिवसको अवसरमा शनिबार जंगी अड्डामा आयोजित समारोहलाई सम्बोधन गर्दै प्रधानमन्त्री ओलीले जनताको अज्ञानताबाट लाभ लिँदै जनताको सार्वभौमसत्तालाई विभिन्न स्वार्थ समूहहरुले आफ्नो नियन्त्रणमा राख्ने प्रवृत्तिलाई निस्तेज पारी गणतन्त्रलाई दीगो बनाउनु पर्ने स्पष्ट पारेका छन्। गणतन्त्र लोकतान्त्रिक आन्दोलनको सर्वोच्च उपलब्धि हो। जनतामार्फत निर्धारित गरिएको जनताको तन्त्र हो। जनतालाई केन्द्रविन्दुमा राखेर, जनताको इच्छामा र जनताका लागि सञ्चालित हुने शासन व्यवस्था हो। मानिस जन्मदैँ धर्तीमा रहेका स्रोतसाधन निर्वाध उपभोग गर्न पाउने अधिकारसहित जन्मन्छ। जनताको श्रेष्ठता र सर्वोच्चता हुने, स्वच्छ प्रतिस्पर्धा रहने गणतन्त्रात्मक शासन प्रणाली सामाजिक रूपान्तरणको माध्यम हो। उनले भने, संविधान र कानूनमा उल्लेखित अधिकारको प्रयोग सहज रूपमा गर्नेगरी जनता सचेत र सक्षम नहुँदासम्म गणतन्त्र दीगो हुन सक्दैन। जनताको अज्ञानताबाट लाभ लिँदै जनताको सार्वभौमसत्तालाई विभिन्न स्वार्थ समूहहरुले आफ्नो नियन्त्रणमा राख्ने प्रवृत्तिलाई निस्तेज पारी गणतन्त्रलाई दीगो बनाउनु पर्दछ। गणतन्त्र दिवस जनताले ऐतिहासिक सफलता प्राप्त गरेको र जनता विजयी भएको महान उत्सव भएको धारणा राखे। उनले जनता वास्तविक अर्थमा सार्वभौम बनेको यो दिन नेपालको राजनीतिक इतिहासको महत्वपूर्ण र अविस्मरणीय दिन भएको बताए। जनताले सात दशक लामो बलिदानीपूर्ण सङ्घर्षबाट ल्याएको प्रणालीको संरक्षण र विकास गर्नु हाम्रो कर्तव्य हो र, हामी यस कर्तव्य पालनामा इमान्दारी र निष्ठासाथ क्रियाशील रहेका ओलीको भनाई छ। मानव सभ्यताको विकास क्रममा राज्यहरूको उत्पत्ति गणराज्यहरूबाट भएको थियो। लोकतान्त्रिक विधिबाट निर्वाचित हुने प्रतिनिधिहरूबाट गणराज्यहरूको व्यवस्थापन हुने र हरेक महत्वपूर्ण निर्णयहरू जनताको अभिमतबाट नै हुने परम्परागत व्यवस्थाबाट नेपाली सभ्यताको पनि आरम्भ भएको थियो। प्रधानमन्त्री ओलीले भने , तर, सामन्तवादको थालनीसँगै जन्मसिद्ध श्रेष्ठताको आधारमा शासकहरू स्थापित हुने, वंश परम्पराले निरन्तरता र नेतृत्व पाउने तथा हुकुमबाट राज्य सञ्चालन गर्ने व्यवस्था शुरु हुनपुग्यो। छलछाम, कपट र हिंसाबाट राजतन्त्र सुरु भयो र जनतामाथि गरेको दमनबाट वंशाणुगत नेतृत्व कायम भयो। लामो समयसम्म चलेको त्यस सामन्ती प्रणालीको अन्त्य गर्दै हामीले संघीय लोकतान्त्रिक गणतन्त्रलाई आफ्नो शासन प्रणालीको रूपमा अगाडि बढाएका छौं। उनले समुचितरूपमा लोकतान्त्रिक गणतन्त्रलाई समृद्ध बनाउन जनताले समानतायुक्त, न्यायपूर्ण, शान्ति सुरक्षायुक्त वातावरणसहित सुशासन र सेवामा पहुँचको अनुभूति गर्नेगरी अगाडि बढेको उनले बताए। ओलीले भने , हामीसँग जनताका प्रतिनिधिले बनाएको संविधान छ। संविधानमा जनताको अधिकार एवं सर्वोत्तम हित र आकाङ्क्षाहरू प्रतिविम्बित छन्। तिनको व्यवहारिक कार्यान्वयन मार्फत जनताको हातमा प्रतिफल पुर्याउन हामी दत्तचित्त छौँ। लोकतान्त्रिक गणतन्त्रको अभ्याससँगै हामीले हासिल गरेका उपलब्धिहरू गौरवपूर्ण र दूरगामी महत्वका रहेका छन्। उनले गणतन्त्रलाई जनताको जीवनसँग तादात्म्य कायम गरेर अघि बढ्न सम्पूर्ण प्रयासहरू केन्द्रित गरेको बताए। उनले भने , मुलुकको विकासका लागि सामाजिक र भौतिक पूर्वाधार बनाउँछौँ, तिनै पूर्वाधारहरुले जनताको सुख र समृद्धिका आधार निर्माण गर्दछन्। यसैलाई हामीले समृद्ध नेपाल, सुखी नेपालीको राष्ट्रिय आकाङ्क्षाका रुपमा अघि सारेका छौँ। हामीले लोकतान्त्रिक गणतन्त्रलाई सबल तुल्याउन समावेशीकरणसहितको सामाजिक न्याय, सुशासन र समृद्धिका तीनवटै आयामलाई समुचित सन्तुलनका साथ अगाडि बढाएका छौँ। जनताको जीवनमा परिवर्तन ल्याउन नै विकासका चौतर्फी अभियान अघि बढाइएको बताउँदै ओलीले गणतन्त्र शासन प्रणाली मात्र नभएर सभ्यता, संस्कृति र सामाजिक जीवन पद्दति भएको धारणा राखे। एमाले अध्यक्षसमेत रहेका ओलीले भने , लोकतन्त्रबिनाको गणतन्त्र सार्थक गणतन्त्र हुन सक्दैन, गणतन्त्रबिनाको लोकतन्त्रमा सार्वभौमसत्ता वास्तविक रुपमा जनतामा हुँदैन। हामी लोकतन्त्रसहितको गणतन्त्र र गणतन्त्रसहितको लोकतन्त्र अर्थात् लोकतान्त्रिक गणतन्त्रको अभ्यासमा छौँ। हाम्रो समाज र संविधानले लोकतान्त्रिक गणतन्त्रलाई अंगीकार गरेको छ। स्वास्थ्यकर्मीमाथि भएको आक्रमण ड्युटीमा रहेका सुरक्षाकर्मीमाथि सरह दण्डनीय : प्रधानमन्त्री ओली ताजा जनादेशमा जानु प्रतिगमन होइन :प्रधानमन्त्री (पूर्णपाठ भिडियो) राष्ट्रपति भण्डारीबाट एकसाथ ४३० कैदी बन्दीलाई माफी गणतन्त्रको जनविश्वास गुम्ने त होइन ? सरकार आमनिर्वाचन निर्धारित समयमै गर्न प्रतिबद्ध छ : प्रधानमन्त्री ओली (पूर्णपाठ) गणतन्त्रको सफलताका लागि हाम्रो शैली र व्यवहार निरन्तर समीक्षाको विषय बन्नुपर्छ : देउवा"
गणतन्त्र दिवसका अवसरमा नुवाकोट र रसुवाका ६ कैदीबन्दी रिहा,"नुवाकोट : १४औं गणतन्त्र दिवसका अवसरमा नुवाकोट र रसुवाका ६ जना कैदीबन्दी रिहा भएका छन् । सरकारले विभिन्न प्रकृतिका कैदी बन्दीको सजाय मिनाहा गर्ने निर्णय गरेसँगै बन्दी जीवन विताइरहेका नुवाकोट र रसुवाका ६ जना पुरुष वन्दी रिहा भएका हुन् । गणतन्त्र दिवसको अवसरमा नुवाकोट र रसुवासहित विभिन्न कारागारवाट ४३० जना कैदीबन्दी रिहा गर्न कारागार प्रशासनले गरेको सिफारिसलाई छानबिन गरेर सरकारले थुनामा कैद भुक्तान गरिरहेका विभिन्न कैदीबन्दी रिहा गरेको हो । राष्ट्रपति विद्यादेवी भण्डारीले मन्त्रिपरिषद्को सिफारिसमा १४औं गणतन्त्र दिवसका अवसरमा ती कैदीबन्दीको भुक्तान हुन बाँकी कैद कट्टा गरी माफी मिनाहा गरिदिएकी हुन् । सरकारले नुवाकोट र रसुवा जिल्ला कारगारसहित केन्द्रीय कारागार, डिल्लीबजार कारागार, नख्खुसहित देशका विभिन्न कारागारबाट कैदीहरुको बाँकी कैद सजाय मिनाहा गर्न राष्ट्रपति कार्यालयलाई सिफारिस गरेको थियो । नुवाकोट कारागारवाट बाँकी कैद मिनाहा भएर रिहा हुनेहरुमा नुवाकोटको तारकेश्वर गाउँपालिका २ का सवारी ज्यान मुद्धाअन्र्तगतका ४४ वर्षीय होमनाथ सिग्देल, बेलकोटगढी नगरपालिका १० का सवारी ज्यान मुद्धाअन्र्तगतकै मिलन बस्नेत र विदुर नपा ३ का सरकारी छाप किर्ते दस्तखत मुद्धाका ४२ वर्षीय केशव खड्का रहेको नुवाकोट कारागारका प्रमुख जेलर दुर्गा वाग्लेले जानकारी दिए । नुवाकोटको छिमेकी रसुवा कारागारवाट रिहा हुनेहरुमा आमाछोदिङ्मो गापा ४ का सवारी ज्यान मुद्धाका ३६ वर्षीय निमाकामी तामाङ, सोही गापा १ का ज्यान मार्ने उद्योगका ६० वर्षीय सिंहबहादुर तामाङ र गुल्मीकोद इरमा ७ का ठगी मुद्धाका ३६ वर्षीय मधुसुदन बस्नेत रहेका छन् । बलात्कार, भ्रष्टाचार, राज्य विरुद्धको अपराधलगायत आधा दर्जन कसुरमा दोषी ठहरिएका बन्दीलाई कैद मिनाहा गर्न नपाइने व्यवस्था कारागार व्यवस्था ऐन २०२०मा उल्लेख गरिएको छ । तीबाहेक नकारात्मक सूचीमा नपरेको मुद्धामा दोषी ठहर गरी ५० प्रतिशत भन्दा बढी कैद भुक्तान गरिसकेकाहरुलाई सम्बन्धित कारागार कार्यालय, जिल्ला प्रशासन कार्यालयको रायसहितको सिफारिसका आधारमा सरकारले बाँकी कैद मिनाहा गरी माफी दिइएको हो । सरकारले गणतन्त्र दिवससहित फागुन ७ गतेको प्रजातन्त्र दिवस र असोज ३ गते संविधान दिवसको अवसर पारेर पनि कैदीबन्दीहरुको सजाय मिनाहा गर्दै आएको छ ।"
प्रविधि प्रयोगमा बाधा छैन,"काठमाडौं : नेपाल राष्ट्र बैंकका प्रवक्ता देवकुमार ढकालले सहकारीलाई प्रविधि प्रयोग गर्न कुनै समस्या नभएको बताएका छन्। नेपाल सहकारी पत्रकार समाज (सीजेएन)ले आयोजना गरेको प्रविधिमा सहकारी विषय भर्चुअल अन्तरसंवाद कार्यक्रममा बोल्दै ढकालले सहकारीलाई प्रविधि प्रयोगमा कुनै रोकावट नभएको बताए। सहकारीले एटीएम, मोबाइल बैंकिङलगायत प्रविधि प्रयोग गर्न कठिनाइ नभएको भन्दै समन्वय चाहिएमा राष्ट्र बैंक समन्वय गर्न तयार भएको बताए। एफ वन कम्पनीसँग मिलेर सहकारीले कारोबार गरिरहेको बताउँदै ढकालले भने, भोलि राष्ट्र बैंकले कलेक्टिभ सहजीकरण गर्न सक्छ। प्रविधि प्रयोगमा सहकारी कन्फ्युजन हुन आवश्यक नभएको उनले बताए। सहकारीलाई डिजिटल पेमेन्टमा समावेश गर्न राष्ट्र बैंकले सहयोग गर्ने उनले बताए। यसबाहेक बाँकी विषय सबै सहकारी विभागले नै हेर्ने हो उनले भने। भुक्तानी फस्र्याेट ऐन र नियमावली तत्काल संशोधन गर्न नसकिने भन्दै तत्कालका लागि सहकारी विभागले कार्यविधि बनाएर काम गर्न सक्ने बताए। विभागसँग समन्वय गरेर नियमन, सुपरिवेक्षण र प्रविधि तयार गर्न राष्ट्र बैंक तयार छ उनले भने। राष्ट्र बैंक, बाफिया ऐनका कारण राष्ट्र बैंकले सहकारीको नियमन गर्न नसक्ने उनले बताए। सहकारीलाई नियमनको दायरामा राख्न कानुनी र जनशक्ति अभाव छ उनले भने, विभागले राष्ट्र बैंकको समन्वय चाहिए उपलब्ध गराउँछौं। नेपाल क्लियरिङ हाउसले राष्ट्रिय सहकारी बैंकलाई भुक्तानी फस्र्र्योट प्रणालीमा सामेल गर्न सक्ने ढकालले बताए। त्यसका लागि राष्ट्र बैंकको भूमिका चाहिँदैन उनले भने। सहकारी विभागका उपरजिस्ट्रार सुरेन्द्रराज पौडेलले सहकारीलाई प्रविधिमैत्री बनाउन छिटोभन्दा छिटो कानुनी दायरामा ल्याउने योजना रहेको बताए। पेमेन्ट सिस्टम मात्र होइन रेकर्डिङ र रिपोर्टिङ सिस्टम पनि प्रविधिमैत्री बनाउने उनले बताए। कोपोमिसबाटै नै सबै कुरा हुन्छ उनले भने, अब सहकारीले चार खाताको ढड्डा पल्टाएर हुँदैन, प्रविधिमा जानैपर्छ। राष्ट्रिय सहकारी महासंघका अध्यक्ष मीनराज कँडेलले प्रविधिमा सहकारीलाई जोड्न खोजिएको बताए। गाइडलाइनको अन्तिम चरणमा छौं उनले भने, वित्तीयका साथै उत्पादन र बजारीकरणमा पनि प्रविधि भिœयाउँछौं। सहकारीलाई प्रविधिमैत्री आवश्यक भएको भन्दै कँडेलले क्यासलेस, चेक लेस हुँदै डिजिटल कारोबार बढ्ने क्रममा रहेको बताए । प्रविधि प्रयोग गर्दा समस्या नआओस् भन्नेतर्फ सजग हुनुपर्नेछ। उनले भने। सहकारीमार्फत १० खर्बको कारोबार हुने गरे पनि पीएसओ, पीएसपीमा जोडिन नपाएकोमा गुनासो गरे। राष्ट्र बैंक ऐनमा सहकारी समावेश गराउन लबिङमा छौं। उनले भने, पूर्णरूपमा डिजिटाइजेसनमा जान बाटो खोल्न आग्रह गरेका छौं। सहकारीमार्फत प्रविधिमा जान बाटो खोल्नुपर्छ भनेर आवाज उठाए पनि सुनुवाइ नभएको उनले बताए। सहकारी विभागले नै विंग्स बनाएर भए पनि बाटो खोल्नुपर्छ। रोक्न सक्ने अवस्थै छैन। उनले भने, भुक्तानी प्रणालीमा सहकारीलाई जोड्न भुक्तानी फस्र्योट ऐन नै संशोधन गर्नुपर्ने अवस्था छ। डिजिटाइजेसनमा जाँदा सहकारीको कारोबार पारदर्शी हुने भएकाले त्यसतर्फ विभागले ध्यान दिनुपर्ने उनको भनाइ छ। राष्ट्रिय सहकारी बैंकका प्रमुख कार्यकारी अधिकृत बद्री गुरागाईंले भुक्तानी फस्र्योट ऐन संशोधन गरी चेक क्लियरेन्सको सेवा दिनुपर्ने बताए। सहकारीलाई सम्पूर्ण अनलाइन सेवा सहकारी बैंकमार्फत दिन सकिने उनको भनाइ छ। सहकारी विभागबाटै विंग्ग बनाएर सेवा दिन सकिने उनले बताए। सहकारीले फन्ड ट्रान्सफर सेवा पाउनुपर्ने उनको भनाइ छ। फन्ड ट्रान्सफर मात्र डिजिटल नभएको भन्दै गुरागाईंले धेरै सहकारीले अफिस आवर मात्र नभई सदस्यको आवश्यकताअनुसार सेवा दिनुपर्ने बताए। सहकारीले सर्भिस दिन नसक्दा अरू क्षेत्रमा पैसा गएको उनले बताए। इन्फो डेभलपरका कार्यकारी निर्देशक प्रवीण सुवेदीले पछिल्लो समयमा सहकारीमा प्रविधिको प्रयोग बढेको बताए। पहिला ब्याज क्याप गर्नलाई मात्र प्रयोग हुन्थ्यो भने अहिले कोर बैंकिङ सफ्टवेयर प्रयोग नगर्ने कमै छन्।"
इराकसँग नेपालको अग्निपरीक्षा,"काठमाडौं : नेपालले शनिबार एसियाली पावर हाउस इराकविरुद्ध मैत्रीपूर्ण फुटबल खेल्दैछ। इराकको बसरास्थित अन्तर्राष्ट्रिय मैदानमा नेपालले २० वर्षपछि घरेलु टोलीसँग फुटबल खेल्न लागेको हो। नेपाल र इराकबीचको खेल नेपाली समयअनुसार राति १०ः१५ बजे सुरु हुनेछ। मैत्रीपूर्ण खेलका लागि २३ खेलाडीसहित ३५ सदस्यीय टोली इराक पुगिसकेको छ। सन् २०२२ मा कतारमा आयोजना हुने फिफा विश्वकप तथा एसियन कप छनोटअन्तर्गत बाँकी खेलको तयारीका लागि नेपालले माथिल्लो वरीयताको इराकसँग मैत्रीपूर्ण खेल खेल्न लागेको हो। इराक पनि फिफा विश्वकप र एसिया कप छनोटका बाँकी खेल खेल्ने तयारीमा छ। फिफाको पछिल्लो वरीयतामा इराक ६८औं स्थानमा छ भने नेपाल एक सय ७१औं स्थानमा छ। नेपाल र इराक चौथो पटक भिड्न लागेका हुन्। यसअघि भएका तीनवटै भेटमा इराकले जित निकालेको छ। नेपाल र इराकबीच पहिलो भेट सन् १९८२ नोभेम्बर २३ मा भएको थियो। एसियन गेमअन्तर्गत भारतको नयाँ दिल्लीमा भएको भेटमा इराकले ३० गोलकोजित निकालेको थियो।यसैगरी सन् २००१ अप्रिल १४ मा इराकमै भएको दोस्रो भेटमा भने नेपाल ९१ गोलले पराजित भएको थियो। उक्त खेलमा नेपालकानीराजन रायमाझीले एक गोल गरेका थिए।यसैगरी सन् २००१ मै फिफा विश्वकप छनोटको खेलमा नेपाल इराकसँग ४२ गोलले पराजित भएको थियो। उक्त भिडन्तमा नेपालका हरि खड्का र नीराजन रायमाझीले एकएक गोल गरेका थिए। दुई दशकपछि मैदान उत्रँदा दुवै टोलीमा युवा र अनुभवी खेलाडीको बाहुल्य रहेको छ।दुई दशकको अवधिमा इराकले एसिया कपको उपाधि जितिसकेको छ भने नेपाल दक्षिण एसियाली फुटबलमै सीमित बनेको छ। इराकले सन् १९८६ मा पहिलो पटक विश्वकप फुटबल खेलेको थियो। त्यसपछि भने विश्वकपमा छनोट हुन सकेको छैन। फिफा विश्वकप छनोटअन्तर्गत समूह सीमा रहेको इराक अहिले शीर्ष स्थानमा छ। इराकले पाँच खेल खेलिसक्दा ११ अंकसहित शीर्ष स्थानमा छ। उसलाई पछ्याइरहेको बहराइनको नौ, इरानको ६, हङकङको पाँच र कम्बोडियाको एक अंक छ। इराकसँगको मैत्रीपूर्ण खेलले विश्वकप छनोटमा आफूभन्दा वरीयतामा माथि रहेका अस्ट्रेलिया, जोर्डन र चाइनिज ताइपेईसँग खेल्न मद्दत पुग्ने विश्वास गरिएको छ। नेपाली राष्ट्रिय फुटबल टोलीका कप्तान किरण चेम्जोङले इराकविरुद्धको मैत्रीपूर्ण खेल नेपालका लागि ठूलो अवसर रहेको बताए। इराकी सञ्चार माध्यमसँग कुरा गर्दै चेम्जोङले मैत्रीपूर्ण खेलले विश्वकप छनोटका खेलका लागि लाभदायक हुने बताए। यो हाम्रा लागि ठूलो अवसर हो। यसले विश्वकप छनोटका खेलका लागि निकै सहयोग पुग्ने विश्वास लिएका छौं, उनले भने। विश्वकप छनोटअन्तर्गत नेपालले आठ खेलमध्ये पाँच खेल खेलिसकेको छ। नेपालले यसअघिका खेलमा चाइनिज ताइपेईलाई मात्र २० गोलले हराएको थियो। नेपाल आफ्नो पहिलो खेलमा कुवेतसँग ७० र दोस्रो खेलमा १० गोलले पराजित भएको थियो। नेपाल अस्ट्रेलियासँगको पहिलो खेलमा ५० र जोर्डनसँग ३० गोलले पराजित भएको थियो। अहिले समूहमा १२ अंकसहित अस्ट्रेलिया शीर्ष स्थानमा छ। कुवेत १० अंकसहित दोस्रो, १० नै अंक बनाएको जोर्डन तेस्रो, नेपाल तीन अंकसहित चौथो र अंक जोड्न नसकेको चाइनिज ताइपेई पुछारमा छ। इराकसँगको मैत्रीपूर्ण खेलपछि नेपाली टोली स्थलमार्गबाट कुवेत जानेछ। विश्वकप छनोटअन्तर्गत एसियाली छनोटका नेपालले तीन खेल्न बाँकी छ। नेपालले अस्ट्रेलिया, जोर्डन र चाइनिज ताइपेईसँग एकएक खेल खेल्न बाँकी छ। कुवेतमा हुने छनोटका बाँकी खेलअन्तर्गत नेपालले जुन ३ मा ताइपेई, जुन ७ मा जोर्डन र जुन ११ मा अस्ट्रेलियासँग खेल्नेछ। नेपाली टोलीका मुख्य प्रशिक्षक कुवेतका अब्दुल्लाह अलमुताइरीले टोलीमा व्यापक परिवर्तन गरी युवा खेलाडीलाई मौका दिएका छन्।उनी औसतमा २३ वर्षका खेलाडी बोकेर इराक पुगेका छन्। उनले गत चैतमा थ्री नेसन्स कप जित्दाको टोलीका १३ खेलाडी परिवर्तन गरेका छन्। इराक पुगेका गोलरक्षक विशाल सुनार, दीप कार्की, रक्षक गौतम श्रेष्ठ, मिडफिल्डर कमल थापा, सुरज ठकुरी, आयुष घलान र मनीष डाँगीले राष्ट्रिय टोलीबाट डेब्यु गर्न बाँकी छ।"
तेन्जिङको त्यो पहिलो पाइलो,"आज मे २९, २०२१। वर्षका हिसाबले सगरमाथा आरोहणको प्रयास आरम्भ भएको एक शताब्दी पूरा भएको छ। विख्यात एल्पिनिष्ट जर्ज हर्बर्ट लि मेलोरी सम्मिलित टोलीले दार्जीलिङबाट ब्रिटिस माउन्ट एभरेष्ट रिकोनोसेन्स एक्स्पेडिसनमार्फत मे १८, १९२१ देखि सर्वप्रथम तिब्तत तर्फबाट सगरमाथा आरोहण अभियान आरम्भ गरेको थियो। मेलोरी पहिलोपटक सेप्टेम्बर २३ मा नर्थकोलको २३,०३० फिटसम्म पुगेका थिए। सन् १९२२ मा जनरल चाल्र्स जी ब्रुसको नेतृत्वमा १९२२ ब्रिटिस माउन्ट एभरेष्ट एक्स्पेडिसन आरम्भ भएको थियो। जसमा मेलोरीले प्रस्ताव गरेको मार्गमा नै टोली अघि बढेको थियो। मे २२ मा मेलोरी उत्तरी किनारको २६,८०० फिटसम्म पुगेका थिए। यो उचाईमा मानव पहिलोपटक पुगेको थियो। यसैक्रममा नर्थकोल माथि हिमपहिरोमा परेर भरियाहरूको एक समूहका ७ जनाको मृत्यु भएपछि अन्तिम बेलामा उक्त आरोहण स्थगित गरिएको थियो। ठुलो संख्यामा भएको मानवीय क्षति र आर्थिक अभावका कारण सन् १९२३ मा आरोहण स्थगित भएको थिो। अघिल्लो दुई वर्ष महिनौं हिमालयमा बिताएका मेलोरी अवसरको सदुपयोग गर्दै न्यूयोर्क पुग्छन्। १८ मार्च १९२३ को न्यूयोर्क टाइम्समा क्लाइम्बिङ माउन्ट एभरेष्ट इज वर्क फर सुपरमेन शीर्षकमा उनको अन्तर्वार्ता प्रकाशित भयो। मेलोरीलाई सोधिएको थियो तपाईं किन माउन्ट एभरेष्ट चढ्न चाहनुहुन्छ ? बिकज इट्स देअर मेलोरीले उत्तर दिएका थिए। यसलाई नेपालीमा आजसम्म किनकि यो त्यहाँ छ भन्ने उल्थामात्र गरेर छाप्ने काम भयो, बृहत रूपमा अथ्र्याउने काम भएन। उनको यो उत्तरमा : एभरेष्ट बेलायतको खोज भएकाले बेलायतीले नै पहिला चढ्नुपर्छ भन्ने मान्यता, पर्वतारोहणमा विश्वका लागि एउटा उदाहरण बेलायतले नै स्थापित गर्नुपर्छ भन्ने चाहना र अघिल्ला दुई आरोहणका अनुभव संगालेकाले आफू शिखरमा पुगेरै छाड्ने मेलोरीको उच्च आत्मविश्वासको वर्णन पनि थियो। सन् १९२४, ब्रिटिस माउन्ट एभरेष्ट एक्स्पेडिसन फेरि आफ्नो रफ्तारमा हुन्छ। सन् १९२१ देखि २४ सम्मका तीनवटै आरोहणमा निरन्तरता पाउने एकमात्र आरोहीका रूपमा मेलोरी अन्तिमपटक टोलीमा सम्मिलित भए। यसपटक आरोहण टोलीमा उनीसँगै थिए, अक्सिजनविज्ञ एन्ड्रयू इरवाइन। मेलोरी यसपटक जसरी पनि शिखरमा पुग्न चाहन्थे। तर किन ? कल्पना गर्न सकिन्छ, संसारमा पहिलोपटक एभरेष्टको शिखरमा पाइला टेक्ने आरोहीमध्येको एक बन्ने अवसर कस्तो हुन्छ होला ? उचाईको त्यो हद जसका बारेमा आजसम्म कसैलाई थाहा छैन, त्यस्तोमा माथि उक्लँदै गरेका प्रत्येक अज्ञात पाइलाको रोमाञ्चकता कस्तो हुन्छ ? त्यो मेलोरीले अनुमान लगाइसकेका थिए। अघिल्ला दुई आरोहणबाटै चर्चाको शिखरमा पुगेका र तीनैवटा आरोहणमा सहभागी एकमात्र मेलोरी यो अवसरबाट वञ्चित हुनै चाहँदैन थिए। तीनपटक आरोहणमा भाग लिइसकेका एकमात्र आरोही भएकाले पनि उनी आफू नै शिखरमा पुग्न चाहन्थे, विश्वकीर्तिमान रच्न चाहन्थे। अर्को पनि एउटा कारण थियो तेस्रोपटकको आरोहणमा आउँदा मेलोरीले श्रीमती रुथलाई वचन दिएका थिए उनको तस्वीर चुचुरोमा पुयाउने। यी सब कारणले गर्दा मेलोरीको मन व्यवहारमा देखिएको असहज परिस्थिति स्वीकार्न तयार थिएन, उनको चाहना सबैतिर हावी बन्दै गइरहेको थियो। समाचार महारानी एलिजाबेथ द्वितीयको राज्याभिषेकका दिन १९५३ जुन २ मा मात्र संसारभर सार्वजनिक गरियो। नेपालीले पनि त्यसपछि मात्र सगरमाथामा पाइला टेकेको कुरा थाहा पाए। आमनेपाली मात्र होइन, नेपालका राजालाई पनि जुन २ पछिमात्र अवगत गराइयो। नेपाल तर्फबाटै चढिएको नेपालको सगरमाथा आरोहणको समाचार बेलायत पुगेर त्यहाँ चार दिन बासी भइसकेपछि बल्ल नेपाल आएको थियो। तर जुन ८, १९२४ को बिहान उनीहरूलाई शिखरतर्फ उक्लँदै गरेको उनीहरूका साथी नोल ओडेलले अन्तिमपटक देख्छन्। त्यसपछि उनीहरू र ओडेलको बीचमा अचानक आएको बादल हराएर जाँदा मेलोरी र इरवाइन पनि हराइसकेका हुन्छन्। २३ हजारका फिटको उचाईमा बसेर ओडेलले आफ्ना साथीहरूलाई कुर्छन् तर कुनै संकेत आउँदैन। जर्ज मेलोरी र एन्ड्रयू इरवाइनको निधन भएको निष्कर्षमा टोली पुग्छ। त्यो आरोहण अभियानमा चारजनाको मृत्युपछि टोलीनेता कर्नल नोर्टन अरू जोखिम मोल्न तयार हुँदैनन्। मेलोरी र इरवाइनलाई गुमाउँदासम्म तीनपटकको आरोहण अभियानमा मर्नेहरूको संख्या १३ पुगिसकेको थियो। मेलोरी र इरवाइनको मृत्युको खबरले सारा बेलायत स्तब्ध भएको थियो। बेलायतले सार्वजनिक रूपमै शोक मनायो, स्वयं बेलायती राजाले आरोहीहरूका परिवारलाई समवेदना सन्देश पठाए। तर करिब २९ वर्षपछि समय फेरिन्छ। बेलायतले खुसियाली मनाउनु पर्ने दुईवटा समाचार बने १९५३ मे २९ मा सगरमाथाको चुचुरोमा सर्वप्रथम तेन्जिङ नोर्गे शेर्पा र एडमन्ड हिलारी पुग्न सफल भए। उक्त समाचार महारानी एलिजाबेथ द्वितीयको राज्याभिषेकका दिन १९५३ जुन २ मा मात्र संसारभर सार्वजनिक गरियो। नेपालीले पनि त्यसपछि मात्र सगरमाथामा पाइला टेकेको कुरा थाहा पाए। आमनेपाली मात्र होइन, नेपालका राजालाई पनि जुन २ पछिमात्र अवगत गराइयो। नेपाल तर्फबाटै चढिएको नेपालको सगरमाथा आरोहणको समाचार बेलायत पुगेर त्यहाँ चार दिन बासी भइसकेपछि बल्ल नेपाल आएको थियो। जे होस्, आरोहीमध्येका एक नेपाली भएका हुनाले नेपालीजनमा खुसीयाली छाउनु स्वाभाविकै भयो। पछि तेन्जिङलाई भारतीय नागरिकता दिइयो जुन उनले स्वीकार गरे र आफ्नो करियर आरम्भ गरेको ठाउँ दार्जीलिङमा बसोबास गर्न थाले। तर थामे गाउँका यी रैथानेलाई कहिले पनि पराई ठानिएन। उनको सगरमाथा आरोहण समग्र नेपालीका लागि एउटा विजयोत्सव बनेको थियो। त्यतिबेलाको एकमात्र समाचारपत्र जो सातामा तीन दिन मात्र प्रकाशित हुुन्थ्यो अर्थात् गोरखापत्रले त यस्तै भन्छ। २०१० साल जेठ २१ देखि असार २३ गतेसम्मका प्राय: हरेक गोरखापत्रमा ३४ भन्दा बढी समाचार सगरमाथाको पहिलो आरोहणकै विषयमा प्रकाशित भएका छन्। यसले उक्त विषयलाई नेपालका तर्फबाट एकदमै प्राथमिकता दिएको पुष्टि हुन्छ। तीमध्येका केही समाचार यस्ता थिए २०१० साल जेठ २१ गते, बुधबार सगरमाथामा सर्वप्रथम मानवको पदार्पण, नेपाल प्रतापभाष्कर श्रीतेनसिंह (तेन्जिङ नभै उनलाई त्यतिबेला तेनसिंह नै लेखिएको छ) शेर्पा र श्रीहिल्यारी चुचुरोमा पुग्नुभयो। नेपाल विलायत र राष्ट्रसंघीय झन्डा फहराइयो। प्रकृतिमाथि मानवको विजय। २०१० साल जेठ २१ गते, बुधबार श्रीतेनसिंहको धर्मपत्नी तथा छोरीहरू आउने। नेपाल प्रतापवद्र्धक श्रीतेनसिंहकी धर्मपत्नी तथा छोरीहरू एकसाता भित्र दार्जीलिङबाट काठमाडौं आउने भएका छन्। उहाँहरू काठमाडौं बसुन्जेल नेपाल सरकारको पाहुनाको रूपमा रहनु हुनेछ। श्रीतेनसिंह सगरमाथा विजय गरी काठमाडौं आइपुग्नु हुँदा स्वागत गर्न श्रीमती तेनसिंह र उहाँकी छोरीहरू यहाँ आउदै हुनुहुन्छ। २०१० जेठ २३ गते, शुक्रबार नेपालको गौरव बढ्यो। साहसी श्रीतेनसिंह शेर्पाको सगरमाथा आरोहणले श्री ५ बाट प्रसन्नता व्यक्त गरिबक्स्यो। सरकारी र गैरसरकारी दलद्वारा स्वागतको तयारी। दुनियाँ भरको अग्लो चुली सगरमाथामा पुग्ने काममा सर्वप्रथम जुन नेपाली तेनसिंह शेर्पाले विजय प्राप्त गर्नु भयो, त्यो नेपालीका निम्ति विशेष गौरवको कुरा हो। उहाँको त्यो साहस र वीरताले नेपालीको नाउँमा एउटा चहकिलो शान लगाउनुका साथै विश्वको इतिहासमा सुनौलो परिच्छेदसमेत थपेको छ। श्रीतेनसिंहको साथमा मि हिलारी भन्ने एकजना न्यूजील्यान्डका सज्जन पनि त्यस टाकुरामा पुग्नु भएको खबर छ। शेर्पाजी यस प्रयत्नमा धेरै दिनदेखि हुनुहुन्थ्यो। त्यस टाकुरोमा चढ्ना निमित्त उपयोगी साधन अरूहरूबाट उपलब्ध भए पनि विशाल र भयानक हिमपर्वतसित कुस्ती खेल्दै ज्यानलाई हत्केलामा राखेर पटकैपिच्छे अगुवा हुने श्रीशेर्पाजीलाई नै यस काममा वर्ता श्रेय मिल्दछ। उहाँको झर्झराउँदो उत्साह नै यस कामको बलिष्ठ र प्रमुख साधन हो। २०१० असार ९ गते सोमबार असार ८ ब्रिटिस राजदूतले नेपाल सरकारलाई पठाएको एउटा सन्देशमा भनिएको छ कि सगरमाथाको विजय कुनै एक वा तीन व्यक्तिको प्रयासले मात्र भएको हैन। दलका सबै सदस्यहरूको अभूतपूर्व उत्साह र लगनले मात्र भएको हो। सगरमाथाको विजय एउटा निस्वार्थ, आश्चर्यजनक र सामूहिक प्रयत्नले मात्र परिपूर्ण भएको हो। यसमा हामी मानव जातिले यस उत्सव र विजयको पूरापूरा खुशी सदा अनुभव गर्नुपर्छ भनी सर जोन हण्टले भन्नुभएको छ। २०१० असार ११ गते बुधबार असार १०, वीर तेन्जिंगलाई दश हजार पुरस्कार श्री ५ जेठा बडामहारानीबाट प्रदान गरिबक्स्यो, अरूलाई कलात्मक बट्टा, नेपाल सरकारका तर्फबाट सम्मानमा पार्टी। २०१० असार ७ गते काठमाडौं आएपछि उनीहरूको भव्य स्वागत हुन्छ, यसअघिसम्म तेनसिंह लेख्दै आएको गोरखापत्रले असार ९ गते पछिमात्र तेनसिंहलाई तेन्जिंग लेख्न थाल्यो। वास्तवमा सगरमाथामाथिको यो ऐतिहासिक विजयमा त्यतिबेलाको नेपाली समाज निकै पुलकित भयो। यतिसम्म पुलकित भयो कि तेन्जिङको सम्मानमा सगरमाथाको नाम तेन्जिङ टाकुरा राख्नेदेखि लिएर उनीहरूले सगरमाथाको सफल आरोहण गरेको दिन जेठ १६ गतेका दिनलाई राष्ट्रिय पर्व मान्दै सार्वजनिक विदासमेत घोषणा गर्न माग गरियो। यतिसम्मको सम्मान माग गर्नुपछाडि सायद अरू कुनै कारण पो थियो कि ? एकैछिन यो प्रसंगलाई यहिँ थाँती राखाैँ। मे ९, १९८६ सगरमाथा आरोहणको ३३ वर्षपछि तेन्जिङ नोर्गे शेर्पाको निधन हुन्छ। मे २९, १९९८ सगरमाथा आरोहणको ४५ वर्षपछि सर एडमन्ड हिलारीद्वारा लिखित पुस्तक भ्यू फ्रम द समिट प्रकाशित हुन्छ। पेज नं २९ र ३० (भ्यू फ्रम द समिट) बाट केही पर मैले तिब्बतको उजाड पठार देख्न सक्थें। मैले आफ्नो दाहिनेतिर हेरें, त्यता हिउँले बनेको वृत्ताकार गुम्बदजस्तो आकार देख्न सक्थें। त्यो अवश्य पनि चुचुरो थियो। तेन्जिङले डोरी अलि खुकुलो बनाउँदा हामी दुई केही नजिकियौं। मैले माथि चढ्ने खुडकिला बनाउने काम जारी नै राखें। अर्को क्षणमै म हिउँ भएको केही समतल (फराकिलो) ठाउँमा उभिन पुगें। त्यहाँ चारैतिर खाली खुलापन थियोे। छिटै तेन्जिङ म भएको ठाउँमा आइपुगे र हामीले वरपरका अदभूत दृश्य हेयौं। हामी दुवै हर्ष विभोर थियौं, हामीलाई थाहा भयो कि हामी संसारको उच्चतम विन्दुमा पुगेका थियौं। अर्को क्षणमै म हिउँ भएको केही समतल ठाउँमा उभिन पुगें, त्यहाँ चारैतिर खाली खुलापन थियोे, हिलारीको यो लेखाइको आशय उनी पहिले शिखरमा पुगेकोजस्तो लाग्छ। अब एकपटक फेरि यो पुस्तक प्रकाशित हुनुभन्दा ४५ वर्षअघिको गोरखापत्रको दुईवटा समाचार नजर लगाऔं, जुन केही फरक तर विशेष छन् : २०१० जेठ २३ गते सोमबार पहिले माथि पुग्ने श्रीतेनसिंह शेर्पाले हिल्यारीलाई उकाल्नुभयो काठमाडौं ज्येष्ठ २४ गते। पर्वतारोहीहरूको प्रथम शिविरबाट प्राप्त एउटा सूचनामा भनिएको छ कि नेपाल प्रतापवद्र्धक श्रीतेनसिंह शेर्पा दलका अरू मानिसहरूभन्दा कैयौं घण्टा पहिले नै भीषण हिमपातलाई सहँदै सगरमाथाको अन्तिम भागमा पुगिसक्नु भएको थियो। श्रीहिल्यारी उहाँभन्दा कैयौं सय फिट पछि हुनुहुन्थ्यो। कयौं घण्टा पछि श्रीतेनसिंहले उहाँलाई डोरीद्वारा माथि तान्नुभयो र तब कहीँ हिल्यारी उहाँ भए ठाउँमा पुग्न समर्थ हुनुभयो भन्ने हिन्द समाचार समितिको भनाइ छ। २०१० असार १३ गते शुक्रबार असार ७ दोलालघाट। एभरेष्ट विजेता श्रीतेनजिंग शेर्पाले सबभन्दा पहिले त्यस टाकुरामा पयर राख्नु भयो। उहाँले भन्नु भयो कि म एडमन्ड हिलारीभन्दा केही पाइला अगि थिएँ र टाकुरामा पहिले नै पुगेँ। तर हामी दुवैले सँगसँगै चढाई संयुक्त रूपबाट प्रयत्न गरेका हौ। त्यसैले हामी दुवैले सँगसँगै विजय प्राप्त गरेको हो। यी दुई समाचार जति बेला छापिए, दोलालघाटबाट काठमाडौं आइसकेपछि शिखरमा पहिले को पुगेको भन्ने विषयमा तेन्जिङले फेरि कहिले पनि मुख खोलेनन्। नेपाली छापाहरूले पनि पछि यसबारेमा खोजी गर्ने जाँगर चलाएको देखिएन। तेन्जिङ बितेर गइसकेका थिए, उनी बितेपछि हिलारीको पुस्तक प्रकाशित भयो, जुन संसारभर पुगेको छ, सबैले त्यही पढ्ने भए। २०१० जेठ २३ गते सोमबारको र २०१० असार १३ गते शुक्रबारको गोरखापत्र संसारभर पुग्ने कुरा पनि भएन। त्यसैलै सत्य केही फरक हुन सक्थ्यो कि भन्ने गुञ्जायस पनि रहने कुरा भएन। वास्तवमा शिखरमा कसले पहिला पाइला राख्यो भन्ने बारेमा जब दुई जनाको भनाइ फरक हुन सक्ने तथ्य फेला परिसकेपछि किन यस बारेमा कलम नचलाउने ? भनेर यो प्रयास गरिएको हो। काश गोरखापत्रका यी समाचारहरू सगरमाथा आरोहणको ५०औं वार्षिकोत्सव मनाउन सन् २००३ मा हिलारी नेपाल आउनुअघि नै फेला पार्न सकेको भए अवश्य पनि उनीसँग यी समाचारहरू देखाएर मेरा केही जिज्ञासा राख्ने थिएँ होला।"
आर्थिक वृद्धिको लक्ष्य भेट्न मुस्किल,"काठमाडौं : नेपालको चालू आर्थिक वर्षको आर्थिक वृद्धिदर लक्ष्य भेट्न मुस्किल देखिएको छ। तेस्रो चौमासिकबाट तीव्र गतिले फैलिएको कोभिड१९ को दोस्रो लहरका कारण अनुमानित वृद्धिदर हासिल गर्ने कार्य चुनौतीपूर्ण रहेको आर्थिक वर्ष २०७७७८ को आर्थिक सर्वेक्षणमा उल्लेख छ। स्वास्थ्य संकटको अवस्थामा क्रमशः सुधार आउने अपेक्षासहित आर्थिक वृद्धिदर ४०१ प्रतिशत रहने अनुमान गरिएको थियो। अर्थमन्त्री विष्णुप्रसाद पौडेलले शुक्रबार आर्थिक सर्वेक्षण सार्वजनिक गर्दै कोभिडले लक्ष्यअनुसार प्रगति हासिल गर्न नसकिने बताएका हुन्। यद्यपि राष्ट्रिय लगानीमा विस्तार भएको छ। वित्तीय पहुँच, पुँजी बजार र बिमाको दायार विस्तार भएको छ। समग्र शोधनान्तर स्थिति बचतमा छ, सर्वेक्षणमा लेखिएको छ, विप्रेषण आप्रवाह र विदेशी विनिमय सञ्चिति वृद्धि भएको छ। आर्थिक वर्षको दोस्रो चौमासिकदेखि क्रमशः कोभिडको प्रभाव न्यून भएसँगै सो अवधिमा आर्थिक गतिविधिमा विस्तार भई राजस्व परिचालनमा समेत सुधार भएको छ। पहिलो आठ महिनामा भूकम्पपछिको पुनर्निर्माणसहित भौतिक पूर्वाधार विकास र खर्च व्यवस्थापनमा उल्लेख्य प्रगति हासिल भएको मन्त्री पौडेलले जनाएका छन्। अर्थसचिव शिशिरकुमार ढुंगानाले आर्थिक वृद्धि करिब ५ प्रतिशत हासिल गर्ने लक्ष्य लिइए पनि कोभिडले खुम्चिएको बताए। चालू आवको बजेटको मध्यावधि समीक्षामा करिब ५ प्रतिशतको आर्थिक वृद्धि हुने अनुमान गरेका थियौं, सचिव ढुंगानाले भने, तर, कोरोना नियन्त्रणका लागि निषेधाज्ञा लगाउनुपर्दा अर्थतन्त्रमा संकुचन आएको छ। आव २०७६७७ मा कोभिड१९ कै कारण आर्थिक वृद्धिदर २१२ प्रतिशतले ऋणात्मक भएको थियो। आर्थिक वर्ष २०७१७२ मा भूकम्पबाट सिर्जित आर्थिक क्षतिभन्दा पनि गत वर्ष कोरोनाले ठूलो क्षति पुगेको थियो। कर्णाली र सुदूरपश्चिमबाहेक अन्य प्रदेशको आर्थिक वृद्धिदर गत आवमा ऋणात्मक थियो। चालू वर्ष सबै प्रदेशको आर्थिक वृद्धिदर ३५ प्रतिशतभन्दा उच्च रहने अनुमान छ। यस अवधिमा तुलनात्मक रूपमा आर्थिक वृद्धिदर सबैभन्दा बढी बागमतीको ४६५ प्रतिशत र सबैभन्दा कम प्रदेश २ को ३५२ प्रतिशत रहने अनुमान छ। तर, कोभिड अझै नरोकिएकाले यो लक्ष्य भेट्टाउन पनि मुस्किल हुन सक्ने अर्थमन्त्री पौडेलले बताए। यस वर्ष कृषिको २६, उद्योगको ५० र सेवा क्षेत्रको कुल मूल्य अभिवृद्धि ४४ प्रतिशतले वृद्धि हुने अनुमान छ। कुल मूल्य अभिवृद्धिमा कृषि, उद्योग र सेवा क्षेत्रको योगदान क्रमशः २५८ प्रतिशत, १३१ र ६११ प्रतिशत रहने अनुमान छ। चालू वर्ष धानको उत्पादन १३ प्रतिशतले वृद्धि भएको छ। चालू आर्थिक वर्षको अनुमानित राष्ट्रिय वार्षिक कुल गार्हस्थ्य उत्पादन (उत्पादकको मूल्यमा) ४२ खर्ब ७६ अर्ब ३२ करोड रुपैयाँ हुने बताइएको छ। त्यसमध्ये बागमती प्रदेशको अंश सबैभन्दा बढी ३७७ र कर्णालीको सबैभन्दा कम ४० प्रतिशत रहने अनुमान छ। आर्थिक वर्ष २०७६७७ मा कुल लगानी ३०४ प्रतिशतले संकुचन भएकोमा २०७७७८ मा १८१ प्रतिशतले वृद्धि भई १३ खर्ब १२ अर्ब ७१ करोड रुपैयाँ पुग्ने अनुमान छ। कुल गार्हस्थ्य उत्पादनसँग बचतको अनुपात ६६ पुग्ने अनुमान छ। चालू वर्ष प्रतिव्यक्ति कुल गार्हस्थ्य उत्पादनमा ५८ प्रतिशतले वृद्धि भई अमेरिकी डलर १ हजार १ सय ९१ पुगेको छ। प्रतिव्यक्ति कुल राष्ट्रिय आय ५० प्रतिशतले वृद्धि भई अमेरिकी डलर १ सय १ सय ९६ पुगेको अनुमान छ। प्रतिव्यक्ति कुल राष्ट्रिय खर्चयोग्य ४५ प्रतिशतले वृद्धि भई अमेरिकी डलर १ हजार ४ सय ८६ पुगेको छ। मुद्रास्फीति नियन्त्रणमा रहेको र विप्रेषण आप्रवाह ८६ प्रतिशतले बढेको तथा आयातनिर्यातको अवस्था सन्तुलनमा रहेको अर्थमन्त्री पौडेलले बताए। औसत उपभोक्ता मुद्रास्फीति फागुनसम्म ३५ प्रतिशत छ। अघिल्लो वर्षको सोही अवधिमा यस्तो मुद्रास्फीति ६५ प्रतिशत थियो। २०७६७७ मा औसत उपभोक्ता मुद्रास्फीति ६२ प्रतिशत थियो। गत आवमा संघ, प्रदेश र स्थानीय तहको एकीकृत खर्च ११ खर्ब ९१ अर्ब ६ करोड रुपैयाँ थियो। त्यसमध्ये चालू खर्च ५६०, पुँजीगत खर्च ३४१ र वित्तीय व्यवस्था ९९ प्रतिशत हो। संघीय सरकारको बजेट घाटा फागुनसम्म गत आर्थिक वर्षको सोही अवधिको तुलनामा ६५५ प्रतिशतले सुधार भई २९ अर्ब १६ करोड छ। संघीय राजस्व फागुनसम्म गत आर्थिक वर्षको सोही अवधिको तुलनामा ४६ प्रतिशतले बढेर ५ खर्ब १ अर्ब ९७ करोड रुपैयाँ पुगेको छ। संघीय सरकारी खर्च ६४ प्रतिशतले संकुचन भई ५ खर्ब ७१ अर्ब ७७ करोड रुपैयाँ छ। फागुनसम्म तिर्न बाँकी खुद सार्वजनिक ऋण १५ खर्ब ८९ अर्ब ४६ करोड पुगेको छ। यो कुल गार्हस्थ्य उत्पादनको ३७३ प्रतिशत हो। फागुनसम्म १ खर्ब १२ अर्ब ५२ करोड रुपैयाँ बराबरको आन्तरिक ऋण परिचालन भएको छ। सरकारले फागुनसम्म ७ अर्ब ४८ करोड अनुदान र ८५ अर्ब २ करोड ऋण गरी ९२ अर्ब ५० करोड अन्तर्राष्ट्रिय विकास सहायता परिचालन गरेको छ। यस अवधिमा ऋणतर्फ ५० अर्ब ३८ करोड र अनुदानतर्फ ९ अर्ब ७१ करोड गरी ६० अर्ब ९ करोड अन्तर्राष्ट्रिय विकास सहायता उपयोग भएको छ। तीन ठूला पूर्वाधारका परियोजनामा फागुनसम्म ३८ अर्ब ६७ करोड ९१ लाख र १ सय ३३ उद्योगमा २५ अर्ब ५१ करोड गरी ६४ अर्ब १९ करोड बराबरको विदेशी लगानी स्वीकृत भएको छ। ७ सय ५० स्थानीय तहमा फागुनसम्म वाणिज्य बैंकको शाखा पुगेको छ। बैंक तथा वित्तीय संस्थाको निक्षेप ११ प्रतिशतले वृद्धि भई ४२ खर्ब ६० अर्ब ४७ करोड पुगेको छ। त्यस्तै कर्जा प्रवाह १७५ प्रतिशतले वृद्धि भई ३८ खर्ब ४६ अर्ब ३१ करोड पुगेको छ। अर्थमन्त्री पौडेलले कोभिड१९ बाट प्रभावित उद्योग व्यवसायलाई सहयोग पुर्याउन सरकारले सहुलियत दरमा प्रदान गर्दै आएको पुनर्कर्जा प्रवाह विस्तार भएको बताए। फागुनसम्म ४८ हजार ८ सय ३१ ऋणीको कुल १ खर्ब ४२ अर्ब १७ करोड पुनर्कर्जा स्वीकृत भएको छ। ८८ अर्ब ८६ करोड पुनर्कर्जा लगानी भएको छ। यसै वर्ष सुरु गरिएको व्यावसायिक निरन्तरता कर्जा २०७७ फागुनसम्म २० करोड ८८ लाख प्रवाह भएको छ। कोभिड१९ बाट प्रभावित पर्यटन र घरेलु, साना तथा मझौला उद्योग क्षेत्रका श्रमिक तथा कर्मचारीको पारिश्रमिक भुक्तानीमा सहयोग पुर्याउने उद्देश्यले यो कर्जा योजना ल्याइएको हो। कोभिड१९ का कारण उत्पन्न असहज परिस्थितिमा पनि आर्थिक गतिविधि चलायमान बनाउन र समष्टिगत आर्थिक व्यवस्थापनमा सहजीकरण गर्ने उद्देश्यअनुरूप कर्जा भुक्तानी अवधिको म्याद थप, कर्जा पुनर्संरचना र पुनर्तालिकीकरणको व्यवस्था गरिएको सर्वेक्षणमा उल्लेख छ। ऋणीहरूलाई चालू पुँजी कर्जाको अधिकतम् २० प्रतिशतसम्म र आवधिक कर्जाको अधिकतम् १० प्रतिशतसम्म थप कर्जा प्रवाह गर्न सकिने व्यवस्था गरिएको छ। पुँजीबजारप्रति लगानीकर्ताको आकर्षण बढ्दै गएको छ। गत फागुनमा १,३७७२ बिन्दुमा रहेको नेप्से सूचक यही फागुनमा २,४५८५ बिन्दुमा पुगेको छ। बिमा व्यवसायको दायरा विस्तार भएको छ। बिमा व्यवसायको कुल वित्तीय स्रोत तथा उपयोग फागुनसम्म गत आर्थिक वर्षको सोही अवधिको तुलनामा १५ प्रतिशतले वृद्धि भई ५ खर्ब २ अर्ब ७० करोड रुपैयाँ पुगेको छ। सो अवधिमा १ खर्ब २ अर्ब ४० करोड बिमा शुल्क संकलन भएको छ। चालू आर्थिक वर्षको दोस्रो चौमासिकमा कोभिड१९ महामारीको प्रभाव कम हुँदै गएकाले वैदेशिक व्यापारमा सामान्य वृद्धि भएको छ। कुल वस्तुपैठारी फागुनसम्म २१ प्रतिशतले वृद्धि भई ९ खर्ब ४३ अर्ब ९९ करोड पुगेको छ। यस अवधिमा चामल, भटमासको कच्चा तेल, एमएस बिलेट, यातायातका साधन तथा पाटपुर्जा, दूरसञ्चारका उपकरण तथा पाटपुर्जा लगायतका वस्तुको पैठारी बढेको छ। पेट्रोलियम पदार्थ, हवाईजहाजका पाटपुर्जा, कच्चा पाम तेल, अन्य मेसिनरी तथा पाटपुर्जा, भिडियो, टेलिभिजन तथा पाटपुर्जा लगायतका वस्तुको पैठारी घटेको छ। कुल वस्तु निकासी फागुनसम्म ७८ प्रतिशतले वृद्धि भई ८० अर्ब ७८ करोड पुगेको छ। गत आवको सोही अवधिमा वस्तु निर्यात ७४ अर्ब ९१ करोड रुपैयाँ थियो। चालू आर्थिक वर्ष प्रशोधित भटमासको तेल, चिया, जमोठ कपडा, अलैंचीलगायत वस्तुको निकासी बढेको छ। सिन्थेटिक यार्न, फलफूलको जुस, उनी गलैचा कार्पेटलगायत वस्तुको निकासी घटेको छ। शोधनान्तर स्थिति६८ अर्ब रुपैयाँले बचतमा छ। चालू खाता १ खर्ब ४८ अर्ब ६८ करोड रुपैयाँले घाटामा छ। विप्रेषण आप्रवाह फागुनसम्म ८६ प्रतिशतले वृद्धि भई ६ खर्ब ४२ अर्ब १४ करोड पुगेको छ। गत वर्ष ५ खर्ब ९१ अर्ब १९ करोड रहेको थियो। आर्थिक वर्ष २०७६७७ मा विप्रेषण आय ८ खर्ब ७५ अर्ब ३ करोड थियो। विदेशी विनिमय सञ्चिति १४ खर्ब ३६ अर्ब ५४ करोड रुपैयाँ पुगेको छ। यस सञ्चितिले ११ महिनाको वस्तु तथा सेवाको आयात धान्ने सर्वेक्षणमा बताइएको छ।"
सिक्वेल लेखनको उत्कृष्ट नमुना,"नेपाली साहित्यमा वानीरा गिरि कवि एवं उपन्यासकारका रूपमा परिचित छन्। अत्यन्त सशक्त र लोकप्रिय उपन्यास कारागारपछि उनको निर्बन्ध शीर्षकमा दोस्रो उपन्यास प्रकाशित भएको हो। कारागारमा घरभित्रकै स्वार्थीहरूले आफ्नो कुचक्रको जालोमा फसाएर अविवाहित रहन बाध्य पारिएकी नारीका पीडाको प्रस्तुतिका साथ मानिसमा निहित असीमित लालसी प्रवृत्तिलाई देखाउँदै मानवीय अस्मिताको खोजी गरिएको छ। धनको अभिमान तथा पितृसत्तात्मक स्वेच्छाचारी प्रवृत्तिप्रति बदलाको भाव राखेर गतिछाडा हुन पुगेकी पत्नीका यौनाचारी तथा स्वेच्छारी प्रवृत्ति तथा सम्पन्नतामा बिक्न विवश पुरुषको मानसिक पीडा देखाइएको यस उपन्यासमा विसंगत जीवनप्रति निराशा र पलायनवादी दृष्टिकोण अभिव्यञ्जित छ। निर्बन्धमा लोग्नेको स्वेच्छाचारी र कामुक व्यवहारका कारण उत्पन्न शारीरिक र मानसिक दुव्र्यवहारको सिकार हुनुपर्ने नेपाली नारीको नियति र सहनशील प्रवृत्तिको प्रस्तुतिका साथ बाबुले आमाप्रति गरेको दुव्र्यवहारका कारण विद्रोही बन्न पुगेकी छोरीको संवेदनाहीन बदलाको भावनामा परिणत हुन पुगेको मानसिकतालाई देखाइएको छ। सामाजिक र पारिवारिक मर्यादाअनुरूप नचले जीवनमा दुखद एवं त्रासद परिणाम भोग्नुपर्ने भावको प्रकटीकरण पाइने यस उपन्यासमा समय बितेपछि मात्र सत्यको आभास र पश्चात्तापबोध भएको छ। अभिभावकको चारित्रिक प्रभाव केटाकेटीमा पर्ने मनोवैज्ञानिक तथ्यको उद्घाटन गरिएको यस उपन्यासमा स्वच्छन्द यौनाचारी नारीको मनोविश्लेषण गर्दै ऊभित्र सल्किएको परपीडक प्रवृत्तिले परिवार नै तहसनहस भएको संकेत गरिएको छ। व्यक्तिको विसंगत मानसिकताका कारण नभई सामाजिक स्वार्थी एवं स्वेच्छाचारी व्यक्तिको चरम स्वार्थका कारणबाट उत्पन्न विसंगत जीवनलाई मूल स्वर बनाइनु, स्वार्थीका कुचक्रको जालोमा फसाइएका दुई भिन्न व्यक्तिको आहत मानसिकताको वैयक्तिक भावनाको प्रस्तुति यी दुवै उपन्यासमा पाइने समानता हुन्। सृष्टिका सम्पूर्ण प्राणीमा निहित नैसर्गिक यौनेच्छाको परितृप्ति नारी तथा पुरुष दुवैले गर्न पाउनुपर्ने धारणा अभिव्यञ्जित यिनका दुवै उपन्यासमा स्वस्थ र मर्यादित ढंगले यौनको तृप्ति हुनुपर्छ भन्ने दृष्टिकोण अभिव्यञ्जित छ। यिनका दुवै उपन्यासमा पुरुषले मनपरी ढंगले परिस्थितिको फाइदा उठाउने र नारी मात्र पीडित भई पिल्सिएर आफ्नो जीवन नै समाप्त गर्न बाध्य हुनुपर्ने सामाजिक दृष्टिकोणको विरोध गरिएको छ। यसखाले सामाजिक विद्रूपपूर्ण स्थितिले निम्त्याउने दुर्घटनालाई प्रस्तुत गर्दै नारी विरोधी गतिविधि एवं पूर्वाग्रही धारणाहरूको विरोध प्रत्यक्ष एवं परोक्ष दुवै रूपमा यिनका दुवै उपन्यासमा भएको छ। मूल भावबाहेक गिरिका उपन्यासमा चरित्रगत समानता पनि रहेको छ। कारागार र निर्बन्ध उपन्यासका सबैजसो सहभागीलाई कुनै पनि प्रकारको मानवीय नामबाट सम्बोधन गरिएको छैन। दुवै उपन्यासका प्रमुख नारी सहभागीलाई कुनै औपचारिक नामद्वारा सम्बोधन नगरी सम्पूर्ण उपन्यासभरि म का रूपमा उपस्थित गराइएको छ भने प्रमुख पुरुष सहभागीलाई दुवै उपन्यासमा उनीका रूपमा उल्लेख गरिएको छ। यीबाहेक यस उपन्यासका अन्य सबै सहभागी नातासम्बन्ध पारिवारिक नातासम्बन्धका आधारमा सम्बोधित छन्। यसरी कसैलाई पनि कुनै औपचारिक नामले सम्बोधन नै नगरी दुई भिन्न स्वतन्त्र अस्तित्व भएका उपन्यासका माध्यमबाट जीवन्त रूपमा प्रयोगशील एवं नवीन ढंगले तिनै सहभागीलाई निरन्तरता दिनसक्नु वानीरा गिरिको औपन्यासिक चरित्रविधानमा पाइने मूल वैशिष्ट्य हो। सिक्वेल लेखनलाई समेत स्वतन्त्र र पृथक् कृतिको संरचनामा प्रस्तुत गर्न सफल वानीरा गिरिका दुवै उपन्यास नवीन शिल्प समेतका दृष्टिले उल्लेखनीय, विशिष्ट र उपलब्धिमूलक देखिन्छन्। मूलकथा र चरित्र एउटै भएकाले यी उपन्यासको परिवेशमा समानता पाइनु स्वाभाविकै हो। उच्चवर्गीय सहरिया पारिवारिक परिवेश चित्रित यी उपन्यासमा सामाजिक परिवेशका तुलनामा आन्तरिक परिवेशको चित्रण सशक्त रूपमा भएको छ। यी दुवै उपन्यासमा व्यक्तिले भोग्नुपरेका विसंगत परिस्थितिबाट उत्पन्न वातावरण आन्तरिक र बाह्य दुवै पक्षबाट उराठलाग्दो मात्र नभई दुखद र त्रासद देखिन्छन्। विसंगत परिस्थितिबाट आहत व्यक्तिको बाह्य क्रियाकलाप एवं संवेदनशील भावुकताको प्रस्तुतिका साथ दमित र कुण्ठित यौनेच्छालाई शिष्ट, शालीन, विवेकपूर्ण ढंगले अभिव्यक्त गर्नु औपन्यासिक उद्देश्य रहेको वानीरा गिरिका यी दुवै उपन्यास प्रथम पुरुष दृष्टिबिन्दुमा संरचित छन्। पहिलो उपन्यासको शीर्षक कारागार को व्यतिरेकी अर्थ प्रदान गर्ने भावका निकट रहेको निर्बन्ध शब्दलाई दोस्रो उपन्यासको शीर्षक बनाइएको छ। प्रमुख पुरुष सहभागीको निधनबाट पहिलो उपन्यासको अन्त्य र दोस्रो उपन्यासको प्रारम्भ गरिएको यी दुवै उपन्यासमा कथावस्तुको प्रस्तुति शृंखलाबद्ध ढंगले भएको छ। कारागारमा सहायक तथा नेपथ्य सहभागीको रूपमा प्रस्तुत गरिएकी नारी सहभागीलाई निर्बन्धमा प्रमुख सहभागीको स्थान दिएर औपन्यासिक स्वरूप प्रदान गरिएको छ भने निर्बन्धमा कारागारकी प्रमुख सहभागीको संकेत मात्र गरिएको छ। एउटै सहभागीको यस प्रकारको शृंखलाबद्ध प्रयोग नेपाली उपन्यासमै विशिष्ट र मौलिक प्रस्तुतिका रूपमा देखापरेको छ। दुवै उपन्यासमा एउटै कथावस्तुलाई शृंखलाबद्ध रूपमा स्वतन्त्र रूपले अगाडि बढाएर पहिलो उपन्यास कारागारको सिक्वेलका रूपमा निर्बन्ध उपन्यास लेखिएको भए पनि उपन्यासकारले चाहिँ यी दुईलाई सिक्वेल लेखन भनेर कतै पनि संकेतसम्म गरेको भेटिँदैन। फलस्वरूप यी दुवै उपन्यास पढ्ने पाठक तथा विभिन्न दृष्टिकोणबाट यिनका उपन्यासको अध्ययन गर्ने समालोचक तथा यिनकै उपन्यासमा शोधकार्य गर्नेहरूले समेत यी दुई उपन्यासलार्ई सिक्वेल लेखन भनेर पत्तो नपाएको स्थिति रहेको पाइन्छ। पहिले कारागार पढेर पछि निर्बन्ध पढ्दा पनि यी दुई सिक्वेल लेखन हो भनेर पत्तो पाउन हम्मेहम्मे नै पर्छ। कारागारमा उसको उपस्थिति पत्नीबाट पीडित भई संवेदनशील एवं मायालु छहारीको खोजीमा हिँडेको एउटा व्यक्तिका रूपमा भएको छ भने निर्बन्धमा विवाहित पत्नीमा रहेको बदलाको आगोले खाक बनाएको व्यक्तिका रूपमा देखाइएको छ। प्रस्तुत उपन्यासका पाठक तथा यीबारे चर्चा गर्ने अधिकांश समालोचकले यी दुई उपन्यासलाई सिक्वेल लेखन भनेर पत्तो नपाए पनि यो उपन्यास सिक्वेल लेखन नै हो भन्ने कुराको पुष्टि यी उपन्यासमा अभिव्यक्त सन्दर्भबाट भएको छ। दुवै उपन्यासको मूल पुरुष सहभागी उनी को मृत्युको सन्दर्भबाट कारागार उपन्यासको अन्त्य भएको छ भने निर्बन्ध उपन्यासको प्रारम्भ उही उनी कै मृत्युको सन्दर्भबाट भएको छ। यसका लागि दुवै उपन्यासमा उल्लिखित सन्दर्भ यसप्रकार छन् : कारागार आज बिहानै वीरगन्ज भन्सारबाट आउँदा हिउँमा चिप्लिएर गाडी पल्टिएछ र एघार बजे वीरअस्पतालमा सास गएछ। यो अभिव्यक्ति उनी पात्रको प्रेमिकाका रूपमा रहेकी कारागारकी मुख्य नारी सहभागी म पात्रको हो। निर्बन्ध वीरगन्जबाट आउँदा दामन पुगेपछि हिउँमा गाडी चिप्लिएछ वीर हस्पिटलमा प्राण गएछ यो अभिव्यक्ति उनी पात्रको पत्नीका रूपमा रहेकी निर्बन्धकी मुख्य नारी सहभागी म पात्रको हो। यसरी प्रमुख सहभागी उनीको मृत्यु प्रसङ्गबाट उपन्यासको कथानकलाई निरन्तरता दिइएको छ। प्रमुख पुरुष सहभागीको शिक्षासँग सम्बन्धित जानकारी यी दुई उपन्यासमा यसरी दिइएको छ : कारागार मैले दिल्ली विश्वविद्यालयबाट अब्बल दर्जामा बिजिनेस म्यानेज्मेन्टको डिग्री हासिल गरेँ। यो स्वयं उनी ले दिएको अभिव्यक्ति हो। निर्बन्ध उनी पढ्नमा खुब तेज रे। दिल्लीबाट म्यानेजमेन्ट गरेका छन् रे। बिहाको कुरा चलाउने सिलसिलामा निर्बन्धकी म पात्रले दिएको अभिव्यक्ति हो। दुवै उपन्यासको मूल पुरुष सहभागी उनी ले आफ्नो विवाहको सन्दर्भ यसरी उल्लेख गरेको छ : कारागारएकाएक कान्छी काकीको ठुल्दाइकी छोरीको बिहेको प्रस्तावले मेरो मस्तिष्कलाई पारदर्शक बनायो। निर्बन्ध हुँदाहुँदा सबै क्यान्डिडेटमध्ये सानी फुज्यूको सिङ्गो टुहुरो भतिजोलाई क्यान्डिडेटका रूपमा सर्वसम्मतिबाट छानियो। यो निर्बन्धकी मूल नारी सहभागीको अभिव्यक्ति हो। यहाँ सम्झनुपर्ने कुरा के छ भने कारागारको मूल पुरुष सहभागीकी कान्छी काकी र निर्बन्धको मूल नारी सहभागीकी सानी फुज्यू एउटै व्यक्ति हुन्। कारागारकी महिला सहभागी पेसाले सेक्सन अफिसर हो। उसको उल्लेख यी दुई उपन्यासमा यसरी गरिएको छ। कारागार मजस्तो साधारण सेक्सन अफिसर भई खाइटोपलेकी स्वास्नीमान्छे भन्दै कारागारकी म पात्रले आफ्नो परिभाषा दिएको अभिव्यक्ति हो यो। निर्बन्ध मबाट प्रताडित उनी पढेलेखेको एउटी सेक्सन अफिसरसँग लागेको घुइरोघुइरो कुरा पनि सुनेको छु भन्दै निर्बन्धकी महिला सहभागी मले यसरी परिस्थितिको परिचय दिएकी छ। निर्बन्धकी महिला सहभागीको स्वेच्छाचारी चरित्रको निन्दा स्वयं उसका दाजुहरूले यसरी गरेका छन् : ज्वाइँसाहेब, बहुला कुकुर्नीको कुनै ओखती केही छैन। आफ्ना दाजुहरूले गरेको चरित्रको निन्दाको पुष्टि निर्बन्ध उपन्यासकी नायिका स्वयंले यसरी स्वीकार गरेकी छ तातोपन र भोग नै मेरो जीवनको बाटो भयो, शरीर र भोगको दृष्टिले बघिनीको परकाया प्रवेश भइसकेको थियो मभित्र यसरी गिरिले कारागारकै वस्तुलाई निरन्तरता दिई तिनै सहभागीका माध्यमबाट निर्बन्ध उपन्यासको सिर्जना गरेको तथ्य उपर्युक्त उदाहरणबाट पुष्टि भए पनि वस्तु, चरित्र, संरचना आदिका दृष्टिले यी दुवै भिन्न र स्वतन्त्र उपन्यासका रूपमा देखापरेका छन्। यसरी एउटै विषयलाई क्रमिक रूपमा प्रस्तुत गर्दै तिनै सहभागीका माध्यमबाट स्वतन्त्र र भिन्नाभिन्नै स्वरूपका स्वतन्त्र औपन्यासिक संरचनाको निर्माण गर्नु वानीरा गिरिको वस्तुगत औपन्यासिक वैशिष्ट्य हो। सामान्यतया अघिल्लो कृतिको कुनै सन्दर्भबाट कथावस्तुको उठान गरिए पनि त्यसपछिका सन्दर्भहरू विल्कुल नयाँ दिनसके सिक्वेल लेखन रोचक, सशक्त, प्रभावकारी एवं नितान्त मौलिक हुनसक्ने स्थितिप्रति उपन्यासकार वानीरा गिरि अत्यन्त सचेत देखिन्छिन्। पहिलो कृतिका घटनाहरूलाई पछ्याएर लेखिए पनि सिक्वेल लेखनका सन्दर्भबाट पछिल्लोमा स्वतन्त्र रूपमा घटनाको प्रस्तुति हुनुपर्छ र पहिलोमा भन्दा नवीन द्वन्द्वको समायोजन गर्न सक्नुपर्छ। पहिलो कृतिको पात्रलाई प्रयोग गरे पनि अर्को कृतिको नयाँ पात्रमा ध्यान केन्द्रित गर्नसक्नुपर्छ। यस दृष्टिले हेर्दा उपन्यासकार गिरिले बडो सचेत भएर सिक्वेल लेखनलाई सफल बनाएकी छन्। पहिलोमा प्रमुख सहभागीका रूपमा उपस्थिति गराइएको सहभागीलाई दोस्रोमा संकेत मात्र गरिएको छ भने दोस्रोमा प्रमुख सहभागीका रूपमा रहेकी प्रमुख नारी सहभागीलाई पहिलोमा सामान्य संकेत मात्र गरिएको छ। क्रमबद्ध रूपमा घटना र पात्रलाई अगि बढाएको भए पनि एउटा उपन्यास पढ्दा पाठकलाई अर्को उपन्यासको घटना र पात्र सम्झना नै नहुने गरी सशक्त रूपमा प्रस्तुत गर्नसक्नु वानीरा गिरिको उपन्यास लेखनको कौशल हो। व्यतिरेकी भाव अभिव्यञ्जित शीर्षकलाई समेटेर एउटै कथावस्तुलाई शृंखलाबद्ध ढंगले प्रस्तुत गर्दै स्वतन्त्र रूप र ढाँचामा उपन्यासको सिर्जनामा सिद्धहस्त गिरि सिक्वेल लेखनलाई समेत स्वतन्त्र र पृथक् कृतिको संरचनामा प्रस्तुत गर्न सफल उनका यी दुवै उपन्यास सिक्वेल लेखनको सफल प्रयोगका साथ र नवीन शिल्प दुवै दृष्टिले उल्लेखनीय, विशिष्ट र उपलब्धिमूलक देखिन्छन्।"
सरकार आमनिर्वाचन निर्धारित समयमै गर्न प्रतिबद्ध छ : प्रधानमन्त्री ओली (पूर्णपाठ),"काठमाडौं : प्रधानमन्त्री केपी शर्मा ओलीले आगामी आमनिर्वाचनलाई निर्धारित समयमा नै स्वच्छ, निश्पक्ष र स्वतन्त्र रुपमा सम्पन्न गर्न प्रतिबद्ध रहेको बताएका छन्। गणतन्त्र दिवसको अवसरमा शनिबार जंगी अड्डामा आयोजित समारोहलाई सम्बोधन गर्दै प्रधानमन्त्री ओलीले चुनाव हुँदैन र गराईँदैन भन्ने भ्रमपूर्ण प्रचार तथा चुनाव स्वतन्त्र र निश्पक्ष हुँदैन भन्ने कुप्रचार दुवै अत्यन्त निराधार भएको दाबी गरेका छन्। आवधिक निर्वाचन लोकतन्त्रको आधारभूत पक्ष हो। निर्वाचनले जनादेशलाई पुनर्ताजगी गर्न र निर्वाचनपछि बन्ने सरकारलाई सुदृढ बनाउन जनअपेक्षाअनुसार काम गर्न उत्प्रेरित गर्दछ। यसै अभिप्रायका साथ आगामी कात्तिक २६ र मंसीर ३ गते दुई चरणमा आम निर्वाचन सम्पन्न गर्ने घोषणा भएको छ। उनले भने, यतिबेला चुनाव हुँदैन र गराईँदैन भन्ने भ्रमपूर्ण प्रचार तथा चुनाव स्वतन्त्र र निश्पक्ष हुँदैन भन्ने कुप्रचार दुवै अत्यन्त निराधार छन्। यस्ता दुश्प्रचारको भ्रममा नपर्न म सबैमा आह्वान गर्दछु। उनले जनताबाहेक कुनै पनि तागतले कसैलाई सत्ताको केन्द्रमा पुर्याउने र कसैलाई सत्ताबाट खसाल्ने परिभाषा र अभ्यासलाई लोकतान्त्रिक गणतन्त्रले आत्मसात गर्न नसक्ने टिप्पणी गरे। हाम्रो गणतन्त्रले प्रणालीका छिद्रहरु खोजेर कसैलाई सत्तामा चढाउने र कसैलाई झार्ने खेलमा समय व्यतीत गर्ने होइन, गरिबी र पछौटेपन विरूद्धको लडाईँ जित्नुपर्ने छ। उनले भने,जनता मजबुत हुँदा स्वतः लोकतन्त्र मजबुत हुने प्रत्याभूतिको बाटोमा हामी छौँ। राजनीतिक झगडालडाईंका मुख्य विषयमा जनतालाई न्यायाधीश बनाएर जनताको अभिमतलाई सर्वोपरी मान्दै अग्रसर रहन म सबैलाई आग्रह गर्न चाहन्छु। उनले सरकारका हरेक पाइलामा हामीले व्यवधान, घेराबन्दी र विरोध मात्रै सामना गरिरहनु परेको बताए। ओलीले जनताका लागि होइन, सत्ता आकाङ्क्षी समूहका लागि मात्रै मुलुकको लोकतान्त्रिक प्रणालीलाई दुरुपयोग गर्ने यस प्रवृत्तिको छिनोफानो गर्ने अब जनताले भएको प्रतिक्रिया दिए। निर्वाचनभन्दा अगाडि नै सबै जनतालाई खोप उपलब्ध प्रधानमन्त्री ओलीले महामारीबाट जनताको जीवन रक्षा गर्न कुनै पनि सम्भव प्रयासहरु अघि बढाएको बताए। यो महामारी अकस्मात आएकाले संसारका कुनै पनि देशमा यसको पूर्वतयारी थिएन। मौजुदा स्वास्थ्य संरचनाको क्षमताले सम्पूर्ण समस्यालाई सम्बोधन गर्न सबैलाई हम्मेहम्मे नै पयो । हामीले करिब शून्य अवस्थाको स्वास्थ्य संरचना र पूर्वाधारलाई यसैबीचमा व्यवस्थित गरी आइपरेको संकटसँग जुध्नु पयो। उनले भने,अहिले त दोस्रोतेस्रो लहरका रूपमा मानव स्वास्थ्यलाई चुनौति दिई भाइरसका नयाँ स्वरूपसमेत देखा परिरहेका छन् । हामीले अधिकांश संक्रमित बिरामीको उपचार निःशुल्क गर्ने गरिरहेका छौँ । निःशुल्क खोप अभियानलाई पनि निरन्तरता दिइरहेका छौँ। जबकि कतिपय सम्पन्न र विकसित देशहरुले पनि यस किसिमले उपचार निःशुल्क गर्ने सेवा उपलब्ध गराएका छैनन् । ओलीले आगामी निर्वाचनभन्दा अगाडि नै सबै जनतालाई खोप उपलब्ध गराउन प्रयास अघि बढाएको जानकारी दिए। उनले आफ्नो क्षमतालाई भरपुर प्रयोग गर्दै कोभिड विरूद्धको लडाईँमा सरकार केन्द्रित भइरहेको र चुनौतीलाई सामना गर्न सक्षम रहेको बताए। ओलीले सबैलाई कोरोना संक्रमणबाट सुरक्षित रहन आग्रह गरे। उनले कोरोनाका कारण मृत्युवरण गर्नुहुने दिदीबहिनी तथा दाजुभाइहरूप्रति भावपूर्ण श्रद्धाञ्जलि अर्पण गर्दै संक्रमितहरुको शीघ्र स्वास्थ्यलाभको कामना गरे। उनले महामारीबाट उत्पन्न चुनौतीलाई परास्त गरिछाड्ने संकल्प व्यक्त गरे। यस्तो छ प्रधानमन्त्री केपी शर्मा ओलीको सम्बोधनको पूर्णपाठ : सम्माननीय राष्ट्रपतिज्यू, सम्माननीय उपराष्ट्रपतिज्यू, सम्माननीय प्रधानन्यायाधीशज्यू, सम्माननीय सभामुखज्यू, सम्माननीय राष्ट्रियसभाका अध्यक्षज्यू, माननीय मन्त्रीगण, राष्ट्रिय सभाका माननीय सदस्यज्यूहरू, संवैधानिक आयोगका प्रमुखज्यूहरू, विदेशी कुटनीतिक नियोगका प्रमुखज्यूहरू, राष्ट्रसेवक कर्मचारीहरू, विशिष्ट अतिथिहरू, र, सम्पूर्ण आदरणीय दिदीबहिनी तथा दाजुभाइहरू। आज हामी गणतन्त्र दिवस मनाउँदै छौँ। गणतन्त्र दिवस नेपाली जनताको सफलताको दिन हो। यो हाम्रो उल्लासको चाड हो तर, आज हामी त्यसरी उल्लासपूर्वक यस चाडलाई मनाउन सकिरहेका छैनौं। कोभिड१९ को महामारीका कारण सार्वजनिक व्यवहारका केही क्षेत्रमा निषेधाज्ञा जारी गर्न बाध्य छौँ। विवाह, ब्रतवन्ध, चाडपर्व र जात्राहरु समेत मनाउन सकिरहेका छैनौँ। यस्ता कुनै पनि पर्व यस महामारीका कारण हाम्रो घरदैलोमा खुसी लिएर आउन सकिरहेका छैनन्। यतिबेला कोरोनाको कहर विश्वव्यापी रुपमा साझा समस्या बनेको छ। त्रासदीको यस्तो अवस्थामा हामी गणतन्त्र दिवस यस रुपमा मनाउन बाध्य भएका छौँ। गणतन्त्र दिवसका अवसरमा सर्वप्रथम यहाँहरू सबैमा हार्दिक शुभकामना व्यक्त गर्दछु। यस दिन जन्मसिद्ध श्रेष्ठताको सामन्तवादी प्रणालीमा आधारित र जबरजस्ती थोपरिएको राजतन्त्रको अन्त्य गरेर गणतन्त्र स्थापनाको लागि आफनो जीवन उत्सर्ग गरेर हामीलाई गणतन्त्रको उज्यालो प्रदान गर्नुहुने प्रातःस्मरणीय शहीदहरूप्रति भावपूर्ण श्रद्धाञ्जलि अर्पण गर्दछु। गणतन्त्रको सपना देख्नुहुने र हामीलाई आन्दोलनमा मार्गदर्शन गर्नुहुने हाम्रा अग्रजहरूप्रति म हार्दिक सम्मान व्यक्त गर्दछु। गणतन्त्र प्राप्तिको यस लामो आन्दोलनमा सहभागी सबै न्यायप्रेमी जनसमुदायलाई हार्दिक अभिनन्दन गर्दछु। दाजुभाइ तथा दिदीबहिनीहरू, आज सिङ्गो मानव समुदाय कोरोना महामारी विरूद्ध कठीन सङ्घर्षमा जुटेको छ। हाम्रो पुस्ताले भोग्नु परेको सर्वाधिक ठूलो चुनौतीका रूपमा देखिएको यस महामारीबाट जनताको जीवन रक्षा गर्न हामीले कुनै पनि सम्भव प्रयासहरु अघि बढाएका छौँ। यसले हाम्रा कार्यपद्दतिहरू, प्राथमिकताहरू, स्वभाव र जीवनशैलीलाई चुनौति दिएको छ। यो महामारी अकस्मात आएकाले संसारका कुनै पनि देशमा यसको पूर्वतयारी थिएन।मौजुदा स्वास्थ्य संरचनाको क्षमताले सम्पूर्ण समस्यालाई सम्बोधन गर्न सबैलाई हम्मेहम्मे नै पयो। हामीले करिब शून्य अवस्थाको स्वास्थ्य संरचना र पूर्वाधारलाई यसैबीचमा व्यवस्थित गरी आइपरेको संकटसँग जुध्नु पयो। अहिले त दोस्रोतेस्रो लहरका रूपमा मानव स्वास्थ्यलाई चुनौति दिई भाइरसका नयाँ स्वरूपसमेत देखा परिरहेका छन्। हामीले अधिकांश संक्रमित बिरामीको उपचार निःशुल्क गर्ने गरिरहेका छौँ। निःशुल्क खोप अभियानलाई पनि निरन्तरता दिइरहेका छौँ। जबकि कतिपय सम्पन्न र विकसित देशहरुले पनि यस किसिमले उपचार निःशुल्क गर्ने सेवा उपलब्ध गराएका छैनन्। हामीले त आगामी निर्वाचनभन्दा अगाडि नै सबै जनतालाई खोप उपलब्ध गराउन प्रयास अघि बढाएका छौँ। यस कार्यमा सरकार प्रयासरत छ र, आफ्नो क्षमतालाई भरपुर प्रयोग गर्दै कोभिड विरूद्धको लडाईँमा आफूलाई केन्द्रित गरिरहेको छ। यस चुनौतीलाई सामना गर्न हामी सक्षम हुने छौँ भन्ने विश्वास दिलाउन चाहन्छु। दिदीबहिनी तथा दाजुभाइहरु, गणतन्त्र दिवस जनताले ऐतिहासिक सफलता प्राप्त गरेको र जनता विजयी भएको महान उत्सव हो। जनता वास्तविक अर्थमा सार्वभौम बनेको यो दिन नेपालको राजनीतिक इतिहासको महत्वपूर्ण र अविस्मरणीय दिन हो। जनताले सात दशक लामो बलिदानीपूर्ण सङ्घर्षबाट ल्याएको प्रणालीको संरक्षण र विकास गर्नु हाम्रो कर्तव्य हो र, हामी यस कर्तव्य पालनामा इमान्दारी रनिष्ठासाथ क्रियाशीलरहेका छौँ। मानव सभ्यताको विकास क्रममा राज्यहरूको उत्पत्ति गणराज्यहरूबाट भएको थियो। लोकतान्त्रिक विधिबाट निर्वाचित हुने प्रतिनिधिहरूबाट गणराज्यहरूको व्यवस्थापन हुने र हरेक महत्वपूर्ण निर्णयहरू जनताको अभिमतबाट नै हुने परम्परागत व्यवस्थाबाट नेपाली सभ्यताको पनि आरम्भ भएको थियो। तर, सामन्तवादको थालनीसँगै जन्मसिद्ध श्रेष्ठताको आधारमा शासकहरू स्थापित हुने, वंश परम्पराले निरन्तरता र नेतृत्व पाउने तथा हुकुमबाट राज्य सञ्चालन गर्ने व्यवस्था शुरु हुनपुग्यो। छलछाम, कपट र हिंसाबाट राजतन्त्र सुरु भयो र जनतामाथि गरेको दमनबाट वंशाणुगत नेतृत्व कायम भयो। लामो समयसम्म चलेको त्यस सामन्ती प्रणालीको अन्त्य गर्दै हामीले संघीय लोकतान्त्रिक गणतन्त्रलाई आफ्नो शासन प्रणालीको रूपमा अगाडि बढाएका छौं। नेपालमा गणतन्त्र स्थापना भएको आज १३ वर्ष पूरा भएको छ। विधियुक्त राज्य प्रणालीले कानूनको शासन र लोकतन्त्रको प्रतिनिधित्व गर्दछ। सारपूर्ण र वास्तविक गणतन्त्रसहितको लोकतन्त्र नै पूर्ण लोकतन्त्र हो। हाम्रा सम्पूर्ण साधनस्रोत तथा प्रयासहरू ती आकाङ्क्षालाई मूर्त रूप दिन नै केन्द्रित छन्। हामीसँग जनताका प्रतिनिधिले बनाएको संविधान छ। संविधानमा जनताको अधिकार एवं सर्वोत्तम हित र आकाङ्क्षाहरू प्रतिविम्बित छन्। तिनको व्यवहारिक कार्यान्वयन मार्फत जनताको हातमा प्रतिफल पुर्याउन हामी दत्तचित्त छौँ। लोकतान्त्रिक गणतन्त्रको अभ्याससँगै हामीले हासिल गरेका उपलब्धिहरू गौरवपूर्ण र दूरगामी महत्वका रहेका छन्। गणतन्त्र लोकतान्त्रिक आन्दोलनको सर्वोच्च उपलब्धि हो। जनतामार्फत निर्धारित गरिएको जनताको तन्त्र हो। जनतालाई केन्द्रविन्दुमा राखेर, जनताको इच्छामा र जनताका लागि सञ्चालित हुने शासन व्यवस्था हो। मानिस जन्मदैँ धर्तीमा रहेका स्रोतसाधन निर्वाध उपभोग गर्न पाउने अधिकारसहित जन्मन्छ। जनताको श्रेष्ठता र सर्वोच्चता हुने, स्वच्छ प्रतिस्पर्धा रहने गणतन्त्रात्मक शासन प्रणाली सामाजिक रूपान्तरणको माध्यम हो। संविधान र कानूनमा उल्लेखित अधिकारको प्रयोग सहज रूपमा गर्नेगरी जनता सचेत र सक्षम नहुँदासम्म गणतन्त्र दीगो हुन सक्दैन। जनताको अज्ञानताबाट लाभ लिँदै जनताको सार्वभौमसत्तालाई विभिन्न स्वार्थ समूहहरुले आफ्नो नियन्त्रणमा राख्ने प्रवृत्तिलाई निस्तेज पारी गणतन्त्रलाई दीगो बनाउनु पर्दछ। त्यसैले समुचितरूपमा लोकतान्त्रिक गणतन्त्रलाई समृद्ध बनाउन जनताले समानतायुक्त, न्यायपूर्ण, शान्ति सुरक्षायुक्त वातावरणसहित सुशासन र सेवामा पहुँचको अनुभूति गर्नेगरी हामीले हाम्रा तमाम प्रयासहरु अगाडि बढाएका छौं। गणतन्त्रको यस युगान्तकारी राजनीतिक परिवर्तनलाई सामाजिक जीवनका बहुआयामिक क्षेत्रमा विकास गर्ने समुन्नत प्रणालीतर्फ हामी अग्रसर छौँ। मुलुकमा संरचनागत पूर्वाधारको तीव्र र दीगो विकासमा हाम्रो सक्रियता त्यसैका लागि हो। हामी मुलुकको विकासका लागि सामाजिक र भौतिक पूर्वाधार बनाउँछौँ, तिनै पूर्वाधारहरुले जनताको सुख र समृद्धिका आधार निर्माण गर्दछन्। यसैलाई हामीले समृद्ध नेपाल, सुखी नेपालीको राष्ट्रिय आकाङ्क्षाका रुपमा अघि सारेका छौँ। हामीले लोकतान्त्रिक गणतन्त्रलाई सबल तुल्याउन समावेशीकरणसहितको सामाजिक न्याय, सुशासन र समृद्धिका तीनवटै आयामलाई समुचित सन्तुलनका साथ अगाडि बढाएका छौँ। गणतन्त्रलाई जनताको जीवनसँग तादात्म्य कायम गरेर अघि बढ्न हाम्रा सम्पूर्ण प्रयासहरू केन्द्रित छन्। जनताको जीवनमा परिवर्तन ल्याउन नै विकासका चौतर्फी अभियान अघि बढाइएको छ। गणतन्त्र शासन प्रणाली मात्र नभएर सभ्यता, संस्कृति र सामाजिक जीवन पद्दति समेत हो। लोकतन्त्रबिनाको गणतन्त्र सार्थक गणतन्त्र हुन सक्दैन, गणतन्त्रबिनाको लोकतन्त्रमा सार्वभौमसत्ता वास्तविक रुपमा जनतामा हुँदैन। हामी लोकतन्त्रसहितको गणतन्त्र र गणतन्त्रसहितको लोकतन्त्र अर्थात् लोकतान्त्रिक गणतन्त्रको अभ्यासमा छौँ। हाम्रो समाज र संविधानले लोकतान्त्रिक गणतन्त्रलाई अंगीकार गरेको छ। सामाजिक न्याय र समानतामा आधारित समृद्धिसहितको प्रणाली हो, जहाँ सीमान्तकृत, अल्पसंख्यक, गरिबी र बेथितिमा बाँचेका वर्गहरू, महिला, बालबालिका, पछाडि परेका र पारिएका समुदायहरुको बीचमा विभेद र बहिस्करण होइन, राज्यको संरक्षणले स्थान पाउँछ। राज्यले कमजोर र विपन्न वर्गलाई संरक्षणको नीति लिएको छ। गणतन्त्रमा जाति, वर्ग, लिङ्ग, धर्म वा अरू कुनै पनि आधारमा कसैमाथि पनि असमानता, भेदभाव र छुवाछुतको व्यवहार स्वीकार्य हुन सक्दैन।गणतन्त्र उन्नत लोकतान्त्रिक संस्कार भएको शासन प्रणाली भएकाले विचारहरूको स्वस्थ बहस, मर्यादित छलफल र असहमतिहरूका बीच निर्वाध अभिव्यक्तिको प्रत्याभूति हुन्छ। यसका लागि आचरण, व्यवहार र विचारका हिसाबले समेत उन्नत, परिष्कृत, पारदर्शी, सहभागितामूलक र स्वार्थरहीत व्यवहार हुनु अनिवार्य छ।वास्तवमा अधिकार र कर्तव्यको न्यायोचित सन्तुलनले कानूनको शासन र समावेशी लोकतन्त्रलाई सार्थक र सफल तुल्याउँछ। यस अवधिमा हाम्रा हरेक प्रयास लोकतान्त्रिक गणतन्त्रलाई जीवनपद्दतिका रुपमा स्थापित गराई शान्ति प्रक्रियालाई निष्कर्षमा पुयाउन, नयाँ संविधान कार्यान्वयन गर्न, संक्रमणकालको अन्त्य गरी गणतन्त्रलाई संस्थागत गर्न र विकासको यात्रालाई अघि बढाउन केन्द्रित रहेका छन्। यस अवधिमा चेतनाको संस्थागत विकाससँगै विकास र समृद्धिका सपनाहरूले पनि साकार रूप लिन थालेका छन्। जनताले आफूलाई शासन गर्ने, आफ्ना प्रतिनिधि आफै चयन गर्ने र आफ्नै सहभागितामास्वतन्त्र ढङ्गले विकास गर्ने पद्दति बसालिएको छ। राष्ट्रको सार्वभौम अभ्यासले नवस्थापित गणतान्त्रिक प्रणालीलाई मजबुत पार्दै राष्ट्रले अन्तर्राष्ट्रिय रुपमा समेत भिन्न पहिचान बनाएको छ। लामो राजनीतिक अस्थिरता र संक्रमणलाई चिर्दै मुलुकको आर्थिक, सामाजिक क्षेत्रमा उल्लेखनीय प्रगति हासिल भएको छ। आर्थिक वृद्धिदरमा निरन्तर प्रगतिका साथै निरपेक्ष गरिबीमा कमी हुनु, सुशासन र शान्ति स्थापनामा सुधार भई अपराधमा कमी तथा जनतामा सुरक्षाको प्रत्याभूति हुनु, भूकम्प पछिको पुनर्निर्माणका कार्यले सार्थकता पाउनु, सेवाप्रवाहमा व्यापक सुधारसहित जनताको सन्तुष्टि बढ्दै गई विकास, समृद्धि तथा सुशासनका सबै आयामहरू तथा विश्वप्यापी परिसूचकहरूमा उल्लेख्य सुधार आउनुले मुलुक सही दिशातिर अगाडि बढेको नै स्पष्ट हुन्छ। खासगरी कोरोना महामारी शुरू हुनुअघिसम्म विकास र समृद्धिका हाम्रा सबै सूचकहरू अत्यन्त उत्साहबर्द्धक रहेका थिए। मुलुकको यस शासन प्रणालीलाई संस्थागत र सुदृढ गर्न राष्ट्र र राष्ट्रियताको भावना एकाकार हुनुपर्छ।ओझेलमा परेका विकास र समृद्धिका आकाङ्क्षाहरूलाई एकीकृतरूपमा सम्बोधन गर्नुपर्ने हुन्छ। सरकारले विभिन्न समयमा देखा परेका अनेक व्यवधानहरुलाई झेल्दै जनआकाङ्क्षालाई नै प्राथमिकतासाथ सम्बोधन गरेको छ र गरिरहने छ। लोकतन्त्र जनताको जीवनमा बाँच्नुपर्ने प्रणाली हो। जनताको जीवनबाट यसलाई अलग गरेर केही व्यक्ति विशेषको स्वार्थसिद्धिका लागि उनीहरुलाई उपभोक्ता बनाई शासन अवधिको बाँडफाँड तथा उपभोगका रुपमा अर्थ्याउने विसङ्गत परिभाषा यसका लागि हानीकारक छ। यो जनताको सार्वभौम अधिकार हो, जसलाई जनताले निर्वाचन मार्फत अभ्यास गर्दछन्। जनता बाहेक कुनै पनि तागतले कसैलाई सत्ताको केन्द्रमा पुर्याउने र कसैलाई सत्ताबाट खसाल्ने परिभाषा र अभ्यासलाई लोकतान्त्रिक गणतन्त्रले आत्मसात गर्न सक्दैन। हाम्रो गणतन्त्रले प्रणालीका छिद्रहरु खोजेर कसैलाई सत्तामा चढाउने र कसैलाई झार्ने खेलमा समय व्यतीत गर्ने होइन, गरिबी र पछौटेपन विरूद्धको लडाईँ जित्नुपर्ने छ। जनता मजबुत हुँदा स्वतः लोकतन्त्र मजबुत हुने प्रत्याभूतिको बाटोमा हामी छौँ। राजनीतिक झगडालडाईंका मुख्य विषयमा जनतालाई न्यायाधीश बनाएर जनताको अभिमतलाई सर्वोपरी मान्दै अग्रसर रहन म सबैलाई आग्रह गर्न चाहन्छु। आवधिक निर्वाचन लोकतन्त्रको आधारभूत पक्ष हो।निर्वाचनले जनादेशलाई पुनर्ताजगी गर्न र निर्वाचनपछि बन्ने सरकारलाई सुदृढ बनाउन जनअपेक्षाअनुसार काम गर्न उत्प्रेरित गर्दछ।यसै अभिप्रायका साथ आगामी कात्तिक २६ र मंसीर ३ गते दुई चरणमा आम निर्वाचन सम्पन्न गर्ने घोषणा भएको छ। यतिबेला चुनाव हुँदैन र गराईँदैन भन्ने भ्रमपूर्ण प्रचार तथा चुनाव स्वतन्त्र र निश्पक्ष हुँदैन भन्ने कुप्रचार दुवै अत्यन्त निराधार छन्। यस्ता दुश्प्रचारको भ्रममा नपर्न म सबैमा आह्वान गर्दछु। गणतन्त्र दिवसको यस अवसरमा सरकार निर्वाचनमा जानुपर्ने अवस्थाको सिर्जना आज कसरी भयो भनी स्पष्ट गर्नु सान्दर्भिक ठान्दछु। मुलुक निर्माणको एउटा दृष्टिकोण, एउटा सोच र एउटा अभियानअनुरुप जारी घोषणापत्रअनुसारको जनअनुमोदनबाट आएको सरकारले चालेका जनमुखी कदमहरू यहाँहरुसमक्ष अवगत नै छन्। तर सरकारका हरेक पाइलामा हामीले व्यवधान, घेराबन्दी र विरोध मात्रै सामना गरिरहनु परेको छ।जनताका लागि होइन, सत्ता आकाङ्क्षी समूहका लागि मात्रै मुलुकको लोकतान्त्रिक प्रणालीलाई दुरुपयोग गर्ने यस प्रवृत्तिको छिनोफानो गर्ने अब जनताले नै हो। मुलुकको अमूल्य समयलाई यस्तो अकर्मण्यता र अनुशासनहीनतामा खेर जानबाट रोक्न जनतासँग ताजाजनादेश माग्नु एकमात्र विकल्प हुन पुग्यो।सबै दलहरूले आफूलाई जनपरीक्षण गर्ने अवसर पनि यस क्रममा नै प्राप्त गर्ने छन्। तसर्थ सरकार आगामी आमनिर्वाचनलाई निर्धारित समयमा नै स्वच्छ, निश्पक्ष र स्वतन्त्र रुपमा सम्पन्न गर्न प्रतिबद्ध छ। गणतन्त्र दिवसको यस सन्दर्भमा म यहाँहरू सबैमा कोरोना संक्रमणबाट सुरक्षित रहन आग्रह गर्दछु।यसबीचमा कोरोनाका कारण मृत्युवरण गर्नुहुने दिदीबहिनी तथा दाजुभाइहरूप्रति भावपूर्ण श्रद्धाञ्जलि अर्पण गर्दछु। संक्रमितहरुको शीघ्र स्वास्थ्यलाभको कामना गर्दछु।यस चुनौतीलाई हामीले परास्त गरिछाड्ने संकल्प व्यक्त गर्दछु। धन्यवाद। नेपाली सेना, जङ्गीअड्डा, भद्रकाली, काठमाडौं। स्वास्थ्यकर्मीमाथि भएको आक्रमण ड्युटीमा रहेका सुरक्षाकर्मीमाथि सरह दण्डनीय : प्रधानमन्त्री ओली ताजा जनादेशमा जानु प्रतिगमन होइन :प्रधानमन्त्री (पूर्णपाठ भिडियो) प्रधानमन्त्री ओलीको सम्बोधनका ७२ बुँदा राष्ट्रपति भण्डारीबाट एकसाथ ४३० कैदी बन्दीलाई माफी गणतन्त्रको जनविश्वास गुम्ने त होइन ?"
नेपाली साहित्यमा उपेक्षित नारीपात्र यशोधरा,"नेपाली साहित्य दिनानुदिन सम्पन्न र समृद्धशाली हुँदै गएको तथ्य सर्वविदित छ। यसको विकासक्रम तीव्र ढंगबाट भइराखेको छ। नेपाली साहित्यका हरेक विधामा अत्यन्त प्रभावशाली र प्रेरणादायक रचनाहरू दिनप्रतिदिन प्रकाशित भइराखेका छन्। कुनै यस्तो छैन जुन दिन नेपाली साहित्यको कुनै न कुनै विधामा रचित रचनाको विमोचन समारोह भएको नहोस्। आधुनिक कालमा उपेक्षित नारी पात्र थिइन् योगमाया तर प्रसिद्ध लेखिका नीलम कार्की निहारिकाले उनको योगदानलाई दर्शाउँदै योगमाया उपन्यास लेखेर चर्चामा ल्याइन्। तर रामायणको पौराणिक पात्र उर्मिला तथा ऐतिहासिक पात्र यशोधराका बारेमा नेपाली साहित्यमा कुनै कालजयी कृतिको रचना प्रकाशित हुन सकेको छैन। जहाँसम्म नेपाली साहित्यको संक्षिप्त सर्वेक्षण गर्दा थाहा पाएको छु प्रसिद्ध गीतकार एवं प्रख्यात कवि कालीप्रसाद रिजालले यशोधराको कारुणिक जीवनको काव्यात्मक एवं लयात्मक वर्णन गरेर यशोधरा नामक गीति काव्य नाटक रचना गरेका छन् जुन प्रशंसित भइसकेको छ। बुद्धत्व प्राप्त गरेपछि यशोधरालाई भेट्न पुग्नुको दृश्य झनै कारुणिक हुन गयो। महिला सशक्तीकरणको यो एउटा सबल र सशक्त पक्ष हो। यशोधराको प्रेम बुद्धप्रति नि:स्वार्थ थियो। यस प्रसंगमा कुरा के कोट्याउन खोजिएको छ भने रामायणका निस्मृत पात्र उर्मिलाको भानुभक्तीय रामायणबाहेक कहीँ चर्चा भएको पाइँदैन। साहित्यको कुनै पनि विधामा उनको चारु चरित्रको चर्चा नहुनु चिन्ताको विषय हुन गएको छ। त्यस्तै सिद्धार्थ गौतमकी पत्नी यशोधरालाई चित्रित गर्दै कुनै अन्य साहित्यिक कृति प्रकाशित भएको छैन। संसारलाई थाहा छ कि गौतम बुद्धको जन्म नेपालको लोभलाग्दो ठाउँ लुम्बिनीमा भएको थियो, लुम्बिनी संसार प्रसिद्ध ठाउँ भइसकेको छ। यो विश्वसम्पदा सूचीमा पनि सूचीकृत भइसकेको छ। छिमेकी मुलुक भारतको हिन्दी साहित्यमा त्यहाँका राष्ट्रकवि मैथिली गुप्ताले उर्मिलाको चरित्रलाई उदाहरणीय र उज्यालो पार्नका लागि सककेत महाकाव्य रचेर एउटा कालजयी कृतिको रचना गरिसकेका छन् भने सिद्धार्थ गौतम पत्नी यशोधराको चरित्रलाई महान् एवं अमर बनाउन यशोधरा खण्डकाव्यको रचना गरेको धेरै वर्ष बितिसकेको छ। ऐतिहासिक नारी पात्र नेपाली साहित्यमा उपेक्षित हुनु कदापी सराहनीय साहित्यिक काम होइन। सिद्धार्थ गौतमले यशोधरालाई परित्याग गरेर निर्वाण प्राप्तिका लागि महामिनिष्क्रमण गर्नु नारी मर्यादाविपरीत काम हुन गयो कि भने कतिपय संवेदनशील मनलाई दु:खानुभूति हुनु सर्वथा स्वाभाविक हो। हुन त उनले उनलाई सधैंका लागि परित्याग गरेर गन्तव्यमा गएका थिएनन्। त्यो कालखण्ड बाह्र वर्षको थियो। अचेलको संस्कृतिमा दिनहुँ पत्नी परित्यागको चियोचर्चा सुनिन्छ तर यशोधराजस्ती महान् नारीपात्र उपेक्षित हुने संसार सुहाउँदो सराहनीय काम भएन भन्ने कुरा कहीँ न कहीँ अवश्यमेव मानवीय संवेदनशीलताको सीमा उल्लंघन भएको जस्तो लाग्दछ। यशोधरासँग सिद्धार्थ गौतमले विधिविधान अनुसार नै विवाह गरेका थिए। यशोधराले राजा सुपबुद्ध र रानी पमिताको कोखबाट जन्म लिएकी थिइन्। सोह्र वर्षको उमेरमा उनको बिहे भएको थियो। यता सिद्धार्थ गौतम राजा शुद्धोधन र मायादेवीको सुपुत्रको रूपमा जन्म लिएका थिए। दुईवटै राजपरिवारमा वैवाहिक सम्बन्ध स्थापित भएको थियो। दुवै राज्यहरूमा खुसियाली छाएको थियो। उनको दाम्पत्य जीवनका प्रारम्भिक केही दिनहरू सुखद् नै थिए। राजदरबारमा राजर्सी सुखसयलको भरपूर उपयोग र उपभोग गर्दै पतिपत्नीले पुत्र राहुल जन्माए। यति हुँदाहुँदै पनि अकस्मात उनको वैवाहिक जीवनमा बज्रपात भयो। सिद्धार्थ गौतमले परिनिर्वाण प्राप्तिका लागि यशोधरालाई परित्याग गर्न पुगे। यशोधरा महान् नारी पात्र भएकाले उनले कुनै गुनासो र गन्थन गरिनन्। एक शब्द अपशब्द र अभद्रको उच्चारण पनि गरिनन्। कुनै उपालम्भ पनि दिइनन्। यो महान् नारी पात्रको एउटा उच्च त्यागको व्यथा कथा कुनै काव्य कृति अथवा आख्यानात्मक आलेख पनि लेखिएन। यशोधरा एकदमै निर्दोष थिइन्। चन्द्रमामा पनि दोष देखिन्छ तर उनको चारित्रिक विशेषतामा कुनै दागको देखिँदैन। उनले ठूलो उत्सर्ग गरिन्। उल्लेखनीय र उदाहरणीय काम गरिन्। उनले आफ्नो व्यथाको बिलौना पनि कसैसँग गरिनन्। नारी शक्तिको जीवन्त उदाहरणको रूपमा आफूलाई संयमित बनाएर राजमहलस्थित राजर्सी बगैंचाको एउटा कुनामा झुपडी बनाएर बाह्र वर्ष बिताइन्। उनले पनि सबै राजर्सी ठाँटबाँठ छाडिन्। उनी बुद्ध जस्तै एक छाक खान थालिन् र भुइँमा सुत्न थालिन्। यो सबै गर्नुको पछाडि उनको एकमात्र उद्देश्य के थियो भने उनी पनि बुद्धजस्तै सरल र सहज तथा सादा जीवन व्यतित गर्नु। बुद्धको निर्वाणको ज्ञानस्तरमा उनले पुग्नका लागि यो सबै गरिन्। उनले बुद्धलाई चोट अथवा बाधा व्यवधान पुयाउने कोशिश सपनामा पनि गरिनन्। सन्तोषमय जीवन व्यतित गरिन्। यशोधराले आफ्नो घरमै आफ्नो दाम्पत्य जीवनको सबै कर्तव्य र उत्तरदायित्व निर्वाह गर्दै मोक्ष प्राप्तिको बाटोमा समर्पित भएर लागिन्। यो सब गर्नुको पछाडि उनको एक मात्र अभिष्ट के देखिन्छ भने कर्म, मन र तनले उनी बुद्धप्रति समर्पित भएर नै यो सबै कर्तव्यको पालना गरिन्। यशोधराको शाब्दिक अर्थ नै हुन्छ गौरवगरिमा। उनलाई सिद्धार्थ गौतमले छाडेर गएपछि कतिपय राजकुमारले पुनर्विवाहका लागि अनुरोध गरे तर यशोधराले विवाहका सबै प्रस्ताव अस्वीकार गरिन्। यशोधरा वास्तवमा एउटी वीरङ्गना थिइन्। उनलाई थाहा थियो कि यस्तो विपत्को क्षणमा उनको कर्तव्य र दायित्व के हो भनेर। महाकवि तुलसीदासको एउटा काव्य पंक्ति उदृत गर्न चाहन्छु : धीरज, धर्म, मित्र अरू नारी आपत्काल पख्र्यौ चारी। अर्थात् धैर्य, धर्म, मित्र र नारीको साँचो परीक्षा आपत्कालमा नै हुन्छ। यशोधराले राजीय भेषभूषाको परित्याग गरिन्। सबै गरगहना र श्रृंगारको साधनलाई लात मारेर पहेंलो वस्त्र धारण गरिन्। उनको अन्तर्मनको भाव कसैले बुझ्ने कोशिष पनि गरेनन् र उनले स्वयम् पनि कसैलाई अन्तर्मनको वेदना अभिव्यक्त गरिनन्। यशोधराको चरित्र सिद्धार्थ गौतमको अनुपस्थितिमा अथवा भनांै उनको वियोगमा झन् महान् बन्न पुग्यो। आगोमा खापेर सुनजस्तो चम्किलो बन्दछ, त्यस्तै उनको चरित्र चम्किलो बन्न पुग्यो। उनको जुन व्यक्तिसँग वैवाहिक सम्बन्ध स्थापित भयो, त्यसले ईश्वरत्वको प्राप्ति प्रदान गरी अमर बनायो। मानवबाट ईश्वर बनेको यस प्रक्रियामा सिद्धार्थकी पत्नी यशोधराको नै महŒवपूर्ण योगदान देखिन्छ जसको लेखाजोखा भने कसैले गरेन। यशोधरा सिद्धार्थकी पत्नी थिइन्, बुद्धको होइन। यशोधरालाई छाडेर सिद्धार्थ गएका थिए, बुद्धले होइन तर सिद्धार्थदेखि बुद्ध बन्ने बीचको यशोधराको जीवनकालमा कहीँ पनि काव्यात्मक अथवा गद्यात्मक गाथा लेखिएन र गाइएन पनि। यशोधरा अनाम व्यक्तित्वको रूपमा आफ्नो अभिशप्त जीवन बिताउन बाध्य थिइन्। उनलाई कुनै पश्चाताप भएन। चुपचाप आफ्नो विरहका दिनलाई बिताउँदै कहिले पनि गुनासो नगर्नु उनको चरित्रको सबैभन्दा ठूलो विषेशता हो। उनलाई एउटै कुरालो आजीवन घोचिरह्यो कि सिद्धार्थले उनलाई केही नभनीकन र केही सूचनात्मक संकेत पनि नदिइकन आफ्नो मोक्ष प्राप्तिका लागि चुपचाप राजदरबारबाट निस्के। त्यसले गर्दा उनको हृदय छियाछिया भयो। उनको अन्तरवेदनालाई कसैले आत्मसात् गरेर उनको पक्षमा केही भनेनन्। यशोधरालाई सबैभन्दा ठुलो चोट के पयो भने सिद्धार्थले उनलाई केही वास्ता नगरीकन उनलाई आजीवन उपेक्षित गरी मर्म वेदनाबाट मर्माहत हुँदा कसैले उनको यो मर्म बुझ्न सकेन। एकांकी जीवनमा उनले कयौं व्यथा भोगिन्। उनको अन्तरवेदनाको अभिव्यक्ति उनले कसैसित गरिनन्। यशोधराले यति मात्र भनिन् कि सिद्धार्थले उनलाई केही नभनी जानु नै सबैभन्दा ठुलो पीरमर्का बन्यो। यदि सिद्धार्थले भनेर गएको भए पनि बुद्धको परिनिर्वाणको महामार्गमा बाधा व्यवधान नल्याउने बाचा गर्थें भन्ने उनको आशय थियो। एकमात्र पुत्र राहुलको लालनपालनमा आफ्नो सम्पूर्ण जीवन बिताइन् तर यशोधराको जीवन, उनको महान् त्याग र समर्पणबारे यशोगानको गुणगाथा कहीँ सुनिएन। इतिहासको पृष्ठमा सीमित भएर यशोधराको सम्पूर्ण जीवन कहालीलाग्दो किसिमबाट बित्यो। त्यस्ती साधनसम्पन्न, ओजस्वी राजकुमारीको बचपना कस्तो रह्यो होला ? कसैलाई थाहा भएन। उनी गुमनामजस्तो भएर आफ्नो कारुणिक गीत गाउँदै जीवन बिताउन बाध्य भइन्। जब बुद्ध परिनिर्वाणपश्चात् यशोधरालाई भेट्न आउनुहुन्छ। जब बुद्धले शिष्य आनन्दसँग भन्नुहुन्छ कि म यशोधरालाई भेट्न जान्छु तब आनन्दले मनाही गर्दछन् तर बुद्धले यशोधरालाई भेटेर आफ्नो आभार प्रकट गर्दछन्। यशोधरालाई सहर्ष धन्यवाद दिन्छन् कि तिमीले गर्दा नै मैले मोक्ष प्राप्त गरें, निर्वाण प्राप्तिमा सफल भएँ। तिम्रो सहयोग नभएको भए म आफ्नो लक्ष्यमा सफल हुने थिइनँ। यशोधरा भेटको अन्त्यमा यस्तो भन्न पुग्छिन् कि के मोक्ष यस घरमा सम्भव थिएन कि घर छाडेर जानु भो ? बुद्ध अवाक भए। यसबाट यो पनि प्रमाणित हुन्छ कि कुनै पनि व्यक्तिले घरपरिवार छाडेर जंगलमा या निर्जन स्थानमा ध्यान एवं तप गरेमात्र सिद्धि प्राप्त हुन्छ र ? यशोधराको प्रतिप्रश्नको उत्तर बुद्धले दिएनन्। बुद्धत्व प्राप्त गरेपछि यशोधरालाई भेट्न पुग्नुको दृश्य झनै कारुणिक हुन गयो। महिला सशक्तीकरणको यो एउटा सबल र सशक्त पक्ष हो। यशोधराको प्रेम बुद्धप्रति नि:स्वार्थ थियो। उनले एउटा आदर्श आमाको भूमिका पनि निर्वाह गरिन्। उनले राहुललाई भौतिक सुखसुविधा दिएर सम्पन्न विलासी जीवन पनि बनाइनन्। अनि बुद्ध पनि यशोधराको महान् चरित्रप्रति नतमस्तक नै हुन पुगे। अन्त्यमा सबै कुरा बिर्सेर बुद्धको चरणमा परिन्। आफूलाई पनि बौद्धधर्ममा दिष्ठित गर्न अनुनय विनय गरिन्। यो पनि यशोधराको उज्ज्वल र उच्च पक्षको एउटा विशाल आयाम बन्न पुग्यो। बाह्र वर्षसम्मको सञ्चित आँसु खसाल्दै र अन्तरवेदना लुकाउँदै यशोधराले बुद्धलाई उक्त आग्रह गर्न पुगिन्। उद्भट र अभूतपूर्व दार्शनिक विद्वान् रजनीशले कतिपय व्याख्यामा पनि उनको चरित्रको महिमा र गौरव गरिमालाई उद्धाटित गरेका छन्। प्रसंगवश मैथिली शरण गुप्तद्वारा रचित यशोधरा खण्डकाव्यका केही पंक्ति उदृत गरेको छु : शखी, वे मुझसे कहकर जानते, कह, तो क्या, मुझको वे अपनी पथ वाधा ही पाते मुझको बहुन उन्होंने माना, फिर भी क्या पूरा पहचाना जाए सिद्धि पावें वे सुख से दुखी न हो इस जग के दुख से उपालंम दूं मैं किस मुख से आज अधिक वे माते सखिं, वे मुझ सेकहकर जाते।"
मोरङमा थप ११ जना कोरोना संक्रमितको मृत्यु,"विराटनगर : मोरङमा पछिल्लो साढे १२ घण्टामा कोरोना भाइरस संक्रमित थप ११ जनाको मृत्यु भएको छ।१० जनाको उपचारका क्रममा विभिन्न अस्पताल र एक जनाको होम आइसोलेसनमा मृत्यु भएको हो।उपचारका क्रममा विराटनगरको नोबेल शिक्षण अस्पतालमा चार, कोसी अस्पताल कोभिड उपचार युनिट, कोसी अस्पताल कोभिड१९ उपचार केन्द्र र मोरङको बूढीगंगा गाउँपालिकास्थित विराट शिक्षण अस्पतालमा दुईदुई जना संक्रमितको मृत्यु भएको छ। नोबेलमा सुनसरीको दुहवी नगरपालिका३ का २२ वर्षीय युवकको शनिबार बिहान ६:४५ बजेतिर मृत्यु भएको छ।नोबेल शिक्षण अस्पतालका प्रबन्धक नारायण दाहालकाअनुसार युवकलाई उपचारका लागि जेठ ७ गते अस्पताल भर्ना गरिएको थियो। सुनसरीको इटहरी उमपहानगरपालिका२० की ३९ वर्षीया महिलाको बिहान ६ बजेतिर नोबेलमै मृत्यु भएको छ।उनलाई उपचारका लागि जेठ ११ गते भर्ना गरिएको थियो। दाहालकाअनुसार सिरहाको धनगढी नगरपालिका१० का ७० वर्षीय वृद्ध पुरुषको बिहानका राति १ बजेतिर मृत्यु भएको छ।उनलाई वैशाख २५ गते उपचारका लागि भर्ना गरिएको प्रबन्धक दाहालले बताए। उनका अनुसार मोरङको सुनवर्षी नगरपालिका४ का ५८ वर्षीय पुरुषको बिहानका राति १२:३० बजेतिर मृत्यु भएको छ।कोरोना पुष्टि भएपछि उनलाई उपचारका लागि जेठ १२ गते अस्पताल भर्ना गरिएको जानकारी दाहालले दिए। कोसी अस्पताल कोभिड उपचार युनिटमा विराटनगर महानगरपालिका६ की ४० वर्षीया महिलाको मृत्यु भएको छ।उपचारका लागि शुक्रबार भर्ना गरिएकी महिलाको शनिबार बिहान ९:१५ बजेतिर मृत्यु भएको अस्पतालका मेडिकल सुपरिटेन्डेन्ट डा चुमनलाल दासले जानकारी दिए। उनका अनुसार सिरहाको कल्याणपुर७ का ५९ वर्षीय पुरुषको शुक्रबार राति ८:४० बजेतिर मृत्यु भएको छ।उनलाई उपचारका लागि जेठ १ गते अस्पताल भर्ना गरिएको थियो। कोसी अस्पताल कोभिड१९ उपचार केन्द्रमा विराटनगर१४ की ५० वर्षीया महिलाको बिहानका राति ३:४५ बजेतिर ज्यान गएको छ।केन्द्रका सूचना अधिकारी अनुपम राजवंशीका अनुसार संक्रमित महिलालाई उपचारका लागि जेठ ६ गते ल्याइएको थियो। सुनसरीको बर्जु गाउँपालिका२ का ६० वर्षीय पुरुषको पनि बिहान ४:१५ बजेतिर मृत्यु भएको राजवंशीले बताए।उनका अनुसार जेठ ५ गते उपचारका लागि भर्ना गरिएका पुरुषको ज्यान गएको हो। विराट शिक्षण अस्पतालमा मोरङको बूढीगंगा गाउँपालिका२ का ५५ वर्षीय पुरुषको बिहानका राति २:४५ बजेतिर मृत्यु भएको छ।विराटका कोभिड अस्पताल इन्चार्ज सुनील देवका अनुसार पुरुषलाई उपचारका लागि जेठ ८ गते भर्ना गरिएको थियो। उदयपुरको चौदण्डीगढी नगरपालिका६ की ६५ वर्षीया वृद्धा महिलाको उपचारकै क्रममा विराटमा मृत्यु भएको छ।जेठ ७ गते भर्ना गरिएकी महिलाको राति ९ बजेतिर मृत्यु भएको जानकारी देवले दिए। मोरङको लेटाङ नगरपालिका३ का ५२ वर्षीय पुरुषको होम आइसोलेसनमै मृत्यु भएको छ।पीसीआर परीक्षण गराउँदा जेठ ९ गते कोरोना पुष्टि भएपछि उनी घरमै आराम गरेर बसिरहेका थिए।एक्कासि स्वास्थ्यमा समस्या देखिएका पुरुषको शुक्रबारराति ९:३० बजेतिर मृत्यु भएको जानकारी नगरपालिकाले दिएको छ।"
श्री ॐकार नाद,"श्री सर्वश्री। सर्वश्री सबै श्रीका पनि श्री। श्री ऐश्वर्य। श्री धन सम्पत्ति। सम्पत्ति सांसारिक जीवनका सिरिखुरी। सिरिखुरी हाम्रो सभ्यता। सभ्यताकै सिलसिलासित श्री ॐ सिकें। श्री ॐ सँगालें। त्यही सम्हालें। जे सम्हालें त्यै आर्जन ठानें। ठान्न सक्नु श्री अनि ॐ। लाग्छ सधैं श्री ॐ सम्झन सकूँ। ॐ भित्रको श्री। श्री युक्त ॐ। हेर्दा झलक्क यी सबै शब्द जञ्जाल मात्र। उल्झन र अल्झनहरू केवल ! खुल्नेछन् अल्झन र उल्झन लाग्दो शाब्दिक मोहजालका प्रपञ्चहरू। बादेबादे जायते तत्त्व बोध। धारणा छाँगाका छिटा बाछिटा अञ्जुलिका रसास्वादन ! जय शिव ॐकारा भन्दा हामी भगवान् भरोसामा लम्पट परेझैं लाग्छ। हामी सबै मानव प्राणी भगवान् नै रहेका छौं। भगवान्बिना कोही प्राणी पनि जीवित रहन सक्दैन। जीवन भनेकै भगवान्को आश्रय केन्द्र मन्दिर। प्रत्येक नरनारी भगवान् भगवती ! बाछिटाका छिटाहरू नितान्त सुक्ष्म अणुझैं हुन्छन्। तिनीहरू पानीका धुलाका अणु। माथि माथिबाट झर्दो झ्वालाझरनाका कणहरू पानीका धुला स्वच्छताका प्रतिक ! स्वच्छन्दताका बिम्ब बोधक रोबरवाफ। श्री ॐकार नाद पनि स्वर गुञ्जनका अणुकण हुन्। झरना झ्वालाबाट निसृत हुँदो पानीका धुलोकण सदृश्यवान स्वरगुञ्जनबाट निसृत हुँदो पानीका धुलोकण सदृश्यवान् छन्। स्वरगुञ्जनबाट निस्कने ती कणहरू श्रवणयोग्य छन्। दृश्यवान कणहरू हेर्न, देख्न सकिन्छन् दर्शनेन्द्रीय आँखाका माध्यम। स्वरगुञ्जन श्रवणेन्द्रीय कानका माध्यमबाट। शारीरिक अंग प्रत्यंगका माध्यम यसरी उसरी नै सांसारिक तत्त्वहरू भोगिरहेका हुन्छौं हामी। निचोडमा जीवन भोग श्री ॐकार अनि भोग्य ॐकार श्री पनि। जीवन भोगका ॐकार श्री भन्नु वा भोग्य ॐकार श्री भन्नु उही नै हुन् भन्छु। ठान्न सक्नु पर्दोरहेछ अमूर्त सबै मूर्तमान भइँदो रैछन्। आदि अनादिका अवस्थाहरू सबै मूर्तमा अमूर्त नै थिए। क्रमिक तवर लाखान लाख युगले हामीलाई यहाँसम्म पुयायो र छौं हामी। झ्वाला झरनाका अणुकणहरू पनि धुलै। माटा र बाटाका कणहरू नि धुलै; भनेथें। पहिलो तरल कण माटाका कणहरूलाई मारन गर्छन्। दोस्रो बाटाका धुलाकण पानीलाई प्रदूषण गर्छन्। फरक तत्त्वको फरक गुणस्वाभाव। प्रकृतिका स्वनिर्मित स्वभाव। स्वनिर्मित भन्नु आफैं भित्रबाट निर्माण भएको। नैसर्गिक ! ॐकार ध्वनि भनूँ नाद पनि उस्तै। जो आफूभित्रबाट गुञ्जिन्छ। घन्किन्छ। कण्ठनाद। प्राणी मात्रका कण्ठनाद। नाद कण्ठनाद नहुँदा हुन् त स्वर नै नहुँदा हुन्। प्राणी मात्रका स्वर गुञ्जन एक समान हुन्नन्। पिताका कण्ठनाद छोरोमा सम्म नि:सृत भएका हुन्छन्। त्यो नि काकतालि बस्, संयोगले। त्यो नि शुक्रकिटबाटै नि:सृत भएर। जीव विज्ञान बेत्ताहरू विस्तृत विज्ञता व्यक्त गर्दा हुन्। आंगिक देह दैहिक अंग मानसिक चिन्तन र चाहना क्रियात्मक कर्मका आधार बन्छ। त्यसमा संकल्पित प्रतिवद्धता संयुक्त भएर ॐकार ध्वनि गुञ्जिँदा रैछन्। ध्वनी अन्तरंगका पीडादायक ध्वनी अनुरणन गुञ्जायसका गुनगुनाई पनि उत्तिकै सापेक्षित तुल्याउँदा हुन्, अनवरत दार्शनिक चिन्तन कर्मका क्रमका अनुक्रम बनेरै। ध्वनी गुञ्जनका अनुरणनभित्र जस्तो र जति ॐकार नाद अनुरणित हुन्छन् उत्तिकै ॐकार अक्षरब्रम्हमा पनि उत्तिकै सलबलिन्छन् जत्तिकै जीवन। मेरो अक्षर ब्रम्हका पहिलो नाद ! ॐ नम: शिवाय नमोवागिश्वराय ! अनपढ् निरक्षर १९९२ कार्तिके भादगाउँले केटोलाई ॐकार मन्त्रोचारण गर्न हम्मेहम्मे परेथ्यो। आफ्नै पुरपुरोको गाथा सम्झदा आश्चर्यानुभूति बन्दछ यतिञ्जेल। ॐ नमो शिवाय नमो वागीश्वराय संस्कृत मन्त्रको अर्थ विन्याश नखुल्नु तत्कालिन तादात्म्य नै रह्यो। अबोध, निरक्षर बालापनको त्यो स्थितिले आफैं माथि उपहास गर्दोछ। हा हा हा !!! ॐ नम: शिवाय नमो वागीश्वराय जीवन उत्कर्षको मेरो मूल मन्त्र नै रह्यो ! यो पूर्वीय जीवन दर्शनका उत्कृष्ट पहल बनेछ। ॐ त सृजना भनूँ सृष्टिको आरम्भिक ध्वनी गुञ्जन। अ उ म तीन अक्षर ब्रम्हका संयुक्त प्रस्फुरण। यी तीन अक्षरका अक्षय अनुरणन् ॐ ध्वनी गुञ्जन। सृष्टि शुभारम्भदेखि विलयसम्मकै लयदार ध्वनि अमर ध्वनी ! प्रलय प्राकृतिक लय। प्राकृतिक गतिमा कसैको केही दया चल्दैन। यो अवश्यम्भावी। छेकेर छेकिन्न, रोक्न खोजेर रोकिन्न। न पूर्वसंकेत र सूचना हुन्छ यसको। परन्तु, विज्ञान र प्रविधिले भने यसमाथि क्रमश: लगाम कस्दै ल्याइरहेको आभास हुन्छ युग बोधी संकेत बनाएर। स्वनिर्मित भन्नु आफैं भित्रबाट निर्माण भएको। नैसर्गिक ! ॐकार ध्वनि भनूँ नाद पनि उस्तै। जो आफूभित्रबाट गुञ्जिन्छ। घन्किन्छ। कण्ठनाद। प्राणी मात्रका कण्ठनाद। नाद कण्ठनाद नहुँदा हुन् त स्वर नै नहुँदा हुन्। प्राच्य दर्शनका प्राज्ञिक पुर्खाले पृथ्वीको सम्पूर्ण आयुलाई चार युगमा निर्धारण गरेथे। सत्य, त्रेता, द्वापर, कलि नामांकण गरेर। उद्घोष गरेथे, प्राच्य प्राज्ञिक पुर्खाले सृष्टिको श्रीगणेश कालखण्डमै। किटानीसाथ ठोकेरै एलान गरेथे : सत्ययुगको आयु १७ लाख २८ हजार, त्रेताको १२ लाख ९६ हजार, द्वापरको ८ लाख ६४ हजार, कलिको ४ लाख ३२ हजार। यस प्रकार ४ युगको ४३ लाख २० हजार वर्ष लेखाजोखा गरिए थियो। जसमध्ये यस कलियुगको आयु ५ हजार १२२ वर्ष बितिसकेको ज्ञातव्य छ। विज्ञानप्रविधि त्यसै बेला पनि भएकै कारण यी लेखाजोखा भएको बुझिन्छ। जेहोस् हामी यावत प्राणी कलिकै युगीन प्राणी रहेभएका छौं। लाखानलाख वर्ष अगाडिका अतीत वृत्तान्त हामीसित सञ्चित छैन। लाग्छ, हामीले पाए, भेट्टाएका सिरिखुरिलाई नै वर्चश्वशाली उपलब्धि ठानीमानी अग्रगामी पहल गरिरहेका हौं, छौं ! १९९० माघ २ गते दिउँसो आएको वृत्तान्तका साक्ष रहिनँ म। ब्रम्ह सम्शेर जबराद्वारा रचित महाभूकम्प १९९० पुस्तकको विवरण आधार रहेको छ। प्रलयंकारी प्राकृतिक प्रकोप कति मच्चिए। धरासायी भएको भग्नावशेष उत्खनन् अनुसन्धान विषय वस्तु बनेका छन् हाम्रा जीवन अनुराग ! ॐकार गुञ्जनका अनुरागी रहें म ! पूर्वीय जीवन दर्शनमा ॐकार नाद शिवका मांगल्य शंख ध्वनी गुञ्जनबाट अनुरणित भएको ठानिन्छ, मानिन्छ। ॐकार ध्वनी गुञ्जन त्यसकारण सृष्टिका अनुरणन ! शंख प्राकृत वस्तु तत्त्व ! सागर, ठूला नदनदीनालासागरसामुद्रिक गर्भबाट प्रजनित प्राकृत वस्तु तत्त्व। ॐकार नाद ठीक तिनकै गर्भगृहमा अन्तरनिहित ध्वनी गुञ्जन। मात्र हामीले आफूभित्र अन्तरनिहित ध्वनी निकालेर त्यसमा भर्न सक्नुपर्छ शंख आफ्नै धर्म निर्वाह गर्दछ मज्जाले। नि:सन्देह शंख ध्वनी ॐकार नाद बनेर गुञ्जिन्छ, अनुरणित भइदिन्छ ! केवल कान निष्कलंक थापिदिनु पर्छ हामीले। गुञ्जिएको गुञ्जिएकै हुन्छ। त्यसो भएर हुनुपर्दो हो ! अनेक विकारमध्ये एककानको श्रवण शक्ति हास हुँदा एकलव्य ॐकार नाद साधना सर्वोत्तम गुञ्जन साबितिन्छ। अनुरक्त भएर ॐकार ध्वनी गुञ्जायमान गर्नु छ। चरितार्थ हुन्छ स्वत: निर्विवाद ! ॐकार ध्वनी प्रस्फुरण प्राकृतिक चिकित्साको अचुक पद्धति रहेको छ। कानभित्रको जाली नखुलेपछि श्रवण शक्ति मासिन्छ। काने जाली खोल्न ॐकार ध्वनी गुञ्जन गर्नु प्राकृत चिकित्सा विधि बनेको छ। मात्र अभ्यास गर्नु पर्दोहुन्छ। विश्वस्त भइन्छ आफैं। अल्छी मान्नु छैन, हुन्न कार्य सिद्धि मिल्छ। आलश्यम् कार्य नाशाय, निर्धनम् बुद्धिनाशाय: ! आलश्यले काम बिगार्छ। निर्धन भएपछि बुद्धि नै बिग्रिन्छ। चोरीचकारी तिर मन बरालिन्छ। ॐकार ध्वनी उपासनाले चित्तवृत्ति स्वत: सम्हाल्ने प्रवृत्तिमा बढावा दिन्छ। हौसिन्छौं हामी अटुट। जय शिव ॐकारा ! जय शिव ॐकारा भन्दा हामी भगवान् भरोसामा लम्पट परेझैं लाग्छ। हामी सबै मानव प्राणी भगवान् नै रहेका छौं। भगवान्बिना कोही प्राणी पनि जीवित रहन सक्दैन। जीवन भनेकै भगवान्को आश्रय केन्द्र मन्दिर। प्रत्येक नरनारी भगवान् भगवती ! भग धारण गरेको यावत पुरुष भगवान्। भगधारण गरेकी प्रत्येक महिला भगवती ! भग प्रत्येक पुरुष महिलाकै दैहिक अंगका सम्वेदनशील तत्त्व रहेका छन्। दैहिक जीवन शास्त्रीहरू यसमा गहिरिएर विश्लेषण, विवेचना गर्दा हुन्। शरीर विज्ञानका पूर्णांगी ज्ञाता नभएर मात्र छुस्स चस्स चस्काएको हुँ। अनन्त: विश्व ब्रम्हाण्डमा सबैतिर पारंगत हुन किमार्थ पनि सम्भव हुन सकोइन्। हुँदो हो यदि लाग्छ नवीनताको मुहारै नहुँदा हुन्। पूर्वीय मिथक वा पौराणिक शास्त्रमा उल्लेखित विश्व ब्रम्हाण्डका व्याख्या विश्लेषणमा वैज्ञानिक तत्त्वांशका रत्तिभर सुवास रहनु नपर्दो हो ! श्री ॐकार नादकोे प्रसंग यत्तिकै अहिलेलाई !!"
कर्णालीमा विकास खर्च न्यून,"सुर्खेत : कर्णालीमा चालू आर्थिक वर्षको विकास खर्च निराशाजनक छ। आर्थिक वर्ष सकिनै लाग्दासमेत प्रदेश सरकारको विकास तर्फको बजेट जम्मा १९ प्रतिशत मात्र खर्च भएको छ। अब बाँकी रहेको चालू आर्थिक वर्षको दुई महिनामा पनि बजेट खर्च हुने सम्भावना न्यून छ। प्रदेश सरकारले कुनै पनि आर्थिक वर्षमा बजेट पूर्णरूपमा कार्यान्वयन गर्न सकेको छैन। प्रशासनिक खर्चमा केही प्रगति भए पनि विकास बजेटको खर्च भने कमजोर छ। अघिल्ला वर्षहरूमा कर्मचारी र कानुनको अभाव देखाउँदै आएको प्रदेश सरकारले यसपाली कोरोना महामारीका कारण समस्या भएको जनाएको छ। यद्यपि बाँकी रहेको दुई महिनामा विकासतर्फको खर्च बढाएर ७५ प्रतिशतसम्म हुने सरकारी दाबी छ। प्रदेश सरकारले चालू आर्थिक वर्षको १० महिना बितिसक्दा विकासतर्फको जम्मा १९ दशमलव २३ प्रतिशत बजेट खर्च गरेको छ। चालू आर्थिक वर्षमा प्रदेश सरकारको विकास बजेट १९ अर्ब ६९ करोड एक लाख २१ हजार रुपैयाँ हो। तर हालसम्म जम्मा ३ अर्ब ६६ करोड ७० लाख ९० हजार ३ सय ८७ रुपैयाँ मात्रै खर्च भएको छ। विकासतर्फको शतप्रतिशत बजेट खर्च गर्नलाई प्रदेश सरकारले अबको दुई महिनाभित्र बाँकी रहेको ८० प्रतिशतभन्दा बढी रकम खर्च गर्नुपर्छ। तर आर्थिक वर्ष सकिन धेरै नरहेकाले अब झन्डै १६ अर्ब बजेट खर्च हुने सम्भावना न्यून रहेको छ। प्रदेश लेखा नियन्त्रण कार्यालय सुर्खेतको तथ्यांकअनुसार मुख्यमन्त्री तथा मन्त्रिपरिषद् कार्यालयले विकासतर्फको झन्डै पाँच प्रतिशत अर्थात् १८ करोड ४६ लाख ७० हजार रुपैयाँ खर्च गरेको छ। जबकि मुख्यमन्त्री कार्यालयको कुल बजेट तीन अर्ब ७६ करोड ९९ लाख रुपैयाँ हो। त्यस्तै आर्थिक मामिला तथा योजना मन्त्रालयले दुई प्र्रतिशत अर्थात् २५ करोड ८१ लाख ७ हजार रुपैयाँमात्र खर्च गरेको छ। मन्त्रालयको बजेट १ अर्ब २८ करोड ६२ लाख ३५ हजार रुपैयाँ हो। त्यस्तै उद्योग, पर्यटन, वन तथा वातावरण मन्त्रालयले झन्डै ११ प्रतिशत अर्थात् ११ करोड बजेट खर्च गरेको छ। मन्त्रालयसँग वार्षिक एक अर्ब ११ करोड ३५ लाख विकास बजेट हो। त्यस्तै, भूमि व्यवस्था कृषि तथा सहकारी मन्त्रालयले पनि न्यून बजेट खर्च गरेको छ। वार्षिक ५१ करोड ४९ लाख ६५ हजार बार्षिक बजेट भएको यो मन्त्रालयले हालसम्म १९ करोड ९९ लाख बजेट मात्र खर्च गरेको छ। आन्तरिक मामिला, कानुन, युवा तथा खेलकुद मन्त्रालयले २२ प्रतिशत, भौतिक पूर्वाधार तथा सहरी विकास मन्त्रालयले २६ प्रतिशत र सामाजिक विकास मन्त्रालयले १९ प्रतिशत बजेट खर्च गरेको प्रदेश लेखा नियन्त्रण कार्यालय सुर्खेतका सूचना अधिकारी यमुना श्रेष्ठले जानकारी दिइन्। खासमा ८५ प्रतिशतसम्म विकास बजेट खर्च गर्न सकिन्छ कि भन्ने हाम्रो लक्ष्य थियो भूमि व्यवस्था कृषि तथा सहकारी मन्त्री कुर्मराज शाहीले भने, तर कोरोनाका कारण ७५ प्रतिशतसम्म जसरी पनि बजेट खर्च गर्ने लक्ष्य लिएका छौं। प्रदेश गौरवका आयोजनाहरूको कार्यान्वयन गर्दा केही आयोजनाहरूको विकास बजेट खर्च गर्न नसकिएका कारण खर्चको प्रतिशत न्यून भएको उनको तर्क छ। अहिले पनि ठूला आयोजनाहरूको टेन्डर प्रक्रिया भइरहेका कारण खर्च प्रतिशत बढ्ने मन्त्री शाहीले दाबी गरे। असारमा मात्र विकासको गति बढाउने प्रचलन रहेका पनि अब असारपछि मात्रै सरकारको वास्तविक प्रगति देखिने मन्त्री शाहीले बताए।"
धन,"जीवन धन हो हाम्रो, धन आर्जन लक्ष्य भो। त्रिगुण, त्रिदेवको मेल, ब्रह्माकै सृष्टि रे सब।। ब्रह्माका सब सृष्टिमा, मनुमात्र त क्षुब्द भो। कारण त्यो धनै बन्छ, ध्वस्त हुने त सृष्टिको।। धन् छ त सबै नै छ, नभाको धन मात्र हो। आफू मरेर जोहो गर्छ, सन्तुष्टि किन छैन हो ? धनको भो रजाईं त, बुद्धि त झन् दास भो। सेवा बन्यो घृणा त्यो त, धर्म बिक्री सबै भयो।। मान्छे किनी सबै बेच्छ, मान्छे पशु रूपै भयो। विदेशी ऋण लिँदा त, देशै बिक्री हुने भयो।। प्रकृति धन हो सारा, विश्वमा सबमा धनी। सबै गरिब छैनौं है, नेपालै नचिने त हो।। बाघको मुखको स्याल, कसरी भाग्छ त्यो पर ? उदारवाद बढेको छ, समाजवाद कहाँ छ र ? विदेशी बैंकभन्दा त, आमाको थैली जाति छ। नहुने काम त्यो गर्छ, धनको शक्ति पूर्ण छ।। ज्ञान विज्ञानको ज्ञान, सच्चा ज्ञान धनै न हो। धनीको धन धेरै छ, श्रम नै धन हो ठुलो।। पशु जीव गरिबै छन्, धनी मानिस एकै छन्। अमर न छ कोही त, चितामा लास मात्र छ।।"
झ्यालबाट हाम फालेर बच्यौं,"नेपालगन्ज : भेरी अस्पताल नेपालगन्जको कोभिड वार्डमा बिहीबार रात्रिकालीन ड्युटी सुरु भएको थियो। दाङको तुलसीपुर उपमहानगरपालिका११ का ५२ वर्षका डिल्लीराज रावतको अवस्था गम्भीर थियो। ४ जेठदेखि भेरीमा उपचार गराइरहेका रावतको स्वास्थ्यमा सुधार आएको थिएन। स्टाफ नर्स अश्विनी गुरुङका अनुसार अक्सिजन लेबल २० देखि ३० सम्म पुगेको थियो। चिकित्सकले भेन्टिलेटरमा राखेर उपचार गर्न सुरु गरे पनि रावतलाई जोगाउन सकेनन्। केही दिनदेखि भेन्टिलेटरमा राख्न माग गर्ने मृतक रावतका आफन्तले भेन्टिलेटरमै राखेर निधन भएको आरोप लगाए। तपाईंहरूले किन भेन्टिलेटरमा राख्नुभयो। त्यसले गर्दा गाह्रो भयो भन्नुभयो, ड्यूटीमा रहेका डाचन्द्रप्रकाश साहूले भने, अस्ति उहाँले नै भन्नुभयो, भेन्टिलेटरमा राख्नलाई। हामीलाई कहाँकहाँबाट फोन आयो। मन्त्रीको पनि फोन आएको थियो, उहाँलाई भेन्टिलेटरमा राख्नलाई। सिस्टरहरूलाई थर्काउनु भयो, कहाँबाट डिग्री गरेर आउनुभयो ? म पनि त्यहीँ थिए। रावतको निधन भएलगत्तै आफन्तहरू आएर उपचारमा संलग्न स्वास्थ्यकर्मीमाथि हातपात र अभद्र व्यवहार गर्न थालेको उनले बताए। स्टाफ नर्स सदीक्षा गैरेले ६ ७ जना आएर यही हो भन्दै आफ्नो घाँटीमा समाएको बताइन्। छेउकै बिरामीको कुरुवा बसेको अब्दुल दाइ अगाडि आएपछि म त्यहाँबाट भाग्न सकेँ। त्यसपछि रुँदै डाक्टरलाई घटना बताए, कोतरिएको घाँटी देखाउँदै गैरेले भनिन्। भागेर ज्यान जोगाएकी अर्का स्टाफ नर्स अश्विनी गुरुङका अनुसार वार्डमा ड्युटीमा रहेका २ जना डाक्टरमध्ये डादीपक गुप्ता प्रहरीलाई खबर गर्न बाहिर निस्केका थिए। ३ जना स्टाफ नर्स ड्यूटीमा रहेको र अर्को एक जना ड्यूटी हेन्डओभरकै प्रक्रियामा हुँदा घटनामा परेकी थिइन्। मृतकका आफन्तले डासाहूसहित सदीक्षा गैरे, अश्विनी गुरुङ, रीता अधिकारी र कविता पुनलाई वार्डमै लखेटेका थिए। उनीहरू ज्यान जोगाउन आइसोलेसन वार्डभित्रै रहेको क्याबिनमा पसेका थिए। हामी चुक्कुल लगाएर बस्यौं। अब सुरक्षित हुन्छांै होेला भनेका थियौं। ढोका फुटाउन थाले। त्यसपछि ५ जना नै क्याबिनको शौचालयभित्र पसेर चुक्कुल लगायौं। कोठाको ढोका फुटाएर फेरि शौचालयको ढोका फुटाउन आए। अब बाँचिन्न भन्ने लाग्यो। २ तले भवनको शौचालयको झ्यालबाट हाम फालेर ज्यान जोगायौं। अस्पतालमा बाल कोभिड वार्ड निर्माणको काम जारी रहेकाले झ्यालमुनि बालुवा र ढुंगागिट्टीको थुप्रो थियो। बालुवामा खसेकाले उनीहरूलाई चोटपटक भने लागेन। यो घटना हुँदा रातिको ९ बजिसकेको थियो। २ घण्टासम्म उनीहरू अस्पतालकै एनआईसी भवनमा लुकेर बसे। रातिको ११ बजे फेरि वार्डमा फर्केर उपचार गर्न गएको डासाहूले बताए। राति नै प्रहरीले घटनाका अभियुक्त मृतक रावतका छोरा लोकराज रावत, भाइहरू मानबहादुर रावत र भरतबहादुर रावतलाई नियन्त्रणमा लिएको थियो। उनले भने, एक जना बिरामीले गर्दा अरू उपचारबाट बञ्चित हुनुहुँदैन भने हामी फेरि ड्युटीमा गयौं। सबै बिरामीलाई हेर्न नभ्याउँदै घटना भएको थियो। बाँकी रहेका बिरामीलाई औषधि उपचार गर्यौं। घटनाकै बीचमा एक जना सिकिस्त बिरामीको मृत्यु भइसकेको रहेछ। जिल्लाका स्वास्थ्यकर्मीले बिहान ८ बजेदेखि भेरी अस्पताल परिसरमा विरोधका कार्यक्रममा सहभागी हुँदा पनि उनीहरू ड्यूटी सकेर नै पुगेका थिए। उनीहरूमा डरत्रास र आक्रोश थियो। स्टाफ नर्स गैरेले ४ पटकसम्म भेरीमा स्वास्थ्यकर्मीमाथि आक्रमण र दुव्र्यवहार हुँदासम्म सहेर बसे पनि कहिलेसम्म सहने भनेर विरोध प्रदर्शन उत्रन बाध्य भएको बताइन्। यसअघि पनि भेरीको इमरजेन्सीका एचएमाथि कोरोनाबाट मृत्यु भएका व्यक्तिका आफन्तले आक्रमण गरेका थिए। चेकजाँचका क्रममा धम्की दिँदा चिकित्सक र नर्सिङ स्टाफ शौचालयमा लुकेर बसेका थिए। यी घटनामा कसैलाई कारबाही भएको थिएन। अर्की स्टाफ नर्स गुरुङले भने यो घटनाले सेवाका लागि भनेर रोजेको नर्सिङ पेशा नै असुरक्षित हुन थालेपछि किन रोजिएछ भनेर पछुतो भएको प्रतिक्रिया दिइन्। उनीहरूका आक्रमणकारीलाई कारबाहीको माग गर्दै दिनभर भेरी अस्पताल र जिल्ला प्रशासन कार्यालयभित्र स्वास्थ्यकर्मीको सुरक्षाका मागका नाराहरू गुञ्जेका थिए। सिमसिमे पानीमा रुझ्दै उनीहरूले स्वास्थ्यकर्मीको सुरक्षाको माग गर्दै प्ले कार्ड प्रदर्शन गरेका थिए। भेरी अस्पताल नेपालगन्जको कोभिड विशेष आइसोलेसन वार्र्डमा स्वास्थ्यकर्मीमाथि बिहीबार राति आक्रमण भएपछि घटनाको सर्वत्र निन्दा र भत्र्सना भएको छ। राष्ट्रप्रमुखदेखि सरकार प्रमुख, राजनीतिक दल, स्वास्थ्यका पेशागत संघसंगठनले त्यसप्रति विरोध जनाएका हुन्। राष्ट्रपति विद्यादेवी भण्डारीले शुक्रबार ट्विटरमार्फत दुःख व्यक्त गरेकी छन्। प्रधानमन्त्री केपी शर्मा ओलीले संक्रमितको उपचारमा खटिएका स्वास्थ्यकर्मीमाथि आक्रमण भए त्यसलाई ड्युटीमा खटिएका सुरक्षाकर्मीमाथि भएको आक्रमणसरह नै दण्डनीय मानिने बताएका छन्। कांग्रेस सभापति शेरबहादुर देउवाले पनि आक्रमणमा संलग्नमाथि कडा कारबाही गर्न र घटनाको छानबिन गर्न माग गरेका छन्। नेपाल चिकित्सक संघ भेरीलगायत बाँकेमा कार्यरत स्वास्थ्यकर्मीका १५ वटा संघसंस्थाले पनि दोषीलाई कारबाही, स्वास्थ्यकर्मीको उचित सुरक्षा व्यवस्था गर्न माग गरेका थिए।"
गणतन्त्रको सफलताका लागि हाम्रो शैली र व्यवहार निरन्तर समीक्षाको विषय बन्नुपर्छ : देउवा,काठमाडौं : नेपाली कांग्रेसका सभापति शेरबहादुर देउवाले नेपालको संविधानको संरक्षण र संघीय लोकतान्त्रिक गणतन्त्रात्मक व्यवस्थाको संस्थागत विकास गरी समतामूलक समाजको निर्माण गर्न गणतन्त्र दिवसले प्रेरणा दिने विश्वास व्यक्त गरेका छन् । गणतन्त्र दिवसमा अवसरमा शनिबार शुभकामना दिँदै उनले लोकतान्त्रिक गणतन्त्रको सफलताका लागि हाम्रो शैली र व्यवहार निरन्तर समीक्षाको विषय बन्नुपर्ने जनाएका छन् । कोभिड१९ को महामारीका कारण देश अहिले कठिन र संवेदनशील परिस्थितिको सामना गरिरहेको अवस्थामा संक्रमणबाट आफू जोगिन र अरुलाई पनि जोगाउन स्वास्थ्य मापदण्डलाई पूर्ण रुपमा पालना गर्दै उच्च सर्तकता र दृढ मनोबलका लागि सबैलाई आग्रह गरेका छन् । पूर्वप्रधानमन्त्री देउवाले नेपाली जनताको अभूतपूर्व त्याग र बलिदानबाट ऐतिहासिक जनान्दोलन २०६२६३ को सफलतापछि नेपाल संघीय लोकतान्त्रिक गणतन्त्रात्मक मुलुकका रुपमा स्थापित भएको जनाउँदै लोकतन्त्रको स्थापना र पुनःस्थापनाका जनान्दोलनमा आफ्नो जीवन उत्सर्ग गर्ने ज्ञातअज्ञात सबै शहीदप्रति उच्च सम्मानका साथ श्रद्धाञ्जलि अर्पण गर्दै गणतन्त्र दिवसको अवसरमा सम्पूर्ण नेपालीमा शुभकामना प्रकट गरेका छन्।
