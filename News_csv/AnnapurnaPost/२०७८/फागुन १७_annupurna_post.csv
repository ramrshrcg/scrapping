शीर्षक,विवरण
अत्यासलाग्दो आयात,"गएको ७ महिनामा नेपालमा २४ अर्ब रुपैयाँको तरकारी मात्रै आयात भयो। कृषि प्रधान भनिने मुलुकका लागि यो तथ्यांकले पक्कै पनि अत्यास लगाउँछ। बालीनाली फलाउने ठाउँमा घर ठड्याउने र गाउँघरका खेतबारी बाँझै राख्ने चलनले मुलुकलाई कसरी गाँज्दै लगेको छ भन्ने देखाउन तरकारी आयातकै तथ्यांक काफी छ। तर, कृषिजन्य वस्तुको आयातको सूचीमा तरकारी मात्रै पर्दैन, मुख्य खाद्यान्न चामल, दाल, गहुँलगायत सबै पर्छ। खानेकुरा किन्न सक्ने खुबी हुनु सकारात्मकै हो। तर, खुसी हुन नपाइने कुरा के भने नेपालीको खाद्यान्न क्रय गर्न सक्ने शक्ति पनि स्वदेशमा निर्भर छैन, सबैलाई थाहै छ रेमिट्यान्सको भर छ। विदेशमा कमाउने र हातमुख जोर्ने वस्तु पनि विदेशबाटै किन्नुपर्ने भएपछि देशको अर्थतन्त्र गलत दिशामा जाँदैछ भन्ने बुझ्न कठिन हुँदैन। त्यसो त आयातले मुलुकलाई चौपट पार्ने भो भन्ने चिन्ताले नै नेपाल राष्ट्र बैंकले ४७ वस्तु आयातमा ५० देखि शतप्रतिशत मार्जिन राख्नुपर्ने व्यवस्था गरेको छ। त्यस्तो तगारोले पनि काम गरेको देखिएन। यो आवको ७ महिनामा आयातको आकार ११ खर्ब ४७ अर्ब ४६ करोड ४४ लाख पुगेको भन्सार विभागको तथ्यांकले देखाएको छ। ४२ दशमलव ७८ प्रतिशतले आयात बढेको छ। आयात बढ्नु भनेको विदेशी मुद्रा सञ्चितिको सन्तुलन बिग्रनु हो। विदेशी मुद्रा सञ्चिति जोगाउन सकिएन भने दैनिक उपभोग्य वस्तुकै आयात गर्न नसकेर मुलुक भोकमरीको भुंग्रोमा नफस्ला भन्न सकिन्न। आजको दुनियाँ कुनै पनि वस्तु तथा सेवाका लागि स्वदेशको मात्रै भर परौं भन्न सकिन्न। त्यसो भएर मुलुकको अन्तर्राष्ट्रिय व्यापार सन्तुलन कायम राख्ने एउटै उपाय आयात न्यूनीकरण होइन। आयातभन्दा निर्यात धेरै गर्न सके भइहाल्छ। तर त्यस्तो अवस्थामा छैन। १ खर्ब ३१ अर्ब ६५ करोड ६० लाखबराबरको निर्यात चालू आवको माघसम्म गरिँदा आयातको आकार भने ११ खर्ब ४७ अर्ब ४६ करोडभन्दा बेसीको छ। सरकारी नीतिकै निकम्माका कारण विदेशबाट फर्किएर गाईपालन वा कृषि कर्म गरेकाहरू घाटामा गएका छन्। फेरि वैदेशिक रोजगारीमै फर्किएका बग्रेल्ती उदाहरणको सूक्ष्म अनुसन्धान गरी नयाँ नीति तर्जुमा गर्नुपर्छ। जसका कारण युवा स्वदेशमै कृषिमा लाग्न सकून्। उद्योगधन्दा र कलकारखाना खोल्न सकून्। तर न त स्टार्टअप अर्थात् नवप्रवर्तनलाई सरकारले हौस्याउन सकेको छ, न त ठूलाठूला उद्योगधन्दा खोलेर सञ्चालन गर्न। कृषिको व्यवसायीकरण र उद्यमशीलताको विकासले आयातमात्रै कटौती गर्दैन, रोजगारी सिर्जना गर्छ, राजस्व वृद्धि गर्छ। यो विषय राष्ट्रिय एजेन्डा नबनाई मुलुक बन्दैन।"
विकासमा विदेशीकै भर,"काठमाडौं : सरकारको खर्च जुटाउने मुख्य स्रोत हो राजस्व। चालू आर्थिक वर्ष १० खर्ब राजस्व संकलनको लक्ष्य छ। तर, जति उठ्छ त्यसको करिब ६० प्रतिशत सरकारी खर्चमै सकिन्छ। यो वर्ष ऋणको साँवा, ब्याज र अन्य खर्च कटाएर करिब १४ अर्ब मात्र बच्ने अनुमान छ। यति बजेटले कति गर्ने हो विकास ? हाम्रो आफ्नै स्रोत नहुँदा विदेशीकै भर छ। यही अवधिमा अमेरिकी अन्तर्राष्ट्रिय विकास एजेन्सी यूएसएडमार्फत १ सय ४५ आयोजनामा १ अर्ब १७ करोड ७ लाख ५५ हजार ६ सय ६७ डलर प्राप्त भएको छ। तर, उही मुलुकसँग भएको ५० करोड डलरबराबरको अनुदान सहायता सम्झौता एमसीसीबारे दलहरू विभाजित भए। संसद्मा दर्ता भएको लामो समयसम्म राजनीतिक रस्साकस्सी चल्यो। अन्ततः उक्त सम्झौता प्रतिनिधिसभाको आइतबार बसेको बैठकले अनुमोदन गरेको छ। वैदेशिक सहायताबिना पूर्वाधार विकास सम्भव नभएको बताउँछन्, पूर्वअर्थसचिव रामेश्वर खनाल। उनका अनुसार हरेक वर्ष करिब १ प्रतिशत मात्र राजस्व बचत हुन्छ। वास्तविक रूपमा राजस्व बचत ऋणात्मक नै हुन्छ। खर्च र आम्दानीलाई सन्तुलित बनाउनका लागि बचत देखाउने गरिन्छ, पूर्वसचिव खनाल भन्छन्। २०७०७१ अघि कुल बजेटको १६ प्रतिशतसम्म राजस्व बचत हुने गरेको थियो। तर, त्यसपछि सरकारी खर्च बढेका कारण राजस्व बचत खुम्चिएको खनाल बताउँछन्। अर्का पूर्वअर्थसचिव कृष्णहरि बाँस्कोटाका अनुसार नेपाल अहिले पूर्वाधार विकासमा जहाँ छ, त्यो वैदेशिक सहायताको कारणले गर्दा हो। हामी आफ्नै पैसामा गर्छांै भनेको भए अहिलेको अवस्थामा पुग्न सक्दैनथ्यौं, पूर्वसचिव बाँस्कोटा भन्छन्, ४२ खर्बको कुल गार्हस्थको आकार पुुग्न पनि वैदेशिक सहायताले नै मदत गरेको हो। आर्थिक परिसूचकहरूलाई सकारात्मक दिशामा डोर्याउन यसले मदत गरेकै छ। ऋण लिएर संसारमा जहाँ पनि पूर्वाधार विकासको काम गरिने उनी बताउँछन्। कतिपय देशले आफ्नो विकास गर्ने क्रममा कुल गार्हस्थको २ सय प्रतिशतसम्म ऋण लिएको उनको भनाइ छ। चालू आर्थिक वर्षको फागुन दोस्रो सातासम्म करिब ४३ अर्ब सहायता प्राप्त भएको महालेखा नियन्त्रक कार्यालयको तथ्यांक छ। जसमा अनुदान करिब ८ अर्ब र ऋण करिब ३४ अर्ब छ। कुल वैदेशिक सहायतामा अनुदानभन्दा ऋणको अनुपात उच्च देखिन्छ। चालू बजेट कुल १६ खर्ब ४७ अर्बबराबरको छ। बजेटमा खर्च जुटाउने स्रोतमध्ये वैदेशिक सहायता करिब पौने ४ खर्बको अनुमान छ। जसमा अनुदान ६३ अर्ब ३७ करोड र ऋण ३ खर्ब ९ अर्ब छ। विकास खर्चको करिब ७५ प्रतिशत हिस्सा वैदेशिक सहायताको छ। ठूला पूर्वाधार निर्माणमा वैदेशिक सहायताको प्रत्यक्ष सहभागिता रहने गरेको अर्थसचिव मधुकुमार मरासिनी बताउँछन्। नेपालले विसं २००७ मा २२ हजार रुपैयाँ वैदेशिक सहायता पाएको इतिहास छ। त्यसयता सात दशक अवधिमा कति सहायता आयो भन्ने तथ्यांक सरकारसँग छैन। तर, हरेक वर्ष बजेटका लागि आवश्यक पर्ने स्रोतमा सहायताको हिस्सा औसत २५ प्रतिशत रहने गरेको छ। विकास सहायता रिपोर्ट २०२० का अनुसार कुल वैदेशिक सहायताको योगदान स्वास्थ्य क्षेत्रमा, १६१ प्रतिशत, वित्तीय सुधारमा ११, आवास क्षेत्रमा ७७, ऊर्जामा ७२ र सडक यातायातमा ७ प्रतिशत छ। कुन क्षेत्रमा वैदेशिक सहायता लिने र नलिने भन्ने वा आयोजनाको प्राथमिकीकरण कसरी गर्ने भन्ने वैदेशिक नीतिअनुसार हुने पूर्वसचिव खनाल बताउँछन्। सामान्य सिद्धान्त भनेको तुरुन्तै प्रतिफल आउने किसिमका आयोजनामा ऋण लिएरै भए पनि काम अघि बढाउनुपर्छ भन्ने सरकारको धारणा छ। पूर्वअर्थसचिव सुमन शर्मा वैदेशिक सहायतालाई आफ्ना आवश्यकताअनुसार खर्च गर्नुपर्ने बताउँछन्। आएको सहयोगका आधारमा पुँजी निर्माण गर्न सक्नुपर्यो। देशको प्रतिस्पर्धी क्षमता बढाउन सक्ने गरी खर्च गर्नुपर्छ। वैदेशिक सहायता आफैंमा निरपेक्ष हुुन्न, पूर्वसचिव शर्मा भन्छन्, हाम्रो अहिलेको आत्मनिर्भरता पनि वैदेशिक सहायताबाटै आएको छ। आएको पैसा खर्च गर्न नसक्नु अर्को पाटो हो। हाम्रा प्राथमिकताका आधारहरू तय भएका छैनन्। हामीसँग प्रोजेक्ट बैंकहरू छैनन्। ऋण केमा लिने भन्ने प्रतिस्पर्धी आयोजनाहरू छैनन्। कुल सहायताको करिब ७१ प्रतिशत बहुपक्षीय साझेदारबाट र करिब २९ प्रतिशत द्विपक्षीय साझेदारबाट प्राप्त हुने गरेको वैदेशिक सहायता प्रतिवेदनमा उल्लेख छ। कोभिडको समयमा ऋण करिब ९१, प्राविधिक ६, अनुदान २ र सिधा भुक्तानी १ प्रतिशत सहायता प्राप्त भएको थियो। आर्थिक वर्ष २०७६७७ मा कुल वैदेशिक सहायताको ३६९ प्रतिशत बजेटरी सहयोग, ३६३ प्रतिशत परियोजना सहयोग, १३७ प्रतिशत मानवीय सहायता, १०२ प्रतिशत कार्यक्रम सहयोग, १८ प्रतिशत क्षेत्रगत प्रणाली सहयोग र १ प्रतिशत अन्य सहयोग प्राप्त भएको छ। नेपालको संविधान ५९ आर्थिक अधिकारको प्रयोग : (६) वैदेशिक सहायता र ऋण लिने अधिकार नेपाल सरकारको हुनेछ । त्यस्तो सहायता वा ऋण लिँदा देशको समष्टिगत आर्थिक स्थायित्व हुने गरी लिनुपर्नेछ । अन्तर्राष्ट्रिय विकास सहायता परिचालन नीति २०७६ ३अन्तर्राष्ट्रिय विकास सहायता परिचालनका प्राथमिकताहरू राष्ट्रिय आवश्यकता र प्राथमिकताका देहायका क्षेत्रमा अन्तर्राष्ट्रिय विकास सहायता परिचालन गरिनेछ ः (क) भौतिक पूर्वाधारको निर्माण (ख) शिक्षा, स्वास्थ्य, खानेपानी तथा सरसफाइ (ग) राष्ट्रिय उत्पादन र उत्पादकत्व वृद्धि (घ) रोजगारी सिर्जना र गरिबी निवारण (ङ) विज्ञान तथा प्रविधिको विकास र हस्तान्तरण (च) वातावरण संरक्षण र जलवायु परिवर्तन (६) विपद् व्यवस्थापन (ज) सार्वजनिक, निजी, सहकारी र सामुदायिक क्षेत्रको क्षमता नपुगेको क्षेत्रमध्ये नेपाल सरकारले अन्तर्राष्ट्रिय विकास सहायता लिन उपयुक्त हुने भनी निर्धारण गरेका क्षेत्रहरू । वैदेशिक ऋण ०१ प्रतिशतदेखि २ प्रतिशतसम्म ब्याजको भएको अर्थ मन्त्रालयका अधिकारी बताउँछन्। सबैभन्दा सस्तोमा ऋण दिने जापान हो भने सबैभन्दा बढी लिने दातृ निकाय चीन हो। नेपालको परिप्रेक्ष्यमा मुद्रा अवमूल्यनको जोखिमका कारण १२५ प्रतिशतभन्दा बढीको ऋण जोखिमयुक्त हुने जानकार बताउँछन्। लामो समयावधीका ऋण हुने हुँदा यसले साँवा र ब्याज भुक्तानीमा असर गर्ने हुन्छ। मलेसिया, थाइल्यान्ड, कोरियालगायत देशले वैदेशिक सहयोग लिएर आफ्नो अर्थतन्त्रलाई २५ देखि ३० वर्षमा रूपान्तरण गरे। त्यसपछि लिएनन्, अर्थविद् केशव आचार्य भन्छन्, हामीकहाँ २००७ सालदेखि अहिलेसम्म वैदेशिक सहायताले परिपक्व बनाउनेभन्दा पनि परनिर्भर बनाएको देखिन्छ। परनिर्भर आर्थिक स्रोतमा मात्र होइन कि कुनै आयोजनाको पूर्वसम्भाव्यता अध्ययन गर्न पनि विदेशीकै भर पर्न थाल्यौं। हामीले आफ्नो क्षमता विकास गर्न सकेका छैनौं। आचार्यका अनुसार प्राविधिक सहयोगमा ९० प्रतिशत विदेशै फर्किने गरेको छ। सरकारले आफ्नो क्षमता विकास गर्न सकेको छैन। दातृ संस्थाहरूले मानसिक, वित्तीय र प्राविधिक रूपमै हामीलाई परनिर्भर बनाएका छन्, उनी भन्छन्, तर, सामाजिक पूर्वाधार विकासमा भने वैदेशिक सहायताको भूमिका छ। नेपालले अन्तर्राष्ट्रिय विकास सहायता नीति २०७६ ले निर्दिष्ट गरेको नीतिअनुसार वैदेशिक सहायता परिचालन गर्दै आएको छ। नेपालले सहायताको प्रभावकारी कार्यान्वयनसम्बन्धी सन् २००५ को पेरिस उच्चस्तरीय सम्मेलन र त्यसपछिका उच्चस्तरीय बैठकहरूमा सहभागिता र ऐक्यबद्धता जनाउँदै आएको छ। नेपालले सन् २०२२ मा मध्यमवर्गीय राष्ट्रमा उन्नति र २०३० मा दिगो विकासका लक्ष्य प्राप्त गर्न पनि वैदेशिक सहायतालाई निरन्तरता दिन जरुरी रहेको विज्ञ बताउँछन्। ६ वर्षमा भित्रियो २० खर्ब २३ अर्ब रुपैयाँ वैदेशिक सहायता चालू आवको फागुन दोस्रो सातासम्म आयो ४३ अर्ब हरेक वर्ष बजेटकै स्रोतमा सहायताको हिस्सा औसत २५ प्रतिशत नेपालको बजेट व्यवस्थापनमा मात्र नभई वैदेशिक सहायताको ठूलो हिस्सा पुँजीगत खर्च वा विकास खर्चमा पनि हुँदै आएको छ। अतिकम विकसित मुलुक नेपालको कुनै पनि ठूला पूर्वाधार विकासमा शतप्रतिशत योगदान वैदेशिक सहायताको देखिन्छ। त्रिवि शिक्षण अस्पताल महाराजगन्जमा जापान, त्रिभुवन अन्तर्राष्ट्रिय विमानस्थलमा जापान, पूर्वपश्चिम राजमार्गमा अमेरिकीलगायत अन्य दातृ निकाय, दूरसञ्चार प्राधिकरणमा अमेरिका, मेलम्ची खानेपानी आयोजनामा एसियाली विकास बैंक, चक्रपथ सडक सञ्जाल विस्तारमा चीनको सहयोग छ। यी त केही उदाहरण मात्रै हुन्। अमेरिका, बेलायत, युरोपियन युनियन, जापान, चीन, भारतलगायत नेपालका मुख्य दातृ संस्थाहरू हुन्। नेपाल सरकारले देशभित्र आवश्यक स्रोत पूर्तिका लागि वैदेशिक सहायता लिने गर्छ। सम्पूर्ण वैदेशिक सहयोग विकास सहायता नीति, २०७६ अनुसार परिचालन गरिन्छ। त्यस्ता सहायता एकल परियोजना, कार्यक्रम सहयोग वा वस्तुगत सहयोगका रूपमा प्रयोग गरिन्छ। सबै प्रकारका सहायताका लागि नेपाल सरकार र सम्बन्धित विकास साझेदारहरूबीच औपचारिक सम्झौता हुन्छ। अर्थ मन्त्रालय विकास साझेदारहरूसँग समन्वय गर्ने एक मात्र सम्पर्क निकाय हो। संविधानको धारा ५९ (६) ले समष्टिगत आर्थिक स्थायित्व हुने गरी वैदेशिक सहायता लिने अधिकार नेपाल सरकारलाई दिएको छ। नेपालले पहिलो पटक अमेरिकाबाट दूरसञ्चारको विकासका लागि सहायता लिएको थियो। यसको विस्तार पहिलो पञ्चवर्षीय योजनादेखि भयो। विश्व बैंक, एसियाली विकास बैंकबाट बहुपक्षीय ऋण र अनुदान प्राप्त हुँदै आएको थियो। हाल अस्ट्रेलिया, चीन, डेनमार्क, फिनल्यान्ड, जर्मनी, भारत, जापान, कोरिया, कुवेत, नेदरल्यान्ड, नर्वे, साउदी अरब, स्विट्जरल्यान्ड, बेलायत, र अमेरिकालगायत द्विपक्षीय साझेदारबाट विकास सहायता प्राप्त हुँदै आएको छ। रामेश्वर खनाल, पूर्वअर्थसचिव वैदेशिक सहायता ठीक वा बेठीक भन्ने हुँदैन। हामीले प्रयोजनका निमित्त हो त्यसको उपादेयता आफैं निर्धारण गरेर ल्याउनुपर्छ। नेपालमा विदेशी लगानीले बर्बाद मात्र गरेको भन्ने छ। त्यो साँचो होइन। विदेशी सहायताका कारण ९९ प्रतिशत बालबालिका विद्यालय जान पाएका छन्। अहिले दुई वर्षको हाम्रो बजेट हेर्ने हो भने राजस्वले चालू खर्च पनि धान्न सक्दैन। त्यो हदसम्म सामाजिक सुरक्षा खर्च हामीले विस्तार गरेका छौं। यसपटक करिब २ खर्ब ५५ अर्ब सामाजिक सुरक्षाको खर्च छ। हाम्रो राजस्वले सामाजिक सुरक्षा, तलबभत्ता भुक्तानी गरेर, ऋणको साँवा ब्याज तिरेर बचत १४ अर्ब देखाइएको छ । यसकारण विदेशी सहायता नभए हाम्रा विकास आयोजना रोकिन्छन्। कृष्णहरि बाँस्कोटा, पूर्वअर्थसचिवअनुदान एउटा यो परियोजनाका निमित्त भनेर आउँछ । अर्को जुन प्रयोजनमा पनि प्रयोग गर्दा हुन्छ भनेर आउँछ। जुन प्रयोजनमा प्रयोग गर्न पनि पाइने अनुदानलाई बजेटरी सपोर्ट भन्छौं । यो उपयोगी हुन्छ। ऋणको हकमा विभिन्न सर्त राखिन्छ। यो उत्पादनमूलक क्षेत्रमा दिइन्छ। द्विपक्षीय र बहुपक्षीय ऋण लिने गर्छांै। ऋण लिएर संसारमा जहाँ पनि पूर्वाधार विकासको काम गरिन्छ। कतिपय देशले आफ्नो विकास गर्ने क्रममा जीडीपीको २ सय प्रतिशतसम्म ऋण लिए। नेपाल अहिले पूर्वाधार विकासमा जहाँ छ, त्यो सबै वैदेशिक सहायताले गर्दा हो। हामी आफ्नै पैसामा गर्छांै भनेको भए अहिलेको अवस्थामा पुग्न सक्दैनथ्यौं। ४२ खर्बको जीडीपीको आकार पुुग्न वैदेशिक सहायताले मद्दत गरेको हो। सुमन शर्मा, पूर्वअर्थसचिवहामीले वैदेशिक सहायतालाई आफ्ना आवश्यकताअनुसार खर्च गर्नुपर्छ। आएको सहयोगका आधारमा पुँजी निर्माण गर्न सक्नुपर्यो। देशको प्रतिस्पर्धी क्षमता बढाउन सक्ने गरी खर्च गर्नुपर्छ। वैदेशिक सहायता आफैंमा निरपेक्ष हुुन्न। हाम्रो अहिलेको आत्मनिर्भरता पनि वैदेशिक सहायताबाटै आएको हो। आएको पैसा खर्च गर्न नसक्नु अर्को पाटो हो। हाम्रा प्राथमिकताका आधारहरू तय भएका छैनन्। हामीसँग प्रोजेक्ट बैंकहरू छैनन्। ऋण केकेमा लिने भन्ने प्रतिस्पर्धी आयोजनाहरू छैनन्। केशव आचार्य, अर्थविद्मलेसिया, थाइल्यान्ड, कोरियालगायत देशले वैदेशिक सहयोग लिएर आफ्नो अर्थतन्त्रलाई २५ देखि ३० वर्षमा रूपान्तरण गरे। त्यसपछि लिएनन्। हामीकहाँ २००७ सालदेखि अहिलेसम्म वैदेशिक सहायताले परिपक्व बनाउनेभन्दा पनि परनिर्भर बनाएको देखिन्छ। कुनै आयोजनाको पूर्वसम्भाव्यता अध्ययनमा पनि विदेशीकै भर पर्न थाल्यौं। हामीले आफ्नो क्षमता विकास गर्न सकेका छैनौं। दाताहरूले हामीभन्दा पनि विदेशीलाई नै विश्वास गर्ने गरेका छन्। यसले प्राविधिक सहयोगमा ९० प्रतिशत विदेश नै फर्किने गरेको छ। दातृ संस्थाहरूले मानसिक, वित्तीय र प्राविधिक रूपमै हामीलाई परनिर्भर बनाएका छन्। तर, सामाजिक पूर्वाधार विकासमा भने वैदेशिक सहायताको भूमिका छ।"
कार्यकर्ता थुमथुम्याउँदै प्रचण्ड,"काठमाडौं : एमसीसी अनुमोदन गरेको आक्रोश बढेपछि नेकपा माओवादी केन्द्रका अध्यक्ष पुष्पकमल दाहाल (प्रचण्ड) कार्यकर्ता थमथमाउन थालेका छन्। एमसीसीको विषयमा दोहोरो चरित्र प्रदर्शन गरेका प्रचण्डकै सहमतिमा अन्ततः एमसीसी अनुमोदन भएको छ। यसले गर्दा पार्टीभित्र र बाहिर पनि प्रचण्डको व्यापक आलोचना र बिरोध भइरहेको छ । नेता नारायणकाजी श्रेष्ठदेखि युवा नेता लेखनाथ न्यौपानेसम्म बिरोधमा उत्रिएका छन्। सामाजिक सञ्जालमा उनको व्यापक विरोध भएको छ। कतिपय नेता, पार्टी कार्यकर्ता निरास भएका छन् भने कतिपयले माओवादी केन्द्र छोडेको पनि घोषणा गरिरहेका छन्। आफू चतुर राजनीतिक खेलाडी सम्झिने प्रचण्ड एमसीसीका विषयमा कमजोर सावित भएका छन्। हरेक विषयमा आफनो आडभरोसा दिने सहकर्मी नेता र कार्यकर्ताले नै धोका महसुस गरेका छन्। प्रचण्डप्रति चौतर्फी आक्रोश बढेपछि पत्रकार सम्मेलन नै गरेर स्पष्टीकरण दिनुपर्ने बाध्यता आइलागेको छ। खुमलटारमा पत्रकार सम्मेलन गरेर उनले संविधान नै डिरेलको अवस्थामा पुग्न थालेपछि एमसीसी अनुमोदनमा सहमत जनाएको भन्दै स्पष्टीकरण दिएका छन्। सडकमा समेत नाराबाजी भइरहेको थियो, गठबन्धन विघटन हुनेदेखि सरकार परिवर्तनसम्मको खेल पनि भयो, यसले संविधान नै डिरेलको अवस्थामा पुग्न थालेपछि एमसीसी अनुमोदन गर्न सहमति जनाएँ, उनले स्पष्टीकरण दिँदै भने। भियाना सन्धिअनुसार पनि प्रतिनिधिसभाबाट व्याख्यात्मक घोषणा गरिएको विषय अर्को पक्षले स्वीकार्नुपर्ने उनको भनाइ छ। उनले एमसीसी सम्झौता अनुमोदन महाकाली सन्धिजस्तो नरहेको बताए। महाकाली सन्धिमा गरिएको संकल्प प्रस्ताव भारतले अस्विकार गर्दै आएको छ। प्रतिनिधिसभाबाट घोषणा भएको अर्को पक्षले स्वीकार्नुपर्ने र नस्वीकारे स्वतः खारेज हुने अन्तर्राष्ट्रिय कानुनका ज्ञाताको सुझाव आएपछि आफूले शीर्ष नेताहरूमाझ राखेँ, उनले भने, यसबारे काठमाडौंस्थित अमेरिकी दूतावासलाई पनि जानकारी दिएर अनुमोदन गरिएको हो। अन्तर्राष्ट्रिय कानूनअनुसार मान्यता पाउने गरी संविधान, देशलाई बचाएर प्रतिनिधिसभा घोषणापत्र जारी गरेर एमसीसी अनुमोदन गरेपछि आफू खुसी भएको प्रचण्डको भनाइ छ। भित्र भइरहेको बिरोधप्रति कोही पनि सेन्टिमेन्टमा आउन नहुने भन्दै उनले चेतावनी समेत दिएका थिए। प्रचण्डले नेता नारायणकाजीलाई वामदेव गौतमबाट पाठ सिक्न पनि आग्रह गरे। महाकाली सन्धिको समयमा गौतमले एमाले विभाजन गरेका थिए तर पुनः उनी एमालेमै फर्किनुपर्ने अवस्था आयो, पछिल्लो समयमा भने वामदेव एमालेबाट राजीनामा दिएर बसेका छन्। श्रेष्ठ आक्रामक भएपछि प्रचण्डले आश्वस्त पार्दै आफ्नो कुरा बाहिरभन्दा पनि केन्द्रीय कमिटीमा राख्न अनुरोध गरेका हुन्। नारायणकाजी कमरेडलाई मैले भने तपाईंलाई मतभेद राख्ने अधिकार छ। सबै एकै मत हुनुपर्छ भन्ने छैन। तपाईंको विचारलाई सम्मान पनि गरिन्छ। केन्द्रीय कमिटीको बैठक आउँदै छ। कमिटीमा आफ्नो कुरा राख्नुस्, बाहिरचाहिँ नबोल्नुस्, उनले भने। वामदेव गौतमले महाकाली सन्धि राष्ट्रघाती भनेर पार्टी फुटाएको तर चुनावमा जिरो भएको उदाहरण दिँदै उनले श्रेष्ठलाई फकाए। महाकाली सन्धिका बेला विचरा वामदेवले राष्ट्रघात भनेर एमालेको आधा केन्द्रीय कमिटी लिएर जानुभयो। भोट आउने बेला जिरो। एउटा जित्नु भएन। कोही सेन्टिमेन्टमा आउन आवश्यक छैन, उनले भने।"
दुई वर्षपछि पशुपतिमा शिवरात्रिको रौनक,"काठमाडौं : कोरोना संक्रमणका कारण दुई वर्षसम्म पशुपतिनाथमा महाशिवरात्रि पर्व मेला लागेन। पूजामा कडाइ भयो। विभिन्न समय मन्दिर बन्द गरियो। संक्रमण घटेसँगै यो वर्ष भने तयारी भव्य छ। आज शिवरात्रि पर्वका लागि विशेष तयारी गरिएको पशुपति क्षेत्रविकास कोषका सदस्यसचिव डा मिलनकुमार थापा बताउँछन्। यस वर्ष महाशिवरात्रिमा झन्डै १० लाख भक्तजन आउने अपेक्षा गरिएको जानकारी दिँदै उनले भने, सरसफाइदेखि सजावट र सुरक्षा व्यवस्थापनमा भक्तजनले महसुस गर्ने गरी काम गरेका छौं। थापाका अनुसार महाशिवरात्रिमा ५१ सय र ११ हजारको मात्र विशेष पूजा गरिने छ। सोका लागि क्रमशः ९० र ४ सय १३ भक्तले रसिद काटिसकेको उनले बताए। यसअघि नै एउटा ५६ हजारको र तीन जनाले २७ हजारको विशेष पूजाका लागि बुक भइसकेको छ। उनले भने, शिवरात्रिजस्ता चाडपर्वमा भक्तजनको सहजता बुझेर कोषको कार्यसम्पादन समितिको बैठकले भट्टहरूकै सल्लाहमा बसाहा अगाडिको चाँदीको दानपेटिका वासुकी मन्दिर अगाडि सारेका छौं। दुई वर्षपछि शिवरात्रीमा पशुपतिको दर्शन र पूजा गर्न पाउँदा दर्शनार्थी र साधुसन्त पनि मख्ख छन्। साधुसन्तहरूको आगमनसँगै पाशुपत क्षेत्रमा फूल र बत्तीले सजाइएको छ। शनिबारबाटै मन्दिरमा भीड बढेको यस क्षेत्रमा व्यवसाय गरेकाहरू बताउँछन्। विगतमा महाशिवरात्रिको अघिल्लो दिन मात्र यस्तो भीडभाड देख्थेँ, यसपटक त तीन दिनअघि (शनिबार) नै नसोचेको चहलपहल पाएँ, काठमाडौं धुम्बाराही निवासी वासु गौतमले भने। एक साताअघिदेखि नै साधुसन्त र जोगीहरूको आगमन भएको कोषले जनाएको छ। पाशुपत क्षेत्रमा यसपटक वाल पेन्टिङ गरी भगवान् शिवसँग सम्बन्धित झन्डै दुई दर्जन रंगीन चित्र कोरिएका छन्। सेल्फी खिचिरहेकी भक्तपुर जगातीकी रूपा श्रेष्ठले भनिन्, दुई वर्षअघि फूलैफूलको सजावटमा सेल्फी खिच्दा मन रमाएको थियो, त्यसपछि यी चित्रमा। कोषले यस वर्ष झन्डै १५ हजारको हाराहारीमा जोगी आउने जानकारी दिएको छ। मन्दिर परिसरमा रहेको वनग्रहमा सोमबार भारत गुजरातका साधु धरम पुरी भक्तलाई बोलाउँदै थिए। महाशिवरात्रिमा पशुपतिनाथ आउँदाको आनन्द कहीँ नपाउने बताउँदै उनले भने, जो महादेव देता है, ओ कोही नही देता। भारतकै नागाबाबा राज राजेश्वरगीका दुवै हातका हत्केला छैनन्। १५ वर्षदेखि मुक्तिनाथमा सेवारत उनी सोही समयदेखि निरन्तर शिवरात्रिमा पशुपति आउने बताउँछन्। ठुटो हातले भक्तलाई विभूति लगाउँदै आशीर्वाद दिइरहेको भेटिए। कसरी नागाबाबा हुनुभयो भन्ने प्रश्नमा उनी भन्छन्, भगवान् शिवकै आशीर्वाद हुनुपर्छ। कोही डाक्टर हुन्छन्, कोही मन्त्री मेरो भागमा नागाबाबा हुनु रहेछ। तर, सबैभन्दा खुसी छुजस्तो लाग्छ। मन्दिर दर्शनमा भेटिएका ७१ वर्षीय भारतीय भक्तजन ७५ जनाको समूहमा पशुपति आएका थिए। बिहारबाट गाडी रिजर्भ गरी आएका उनीहरूको पशुपति आगमन पहिलो हो। उनी भन्छन्, पशुपतिनाथको सरसफाइ, सुरक्षा, साधुसन्तको व्यवस्था, नेपालीको इमान्दारिता सबै राम्रो लाग्यो। पशुपति कोषलाई धेरै धन्यवाद। कोषका सदस्यसचिव थापाले महाशिवरात्रिको सुरक्षाका लागि यसवर्ष नेपाली सेना, सशस्त्र प्रहरी, नेपाल प्रहरी, राष्ट्रिय अनुसन्धानका गरी झन्डै १० हजार सुरक्षाकर्मी परिचालन गरिने बताए। कोषले महाशिवरात्रि पूर्ण व्यवस्थित बनाउन सुरक्षा, मेला बजार, आवास, भोजन, मूल्यांकन आदि १० वटा उपसमिति बनाएर कामको बाँडफाँट गरेको कोषका कोषाध्यक्ष नारायणप्रसाद सुवेदीले जानकारी दिए। उनका अनुसार, कोषले भक्तजनलाई भौतिक दूरी कायम राखी मास्क लगाउन र स्यानिटाइजर प्रयोग गर्न अनुरोध गरेको छ। मन्दिर प्रवेशका लागि गुहेश्वरीगौरीघाट, उमाकुण्डदक्षिणामूर्ति हुँदै रूद्रगाडेश्वर उत्तरढोकासम्म एउटा लाइन हुनेछ। मित्रपार्कजयवागेश्वरीईंटापाखा भएर भुवनेश्वरीस्थित फलामको सानो ढोका हुँदै पश्चिम ढोकासम्म अर्को लाइन हुनेछ। तेस्रो लाइनका रूपमा बत्तीसपुतलीगौशाला, एयरपोर्टतिलगंगा भएर पिंगलास्थानसुमार्गी भवन अगाडिबाट चारशिवालयपञ्चदेवल हुँदै दक्षिण ढोकासम्म हुनेछ। तिलगंगा राममन्दिरतर्फ समेत आवश्यकताअनुसार थप लाइन हुने कोषले जनाएको छ।"
विश्वकल्याणका लागि पशुपतिनाथ,"भक्तजनको आस्थाको केन्द्र पशुपतिनाथ मन्दिर परिसरमा महाशिवरात्रिका दिन शिवको दर्शन र पूजाअर्चनाका क्रममा लाखौंको भीड लाग्ने गर्छ। विश्वमा नै पञ्चमुखी शिवलिंगको ठूलो महŒव छ। अन्यत्र कतै नभएको पञ्चमुखी शिवलिंगको पूर्वीमुख शिवको हो भने पश्चिममुख नन्दीस्वरूपको हो। उत्तरमुखलाई उमा अनि दक्षिणमुखलाई भैरव स्वरूप मानिएको छ। माथितिरको मुख महादेवको हो। यस्तै पूर्वीमुख तत्पुरुष, उत्तर वामदेव, पश्चिम सद्योजात र दक्षिणमुख अघोरको रूपमा लिइन्छ भने ऊध्र्वमुखलाई ईशान भनिन्छ। प्रत्येक मुखलाई ब्रह्माण्डका चारै दिशा र आकाश भागसम्मको रूपमा चित्रण गरिएको छ। सम्पूर्ण जीव र जगत् जहाँबाट उदय हुन्छ र जहाँ विलय हुन्छ, त्यो क्षेत्र शिवलिंग हो। भोले बाबाले दीनदुःखीदेखि उच्च घरानियालाई समेत पालेका छन्। केही नहुनेदेखि सम्पन्न व्यक्तिसम्म पनि पशुपति आउँछन्। धर्मशाला ठूलो होटलमा परिणत हुन्छ, पूजासामान बेच्ने व्यापारी ढोकैमा बस्न रुचाउँछन्। पाशुपत क्षेत्र सञ्चालनमा छुट्टै कानुन छ। तथापि व्यवस्थित हुन नसक्दा संसारभरिका अर्बौं भक्तहरूको मर्ममा प्रहार भएको भान हुन्छ। कोरोनाकालमा भक्तहरूलाई पीडा भयो। अन्य धर्मीहरूको मन्दिर खुल्यो, पशुपतिनाथ खुलेन। यसपालि पशुपति क्षेत्र विकास कोषले महाशिवरात्रि पर्व भर्न १० लाख भक्तहरू उपस्थित हुने जनाएको छ। नेपाल नगरी काठमाडौं पूर्व क्षेत्रमा रहेको वागमती किनारामा भष्माञ्चलपर्वत, भष्मतीर्थ, भष्मगंगा आदि नामले पुकारिने श्लेष्मान्तक क्षेत्र पश्चिम भागमा पावन पशुपतिनाथको मन्दिर छ। यो द्वादश ज्योतिर्लिंगको शिरभाग हो। भारतका प्रसिद्ध क्षेत्र बद्रीनाथ, केदारनाथ, रामेश्वर र चीन तिब्बतको कैलाश क्षेत्रको दर्शनपछि पनि पशुपतिनाथको दर्शन नगरेसम्म अगाडिका दर्शनको पुण्य नमिल्ने कुरा हिमवत्खण्ड र स्कन्दपुराणमा उल्लेख गरिएको छ। यहाँ शिवरात्रि, जनैपूर्णिमा, तीज, एकादशी, सोमबार, शनिबारदेखि बालाचतुर्दशीजस्ता पावन दिनमा हजारौं भक्तहरूको भीड लाग्छ। सबैभन्दा बढी भीड महाशिवरात्रिमा लाग्ने गर्छ। भारतलगायत विश्वको केही देशबाट समेत यहाँ आउनेको घुइँचो नै हुन्छ। पशुपतिनाथको मन्दिर करिब दुई हजार वर्ष पुरानो मानिन्छ। यद्यपि यो आधुनिक मन्दिर चाहिँ सन् १६९२ मा राजा भूपतिन्द्र मल्लले बनाउन लगाएका हुन्। वंशावलीका अनुसार यो मन्दिर बनाउने श्रेय सुपुष्प देवलाई जान्छ। सन् ३२५ मा राजा हरिदत्त बर्माले मन्दिर बनाउन उत्सुकता देखाएका हुन् भन्नेहरू पनि छन्। यो मन्दिर कलात्मक छ। छानो धातुले बनेको छ भने सुनको जलप लगाइएको छ। ढोकाहरू चाँदीका छन्। मन्दिर पश्चिम फर्केको छ। मूलढोका अगाडि शिवको वाहन नन्दी झन्डै १५ फिट लामो र ८ फिट अग्लो छ। मन्दिरको दक्षिण भागमा उन्मत्त भैरव छन् भने त्यसदेखि दक्षिण भागमा पूरै ६४ शिवलिंग छन्। त्यसो त काठमाडौं, ललितपुर, काभे, सिन्धुपाल्चोक, नुवाकोट, धादिङ, मकवानपुर आदि गरी १० जिल्लामा ६४ ज्योतिर्लिंगको आदिम थलो छ। यस्तै, ६४ ज्योतिर्लिंगमध्ये सर्वप्रथम आदिम लिंग सिन्धुली क्षेत्रको कुशेश्वर शिवलिंग हो। अन्तिम ज्योतिर्लिंग भने पशुपति मन्दिर परिसर उत्तर क्षेत्र कैलाशमुनिको रुद्रगारेश्वर हो। पशुपतिनाथको मन्दिर दुईतले प्यागोडा शैलीको छ। झन्डै साढे तीन फिट अग्लो शिवलिंग मन्दिरभित्र विराजमान छ। हाल त्यहाँ सुनको जलहरी राखिएको छ। मन्दिरको मर्मत तथा पूजा व्यवस्थापनको परम्पराको श्रेय आठौं शताब्दीताका यहाँ आएका आद्यगुरु शंकराचार्यलाई जान्छ। महादेवले गुह्येश्वरी (उमा)लाई साथै लिई यहाँ विराजमान गर्ने गरेको भनिन्छ। भारतका प्रसिद्ध क्षेत्र बद्रीनाथ, केदारनाथ, रामेश्वर र चीन तिब्बतको कैलाश क्षेत्रको दर्शनपछि पनि पशुपतिनाथको दर्शन नगरेसम्म अगाडिका दर्शनको पुण्य नमिल्ने कुरा हिमवत्खण्ड र स्कन्दपुराणमा उल्लेख गरिएको छ। पूर्वदक्षिणतर्फ ब्रह्ममनाल छ, जसलाई आर्यावर्त भनिन्छ। यहाँ जल स्नान गर्नेहरू भवरोगबाट मुक्ति पाउँछन्, तर केही समययता वागमती नदीको पानी फोहोर छ। ब्रह्मनालदेखि भष्मेश्वर क्षेत्र भष्मतीर्थ हो। यहाँ पाइला राख्ने कुनै पनि प्राणीले भवाटवीको मोहबाट छुट्टी पाउन सक्छन्। पशुपतिनाथ मन्दिर परिसरमै आफू नित्य निरन्तर सेवा गर्ने अवसर पाउन लालायित शक्तिस्वरूपा उमाले शिवको प्रार्थना गरेपछि शिवआज्ञाअनुसार उमाले वत्सलाको रूप लिएको हिमवत् खण्डमा छ। यस्तै, वत्सलाको दर्शन गरेपछि मात्र शिवको दर्शन गरे पुण्य मिल्ने कुरा उक्त खण्डमा वर्णन गरिएको छ। पार्वतीको रूपमा सतीको गुह्य पतन भएको क्षेत्र विश्वका सात करोड पावन पीठको आदिमस्थल हो, गुह्येश्वरी । जुन पशुपतिनाथबाट झन्डै एक किलोमिटर उत्तरपूर्वमा छ। माघस्नान गरेर पार्वतीले गौरीघाटमा रहेर किराँतेश्वर भगवान्लाई पाएको क्षेत्र पनि यसै मन्दिर उत्तर पूर्वीक्षेत्र हो। पशुपतिनाथको दर्शन गर्नुपूर्व गौरीघाटमा स्नान जल अर्चन गर्नुपर्ने, कैलाश क्षेत्रमा स्पर्श गर्नुपर्ने, प्रसिद्ध गौशाला क्षेत्रमा रहेकी जयवागेश्वरी आमाको स्तुति वन्दना गर्नु पर्ने कुरा नेपाल माहात्म्यमा वर्णन गरिएको छ। वत्सलादेवीकी पुत्र चन्द्र विनायक चाबहिल क्षेत्र र त्यस क्षेत्रमा जात्रा चलाइने नक्साल भगवतीको चर्चा पनि स्कन्दपुराणले वर्णन गरेको छ। वत्सलादेवी र नक्साल भगवती दिदीबहिनी हुन् भनिन्छ। पशुपतिनाथको दर्शनपूर्व मन्दिरपरिसर उत्तरतर्फ रहेको वासुकी नागको दर्शन गर्नुपर्ने हुन्छ। पशुपतिनाथ मन्दिरलाई पूरै परिक्रमाभन्दा पनि किराँतेश्वर, गुह्येश्वरीको दर्शन, मृगेश्वरमा जल अर्पण, गणेश, क्षेत्रपाल, नवग्रह, उन्मत्त भैरव, वत्सला, आकाश भैरव, जय मंगला, राजेश्वरी, भुवनेश्वरी, भष्मेश्वर आदि क्षेत्रको दर्शन वढी महŒवपूर्ण छ। अष्टमातृकालगायत नारायणको दर्शन र सत्यनारायणको दर्शन झन् महत्वपूर्ण छ। मायारूपी पासोमा बाँधिएका बुद्धप्राणीलाई पशु भनिन्छ। मायाबाट मुक्त पार्नेको नाम पतिका रूपमा सबै जीवका मालिक शिवलाई पशुपति भनिएको हो। महाशिवरात्रि, तीज, बालाचतुर्दशी आदि विशेष भीड लाग्ने समय दर्शनार्थीले नियमतः दर्शन गर्ने गरेको पाइँदैन। भीडभाडका कारण र लामको व्यवस्थापन कार्यले पनि हुन सक्छ, पुराणहरूमा चर्चा गरिएअनुसारको नियम पालन भएको देखिँदैन। मृगरूपी शिवले विचरण गरेको स्थल मृगस्थली हो। कैलाशमा शिवलाई नदेखेर ब्रह्माविष्णुइन्द्रले मृगस्थलीमा मृगरूप शिवलाई देखे। अनि शिवजीलाई समात्न लाग्दा शिवस्वरूप मृगको स्वर्ण सिङ तीन टुक्रा भएको र आफूलाई अपराध लागेकाले प्रार्थना गर्दा शिवजीले यो अपराध लाग्दैन, तीनवटा सिङका टुक्राहरू स्वर्ग, पाताल र नेपाल क्षेत्र गोकर्णमा लगेर स्थापना गर्नु भन्ने आज्ञा भयो। त्यसपछि मत्स्र्यमण्डलको अर्को पावनक्षेत्र वागमती तटमा गोकर्णेश्वर क्षेत्रको उदय भएको हो। जहाँबाट वाग्द्वारदेखि झरेकी वागमती स्वरूपा शिवगंगा बग्दै आएर आर्यघाट हुँदै पवित्र शंखमूल पुग्छिन्। मायारूपी पासोमा बाँधिएका बुद्धप्राणीलाई पशु भनिन्छ। मायाबाट मुक्त पार्नेको नाम पतिका रूपमा सबै जीवका मालिक शिवलाई पशुपति भनिएको हो। अज्ञानी मनुष्यहरू नश्वर छन्। नश्वरले ईश्वर प्राप्त गर्ने प्रयास गर्नुपर्ने हुन्छ। जीव र जगत् दुवै परमेश्वर शिवका गहना हुन्, खेलौना पनि हुन्। तिनले हरदम परमेश्वरको चाहना गरेका हुन्छन्। अंशले अंशी प्राप्त गर्ने प्रयासस्वरूप जीवात्माहरू ब्रह्मादेखि स्थावरपर्यन्त सबै परमेश्वर शिवमा लय हुन चाहन्छन्। संसारको रचना सृष्टि हो, सृष्टिलाई चलाइराख्नु पालना हो र सृष्टिलाई नास गर्नु संहार हो। जीवात्मावाट प्राणपखेरु निस्कनुलाई तिरोभाव भनिएको छ। यी चारै कार्यबाट उन्मुक्त हुनु चांहिँ अनुग्रह हो। अर्थात्, यहाँ जम्माजम्मी पाँच कार्यहरू भए, संसार चलाउन ! सृष्टि, पालना, संहार, तिरोभाव र अनुग्रह यी पाँचै कार्य गर्ने पञ्चमुखी महादेव नै हुन्। मोक्ष हुनुको नाम जीवले शिव प्राप्ति गर्नु नै हो। शिवको अर्को नाम कल्याण हो। शिवका पाँच मुखले यही संकेत गर्छ, विश्व ब्रह्माण्डको कल्याण !"
जगत् रक्षकको विशेष दिन,"पशुरूपी मानवका पति भएकाले भगवान् शिवको नाम पशुपतिनाथ भयो। उहाँ विश्वकै मालिक भएकाले विश्वनाथ हुनुभयो। विश्वभरका हिन्दू धर्मावलम्बीका लागि शिवरात्रि महान् दिन हो। यसरी ब्रह्माण्डका सृष्टिकर्ता, सम्पूर्ण प्राणीका स्थितिकर्ता र जीवनको भोग सिद्धिएपछि संहारकर्ता परमात्मा शिव आर्यावर्तको परम पावन नेपालभूमिमा अवतरण भएको दिन हो शिवरात्रि। यस पर्वलाई भक्तिभावपूर्वक पूजा, आराधना, उपवास, जाग्राम गरेर मनाइन्छ। सम्पूर्ण प्राणीको पालक एवं रक्षक भगवान् शिव अलौकिक र शाश्वत हुनुहुन्छ। फलतः अजन्म भएर पनि उहाँले प्राणीहरूको हितसाधना गर्न धरातलमा भोलेबाबाको रूपमा भक्तहरूलाई दर्शन दिने जनविश्वास छ। सबैको कल्याण गर्ने शिव नै पशुपतिनाथ, विश्वनाथ, रुद्र, शंकर, अनेक नाम र रूपमा पाउँछौं। पशुरूपी मानवका पति भएकाले उहाँको नाम पशुपतिनाथ भयो। उहाँ विश्वकै मालिक भएकाले विश्वनाथ हुनु भयो। भक्तले पवित्र मनले मागे दिने भएकाले शिव भोलेनाथ हुनुभयो। पापी, अन्यायी, अधर्मीहरूलाई उनीहरूले गरेका कुकर्मको सजाय दिने भएकाले उहाँ काल, महाकाल र रुद्र बन्नु भएको छ। यसर्थ श्रीपशुपतिनाथको ठूलो महिमा छ। श्रीपशुपतिनाथको स्तुति, पूजा, आराधना, मन्त्रको जप र यिनको महात्म्यबारे वेद, पुराण, धार्मिक साहित्यक र तान्त्रिक ग्रन्थहरूमा अति विस्तृत पाइन्छ। हिन्दू समाजमा पनि परापूर्वकालदेखि आजसम्म शिवजीको पूजाआजा र उपासना गर्ने चलन कायमै छ। नेपालका साथै भारतलगायत विश्वका हिन्दूको बाहुल्य भएका क्षेत्रहरूका शिवमन्दिर, शिवालय, शिवलिंगेश्वर, ज्योतिलिंगेश्वर आदि स्थानमा यस पर्वमा असंख्य भक्तजनको भीड लाग्ने गर्छ। यसर्थ फाल्गुन कृष्ण चतुर्दशीमा महाशिवरात्रि पर्व काठमाडौंस्थित पशुपतिनाथको मन्दिरमा ठूलो महत्वका साथ सम्पन्न गरिन्छ। महाशिवरात्रिका दिन पशुपतिनाथको शोडषोपचारले विधिपूर्वक पूजाआराधना गरिन्छ। जसमा सन्तका लागि शिव र दुष्टका लागि महाकालका रूपमा रहेका शिवको नाम स्मरण, आराधना, पूजा, महिमा गानले सम्पूर्ण समाजको भलाई हुन्छ। अन्य प्राणीको पनि भलाइ हुन्छ। विश्वमा मानिसहरू भौतिक सुखको पछाडि आँखा चिम्लेर दौडँदा अँध्यारो कुवामा खसेको पत्तै पाउँदैनन्। भौतिकवाद विनाशवाद हो भन्ने धेरैलाई ज्ञान नभएकाले भौतिक सुखमा नै सम्पूर्ण मानव लालयित भइरहेका छन्। वास्तवमा भौतिक प्रविधिले मानवलाई क्षणिक सुख र तुष्टि मात्र दिन्छ। यो क्षणिक र नासवान् छ। आध्यत्मिक ज्ञानको अभावमा मानिस पशुझैं अज्ञानी भएको पाइन्छ। उचित र अनुचित छुट्ट्याउन सक्दैनन्। यसर्थ, समाजमा कलह, हिंसा, अशान्ति फैलिरहेको छ। मानिसको कल्याण गर्ने शिवरात्रि समान अन्य कुनै व्रत छैन। यसबाट मानिसलाई उत्तम धर्म प्राप्त हुन्छ। मूलतः निष्काम अथवा कामनासहित कर्म गर्नेहरूलाई यो व्रत उत्तम मानिएको छ। सबै वर्णाश्रममा रहने व्यक्तिले श्रद्धापूर्वक शिवरात्रिको व्रत गर्नाले मनोकांक्षा तत्काल प्राप्त गर्ने सामथ्र्य प्राप्त हुन्छ भनी शिव महापुराणमा उल्लेख छ। हिन्दूहरूका आराध्यदेव भगवान् शिवलाई चाँडै प्रसन्न तुल्याउन सकिने हुँदा आशुतोष भनी पूजाआराधना गरिन्छ। भगवान् स्वयं प्रकट हुनु भएकाले उक्त पवित्र रात्रिलाई महाशिवरात्रि भनिएको हो। शिवको स्वरूपको दर्शन पाएका सन्त, तपस्वी, यशस्वी महापुरुषहरूले उहाँको परिकल्पना गरेका छन्। हामी प्राणीसँग दुईवटा चर्मचक्षु त छ तर तेस्रो ज्ञानचक्षु छैन। जसमा ज्ञानचक्षुको अभावमा नासवान् संसारमा एक दिन नास हुने शरीरका लागि सुख सयल र आरामको खोजीमा अनमोल जीवन गुमाउँछौं। शिवको तेस्रो नेत्रको आराधना गरे मानिसमा ज्ञानको ढोेका खुला हुन्छ र क्षणिक संसारको आभास मिल्छ। खासगरी युवा वर्गलाई शिवको मार्ग जीवनभरका लागि उचित हुनेछ जुन राष्ट्रहितमा पनि हुनेछ। भगवान् शिवजी सर्वप्रथम यस लोकको दृष्टिगोचरमा प्रकट हुनु भएको समय नै शिवरात्रि हो। फाल्गुण कृष्णपक्ष चतुर्दशी तिथिको मध्यरात्रिमा करोडौं सूर्यसमान कान्ति भएका ज्योतिर्लिंगस्वरूप भगवान् शिव उत्पत्ति हुनु भएको वृत्तान्त शास्त्रहरूमा छ। हिन्दूहरूका आराध्यदेव भगवान् शिवलाई चाँडै प्रसन्न तुल्याउन सकिने हुँदा आशुतोष भनी पूजाआराधना गरिन्छ। भगवान् स्वयं प्रकट हुनु भएकाले उक्त पवित्र रात्रिलाई महाशिवरात्रि भनिएको हो। यसर्थ शिवलाई यजुर्वेदमा स्पष्ट रूपमा वर्णन गरेर उनलाई वैदिक देवताको रूप प्रदान गरिएको पाइन्छ। यसर्थ शिवजीको आराधना प्राचीन कालदेखि नै भएको बुझिन्छ। यसकारण आराध्यदेव शिवजीलाई तन, मन, धनले श्रद्धा गरिन्छ। पशुपतिको संज्ञाले बडो श्रद्धा गर्दै आएको पाइन्छ। अतः यस पाशुपत क्षेत्रले नेपालको धार्मिक क्षेत्रका गौरव गाथालाई विश्वभर चिनाउँछ। हाम्रो देश विशाल सगरमाथाको काखमा रहेको पुण्यभूमि नेपालमा हिन्दूधर्मको प्रधानता छ। हलाहल विष पिएर सम्पूर्ण ब्रह्माण्डको रक्षा गर्ने भगवान् शंकर सम्पूर्ण जीवका अधिष्ठाता हुनुहुन्छ। सबैको कल्याण गर्न उहाँले हलाहल जस्तो विष पान गरेको पाइन्छ। हिन्दूहरू नेपालमा मात्र होइन, विश्वभरि छन्। त्यसैकारण महाशिवरात्रि नेपालमा मात्र होइन, विश्वका विभिन्न देशमा पनि बडो उत्साह, उमंग र भक्तिभाव मनाइन्छ। महाशिवरात्रिमा भोलेनाथको आह्वान, आसन, पदय, अष्र्य, आचमन, स्नान, वस्त्र, उपवित, गन्धपुष्प, धूपदीप, नैवेध्य, तामुल, दक्षिणा, आरती, प्रदक्षिण आदि गरिन्छ। यस अवसरमा श्रद्धालु उपवास बस्छन्। समाजका सबैजसो अरिष्टलाई अँगाल्ने र गरिष्ठ पदार्थ प्राणीहरूलाई दिने भगवान् शिवको महिमा गाउने आजको दिनमा सबैले सत्मार्गमा अग्रसर हुने प्रण गर्नु उत्तम हुनेछ। यसैमा समाज र देशका लागि नै हितकर हुनेछ। भगवान् शिवले सबैलाई सद्बुद्धि दिएर रक्षा गर्नुहोस्।"
कार्यकर्ता थुमथुम्याउँदै प्रचण्ड,"काठमाडौं : एमसीसी अनुमोदन गरेको आक्रोश बढेपछि नेकपा माओवादी केन्द्रका अध्यक्ष पुष्पकमल दाहाल (प्रचण्ड) कार्यकर्ता थमथमाउन थालेका छन्। एमसीसीको विषयमा दोहोरो चरित्र प्रदर्शन गरेका प्रचण्डकै सहमतिमा अन्ततः एमसीसी अनुमोदन भएको छ। यसले गर्दा पार्टीभित्र र बाहिर पनि प्रचण्डको व्यापक आलोचना र बिरोध भइरहेको छ । नेता नारायणकाजी श्रेष्ठदेखि युवा नेता लेखनाथ न्यौपानेसम्म बिरोधमा उत्रिएका छन्। सामाजिक सञ्जालमा उनको व्यापक विरोध भएको छ। कतिपय नेता, पार्टी कार्यकर्ता निरास भएका छन् भने कतिपयले माओवादी केन्द्र छोडेको पनि घोषणा गरिरहेका छन्। आफू चतुर राजनीतिक खेलाडी सम्झिने प्रचण्ड एमसीसीका विषयमा कमजोर सावित भएका छन्। हरेक विषयमा आफनो आडभरोसा दिने सहकर्मी नेता र कार्यकर्ताले नै धोका महसुस गरेका छन्। प्रचण्डप्रति चौतर्फी आक्रोश बढेपछि पत्रकार सम्मेलन नै गरेर स्पष्टीकरण दिनुपर्ने बाध्यता आइलागेको छ। खुमलटारमा पत्रकार सम्मेलन गरेर उनले संविधान नै डिरेलको अवस्थामा पुग्न थालेपछि एमसीसी अनुमोदनमा सहमत जनाएको भन्दै स्पष्टीकरण दिएका छन्। सडकमा समेत नाराबाजी भइरहेको थियो, गठबन्धन विघटन हुनेदेखि सरकार परिवर्तनसम्मको खेल पनि भयो, यसले संविधान नै डिरेलको अवस्थामा पुग्न थालेपछि एमसीसी अनुमोदन गर्न सहमति जनाएँ, उनले स्पष्टीकरण दिँदै भने। भियाना सन्धिअनुसार पनि प्रतिनिधिसभाबाट व्याख्यात्मक घोषणा गरिएको विषय अर्को पक्षले स्वीकार्नुपर्ने उनको भनाइ छ। उनले एमसीसी सम्झौता अनुमोदन महाकाली सन्धिजस्तो नरहेको बताए। महाकाली सन्धिमा गरिएको संकल्प प्रस्ताव भारतले अस्विकार गर्दै आएको छ। प्रतिनिधिसभाबाट घोषणा भएको अर्को पक्षले स्वीकार्नुपर्ने र नस्वीकारे स्वतः खारेज हुने अन्तर्राष्ट्रिय कानुनका ज्ञाताको सुझाव आएपछि आफूले शीर्ष नेताहरूमाझ राखेँ, उनले भने, यसबारे काठमाडौंस्थित अमेरिकी दूतावासलाई पनि जानकारी दिएर अनुमोदन गरिएको हो। अन्तर्राष्ट्रिय कानूनअनुसार मान्यता पाउने गरी संविधान, देशलाई बचाएर प्रतिनिधिसभा घोषणापत्र जारी गरेर एमसीसी अनुमोदन गरेपछि आफू खुसी भएको प्रचण्डको भनाइ छ। भित्र भइरहेको बिरोधप्रति कोही पनि सेन्टिमेन्टमा आउन नहुने भन्दै उनले चेतावनी समेत दिएका थिए। प्रचण्डले नेता नारायणकाजीलाई वामदेव गौतमबाट पाठ सिक्न पनि आग्रह गरे। महाकाली सन्धिको समयमा गौतमले एमाले विभाजन गरेका थिए तर पुनः उनी एमालेमै फर्किनुपर्ने अवस्था आयो, पछिल्लो समयमा भने वामदेव एमालेबाट राजीनामा दिएर बसेका छन्। श्रेष्ठ आक्रामक भएपछि प्रचण्डले आश्वस्त पार्दै आफ्नो कुरा बाहिरभन्दा पनि केन्द्रीय कमिटीमा राख्न अनुरोध गरेका हुन्। नारायणकाजी कमरेडलाई मैले भने तपाईंलाई मतभेद राख्ने अधिकार छ। सबै एकै मत हुनुपर्छ भन्ने छैन। तपाईंको विचारलाई सम्मान पनि गरिन्छ। केन्द्रीय कमिटीको बैठक आउँदै छ। कमिटीमा आफ्नो कुरा राख्नुस्, बाहिरचाहिँ नबोल्नुस्, उनले भने। वामदेव गौतमले महाकाली सन्धि राष्ट्रघाती भनेर पार्टी फुटाएको तर चुनावमा जिरो भएको उदाहरण दिँदै उनले श्रेष्ठलाई फकाए। महाकाली सन्धिका बेला विचरा वामदेवले राष्ट्रघात भनेर एमालेको आधा केन्द्रीय कमिटी लिएर जानुभयो। भोट आउने बेला जिरो। एउटा जित्नु भएन। कोही सेन्टिमेन्टमा आउन आवश्यक छैन, उनले भने।"
जगत् रक्षकको विशेष दिन,"पशुरूपी मानवका पति भएकाले भगवान् शिवको नाम पशुपतिनाथ भयो। उहाँ विश्वकै मालिक भएकाले विश्वनाथ हुनुभयो। विश्वभरका हिन्दू धर्मावलम्बीका लागि शिवरात्रि महान् दिन हो। यसरी ब्रह्माण्डका सृष्टिकर्ता, सम्पूर्ण प्राणीका स्थितिकर्ता र जीवनको भोग सिद्धिएपछि संहारकर्ता परमात्मा शिव आर्यावर्तको परम पावन नेपालभूमिमा अवतरण भएको दिन हो शिवरात्रि। यस पर्वलाई भक्तिभावपूर्वक पूजा, आराधना, उपवास, जाग्राम गरेर मनाइन्छ। सम्पूर्ण प्राणीको पालक एवं रक्षक भगवान् शिव अलौकिक र शाश्वत हुनुहुन्छ। फलतः अजन्म भएर पनि उहाँले प्राणीहरूको हितसाधना गर्न धरातलमा भोलेबाबाको रूपमा भक्तहरूलाई दर्शन दिने जनविश्वास छ। सबैको कल्याण गर्ने शिव नै पशुपतिनाथ, विश्वनाथ, रुद्र, शंकर, अनेक नाम र रूपमा पाउँछौं। पशुरूपी मानवका पति भएकाले उहाँको नाम पशुपतिनाथ भयो। उहाँ विश्वकै मालिक भएकाले विश्वनाथ हुनु भयो। भक्तले पवित्र मनले मागे दिने भएकाले शिव भोलेनाथ हुनुभयो। पापी, अन्यायी, अधर्मीहरूलाई उनीहरूले गरेका कुकर्मको सजाय दिने भएकाले उहाँ काल, महाकाल र रुद्र बन्नु भएको छ। यसर्थ श्रीपशुपतिनाथको ठूलो महिमा छ। श्रीपशुपतिनाथको स्तुति, पूजा, आराधना, मन्त्रको जप र यिनको महात्म्यबारे वेद, पुराण, धार्मिक साहित्यक र तान्त्रिक ग्रन्थहरूमा अति विस्तृत पाइन्छ। हिन्दू समाजमा पनि परापूर्वकालदेखि आजसम्म शिवजीको पूजाआजा र उपासना गर्ने चलन कायमै छ। नेपालका साथै भारतलगायत विश्वका हिन्दूको बाहुल्य भएका क्षेत्रहरूका शिवमन्दिर, शिवालय, शिवलिंगेश्वर, ज्योतिलिंगेश्वर आदि स्थानमा यस पर्वमा असंख्य भक्तजनको भीड लाग्ने गर्छ। यसर्थ फाल्गुन कृष्ण चतुर्दशीमा महाशिवरात्रि पर्व काठमाडौंस्थित पशुपतिनाथको मन्दिरमा ठूलो महत्वका साथ सम्पन्न गरिन्छ। महाशिवरात्रिका दिन पशुपतिनाथको शोडषोपचारले विधिपूर्वक पूजाआराधना गरिन्छ। जसमा सन्तका लागि शिव र दुष्टका लागि महाकालका रूपमा रहेका शिवको नाम स्मरण, आराधना, पूजा, महिमा गानले सम्पूर्ण समाजको भलाई हुन्छ। अन्य प्राणीको पनि भलाइ हुन्छ। विश्वमा मानिसहरू भौतिक सुखको पछाडि आँखा चिम्लेर दौडँदा अँध्यारो कुवामा खसेको पत्तै पाउँदैनन्। भौतिकवाद विनाशवाद हो भन्ने धेरैलाई ज्ञान नभएकाले भौतिक सुखमा नै सम्पूर्ण मानव लालयित भइरहेका छन्। वास्तवमा भौतिक प्रविधिले मानवलाई क्षणिक सुख र तुष्टि मात्र दिन्छ। यो क्षणिक र नासवान् छ। आध्यत्मिक ज्ञानको अभावमा मानिस पशुझैं अज्ञानी भएको पाइन्छ। उचित र अनुचित छुट्ट्याउन सक्दैनन्। यसर्थ, समाजमा कलह, हिंसा, अशान्ति फैलिरहेको छ। मानिसको कल्याण गर्ने शिवरात्रि समान अन्य कुनै व्रत छैन। यसबाट मानिसलाई उत्तम धर्म प्राप्त हुन्छ। मूलतः निष्काम अथवा कामनासहित कर्म गर्नेहरूलाई यो व्रत उत्तम मानिएको छ। सबै वर्णाश्रममा रहने व्यक्तिले श्रद्धापूर्वक शिवरात्रिको व्रत गर्नाले मनोकांक्षा तत्काल प्राप्त गर्ने सामथ्र्य प्राप्त हुन्छ भनी शिव महापुराणमा उल्लेख छ। हिन्दूहरूका आराध्यदेव भगवान् शिवलाई चाँडै प्रसन्न तुल्याउन सकिने हुँदा आशुतोष भनी पूजाआराधना गरिन्छ। भगवान् स्वयं प्रकट हुनु भएकाले उक्त पवित्र रात्रिलाई महाशिवरात्रि भनिएको हो। शिवको स्वरूपको दर्शन पाएका सन्त, तपस्वी, यशस्वी महापुरुषहरूले उहाँको परिकल्पना गरेका छन्। हामी प्राणीसँग दुईवटा चर्मचक्षु त छ तर तेस्रो ज्ञानचक्षु छैन। जसमा ज्ञानचक्षुको अभावमा नासवान् संसारमा एक दिन नास हुने शरीरका लागि सुख सयल र आरामको खोजीमा अनमोल जीवन गुमाउँछौं। शिवको तेस्रो नेत्रको आराधना गरे मानिसमा ज्ञानको ढोेका खुला हुन्छ र क्षणिक संसारको आभास मिल्छ। खासगरी युवा वर्गलाई शिवको मार्ग जीवनभरका लागि उचित हुनेछ जुन राष्ट्रहितमा पनि हुनेछ। भगवान् शिवजी सर्वप्रथम यस लोकको दृष्टिगोचरमा प्रकट हुनु भएको समय नै शिवरात्रि हो। फाल्गुण कृष्णपक्ष चतुर्दशी तिथिको मध्यरात्रिमा करोडौं सूर्यसमान कान्ति भएका ज्योतिर्लिंगस्वरूप भगवान् शिव उत्पत्ति हुनु भएको वृत्तान्त शास्त्रहरूमा छ। हिन्दूहरूका आराध्यदेव भगवान् शिवलाई चाँडै प्रसन्न तुल्याउन सकिने हुँदा आशुतोष भनी पूजाआराधना गरिन्छ। भगवान् स्वयं प्रकट हुनु भएकाले उक्त पवित्र रात्रिलाई महाशिवरात्रि भनिएको हो। यसर्थ शिवलाई यजुर्वेदमा स्पष्ट रूपमा वर्णन गरेर उनलाई वैदिक देवताको रूप प्रदान गरिएको पाइन्छ। यसर्थ शिवजीको आराधना प्राचीन कालदेखि नै भएको बुझिन्छ। यसकारण आराध्यदेव शिवजीलाई तन, मन, धनले श्रद्धा गरिन्छ। पशुपतिको संज्ञाले बडो श्रद्धा गर्दै आएको पाइन्छ। अतः यस पाशुपत क्षेत्रले नेपालको धार्मिक क्षेत्रका गौरव गाथालाई विश्वभर चिनाउँछ। हाम्रो देश विशाल सगरमाथाको काखमा रहेको पुण्यभूमि नेपालमा हिन्दूधर्मको प्रधानता छ। हलाहल विष पिएर सम्पूर्ण ब्रह्माण्डको रक्षा गर्ने भगवान् शंकर सम्पूर्ण जीवका अधिष्ठाता हुनुहुन्छ। सबैको कल्याण गर्न उहाँले हलाहल जस्तो विष पान गरेको पाइन्छ। हिन्दूहरू नेपालमा मात्र होइन, विश्वभरि छन्। त्यसैकारण महाशिवरात्रि नेपालमा मात्र होइन, विश्वका विभिन्न देशमा पनि बडो उत्साह, उमंग र भक्तिभाव मनाइन्छ। महाशिवरात्रिमा भोलेनाथको आह्वान, आसन, पदय, अष्र्य, आचमन, स्नान, वस्त्र, उपवित, गन्धपुष्प, धूपदीप, नैवेध्य, तामुल, दक्षिणा, आरती, प्रदक्षिण आदि गरिन्छ। यस अवसरमा श्रद्धालु उपवास बस्छन्। समाजका सबैजसो अरिष्टलाई अँगाल्ने र गरिष्ठ पदार्थ प्राणीहरूलाई दिने भगवान् शिवको महिमा गाउने आजको दिनमा सबैले सत्मार्गमा अग्रसर हुने प्रण गर्नु उत्तम हुनेछ। यसैमा समाज र देशका लागि नै हितकर हुनेछ। भगवान् शिवले सबैलाई सद्बुद्धि दिएर रक्षा गर्नुहोस्।"
विकासमा विदेशीकै भर,"काठमाडौं : सरकारको खर्च जुटाउने मुख्य स्रोत हो राजस्व। चालू आर्थिक वर्ष १० खर्ब राजस्व संकलनको लक्ष्य छ। तर, जति उठ्छ त्यसको करिब ६० प्रतिशत सरकारी खर्चमै सकिन्छ। यो वर्ष ऋणको साँवा, ब्याज र अन्य खर्च कटाएर करिब १४ अर्ब मात्र बच्ने अनुमान छ। यति बजेटले कति गर्ने हो विकास ? हाम्रो आफ्नै स्रोत नहुँदा विदेशीकै भर छ। यही अवधिमा अमेरिकी अन्तर्राष्ट्रिय विकास एजेन्सी यूएसएडमार्फत १ सय ४५ आयोजनामा १ अर्ब १७ करोड ७ लाख ५५ हजार ६ सय ६७ डलर प्राप्त भएको छ। तर, उही मुलुकसँग भएको ५० करोड डलरबराबरको अनुदान सहायता सम्झौता एमसीसीबारे दलहरू विभाजित भए। संसद्मा दर्ता भएको लामो समयसम्म राजनीतिक रस्साकस्सी चल्यो। अन्ततः उक्त सम्झौता प्रतिनिधिसभाको आइतबार बसेको बैठकले अनुमोदन गरेको छ। वैदेशिक सहायताबिना पूर्वाधार विकास सम्भव नभएको बताउँछन्, पूर्वअर्थसचिव रामेश्वर खनाल। उनका अनुसार हरेक वर्ष करिब १ प्रतिशत मात्र राजस्व बचत हुन्छ। वास्तविक रूपमा राजस्व बचत ऋणात्मक नै हुन्छ। खर्च र आम्दानीलाई सन्तुलित बनाउनका लागि बचत देखाउने गरिन्छ, पूर्वसचिव खनाल भन्छन्। २०७०७१ अघि कुल बजेटको १६ प्रतिशतसम्म राजस्व बचत हुने गरेको थियो। तर, त्यसपछि सरकारी खर्च बढेका कारण राजस्व बचत खुम्चिएको खनाल बताउँछन्। अर्का पूर्वअर्थसचिव कृष्णहरि बाँस्कोटाका अनुसार नेपाल अहिले पूर्वाधार विकासमा जहाँ छ, त्यो वैदेशिक सहायताको कारणले गर्दा हो। हामी आफ्नै पैसामा गर्छांै भनेको भए अहिलेको अवस्थामा पुग्न सक्दैनथ्यौं, पूर्वसचिव बाँस्कोटा भन्छन्, ४२ खर्बको कुल गार्हस्थको आकार पुुग्न पनि वैदेशिक सहायताले नै मदत गरेको हो। आर्थिक परिसूचकहरूलाई सकारात्मक दिशामा डोर्याउन यसले मदत गरेकै छ। ऋण लिएर संसारमा जहाँ पनि पूर्वाधार विकासको काम गरिने उनी बताउँछन्। कतिपय देशले आफ्नो विकास गर्ने क्रममा कुल गार्हस्थको २ सय प्रतिशतसम्म ऋण लिएको उनको भनाइ छ। चालू आर्थिक वर्षको फागुन दोस्रो सातासम्म करिब ४३ अर्ब सहायता प्राप्त भएको महालेखा नियन्त्रक कार्यालयको तथ्यांक छ। जसमा अनुदान करिब ८ अर्ब र ऋण करिब ३४ अर्ब छ। कुल वैदेशिक सहायतामा अनुदानभन्दा ऋणको अनुपात उच्च देखिन्छ। चालू बजेट कुल १६ खर्ब ४७ अर्बबराबरको छ। बजेटमा खर्च जुटाउने स्रोतमध्ये वैदेशिक सहायता करिब पौने ४ खर्बको अनुमान छ। जसमा अनुदान ६३ अर्ब ३७ करोड र ऋण ३ खर्ब ९ अर्ब छ। विकास खर्चको करिब ७५ प्रतिशत हिस्सा वैदेशिक सहायताको छ। ठूला पूर्वाधार निर्माणमा वैदेशिक सहायताको प्रत्यक्ष सहभागिता रहने गरेको अर्थसचिव मधुकुमार मरासिनी बताउँछन्। नेपालले विसं २००७ मा २२ हजार रुपैयाँ वैदेशिक सहायता पाएको इतिहास छ। त्यसयता सात दशक अवधिमा कति सहायता आयो भन्ने तथ्यांक सरकारसँग छैन। तर, हरेक वर्ष बजेटका लागि आवश्यक पर्ने स्रोतमा सहायताको हिस्सा औसत २५ प्रतिशत रहने गरेको छ। विकास सहायता रिपोर्ट २०२० का अनुसार कुल वैदेशिक सहायताको योगदान स्वास्थ्य क्षेत्रमा, १६१ प्रतिशत, वित्तीय सुधारमा ११, आवास क्षेत्रमा ७७, ऊर्जामा ७२ र सडक यातायातमा ७ प्रतिशत छ। कुन क्षेत्रमा वैदेशिक सहायता लिने र नलिने भन्ने वा आयोजनाको प्राथमिकीकरण कसरी गर्ने भन्ने वैदेशिक नीतिअनुसार हुने पूर्वसचिव खनाल बताउँछन्। सामान्य सिद्धान्त भनेको तुरुन्तै प्रतिफल आउने किसिमका आयोजनामा ऋण लिएरै भए पनि काम अघि बढाउनुपर्छ भन्ने सरकारको धारणा छ। पूर्वअर्थसचिव सुमन शर्मा वैदेशिक सहायतालाई आफ्ना आवश्यकताअनुसार खर्च गर्नुपर्ने बताउँछन्। आएको सहयोगका आधारमा पुँजी निर्माण गर्न सक्नुपर्यो। देशको प्रतिस्पर्धी क्षमता बढाउन सक्ने गरी खर्च गर्नुपर्छ। वैदेशिक सहायता आफैंमा निरपेक्ष हुुन्न, पूर्वसचिव शर्मा भन्छन्, हाम्रो अहिलेको आत्मनिर्भरता पनि वैदेशिक सहायताबाटै आएको छ। आएको पैसा खर्च गर्न नसक्नु अर्को पाटो हो। हाम्रा प्राथमिकताका आधारहरू तय भएका छैनन्। हामीसँग प्रोजेक्ट बैंकहरू छैनन्। ऋण केमा लिने भन्ने प्रतिस्पर्धी आयोजनाहरू छैनन्। कुल सहायताको करिब ७१ प्रतिशत बहुपक्षीय साझेदारबाट र करिब २९ प्रतिशत द्विपक्षीय साझेदारबाट प्राप्त हुने गरेको वैदेशिक सहायता प्रतिवेदनमा उल्लेख छ। कोभिडको समयमा ऋण करिब ९१, प्राविधिक ६, अनुदान २ र सिधा भुक्तानी १ प्रतिशत सहायता प्राप्त भएको थियो। आर्थिक वर्ष २०७६७७ मा कुल वैदेशिक सहायताको ३६९ प्रतिशत बजेटरी सहयोग, ३६३ प्रतिशत परियोजना सहयोग, १३७ प्रतिशत मानवीय सहायता, १०२ प्रतिशत कार्यक्रम सहयोग, १८ प्रतिशत क्षेत्रगत प्रणाली सहयोग र १ प्रतिशत अन्य सहयोग प्राप्त भएको छ। नेपालको संविधान ५९ आर्थिक अधिकारको प्रयोग : (६) वैदेशिक सहायता र ऋण लिने अधिकार नेपाल सरकारको हुनेछ । त्यस्तो सहायता वा ऋण लिँदा देशको समष्टिगत आर्थिक स्थायित्व हुने गरी लिनुपर्नेछ । अन्तर्राष्ट्रिय विकास सहायता परिचालन नीति २०७६ ३अन्तर्राष्ट्रिय विकास सहायता परिचालनका प्राथमिकताहरू राष्ट्रिय आवश्यकता र प्राथमिकताका देहायका क्षेत्रमा अन्तर्राष्ट्रिय विकास सहायता परिचालन गरिनेछ ः (क) भौतिक पूर्वाधारको निर्माण (ख) शिक्षा, स्वास्थ्य, खानेपानी तथा सरसफाइ (ग) राष्ट्रिय उत्पादन र उत्पादकत्व वृद्धि (घ) रोजगारी सिर्जना र गरिबी निवारण (ङ) विज्ञान तथा प्रविधिको विकास र हस्तान्तरण (च) वातावरण संरक्षण र जलवायु परिवर्तन (६) विपद् व्यवस्थापन (ज) सार्वजनिक, निजी, सहकारी र सामुदायिक क्षेत्रको क्षमता नपुगेको क्षेत्रमध्ये नेपाल सरकारले अन्तर्राष्ट्रिय विकास सहायता लिन उपयुक्त हुने भनी निर्धारण गरेका क्षेत्रहरू । वैदेशिक ऋण ०१ प्रतिशतदेखि २ प्रतिशतसम्म ब्याजको भएको अर्थ मन्त्रालयका अधिकारी बताउँछन्। सबैभन्दा सस्तोमा ऋण दिने जापान हो भने सबैभन्दा बढी लिने दातृ निकाय चीन हो। नेपालको परिप्रेक्ष्यमा मुद्रा अवमूल्यनको जोखिमका कारण १२५ प्रतिशतभन्दा बढीको ऋण जोखिमयुक्त हुने जानकार बताउँछन्। लामो समयावधीका ऋण हुने हुँदा यसले साँवा र ब्याज भुक्तानीमा असर गर्ने हुन्छ। मलेसिया, थाइल्यान्ड, कोरियालगायत देशले वैदेशिक सहयोग लिएर आफ्नो अर्थतन्त्रलाई २५ देखि ३० वर्षमा रूपान्तरण गरे। त्यसपछि लिएनन्, अर्थविद् केशव आचार्य भन्छन्, हामीकहाँ २००७ सालदेखि अहिलेसम्म वैदेशिक सहायताले परिपक्व बनाउनेभन्दा पनि परनिर्भर बनाएको देखिन्छ। परनिर्भर आर्थिक स्रोतमा मात्र होइन कि कुनै आयोजनाको पूर्वसम्भाव्यता अध्ययन गर्न पनि विदेशीकै भर पर्न थाल्यौं। हामीले आफ्नो क्षमता विकास गर्न सकेका छैनौं। आचार्यका अनुसार प्राविधिक सहयोगमा ९० प्रतिशत विदेशै फर्किने गरेको छ। सरकारले आफ्नो क्षमता विकास गर्न सकेको छैन। दातृ संस्थाहरूले मानसिक, वित्तीय र प्राविधिक रूपमै हामीलाई परनिर्भर बनाएका छन्, उनी भन्छन्, तर, सामाजिक पूर्वाधार विकासमा भने वैदेशिक सहायताको भूमिका छ। नेपालले अन्तर्राष्ट्रिय विकास सहायता नीति २०७६ ले निर्दिष्ट गरेको नीतिअनुसार वैदेशिक सहायता परिचालन गर्दै आएको छ। नेपालले सहायताको प्रभावकारी कार्यान्वयनसम्बन्धी सन् २००५ को पेरिस उच्चस्तरीय सम्मेलन र त्यसपछिका उच्चस्तरीय बैठकहरूमा सहभागिता र ऐक्यबद्धता जनाउँदै आएको छ। नेपालले सन् २०२२ मा मध्यमवर्गीय राष्ट्रमा उन्नति र २०३० मा दिगो विकासका लक्ष्य प्राप्त गर्न पनि वैदेशिक सहायतालाई निरन्तरता दिन जरुरी रहेको विज्ञ बताउँछन्। ६ वर्षमा भित्रियो २० खर्ब २३ अर्ब रुपैयाँ वैदेशिक सहायता चालू आवको फागुन दोस्रो सातासम्म आयो ४३ अर्ब हरेक वर्ष बजेटकै स्रोतमा सहायताको हिस्सा औसत २५ प्रतिशत नेपालको बजेट व्यवस्थापनमा मात्र नभई वैदेशिक सहायताको ठूलो हिस्सा पुँजीगत खर्च वा विकास खर्चमा पनि हुँदै आएको छ। अतिकम विकसित मुलुक नेपालको कुनै पनि ठूला पूर्वाधार विकासमा शतप्रतिशत योगदान वैदेशिक सहायताको देखिन्छ। त्रिवि शिक्षण अस्पताल महाराजगन्जमा जापान, त्रिभुवन अन्तर्राष्ट्रिय विमानस्थलमा जापान, पूर्वपश्चिम राजमार्गमा अमेरिकीलगायत अन्य दातृ निकाय, दूरसञ्चार प्राधिकरणमा अमेरिका, मेलम्ची खानेपानी आयोजनामा एसियाली विकास बैंक, चक्रपथ सडक सञ्जाल विस्तारमा चीनको सहयोग छ। यी त केही उदाहरण मात्रै हुन्। अमेरिका, बेलायत, युरोपियन युनियन, जापान, चीन, भारतलगायत नेपालका मुख्य दातृ संस्थाहरू हुन्। नेपाल सरकारले देशभित्र आवश्यक स्रोत पूर्तिका लागि वैदेशिक सहायता लिने गर्छ। सम्पूर्ण वैदेशिक सहयोग विकास सहायता नीति, २०७६ अनुसार परिचालन गरिन्छ। त्यस्ता सहायता एकल परियोजना, कार्यक्रम सहयोग वा वस्तुगत सहयोगका रूपमा प्रयोग गरिन्छ। सबै प्रकारका सहायताका लागि नेपाल सरकार र सम्बन्धित विकास साझेदारहरूबीच औपचारिक सम्झौता हुन्छ। अर्थ मन्त्रालय विकास साझेदारहरूसँग समन्वय गर्ने एक मात्र सम्पर्क निकाय हो। संविधानको धारा ५९ (६) ले समष्टिगत आर्थिक स्थायित्व हुने गरी वैदेशिक सहायता लिने अधिकार नेपाल सरकारलाई दिएको छ। नेपालले पहिलो पटक अमेरिकाबाट दूरसञ्चारको विकासका लागि सहायता लिएको थियो। यसको विस्तार पहिलो पञ्चवर्षीय योजनादेखि भयो। विश्व बैंक, एसियाली विकास बैंकबाट बहुपक्षीय ऋण र अनुदान प्राप्त हुँदै आएको थियो। हाल अस्ट्रेलिया, चीन, डेनमार्क, फिनल्यान्ड, जर्मनी, भारत, जापान, कोरिया, कुवेत, नेदरल्यान्ड, नर्वे, साउदी अरब, स्विट्जरल्यान्ड, बेलायत, र अमेरिकालगायत द्विपक्षीय साझेदारबाट विकास सहायता प्राप्त हुँदै आएको छ। रामेश्वर खनाल, पूर्वअर्थसचिव वैदेशिक सहायता ठीक वा बेठीक भन्ने हुँदैन। हामीले प्रयोजनका निमित्त हो त्यसको उपादेयता आफैं निर्धारण गरेर ल्याउनुपर्छ। नेपालमा विदेशी लगानीले बर्बाद मात्र गरेको भन्ने छ। त्यो साँचो होइन। विदेशी सहायताका कारण ९९ प्रतिशत बालबालिका विद्यालय जान पाएका छन्। अहिले दुई वर्षको हाम्रो बजेट हेर्ने हो भने राजस्वले चालू खर्च पनि धान्न सक्दैन। त्यो हदसम्म सामाजिक सुरक्षा खर्च हामीले विस्तार गरेका छौं। यसपटक करिब २ खर्ब ५५ अर्ब सामाजिक सुरक्षाको खर्च छ। हाम्रो राजस्वले सामाजिक सुरक्षा, तलबभत्ता भुक्तानी गरेर, ऋणको साँवा ब्याज तिरेर बचत १४ अर्ब देखाइएको छ । यसकारण विदेशी सहायता नभए हाम्रा विकास आयोजना रोकिन्छन्। कृष्णहरि बाँस्कोटा, पूर्वअर्थसचिवअनुदान एउटा यो परियोजनाका निमित्त भनेर आउँछ । अर्को जुन प्रयोजनमा पनि प्रयोग गर्दा हुन्छ भनेर आउँछ। जुन प्रयोजनमा प्रयोग गर्न पनि पाइने अनुदानलाई बजेटरी सपोर्ट भन्छौं । यो उपयोगी हुन्छ। ऋणको हकमा विभिन्न सर्त राखिन्छ। यो उत्पादनमूलक क्षेत्रमा दिइन्छ। द्विपक्षीय र बहुपक्षीय ऋण लिने गर्छांै। ऋण लिएर संसारमा जहाँ पनि पूर्वाधार विकासको काम गरिन्छ। कतिपय देशले आफ्नो विकास गर्ने क्रममा जीडीपीको २ सय प्रतिशतसम्म ऋण लिए। नेपाल अहिले पूर्वाधार विकासमा जहाँ छ, त्यो सबै वैदेशिक सहायताले गर्दा हो। हामी आफ्नै पैसामा गर्छांै भनेको भए अहिलेको अवस्थामा पुग्न सक्दैनथ्यौं। ४२ खर्बको जीडीपीको आकार पुुग्न वैदेशिक सहायताले मद्दत गरेको हो। सुमन शर्मा, पूर्वअर्थसचिवहामीले वैदेशिक सहायतालाई आफ्ना आवश्यकताअनुसार खर्च गर्नुपर्छ। आएको सहयोगका आधारमा पुँजी निर्माण गर्न सक्नुपर्यो। देशको प्रतिस्पर्धी क्षमता बढाउन सक्ने गरी खर्च गर्नुपर्छ। वैदेशिक सहायता आफैंमा निरपेक्ष हुुन्न। हाम्रो अहिलेको आत्मनिर्भरता पनि वैदेशिक सहायताबाटै आएको हो। आएको पैसा खर्च गर्न नसक्नु अर्को पाटो हो। हाम्रा प्राथमिकताका आधारहरू तय भएका छैनन्। हामीसँग प्रोजेक्ट बैंकहरू छैनन्। ऋण केकेमा लिने भन्ने प्रतिस्पर्धी आयोजनाहरू छैनन्। केशव आचार्य, अर्थविद्मलेसिया, थाइल्यान्ड, कोरियालगायत देशले वैदेशिक सहयोग लिएर आफ्नो अर्थतन्त्रलाई २५ देखि ३० वर्षमा रूपान्तरण गरे। त्यसपछि लिएनन्। हामीकहाँ २००७ सालदेखि अहिलेसम्म वैदेशिक सहायताले परिपक्व बनाउनेभन्दा पनि परनिर्भर बनाएको देखिन्छ। कुनै आयोजनाको पूर्वसम्भाव्यता अध्ययनमा पनि विदेशीकै भर पर्न थाल्यौं। हामीले आफ्नो क्षमता विकास गर्न सकेका छैनौं। दाताहरूले हामीभन्दा पनि विदेशीलाई नै विश्वास गर्ने गरेका छन्। यसले प्राविधिक सहयोगमा ९० प्रतिशत विदेश नै फर्किने गरेको छ। दातृ संस्थाहरूले मानसिक, वित्तीय र प्राविधिक रूपमै हामीलाई परनिर्भर बनाएका छन्। तर, सामाजिक पूर्वाधार विकासमा भने वैदेशिक सहायताको भूमिका छ।"
दुई वर्षपछि पशुपतिमा शिवरात्रिको रौनक,"काठमाडौं : कोरोना संक्रमणका कारण दुई वर्षसम्म पशुपतिनाथमा महाशिवरात्रि पर्व मेला लागेन। पूजामा कडाइ भयो। विभिन्न समय मन्दिर बन्द गरियो। संक्रमण घटेसँगै यो वर्ष भने तयारी भव्य छ। आज शिवरात्रि पर्वका लागि विशेष तयारी गरिएको पशुपति क्षेत्रविकास कोषका सदस्यसचिव डा मिलनकुमार थापा बताउँछन्। यस वर्ष महाशिवरात्रिमा झन्डै १० लाख भक्तजन आउने अपेक्षा गरिएको जानकारी दिँदै उनले भने, सरसफाइदेखि सजावट र सुरक्षा व्यवस्थापनमा भक्तजनले महसुस गर्ने गरी काम गरेका छौं। थापाका अनुसार महाशिवरात्रिमा ५१ सय र ११ हजारको मात्र विशेष पूजा गरिने छ। सोका लागि क्रमशः ९० र ४ सय १३ भक्तले रसिद काटिसकेको उनले बताए। यसअघि नै एउटा ५६ हजारको र तीन जनाले २७ हजारको विशेष पूजाका लागि बुक भइसकेको छ। उनले भने, शिवरात्रिजस्ता चाडपर्वमा भक्तजनको सहजता बुझेर कोषको कार्यसम्पादन समितिको बैठकले भट्टहरूकै सल्लाहमा बसाहा अगाडिको चाँदीको दानपेटिका वासुकी मन्दिर अगाडि सारेका छौं। दुई वर्षपछि शिवरात्रीमा पशुपतिको दर्शन र पूजा गर्न पाउँदा दर्शनार्थी र साधुसन्त पनि मख्ख छन्। साधुसन्तहरूको आगमनसँगै पाशुपत क्षेत्रमा फूल र बत्तीले सजाइएको छ। शनिबारबाटै मन्दिरमा भीड बढेको यस क्षेत्रमा व्यवसाय गरेकाहरू बताउँछन्। विगतमा महाशिवरात्रिको अघिल्लो दिन मात्र यस्तो भीडभाड देख्थेँ, यसपटक त तीन दिनअघि (शनिबार) नै नसोचेको चहलपहल पाएँ, काठमाडौं धुम्बाराही निवासी वासु गौतमले भने। एक साताअघिदेखि नै साधुसन्त र जोगीहरूको आगमन भएको कोषले जनाएको छ। पाशुपत क्षेत्रमा यसपटक वाल पेन्टिङ गरी भगवान् शिवसँग सम्बन्धित झन्डै दुई दर्जन रंगीन चित्र कोरिएका छन्। सेल्फी खिचिरहेकी भक्तपुर जगातीकी रूपा श्रेष्ठले भनिन्, दुई वर्षअघि फूलैफूलको सजावटमा सेल्फी खिच्दा मन रमाएको थियो, त्यसपछि यी चित्रमा। कोषले यस वर्ष झन्डै १५ हजारको हाराहारीमा जोगी आउने जानकारी दिएको छ। मन्दिर परिसरमा रहेको वनग्रहमा सोमबार भारत गुजरातका साधु धरम पुरी भक्तलाई बोलाउँदै थिए। महाशिवरात्रिमा पशुपतिनाथ आउँदाको आनन्द कहीँ नपाउने बताउँदै उनले भने, जो महादेव देता है, ओ कोही नही देता। भारतकै नागाबाबा राज राजेश्वरगीका दुवै हातका हत्केला छैनन्। १५ वर्षदेखि मुक्तिनाथमा सेवारत उनी सोही समयदेखि निरन्तर शिवरात्रिमा पशुपति आउने बताउँछन्। ठुटो हातले भक्तलाई विभूति लगाउँदै आशीर्वाद दिइरहेको भेटिए। कसरी नागाबाबा हुनुभयो भन्ने प्रश्नमा उनी भन्छन्, भगवान् शिवकै आशीर्वाद हुनुपर्छ। कोही डाक्टर हुन्छन्, कोही मन्त्री मेरो भागमा नागाबाबा हुनु रहेछ। तर, सबैभन्दा खुसी छुजस्तो लाग्छ। मन्दिर दर्शनमा भेटिएका ७१ वर्षीय भारतीय भक्तजन ७५ जनाको समूहमा पशुपति आएका थिए। बिहारबाट गाडी रिजर्भ गरी आएका उनीहरूको पशुपति आगमन पहिलो हो। उनी भन्छन्, पशुपतिनाथको सरसफाइ, सुरक्षा, साधुसन्तको व्यवस्था, नेपालीको इमान्दारिता सबै राम्रो लाग्यो। पशुपति कोषलाई धेरै धन्यवाद। कोषका सदस्यसचिव थापाले महाशिवरात्रिको सुरक्षाका लागि यसवर्ष नेपाली सेना, सशस्त्र प्रहरी, नेपाल प्रहरी, राष्ट्रिय अनुसन्धानका गरी झन्डै १० हजार सुरक्षाकर्मी परिचालन गरिने बताए। कोषले महाशिवरात्रि पूर्ण व्यवस्थित बनाउन सुरक्षा, मेला बजार, आवास, भोजन, मूल्यांकन आदि १० वटा उपसमिति बनाएर कामको बाँडफाँट गरेको कोषका कोषाध्यक्ष नारायणप्रसाद सुवेदीले जानकारी दिए। उनका अनुसार, कोषले भक्तजनलाई भौतिक दूरी कायम राखी मास्क लगाउन र स्यानिटाइजर प्रयोग गर्न अनुरोध गरेको छ। मन्दिर प्रवेशका लागि गुहेश्वरीगौरीघाट, उमाकुण्डदक्षिणामूर्ति हुँदै रूद्रगाडेश्वर उत्तरढोकासम्म एउटा लाइन हुनेछ। मित्रपार्कजयवागेश्वरीईंटापाखा भएर भुवनेश्वरीस्थित फलामको सानो ढोका हुँदै पश्चिम ढोकासम्म अर्को लाइन हुनेछ। तेस्रो लाइनका रूपमा बत्तीसपुतलीगौशाला, एयरपोर्टतिलगंगा भएर पिंगलास्थानसुमार्गी भवन अगाडिबाट चारशिवालयपञ्चदेवल हुँदै दक्षिण ढोकासम्म हुनेछ। तिलगंगा राममन्दिरतर्फ समेत आवश्यकताअनुसार थप लाइन हुने कोषले जनाएको छ।"
विश्वकल्याणका लागि पशुपतिनाथ,"भक्तजनको आस्थाको केन्द्र पशुपतिनाथ मन्दिर परिसरमा महाशिवरात्रिका दिन शिवको दर्शन र पूजाअर्चनाका क्रममा लाखौंको भीड लाग्ने गर्छ। विश्वमा नै पञ्चमुखी शिवलिंगको ठूलो महŒव छ। अन्यत्र कतै नभएको पञ्चमुखी शिवलिंगको पूर्वीमुख शिवको हो भने पश्चिममुख नन्दीस्वरूपको हो। उत्तरमुखलाई उमा अनि दक्षिणमुखलाई भैरव स्वरूप मानिएको छ। माथितिरको मुख महादेवको हो। यस्तै पूर्वीमुख तत्पुरुष, उत्तर वामदेव, पश्चिम सद्योजात र दक्षिणमुख अघोरको रूपमा लिइन्छ भने ऊध्र्वमुखलाई ईशान भनिन्छ। प्रत्येक मुखलाई ब्रह्माण्डका चारै दिशा र आकाश भागसम्मको रूपमा चित्रण गरिएको छ। सम्पूर्ण जीव र जगत् जहाँबाट उदय हुन्छ र जहाँ विलय हुन्छ, त्यो क्षेत्र शिवलिंग हो। भोले बाबाले दीनदुःखीदेखि उच्च घरानियालाई समेत पालेका छन्। केही नहुनेदेखि सम्पन्न व्यक्तिसम्म पनि पशुपति आउँछन्। धर्मशाला ठूलो होटलमा परिणत हुन्छ, पूजासामान बेच्ने व्यापारी ढोकैमा बस्न रुचाउँछन्। पाशुपत क्षेत्र सञ्चालनमा छुट्टै कानुन छ। तथापि व्यवस्थित हुन नसक्दा संसारभरिका अर्बौं भक्तहरूको मर्ममा प्रहार भएको भान हुन्छ। कोरोनाकालमा भक्तहरूलाई पीडा भयो। अन्य धर्मीहरूको मन्दिर खुल्यो, पशुपतिनाथ खुलेन। यसपालि पशुपति क्षेत्र विकास कोषले महाशिवरात्रि पर्व भर्न १० लाख भक्तहरू उपस्थित हुने जनाएको छ। नेपाल नगरी काठमाडौं पूर्व क्षेत्रमा रहेको वागमती किनारामा भष्माञ्चलपर्वत, भष्मतीर्थ, भष्मगंगा आदि नामले पुकारिने श्लेष्मान्तक क्षेत्र पश्चिम भागमा पावन पशुपतिनाथको मन्दिर छ। यो द्वादश ज्योतिर्लिंगको शिरभाग हो। भारतका प्रसिद्ध क्षेत्र बद्रीनाथ, केदारनाथ, रामेश्वर र चीन तिब्बतको कैलाश क्षेत्रको दर्शनपछि पनि पशुपतिनाथको दर्शन नगरेसम्म अगाडिका दर्शनको पुण्य नमिल्ने कुरा हिमवत्खण्ड र स्कन्दपुराणमा उल्लेख गरिएको छ। यहाँ शिवरात्रि, जनैपूर्णिमा, तीज, एकादशी, सोमबार, शनिबारदेखि बालाचतुर्दशीजस्ता पावन दिनमा हजारौं भक्तहरूको भीड लाग्छ। सबैभन्दा बढी भीड महाशिवरात्रिमा लाग्ने गर्छ। भारतलगायत विश्वको केही देशबाट समेत यहाँ आउनेको घुइँचो नै हुन्छ। पशुपतिनाथको मन्दिर करिब दुई हजार वर्ष पुरानो मानिन्छ। यद्यपि यो आधुनिक मन्दिर चाहिँ सन् १६९२ मा राजा भूपतिन्द्र मल्लले बनाउन लगाएका हुन्। वंशावलीका अनुसार यो मन्दिर बनाउने श्रेय सुपुष्प देवलाई जान्छ। सन् ३२५ मा राजा हरिदत्त बर्माले मन्दिर बनाउन उत्सुकता देखाएका हुन् भन्नेहरू पनि छन्। यो मन्दिर कलात्मक छ। छानो धातुले बनेको छ भने सुनको जलप लगाइएको छ। ढोकाहरू चाँदीका छन्। मन्दिर पश्चिम फर्केको छ। मूलढोका अगाडि शिवको वाहन नन्दी झन्डै १५ फिट लामो र ८ फिट अग्लो छ। मन्दिरको दक्षिण भागमा उन्मत्त भैरव छन् भने त्यसदेखि दक्षिण भागमा पूरै ६४ शिवलिंग छन्। त्यसो त काठमाडौं, ललितपुर, काभे, सिन्धुपाल्चोक, नुवाकोट, धादिङ, मकवानपुर आदि गरी १० जिल्लामा ६४ ज्योतिर्लिंगको आदिम थलो छ। यस्तै, ६४ ज्योतिर्लिंगमध्ये सर्वप्रथम आदिम लिंग सिन्धुली क्षेत्रको कुशेश्वर शिवलिंग हो। अन्तिम ज्योतिर्लिंग भने पशुपति मन्दिर परिसर उत्तर क्षेत्र कैलाशमुनिको रुद्रगारेश्वर हो। पशुपतिनाथको मन्दिर दुईतले प्यागोडा शैलीको छ। झन्डै साढे तीन फिट अग्लो शिवलिंग मन्दिरभित्र विराजमान छ। हाल त्यहाँ सुनको जलहरी राखिएको छ। मन्दिरको मर्मत तथा पूजा व्यवस्थापनको परम्पराको श्रेय आठौं शताब्दीताका यहाँ आएका आद्यगुरु शंकराचार्यलाई जान्छ। महादेवले गुह्येश्वरी (उमा)लाई साथै लिई यहाँ विराजमान गर्ने गरेको भनिन्छ। भारतका प्रसिद्ध क्षेत्र बद्रीनाथ, केदारनाथ, रामेश्वर र चीन तिब्बतको कैलाश क्षेत्रको दर्शनपछि पनि पशुपतिनाथको दर्शन नगरेसम्म अगाडिका दर्शनको पुण्य नमिल्ने कुरा हिमवत्खण्ड र स्कन्दपुराणमा उल्लेख गरिएको छ। पूर्वदक्षिणतर्फ ब्रह्ममनाल छ, जसलाई आर्यावर्त भनिन्छ। यहाँ जल स्नान गर्नेहरू भवरोगबाट मुक्ति पाउँछन्, तर केही समययता वागमती नदीको पानी फोहोर छ। ब्रह्मनालदेखि भष्मेश्वर क्षेत्र भष्मतीर्थ हो। यहाँ पाइला राख्ने कुनै पनि प्राणीले भवाटवीको मोहबाट छुट्टी पाउन सक्छन्। पशुपतिनाथ मन्दिर परिसरमै आफू नित्य निरन्तर सेवा गर्ने अवसर पाउन लालायित शक्तिस्वरूपा उमाले शिवको प्रार्थना गरेपछि शिवआज्ञाअनुसार उमाले वत्सलाको रूप लिएको हिमवत् खण्डमा छ। यस्तै, वत्सलाको दर्शन गरेपछि मात्र शिवको दर्शन गरे पुण्य मिल्ने कुरा उक्त खण्डमा वर्णन गरिएको छ। पार्वतीको रूपमा सतीको गुह्य पतन भएको क्षेत्र विश्वका सात करोड पावन पीठको आदिमस्थल हो, गुह्येश्वरी । जुन पशुपतिनाथबाट झन्डै एक किलोमिटर उत्तरपूर्वमा छ। माघस्नान गरेर पार्वतीले गौरीघाटमा रहेर किराँतेश्वर भगवान्लाई पाएको क्षेत्र पनि यसै मन्दिर उत्तर पूर्वीक्षेत्र हो। पशुपतिनाथको दर्शन गर्नुपूर्व गौरीघाटमा स्नान जल अर्चन गर्नुपर्ने, कैलाश क्षेत्रमा स्पर्श गर्नुपर्ने, प्रसिद्ध गौशाला क्षेत्रमा रहेकी जयवागेश्वरी आमाको स्तुति वन्दना गर्नु पर्ने कुरा नेपाल माहात्म्यमा वर्णन गरिएको छ। वत्सलादेवीकी पुत्र चन्द्र विनायक चाबहिल क्षेत्र र त्यस क्षेत्रमा जात्रा चलाइने नक्साल भगवतीको चर्चा पनि स्कन्दपुराणले वर्णन गरेको छ। वत्सलादेवी र नक्साल भगवती दिदीबहिनी हुन् भनिन्छ। पशुपतिनाथको दर्शनपूर्व मन्दिरपरिसर उत्तरतर्फ रहेको वासुकी नागको दर्शन गर्नुपर्ने हुन्छ। पशुपतिनाथ मन्दिरलाई पूरै परिक्रमाभन्दा पनि किराँतेश्वर, गुह्येश्वरीको दर्शन, मृगेश्वरमा जल अर्पण, गणेश, क्षेत्रपाल, नवग्रह, उन्मत्त भैरव, वत्सला, आकाश भैरव, जय मंगला, राजेश्वरी, भुवनेश्वरी, भष्मेश्वर आदि क्षेत्रको दर्शन वढी महŒवपूर्ण छ। अष्टमातृकालगायत नारायणको दर्शन र सत्यनारायणको दर्शन झन् महत्वपूर्ण छ। मायारूपी पासोमा बाँधिएका बुद्धप्राणीलाई पशु भनिन्छ। मायाबाट मुक्त पार्नेको नाम पतिका रूपमा सबै जीवका मालिक शिवलाई पशुपति भनिएको हो। महाशिवरात्रि, तीज, बालाचतुर्दशी आदि विशेष भीड लाग्ने समय दर्शनार्थीले नियमतः दर्शन गर्ने गरेको पाइँदैन। भीडभाडका कारण र लामको व्यवस्थापन कार्यले पनि हुन सक्छ, पुराणहरूमा चर्चा गरिएअनुसारको नियम पालन भएको देखिँदैन। मृगरूपी शिवले विचरण गरेको स्थल मृगस्थली हो। कैलाशमा शिवलाई नदेखेर ब्रह्माविष्णुइन्द्रले मृगस्थलीमा मृगरूप शिवलाई देखे। अनि शिवजीलाई समात्न लाग्दा शिवस्वरूप मृगको स्वर्ण सिङ तीन टुक्रा भएको र आफूलाई अपराध लागेकाले प्रार्थना गर्दा शिवजीले यो अपराध लाग्दैन, तीनवटा सिङका टुक्राहरू स्वर्ग, पाताल र नेपाल क्षेत्र गोकर्णमा लगेर स्थापना गर्नु भन्ने आज्ञा भयो। त्यसपछि मत्स्र्यमण्डलको अर्को पावनक्षेत्र वागमती तटमा गोकर्णेश्वर क्षेत्रको उदय भएको हो। जहाँबाट वाग्द्वारदेखि झरेकी वागमती स्वरूपा शिवगंगा बग्दै आएर आर्यघाट हुँदै पवित्र शंखमूल पुग्छिन्। मायारूपी पासोमा बाँधिएका बुद्धप्राणीलाई पशु भनिन्छ। मायाबाट मुक्त पार्नेको नाम पतिका रूपमा सबै जीवका मालिक शिवलाई पशुपति भनिएको हो। अज्ञानी मनुष्यहरू नश्वर छन्। नश्वरले ईश्वर प्राप्त गर्ने प्रयास गर्नुपर्ने हुन्छ। जीव र जगत् दुवै परमेश्वर शिवका गहना हुन्, खेलौना पनि हुन्। तिनले हरदम परमेश्वरको चाहना गरेका हुन्छन्। अंशले अंशी प्राप्त गर्ने प्रयासस्वरूप जीवात्माहरू ब्रह्मादेखि स्थावरपर्यन्त सबै परमेश्वर शिवमा लय हुन चाहन्छन्। संसारको रचना सृष्टि हो, सृष्टिलाई चलाइराख्नु पालना हो र सृष्टिलाई नास गर्नु संहार हो। जीवात्मावाट प्राणपखेरु निस्कनुलाई तिरोभाव भनिएको छ। यी चारै कार्यबाट उन्मुक्त हुनु चांहिँ अनुग्रह हो। अर्थात्, यहाँ जम्माजम्मी पाँच कार्यहरू भए, संसार चलाउन ! सृष्टि, पालना, संहार, तिरोभाव र अनुग्रह यी पाँचै कार्य गर्ने पञ्चमुखी महादेव नै हुन्। मोक्ष हुनुको नाम जीवले शिव प्राप्ति गर्नु नै हो। शिवको अर्को नाम कल्याण हो। शिवका पाँच मुखले यही संकेत गर्छ, विश्व ब्रह्माण्डको कल्याण !"
भीम रावलले अनुशासन उल्लंघन गरेर हिरो बन्न खोज्नुभयो : ओली,"काठमाडौं: नेकपा एमाले अध्यक्ष केपी शर्मा ओलीले दलीय निर्णय विपरीत सांसद डा भीम रावलले संसदीय प्रक्रियामा भाग लिएको भन्दै असन्तुष्टि जनाएका छन् । एमसीसीबारे धारणा सार्वजनिक कार्यक्रममा ओलीले रावलले पार्टीको सल्लाहविपरीत संसदीय प्रक्रियामा भाग लिएको, एमसीसी सम्झौताबारे अभिव्यक्ति दिएको भन्दै अनुशासनहीन क्रियाकलाप गरेको बताएका हुन् । ओलीले भने, उहाँ(भीम रावल)व्यक्तिगत रूपमा हिरो हुने काम गर्नुभयो । मैले संसदीय दलको बैठकमा व्यक्तिगत रूपमा टिकाटिप्पणी नगर्न उहाँलाई आग्रह गरेको थिए । पार्टीको सल्लाहकार परिषद् सदस्यसमेत रहेका रावलले एमसीसीमाथि छलफलमा भाग लिएका थिए । तर, एमाले संसदमा उपस्थित भएर पनि सभामुखको राजीनामा माग गर्दै रोष्टम घेराउ गर्दै आएको छ ।"
"कांग्रेसलाई ओलीको कटाक्ष : कहिले छोरी बोक्या छ, कहिले बाउ बोक्या छ","काठमाडौं : प्रमुख प्रतिपक्षी नेकपा एमालेका अध्यक्ष केपी शर्मा ओलीले कांग्रेस र एमालेजस्ता पार्टीहरुबीच आधारभूत समझदारी हुनुपर्ने बताएका छन् । एमसीसीबारे धारणा सार्वजनिक गर्न आयोजित पत्रकार सम्मेलनमा यो सरकार देश र लोकतन्त्रका लागि दुर्भाग्य भएको भन्दै एमाले र कांग्रेसजस्ता पार्टीहरुले अनुचित राजनीति गर्न नहुनेमा जोड दिए । उनले काँग्रेसलाई हिजो कसैले लोकन्द्रबहादुर चन्द बोक्ने, कसैले सूर्यबहादुर थापा बोक्ने त कहिले छोरी बोक्ने र कहिले बाउ बोक्नेजस्तो राजनीति नगर्न सुझाव दिए । ओलीले भने, अनुचित राजनीति एमाले र कांग्रेस जस्ता पार्टीहरुले गर्नु हुँदैन भन्ने हाम्रो भनाइ हो । प्रतिस्पर्धा यस्तो हुँदैन । कहिले एउटाले लोकेन्द्रबहादुर बोक्या छ । लोकेन्द्र बहादुर बोक्या देखेपछि हाम्रा छैनन् छोरा भनेर अर्काले फेरि सूर्यबहादुरलाई डोलीमा चढाएर बोक्या छ । कहिले एउटाले छोरी बोक्या छ, एउटाले बाउ बोक्या छ । यस्तो नगरुन भन्ने हाम्रो कुरा हो । कांग्रेसले अनुचित राजनीति दोहोर्याए एमालेले नसहने उनको भनाइ छ । फेरि पनि यहि कुरा नेपाली कांग्रेसले कायम राख्छ भने एमाले बाध्य हुन्छ । यसमा संयमताको पनि त सीमा होला । अवधि होला । ओलीले अवैध सरकार तत्काल विघटन हुनुपर्ने र जनादेशअनुसार अघि बढ्नुपर्ने धारणा राखे । यो सरकार बन्नै हुँदैनथ्यो । यो देश र लोकतन्त्रका लागि दुर्भाग्य हो । हामीले नेपाली कांग्रेससँगको छलफलमा हाम्रा अडानहरु कायम राख्यौं । एमाले र कांग्रेसजस्ता शक्तिहरुको आधारभूत समझदारी हुनुपर्छ भन्यौं । एउटाका रिसले अर्को, अर्काका रिसले अर्को । अनेक रिसका प्रतिस्पर्धी क्रियाकलाप हुनुहुँदैन भन्ने हो ।"
कार्यकर्ता थुमथुम्याउँदै प्रचण्ड,"काठमाडौं : एमसीसी अनुमोदन गरेको आक्रोश बढेपछि नेकपा माओवादी केन्द्रका अध्यक्ष पुष्पकमल दाहाल (प्रचण्ड) कार्यकर्ता थमथमाउन थालेका छन्। एमसीसीको विषयमा दोहोरो चरित्र प्रदर्शन गरेका प्रचण्डकै सहमतिमा अन्ततः एमसीसी अनुमोदन भएको छ। यसले गर्दा पार्टीभित्र र बाहिर पनि प्रचण्डको व्यापक आलोचना र बिरोध भइरहेको छ । नेता नारायणकाजी श्रेष्ठदेखि युवा नेता लेखनाथ न्यौपानेसम्म बिरोधमा उत्रिएका छन्। सामाजिक सञ्जालमा उनको व्यापक विरोध भएको छ। कतिपय नेता, पार्टी कार्यकर्ता निरास भएका छन् भने कतिपयले माओवादी केन्द्र छोडेको पनि घोषणा गरिरहेका छन्। आफू चतुर राजनीतिक खेलाडी सम्झिने प्रचण्ड एमसीसीका विषयमा कमजोर सावित भएका छन्। हरेक विषयमा आफनो आडभरोसा दिने सहकर्मी नेता र कार्यकर्ताले नै धोका महसुस गरेका छन्। प्रचण्डप्रति चौतर्फी आक्रोश बढेपछि पत्रकार सम्मेलन नै गरेर स्पष्टीकरण दिनुपर्ने बाध्यता आइलागेको छ। खुमलटारमा पत्रकार सम्मेलन गरेर उनले संविधान नै डिरेलको अवस्थामा पुग्न थालेपछि एमसीसी अनुमोदनमा सहमत जनाएको भन्दै स्पष्टीकरण दिएका छन्। सडकमा समेत नाराबाजी भइरहेको थियो, गठबन्धन विघटन हुनेदेखि सरकार परिवर्तनसम्मको खेल पनि भयो, यसले संविधान नै डिरेलको अवस्थामा पुग्न थालेपछि एमसीसी अनुमोदन गर्न सहमति जनाएँ, उनले स्पष्टीकरण दिँदै भने। भियाना सन्धिअनुसार पनि प्रतिनिधिसभाबाट व्याख्यात्मक घोषणा गरिएको विषय अर्को पक्षले स्वीकार्नुपर्ने उनको भनाइ छ। उनले एमसीसी सम्झौता अनुमोदन महाकाली सन्धिजस्तो नरहेको बताए। महाकाली सन्धिमा गरिएको संकल्प प्रस्ताव भारतले अस्विकार गर्दै आएको छ। प्रतिनिधिसभाबाट घोषणा भएको अर्को पक्षले स्वीकार्नुपर्ने र नस्वीकारे स्वतः खारेज हुने अन्तर्राष्ट्रिय कानुनका ज्ञाताको सुझाव आएपछि आफूले शीर्ष नेताहरूमाझ राखेँ, उनले भने, यसबारे काठमाडौंस्थित अमेरिकी दूतावासलाई पनि जानकारी दिएर अनुमोदन गरिएको हो। अन्तर्राष्ट्रिय कानूनअनुसार मान्यता पाउने गरी संविधान, देशलाई बचाएर प्रतिनिधिसभा घोषणापत्र जारी गरेर एमसीसी अनुमोदन गरेपछि आफू खुसी भएको प्रचण्डको भनाइ छ। भित्र भइरहेको बिरोधप्रति कोही पनि सेन्टिमेन्टमा आउन नहुने भन्दै उनले चेतावनी समेत दिएका थिए। प्रचण्डले नेता नारायणकाजीलाई वामदेव गौतमबाट पाठ सिक्न पनि आग्रह गरे। महाकाली सन्धिको समयमा गौतमले एमाले विभाजन गरेका थिए तर पुनः उनी एमालेमै फर्किनुपर्ने अवस्था आयो, पछिल्लो समयमा भने वामदेव एमालेबाट राजीनामा दिएर बसेका छन्। श्रेष्ठ आक्रामक भएपछि प्रचण्डले आश्वस्त पार्दै आफ्नो कुरा बाहिरभन्दा पनि केन्द्रीय कमिटीमा राख्न अनुरोध गरेका हुन्। नारायणकाजी कमरेडलाई मैले भने तपाईंलाई मतभेद राख्ने अधिकार छ। सबै एकै मत हुनुपर्छ भन्ने छैन। तपाईंको विचारलाई सम्मान पनि गरिन्छ। केन्द्रीय कमिटीको बैठक आउँदै छ। कमिटीमा आफ्नो कुरा राख्नुस्, बाहिरचाहिँ नबोल्नुस्, उनले भने। वामदेव गौतमले महाकाली सन्धि राष्ट्रघाती भनेर पार्टी फुटाएको तर चुनावमा जिरो भएको उदाहरण दिँदै उनले श्रेष्ठलाई फकाए। महाकाली सन्धिका बेला विचरा वामदेवले राष्ट्रघात भनेर एमालेको आधा केन्द्रीय कमिटी लिएर जानुभयो। भोट आउने बेला जिरो। एउटा जित्नु भएन। कोही सेन्टिमेन्टमा आउन आवश्यक छैन, उनले भने।"
एमसीसीबारे एमालेको धारणा सार्वजनिक गर्न ओलीले पत्रकार सम्मेलन गर्दै,"काठमाडौं : नेकपा एमाले अध्यक्ष केपी शर्मा ओलीले मंगलबार पत्रकार सम्मेलन गर्दैछन्। प्रतिनिधि सभाबाट अमेरिकी सहायता परियोजना एमसीसी अनुमोदन भएपछि पार्टीको धारणा सार्वजनिक गर्न ओलीले पत्रकार सम्मेलन गर्न लागेका हुन्। मंगलबार दिउँसो १ बजे रोयल ब्यांकेट, तीनकुनेमा पत्रकार सम्मेलन गर्ने एमाले केन्द्रीय प्रचार विभाग उपप्रमुख विष्णु रिजालले जानकारी दिए। उनका अनुसार अध्यक्ष ओलीले एमसीसी प्रकरणलगायत मुलुकको विकसित परिस्थितिका बारेमा एमालेको आधिकारिक धारणाहरू सार्वजनिक गर्नेछन्। अमेरिकी अनुदान सहायता सम्झौता एमसीसी प्रतिनिधिसभाबाट बहुमतले अनुमोदन भएको छ। १२ बुँदे व्याख्यात्मक घोषणासहितको सम्झौता अनुमोदन गरियोस् भन्ने प्रस्ताव प्रतिनिधिसभाको आइतबारको बैठकले बहुमतले पारित गरेको हो। नेपाल सरकार र मिलेनियम च्यालेन्ज कर्पोरेसन (एमसीसी)बीचको सम्झौता द्विपक्षीय हो। तर, सत्ता गठबन्धनले एक पक्षीय रूपमा गरेको १२ बुँदे व्याख्यात्मक टिप्पणीलाई अमेरिकाले अनुमोदन नगरे टिप्पणीको कुनै अर्थ नहुने अन्तर्राष्ट्रिय कानुनका जानकारहरू पनि बताउँछन्। एमसीसीको पक्षविपक्षमा मत व्यक्त नगरेको एमालेले कस्तो नीति अपनाउँछ चासोको साथ हेरिएको छ। सरकार र सभामुखले संसद्को काम कारबाहि प्रक्रियामा भाग लिएर पक्षविपक्षमा मतदान गर्ने वातावरण नबनाएको एमालेका नेताहरुले बताउँदै आएका छन्। एमाले अध्यक्ष ओली एमसीसी अनुमोदनमा रणनीतिक खेलाडीका रूपमा देखिएका छन्। कांग्रेसले आफ्ना माग पूरा गरे एमसीसीका पक्षमा मतदान गर्ने र गठबन्धन भत्किन सक्ने सन्देश दिन ओली सफल भए। देउवा र ओली मिल्न सक्ने त्रासले दाहाल र नेपाल एमसीसीका पक्षमा उभिन बाध्य भए। उनीहरूलाई एमसीसीभन्दा पनि गठबन्धन जोगाउनुपर्ने बाध्यता थियो। ओली प्रधानमन्त्री हुँदा सरकारले एमसीसी संसद्मा दर्ता गरेको थियो। उक्त सम्झौताको विषयमा विरोध नगरे पनि ओलीले स्पष्ट धारणा भने ल्याएनन्। आफूले कारबाही गरेका १४ सांसदलाई कारबाहीको निक्र्योल नभएसम्म यो विषयमा धारणा बनाउन नसक्ने अडान लिइरहे। एमसीसीमा सहयोग माग्न आएका देउवालाई १४ सांसदलाई पदमुक्त गर्नुपर्ने, सभामुखले राजीनामा दिनुपर्ने र गठबन्धन भत्काउनुपर्ने अडान राखे। देउवा र ओलीबीच छलफल तीव्र भएपछि दाहाल र नेपाल झस्किए। मुख पनि नहेर्ने भन्दै आएका दाहाल ओलीलाई भेट्नै पर्ने अवस्थामा पुगे। उनको रणनीति नै दाहाल र नेपाललाई एमसीसीका पक्षमा मतदान गराउनु थियो। पुरानै नारा दिएर पार्टीका सांसदलाई नारावाजीमा उतारे। एमसीसीको पक्षविपक्षमा पार्टीलाई मत हाल्न दिएनन्। यद्यपि, आफ्नै नेतृत्वको सरकारले संसद्मा दर्ता गरेको प्रस्तावमा मौनताप्रति कांग्रेसले प्रश्न उठाएको छ।"
कांग्रेस पर्सा सभापतिमा क्षेत्री र पटेलबीच प्रतिस्पर्धा,"वीरगन्ज : नेपाली काङग्रेसको पर्सा जिल्ला सभापतिका लागि दुई जना बीच प्रतिस्पर्धा हुने भएको छ। कांग्रेस जिल्ला सभापतिका लागि तत्कालीन जिल्ला विकास समितिका पूर्वसभापति जनार्दनसिंह क्षेत्री र कांग्रेसका निवर्तमान जिल्ला सचिव श्याम पटेलबीच प्रतिस्पर्धा हुने भएको हो। क्षेत्रीलाई संस्थापन पक्षका केन्द्रीय सदस्यद्वय रमेश रिजाल र अजय चौरसीयाको समर्थन रहेको छ। पटेललाइ भने संस्थापन इतर पक्षका काँग्रेस निवर्तमान जिल्ला सभापति अजय द्विवेदी र संविधानसभा सदस्य राजेन्द्र बहादुर अमात्यको समर्थन रहेको छ। ७ पदाधिकारीसहित ६८ सदस्यीय जिल्ला कार्य समितिका लागि क्षेत्री र पटेल दुवै पक्षले छुटटा छुटटै प्यानल बनाएर मङगलबार उम्मेदवारी दर्ता गराएका हुन्। क्षेत्रीको प्यानलबाट जिल्ला उपसभापतिमा रामनारायणप्रसाद कुर्मी र अशोककुमार गुप्ता, सचिवमा दिनेश चौधरी र इम्तियाज आलमको उम्मेदवारी परेको छ। यस्तै सहसचिवमा क्षेत्रीको प्यानलबाट नविन सिंह र मदनप्रसाद यादवको उम्मेदवारी परेको छ। पटेलको प्यानलबाट उपसभापतिमा राजु गुप्ता र डाक्टर कृपासिन्धु चौधरीले उम्मेदवारी दिएका छन्। पटेलको प्यानलबाट सचिवमा विश्वराज घिमिरे र वीरेन्द्र यादवको उम्मेदवारी परेको छ। यो प्यानलबाट सहसचिवमा दिलिपराज कार्की र रुक्मान अन्सारीले उम्मेदवारी दिएका छन् फागुन १९ गते हुने कांग्रेस पर्साको जिल्ला अधिवेशनको चुनावमा १ हजार ८ सय मतदाता रहेको कांग्रेसका जिल्ला निर्वाचन अधिकृत नरेन्द्र केसीले जानकारी दिए। यसअघि गत शनिबार भएको कांग्रेसको वीरगन्ज महानगरको अधिवेशनले नगरसभापतिमा संस्थापन इतर पक्षका मणिन्द्रलाल नेपाली निर्वाचित भएका थिए। बारामा पनि नेपाली कांग्रेस बाराको नयाँ नेतृत्व चयनका लागि फागुन २१ गते चुनाव हुने भएको छ। बारामा उम्मेदवारी दर्ता भने फागुन १९ गते हुनेछ। फागुन २१ गते हुने मतदानमा २ हजार ४ सय ८६ जना मतदाताले भाग लिनेछन्। बारा जिल्लाको काँग्रेस सभापतिका लागि कलैया उपमहानगरपालिका नगरप्रमुख राजेशराय यादव, नेता शम्भु बुढाथोकी र रामानन्द यादवले उम्मेदवारी दिने चर्चा छ।"
छिमेकी मित्रराष्ट्रहरूको संवेदनशीलताप्रति सजग छौंः एमाले (विज्ञप्तिसहित),"काठमाडौं : नेकपा एमालेले दाताबाट प्राप्त विकास सहायता परिचालन गर्दा छिमेकी मित्रराष्ट्रहरूको संवेदनशीलताप्रति सजग रहेको बताएको छ । एमालेले पत्रकार सम्मेलन गर्दै एमसीसीमा आफ्नो धारणा सार्वजनिक गर्दै कुनै पनि दाताबाट प्राप्त विकास सहायता परिचालन गर्दा छिमेकी मित्रराष्ट्रहरूको संवेदनशीलताप्रति सजग रहेको बताएको हो । विज्ञप्तिमा भनिएको छ, हामी सबै मित्रराष्ट्रको सहयोगलाई उत्तिकै महत्व दिन्छौं । सहयोगी कुनै पनि राष्ट्रहरूका चासो तथा संवेदनशीलताप्रति सजग रहन्छौं । सरकार भनेको राज्यका तर्फबाट अधिकारप्राप्त अविच्छिन्न उत्तराधिकारवाला संस्था हो । यस्तो छ विज्ञप्तिमा अमेरिकी सहयोग निकाय मिलिनियम च्यालेन्ज कर्पोरेसन (एमसीसी)सँगको अनुदानसम्बन्धी सम्झौता प्रतिनिधिसभाको २०७८ फागुन १५ गतेको बैठकबाट अनुमोदन भएको छ । यस घोषणासँगै निहीत स्वार्थसहित चालिएका चाल र चलाइएको प्रचारवाजीको पटाक्षेप भएको छ । यसक्रममा फिंजाइएका भ्रम तथा विभिन्न रंग र आकारका पुलिन्दा निर्माण गरी बिक्री गर्ने खोजिएका घिनलाग्दा स्वार्थहरूले द्विपक्षीय वा बहुपक्षीय प्रत्यक्ष लगानी, ऋण वा अनुदान सहायता प्राप्त हुने प्रक्रिया, प्रस्तावको तयारी र त्यसमा प्रयोग हुने भाषा तथा कार्यान्वयन प्रतिबद्धताजस्ता कैयौं विषयमा सत्ता गठबन्धनका केही नेताहरूमा रहेको अज्ञानता वा गैरजिम्मेवारपन प्रकट भएको छ । राष्ट्रिय हितको वास्ता नगरी आफ्नै निजी स्वार्थ पूरा गर्न खोज्ने उनीहरूका बोली र व्यवहारमा रहेको अवसरवादी छेपारेपनले सत्ता सञ्चालक पार्टी र तीनका नेताहरूको अविश्वसनीयता समेत उदाङगो भएको छ । फागुन १५ गतेको प्रतिनिधिसभा बैठकका दुबै सत्रमा हाम्रो पार्टीलाई प्रक्रियामा सहभागी हुनबाट बञ्चित गरियो । यसले देशको प्रमुख प्रतिपक्षलाई यरा प्रक्रियाबाट बाहिर राख्ने सत्ताधारी गठबन्धनको षड्यन्त्रपूर्ण व्यवहार पनि स्पष्ट भएको छ । संसद्को सबैभन्दा ठूलो दल नेकपा (एमाले)लाई वेलमा राखेर अवरोधका बीच यस्तो संवेदनशील निर्णय गरिएको छ । केही अघि हाम्रो नेतृत्वमा सरकार रहेको बेलामा नयाँ नक्सालाई संविधानको अनुसूचीमा समेट्न संविधान संशोधन गर्ने जस्तो संवेदनशील विषयमा संसद्लाई एक बनाई राष्ट्रिय एकता प्रदर्शन गरिएको घटनालाई हामी स्मरण गरिरहेका छौं । यस सन्दर्भमा राष्ट्रिय महत्वको मुद्दामा सबै दलहरूलाई एक ठाउँमा उभ्याउने दायित्वबाट स्वयम् प्रधानमन्त्री समेत विमुख हुन पुग्नु दुःखद् कुरा हो । प्रमुख प्रतिपक्षी दललाई छक्याएर गठबन्धन टिकायौँ भन्नेजस्ता सत्ताधारीहरूको प्रलापले लोकतान्त्रिक अभ्यासको उपेक्षा मात्र होइन, समाजमा कलह सिर्जना गर्ने र हाम्रो दललगायतका दलहरूलाई विभाजन गर्ने ठगी धन्दाको पर्दाफास भएको छ । संसदमा माननीय सदस्यहरूको अवरोधलाई अनदेखा गर्दै बलमिच्याइँ गर्ने सभामुखको व्यवहार झनै आपत्तिजनक छ । सरकारले दिएको विजनेस सदनमा प्रस्तुत नगर्नेजस्ता पदीय दायित्व प्रतिकुल व्यवहार गर्दै आउनुभएका सभामुखले कुनै समय एमसीसीसम्बन्धी प्रस्ताव टेबल गर्नुपरेमा आत्महत्या गर्छ भन्नेजस्ता आवेगपूर्ण अभिव्यक्ति दिनुभयो । षड्यन्त्रको पटकथा तयार भएपछि भने सभामुख भनेको अम्पायर हो भन्नेजस्ता शब्दावली प्रयोगमा ओर्लिनु भयो । यसले उहाँको यो व्यवहार पदीय कर्तव्यको पालनाभन्दा पनि दल विशेषको आज्ञापालन गर्ने देखिन्छ । उहाँ नै दलहरूले कारबाही गरेका अनुशासनहीन सांसदलाई जोगाएर दल विभाजनको मतियार बन्नुभयो । अहिले राष्ट्रिय राजनीति लिकबाट बाहिरिएको छ । संसदभित्र वा बाहिरको हाम्रो जारी लडाई लोकतन्त्रको आधारभूत मूल्य, मान्यता र दलीय प्रणालीको मर्मलाई स्थापित गर्न र त्यसलाई अझ सुदृढ गर्नका लागि हो । संसद् जननिर्वाचित प्रतिनिधिमार्फत् लोकतन्त्रको अभ्यास गरिने थलो हो । चार वर्षअघिको जनादेश अहिले खण्डित भएको छ । त्यसैले संसद् प्रभावकारी हुन सकिरहेको छैन । त्यसमाथि सभामुखको भूमिकाले थप गतिरोध सिर्जना भएको छ । यी सबै घटनाक्रमले सभामुख यस गरिमामय पदका लागि योग्य हुनुहुन्न भन्ने थप पुष्टि भएको छ । गठबन्धनका केही दलहरूले एमसीसी सम्झौता राष्ट्रघाती भन्दै कार्यकर्ता भड्काउने र जनतामा अन्यौल सिर्जना गर्ने कार्य गर्दै आए, विषाक्त प्रचारबाजी गरे । द्विपक्षीय विषयलाई भूराजनीतिक विषयजस्तो बनाइयो । चौबीस घन्टाअघि उनीहरूले सत्ता छोड्ने तर सहमति नगर्ने पनि भन्न भ्याए । २४ घण्टापछि उनीहरूमा दिव्यज्ञान पलायो र शुरू भयो अर्को स्पष्टिकरणको सिलसिलापद जोगिनु क्रान्ति, पद जानु प्रतिक्रान्ति! गठबन्धन ढले आफू ढल्ने, आफ्ना हितैषीहरूको पनि पद जाने भएकोले समर्थन गर्नुको विकल्प नरहेको वयानबाजी गरे । खासगरी नेकपा (एमाले)का विरूद्ध हतियारका रूपमा प्रयोग गरिएको यस सम्झौताका सन्दर्भमा अढाई वर्षको अवधिमा केके मात्रै भनिएन र गरिएन ? पहिलो केपी ओली प्रधानमन्त्री पदबाट फ्याँकिएपछि अनुमोदन गर्ने । दोस्रो ४५ महिना समय पाऊँ, पारित गर्छौ । तेस्रो चुनावपछि पारित गरौला । चौथो यथास्थितिमा पारित गर्दैनौ । पाँचौ बहिस्कार गरेर पारित गर्न सहयोग गर्छौं । छैटौ लाज छोप्ने पातलो र पारदर्शी पर्दा पाऊँ, अनि पारित गछौं, आदि । यी सबै रङ्गीविरङ्गी हरकतको सार एउटै थियो नेकपा (एमाले)लाई कमजोर पार्ने र सत्ता टिकाउने । एकातिर आफ्नो स्वार्थअनुकूल सताको लेनदेन गर्ने, अर्कातिर आफ्ना नेताकार्यकर्तालाई राष्ट्रवादको नाममा सडकमा उतार्ने, सार्वजनिक सम्पत्तिमा तोडफोड गर्न लगाउने र कार्यकर्ता तथा राज्यका सुरक्षा निकायबीच भिडन्त गराउने दुष्कर्म गराए । उनीहरूको वास्तविक अनुहार उदाङगो भएको छ र भ्रमको पर्दा च्यातिएको छ । प्रतिनिधिसभाको बैठकमा प्रस्तुत व्याख्यात्मक घोषणा शाकाहारीले कितावको माछा पो खान हुन्न, खोलाको त भइहाल्छ नि भनेजस्तै हो । गठबन्धनका नेताहरू त्यस घोषणालाई लालीपाउडर घसीघसी अझै भ्रमको खेती गर्नमा सक्रिय छन् । दुई सरकारबीच भएको सम्झौता, सहमतिको झन्डै आधा दशकपछि एकतर्फी व्याख्याद्वारा संशोधन हुन्छ भन्नु जनतालाई ढाँट्ने दुष्प्रयास हो र यो हास्यास्पद कुरा हो । यो तथ्य प्रतिनिधिसभाको बैठकमा सत्तापक्षीय केही माननीयहरूद्वारा समेत अभिव्यक्त भएको छ । यस सम्बन्धमा एमसीसी आफैले वक्तव्य दिएर यरता कथित घोषणाले सम्झौतामा कुनै फरक नपार्ने कुरा स्पष्ट पारिसकेको छ । तर, अझै पनि केही नेताहरू व्याख्यात्मक घोषणा हिजो आफूले गलत थियो भनिएको एमसीसीलाई दुरूस्त पार्ने भ्याक्सिनका रूपमा प्रचार गर्न खोज्दै छन् । यो जनतालाई दिग्भ्रमित पार्ने अर्को चालबाजी हो । हामी केही नेताहरूका लत्रिएका जुंगालाई ठाडो पार्ने हतियारका रूपमा संसदीय अभ्यासलाई विकृत पार्दै दुरुपयोग गरिएकोमा दुःखित छौं । एउटा तथ्यमा हामी सबै स्पष्ट हुनुपर्छ, एमसीसीसम्बन्धी मुद्दा तत्कालीन नेकपाका अध्यक्ष एवम् प्रधानमन्त्री केपी शर्मा ओलीलाई पदच्युत गर्ने लक्ष्यसहित विकत रूपमा शुरू गरिएको योजनाबद्ध दुष्प्रचार थियो । गलत मनशायमा आधारित त्यस अभियानले झण्डै तीन वर्षदेखि नेपाली जनमानसलाई अनावश्यक ढङ्गले गिजोल्यो, विभाजित गयो । विवाद यसरी उछालियो कि त्यसले नेपाल राष्ट्रको सामर्थ्यलाई उपेक्षा गयो र नेपाली स्वाभिमानको समेत तेजोबध गयो । मुलुकलाई माया गर्ने र विकास तथा समृद्धिको सपना बोकेका नेताप्रति द्वेषपूर्ण अभिव्यक्तिको लागि सिङगो समाजलाई उकास्यो । कुत्सित स्वार्थपूर्तिको लागि चलाइएको अफवाह र हल्लैहल्लामा सिर्जना गरिएको कृत्रिम विवादमार्फत नेपालीनेपालकाबीच एकापसमा अविश्वासको अकल्पनीय खाडल खडा गयो । एमसीसी सम्झौता अहिलेका सत्तागठबन्धनमा रहेका दलहरूले गरे । यसलाई विवादास्पद पनि तिनै गठबन्धनका नेताहरूले बनाए । सम्झौता आफूले गरे, जनताले जवाफ माग्दा उत्तर दिनुको साटो प्रश्न एमसीसीतिर तोए । सन्धिसम्झौताका सन्दर्भमा राज्यले गर्नुपर्ने पत्राचारजस्तो विषयमा दलका नेताले हात हालेर कूटनीतिक मर्यादाको घोर उल्लंघन गरे । हाम्रो पार्टी विभाजनको लागि समेत हतियारको रूपमा यसैलाई प्रयोग गरे । हाम्रो पार्टी यसखाले दुःषित अभियानमा संलग्नहरूप्रति खेद प्रकट गर्दछ । नेपाललाई चाहिने कुनै पनि विकास अभियान सञ्चालन गर्न हामी नेपाली सक्षम र स्वतन्त्र छौं । नेपालको संविधान जारी भएसँगै नेपाल विकास र समृद्धिको नयाँ चरणमा प्रवेश गरेको छ । समृद्ध नेपाल, सुखी नेपालीको हाम्रो राष्ट्रिय आकाक्षा पूरा गर्न हामीलाई द्विपक्षीय होस् वा बहुपक्षीय व्यापक मात्रामा वैदेशिक सहायताको आवश्यकता छ । हामीले भनेका छौं हामी हाम्रो राष्ट्रिय हित र स्वाभिमान विपरीत कुनै पनि अनुचित शर्तसहित आउने लगानी होस् वा सहायता केही पनि स्वीकार्दैनौं । हामी हाम्रो आवश्यकता र प्राथमिकता एवम् उचित आधारमा आउने बाह्य ऋण, लगानी वा सहायता स्वीकार्छौ । हामी त्यस्तो सहायता परिचालन गरी विकासको प्रतिफल आफ्ना देशवासीलाई उपलब्ध गराउने सामथ्र्य राख्छौं । सार्वभौम समानताको आधारमा कुनै पनि मित्रराष्ट्र र हितैषी दातृसंस्थासँग सहायता परियोजना लिने वा नलिने निर्णय गर्न पनि स्वतन्त्र तथा सक्षम छौं । कुनै पनि दाताबाट प्राप्त विकास सहायता परिचालन गर्दा छिमेकी मित्रराष्ट्रहरूको संवेदनशीलताप्रति हामी सजग रहन्छौं । हामी सबै मित्रराष्ट्रको सहयोगलाई उत्तिकै महत्व दिन्छौ । सहयोगी कुनै पनि राष्ट्रहरूका चासो तथा संवेदनशीलताप्रति सजग रहन्छौं । सरकार भनेको राज्यका तर्फबाट अधिकारप्राप्त अविच्छिन्न उत्तराधिकारवाला संस्था हो । एउटा सरकारले दातृराष्ट्र या निकायसँग गरेको सहमति वा सम्झौता अर्को सरकारले उपयुक्त कारण र प्रक्रियाविनै रद्द गर्ने हो भने त्यस्ता राष्ट्रप्रति विश्वासको संकट उत्पन्न हुन्छ । तसर्थ, राज्यका निकायहरूले विमर्श गरी, हाम्रो राष्ट्रिय आवश्यकता पूरा गर्न अनुरोध गरिएका, सम्झौता गरिएका परियोजनाहरूलाई जुन सरकारको नेतृत्वमा शुरू भएको भए पनि उत्तराधिकारी सरकारले निरन्तरता दिनुपर्ने सामान्य विधिप्रति हामी स्पष्ट छौं भन्ने कुरा व्यवहारले नै प्रमाणित गरिसकेको कुरा हो । यसले हाम्रो पार्टी अरूभन्दा फरक र जिम्मेवार पार्टी हो भन्ने कुरा थप पुष्टि भएको छ । कुनै पनि बाह्य सहायता लिनुपूर्व वा लिने सम्झौता गर्नुपूर्व सबै पक्षहरूमा यथेष्ट ध्यान दिनु आवश्यक छ । सम्झौता गरिसकेपछि कार्यान्वयनतर्फ लाग्नुपर्दछ । यस सम्बन्धमा केही प्रश्न उठेमा स्पष्ट पार्ने दायित्व पनि सरकारकै हन्छ। अहिले सत्ता गठबन्धनका केही नेताहरूबाट अपारदर्शी ढङ्गले जेजस्तो सहमति पनि गर्न तयार हने तर जननिर्वाचित प्रतिनिधिहरूको नजरबाट लुकाउन खोज्नेजस्ता द्वैध चरित्र प्रदर्शन भएको छ । सरकारले गरेको सम्झौता सुटुक्क लागू गर्न छोडेर संसद्मा किन पेश गरियो भन्नेजस्ता छली प्रवृत्तिसँग नेकपा (एमाले) सहमत एमसीसी परियोजनासम्बन्धी सम्झौता संसद्बाट अनुमोदन भइसकेको छ । अब राष्ट्रको हित प्रतिकूलन हुने गरी यसको कार्यान्वयन हुनुपर्दछ । पारित भइसकेको परियोजनाका बारेमा राष्ट्रको जनमतलाई थप विभाजित गर्नु हानिकारक हुन्छ । मुलुकको विकासका लागि दूरदृष्टिसहितको बलियो राष्ट्रिय सकल्प चाहिन्छ । त्यो संकल्प पूरा गर्न राष्ट्रिय दृष्टिकोण र अडान भएको बलियो राष्ट्रिय पार्टी चाहिन्छ । दरिलो राष्ट्रिय एकता कायम गरी विकास अभियान सञ्चालन गर्न कुण्ठा एवम् स्वार्थप्रेरित अतिरञ्जनापूर्ण प्रचारबाजीबाट उनीहरूबाट प्रकट भएका घातक प्रवृत्तिबाट मुलुकलाई मुक्त पार्न आवश्यक छ । ती दलहरूसँग आस्थाका कारण भावना जोडिएका निर्दोष कार्यकर्ताहरू अझै हुनुहुन्छ । संकिर्ण राजनीतिक स्वार्थका लागि भ्रमको पर्दा खडा गरेर आफ्ना कार्यकर्तालाई बारम्बार दुरूपयोग गर्ने नेतृत्वबाट सचेत रहँदै बलियो राष्ट्रिय शक्ति निर्माणमा योगदान गर्नका लागि हाम्रो पार्टी त्यस्ता कार्यकर्ता तथा सदस्यहरूलाई आह्वान गर्दछ ।"
माधवप्रचण्डले राष्ट्रघाती काम गरे : थापा,"बुटवल : नेकपा एमालेका पोलिटब्यूरो सदस्य सूर्य थापाले अमेरिकी सहायता परियोजना एमसीसी सम्झौताको विषयमा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपालले राष्ट्रघाती काम गरेको बताएका छन् । दुई घण्टा अगाडि एमसीसी राष्ट्रघाती बताउँदै आएका माधव प्रचण्डले दुई घण्टापछि हस्ताक्षर गरेर पास गरेको भन्दै नेता थापाले आपत्ती जनाए। नेकपा एमाले माण्डवी गाउँपालिका संगठन कमिटी प्यूठानले चकचकेमा आयोजना गरेको प्रशिक्षण कार्यक्रममा बोल्दै थापाले एमसीसी पास गराउने सन्दर्भमा नेकपा एमालेलाई सरकारले सहभागी नगराएको समेत उल्लेख गरे । सात महिनादेखि हाम्रो पार्टी निरन्तर सभामुखको व्यवहारविरुद्ध विरोधमा छ, 'उनले भने,'विभिन्न सन्धी सम्झौतामा प्रतिपक्षको भूमिका हुँदैन्, त्यो सरकारले गर्ने विषय हो । तर सभामुखले १४ जना गैर सांसद्को हस्ताक्षर गराएर एमसीसी पास गराए । उनले सभामुखको पक्षपातपूर्ण व्यवहारको एमालेले विरोध गरिरहने उल्लेख गरे । पार्टीको नीति सही नहुँदा जोसुकै पार्टीको हालत प्रचण्डकै जस्तो हुने उनले टिप्पणी गरे । आउँदो निर्वाचनमा एमालेले बहुमतका साथ विजयी हाँसिल गर्ने समेत उनले ठोकुवा गरे ।"
संसदको सम्भावित कार्यसूची : प्रेम आलेले दुई विधेयक पेश गर्ने,काठमाडौं : संघीय संसद सचिवालयले प्रतिनिधिसभा बैठकको सम्भावित कार्यसूची सार्वजनिक गरेको छ । भोलि बुधबार दिउँसो १ बजे बैठकका लागि मंगलबार साँझ सार्वजनिक कार्यसूचीमा एउटा प्रतिवेदन र दुई वटा विधेयक पेश गर्ने उल्लेख छ । प्रधानमन्त्री शेरबहादुर देउवाले गत आवको राष्ट्रिय सूचना आयोगको वार्षिक प्रतिवेदन पेश गर्ने कार्यसूची छ । त्यसैगरी संस्कृति पर्यटन तथा नागरिक उड्डयन मन्त्री प्रेमबहादुर आलेले नेपाल नागरिक उड्डयन प्राधिकरण विधेयक २०७६ र नेपाल हवाई सेवा प्राधिकरण विधेयक २०७६ माथि विचार गरियोस् भन्ने प्रस्ताव पेश गर्ने कार्यसूची छ । फागुन १५ गते बसेको प्रतिनिधिसभा बैठकले एमसीसी सम्झौता अनुमोदन गरेको थियो ।
एमसीसीमा असन्तुष्ट नारायणकाजी भेट्न प्रचण्ड हात्तीवनमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड नेता नारायणकाजी श्रेष्ठ भेट्न हात्तीवन पुगेका छन् । प्रचण्ड मंगलबार अपराह्न श्रेष्ठ निवास गएको उनको सचिवालयले जनाएको छ । एमसीसी राष्ट्रघाती भन्दै पार्टी निर्णयविरुद्ध सार्वजनिक फोरम र सामाजिक सञ्जालबाट प्रतिक्रिया दिएपछि प्रचण्डले सोमबार नारायणकाजीको कडा आलोचना गरेका थिए । एमसीसीकै कारण पार्टी छोड्न खोजे आफूले जबर्जस्ती नरोक्ने बताएका थिए । उनले सस्तो लोकप्रियता पछाडि नलाग्न भनेका थिए । तर यो कुरालाई नारायणकाजीले सिरियस्ली लिएर पार्टी छोड्ने तयारी गरेपछि फकाउन प्रचण्ड उनको निवास पुगेको स्रोतले बतायो । व्याख्यात्मक घोषणालाई षडयन्त्र भन्दै एमसीसी अनुमोदन भएको दिनलाई कालो दिन भनेर आलोचना गरेका नारायणकाजीले प्रचण्डको जवाफपछि विषम परिस्थिति आयो भन्दै एमसीसी विरोधी कित्तामा रहेका नेताहरुसँग अनौपचारिक छलफल थालेका थिए । यसको जानकारी पपाएपछि प्रचण्ड नारायणकाजीको निवास पुगेका हुन् । भेटमा प्रचण्डले पार्टीभित्रको मतभेदलाई पार्टीभित्रै बसेर सुल्झाउनुपर्ने र आफ्नो अभिव्यक्तिलाई गम्भीर रुपमा नलिन आग्रह गरेका थिए । प्रचण्डका स्वकीय सचिव रमेश मल्लले पार्टीको आन्तरिक राजनीतिक, सांगठनिक सुदृढीकरणलगायत समसामयिक विषयमा छलफल गर्न अध्यक्ष हात्तीवनस्थित श्रेष्ठ निवास पुगेको जानकारी दिए ।"
माधव नेपाललाई ओलीको प्रश्न : मसँग किन आत्तिनुभयो यति सारो ?,"काठमाडौं : नेकपा एमालेका अध्यक्ष केपी शर्मा ओलीले एकीकृत समाजवादीको कुनै भविष्य नरहेको टिप्पणी गरेका छन् । केपी ओली फेरि सत्तामा आए नेपाललाई सिध्याउने समाजवादीका अध्यक्ष माधव नेपालको अभिव्यक्ति सम्झिँदै प्रतिपक्षी दलका नेता ओलीले समाजवादी पार्टीले चुनावमा धुलो चाट्ने जवाफ दिए । पत्रकार सम्मेलनमा ओलीले प्रश्न गरे, एक जना उहाँको म थर भन्छु, उहाँले के भन्न्भयो भने केपी ओली आयो भने सर्वनास हुन्छ । उहाँ किन आत्तिनुभयो यति सारो ? उहाँको थरमात्रै भन्छु । किनभने नेपालको पार्टी (वैधानिकता) समाप्त हुन्छ, चुनावमा पनि नेपालको पार्टीले धुलो चाट्छ, नेपाल समाप्त हुन्छ । अनि एमसीसी पास गरेर गठबन्धन जोगायौं । प्रचण्ड र माधव नेपालले चुनाव कुनै हालतमा नचाहने र यो नै उनीहरुको हैसियत भएको ओलीको टिप्पणी छ । उहाँहरुको कुनै भविष्य छैन । त्यो बुझ्नुभएको छ । चुनावमा गठबन्धन उहाँहरुका लागिमात्र होइन देशकै लागि घातक छ, उनले भने, एमाले चुनाव मकाविला गर्न एक्लै आउ भन्दैन, वान बाइ वान होइन पाँचवटै मिलाएर आए हुन्छ एक्लै चुनाव लड्छ ।"
सभामुखलाई एमालेको चेतावनी : संसदबाट निष्कासन गर्नुनपरोस्,"काठमाडौं : नेकपा एमालेले सभामुख अग्निप्रसाद सापकोटाविरुद्ध महाभियोग लगाउने संकेत गरेको छ । मंगलबार आयोजित पत्रकार सम्मेलनमा अध्यक्ष केपी शर्मा ओलीले राजीनामा दिएर सम्मानजनक बहिर्गमनमा जान सापकोटालाई आग्रह गरे । राजीनामा नदिए संसदबाट निष्काशन गर्ने अवस्था सिर्जना गर्न बाध्य उनले चेतावनी दिए । एमाले जिम्मेवार पार्टी हो । महाभियोग ल्याउँदैन भन्ने होइन । ल्याउन सक्छौं । तत्कालै ल्याउँछौं भन्ने पनि होइन । उहाँको राजीनामा पर्खिरहेका छौं । हाम्रो आग्रह छ, ससम्मान बहिर्गमन हुनुस् । संसदले निष्कासन गर्ने अवस्था नआओस् । उहाँका अनुचित क्रियाकलपालाई सच्याउने वा व्यक्तिलाई हटाउने भन्ने कुरा एमालेले विचार गर्छ, उनले भने ।"
इण्डो प्यासिफिक रणनीतिबारे प्रचण्डले लगाएको आरोपमा निर्लज्ज राजनीति भन्दै ओलीले दिए जवाफ,"काठमाडौं : नेकपा एमालेका अध्यक्ष केपी शर्मा ओलीले एमसीसी सम्झौता इण्डो प्यासिफिक रणनीति (आईपीएस)को अंग नभएको बताएका छन् । मंगलबार पत्रकार सम्मेलन गर्दै ओलीले एमसीसीका नाममा सत्ता गठबन्धनका केही दलले निर्लज्ज राजनीति गरेको आरोप लगाए । सोमबारमात्रै प्रचण्डले एमसीसी ओलीकै पालामा संसद लगिएको र ओली सरकारका परराष्ट्रमन्त्री प्रदीप ज्ञवालीले अमेरिका पुगेर एमसीसीलाई आईपीएसको अंग बनाएको आरोप लगाएका थिए । त्यसको जवाफमा एमाले अध्यक्ष ओलीले निर्लज्ज राजनीति नगर्न चेतावनी दिएका हुन् । निर्लज्ज ढंगले हल्ला चलाइयो । ओली सरकारले संसदमा पेश गरेर गल्ती गर्यो । अर्को प्रदीप ज्ञवाली अमेरिका गएर यसलाई आईपीएको अंग बनाइयो भनेर हल्ला चलाइयो । हिजोमात्रै सत्ता गठबन्धनका प्रमुख नेताले भनेको सुन्यौं, उनले भने, अमेरिका भनिरहेको छ आईपीएसको अंग होइन । अहिले उहाँहरु पनि भन्नुहुन्छ आईपीएसको अंग होइन । औचित्य नभएको व्याख्यात्मक घोषणामा पनि उनीहरुले होइन भनेका छन् । अनि प्रदीप ज्ञवालीले आईपीएसको अंग बनाएको भनेर कोलाहल किन ? ओलीले एमसीसी सम्झौतालाई सहज र स्वच्छ रुपमा लिन र राजनीतिक नगर्न आग्रह गरे । विकास परियोजनाका रुपमा लिनुपर्छ । मतभेद, द्वन्द्व सिर्जना गरेर राजनीति नगरौं, उनले भने । ओलीले एमसीसी विरुद्ध साधारण र साकाहारी आन्दोलनले पुगेन, २०६४ जस्तो जंगल जानुपर्ने भनेर धम्क्याएको, तर्साएको र सभामुखले पनि मर्नमार्न तयार छु भनेको स्मरण गराउँदै यस्तो छुद्र राजनीति नगर्न आग्रह गरे । देशलाई भड्खालोमा हाल्ने, यस्तो विषय बनाउने, असाधारण राष्ट्रघात, देशद्रोह हो भनेर सडकमा मान्छे उतारे । सडक उखेलेर, प्रहरी घाइते बनाएर, विपक्षी दलको गाडीमा ढुंगा हानेर पास गरे, उनले भने, सत्ता गठबन्धन जोगाउन एमसीसीलाई उपयोग गरे । राष्ट्रघात हो भने किन ढुंगामुडा, किन बाटो भत्काउनुभयो ? कार्यकर्ता उत्तेजनामा ल्याएर बाटो भत्काउने र वातावरण बिगार्ने काम प्रचण्ड माधवले गरे । सत्ता जोगाउन, सभामुख जाने भयो, माधव नेपाल जाने भयो भनेर एमसीसी पारित गरे । राष्ट्रवाद र सार्वभौमसत्ताको विषय सभामुख र सांसदको पदले थामिनसक्छ ? सकिँदैन । यो जोडिने विषय नै होइन, उनले भने ।"
कारबाही गरेका सांसद जोगाएर दल विभाजनको मतियार बने सभामुख : ओली,"काठमाडौं : नेकपा एमालेका अध्यक्ष केपी शर्मा ओलीले सभामुखको भूमिकाले थप गतिरोध सृजना भएको बताएका छन् । सभामुख अग्निप्रसाद सापकोटाकै कारण संसदमा गतिरोध सृजना भएको भन्दै अध्यक्ष ओलीले सभामुखको राजीनामाको माग समेत गरेका छन्। एमसीसी अनुमोदन पछि पत्रकार सम्मेलनमा ओलीले सभामुख दल विशेषको आज्ञापालक बनेको धारणा व्यक्त गरे। उनले भने, 'संसदमा एमालेको अवरोध कायम रहिरहेको बेला बल मिच्याइँ गर्ने सभामुखको व्यवहार आपत्तिजनक छ । सरकारले दिएको विजनेस संसदमा प्रस्तुत नगर्ने जस्ता पदीय दायित्व प्रतिकुल व्यवहार गर्दै आउनुभएका सभामुखले कुनै समय एमसीसी टेबल गर्नपरे आत्महत्या गर्छु भन्ने जस्तो आवेगपूर्ण अभिव्यक्ति दिनुभएको थियो । पदीय कर्तव्यको पालनभन्दा पनि दल विशेषको आज्ञापालक बन्नुभयो । ओलीले सभामुखले दलले कारबाही गरेका सांसदलाई जोगाएर दल विभाजनको मतियार बनेको धारणा व्यक्त गरे। 'अहिले राष्ट्रिय राजनीति लिगबाट बाहिरिएको छ । सभामुखको भूमिकाले थप गतिरोध सृजना भएको छ ।"
संसदबाट निकाल्ने ओलीको चेतावनीमा माधवको काउन्टर: सभामुखको पक्षमा दृढ भएर उभिन्छौं,"काठमाडौं : नेकपा एकीकृत समाजवादीका अध्यक्ष माधवकुमार नेपालले सभामुख अग्निप्रसाद सापकोटाको पक्षमा दृढ भएर उभिने बताएका छन् । पार्टीले आयोजना गरेको एमसीसीबारे धारणा सार्वजनिक कार्यक्रममा नेता नेपालले सभामुखको पक्षमा दृढ भएर उभिने बताएका हुन् । उनले भने, हामी दृढ भएर उभिन्छौं । सभामुखले केपी ओलीकोसामु घुँडा टेक्ने नचिताए हुन्छ, जुन सभामुखले सांसदको अधिकार रक्षा गर्नुभएको छ, संसद्को गरिमा जोगाएर राख्नुभएको छ, उहाँमाथि धारेहात लगाउने ? आरोप लगाउने ? गरिमाको रक्षा नगर्ने ? त्यसकारण हामी सभामुखको पक्षमा दृढ भएर उभिन्छौँ । मंगलबार आयोजित पत्रकार सम्मेलनमा अध्यक्ष केपी शर्मा ओलीले राजीनामा दिएर सम्मानजनक बहिर्गमनमा जान सापकोटालाई आग्रह गरेका थिए । राजीनामा नदिए महाभियोगमार्फत संसदबाट निष्कासन गर्ने चेतावनी दिएका थिए ।"
सत्तामा टिकीरहन माओवादी केन्द्रले एमसीसी अनुमोदन गर्यो : एमाले,"काठमाडौंः नेकपा एमालेले सत्तामा टिकीरहन माओवादी केन्द्रले अमेरिकी सहायता परियोजना एमसीसी अनुमोदन गरेको आरोप लगाएको छ । एमसीसी अनुमोदनपछि एमालेले मंगलबार पत्रकार सम्मेलन गर्दै यस्तो बताएको हो । गठबन्धनका केहि दलहरुले एमसीसी सम्झौता राष्ट्रघाती भन्दै कार्यकर्ता भडकाउने र जनतामा अन्योलता सृजना गर्दै आए । द्विपक्षीय विषयलाई भूराजनीतिक विषय बनाए । २४ घण्टा अघि सत्ता छाड्ने तर एमसीसी पास हुन नदिने अभिव्यक्ति पनि दिँदै आए । २४ घण्टापछि स्पष्टिकरण दिन थाले,एमाले उपमहासचिव प्रदीप ज्ञवालीले भने, पद जोगिनु क्रान्ति, पद जानु प्रतिक्रान्ति । गठबन्धन ढले पद जाने र आफ्ना हितैषिहरुको पनि पद जाने भएकाले समर्थन गर्नुको विकल्प नरहेको बताए । उनले संसदको ठूलो दललाई बाहिर राखेर संवेदनशिल निर्णय गरिएको बताए । उनले यस क्रममा धेरै भ्रमहरु पनि फिजाएको आरोप लगाए। सत्ता गठबन्धनका नेताहरुमा आज्ञानता र गैरजिम्मेवारीपन देखिएको भन्दै उनले भने,' राष्ट्रिय हितको वास्ता नगरी निजी स्वार्थ पूरा गर्न खोज्ने उनीहरुका बोली र व्यवहारमा रहेको छेपारेपनले सत्ता सञ्चालन गरिरहेका नेताहरुमा अविश्वसनीयता कायम रहेको पुष्टि हुन्छ ।'"
"एमालेलाई समाजवादीको जवाफः ओलीले एमसीसीबारे भ्रम फैलाए, गठबन्धनले निकास दियो","काठमाडौंः नेकपा एकीकृत समाजवादीले प्रमुख प्रतिपक्षी दल नेकपा एमालेका अध्यक्ष केपी शर्मा ओलीले अमेरिकी सहयोग परियोजना (एमसीसी) बारे भ्रम फैलाएको आरोप लगाएको छ। एमसीसी अनुमोदनपछि राजधानीमा मंगलबार पत्रकार सम्मेलनमा समाजवादीका प्रवक्ता जगन्नाथ खतिवडाले यस्तो बताएका हुन् । उनले भने, गठबन्धनले एमसीसीलाई निकास दिइएको हो । एमसीसी जस्ताको त्यस्तै अनुमोदन गर्ने तयारी ओलीको थियो ।' 'व्याख्यात्मक घोषणासहित एमसीसी पास नभएको भए एमसीसी जस्ताको त्यस्तै पास हुने थियो उनले भने,' देश थप दुर्घटनामा जान्थ्यो ।"
"एमसीसी कार्यान्वयन हुनुपर्छ, व्याख्यात्मक घोषणा निरर्थक : ओली","काठमाडौंः नेकपा एमालेले प्रतिनिधि सभाको बैठकमा प्रस्तुत व्याख्यात्मक घोषणा निरर्थक भएको बताएको छ । एमाले अध्यक्ष ओलीले व्याख्यात्मक घोषणा एउटा देखाउने भाँडो मात्रै भएको भन्दै निरर्थक रहेको बताएका हुन्। एमसीसी राष्ट्रिय हितमा तलमाथि नहुने गरी कार्यान्वयन हुनुपर्छ, व्याख्यात्मक घोषणा निरर्थक छ । यो एउटा देखाउने भाँडो मात्रै हो,' उनले भने।' व्याख्यात्मक घोषणा शाकाहारीले किताबको माछा पो खान हुन्न, खोलाको त भइहाल्छ निभनेजस्तै भएको समेत उनले टिप्पणी गरे। अध्यक्ष ओलीले गठबन्धनका नेताहरू एमसीसी घोषणालाई लालीपाउडर घसीघसी अझै भ्रमको खेती गर्नमा सक्रिय रहेको बताए। दुई सरकारबीच भएको सम्झौतालाई एकतर्फी व्याख्या गरी संशोधन हुनु हास्यास्पद भएको बताए। उनले भने,' दुई सरकारबीच भएको सम्झौतालाई एकतर्फी व्याख्या गरी संशोधन गर्नु जनतालाई ढाट्ने दुष्प्रयास हो, यो हास्यास्पद हो।'"
कांग्रेस मकवानपुर सभापतिमा लामा निर्वाचित,"हेटौंडा : नेपाली कांग्रेस मकवानपुरको सभापतिमा बुद्ध लामा निर्वाचित भएका छन्। कांग्रेसको १४ औं अधिवेशन अन्तर्गत मंगलबार सम्पन्न निर्वाचनबाट लामा सभापतिमा निर्वाचित भएका हुन्। सोमबार भएको मतदानमा सभापतिका तीनै जना उम्मेदवारले ५१ प्रतिशत मत ल्याउन नसकेपछि सहमतिको आधारमा लामा अध्यक्ष बनेका हुन्। मतदानमा लामाले पाँच सय ९२ मत, आनन्दराम पराजुलीले पाँच सय ४५ मत मत र जयराम लामिछानेले पाँच सय ३१ मत प्राप्त गरेका थिए। जिल्ला नेतृत्व चयनको लागि एक हजार आठ सय ५३ प्रतिनिधिमध्ये एक हजार सात सय ७५ प्रतिनिधिले मतदान गरेका थिए। निर्वाचन समितिले सभापतिको लागि दोस्रो चरणको मतदान मंगलबार दिउँसो १ बजेदेखि सुरु हुने सूचना प्रकाशित गरेको थियो। तर सभापतिको लागि दोस्रो मत स्थानमा मत प्राप्त गरेका पराजुलीले लामालाई समर्थन गरेपछि सहमतिमा सभापति चयन भएका हुन्। लामा र पराजुली दुबै संस्थापन अर्थात सभापति शेरबहादुर देउवा पक्षधर हुन्। जसले पहिलो स्थानमा मत ल्याउछ उसैलाई सहयोग गर्ने भन्ने हाम्रो सहमति अनुसार मैले नेतृत्वमा लामालाई समर्थन गरेको हुँ, पराजुलीले भने। कांग्रेसकी सहमहामन्त्री महालक्ष्मी उपाध्याय डीना र बागमती प्रदेश सभापति बानियाँको पहलमा लामा र पराजुलीबीच सहमति भएको हो। सभापतिमा निर्वाचित लामाले सबै पक्षलाई समेटेर अघि बढ्ने र नजिकिँदो स्थानीय तह निर्वाचनमा काँग्रेसलाई पहिलो स्थानमा विजयी हाँसिल गराउन आफू लागि पर्ने बताए। कांग्रेस मकवानपुरले २०४६ सालपछि पहिलो पटक जनजाति समुदायबाट नेतृत्व पाएको हो। यसअघि २०४६ साल अघि सूर्यबहादुर डिम्डुङले नेपाली कांग्रेसको नेतृत्व गरेका थिए।"
स्थानीय तहको चुनावका लागि कुनकुन दल दर्ता भए ? (सूचीसहित),"काठमाडौं : स्थानीय तहको चुनावका लागि निर्वाचन आयोगमा ८० राजनीतिक दलले निवेदन दिएका छन्। आयोगमा १११ दल दर्ता रहेको तथ्यांक छ। तीमध्ये ३१ दलले निर्वाचनमा भाग लिन चासो देखाएको छैन। वैशाख ३० मा हुने निर्वाचनमा भाग लिन दल दर्ताका लागि आयोगले १५ दिनको समय दिएको थियो। आयोगका सहायक प्रवक्ता सूर्यप्रसाद अर्यालले भने,दलहरूले पेस गरेको कागजात अध्ययन गरेर चुनावमा भाग लिन आयोगले आधिकारिकता प्रदान गर्छ । आयोगले चैत १५ पछि आचारसंहिता जारी गर्ने तयारी गरेको छ। सोमबार बसेको आयोगको बैठकले चैत १५ भित्र आयोगले संघ, प्रदेश र स्थानीय तहमा स्वीकृत दरबन्दीको तह र पदनामबमोजिम सरुवापदस्थापन भएका कर्मचारीहरूको स्थानीय तहको निर्वाचन सम्पन्न नभएसम्म अन्यत्र काज तथा सरुवा नगर्न आयोगको अनुरोध छ। निर्वाचनलाई स्वच्छ, स्वतन्त्र, निष्पक्ष, विश्वसनीय र मितव्ययी रूपमा सम्पन्न गर्न वैशाख १० भित्र कोरोनाविरुद्धको पूर्ण खोपको व्यवस्थापन गर्न सरकारलाई आग्रह गरेको छ। आयोगले सरकारसँग निर्वाचनका लागि ८ अर्ब ९५ करोड बजेट माग गरेको छ। मतदान केन्द्रमा आवश्यक विभिन्न १५ प्रकारका सामग्रीमध्ये प्रदेश तथा जिल्ला निर्वाचन कार्यालयहरूबाट खरिद गर्न आयोगले निर्देशन दिएको छ।"
पशुपतिमा महाशिवरात्रिको उल्लास (फोटोफिचर),"काठमाडौं : महाशिवरात्रिको अवसरमा काठमाडौंस्थित पशुपतिनाथ मन्दिरमा बिहानैदेखि भक्तजनको घुँइचो लागेको छ। प्रत्येक वर्ष फागुन कृष्ण चतुर्दशी मध्यरातमा परेका दिन मनाइने महाशिवरात्रि पर्व आराध्यदेव भगवान् शिवको पूजाआराधना गरी आज देशभर मनाइँदैछ। पशुपतिनाथको पूजा गर्नका लागि बिहान तीन बजेदेखि चारवटै ढोका खुला गरिएका छन्। भक्तजनहरुलाई सहज दर्शन गर्ने व्यवस्था मिलाइएको छ। पशुनाथको दर्शन गर्न भक्तजनहरु रातीबाटै लामवद्ध छन्। कोरोना संक्रमणका कारण दुई वर्षसम्म पशुपतिनाथमा महाशिवरात्रि पर्व मेला लागेको थिएन। लामो समयपछि शिवरात्रीमा पशुपतिनाथको दर्शन र पूजा गर्न पाउँदा दर्शनार्थी खुसी देखिन्छन्। पशुपतिनाथ क्षेत्रमा हजारौंको संख्यामा साधुसन्तहरुको बाक्लो उपस्थित छ। महाशिवरात्रि पर्वका लागि विभिन्न स्थानबाट साधुसन्त आउने गर्छन्। यसवर्ष भने सीमानाकामा कडाइ जारी रहेकाले साधुसन्तको संख्या कम हुने अनुमान गरिएको छ । महाशिवरात्रिका अवसरमा आज पशुपतिनाथ मन्दिरभित्र गइ १० लाख भक्तजनले दर्शन गर्ने पशुपति विकास कोषले अपेक्षा लिएको छ। यो वर्ष महाशिवरात्रिमा ५१ सय र ११ हजारले मात्र विशेष पूजा गर्दैछन्। सोका लागि क्रमशः ९० र ४ सय १३ भक्तले रसिद काटिसकेको पशुपति विकास कोषले जनाएको छ । पशुपति क्षेत्रमा सुरक्षा व्यवस्था कडा पारिएको छ। भीड व्यवस्थापन र सरक्षामा प्रहरी, स्काउटका स्वयंसेवक, सादा पोशाकका सुरक्षाकर्मीलगायतका टोली परिचालन गरिएको छ । यसवर्ष बसाहा अगाडिको चाँदीको दानपेटिका वासुकी मन्दिर अगाडि सारिएको छ। महाशिवरात्रिका अवसरमा पशुपति क्षेत्रमा निःशुल्क रुपमा पिउने पानी, भोजन, गुर्जो चियासहित ६० प्रकारका जडिबुटीबाट बनेको चियाको धुलो, स्वास्थ्य शिविरलगायत सेवा प्रदान गरिएको छ। आज भगवान् शिवलाई जाडो हुने मान्यताका आधारमा बेलुीकी विभिन्न मठ मन्दिर एवं चोक र चौबाटोमा धुन जगाइन्छ। धुनीमा प्रसाद बनाएर खाने प्रचलनसमेत छ।"
महाशिवरात्रिमा साधुसन्तलाई न्यानो वितरण,कपिलवस्तु : नेपाली कांग्रेसका केन्द्रीय सदस्य एवं सांसद अभिषेकप्रताप शाहले महाशिवरात्रि पर्वका अवसरमा साधुसन्तलाई न्यानो बाँडेका छन् । मंगलबार जिल्लाको कृष्णानगरमा विभिन्न शिवालयमा पुगेर त्यहाँ उपस्थित साधु सन्तलाई ५२ वटा कम्बल वितरण गरेका हुन् । साधु सन्तलाई दान दिनु धर्म भएको र भागवान शिवजीको पुजा र आराधना पछि साधुसन्तहरुलाई सानो दान गरेको नेता शाहले बताए । उनले शिवरात्रि पर्व मौलिकता साथ मनाउन र संस्कृति सम्वर्द्धनमा लाग्न सबैलाई अपिलसमेत गरे ।
"म्याग्दी सडक खण्डमा सुरुङ मार्ग, कोरला सडक कालोपत्रे : योजना आयोग","जोमसोम : राष्ट्रिय गौरवको आयोजना बेनीजोमसोमकोरला सडक खण्डमा सुरुङ मार्ग र कालोपत्रे आवश्यकता रहेको राष्ट्रिय योजना आयोगका उपाध्यक्ष विश्वनाथ पौडेल जनाएका छन्। मंगलबार कोरला सडकको अनुगमन पूरा गरी फर्किएको राष्ट्रिय योजना आयोगको टोलीले जोमसोममा पत्रकार भेटघाटका क्रममा उपाध्यक्ष पौडेलले म्याग्दी खण्डको दुई स्थान र जोमसोमकोरला सडकखण्डमा कालोपत्रे गर्ने परिकल्पना गरिएको बताए। राष्ट्रिय गौरवको सडक आयोजना अनुगमन तथा धार्मिक गुम्बाहरुको सम्भाव्यता अध्ययन अवलोकन तथा अनुगमन गरी फर्किएका आयोगका उपाध्यक्ष पौडेलले मुस्ताङ जिल्ला धार्मिक ,सांस्कृतिक र पर्यटकीय जिल्ला भएकाले यहाँको सडक सुव्यवस्थित र राम्रो हुन आवश्यक रहेको बताए। हामीले सडक मार्गबाटै बेनीदेखि कोरलासम्मको सडक अनुगमन गर्यौं,उपाध्यक्ष पौडेलले भने,सडक हेरेपछि म्याग्दी खण्डको भीरकाटे र रुप्से क्षेत्रमा सुरुङ मार्ग र जोमसोमकोरला सडकमा कालोपत्रेको आवश्यकता देख्यौं। म्याग्दीको भीरकाटे क्षेत्र र रुप्से क्षेत्रको भौगालिक अवस्था हेर्दा त्यहाँ सुरुङ मार्गको अवधारणा ल्याउन आवश्यक रहेको उपाध्यक्ष पौडेलले बताए। उनका अनुसार म्याग्दीको भीरकाटे क्षेत्रमा करिव ३ सय ५० मिटर र रुप्से क्षेत्रमा सुरुङ मार्ग बनाउन सके सडक दिर्घकालीन हुने उल्लेख गरे। २०७४ साल देखि सुरु गरिएको बेनीजोमसोम सडकको म्याग्दी खण्डमा बर्खायामको मौसममा नदी कटान र बाढीपहिरोले सडकमा बर्सेनि क्षती पुर्याउने गरेको छ। सडक दिर्घकालीन बनाउन सुरुङ मार्ग मोडालिटी बनाउनुपर्ने आयोगको ठम्याई छ। म्याग्दी खण्डमा सुरुङ मार्ग बनाउने र जोमसोमकोरला सडकलाई कालोपत्रे गर्ने दिर्घकालिन लक्ष्य लिएर प्रस्ताव गरिने आयोगका उपाध्यक्ष पौडेलको भनाई छ। सडक हेर्दा यो हाम्रो कन्सेफ्ट मात्र हो , अहिले नै सुरुङ मार्ग र कालापत्रे बन्ने भन्ने होईन।उपाध्यक्ष पौडेलले प्रष्ट्याए। पत्रकार भेटघाटका क्रममा आयोगका उपाध्यक्ष पौडेलले मुस्ताङ र डोल्पा सडक जोड्न आवश्यक योजना अघि बढाईने जानकारी दिए। यसअघि मुस्ताङको जोमसोम देखि डोल्पाको सीमाक्षेत्र साङ्ता सम्म कच्ची सडक बिस्तार भईसकेको छ। यस्तै मुस्ताङ आएको आयोगको टोलीले विश्वकै पहिलो र पुरानो दावी गरिएको मराङको घार गुम्बा र लोमान्थाङका विभिन्न पुराना गुम्बाहरुको समेत अवलोकन गरेको छ। आयोगका उपाध्यक्ष पौडेलले उपल्लो मुस्ताङका सदियौ वर्ष पुराना ऐतिहाँसिक र पुरातात्तिक महत्वका गुम्बाहरुको जीर्णोद्धार, पुननिर्माण र स्तरोन्नति गनेतर्र्फ आयोगको ध्यान जाने बताए। धार्मिकक्षेत्रको स्तरउन्नति र सडक पहुँच पुर्याउन सकेमात्र धार्मिक पर्यटक वृद्धि गर्न सकिने भएकाले सम्पदा संरक्षणमा जोड दिईने उपाध्यक्ष पौडेलले उल्लेख गरे। मंगलबार मुक्तिनाथ पुगेको टोली त्यहाँका भौतिक संरचनाको समेत अवलोकन गरेको छ। मुक्तिनाथ मन्दिरको कम्पाण्डलाई फराकिलो बनाएर भक्तजनलाई सहज बनोउने तर्फ ध्यान दिईने उपाध्यक्ष पौडेलले बताए। राष्ट्रिय गौरवका सडक अनुगमन तथा गुम्बाहरुको अध्ययनका लागि आयोगका उपाध्यक्ष पौडेलसहित आयोगका सहसचिव राजेन्द्र पौडेल,संघीय सडक सुपरिवेक्षण तथा अनुमगन कार्यालयका ईन्जिनीयर ललिजन खनाल र तिब्बती भाषा विद पुण्यप्रसाद पराजुली लगायतको टोली सोमबार मुस्ताङ आएको थियो। सडक अनुगमन अघि आयोगको टोली जोमसोममा सरोकारवाला निकायबीच अन्तक्रिया गरेको थियो। आयोगको टोली सडक अनुगमन पुरा गरी आजै काठमान्डौं फर्किएको बेनीजोमसोमसडकका आयोजना प्रमुख जगत प्रजापतीले जानकारी दिए।"
धरानको होटलमा मृत भेटिएकी महिलाको हत्याको कारण अवैध सम्बन्ध,धरान : धरान उपमहानगरपालिका१८ स्थित कान्तिपुर होटको १०९ नम्बर कोठामा भेटिएको शव पाँचथर मिक्लाजुङ गाउँपालिका१ कि ३९ वर्षीय सुमित्रा तामाङको भएको प्रहरीले बताएको छ। इलाका प्रहरी कार्यालय धरानका डीएसपी नरेन्द्र कुवरले होटलमा भेटिएको शव ३९ वर्षीय सुमित्रा तामाङको भएको अनुसन्धानबाट खुलेको बताए। घटनास्थलमा भेटिएको फोटोसहितको ताामाङको मतदाता परिचयपत्र फेला परेपछि शव सनाखत गरिएको कुवरले बताए । आजै शवको सनाखत गरिएको छ। मृतक तामाङ आइतबारदेखि धनकुटाका एक पुरुषसँग होटलमा बसेकी खुलेको छ। तामाङ र ती पुरुषबीच अवैध सम्बन्धपछि उत्पन्न विवादले हत्या भएको खुलेको डीएसपी कुवरले जानकारी दिए। तामाङको हत्या गरेपछि प्रेमी भनिएका पुरुष भने फरार छ्न् । हत्यामा सम्लग्न रहेका पुरुषको पहिचान भइसकेकाले पक्राउ गर्न प्रहरी परिचान गरिएको कुवरले बताए । उनले इटहरीमा रहेका मृर्तकका छोराछोरीलाई घटनास्थलमा बोलाएर शवको मुचुल्का तयार गरी शव परीक्षणका लागि बीपी कोइराला स्वास्थ्य विज्ञान प्रतिष्ठान धरानमा पठाएको थियो। मृतकका श्रीमान् नर्बु तामाङ वैदेशिक रोजगारीमा बहराइनमा छन्। सुमित्राले परपुरुषसँग अवैध सम्बन्धमा रहेको बुझिएको छ ।
शिवरात्रिको अवसरमा हिन्दुमुस्लिम मिलेर सुरु गरे अष्टजाम,विराटनगर : जातिय सद्भाव कायमराख्न हिन्दु र मुस्लिम समुदायका ब्यापारीहरुले अष्टजाम सुरु गरेका छन्। प्रदेश १को राजधानी विराटनगर महानगरपालिका ११ स्थित गुद्धि बजारमा ७२ घण्टे अष्टजाम सुरु गरेका हुन्। वैदिक सनातन हिन्दू धर्मावलम्बीहरुको महान पर्व महाशिवरात्रिको अवसरमा हिन्दु र मुस्लिम समुदाय मिलेर सुरु गरेको अष्टजाम मुलुकमा धार्मिक र जातिय सद्भाव कायम गर्ने प्रमुख उदेश्य राखिएको छ। मुलुकमा राजनीतिक अस्थिरता उत्पन्न भएको बेला धार्मीकरुपमा समाज एक भएको सन्देश दिन हिन्दुमुस्लिम मिलेर ७२ घण्टे अष्टजाम सुरु गरेको सब्जी फलफूल तथा गुद्धी बजार व्यवस्थापन समितिका सल्लाहकार साहेव अहमद गुडडु मियाले जानकारी दिए। विराटनगर ११ स्थित रहेको सब्जी फलफुल तथा गुद्धी बजा व्यवस्थापन समितिको अगुवाईमा प्रत्येक वर्ष फाल्गुन कृष्ण चतुर्दशी मध्यरातमा पर्ने दिन मनाइने महाशिवरात्रि पर्व भगवान् शिवलाई खुसि पार्ने विशेष दिन भएकाले राजनीतिक फाइदा लिने गरी गरिने धार्मिक मतभेद हुन नदिन हिन्दु मुस्लिम मिलेर अष्टजाम सुरु गरेको उनले बताए। अष्टजाममा लाग्ने खर्च गुद्धीका व्यापारीहरुबाट संकल्न गर्ने गरेको बताईएको छ।
चार छोराछोरीसहित कर्णालीमा हाम फाल्ने सुकीका श्रीमानलाई डेढ वर्ष कैद,"दैलेख : चार छोराछोरीसहित कर्णाली नदीमा हाम फालेर आत्महत्या गरेकी सुकी बडुवालका श्रीमानलाई डेढ वर्ष कैद सजाय तोकिएको छ। २०७७ फागुन २३ गते आठबीस नगरपालिका३ निमायलकी ३५ वर्षिया सुकीले आत्महत्या गरेको घटनामा दैलेख जिल्ला अदालतले सुकीका श्रीमान ३८ वर्षिया मानसिंह बडुवाललाई डेढ वर्ष कैद र १५ हजार रुपैंयाँ जरिवाना गरेको हो। मुलुकी अपराधसहिंता ऐन २०७४ बमोजिम जिल्ला न्यायाधीश दण्डपाणी लामिछानेको एकल इजलासबाट कसूरदारलाई उक्त सजाय भएको दैलेख जिलला अदालतका सूचना अधिकारी टिकाराम न्यौपानले बताए। कर्णाली नदीमा सुकी बडुवाल, उनका छोरीहरु १५ वर्षिया कल्पना बडुवाल, १२ वर्षिया सरिता बडुवाल, ७ वर्षिया रजनी बडुवाल र १० वर्षिया छोरा ललित बडुवाललाई आत्महत्या गर्न बाध्य पारेको भन्दै ०७७ चैत ११ गते जिल्ला प्रहरी कार्यालय दैलेखमा जाहेरी परेको थियो। सुकीका भाई आठबीस नगरपालिका३ निमायलका बजीरसिंह थापाले दिएको जाहेरीमा पारिवारिक विवादका कारण सुकीले चारै सन्तानलाई लिएर कर्णाली नदीमा हामफालेर आत्महत्या गरेको उल्लेख छ। सुकी र चार छोराछोरीसमेतलाई आत्महत्या गर्न बाध्य बनाएको भन्दै दिइएको जाहेरीको आधारमा प्रहरीले २०७७ चैत १२ गते प्रहरीले सुकीका श्रीमान मानसिंह बडुवाललाई पक्राउ गरेको थियो। सुकी बडुवाल चार सन्तानसँगै कर्णाली नदीमा हाम फालेको भोलिपल्ट अर्थात २०७७ फागुन २४ गते सुकीका छोरीहरू १४ वर्षिया कल्पना र १२ वर्षिया सरिताको शव नदीमा फेला परेको थियो। त्यसको भोलिपल्ट फागुन २५ गते सुकी र उनका छोरा १० वर्षिया ललितको शव पनि कर्णाली नदीमै भेटिएको थियो। कान्छी छोरी रजनीको शव ९ दिनपछि अछामको तुर्माखाँद गाउँपालिका३ स्थित कर्णाली नदी किनारमा भेटिएको थियो। अछामको भूभागमा शव फेला परेको कारण मङ्गगलसेन अस्पतालमा शव परीक्षण गरिएको थियो। यद्धपी मृतकहरु दैलेखका बासिन्दा भएको कारण जिल्ला प्रहरी कार्यालय दैलेखमा मुद्दा चलाइएको थियो। घटनाका सम्वन्धमा प्रहरीले गरेको अनुसन्धानका आधारमा जिल्ला सरकारी वकील कार्यालयमार्फत २०७७ चैत २९ गते दैलेख जिल्ला अदालतमा आत्महत्या दुरुत्साहन मुद्दा दर्ता भएको थियो। मुद्दा दर्ता भएकै दिन दैलेख जिल्ला अदालतमा भएको थुनछेक बहसपछि जिल्ला न्यायाधीश दण्डपाणी लामिछानेकै इजलासबाट कसूरदारलाई पूर्पक्षका लागि थुनामा दैलेख कारागार पठाईएको थियो। जिल्ला न्यायाधिवक्ता हरि घिमिरेले कानुनमा तोकिए अनुसार पाँच वर्ष कैद र ५० हजार जरिवानाको सजायको मागदाबी गरेका थिए। दैलेख जिल्ला अदालतका वैतनिक वकील टेकबहादुर केसीले परिवारका सबैलाई आत्महत्या गर्न वाध्य पारेको नभई आमा सुकीको मनोगत उत्तेजनामा पाँच जनाको ज्यान गएको भन्दै कसूरदारलाई न्यूनतम् सजायको हुनुपर्ने जिकिर गरेका थिए।"
स्कुलमै च्याउ उमार्दै विद्यार्थी,"गुल्मी : पछिल्लो समय विद्यार्थीलाई विभिन्न सीप सिकाएर उद्यमी बनाउन विद्यालयले सीपमुलक अध्ययन सुरु गरेका छन्। गुल्मीको मालिका गाउँपालिका८ मा रहेको मालिका माविमा कृषि बाली विज्ञानमा अध्यन गर्ने विद्यार्थीले स्कुलमै च्याउ उमार्ने सीप सिकेका छन्। विद्यार्थीको प्रयोगात्मक सिकाइ अन्तरगत च्याउ कसरी उत्पादन गर्ने भनेर सीप सिकाएको विद्यालयले जनाएको छ। कक्षा ९ र १० मा कृषि बाली विज्ञान विद्यार्थीले पढ्दै आएका छन्। उक्त पढाइ अन्तरगत हाल खुर्सानी, बन्दाकोभी र विभिन्न कृषिजन्य तरकारी उत्पादन गर्न सिकाइएको छ। मालिका माविले २ वर्षदेखि विद्यालयमा कृषि बाली विज्ञान पढाइ सुरु गरेको छ। उक्त कृषि बाली विज्ञान पढाइमा विद्यार्थीको आकर्षण बढेको विद्यालयको भनाइ छ। शिक्षा मानव श्रोत विकास केन्द्र अन्तरगत आर्थिक वर्ष २०७६०७७ मा उक्त कार्यक्रमका लागि जिल्लामै एक मात्र विद्यालय मालिका मावि छनोट भएको विद्यालयका प्रधानाध्यापक हेमराज पौडेलले जानकारी दिए। सोही अनुसार हाल कक्षा ९ मा ४२ जना र कक्षा १० मा ४६ जना विद्यार्थीले कृषि बाली विज्ञान पढिरहेका छन्। विद्यालयका प्रधानाध्यापक पौडेलका अनुसार प्रयोगात्मक सीपका लागि विद्यालयले सोही ठाउँको ढाँवमा नौ रोपनी एक आना जग्गा खरिद गरेको छ। विद्यार्थीका लागि पढ्दै कमाउँदै कार्यक्रमका लागि मालिका गाउँपालिकामा प्रस्तावना पेश गरेको पौडेलले बताए। हाल मालिका माविमा झण्डै ६ सय विद्यार्थी अध्यनरत छन्।"
तत्कालीन प्रधानमन्त्री ओलीले शिलान्यास गरेको सडक कालोपत्रे योजना लथालिङ्ग,"डोटी : तत्कालीन प्रधानमन्त्री केपी शर्मा ओलीले शिलान्यास गरेको डोटी र कैलालीमा पर्ने सडक कालोपत्रे योजना लथालिङ्ग अवस्थामा रहेको छ। नेकपा एमालेका अध्यक्ष केपी शर्मा ओली नेपाल सरकारका प्रधानमन्त्री भएका बेला २०७५ फागुन ७ गतेका दिन डोटीको बिपीनगरमा आएर सहजपुरविपीनगरबोगटानदिपायल सडक खण्ड कालोपत्रे गर्ने भनेर शिलान्यास गरेका थियो। तर उक्त सडक कालोपत्रे योजना हालको अवस्थासम्म आइपुग्दा शिलान्यासमा मात्रै सिमित रहेको छ। कैलालीको सहजपुरदेखि डोटीको बडीकेदार गाउँपालिका५ गाणेबाँजसम्म ५० किलोमिटर सडक ३० महिनाभित्रै कालोपत्रे गर्ने भनेर पिआरएल कुमार जेभी निर्माण कम्पनीसंग सम्झौता समेत भइसकेको थियो। तर यहि फागुन ७ गते तीन वर्ष (३६ महिना) पूरा भएपनि हालसम्म साढे चार किलोमिटर सडक मात्रै कालोपत्रे भएको छ। सडकमा पर्ने रुख काट्ने आदेश नपाएकाले, बेमौसमी वर्षा तथा कोरानाका कारण समयमा काम गर्न नसकिएको सहजपुर, बोगटान, दिपायल सडक आयोजनाका आयोजना प्रमुख उज्वल श्रेष्टले बताए। २७२८ महिनापछि मात्रै रुख काट्ने आदेश आयो, श्रेष्ठले भने, उक्त योजना भित्र चुरे क्षेत्र पर्ने भएकाले बेमौसमी वर्षाको समस्या झेलिराख्नु परेको छ। २०७९ असारसम्म योजनाको म्याद थप भएको र असारसम्म ३३ किलोमिटर सडक कालोपत्रे हुने उनले दाबी गरे। दोस्रो म्याद थपका लागि समेत सिफारिस भइसकेको उनले बताए। सहजपुरबाट साढे चार किलोमिटर कालोपत्रे भएको र १३ किलोमिटर ग्रावेल (सब बेश) भइसकेको योजना सुपरभिजन कन्सलटेन्टका पुष्प भट्टले जानकारी दिए। ५४ प्रतिशत भौतिक प्रगती भइसकेको र ४८ प्रतिशत आर्थिक प्रगती भइसकेको छ, भट्टले भने, २०७९ माघसम्मको समय थपका लागि फेरी सिफारिस गरेर पठाएका छौं, आउँदो माघसम्म काम पुरा हुन्छ। ५० किलोमिटर सडक कालोपत्रे योजना करिब २ अर्ब लागतमा भइरहेको उनले जानकारी दिए। २०४४ सालदेखि सहजपुरविपीनगरबोगटान सडकको ट्रयाक खोल्ने काम सुरु भएको थियो। ट्रयाक खोल्न सुरु भएको ३४ वर्ष पूरा हुँदा पनि कालोपत्रे भने साढे चार किलोमिटर मात्रै भएको छ। उक्त सडक कैलालीको सहजपुरबाट डोटीको बिपीनगर, बोगटान हुँदै दिपायलसम्म जोडिएको छ। सडक संचालन भएको वर्षौ भइसक्दासमेत कालोपत्रे नहुँदा स्थानीयले समस्या झेल्दै आइरहेका छन्। तत्कालिन समयमा प्रधानमन्त्री आफै आएर शिलान्यास गरेकाले अब सडक पिच हुने भयो भनेर साह्रै खुसी भएका थियौं, स्थानीय तेजबहादुर मौनीले भने, तर तीन वर्ष भइसक्दासमेत कुनै काम नभएकाले अब पिचनै हुँदैनकी भन्ने चिन्ता बढेको छ। सडक कालोपत्रेको काम हुन छोडेर सडक आयोजना कार्यालय र ठेकेदार मिलेर पैंसा खाने काममात्रै भइरहेको उनले गुनासो गरे। समयमा काम नहुनु दुखद भएको भन्दै सम्बन्धित सबैलाई निगरायनीमा राख्नुपर्ने मौनीले बताए। अब सम्बन्धित सबै स्थानीयले चासो देखाएर काम गर्ने निकायलाई घचघच्याउनु पर्ने स्थानीय भिम बहादुर बोहराले बताए। सडक कालोपत्रे गर्दा धेरै समस्या देखिएको पिआरएल कुमार जेभी निर्माण कम्पनीका कन्ट्रयाक्ट मेनेजर तेज भट्टले बताए। करिब साढे दुई वर्षसम्म सडक क्षेत्रका रुख कटानको आदेशनै दिइएको थिएन, भट्टले भने, तत्कालिन वनमन्त्री प्रेम आलेमगर हुँदा रुख काट्ने आदेश दिएको र अहिले रुख काट्ने काम पुरा भइसकेको छ, अब काम तिब्रगतीमा अगाडि बढ्छ। बमौसमी बर्षाका कारण पनि काममा ढीलाई भइरहेको उनले बताए। काम हुँदैगर्दा एक्कासी पर्ने बर्षाले संरचनानै भत्काउने समस्याले काममा ढीलाई भइरहेको निर्माण कम्पनीले जनाएको छ। २०७८ असारसम्म काम सक्नेगरी उक्त ५० किलोमिटर सडक कालोपत्रे योजनाको सम्झौता २०७५ मंसिर २२ गते पिआरएल कुमार जेभीसँग भएको थियो।"
मटिहानीमा ४० लाखको लागतमा मस्जिदको निर्माण,महोत्तरी : महोत्तरीको मटिहानीमा ४० लाखको लागतमा मस्जिदको निर्माण भएको छ। मटिहानी नगरपालिका वडा नं ६ पश्चिम टोलमा मुश्लिम धर्मावालम्वीको लागि ४० लाख रुपैयाँ खर्चिएर अत्याधुनिक पूर्वाधारसहितको मस्जिदको निर्माण गरिएको हो। महोत्तरी क्षेत्र नं ३ का प्रतिनिधीसभा सदस्य महन्थ ठाकुरको संसदीय साझेदार पूर्वाधार विकास कार्यक्रम र स्थानिय मुश्लिम समुदायको संयुक्त लगानीमा सो मस्जिदको निर्माण भएको हो। मस्जिद निर्माणले मुस्लिमहरुलाई धार्मिक कार्य गर्नका लागि चौतर्फीरुपमा सहयोग पुग्ने नगरप्रमुख हरिप्रसाद मण्डलले बताए। मुस्लिमहरुको भगवान अल्लाहको घर एवं आस्थाको केन्द्रको रुपमा रहेको मस्जिद विकासले नगर चौतर्फीरुपमा विकासको पथमा अगाडि बढेको आभास भएको नगरप्रमुख मण्डलको धारणा रहेको छ।
टुँडिखेलमा यसरी मनाइयो सेना दिवस,"काठमाडौं : नेपाली सेनाले विभिन्न कार्यक्रम गरी सेना दिवस मनाएको छ। सेना दिवसको अवसरमा मंगलबार सेनाले सैनिक मञ्च टुँडिखेलमा विशेष समारोहको आयोजना गरेको थियो। समारोहमा राष्ट्रपति विद्यादेवी भण्डारी सरिक भइन्। सो अवसरमा नेपाली सेनाका परमाधिपति राष्ट्रपति भण्डारीले सैनिक स्मारकमा पुष्पहार अर्पण गर्नुका साथै नेपाली सेनाद्वारा प्रदान गरिएको सलामी ग्रहण गरिन्। नेपाली सेनाले २०४७ सालदेखि महाशिवरात्रिको दिनलाई सेना दिवसका रूपमा मनाउँदै आएको छ । शास्त्रीय मान्यताअनुसार शिवलाई शान्ति र सुरक्षाको प्रतीकका रूपमा लिइन्छ । समारोहमा राष्ट्रपति भण्डारीले नेपाली सेना, सैनिक जनसम्पर्क तथा सूचना निर्देशनालयद्वारा प्रकाशित वार्षिक पत्रिकाका सिपाही२०७८ र ग्लोरियस पास्ट अफ नेपाली आर्मी पुस्तक विमोचनका गरिन्। सो अवसरमा नेपाली सेनाको हेलिकप्टरले पुष्पवृष्टि गर्नाका साथै सेना दिवस२०७८ लेखिएको ब्यानर प्रदर्शन गरेको थियो । समारोहमा सेनाले राइफल र तोपबाट महाशिवरात्रि बढाइँ गरेको थियो । सैनिक र नेपाली परम्परागत वेशभूषा झल्कने विविध कला, नृत्य र सङ्गीतको धुन प्रदर्शन गरिएको थियो । नेपाली सेनाले प्रयोग गर्दै आएका विभिन्न खालका सवारी साधन, उपकरण र हातहतियारको समेत प्रदर्शन भयो । उपराष्ट्रपति नन्दबहादुर पुन, प्रधानमन्त्री शेरबहादुर देउवा, कायममुकायम प्रधानन्यायाधीश दीपककुमार कार्की, सभामुख अग्निप्रसाद सापकोटा र राष्ट्रियसभाका अध्यक्ष गणेशप्रसाद तिमिल्सिना समारोहमा उपस्थित भए।"
"वीरेन्द्रनगरमा कर्फ्यू हट्यो, ३ स्थानमा निषेधाज्ञा जारी","सुर्खेत : वीरेन्द्रनगरमा जारी कर्फ्यू हटाइएको छ। सोमबार रातिबाट लगाइएको कर्फ्यू मंगलबार साँझ ७ बजेबाट लागू हुनेगरी हटाइएको हो। यद्यपि वीरेन्द्रनगरका विभिन्न तीन स्थानमा भने निषेधाज्ञा जारी गरिएको छ। अमेरिकी सहयोग परियोजना (एमसीसी) सम्झौता संसदबाट अनुमोदन गरिएको विरोधमा भएको प्रदर्शन उग्र बनेपछि वीरेन्द्रनगरमा कर्फ्यू लगाइएको थियो। प्रदर्शन नियन्त्रण बाहिर गएपछि स्थानीय प्रशासनले सोमबार साँझबाट वीरेन्द्रनगरमा कर्फ्यू आदेश जारी गरेको थियो। प्रदर्शनकारीले सोमबार जिल्लास्थित राजनीतिक दलका कार्यालय र प्रहरी बिटहरुमा तोडफोड र आगजनी गर्न थालेपछि कफ्र्यु जिल्ला सुरक्षा समितिको बैठकले कर्फ्यू लगाउने निर्णय गरेको थियो। कर्फ्यूका कारण मंगलबार वीरेन्द्रनगर सुनसान बन्यो। मंगलबार अप्रिय घटना नभएको र प्रदर्शन पनि नभएपछि कर्फ्यू हटाइएको सुर्खेतका प्रमुख जिल्ला अधिकारी खगेन्द्र रिजालले जानकारी दिए। उनका अनुसार वीरेन्द्रनगरमा प्रदर्शन बढी भएका र संवेदनशील क्षेत्रहरुमा भने निषेधाज्ञा जारी गरिएको छ। वीरेन्द्रनगरका यरीचोक, मंगलगढी चोक र हटियालाइन क्षेत्रमा मंगलबार साँझ ७ बजेबाट लागू हुनेगरी निषेधाज्ञा जारी गरिएको हो। ती क्षेत्रमा अर्को निर्णय नहुँदासम्म पाँच जनाभन्दा बढी मानिसहरु भेला हुन, प्रदर्शन गर्न, सभा तथा जुलुस आयोजना गर्न रोक लगाइएको छ। सोमबार सबैभन्दा बढी प्रदर्शन र तोडफोड भएका क्षेत्रहरुमा निषेधाज्ञा जारी गरिएको प्रशासनले जनाएको छ। हटियालाइन क्षेत्रमा राजनीतिक दलका जिल्ला कार्यालयहरु छन्। पार्टी कार्यालयहरुमा हुनसक्ने सम्भावित घटना रोक्न उक्त क्षेत्रमा निषेधाज्ञा जारी गरिएको छ। यस्तै यरीचोक र मंगलगढी चोकमा प्रदर्शन हुन सक्ने आकंलन गर्दै त्यहाँ पनि निषेधाज्ञा जारी गरिएको छ। नेत्रविक्रम चन्द विप्लव नेतृत्वको नेकपासहित ६ दलले एमसीसीको विरोधमा गरेको बन्दका क्रममा सोमबार दिनभर वीरेन्द्रनगर तनावग्रस्त बनेको थियो। प्रदर्शनकारीले नेपाली काग्रेस, एमाले र माओवादीका जिल्ला कार्यालयहरुमा तोडफोड गर्दै पार्टी कार्यालयहरुमा आगजनीको प्रयास गरेका थिए। दलका कार्यालयमा आगजनी तथा तोडफोड हुन थालेपछि स्थानीय प्रशासनले सोमबार बेलुकीबाट कर्फ्यू आदेश जारी गरेको थियो। मंगलबार पनि कर्फ्यू आदेशको अवज्ञा गर्ने केही व्यक्तिलाई नियन्त्रणमा लिइएको प्रहरीले जनाएको छ।"
एमसीसी अनुदानका प्रसारण लाइन : जग्गा प्राप्ति र वन क्षेत्रको पहुँच जटिल हुनसक्छ,"काठमाडौँ : नेपालमा प्रसारण लाइन निर्माणमा एउटा टावर नै एउटा आयोजना जस्तो बनिरहेको छ। यस्तो बेला पाँच वर्षभित्र नै सम्पन्न गर्ने गरी अमेरिकी सहयोग सम्झौता एमसिसीबाट निर्माण हुने प्रसारण निर्माणको काम सहजरुपमा निकर्षमा पुर्याउन भने कडा मिहिनेत गर्नुपर्ने हुनसक्छ। कूल ३१२ किलोमिटर लामो प्रसारण लाइन ४०० केभी क्षमताको हुनेछ। त्यसमा ८५६ टावर निर्माण हुनेछ। प्रसारण लाइन १० जिल्लाका ३० पालिका र ९२ वडा भएर जान्छ। ती सबै स्थानीय पालिकाका बासिन्दालाई विश्वासमा लिएर काम गर्नु अर्को चुनौतीको विषय बन्न सक्छ। प्रसारण लाइनले नेपालबाट भारतसम्म जोड्ने पूर्वाधार तयार गर्नेछ। बुटवलबाट भारतको गोरखपुरसम्म नेपाल र भारतको संयुक्त लगानीमा निर्माण हुने अन्तरदेशीय प्रसारण लाइन निर्माणको कार्यलाई उक्त पूर्वाधारले सहयोग पुर्याउनेछ। यही फागुन ११ र १२ गते सम्पन्न नेपाल भारत ऊर्जा सचिवस्तरीय बैठकले आगामी अप्रिलसम्म अन्तरदेशीय प्रसारण लाइन निर्माणका लागि संयुक्त कम्पनी स्थापना गर्ने सहमति गरेको छ। नेपालतर्फको कूल २० किलोमिटर र भारततर्फ कूल १२० किलोमिटर प्रसारण लाइन निर्माण हुनेछ। न्यू बुटवल हाल नेपाल विद्युत् प्राधिकरणको सबस्टेशन रहेकै स्थानमा ४०० केभी क्षमताको सबस्टेशन समेत निर्माण हुनेछ। प्रसारण ग्रिड कम्पनीको गुरुयोजनाअनुसार बुटवलमा हव स्टेशन निर्माण गर्ने योजना धेरै पहिल्यै अगाडि सारिएको हो। एमसिसीको सहयोगमा निर्माण हुने ३१२ किलोमिटर लामो डबल सर्किटयुक्त प्रसारण लाइनअन्तर्गत तीनवटा नयाँ ४०० केभी क्षमताको इन्डोर ग्यास इन्सुलेटेड सबस्टेशननिर्माण हुने एमसिए नेपालका कार्यकारी निर्देशक खड्गबहादुर विष्टले जानकारी दिए। नुवाकोट जिल्लाको बेलकोटगढी नगरपालिकामा रातमाटे सबस्टेशन, तनहुँ जिल्लाको दमौलीमा सबस्टेशन र नवलपरासी पश्चिम जिल्लाको भुमहीमा न्यू बुटवल सबस्टेशन निर्माण गरिनेछ। एमसिसीसँग जोडिएको प्रसारण लाइन काठमाडाँैको लप्सीफेदी र मकवानपुर जिल्लाको हेटौँडास्थित सबस्टेशनमा जोडिनेछ। काठमाडौँ उपत्यका, हेटौँडा, नारायणगढ, बुटवल दाङ र पोखरामा सहज रुपमा बिजुली उपलब्ध गराउन ती प्रसारण लाइनको महत्वपूर्ण भूमिका रहनेछ। कूल ४०० किलोभोल्ट क्षमताको डबल सर्किट प्रसारण लाइनले झन्डै तीन हजार मेगावाट बराबरको बिजुली आयात निर्यात गर्न सकिन्छ। सहरी क्षेत्रमा विद्युत् खपत बढाउन तथा अमेरिकी डलर खर्च गरेर आयात गरिने पेट्रोलियम पदार्थको खपतसमेत कम गर्न सकिन्छ। एमसिए नेपालका कार्यकारी निर्देशक विष्टका अनुसार काठमाडौँको उत्तर पूर्वमा रहको लप्सीफेदीदेखि नुवाकोटको रातमाटेसम्म एउटा प्रसारण लाइन जानेछ। रातमाटेबाट भने एउटा प्रसारण लाइन हेटौँडा जानेछ। अर्को प्रसारण लाइन दमौली जान्छ। नेपाल प्राधिकरणले हाल हेटौँडाढल्केबरइनरुवा प्रसारण निर्माण गरिरहेको छ। रातमाटेबाट गएको प्रसारण लाइन सोही प्रसारण लाइनसँग जोडिन्छ। त्यसबाट पूर्वको बिजुली सहज रुपमा आयात गर्न सहयोग पुग्ने प्राधिकरणको बुझाइ छ। यस्तै दमौलीबाट कूल ८० किलोमिटर लामो प्रसारण लाइन दक्षिणतर्फ गएर नवलपरासीस्थित नयाँ बुटवल सबस्टेशनमामा जोडिन्छ। सो सबस्टेशनबाट नेपाल भारत सीमा क्षेत्रसम्म पुग्न थप २० किलोमिटर लामो ४०० केभी क्षमताको प्रसारण लाइन निर्माण गर्नुपर्छ। नेपाल सरकार र अमेरिकी सरकारको एमसिसीबीच सन् २०१७ मा हस्ताक्षर भएको थियो। प्रसारण लाइन काठमाडौँ, सिन्धुपाल्चोक, नुवाकोट, धादिङ, मकवानपुर, चितवन, तनहुँ, पाल्पा, नवलपुर र परासी जिल्ला भएर जान्छ। प्रसारण लाइन निर्माण हुने जिल्लाका प्रभावित क्षेत्रको वातावरणीय प्रभाव मूल्याङ्कनलगायत काम सम्पन्न भएका छन्। अब जग्गा प्राप्ति र वन क्षेत्रको जग्गा प्रयोगका लागि स्वीकृति लिन बाँकी छ। कार्यकारी निर्देशक विष्टका अनुसार जग्गा अधिग्रहणको काम नै सबैभन्दा ठूलो, गाह्रो र लामो हो। उनले भने, समयसीमा निर्धारण गर्दा बढी समय कुन कामका लागि लाग्छ भन्ने हेरिन्छ। त्यस आधारमा हेर्दा यो कामका लागि बढी समय लाग्छ। अरू काम समानान्तर रुपमा नै हुन्छ। ठाउँठाउँको जग्गा अधिग्रहणको काम गर्नुपर्छ। नेपालको जग्गा प्राप्ति ऐन, २०३४ अनुसार काम गर्नुपर्छ। सम्झौताअनुसार आयोजना अगाडि बढेपछि नेपालले आगामी पाँच वर्षभित्र अमेरिकी सरकारबाट झन्डै ५० करोड अमेरिकी डलर (करिब रु ६० अर्ब) अनुदान सहयोग प्राप्त गर्नेछ। एमसिसीबाट प्राप्त हुने ५० करोड डलरमध्ये ४० करोड डलर विद्युत् प्रसारण लाइन निर्माणमा खर्च हुनेछ। एमसिसीको पाँच करोड २० लाख डलरले पूर्वपश्चिम राजमार्गको चन्द्रौटा, धानखोला, भालुवाङ, लमही हुँदै शिवखोलासम्मको सडक स्तरोन्नति गनिरेछ। यस्तै, झन्डै १०० किलोमिटर सडक मर्मतमा खर्च गरिनेछ। प्रसारण लाइन निर्माण हुने क्षेत्रमा मात्रै करिब दुई लाख १७ हजार बराबर रूखबिरुवा काट्नुपर्छ। त्यसमा रूखभन्दा पनि बुट्यान धेरै रहेको एमसिए नेपालको अध्ययनमा देखिएको छ। एमसिए नेपालले गरेको सामान्य हिसाबमा मुआब्जाका लागि झन्डै रु आठ अर्ब बराबरको खर्च हुनेछ। त्यसमध्ये डेढ अर्ब रुपैयाँ नुवाकोटको रातमाटेमा वितरण भइसकेको छ। त्यहाँ सबस्टेशन निर्माण हुन्छ। पहाड तथा डाँडाकाँडा भएर प्रसारण लाइन जाने हुनाले धेरै खर्च नपर्ने देखिन्छ। नेपालका भौतिक पूर्वाधारका परियोजनाको सबैभन्दा जटिल काम नै जग्गा प्राप्ति र मुआब्जा वितरण भएकाले त्यसलाई समयमै सम्पन्न गर्न सरकारी तदारुकता पनि उत्तिकै आवश्यक देखिन्छ। त्यस्तै वन क्षेत्रका जग्गा प्रयोग एवम् सामुदायिक वनसँगका कामलाई पनि उत्तिकै प्रभावकारी बनाउन जरुरी छ। प्राधिकरणले निर्माण गरिरहको हेटौँडाढल्केबरइनरुवा प्रसारण लाइन रुग्ण अवस्थामा छ। स्थानीयवासीले आयोजनामा अनेक समस्या पैदा गरेकाले दातृ निकाय विश्व बैंकले समेत गुनासो गरिरहेको छ। यस्तो अवस्थामा एमसिसी सहयोग अनुदानबाट निर्माण हुने प्रसारण लाइनलाई समयमै सम्पन्न गर्न सरकारी निकाय, आयोजना प्रभावित तथा अन्य सम्बद्ध निकायको प्रभावकारी भूमिका जरुरी देखिन्छ।"
जलेश्वरनाथ मन्दिरमा हेलिकप्टर चार्टर गरी पुष्पवृष्टी,"महोत्तरी : सवा दुई लाख रुपैयाँमा हेलिकप्टर चार्टर गरी महोत्तरीको जलेश्वरनाथ मन्दिरमा आज पुष्पवृष्टी गराईएको छ। काठमाण्डौबाट २ लाख २५ हजार रुपैयाँ खर्च गरेर चार्टरमा ल्याएको हेलिकप्टरमार्फत आज (मंगलवार) दिउँसो मन्दिर परिसर र जलेश्वर नगर परिसरमा पुष्पवृष्टी गराइएको हो। मन्दिर परिसरमा आकासबाट विमानले दुई फन्का लगाएर पुष्पवृष्टी गराइएको हो। सो कार्यका लागि स्थानीय मालीबाट २ क्विन्टल सयपत्री फूल सहयोगस्वरुप प्राप्त भएको थियो। महाशिवरात्रि पर्वका अवसरमा अति प्राचीन जलभित्र विराजमान भगवान् शिवको यो स्थलबारे थप चासो बढाउन हेलिकोप्टरबाट पुष्पवृष्टी गराइएको जलेश्वर नगरप्रमुख रामशङ्कर मिश्रले बताए। हेलिकोप्टरको भाडालगायतका लागि करिब दुई लाख २५ हजार रुपैयाँ नगरपालिकाको कोषबाट नभइ श्रद्धालु शिवभक्तबाट दानस्वरुप जुटेको रकम भएको नगरप्रमुख मिश्रले स्पष्ट पारेका हुन्। आज महाशिवरात्री पर्वको अवसरमा जलेश्वरनाथ महादेव मन्दिरको परिसर पुराणहरूमा वर्णित भए झै आभास भईरहेको थियो। जुन दृश्य हेर्नका लागि टाढाटाढाबाट श्रद्धालु भक्तजनको जलेश्वरमा भीड लागेको थियो। पुराणमा पुष्पवृष्टीको कुरा सुनेपनि प्रत्यक्ष भने आजै देखिएको मन्दिर परिसर पुगेका श्रद्धालुले बताए। जलेश्वरनाथ अनादिकालमा भगवान् शिवले सपनामा दिनुभएको सङ्केतका आधारमा तीन सन्तले ठाउँ पत्ता लगाएका विश्वास गरिए पनि माटोमुनि गडेको शिवलिङ्ग निकाल्न नसकेपछि सन्तहरूकै आराधनाबाट प्रशन्न भएका शिव आफैं प्रकट भएको वर्णन पुराणमा छ। गहिरो जलाशयभित्र रहेको शिवलिङ्ग १८ वटा सिँढीमुनि छ। महाशिवरात्रि, साउने सोमबार र अन्य पर्व नेपाली सेनाले लिङ्ग छोपिएको जलाशयको पानी बाहिर निकालेपछि शिवलिङ्गको दर्शन गर्न सर्वसाधारणलाई सहज हुँदै आएको छ।"
धनलक्ष्मीले आकाशमै जन्माइन छोरा,"काठमाडाै : सुत्केरी हुन नसकेर उद्धार गरिएकी मुगुको खत्याड गाउँपालिका४ स्थित जुन्का गाउँकी २० वर्षिय धनलक्ष्मी रावलले हेलिकोप्टरमै बच्चा जन्माएकि छिन्। मुगुदेखि सुर्खेतसम्मको ४० मिनेटको आकाशको यात्रामा हेलिकप्टरमा चढेको ३० मिनेटपछि उनले छोरा जन्माएको पाइलट प्रमुख सेनानी रचन श्रेष्ठलाई उद्रित गर्दै सुर्खेतस्थित नेपाली सेनाको पश्चिम कमाण्डका सेनानी बेलिना मल्लले जानकारी दिए। उनका अनुसार बच्चा उल्टो भएर सुत्केरी हुन नसकेपछि रावललाई सुर्खेतदेखि हेलिकप्टरबाट उद्धार गरिएको थियो। 'सुत्केरी रावललाई १८ घण्टा लामोसमयसम्म व्यथा लागेर छट्पटिएको अवस्थामा हेलिकप्टरबाट उद्धार गरिएको हो,' उनले भने, 'थप उपचारका कर्णाली प्रदेश अस्पतालमा भर्ना गरिएका आमा छोरा दुवैको स्वास्थ्य अहिले सामान्य रहेको छ।'"
नीति कथा : धोकाले धोकै पाइन्छ,"सम्राट नाम गरेका एक किसानले खेती गर्थे। खेतीबाटै उनले मनग्गे कमाएका थिए। उनले पत्नी, दुई छोरा, दुई छोरी र बुवाआमालाई पालेका थिए। जग्गाजमिन धेरै थियो। यो सबै खेतीपाती भनेको आकाशे भरमा थियो। धेरै वर्ष काम गरे पनि एकपटक मौसम एदकमै सुक्खा भयो। उनले खेतीका लागि कुनै उपाय भेटेनन्। सम्राट खेतीका लागि पानीको मुहान खोज्न थाले। कसैले सुझाइदियो कि छिमेकीको इनार छ त्यसलाई खरिद गरेर प्रयोग गर्नू। सजिलो उपाय पाएपछि छिमेकमा पुगे र भने। छिमेकीले इनार बेच्ने भयो, दाम मिलेपछि उनले किने। तर जब उनी इनारको पानी प्रयोग गर्न इनार भएको ठाउँमा पुगे तब ती छिमेकीले इनार मात्र बेचेको, पानी नबेचेको तर्क गरेर समस्या झिकिदिए। विचलित किसान सोझा थिए, के गर्ने के नगर्ने ? अलमलमै परे। उनी दरबार पुगे। साथी लिएर दरबार पुगेका उनले वीरबललाई भेटे र समाधानका लागि आग्रह गरे। वीरबलले ती छिमेकीलाई बोलाउन पठाए। दुवैलाई सँगै राखेर सोधे, किसानले छिमेकीको इनार किने पनि पानी निकाल्न नदिएको गुनासो उसरी नै सुनाए। धूर्त छिमेकीले उसरी नै जवाफ फर्काए, हो, मैले इनार बेचेको हुँ तर पानी बेचेको होइन। उसले मेरो पानी लिन सक्दैन। त्यसपछि वीरबलले तुरुन्तै जवाफ दिए, उसो भए ठीक छ तर इनार बेचे पनि पानी तिम्रो हो भने उसको इनारमा पानी राख्न पनि तिमीले मिल्दैन। या पानी तुरुन्तै निकाली हाल वा प्रयोग गरिहाल। अन्यथा पानी पनि इनारको मालिकको हुनेछ। धूर्त छिमेकी केही बोल्न सकेन। नाजवाफ भयो। माफी मागेर फर्कियो। नैतिक शिक्षा ः अरूलाई ठगेर वा धोका दिएर केही पाइँदैन। यदि तपाईं कसैलाई ठग्नु वा धोका दिनुहुन्छ भने तपाईंले तत्काल त्योभन्दा बढी तिर्नुपर्नेछ।"
महाशिवरात्रि : पशुपतिनाथमा रमझम (लाइभ),"काठमाडौं : महाशिवरात्रिका दिन मंगलबार लाखौं भक्तजनले पशुपतिनाथ मन्दिरमा भगवान् शिवको दर्शन र पूजाआजा गरेका छन्। प्रत्येक वर्ष फागुन कृष्ण चतुर्दशी मध्यरातमा परेका दिन मनाइने महाशिवरात्रि पर्व आराध्यदेव भगवान् शिवको पूजाआराधना गरी आज मनाइँदैछ। वैदिक सनातन हिन्दू धर्मावलम्बीहरू आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन्। शिवजी उत्पत्ति हुनुभएको रातका नामबाट नामकरण भएको यो पर्व कालरात्रि, मोहरात्रि, सुखरात्रि र शिवरात्रि नामक चार प्रमुख रात्रिमध्ये एक पवित्र पर्वका रूपमा शिव पुराणलगायत ग्रन्थमा उल्लेखित छ। आज शिवरात्रि पर्वका लागि विशेष तयारी गरिएको पशुपति क्षेत्रविकास कोषका सदस्यसचिव डा मिलनकुमार थापाले जानकारी दिए। थापाका अनुसार महाशिवरात्रिमा ५१ सय र ११ हजारको मात्र विशेष पूजा गरिने छ। सोका लागि क्रमशः ९० र ४ सय १३ भक्तले रसिद काटिसकेको उनले बताए। यसअघि नै एउटा ५६ हजारको र तीन जनाले २७ हजारको विशेष पूजाका लागि बुक भइसकेको छ। दुई वर्षपछि शिवरात्रीमा पशुपतिको दर्शन र पूजा गर्न पाउँदा दर्शनार्थी र साधुसन्त पनि मख्ख छन्। साधुसन्तहरूको आगमनसँगै पाशुपत क्षेत्रमा फूल र बत्तीले सजाइएको छ।"
महाशिवरात्रिको अवसरमा पशुपति क्षेत्रमा मन्त्री आलेको निरीक्षण,"काठमाडाै : महाशिवरात्रि पर्वका अवसरमा भगवान् पशुपतिनाथको दर्शनका लागि आज बिहानैदेखि पशुपतिनाथ क्षेत्रमा लाखौँ भक्तजन उपस्थित रहेका छन्। महाशिवरात्रिका लागि पशुपतिनाथ मूल मन्दिरका चारै ढोका बिहान ४ बजेदेखि खुला गरिएको छ भने ढोका खोल्नु अघिदेखि नै आशुतोष भगवान् शिवको दर्शनका लागि भक्तजनको भीड पशुपति क्षेत्रमा लागिसकेको थियो। भक्तजनको दर्शनका लागि सहज होस् भनेर पशुपतिनाथ क्षेत्रमा ५०० स्वयम्सेवक परिचालन गरिएको पशुपति क्षेत्र विकास कोषका सदस्य एवं मेला व्यवस्थापन समितिका संयोजक पूर्णसङ्गम जेठाराले बताए। उनले भने, बिहानैदेखि भक्तजनको भीड लागेको छ, भक्तजनको सहजताका लागि ५०० स्वयम्सेवक परिचालन गरेका छौँ, आवश्यकताअनुसार थप स्वयम्सेवक पनि परिचालन गरेका छौँ । मन्दिरमा भक्तजनको उपस्थितिलाई ध्यानमा राखेर मन्दिर एवं पूजाको व्यवस्थापनका लागि संस्कृति, पर्यटन तथा नागरिक उड्डयनमन्त्री प्रेमबहादुर आले आज बिहानैदेखि खटिएका छन्। उनी आज बिहान ३ बजे नै मन्दिरमा उपस्थित भई आवश्यक सबै तयारी गरेका थिए। यसअघि उनले पाशुपत क्षेत्रका भित्ता तथा खाली स्थानमा भगवान्का तस्बिर बनाउने, विभिन्न रङ्गका फूलले यस क्षेत्र सजाउने आदि काम गर्न निर्देशन दिएका थिए। गएको हप्तादेखि नै महाशिवरात्रि पर्वका अवसरमा पशुपतिनाथ क्षेत्रमा गर्नुपर्ने काममा उनी आफैँ खट्ने र निर्देशन दिने गरेकाले यस पटकको महाशिवरात्रि पर्वमा पशुपतिनाथमा मेला तथा दर्शन गर्न सहज र व्यवस्थित भएको देखिएको छ। आज मध्याह्नदेखि पशुपति क्षेत्रमा दर्शनार्थीको बाक्लो भीड बढेसँगै सुरक्षाकर्मीको सङ्ख्या पनि थप गरिएको बताइएको छ। प्रत्येक वर्ष फाल्गुण कृष्ण चतुर्दशीको राति मनाइने महाशिवरात्रि पर्व भगवान् शिवलाई खुसी पार्ने विशेष दिन भएको बताइन्छ। परब्रह्मले फाल्गुण कृष्ण चतुर्दशीका दिन मध्यरातमा शिवरुप धारण गरेकाले मध्यरातमा चतुर्दशी तिथि परेकै दिन पूजा, आराधना, दर्शन गरे यस लोकमा सुख शान्ति र परलोकमा सद्गति प्राप्त हुने शास्त्रीय वचन रहेको पशुपति क्षेत्र विकास कोषका सदस्य सचिव डा मिलनकुमार थापाले जानकारी दिए। यसैगरी पर्वलाई सफलतापूर्वक सम्पन्न गर्नका लागि संस्कृति, पर्यटन तथा नागरिक उड्डयनमन्त्री तथा कोषका अध्यक्ष प्रेमबहादुर आलेको अध्यक्षतामा मूल समारोह समिति र विभिन्न १० वटा उपसमिति गठन गरिएको छ। पशुपतिनाथमा महाशिवरात्री पर्वमा आउने भक्तजन गएरातिदेखि नै भोकभोकै लाइनमा बस्ने गरेकाले उनीहरु बिरामी हुन पनि सक्ने भएकाले उपचारका लागि तत्काल अस्पताल पुर्याउन एम्बुलेन्सको व्यवस्था मिलाउन पनि मन्त्री आलेले समितिका पदाधिकारीलाई निर्देशन दिएकाले एम्बुलेन्सको व्यवस्था पनि मिलाइएको छ। मन्दिर दर्शनका लागि तीनवटा दर्शनमार्ग व्यवस्था गरिएको छ। गुह्येश्वरीगौरीघाट, उमाकुण्डदक्षिणामूर्ति हुँदै रुद्र गाडेश्वर छेउको उत्तरतिरको ढोकाबाट एउटा लाइन हुनेछ भने मित्रपार्क जयबागेश्वरी, इँटापाखा भएर भुवनेश्वरमा रहेको फलामको ढोका हुँदै पश्चिम ढोकातर्फ तथा बत्तीसपुलती, गौशाला, एयरपोर्ट, तिलगङ्गा चार शिवालय हुँदै अर्को लाइनको व्यवस्था गरिएको विकास कोषले जनाएको छ। मन्त्री आलेको निर्देशनपछि पशुपति क्षेत्र विकास कोषले हंसमण्डप, निर्मल अखडा, भष्मेश्वर अखडा, अन्नपूर्ण भण्डारलगायत स्थानमा निःशुल्क भोजनको व्यवस्था गरिएको छ। मूल मन्दिर परिसरभित्र प्रवेश गरिसकेपछि भने उत्तर र दक्षिणबाट तीनतीन र पश्चिमबाट चार वटा भित्री लाइन व्यवस्थापन गरिएको छ। बाहिरी सबै लाइनमा आज दिनभर भक्तजनको भीड लागेको थियो। दक्षिणतर्फको लाइन त्रिभुवन अन्तर्राष्ट्रिय विमानस्थलसम्म, उत्तरतर्फको लाइन गुह्येश्वरी र पश्चिमतिरको लाइन गौशालासम्म पुगेको पशुपति क्षेत्र विकास कोषका कार्यकारी निर्देशक घनश्याम खतिवडाले जानकारी दिए। उनका अनुसार पशुपतिनाथ दर्शनका लागि छिमेकी मुलुक भारतबाट पनि ठूलो सङ्ख्यामा साधुसन्त तथा भक्तजन आएका छन्।"
दुई वर्षपछि पशुपतिमा शिवरात्रिको रौनक,"काठमाडौं : कोरोना संक्रमणका कारण दुई वर्षसम्म पशुपतिनाथमा महाशिवरात्रि पर्व मेला लागेन। पूजामा कडाइ भयो। विभिन्न समय मन्दिर बन्द गरियो। संक्रमण घटेसँगै यो वर्ष भने तयारी भव्य छ। आज शिवरात्रि पर्वका लागि विशेष तयारी गरिएको पशुपति क्षेत्रविकास कोषका सदस्यसचिव डा मिलनकुमार थापा बताउँछन्। यस वर्ष महाशिवरात्रिमा झन्डै १० लाख भक्तजन आउने अपेक्षा गरिएको जानकारी दिँदै उनले भने, सरसफाइदेखि सजावट र सुरक्षा व्यवस्थापनमा भक्तजनले महसुस गर्ने गरी काम गरेका छौं। थापाका अनुसार महाशिवरात्रिमा ५१ सय र ११ हजारको मात्र विशेष पूजा गरिने छ। सोका लागि क्रमशः ९० र ४ सय १३ भक्तले रसिद काटिसकेको उनले बताए। यसअघि नै एउटा ५६ हजारको र तीन जनाले २७ हजारको विशेष पूजाका लागि बुक भइसकेको छ। उनले भने, शिवरात्रिजस्ता चाडपर्वमा भक्तजनको सहजता बुझेर कोषको कार्यसम्पादन समितिको बैठकले भट्टहरूकै सल्लाहमा बसाहा अगाडिको चाँदीको दानपेटिका वासुकी मन्दिर अगाडि सारेका छौं। दुई वर्षपछि शिवरात्रीमा पशुपतिको दर्शन र पूजा गर्न पाउँदा दर्शनार्थी र साधुसन्त पनि मख्ख छन्। साधुसन्तहरूको आगमनसँगै पाशुपत क्षेत्रमा फूल र बत्तीले सजाइएको छ। शनिबारबाटै मन्दिरमा भीड बढेको यस क्षेत्रमा व्यवसाय गरेकाहरू बताउँछन्। विगतमा महाशिवरात्रिको अघिल्लो दिन मात्र यस्तो भीडभाड देख्थेँ, यसपटक त तीन दिनअघि (शनिबार) नै नसोचेको चहलपहल पाएँ, काठमाडौं धुम्बाराही निवासी वासु गौतमले भने। एक साताअघिदेखि नै साधुसन्त र जोगीहरूको आगमन भएको कोषले जनाएको छ। पाशुपत क्षेत्रमा यसपटक वाल पेन्टिङ गरी भगवान् शिवसँग सम्बन्धित झन्डै दुई दर्जन रंगीन चित्र कोरिएका छन्। सेल्फी खिचिरहेकी भक्तपुर जगातीकी रूपा श्रेष्ठले भनिन्, दुई वर्षअघि फूलैफूलको सजावटमा सेल्फी खिच्दा मन रमाएको थियो, त्यसपछि यी चित्रमा। कोषले यस वर्ष झन्डै १५ हजारको हाराहारीमा जोगी आउने जानकारी दिएको छ। मन्दिर परिसरमा रहेको वनग्रहमा सोमबार भारत गुजरातका साधु धरम पुरी भक्तलाई बोलाउँदै थिए। महाशिवरात्रिमा पशुपतिनाथ आउँदाको आनन्द कहीँ नपाउने बताउँदै उनले भने, जो महादेव देता है, ओ कोही नही देता। भारतकै नागाबाबा राज राजेश्वरगीका दुवै हातका हत्केला छैनन्। १५ वर्षदेखि मुक्तिनाथमा सेवारत उनी सोही समयदेखि निरन्तर शिवरात्रिमा पशुपति आउने बताउँछन्। ठुटो हातले भक्तलाई विभूति लगाउँदै आशीर्वाद दिइरहेको भेटिए। कसरी नागाबाबा हुनुभयो भन्ने प्रश्नमा उनी भन्छन्, भगवान् शिवकै आशीर्वाद हुनुपर्छ। कोही डाक्टर हुन्छन्, कोही मन्त्री मेरो भागमा नागाबाबा हुनु रहेछ। तर, सबैभन्दा खुसी छुजस्तो लाग्छ। मन्दिर दर्शनमा भेटिएका ७१ वर्षीय भारतीय भक्तजन ७५ जनाको समूहमा पशुपति आएका थिए। बिहारबाट गाडी रिजर्भ गरी आएका उनीहरूको पशुपति आगमन पहिलो हो। उनी भन्छन्, पशुपतिनाथको सरसफाइ, सुरक्षा, साधुसन्तको व्यवस्था, नेपालीको इमान्दारिता सबै राम्रो लाग्यो। पशुपति कोषलाई धेरै धन्यवाद। कोषका सदस्यसचिव थापाले महाशिवरात्रिको सुरक्षाका लागि यसवर्ष नेपाली सेना, सशस्त्र प्रहरी, नेपाल प्रहरी, राष्ट्रिय अनुसन्धानका गरी झन्डै १० हजार सुरक्षाकर्मी परिचालन गरिने बताए। कोषले महाशिवरात्रि पूर्ण व्यवस्थित बनाउन सुरक्षा, मेला बजार, आवास, भोजन, मूल्यांकन आदि १० वटा उपसमिति बनाएर कामको बाँडफाँट गरेको कोषका कोषाध्यक्ष नारायणप्रसाद सुवेदीले जानकारी दिए। उनका अनुसार, कोषले भक्तजनलाई भौतिक दूरी कायम राखी मास्क लगाउन र स्यानिटाइजर प्रयोग गर्न अनुरोध गरेको छ। मन्दिर प्रवेशका लागि गुहेश्वरीगौरीघाट, उमाकुण्डदक्षिणामूर्ति हुँदै रूद्रगाडेश्वर उत्तरढोकासम्म एउटा लाइन हुनेछ। मित्रपार्कजयवागेश्वरीईंटापाखा भएर भुवनेश्वरीस्थित फलामको सानो ढोका हुँदै पश्चिम ढोकासम्म अर्को लाइन हुनेछ। तेस्रो लाइनका रूपमा बत्तीसपुतलीगौशाला, एयरपोर्टतिलगंगा भएर पिंगलास्थानसुमार्गी भवन अगाडिबाट चारशिवालयपञ्चदेवल हुँदै दक्षिण ढोकासम्म हुनेछ। तिलगंगा राममन्दिरतर्फ समेत आवश्यकताअनुसार थप लाइन हुने कोषले जनाएको छ। शिव, ज्योतिर्लिंग र महाशिवरात्रि सेना दिवस, शिवरात्री र संवेदनशीलता शिवरात्री, सेना दिवस र सुधारका प्रयास शिवरात्रि, सेना दिवस र संवेदनशीलता शिवशक्तिको महिमा र सन्देश श्री शिवको प्रसाद महाशिवरात्रीमा करिब १० लाख दर्शनार्थी आउने अनुमान पशुपतिमा दुई वर्षपछि महाशिवरात्रि मेला महाशिवरात्रि माहात्म्य महाशिवरात्रिमा भगवान शिवका लागि यी मन्त्रको जप गर्नुहोस् शिवका अनन्य भक्त थिए रावण आज महाशिवरात्रि पर्व, पशुपतिमा बिहानैदेखि दर्शनार्थीको घुइँचो"
जलवायु अनुकुलित योजना आवश्यक,"काठमाडौं : जलवायुजन्य समस्यासँग जुध्न ढिलो गर्नु भनेको मर्नु सरह हो, जलवायु परिवर्तनसम्बन्धी अन्तरसरकारी प्यानल (आईपीसीसी) को छैटौं प्रतिवेदन सार्वजनिक कार्यक्रममा संयुक्त राष्ट्र संघ (यूएन)का महासचिव एन्टेनियो गुटेरसले उक्त अभिव्यक्ति दिएका हुन् । कार्यक्रमलाई सम्बोधन गर्दै उनले भनेका छन्, डिले इज डेथ अर्थात् ढिलाइ मृत्यु हो। आईपीसीसीले आफ्नो छैटौं प्रतिवेदन जलवायुजन्य प्रभाव, अनुकूलन र जोखिमका विषयमा सार्वजनिक गरेको हो। सोमबार कार्यक्रममा गुटेरसले यो रिपोर्ट एकदमै महत्वपूर्ण रहेको बताए। उनले भने, मैले धेरै रिपोर्टहरू हेरेको छु। तर, यो रिपोर्ट तथ्य नै तथ्यमा आधारित छ। जलवायुको समस्या कति विकराल छ भन्ने यसले प्रस्ट्याउँछ। जलवायुजन्य प्रकोपसँग जुध्नलाई नयाँ सिस्टम चाहिने पनि उनको बुझाइ छ। संसारमा धेरै कार्बन उत्सर्जन गर्ने मुलुकहरूले आफ्नो दोष स्वीकार गर्नुपर्ने र अहिलेको प्रतिवद्धता पर्याप्त नभएको भन्दै थप गम्भीर हुन सुझाए। आईपीसीसीको पाँचौं प्रतिवेदनले मानवीय गतिविधिका कारण विश्वव्यापी तापक्रम बढेको भन्दै यूएनले चेतावनीसमेत दिएको थियो। पछिल्लो समय अति गर्मी, चरम मौसमी घटना, सुक्खा, खडेरी, डढेलो, चक्रपातलगायतका समस्यासमेत बढेको प्रतिवेदनले उल्लेख गरेको थियो। जसले लाखौं मानिसलाई खतरातिर निम्त्याएको उल्लेख गरिएको छ। छैटौं प्रतिवेदनमा वैज्ञानिकहरूले सन् २०१०२०२० सम्ममा बाढी, खडेरी, चक्रपातका घटना १५ प्रतिशतले बढेको जनाएको छ। र, यसले भविष्यमा मानिसको मृत्युको दर झनै बढाउने आँकलनसमेत गरिएको छ। मानवीय क्रियाकलापका कारण ठूलो मात्रामा खतरा निम्त्याएको यस रिपोर्टले बताएको छ । प्रकृतिको विनासले लाखौं मानिसको जीवनमा प्रभाव पार्नेछ। रिपोर्टमा मानव र प्रकृतिले कडा खालका जलवायुजन्य झड्का सहन अभ्यस्त हुनुपर्ने भन्दै सजगसमेत गराइएको छ। वैज्ञानिकहरूका अनुसार विश्वको तापमान १५ डिग्री सेल्सियसबाट माथि बढ्दै जाँदा गम्भीर खालका प्रभाव मानव जीवनमा पर्नेछ। सन् २१०० सम्ममा पृथ्वीको तापमान ३ डिग्रीसम्म बढ्न सक्ने आँकलन जलवायुजन्य प्रकोपका कारण अत्यधिक गर्मी, सुक्खा, खडेरी, बाढीका घटना बढेको र यसले जीवजन्तु र रूखविरुवाहरूलाई जोगाउन मुस्किल पर्ने देखिएको छ । त्यसैले यससँग जुध्न तुरुन्तै कार्यहरू गर्नुपर्नेछ। विशेषगरी अफ्रिका र एसियन मुलुकमा लाखौं मानिस चरम खालका भोकमरी र पानीको समस्याबाट ग्रसित हुने अनुमान वैज्ञानिकहरूले गरेका छन् ।रिपोर्टअनुसार जलवायुको प्रत्यक्ष असर हिमाली क्षेत्रमा परेको देखिएको छ। हिमालमा हिउँ पग्लिने दर तीव्र गतिमा छ। त्यसको असर समुन्द्री सतहसम्म पुगेको छ। समुन्द्रमा पानीको तह ज्यादै छिटो बढ्दै गएको र त्यसको असरले टापू राष्ट्रहरू डुबानमा पर्नसक्ने समेत जनाइएको छ। मानवीय क्रियाकलापका कारण हिमनदीहरूमा हिउँ हराउँदै गएको बताएको छ। के हो आईपीसीसी ? आईपीसीसीले नियमित रूपमा जलवायु परिवर्तन, त्यसको असर, सम्भावित जोखिम, अनुकूलन र व्यवस्थापनका लागि वैज्ञानिक आधार उपलब्ध गराउँछ। विश्व मौसम विज्ञान संघ र जलवायु परिवर्तनबारे अन्तरसरकारी प्यानलयूएन सदस्य राष्ट्रहरूको संस्था हो। सन् १९८८ मा स्थापना भएपछि हालसम्म ६ वटा प्रतिवेदन सार्वजनिक गरेको छ। उक्त रिपोर्टलाई अत्यन्त गम्भीर र महत्वपूर्ण मानिन्छ। एसले सन् १९९० मा पहिलो प्रतिवेदन सार्वजनिक गरेको थियो। सो प्रतिवेदनमा मानवीय क्रियाकलापले हरितगृह ग्यास बढेको, सय वर्षको अवधिमा विश्वको तापमान ०३०६ डिग्रीसम्म बढेको उल्लेख गरेको थियो। त्यस्तै, सन् १९९५ को दोस्रो प्रतिवेदनमा औद्योगिक युग पूर्वदेखि सन् २१०० सम्ममा विश्वको तापमान ३ डिग्रीले बढ्न सक्ने वैज्ञानिक आधारहरू फेला पारेको जनाएको छ। सन् २००१ को तेस्रो प्रतिवेदनले सन् २१०० सम्ममा समुन्द्री सतह सन् १९९० को भन्दा ८० सेमिसम्म बढन सक्ने आँकलन गरेको छ। पछिल्लो १० हजार वर्षको अवधिमा अत्यधिक तातो महसुस गरिएको छ। त्यस्तै, सन् २००७ को चौथो प्रतिवेदनले सन् १९७० देखि २००४ को बीचमा ७० प्रतिशत हरितगृह ग्यास उत्सर्जन भएको देखाएको छ। पाँचौ प्रतिवेदन २०१४ ले सन् १९५० पछिका दिनमा तापक्रम वृद्धिका हुनुमा मानवीय गतिविधि नै औंल्याएको छ। कार्बन, मिथेन, नाइट्रस अक्साइड वायुमण्डलमा अत्यधिक रहेको। लामो समयसम्म गर्मी भोग्नुपर्ने, धेरै मानिस खाद्यान्नबाट बञ्चित हुनेसमेत आँकलन गरिएको छ। यसले सरकारका हरेक तहलाई संवेदनशील हुन सिकाएको छ। जलवायुसम्बन्धी आवश्यक नीति निर्माणका लागि वैज्ञानिक तथ्यहरू उपलब्ध गराउँछ। छैटौं प्रतिवेदनले यसै शताब्दीको अन्त्यसम्ममा पृथ्वीको तापमान ३ डिग्रीसम्म बढन सक्ने आँकलन गरेको छ। यो जलवायुजन्य विपत्तिको संकेत हो।"
"आज महाशिवरात्रि पर्व, पशुपतिमा बिहानैदेखि दर्शनार्थीको घुइँचो","काठमाडौं : प्रत्येक वर्ष फागुन कृष्ण चतुर्दशी मध्यरातमा परेका दिन मनाइने महाशिवरात्रि पर्व आराध्यदेव भगवान् शिवको पूजाआराधना गरी आज देशभर मनाइँदैछ। पर ब्रह्मले फागुन कृष्ण चतुर्दशीका दिन मध्यरातमा शिवरुप धारण गरेकाले मध्यरातमा चतुर्दशी तिथि परेकै दिन पूजा, आराधना, दर्शन गरे यस लोकमा सुख शान्ति र परलोकमा सद्गति प्राप्त हुने शास्त्रीय वचन रहेको विश्वास गरिन्छ। वैदिक सनातन हिन्दू धर्मावलम्बीहरू आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन्। शिवजी उत्पत्ति हुनुभएको रातका नामबाट नामकरण भएको यो पर्व कालरात्रि, मोहरात्रि, सुखरात्रि र शिवरात्रि नामक चार प्रमुख रात्रिमध्ये एक पवित्र पर्वका रूपमा शिव पुराणलगायत ग्रन्थमा उल्लेखित छ। फागुन कृष्ण चतुर्दशीका दिन मनाइने यस पर्वलाई दीनदुःखी र कष्टपूर्ण अवस्थामा रहेका प्राणीको हृदयमा धर्मको उदय गराउने आशुतोष भगवान् शिवको अति प्यारो दिनका रूपमा पनि लिइन्छ। माघ महिनामा महादेवको रुद्रत्व अर्थात् जगत्लाई रुवाउने वा संहार गर्ने तत्वले गर्दा पत्रविहीन भई जीर्ण भइरहेका रुख, बिरुवा तथा झारहरू उनै महादेवको शिवत्व (जगत्को कल्याण गर्ने तत्व)ले गर्दा फागुनमा पलाउन थाल्ने हुनाले शिवरात्रि मनाउने गरिएको हो भन्ने भनाइ छ। व्रतमध्ये सर्वोत्तम कहलिएको महाशिवरात्रिका दिन आज भक्तजनले शुद्ध भई शिवमन्दिरमा पूजाअर्चना गरी व्रत बस्ने र भगवान् शिवको प्रिय वस्तु दूध, धतुरो र बेलपत्र चढाउने गर्छन्। यस पर्वका दिन उपवास गरी रातभर जाग्राम बसे सर्वसिद्धि लाभ भई यमलोक जानु नपर्ने धार्मिक विश्वास छ। आजको दिन भगवान् महादेवलाई जाडो हुने जनविश्वासले प्रत्येक घर, चोक र मठमन्दिरमा दाउरा मागेर धुनी जगाई भजनकीर्तनका साथ सोही आगोमा प्रसाद बनाई ग्रहण गरिन्छ। राष्ट्रिय सांस्कृतिक पर्वका रूपमा रहेको यो दिन आज पशुपतिनाथमा रातको चार प्रहरमा चार प्रकारका पूजाका अतिरिक्त महादीप, अखण्डदीप, लक्ष्यबत्ती तथा दीपोत्सवका साथै लाख बेलपत्र अर्पण गरिन्छ। कैलाशकुट र किराँतेश्वरका सङ्गीत आश्रममा शास्त्रीय नाचगान गरिन्छ। भगवान् श्री महादेवको दर्शन गर्न र शिवरात्रि पर्वको मेला भर्न आज देशभरका विभिन्न भागलगायत छिमेकी राष्ट्र भारतका तीर्थयात्रीको पशुपतिनाथ मन्दिरमा घुइँचो लाग्छ। यसैबीच पशुपति क्षेत्रमा मेला भर्न आउने भक्तजनहरूको सुविधाका लागि यस वर्ष विशेष प्रबन्ध मिलाइएको कोषका सदस्य सचिव डा मिलनकुमार थापाले बताए। चार वर्ष अघिदेखि नै पशुपतिमा गाँजा, भाङ, धतुरोलगायत लागुपदार्थ निषेध गरिएको थियो। यस वर्ष पनि त्यसलाई निरन्तरता दिइएको छ। यस्ता पदार्थ सेवन, बेचबिखन गरेको पाइएमा प्रहरीले पक्राउ कारबाही गर्ने उनले बताए। बिहान ३ बजे नै पशुपतिका चार ढोका खुल्ने महाशिवरात्रिका अवसरमा आज बिहान ३ बजेदेखि नै पशुपतिका चार ढोका खोलिने कोषले जनाएको छ। यस वर्ष १० लाखभन्दा बढी दर्शनार्थीले महाशिवरात्रिका दिनमात्र पशुपति दर्शन गर्न सक्ने गरी व्यवस्थापन गरिएको छ। यस वर्षको महाशिवरात्रिमा मन्दिर परिसर साजसजावटमा विशेष ध्यान दिइएको छ। पशुपति क्षेत्र वरपर झिलीमिली बनाइएको छ। नेपाललगायत विदेशबाट समेत फूलमाला ल्याएर मन्दिर सजावट गरिएको छ। यस वर्ष महाशिवरात्रिका अवसरमा पशुपतिमा दर्शनका लागि पाँचवटा लाइनको व्यवस्था गरिएको पशुपति क्षेत्र विकास कोषले जनाएको छ। मित्रपार्क तथा गौरीघाट भएर उमाकुण्डदक्षिणामूर्ति हुँदै रूद्रगाडेश्वर उत्तरढोका, जयवागेश्वरीइँटापाखा भएर भुवनेश्वरीस्थित फलामको सानो ढोका हुँदै पश्चिम ढोका, बत्तीसपुतलीगौशाला तथा एयरपोर्टतिलगङ्गा भएर पिङ्गलास्थानसुमार्गी भवन हुँदै चार शिवालयपञ्चदेवल दक्षिण ढोकाबाट एकएक लाम गरी बाहिरीरूपमा दर्शन गर्ने व्यवस्था मिलाइएको सदस्यसचिव थापाले राससलाई जानकारी दिए। यसैगरी तिलगङ्गा राममन्दिरतर्फसमेत आवश्यकतानुसार एक लामको व्यवस्था गर्न सकिने गरी व्यवस्थापन मिलाउन लागिएको उनले बताए। नित्य दर्शनार्थीका लागि बिहान ७ बजेअगावै भुवनेश्वरीस्थित फलामको सानो ढोकाबाट प्रवेशको व्यवस्था मिलाइएको छ। जुन दर्शनमार्गबाट मन्दिर प्राङ्गण प्रवेश गरिन्छ सोहीमार्ग हुँदै मन्दिर प्राङगणबाट बाहिरिने व्यवस्था मिलाइएको छ। दर्शन गर्न आउने दर्शनार्थीको सवारी पार्किङका लागि सिफल, तिलगङ्गा, गुह्येश्वरीपारि, कोषको कार्यालय, वनकालीलगायत स्थानमा व्यवस्था मिलाइएको छ। आज पशुपतिनाथसँगै उपत्यकाका गोकर्णेश्र, डोलेश्वरलगायत शिव मन्दिरमा पनि भक्तजनको भीड लाग्छ। यसैगरी राजधानी बाहिरका शिव मन्दिरमा पनि धुमधामका साथ पूजा आराधना एवं दर्शन गर्ने भक्तजनको घुइँचो लाग्ने गरेको छ।"
महाशिवरात्रि : पशुपतिनाथमा तीन लाख भक्तजनले गरे दर्शन (भिडियोसहित),"काठमाडौं : महाशिवरात्रिका अवसरमा पशुपतिनाथ मन्दिरमा भक्तजनले दर्शन गर्नेक्रम जारी छ। बिहान ११ बजेसम्म पशुपतिनाथ मन्दिरमा करिव तीन लाख भक्तजनले दर्शन गरेका छन्। बिहान आठ बजेसम्म भक्तजनले सहज रुपमा लाइनमा बसेर दर्शन गर्न पाएका थिए। बिहान आठ बजेअघि २० मिनेटदेखि आधा घण्टामा भक्तजनले मन्दिरभित्र प्रवेश गरेर बाहिर आएका पशुपति क्षेत्र विकास कोषले जनाएको छ। बिहान चिसोमा कम भक्तजन भएकाले चाँडै जाने भक्तजनलाई दर्शन एवं पूजा आराधनानामा सहज भएको हो। आठ बजेपछि काठमाडौँ उपत्यकाका विभिन्न स्थानबाट आउने सवारीको चापसँगै पशुपतिनाथ मन्दिरमा पनि भक्तजनको भीड बढेको हो। पशुपतिनाथको नियमित रुपमा दर्शन गर्ने भक्तजनले बिहान सात बजेअघि नै दर्शन गरेका थिए। आठ बजेपछि भने लाइन बढ्न थालेको कोषका प्रवक्ता रेवतीरमण अधिकारीले जानकारी दिए। अहिले पूर्वतर्फको लाइन गुह्येश्वरी मन्दिर नजिक, उत्तरतर्फको लाइन चावहिल चोकमाथि, पश्चिमतर्फको लाइन जयवागेश्वरी घुमेर गौशाला नजिक र दक्षिणतर्फको लाइन त्रिभुवन अन्तर्राष्ट्रिय विमानस्थल नजिक पुगेको उनले बताए। महाशिवरात्रिका अवसरमा आज पशुपतिनाथ मन्दिरभित्र गई १० लाख भक्तजनले दर्शन गर्न सक्ने गरी व्यवस्था मिलाइएको कोषले जनाएको छ। आज पशुपति क्षेत्रको सुरक्षा व्यवस्था कडा बनाइएको छ। करिब पाँच हजार नेपाल प्रहरी, तीन हजार ५०० सशस्त्र प्रहरी, राष्ट्रिय अनुसन्धान विभाग र नेपाली सेनाकासमेत गरी करिब १० हजार सुरक्षाकर्मी पशुपति क्षेत्रमा परिचालन गरिएको सुरक्षा उपसमिति संयोजकसमेत रहेका कोषका सदस्य सचिव डा मिलनकुमार थापाले जानकारी दिए। बिहान ११ बजेसम्म त्रिभुवन अन्तर्राष्ट्रिय विमानस्थलबाटगौशालाचावहिल सडकमा सार्वजनिक र निजी यातायात सञ्चालन भइरहेको छ। लाइन र भक्तजनलाई व्यवस्थित गरी दिनभर यातायात सञ्चालन गर्ने गरी व्यवस्थापन गरिएको छ। यसका लागि नेपाल स्काउटसहित करिब पाँच हजार स्वयंसेवक परिचालन गरिएको कोषका सूचना अधिकारी गौरीशङ्कर पराजुलीले जानकारी दिए। महाशिवरात्रिका अवसरमा पशुपति क्षेत्रमा निःशुल्क रुपमा पिउने पानी, भोजन, गुर्जो चियासहित ६० प्रकारका जडिबुटीबाट बनेको चियाको धुलो, स्वास्थ्य शिविरलगायत सेवा प्रदान गरिएको छ। पशुपति क्षेत्रका १० स्थानबाट आज निःशुल्क गुर्जो चिया र धुलो वितरण भइरहेको अभियानकर्मी कमलबहादुर राजलवटले जानकारी दिए। पशुपति क्षेत्रका राममन्दिर, १५ शिवालय, मृगस्थली, तिलगङ्गा, हंसमण्डप, उमाकुण्ड, गुह्येश्वरी, गौरीघाट, भुवनेश्वरी र मित्रपार्क क्षेत्रबाट गुर्जोको चियासहित धुलोको निःशुल्क सेवा दिइएको उनले सुनाए। महाशिवरात्रिका अवसरमा आज भक्तपुरको डोलेश्वर मन्दिरमा पनि निःशुल्क गुर्जो सेवा दिइएको छ। प्रत्येक वर्ष फागुन कृष्ण चतुर्दशीका दिन पशुपतिनाथलगायत देशभरका शिवालयमा भक्तजनको भीड लाग्ने गर्छ। महाशिवरात्रिका लागि आज बिहान तीन बजेदेखि नै पशुपतिनाथका चारै ढोका खुला गरिएको थियो। आज रातिसम्म पशुपतिनाथमा दर्शन गर्न चाहनेका लागि सेवा दिइने कोषले जनाएको छ। पशुपतिनाथ मन्दिरमा आज चारै प्रहर विधिपूर्वक पूजा आराधना गर्ने शास्त्रीय नियम छ। महाशिवरात्रिका अवसरमा आज पशुपतिनाथका साथै काठमाडौँ उपत्यकाको उत्तरपूर्वी भेगस्थित गोकर्णेश्वर महादेव मन्दिरमा पनि भक्तजनको भीड लागेको छ। गोकर्णेश्वर महादेव मन्दिरमा आइतबारदेखि नै बिजुली बत्तीले सिँगारेर झिलीमिली बनाइएको छ। गोकर्णेश्वर मन्दिरमा पनि बिहान चार बजेदेखि नै भक्तजन आउन थालेको पुजारी जगदीश भट्टले बताए। पशुपतिनाथ मन्दिरमा श्रीयन्त्र र गोकर्णेश्वर महादेव मन्दिरमा बालयन्त्रको पूजा आराधना हुने गर्छ। श्रीयन्त्रको पूजा आराधना हुने महादेवको दर्शनपछि बालयन्त्रको पूजा आराधना हुने मन्दिरमा पनि जानुपर्ने विधि भएकाले पशुपतिनाथ आउने केही भक्तजन गोकर्णेश्वर महादेव मन्दिरमा पनि दर्शनका लागि जाने गर्छन्। काठमाडौँ महानगरपालिका वडा नं ३२ स्थित पेप्सीकोला टाउन प्लानिङमा रहेको नागेश्वर मन्दिरमा पनि भक्तजनको भीड लागेको छ। यसैगरी राजधानीका अन्य स्थानमा रहेका शिवालयमा पनि बिहानैदेखि भक्तजनको भीड लागेको छ। देशभरका अन्य शिवालयमा पनि भक्तजनको भीड लागेको जनाइएको छ। आज भगवान् शिवलाई जाडो हुने मान्यताका आधारमा बेलुीक विभिन्न मठ मन्दिर एवं चोक र चौबाटोमा धुन जगाइन्छ। धुनीमा प्रसाद बनाएर खाने प्रचलनसमेत छ। बिहानैदेखि दर्शनार्थीको घुइँचो ( भिडियो : सरोज बैजु)"
"धरानको कान्तिपुर होटलमा महिलाको शव फेला, सँगै बसेका पुरुष फरार",धरान : धरान उपमहानगर पालिका १८ स्थित कान्तिपु होटल एण्ड गेष्ट हाउसमा महिलाको शव फेला परेको छ। मंगलबार होटलका कामदारले कोठा सफा गर्ने क्रममा होटलमा बसेकी महिलाको शव देखेपछि प्रहरीलाई खबर गरेका थिए। दुईदिनदेखि एक पुरुष र महिला होटेलमा बस्दै आएका थिए। महिलासँगै बसेका पुरुष फरार रहेकाले महिलाको हत्या गरिएको हुन सक्ने इलाका प्रहरी कार्यालय धरानका डिएसपी नरेन्द्र कुँवरले बताए। होटलमा महिलाको शव भेटिएपछि घटना स्थलमा प्रहरी परिचालन गरी मुचुल्का तयार गरिरहेको उनले बताए। मृतक महिलाको आफन्त आएपछि शव पोस्टमाटमका लागि बीपी कोइराला स्वास्थ्य विज्ञान प्रतिष्ठान लैजाने प्रहरीको तयारी छ। महिलासँगै बसेका पुरुषको खोजी गर्न प्रहरी परिचान गरिएको सिएसपी कुँवरले बताए। होटल सञ्चालक सुशील जीमीले आइतबारदेखि एकपुरुष र महिला होटलको रुम लिएर बसेको बताए।
"डडेल्धुरामा जीप दुर्घटना : १६ जना घाइते, तीनको अवस्था गम्भीर",डडेल्धुरा : डडेल्धुराको नवदुर्गा गाउँपालिका १ कोटेलीबाट जिल्ला सदरमुकाम बगबजार आउँदै गरेको जीप दुर्घटना भएको छ। दुर्घटनामा १६ जना घाइते भएको प्रहरीले जनाएको छ। से१ ज ४०१ नं को जीप केआइसिंह राजमार्गको युटर्न मोड नजिक दुर्घटनामा परेको हो। घाइते हुनेमा अधिकांश महिला र बालबालिका छन् । घाइतेको डडेल्धुरा अस्पतालमा उपचार भइरहेको छ । यात्रुहरु काम विषेश र शिवरात्री मेला भर्न सदरमुकाम आउँदै थिए। जीपमा कति जना सवार थिए भन्नेबारे एकिन भएको छैन । घाइतेमध्ये तीनजनाको अवस्था गम्भीर छ । अन्यलाई समान्य चोटपटक लागेको छ । उद्धारमा खटिएका जिल्ला प्रहरी कार्यालय डडेल्धुराका प्रहरी निरीक्षक केवी साउदले क्षमताभन्दा बढी यात्रु बोकेका कारण दुर्घटना भएको हुनसक्ने बताए। दुर्घटनाको कारणबारे थप अनुसन्धान हुने प्रहरी निरीक्षक साउदले बताए उनका अनुसार चालक प्रहरीको सम्पर्कमा आएका छन् ।
