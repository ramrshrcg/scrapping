शीर्षक,विवरण
सम्पत्ति विवरण नै लुकाउँछन् प्रदेशका मन्त्रालय,"काठमाडौं : सात प्रदेशका २८ मन्त्रालयले अपूर्ण सम्पत्ति विवरण बुझाएको तथ्य बाहिर आएको छ। सम्पत्ति विवरण पेश नगर्नेमा सातवटै प्रदेशका सामाजिक विकास, भौतिक पूर्वाधार विकास, भूमि व्यवस्था, कृषि तथा सहकारी र उद्योग, पर्यटन, वन तथा वातावरण मन्त्रालय गरी २८ वटा मन्त्रालयले रहेका छन्। राष्ट्रिय सतर्कता केन्द्रले ती प्रदेशका यी मन्त्रालयले विवरणलाई अपूर्ण रूपमा प्रविष्ट गरेको वा प्रविष्ट नै नगरेको भन्दै अख्तियार दुरुपयोग अनुसन्धान आयोगमा प्रतिवेदन बुझाएको छ। केन्द्रको प्रतिवेदनमा जनकपुर उपमहानगरपालिकाका कुनै पनि जनप्रतिनिधिले सम्पत्ति विवरण बुझाएको अभिलेख प्राप्त नभएको तथ्य उल्लेख छ। विवरण नबुझाउने निजामती, नेपाली सेना, नेपाल प्रहरी, शिक्षक, प्रदेश तथा स्थानीय तह लगायतको संख्या १८ हजार बढी रहेको छ। त्यसैगरी सतर्कता केन्द्रले अख्तियार समक्ष १३ हजार ८४४ संघीय, २६३ प्रादेशिक तथा ४ हजार ६४ स्थानीय तहका सार्वजनिक पद धारण गरेका व्यक्ति बाट सम्पत्ति विवरण पेश नभएको तथ्यांक प्रस्तुत गरेको छ। उनले सम्पत्ति विवरण पेश नगर्ने कर्मचारी मध्ये निजामती तर्फ ३४२९, नेपाल प्रहरी तर्फ १६१, विद्यालय शिक्षक ७४५१ रहेका छन्। ६ लाख ६८ हजार २ सय ९९ पदाधिकारी तथा कर्मचारीमध्ये गत आर्थिक वर्ष २०७६०७७ मा ६ लाख ५० हजार १ सय २८ जना अर्थात् ९७ दशमलव २८ प्रतिशतले सम्पत्ति विवरण बुझाए पनि १८ हजार १ सय ७० अर्थात २ दशमलव ७२ प्रतिशतले नबुझाएको केन्द्रले जनाएको छ।"
कोरोना खोपको सर्वाधिकार नहुने प्रस्तावमा अमेरिकाको समर्थन,"अमेरिकाले कोरोना भाइरस खोपलाई बौद्धिक सम्पत्ति अधिकारअन्तर्गत नराख्ने विश्व व्यापार सङ्गठनमा अघि बढाइएको अभियानलाई समर्थन गरेको छ। भारत र दक्षिण अफ्रिकाले विश्वव्यापी रूपमा खोप उत्पादन वृद्धिका लागि मद्दत गर्ने भन्दै उक्त प्रस्ताव अघि सारेका हुन्। तर औषधि उत्पादकहरूले अहिले गरिएको प्रस्तावले सोचे अनुरूपको परिणाम दिन नसक्ने तर्क गरिरहेका छन्। अमेरिकी व्यापार प्रतिनिधि क्याथरिन टाइले अहिलेको अभूतपूर्व समयमा अभूतपूर्व कदम चालिनुपर्ने बताइन्। उनले डब्लूटीओका सबै १६४ सदस्यहरूले यसबारेमा सहमतिमा निर्णय गर्न केही समय लाग्ने चेतावनी पनि दिइन्। लगभग ६० वटा देशहरूले खोपको सर्वाधिकारलाई हटाउन ६ महिनादेखि अघि बढाएको प्रयासमा भारत र दक्षिण अफ्रिकाले मुख्य रूपमा आवाज उठाउँदै आएका छन्। यसअघिको ट्रम्प प्रशासन, यूके र युरोपेली सङ्घले त्यसको कडा विरोध गरिरहेको थियो। तर ट्रम्पका उत्तराधिकारीले अलग्गै बाटो समाएका छन्। सन् २०२० को चुनावी अभियानमा उनले सर्वाधिकारमा उन्मुक्ति दिने प्रतिबद्धता जनाएका थिए र बुधवार त्यसलाई दोहोर्याएका छन्। विश्व स्वास्थ्य सङ्गठनका प्रमुखले कोभिड१९ विरुद्धको लडाइँमा पछिल्लो निर्णय महत्त्वपूर्ण हुने बताएका छन्। खोपको बौद्धिक सम्पत्ति संरक्षण नराख्दा यसले उत्पादन वृद्धि र सुपथ मूल्यमा कम आय भएका देशमा पनि खोपको पहुँच पुर्यायाउन सकिने बताइएको छ। कयौँ विकासशील देशहरूले सर्वाधिकार र अरू किसिमका बौद्धिक सम्पत्ति संरक्षण गर्नुपर्ने नियमहरूका कारण महामारी नियन्त्रणका लागि आवश्यक खोपको उत्पादनमा अवरोध भइरहेको बताउने गरेका छन्। यसअघि औषधि कम्पनीहरूको बौद्धिक सम्पत्तिको प्रयोग गर्दै विकासशील देशहरूले खोप उत्पादन गर्न सक्ने भारत र दक्षिण अफ्रिकाको नेतृत्वमा ल्याइएको प्रस्तावलाई अमेरिकाले छलफलमा अघि बढ्नबाट रोकेको थियो। तर अब वार्ता प्रयास अघि बढाउने र त्यस्तो छुट दिलाउने प्रयास गरिने टाइले बताइन्। विश्व स्वास्थ्य सङ्गठनका प्रमुख टेड्रोस एड हानोम गेब्रियसोसले राष्ट्रपति बाइडनको पछिल्लो कदम कोभिड१९ विरुद्धको लडाइँमा महत्त्वपूर्ण क्षण भएको बताएका छन्। उक्त निर्णयको स्वागत गर्दै ओक्स्फामकी स्वास्थ्य नीति व्यवस्थापक एना मेरिओटले भनिन्, 'यो विश्वलाई आवश्यक भइरहेको निर्णय हो।' 'खोपमा पहुँच नभएकै कारण आज हजारौँ मानिसहरूले ज्यान गुमाउनु परिरहेको छ। अब बाइडेन प्रशासनले विश्वव्यापी रूपमा खोपको आपूर्ति वृद्धिमा मद्दत गर्न सक्छ। तर औषधि कम्पनीहरूले आफ्नो विरोध जनाउँदै सर्वाधिकार मुख्य अवरोध नरहेको उल्लेख गरेका छन्। उनीहरूले यस्तो कदमले नयाँ औषधि अन्वेषण र खोजमा अवरोध पुयाउन सक्ने चेतावनी दिएका छन्। औषधि उत्पादक र सङ्घहरूको अन्तर्राष्ट्रिय निकायले उक्त कदमलाई निराशाजनक भनेको छ। जिनिभा मुख्यालय रहेको उक्त समूहले, 'एउटा गम्भीर समस्याका लागि छुट एउटा साधारण तर गलत समाधान हो।'"
गण्डकीमा २७ गते मुख्यमन्त्री विरुद्धको अविश्वास प्रस्तावमाथि मत विभाजन,"पोखरा : मुख्यमन्त्री विरुद्धको अविश्वास प्रस्ताव अड्किएको गण्डकी प्रदेश सभाको बैठक २७ वैशाखमा बस्ने भएको छ। १५ वैशाखमा उक्त प्रस्तावमाथि मतदान गर्ने निर्धारित कार्यसूची हुँदाहुँदै सभामुखले अनिश्चितकालीन स्थगन गरेका थिए। त्यसपछि सत्ता र प्रतिपक्षबीचको सम्बन्ध चिसो भएको थियो। प्रदेश सभामा बिहीबार बसेको कार्यव्यवस्था परामर्श समितिको बैठकले २७ गतेलाई सभाको बैठक डाक्ने सहमति जुराएको हो। यसअघि संसदीय दलका नेताहरुको बैठकले परामर्श समितिबाट बैठक टुंगो लगाउने सहमति गरेको थियो। त्यस दिन अविश्वास प्रस्तावमा मत विभाजनसमेत गर्ने सहमति भएको जानकारी सभामुख नेत्रनाथ अधिकारीले दिए। उनले भने, बोल्न बाँकी नेताहरुले बोल्नुहुन्छ, मुख्यमन्त्रीज्यूको प्रतिनिधिले बोल्नुहुन्छ। त्यसपछि मत विभाजनको प्रक्रिया अघि बढ्ने जानकारी सभामुख अधिकारीले दिए। जनमोर्चाका एक सांसदको अवस्था अज्ञात भएपछि गण्डकी प्रदेशसभा बैठक अनिश्चित गण्डकीका मुख्यमन्त्री गुरुङलाई कोरोना संक्रमण गण्डकी प्रदेश प्रमुख भन्छिन् अविश्वास प्रस्ताव निस्क्रिय जस्तै कार्य व्यवस्था परामर्श समितिका सदस्यसमेत रहेका कांग्रेस सांसद कुमार खड्का अनुसार १५ गते जहाँ रोकिएको हो, त्यहींबाट अघि बढ्ने गरी सहमति भएको छ। उक्त दिन केही सांसदले अविश्वास प्रस्तावका पक्षविपक्षमा आफ्ना भनाइ राख्दै थिए। केही बेरको स्थगनपछि सभामुखले एकजना सांसद अनुपस्थित भएको कारण जनाउँदै मत विभाजनको प्रक्रिया अघि नै अनिश्चतकालीन अन्त्य गरेका थिए। राष्ट्रिय जनमोर्चाका सांसद खिमविक्रम शाही अनुपस्थित भएपछि उनकै पार्टीकै सांसद पियारी थापाले शाहीको अवस्था थाहा नहुँदासम्म संसद चल्न रोकिनुपर्ने मागसहित निवेदन गरेकी थिइन्। सोही निवेदनका आधारमा सभामुखले संसद स्थगन गरेका थिए। शाही भने सोही दिन कोभिड संक्रमण भई अस्पताल भर्ना भएको सार्वजनिक भएको थियो। अविश्वास प्रस्तावमाथि मत विभाजन हुनुअघि संसदको २७ गतेको बैठकमा माओवादी केन्द्र संसदीय दलका नेता हरिबहादुर चुमान, राजमो कृष्ण थापा, जसपाका हरिशरण आचायले भनाइ राख्नेछन्। त्यसपछि मुख्यमन्त्री वा उनका प्रतिनिधिले जवाफ दिनेछन्। अविश्वास प्रस्ताव संसद सचिवालयमा दर्ता हुँदाकै दिन २ वैशाखमा माओवादी केन्द्रले सरकारको समर्थन फिर्ता लिएको थियो। सोही अनुसार पनि १ महिनाभित्र मुख्यमन्त्रीले विश्वासको मत लिनुपर्ने संवैधानिक बाध्यता छ, कांग्रेस सांसद खड्काले भने, त्यो भनेको जेठ १ हो, हामीले २४ गते नै बैठक बसौं भन्याथ्यौं, सभामुखले २८ गते भन्नुभयो, एमालेका साथीहरुले बीचको मिति २७ रोज्नुभयो र २७ गतेको सहमति भयो। यसअघि एमालेले अविश्वास प्रस्ताव विफल हुने आधारमा सभामुखले संसद स्थगित गरेको भन्दै अर्को बैठकको मिति तोक्न मानेको थिएन। सभामुखले माफी माग्नुपर्ने मुख्यमन्त्री गुरुङले समेत बताएका थिए। आफूहरुको सांसद पनि हराएको भन्दै निवेदन दिने र त्यसै आधारमा फेरि संसद अनिश्चितकालीन स्थगित गर्नुपर्ने एमालेको भनाइ थियो। तर बिहीबारको कार्यव्यवस्था परामर्श समितिको बैठकमा भने एमालेका प्रतिनिधिले समेत २७ गतेको बैठकमा सहमति जनाएका हुन्। गण्डकीमा सत्तारुढ एमालेका २७ र स्वतन्त्र १ गरी २८ सांसद मुख्यमन्त्री पृथ्वीसुब्बा गुरुङको पक्षमा छन्। राजमोको केन्द्रले समर्थन फिर्ता भने पनि यहाँको संसदीय दलले फिर्ता लिएको छैन। केन्द्रले यहाँका सांसदलाई अविश्वासको प्रस्तावमा मतदान गर्न निर्देश गरेको छ। संसदमा कांग्रेसका १५, माओवादी केन्द्रका १२ (सभामुखसहित), जसपाका २ सांसद छन्।"
अब सम्झनामा प्रेमध्वज प्रधान : च्यातिएको कागजमा अमर गीत,"एउटा नवजात शिशु आमाको गर्भबाट संसारमा अवतरण गर्दा निस्कने च्याँ ध्वनि संगीतमय हुनसक्छ ? पीडामय प्रसूतिबाट आनन्दरस लिइरहेकी आमाका लागि त्यो जीवनको मधुरतम् संगीत हुनसक्छ। तर, बालक ? बालकले आमाको काखबाट जीवनको लय निकाल्छ। प्रेमध्वज प्रधान यस्ता बालक हुन् जसले आमाको काखबाट जीवनको मात्रै होइन, संगीतको लय पनि फेला पारे। वरिष्ठ गायक तथा संगीतकार प्रेमध्वज प्रधानको निधन प्रेमध्वजका बा रतनध्वज हारमुनियमवादक थिए। दरबारमा काम गर्ने आमा प्राणदेवी गायिका थिइन्, नृत्यांगना थिइन्। जीवनको सारेगम आमाको काखमा सिक्ने सौभाग्य हरेकजसो बालबालिकालाई हुन्छ। तर, प्रेमध्वजले शास्त्रीय संगीतको सारेगम आमाबाटै सिके। ढल्दै गएको एक साँझ प्रेमध्वज आफ्नो सांगीतिक जीवनको प्रादुर्भाव बताउँदै थिए, जतिबेला हामी पुगेका थियौं उनको जिन्दगी र संगीतका फरक भूगोलतिर। उनी भनिरहेका थिए कसरी भूपि शेरचन कविता सुनाउँथे, काठमाडौं आउँदा पारस होटलमा बसेका उनी कसरी साँझतिरको रसिलो बसाइमा कवि र कविताका मीठामीठा किस्सा हाल्थे, नयाँ सडकतिर भूपि कसरी गीत र कविताका चर्चा गर्थे ! स्मृतिको गहिराइबाट गुज्रेर प्रेमध्वज आफ्ना याद बताइरहेका हुन्थे भाडामा माइक ल्याएर उबेला कसरी मच्चिएर गाउँथे ! रञ्जना सिनेमा हलमा कसरी उनी एउटै हिन्दी फिल्म पटकपटक हेर्थे। तर, कथा मन परेर एउटै फिल्म दर्जनपटक हेरेको होइन। उनको मिसन हुन्थ्यो फिल्मको गीत कण्ठस्थ पार्ने। भन्छन्, त्यस बेला म अनेकपटक हेरेका फिल्मका गीत गाउँदै गल्लीतिर हिँड्थेँ। फिल्ममा देखाइने पागल प्रेमीजस्तै। यो ४ असोज, २०७५ को झमक्क हुँदै गएको साँझ थियो। त्यस साँझ प्रेमध्वज संगीतसंवादका क्रममा आफ्नो जीवनको अध्याय र संगीत साधनाको स्मृतिको गहिरो नदीतिर पसिरहेका थिए। मेरो सामुन्ने बसेका दर्जनौं मास्टर पिस गीतका यी गायक नेपाली संगीतको इतिहास खोलिरहेका थिए। रत्नशमशेर थापाको गोरेटो त्यो गाउँको, किरण खरेलको माया नमार मायालु, घुम्तीमा नआऊ है, तारा मात्र हैन तिमीलाईको गायनगर्भतिर पसिरहेका हुन्थे। ००० प्रेमध्वज (८३) लाई काठमाडौं विरासतमा प्राप्त भएको होइन। बरु संगीत उनका लागि विरासत बन्यो। भूगोलको कुनै अंशको विरासत त हरेकजसो मानिसले जन्मेकै बखत प्राप्त गर्छ, तर कलाको विरासत ऊ स्वयंले साधनाद्वारा मात्र निर्माण गर्नसक्छ। उनी सिन्धुपाल्चोक चौताराबाट ६ वर्षमै बुवासँग काठमाडौं आए र विभिन्न सभ्यताले भरिएको यस सहरलाई अँगालो मारे। यो सहरमा प्राप्त दुःख, तनावलाई आशीर्वाद ठाने। अहिले नेपाली संगीतका आइकन बनेका छन्। सम्झनामा राखेर निकै पहिले गाइएका, इतिहास बन्न लागेका आफ्ना गीत हेर्छन्। बिर्सन नसकिने जीवनका अनौठा घटनाक्रमसँग जोडेर हेर्छन्, आफ्नो संगीतगोरेटोलाई। आमा असनको, बा सिन्धुपाल्चोकको। परिवारमा पुरानै किचलो थियो। प्रेमध्वज ६ वर्षकै छँदा २००१ भदौमा बाआमाबीच पारपाचुके भयो। जुद्धशमशेरले डिर्भोस गराइदिए, प्राणदेवीले सात सय रुपैयाँ पाइन् अंशस्वरूप। बाले अर्को बिहे गरे र नगालमा कपडाको पसल खोले। आमाले अर्को बिहे गरिनन् र असनमा कपडाको गुडिया पसल खोलिन्। रेडियो सिलोङमा बज्ने गीत सुनेर हुर्किए प्रेमध्वज। बा पनि रेडियोका गीत खुब सुन्थे। जमलको नगाल टोलका थुप्रै मानिस बासँग संगीत सिक्न आउँथे। ठूलो स्वरमा बजाए राणाले लैजान्छन्, सोचेर घरमा अति सानो आवाजमा रेडियो बजाइन्थ्यो। ती गीतले, आमाले गाउने गीतले उनी संगीततिर ढल्किए। भन्छन्, संगीतले दुःख बिर्साइदियो। बस्न त उनी बासँगै बस्थे। बेलाबेला आमालाई भेट्न असन पुगिरहन्थे। उहाँ असनको चिसो गल्लीमा कपडाको गुडिया बेचिरहनुहुन्थ्यो, उनी सम्झन्छन्, म पुग्दा आमाको अनुहार उज्यालो हुन्थ्यो। हरेक आमाको अनुहारमा चम्किने प्रकाशको स्रोत त सन्तान नै रहेछ, उनी मनमनै यस्तो गम्थे। तर, बुवालाई सघाउन उनी नगालको कपडा पसलमा आउनै पर्थ्यो। बा र आमाको सम्बन्धले एउटा पारपाचुकेबाट पार पाइसकेको थियो। तर, प्रेमध्वजले स्नेह र कतव्र्यबाट पार पाउने सम्भावना थिएन। उनी घरिघरि आमाको गुडिया पसलमा गइरहन्थे र बाबुको कपडा पसलमा पनि बसिरहेका हुन्थे। ००० १० वर्षमा विश्व निकेतन स्कुलमा उनले क, ख सिके। त्यस बेलासम्म उनको नाम गणेशध्वजथियो। स्कुलका संस्थापक हेडमास्टर प्रेमबहादुर श्रेष्ठले उनको कर्ली कपाल चलाउँदै एक दिन आफ्नै नाम कोसेली दिए, यस्तो मायालु मान्छेको नाम गणेशध्वज होइन, प्रेमध्वज हुनुपर्छ। आजबाट तिम्रो नाम प्रेमध्वज। दिनभरि पसलमा बस्नुपरेपछि उनी प्रौढहरूका लागि साँझमा चलाइएको कक्षामा गएर पढ्न थाले। साँझ रानीपोखरी स्कुलको प्रौढकक्षा। आठ कक्षामा संस्कृत विषय फेल भए। त्यसपछि पढाइ सम्झ्यो कि साह्रै दिक्क लाग्न थाल्यो, उनी भन्छन्। यति विरक्तिएँ कि स्कुल जानै छोडिदिएँ। मनले नचिताएको बाटो हिँड्न दिक्क लाग्नु मानवीय स्वभावै हो। त्यसले परम्परागत बाटोबाट वैराग्य र नयाँ बाटोको सुरुआत एकैपटक गराइदिन्छ। दिक्क मानेर प्रेमध्वज भौतारिँदै मुम्बई पुगे। समय बिताइसकेपछि मुम्बई सहर बिरानो लाग्यो। फरक दुनियाँ घुमेपछि उनलाई बोध भयो, नपढे त जीवनमा के गरी खाने ? नपढी त संसार नै अँध्यारो हुँदो रहेछ। बिरानो सहरमा यस्तो बोध भएपछि उनी नेपाल फिरे। र, २० सालमा पद्मोदय स्कुलबाट एसएलसी पास गरे। आईए, बीए सरस्वती कलेज पढे। ००० वियोगका गीत बढी गाइने समयमा उनी थुप्रै रोमान्सेली गीतका शब्दहरू गाउँथे। संगीत बुझेकाहरू भन्छन्, प्रेमध्वजले नेपाली संगीतलाई रोमान्टिक लयसुर दिए। प्रेमिल लय र सुरमा गाइएको राजमती कुमती कति चर्चित भयो भने राजमती फिल्म नै बन्यो। संगीतकार राजु सिंहको नजरमा प्रेमध्वज नेपाली संगीतमा वन इन वन हुन्। सिंह भन्छन्, उहाँको भ्वइसमा शृंगार रसका गीत बढी सुहाउँछ। नेपाली संगीतको उत्कृष्टमा पनि उत्कृष्ट गायकमा उहाँ पर्नुहुन्छ। भेल्भेट भ्वाइस भनिन्छ उहाँको आवाजलाई। गायकको रूपमा अब्बल र विशेष आवाज भएको। सबैखाले गीतमा उहाँको ओजनदार आवाज फिट छ। भारतका धेरै संगीतकारका पनि प्यारो गायक हुनुहुन्छ उहाँ। भूपिको शब्द र नातिकाजीको संगीतमा ०१३ सालमा प्रेमध्वजले गीत गाएका थिए, यो नेपाली शिर उचाली। गीत रेडियो नेपालमा अमेरिकी दूतावासले दिएको पुरानो रेकर्डरमा रेकर्ड गरिएको थियो। जाडोको घाममुनि नयाँसडकमा भूपिले उनलाई गीत दिएका थिए च्यातिनै लागेको कागजमा। प्रेमध्वजको मास्टरपिस गीत यही बन्यो। गीत शब्द कोरिएको कागजको टुक्रामा अटाउँदो रहेनछ, त्यसको फैलावट आकाश मण्डलको विशाल शून्यताको बाटो हुँदै मानिसका हृदयको गहिराइमा गढ्न पुग्दो रहेछ। भूपिले लेखेर दिएको कागज त्यति बेलै च्यातियो, तर यो नेपाली शिर उचाली गीत फैलिने क्रम आज झन्झन् बढ्दो छ। भूपि कविता सुनाउँथे, म गीत गुनगुनाउँथेँ, प्रेमध्वज भन्छन्, हामी लामो समय नयाँसडकमा सिर्जनामै मस्त हुन्थ्यौं। त्यस बेलासम्म उनी पोखरामै बस्थे। बेलाबेला काठमाडौं आउँथे र मीठो भेट जुर्थ्यो। एकताका रंगमञ्चमा पनि प्रेमध्वजको आकर्षण थियो। १५ सालतिर नगालमा ज्यापू नाच देखाइन्थ्यो इन्द्रजात्राका बेला। ज्यापू नाचको रिहर्सल हेर्न उनी गइरहन्थे। सत्तलसिंह महाराजको दन्त्यकथामा आधारित नाचकी नायिका बिरामी परेर रिहर्सलमा आउन सकिनन्। निर्देशकले प्रेमध्वज भेटे र फरिया लगाइदिएर नाचकी नायिका बनाए। त्यसमा नाचसँगै नेवारी संवाद पनि बोल्नुपर्थ्यो। कठिन काम थियो। हरेक आइतबार रेडियो नेपालमा स्वरपरीक्षा लिइन्थ्यो। कसरी लिइन्छ स्वरपरीक्षा ? उनी हेर्न गए। अचानक परीक्षा दिन मन लाग्यो। हिन्दी गीत गाएर परीक्षा दिए। गीत थियो, जिन्दगी देनेवाले सुन। यसरी १६ वर्षमै रेडियो नेपालबाट स्वरपरीक्षा पास गरे, क श्रेणीमा। एक रुपैयाँमा दुई माना चामल पाइने जमानामा क श्रेणीको गायकलाई एउटा गीतका लागि १० रुपैयाँ पारि श्रमिक दिइन्थ्यो। उनी त रेडियोमा जागिर खान चाहन्थे। तर, जागिरको सम्भावनै थिएन। जीवनमा अर्को संयोग जुर्यो। त्यो के भने काठमाडौंमा काम नपाउने निश्चितजस्तै भएपछि उनी मुम्बई जाने भए मित्र श्यामबहादुर थापासँग। काठमाडौंवीरगन्जको चार रुपैयाँ पर्ने बसटिकट उनको हातैमा थियो। केही महिनाअघि आवेदन दिएको अमेरिकी सूचना केन्द्रले जागिरका लागि त्यही बेला बोलायो, मासिक ७५ भारुमा। उनको जीवनको टर्निङ प्वइन्ट यही थियो। त्यसपछि रेडियो नेपालले जागिरकै अफर गर्यो, एक सय ७५ रुपैयाँ तलबमा। तर, उनले सूचना केन्द्र छोडेनन्। ००० गोरेटो त्यो गाउँको, पर लैजाऊ फूलहरू, माया नमार मायालु, माइतीघर फिल्मका लागि उषा मंगेशकरसँग गाएको नमान लाज यसरीले अझ बढी चिनिएँ भन्छन् उनी। गोरेटो त्यो गाउँकोजस्ता गीत प्रेमध्वज प्लस संगीतकार माणिकरत्नको नाममा संयुक्त सिर्जना पनि बने। नेवारी गीत पनि व्यापक गाए। उनले गाएका लगभग आठ सय गीतमा नेवारी गीत नै दुई सयभन्दा बढी छन्। २०२३ सालमा एउटै कार्यक्रममा सात दिनसम्म लगातार गाएपछि पाएको चार हजार रुपैयाँ पारि श्रमिकको खुब सम्झना आउँछ। गाएरै यति धेरै कमाएको सायद पहिलोपटक थियो। सन् १९६५ मा मुम्बईको सबैभन्दा ठूलो सन्मुखानन्द हलमा भएको फिल्म फेयर अवार्डमा पाँच हजार दर्शकअघि उषा मंगेशकरसँग नमान लाज यसरी गाउँदा वान्स मोर पाएको सम्झनाले झस्किन्छन्, नेपालबाट विदेशी गायिकासँग गीत गाउने पहिलो गायक मै हुँ। १० घन्टामा १० गीत गाए साँझ ६ देखि ११ बजेसम्म, दुई दिन लगातार। तारा मात्रै होइन, जूनै दाइजो दिइदिऊँला, घुम्तीमा नआऊ हैलगायत १० गीत पोलिडोर कम्पनीमा रेकर्ड भयो। आरडी बर्मनका एरेन्जर मनोहरि सिंहले गीत एरेन्ज गरेका थिए। उनको एउटै धोको थियो लता मंगेशकरसँग गीत गाउने। तर, पूरा भएन। भन्छन्, अति मन पर्ने गायिकासँग त्यति बेला म पनि गाउँछु भन्ने आँटै आएन। दिदीबहिनी आशा मंगेशकर (भोस्ले), मीना मंगेशकर र उषा मंगेशकरसँग उनले गीत गाए। लतासँग गाउन नपाएको दुःख अझै छ। ८० पछि (डेढ वर्षअघि) पहिलो एल्बम प्रेमगीत निस्कियो। उनको एउटै दुःख छ नेपाली बजारमा गीतहरू राम्रै आएका छन्। तर, ती अति क्षणिक छन्। छिट्टै लोकप्रिय हुन्छन्, छिट्टै मर्छन्। जे सजिलै जन्मिन्छ नि, त्यो छिटै मर्छ भन्ने उनको आत्मिक ठहर छ। ००० उनको पुरानो एउटा गीतले भन्छ, पर लैजाऊ फूलहरू छोपिदेऊ तारा जून बन्द गर गीतहरू तिम्रो याद आउने सबै चिजहरू। अब उनी स्मृतिभन्दा निकै पर पुगिसके। अब अर्को सँघार प्रवेशको तरखरमा छन, ८४ को सँघार। अब आउने त अर्को मोड हो, जीवनको उपल्लो घुम्ती। बितेका सबै छाया हुन्। याद आउने सबै चिजहरू त विगत हुन्। त्यो विगत उनीबाट पर छ। संवादमा हाँसिरहने यी वृद्ध गायक कति सक्रिय छन् भने २० दिनअघि नयाँ गीत रेर्कड गरे सुरेन्द्र खड्काको शब्द र शक्तिवल्लभको संगीतमा। गीतले भन्छ जब हामी दुईको मिलन छुट्यो तब दिलैमा मायाको घाउ दुख्यो। जागिरबाट निवृत्त भएपछि उनी रमाइलो जिन्दगी बाँचिरहेका छन्। आफूलाई अवकाशप्राप्त ठान्दैनन्। उनको निष्कर्षबाट बुझ्न सकिन्छ सिर्जनामा केको अवकाश ! त्यो त आफूभित्रैको स्वअनुष्ठान हो। गीतका लय र संगीतका तालमा रमाइरहन्छन् उनी। झमक्क कालो हुँदै गएको साँझमा एकछिनका लागि कतै हराएजस्ता भए, संगीत साधना गर्ने समय मिलेको छ। बिहान पाँचै बजे उठ्छन्, योगाभ्यास गर्छन्। नयाँसडक पुगिरहने सानैदेखिको बानी छुटेको छैन। नयाँसडकको शारदी घाममा भूपिले दिएको आफ्नै मास्टरपिस गीत खुब सम्झन्छन्। च्यातिएको कागजमा अक्षर पोतिएको त्यही कालजयी गीत, यो नेपाली शिर उचाली। गायक तथा संगीतकार प्रधानको बिहीबार निधन भएको छ । २०७५ साल असोज २० गतेको अन्नपूर्ण पोस्ट्मा दीपक सापकोटाले लेखेको च्यातिएको कागजमा अमर गीत शीर्षकको सामग्री पुन प्रकाशित गरिएको हो । सम्पादक"
जेफ बेजोसको अन्तरिक्ष पर्यटन यान प्रक्षेपण मिति सार्वजनिक,"एमजनका संस्थापक जेफ बेजोसले आफ्नो एउटा कम्पनी सर्वसाधारणलाई अन्तरिक्षमा पुर्याउन तयार रहेको बताएका छन्। उनको कम्पनी ब्लू ओरिजिनले जुलाई २० का दिन यात्रुसहित न्यू शेफर्ड नामक रकेट अन्तरिक्षमा प्रक्षेपण गर्ने बताएको छ । सो उडानमा कम्पनीका व्यक्तिहरू यात्रु हुने भए पनि एउटा सीट अनलाइनमा लिलाम बढाबढ गरिने बताइएको छ। टेक्ससबाट उड्ने रकेट १० मिनेट लामो यात्रामा पृथ्वीबाट सीधा १०० किलोमिटर माथि पुगेर फर्किनेछ। उक्त उडानमा बेजोस हुने वा नहुने विषय स्पष्ट छैन। पृथ्वीमाथि १०० किलोमिटरको दूरीलाई कार्मान लाइन भनिन्छ जसलाई अन्तरिक्षको प्रारम्भिक बिन्दु मानिएको छ। 'अहिलेसम्म सो लाइनमाथि ५६९ जना मानिस मात्रै पुगेको छन्। हाम्रो नयाँ शेफर्ड यानबाट हामी त्यसका नाटकीय परिवर्तन गर्दैछौँ,' कम्पनीका विक्री निर्देशक एरियाना कोर्नेलले भनिन्। कम्पनीको घोषणाले अन्तरिक्ष पर्यटनको ढोका खुल्ने मानिएको छ। इलोन मस्कको स्पेसएक्स कम्पनीले केही महिनाभित्रै सबै सर्वसाधारण यात्रु हुने यात्रा घोषणा गर्ने अपेक्षा गरेको छ। स्पेसएक्सको यान केही दिन अन्तरिक्षमा रहने बताइएको छ। न्यू शेफर्ड १८ मिटर उचाइ र चार मिटर चौडाइको पुन प्रयोग गर्न सकिने यान हो। अन्तरिक्षको कक्षमा पुग्ने टिकटको मूल्य कैयौँ हजारौँ अमेरिकी डलर पर्ने बताइएको छ । कम्पनीले प्रतिसीट दुई लाख डलरसम्म कमाउने अपेक्षा गरिएको छ । बेजोसले ठूला रकेटहरूको समेत विकास गरिरहेका छन् र उनले आफ्नै भूउपग्रहमा आधारित इन्टरनेट नेटवर्क बनाउने योजना बनाएका छन्।"
बूढानीलकण्ठ भेटपछि माधव नेपाल शीतल निवासमा,"काठमाडौं : एमाले वरिष्ठ नेता माधवकुमार नेपालले उच्च राजनीतिक भेटवार्तालाई तिब्रता दिएका छन्। प्रमुख प्रतिपक्षी दल नेपाली कांग्रेसका सभापति शेरबहादुर देउवासँगको भेट सकेपछि पूर्वप्रधानमन्त्री समेत रहेका नेता नेपाल राष्ट्रपतिलाई भेट्न शीतल निवास पुगेका हुन्। देउवासँगको भेटमा प्रधानमन्त्री केपी ओलीविरुद्ध एकजुट हुने विषयमा छलफल भएको बूढानीलकण्ठ स्रोतले बताएको छ। नेता नेपाल आफू निकट नेतासहित बूढानीलकण्ठ पुगेका थिए। बूढानीलकण्ठको भेटपछि शीतल निवास पुग्नुलाई महत्वका साथ हेरिएको छ। प्रधानमन्त्री ओलीले वैशाख २७ गते विश्वासको मत लिने प्रयोजनका लागि संघीय संसद्को विशेष अधिवेशन आह्वान गरेपछि कोरोना महामारीकै बीच नेपालको राजनीति सत्ता समीकरणको छलफलले तातेको छ। एमालेभित्र नेपाल समूहले ओलीलाई विश्वासको मत दिन नसक्ने स्पष्ट बताउँदै आएको छ। राष्ट्रपतिसँगको भेटले भने एमालेभित्र ओली र नेपाल समूहको मिलन बिन्दुको खोजी हुनसक्ने अनुमान गरिएको छ। ओलीले विशेष अधिवेशनबाट विश्वासको मत लिने बताएपछि एमाले नेपाल समूहसहित कांग्रेस, माओवादी र राजपाको उपेन्द्र यादव समूहले गठबन्धन बनाएको छ। यो गठबन्धन बनेपछि प्रधानमन्त्री ओली बुधबार देउवा निवास बूढानीलकण्ठ पुगेका थिए। देउवासँगको भेटमा ओलीले विश्वासको प्रस्तावको समर्थनका लागि अनुरोध गरेका थिए। ओलीले विश्वासको प्रस्तावमा साथ दिँदै अर्ली इलेक्सनसम्म सहकार्य गर्न गरेको अनुरोध देउवाले अस्वीकार गरेका थिए।"
मालीकी एक महिलाले एकै पटकमा जन्माइन् ९ सन्तान,"मालीकी एक २५ वर्षीया महिलाले एकै पटक नौ सन्तानलाई जन्म दिएकी छन्। पहिला चिकित्सकहरूले उनको गर्भमा सातवटा भ्रूण भएको बताएका थिए। तर हालिमा सिसेले मोरोक्कोमा अझ दुईवटा बढी बच्चा जन्माइन्। उनको गर्भबाट अहिले पाँच छोरी र चार छोरा जन्मिएका हुन्। मालीको सरकारले उनको अवस्थाका कारण विशेष स्वास्थ्यसेवा आवश्यक पर्ने कारण मोरोक्को पठाएको थियो।' म धेरै खुसी छु,' उनीका पतिले बताए । मेरा श्रीमती र बच्चाहरू स्वस्थ छन् । सन् २००८ मा अमेरिकामा आठवटा बच्चा जन्माएकी एक महिलाको नाममा एकैपटक सबैभन्दा धेरै जीवित सन्तान जन्माउने विश्व कीर्तिमान कायम छ । यसअघि दुई महिलाले नौ वटा बच्चा जन्माएको इतिहास छ । तर सन् १९७१ मा अस्ट्रेलिया र सन् १९९९ मा मलेशियामा ती कुनै पनि बालबच्चा केही दिनभन्दा बढी बाँचेनन्। विश्व कीर्तिमान राखेकी नाड्या सुलेमनका आठै बालबच्चा अहिले १२ वर्षका भए। ती कृत्रिम गर्भाधानबाट जन्मिएका थिए। मालीका स्वास्थ्यमन्त्री फान्ता सिबीले माली र मोरोक्कोका स्वास्थ्यकर्मीलाई बधाई दिएकी छिन्। पश्चिम अफ्रिकी राष्ट्रका चिकित्सकहरूले आमा र बालबच्चा बचाउन गाह्रो हुने बताएपछि सरकारले उनलाई मोरोक्को पुर्याएको थियो। दुई साता मालीको राजधानी बामाकोस्थित अस्पतालमा बसेपछि उनलाई मार्च २० मा मोरोक्को लगिएको डा सिवीले बताइन्। मोरोक्कोमा पाँच साता अस्पताल बसेपछि मङ्गलवार शल्यक्रिया गरेको बच्चाहरू जन्माइएको थियो। उनको पति एड्जुदान्त कादेर आर्बी आफ्नो जेठी छोरीसँग अझै मालीमै छन् र उनले आफू पत्नीसँग सम्पर्कमै रहेको एवं परिवारको भविष्यका बारेमा चिन्तित नभएको बताएका छन्। 'भगवान्ले हामीलाई यी बालबच्चा दिए। उनैले ती सबैलाई के हुन्छ भनेर निर्णय गर्छन्। म त्यो विषयमा चिन्तित छैनौँ। जब उनले केही गर्छन्, उनलाई किन भन्ने थाहा हुन्छ,' उनले बताए। उनले आफ्नो परिवारले प्राप्त गरेको सहयोगले उत्साहित भएको बताएका छन्। 'सबैले मलाई फोन गरे, सबैले। मालीको सरकारले पनि खुसी भएको बताए। मैले धन्यवाद दिएँ, राष्ट्रपतिले पनि मलाई फोन गरे।' सिसे र उनका बालबच्चा केही सातापछि माली फर्किने अपेक्षा गरिएको छ।"
२४ घण्टामा अहिलेसम्मकै धेरै ९ हजार ७० जनामा संक्रमण पुष्टि : ५४ जनाको मृत्यु,काठमाडौं : पछिल्लो २४ घण्टामा अहिलेसम्मकै सबैभन्दा धेरै ९ हजार ७० जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार २० हजार ३६७ जनाको परीक्षण गर्दा आठ हजार ९७० र ७७५ जनाको एन्टिजेन परीक्षण गर्दा एक सय जनाको रिपोर्ट पोजिटिभ आएको हो। यो सँगै नेपालमा कोरोना संक्रमितको संख्या तीन लाख ६८ हजार ५८० पुगेको छ। जसमध्ये सक्रिय संक्रमितको संख्या ७२ हजार ५६१ रहेको छ। २४ घण्टामा २७ सय ७ जनाले कोरोना जितेका छन्। योसँगै नेपालमा कोरोना जित्नेको संख्या दुई लाख ९२ हजार ४९० पुगेको छ। मन्त्रालयका अनुसार २४ घण्टामा ५४ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ३५ सय २९ पुगेको छ। अहिले ३१४ जना क्वारेन्टिनमा छन्।
कांग्रेस संसदीय दलको बैठक शनिबार,काठमाडौं : प्रमुख प्रतिपक्षी दल नेपाली कांग्रेसको संसदीय दलको बैठक शनिबार बस्ने भएको छ। नेपाली कांग्रेस संसदीय दलले वैशाख २५ गते दिउँसो २ बजेका लागि बैठक बोलाएको जानकारी गराएको हो। बैठक संघीय संसद् भनव नयाँबानेश्वर स्थित ल्होत्से हलमा बस्नेछ। प्रधानमन्त्री केपी ओलीले विश्वासको मत लिने प्रयोजनका लागि मात्र संसद्को विशेष अधिवेशन वैशाख २७ गतेका लागि आह्वान गरेका छन्। सोही बैठक अगाडि कांग्रेसले संसदीय दलको बैठक बोलाएको हो।
वीरगन्जमा बिहीबार ५ संक्रमितको मृत्यु,वीरगन्ज : वीरगन्जमा बिहीबार ५ जना कोरोना संक्रमितको मृत्यु भएको छ। नारायणी अस्पतालमा उपचाररत २ महिला र ३ पुरुष गरेर ५ जनाको मृत्यु भएको हो। पर्साको बहुदरमाई नगरपालिका वडा नम्बर २ विश्रामपुरकी ४६ वर्षीया महिलाको पौने ५ बजे मृत्यु भएको छ । स्वास्थ्यमा समस्या भएपछि बुधबार भर्ना भएकी ती महिलामा बुधबार नै एन्टिजेन विधिबाट परीक्षण गर्दा कोरोना संक्रमण पुष्टि भएको थियो । नारायणी अस्पतालमै उपचारत पर्साकै जगरनाथपुर गाउँपालिका वडा नम्बर ८ का ५५ वर्षीय पुरुषको बिहीबार बिहान साढे ११ बजे मृत्यु भएको थियो । वैशाख १५ गते उपचारका लागि नारायणी अस्पताल भर्ना भएका उनमा सोही दिन कोरोना पुष्टि भएको थियो । यस्तै बिहीबार नै नारायणी अस्पतालमा उपचाररत रौतहटको फत्तेपुर ६ की ६० वर्षीया संक्रमित महिलाको पनि मृत्यु भएको छ । बुधबार अस्पतालमा भर्ना भएकी ती महिलामा संक्रमण पुष्टि भएको थियो । उनको बिहीबार बिहान ११ बजे मृत्यु भएको नारायणी अस्पतालका कोभिड कोर्डिनेटर डाक्टर सरोज रोशन दासले जानकारी दिए । त्यसैगरी नारायणी अस्पतालमै रौतहटको विजयपुरका ४५ वर्षीय संक्रमित पुरुषको बिहीबार बिहान मृत्यु भएको छ। बिहीबार नै भर्ना भएको उनको अस्पताल भर्ना भए लगत्तै मृत्यु भएको हो । बिहीबार नै नारायणी अस्पतालमा उपचाररत रौतहटको गौर नगरपालिका २ का ५४ वर्षीय पुरुषको पनि मृत्यु भएको छ । वैशाख २१ गते उपचारका लागि अस्पतालमा भर्ना भएका ती पुरुषमा सोही दिन संक्रमण पुष्टि भएको थियो । चैत ३१ देखि वैशाख २३ गते बिहीबारसम्म वीरगन्जमा कोरोनाले ४९ जनाको मृत्यु भएको छ ।
सर्वसुलभ सेवा प्रदान गर्दै आएको ह्याम्स अस्पतालको दाबी,"काठमाडौं : कोरोना भाइरस (कोभिड१९) संक्रमितको उपचारमा चर्को शुल्क लिएको भन्दै आलोचना भएपछि ह्याम अस्पतालले विज्ञप्ति सार्वजनिक गर्दै सेवाग्राही बिरामीलाई सर्वसुलभ रुपमा विश्वस्तरीय सेवा प्रदान गरेको दाबी गरेको छ। अस्पतालका कार्यकारी निर्देशक डा ज्योतीन्द्र शर्माले सार्वजनिक गरेको विज्ञप्तिमा सामाजिक सञ्जाल र विभिन्न स्वार्थका लागि नकारात्मक र भ्रामक समाचार प्रकाशित भएकोप्रति दुःख व्यक्त गरेका हुन्। स्थापनाकालदेखि नै हस्पिटल फर एडभान्स्ड मेडिसिन एण्ड सर्जरी (ह्याम्स अस्पताल)ले सेवाग्राही बिरामीलाई सर्वसुलभ रुपमा विश्वस्तरीय सेवाप्रदान गर्दैै आएको छ, कार्यकारी निर्देशक डा शर्माले सार्वजनिक गरेको विज्ञप्तिमा भनिएको छ, आफ्नो दायित्व सम्झेर अठोट भावनाका साथ सेवा प्रवाह गरिरहेको अवस्थामा समेत केही समाचार माध्यमहरु तथा सामाजिक संजालमा अस्पतालको सेवा शुल्कको विषयलाई विभिन्न स्वार्थका लागि नकारात्मक तथा भ्रामक समाचार प्रकाशन गर्नु खेदपूर्ण तथा दुखद छ। उक्त भ्रामक समाचारबाट विचलित नभई यस अस्पतालले नियमित सेवाप्रदा नगर्ने तत्थ्य सम्पूर्ण विरामी तथा विरामीका आफन्तहरु एवं आम जनमानसलाई अस्पतालको तर्पबाट जानकारी गराउँदछाँै। डा शर्माले अस्पतालले वैज्ञानिक तवरले निर्धारण गरे अनुसारको शैय्या शुल्क लिइरहेको विज्ञप्तिमा उल्लेख गरेका छन्। शर्माले सरकारले तोके बमोजिम नै शुल्क लिएको दाबीसमेत गरेका छन्। विगत १ वर्षदेखि उक्त शुल्कमा सेवा प्रदान गरिआएका छौँ, उनले विज्ञप्तिमा थप भनेका छन्, जनरल बेडको हकमा सरकारले तोके बमोजिम नै रु७,००० प्रतिदिनमा बिरामीलाई सेवा प्रदान गरिरहेको जानकारी गराउन चाहन्छौँ।"
नेपाल सुपर लिग : ललितपुर र काठमाडौं विजयी,काठमाडौं : नेपाल सुपर लिगअन्तर्गत बिहीबार सम्पन्न खेलमा ललितपुर सिटी एफसी र काठमाडौं रेजर्स विजयी भएका छन्। दशरथ रंगशालामा भएका दुवै खेलमा ललितपुरले बुटवल लुम्बिनी एफसीलाई तथा काठमाडौंले विराटनगर सिटी एफसीलाई पराजित गरेका हुन्। ललितपुरले बुटवललाई १० तथा काठमाडौंले विराटनगरलाई ५४ गोलअन्तरले हराएको हुन्। जीतपछि ललितपुर प्लेअफमा पुग्ने सम्भावना कायमै छ। बुटवलले अन्तिम चारमा स्थान बनाउन एक खेल जित्नुपर्ने छ। बुटवलले अरु टोलीको खेलका नतिजामा समेत भर पर्नुपर्नेछ। काठमाडौं प्लेअफमा प्रवेश गरेको छ। ललितपुरका लागि खेलको छैटौं मिनेटमा विदेशी नुर्लान नोभु्रजुभ जाहिदले निर्णायक गोल गरे। खेलको २२औं मिनेटमा बुटवलका आशिष लामाको प्रहार गलत सावित भयो। पहिलो हाफको इञ्जुरी समयमा बुटवलका सुमन लामाको प्रहार गोलमा परिणत हुन सकेन। मध्यान्तरपछिको खेलमा पनि ललितपुरले गोलको राम्रो प्रयास गरेको थियो। खेलको ६५ औं मिनेटमा डोना थापाले प्रहार गरेको बल गोल पोष्ट बाहिर गयो। खेलको ७३ औं मिनेटमा ललितपुरकै कमल श्रेष्ठले हानेको बल गोल पोष्टमा पस्न सकेन। ललितपुरले प्रतियोगितामा पाँच खेलमा ६ अंक जोडेको छ। बुटवलले पाँच खेलमा पाँच अंक बनाएको छ। अर्को खेलमा काठमाडौं रेजर्सका लागि विदेशी मेसुकेले ह्याट्रिक गरे। जारी प्रतियोगितामा ह्याट्रिक गर्ने उनी पहिलो खेलाडी बनेका छन्। विराटनगरले खेलको छैटौं मिनेटमा नै पहिलो गोल गरेको थियो। उक्त गोल विदेशी एडिलाजाले गरेका हुन्। खेलको २५ औं मिनेटमा सुनिल बलको प्रहार काठमाडौंका गोलकिपर विकेश कुथुले बताए। खेलको ३४ औं मिनेटमा विराटनगरका लागि विदेशी पेड्रो माञ्जीले गोल गरे। खेलको ३५ औं मिनेटमा काठमाडौंका लागि विदेशी मेसुकेले पहिलो गोल गरे। लगत्तै उनले नै दोस्रो गोल गरे। खेलको ४१ औं मिनेटमा काठमाडौंका लागि स्टेफेन विनोङले तेस्रो गोल गरे। मध्यान्तरपछिको खेलमा काठमाडौंका लागि ६७ औं मिनेटमा मेसुकेले व्यक्तिगत तेस्रो गोल गरे। खेलको ७९ औं मिनेटमा विराटनगरका लागि रजिन धिमालले गोल गरे। यस्तै खेलको ८२ औं मिनेटमा काठमाडौंका लागि छिरिङ गुरुङले पाँचौँ गोल गरे। खेलको इञ्जुरी समयमा माञ्जीले व्यक्तिगत दोस्रो गोल गर्दै विराटनगरलाई ५४ गोलको अवस्थामा पुर्याएका छन्। जीतसँगै काठमाडौं पाँच खेलमा १० अंक जोड्दै लिगको दोस्रो स्थानमा उक्लिएको छ। रासस
नेप्सेमा दोहोरो अङ्कको गिरावट : तीन कम्पनीको शेयरमा सकारात्मक सर्किट,"काठमाडौं : कोरोनाको नियन्त्रणका लागि सरकारले निषेधाज्ञा जारी गरेको समयमा समेत धितोपत्र बजारमा शेयर कारोवार भने निरन्तर जारी छ। सोही क्रममा आज नेप्से परिसूचक दोहोरो अङ्कले ओरालो लागेको छ। शेयर कारोवार हुने साताको अन्तिम दिन बिहीबार नेप्से परिसूचक १२४७ बिन्दुले ओरालो लागेर दुई हजार ६३७१३ मा पुगेको छ। यस्तै, ठूला कम्पनीको शेयर कारोवार मापन गर्ने सेन्सेटिभ परिसूचक ०७७ ले ओरालो लागेर ४७३०४ मा ओर्लेको छ। कूल २१६ कम्पनीको एक करोड ५९ लाख ८० हजार ८१५ कित्ता शेयर रु छ अर्ब ८१ करोड ९१ हजार ४५३ बराबरको खरिद बिक्री भयो। आजको कारोवारपछि बजार पूँजीकरण रु ३६ खर्ब ५८ अर्ब ७६ करोड ४३ लाख ३० हजार बराबर पुगेको छ। कारोवार भएका कूल १३ उपसमूहमध्ये आज तीन उपसमूहको शेयर उकालो लागेको छ भने १० उपसमूहको शेयर ओरालो लागेको छ। बैंकिङ ७११, वित्त ३८५ र लगानी ०१५ ले उकालो लागेको छ। व्यापार ६२९९, होटल तथा पर्यटन ४४४, विकास बैंक १३८५, जलविद्युत् ४९३९, निर्जीवन बीमा १३०३१, उत्पादन ३७८२, अन्य २३७२, लघुवित्त ६३८५, जीवन बीमा २३९३३ र सामूहिक लगानी कोष ००८ बिन्दुले ओरालो लागेको छ। कारोवारका आधारमा बिहीबार एचआइडिसिएल शीर्ष स्थानमा रहेको छ। सो कम्पनीको रु ४६ करोड ७४ लाख ३४ हजार ९२९ बराबरको कारोवार भई शीर्ष स्थानमा रह्यो। यस्तै, एनसिसी बैंक ४२ करोड ९४ लाख ५९ हजार ७०३, लक्षमी बैंक २६ करोड ४५ लाख २१ हहजार ४५८, अपि पावर कम्पनी १५ करोड ६७ लाख २८ हजार ३११, नेपाल पूर्वाधार बैंक १५ करोड सात लाख ५६ हजार १५३, प्रभु इन्स्योरेन्स रु १४ करोड ९५ लाख नौ हजार ३४०, गरिमा विकास बैंक १३ करोड ८१ लाख ४६ हजार १०३, नेशनल लाइफ इन्स्योरेन्स १३ करोड ३३ लाख दुई हजार ५९०, नेपाल पुनरबीमा कम्पनी १३ करोड दुई लाख ८६ हजार ७८९ र नेपाल बैंक ११ करोड ८४ लाख २८ हजार ६२२ बराबरको कारोवार भई शीर्ष स्थानमा रहे। कारोवारका आधारमा जनउत्थान सामुदायक लघुवित्त, खानीखोला हाइड्रोपावरका लगानीकर्ताले समान १० प्रतिशतले कमाए। ती कम्पनीको शेयरमा सकारात्मक सर्किट लागेको छ। महिला लघुवित्तका लगानीकर्ताले समेत ९९९ प्रतिशतले कमाउँदा सकारात्मक सर्किट लागेको छ। समता घरेलु लघुवित्त ९९२, रुरु हाइड्रोपावर ९९१, यूनियन हाइड्रोपावर ९५२, जोशी हाइड्रोपावर ९४९, लक्षमी बैंक ९४९, दिव्यश्वरी हाइड्रोपावर ८५० र रैराङ हाइड्रोपावरका लगानीकर्ताले ७८६ प्रतिशतले कमाए। नेप्सेका अनुसार विशाल बजार कम्पनीको शेयर १० प्रतिशतले घट्दा नकारात्मक सर्किट लागेको छ। सिंगटी हाइड्रोपावर ९०७, ङादी समूह ८५७, सिनर्जी पावर ४६४, कालिका पावर कम्पनी ४।२४, शिव श्री हाइड्रोपावर ४०२, माउण्टेन हाइड्रो ३७०, आशा लघुवित्त ३६०, यूनिभर्सल पावर ३।४० र हिमाल दोलखा हाइड्रोपावरका लगानीकर्ताले ३२८ प्रतिशतले गुमाएका छन्।रासस"
उपत्यकामा मात्र ३२ हजार बढी सक्रिय संक्रमित,"काठमाडौं : काठमाडौं उपत्यकामा कोरोना भाइरस (कोभिड१९) संक्रमितको संख्या बढ्दै गएको छ। स्वास्थ्य तथा जनसंख्या मन्त्रालयका अनुसार काठमाडौं, ललितपुर र भक्तपुरमा मात्र ३२ हजार बढी सक्रिय संक्रमित रहेका छन्। मन्त्रालयका अनुसार तीन जिल्लामा सक्रिय संक्रमितको संख्या ३२ हजार ४२२ पुगेको छ। जसमध्ये सबैभन्दा बढी काठमाडौंमा २४ हजार ५३३, ललितपुरमा चार हजार ९७४ र भक्तपुरमा दुई हजार ९४५ सक्रिय संक्रमित रहेका छन्। काठमाडौं जिल्लामा अहिलेसम्म एक लाख ३६ हजार ४६७ जनामा संक्रमण पुष्टि भएको छ। जसमध्ये अहिलेसम्म एक लाख ११ हजार १२६ जनाले कोरोना जितेका छन् भने ८०८ जनाको मृत्यु भएको छ। २२ हजार ६५३ जनामा कोरोना पुष्टि भएको ललितपुर जिल्लामा १७ हजार ४४९ जनाले कोरोना जितेका छन्। ललितपुरमा मात्र २३० जनाले कोरोनाकै कारण ज्यान गुमाएका छन्। त्यसैगरी भक्तपुरमा १२ हजार ८७१ जनामा संक्रमण पुष्टि भएको छ। जसमध्ये ९ हजार ७६० जनाले कोरोना जितेका छन् भने १६६ जनाको मृत्यु भएको छ। उपत्यकामा मात्र एक लाख ३८ हजार ३३५ जना कोरोनामुक्त भएका छन् भने १२ सय ४ जनाको मृत्यु भएको छ ।  मन्त्रालयका अनुसार पछिल्लो २४ घण्टामा अहिलेसम्मकै सबैभन्दा धेरै ९ हजार ७० जनामा कोरोना संक्रमण पुष्टि भएको छ। २० हजार ३६७ जनाको परीक्षण गर्दा आठ हजार ९७० र ७७५ जनाको एन्टिजेन परीक्षण गर्दा एक सय जनाको रिपोर्ट पोजिटिभ आएको हो। योसँगै नेपालमा कोरोना संक्रमितको संख्या तीन लाख ६८ हजार ५८० पुगेको छ। जसमध्ये सक्रिय संक्रमितको संख्या ७२ हजार ५६१ रहेको छ। २४ घण्टामा २७ सय ७ जनाले कोरोना जितेका छन्। योसँगै नेपालमा कोरोना जित्नेको संख्या दुई लाख ९२ हजार ४९० पुगेको छ। मन्त्रालयका अनुसार २४ घण्टामा ५४ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ३५ सय २९ पुगेको छ। अहिले ३१४ जना क्वारेन्टिनमा छन्।"
कंगनाको ट्विटर सस्पेन्ड,"मुम्बई : बलिउड क्विन कंगना रनौतको ट्विटर अकाउन्ट सस्पेन्ड गरिएको छ। ट्विटरका अनुसार, अभिनेत्रीले नियम उल्लंघन गर्दै पश्चिम बंगालमाथि लगातार धेरै विवादित ट्विट गरेकी थिइन्। यस्तो कार्य गर्न ट्विटरले अनुमति दिँदैन। यति मात्रै होइन कंगना रनौतलेसीएम ममता बनर्जीलाई पनि आपत्तिजनक शब्दप्रयोग गरेकी थिइन्। कंगनासोसल मिडियामा निकै सक्रिय रहन्छिन्। अहिले यही विवादित पोस्टका कारण उनी चर्चामाछिन्। विवादित ट्विटपछि उनीमाथि मुद्दा पनि दर्ता भएको छ। कोलकाता प्रहरीले कंगनाविरुद्ध पश्चिम बंगालका जनताको भावनामा ठेस पुर्याएको आरोपमा मुद्दा दर्ता गरेको हो। अधिवक्ता सुमित चौधरीले कोलकाता प्रहरी कमिस्नर सौमेन मित्रालाई ईमेलमा लेखेका छन्, कंगनाले बंगालका जनताको भावनामाथि ठेस पुर्याएकी छन्। उनीहरूको अपमान गरेकी छन्। यो ईमेलकोतीन लिंक्स पनि सेयर गरिएको छ। कंगनाले आफ्नो ट्विटमा लेखेकी थिइन्, पश्चिम बंगालमा बंगालादेशी र रोहिंग्या धेरै संख्यामाछन्। यसबाट के देखिन्छ भने त्यही हिन्दु बहुमतमा छैनन्। र डाटाअनुसार, बंगाली मुस्लिम बेहद गरिब र वञ्चित छन्। ठीक छ यो दोस्रो कश्मीर बन्न जाँदैछ। कंगनायतिमा मात्रै सीमित रहिनन्। उनले सीएम ममता बनर्जीलाई रगतकी प्यासी राक्षसी अवतार भएको पनि बताएकी थिइन्। एजेन्सी"
एकै टोलका ५८ जनाको कोरोना परीक्षणमा ४८ जनामा संक्रमण,"ताप्लेजुङ : ताप्लेजुङमा ५८ जनाको पीसीआर परीक्षण गर्दा ४८ जनामा कोरोना भाइरस पुष्टि भएको छ । फुङलिङ बजारको तोक्मेक्षेत्रका एकै टोलका ४८ जनाको रिपोर्ट पोजिटिभ आएको स्वास्थ्य कार्यालय ताप्लेजुङका जनस्वास्थ्य अधिकृत प्रतिमा खरेलले बताइन् । जिल्ला समन्वय समिति प्रमुख घनेन्द्र मादेनसहित १० जनाको रिपोर्ट भने नेगेटिभ आएको छ । योसहित फुङलिङ नगरपालिकामा सक्रिय संक्रमितको संख्या १ सय ६ पुगेको छ । परीक्षण गरिएका ८२ प्रतिशत बढीमा संक्रमण देखिएपछि स्थानीय त्रसित भएका छन् । कोरोनासँग मिल्दोजुल्दो लक्षण देखिएका तोक्मेका एक युवाको वैशाख १९ गते मृत्यु भएको थियो । उनको स्वाब भने परीक्षण गरिएको थिएन । छिमेकका परीक्षण गराएका सबैलाई कोरोना पुष्टि भएको खरेलको भनाइ छ । अब बजार क्षेत्रमा थप उच्च सतर्कता अपनाउन आवश्यक रहेको उनले बताइन् । बजार क्षेत्रकै अन्य तीन जनाको भने कोरोनाकै करण मृत्यु भइसकेको छ । संक्रमितहरु होम आइसोलेसनमा बसिरहेका छन् । अधिकांशलाई सामान्य रुघाखोकी, ज्वरो, टाउको दुख्ने लक्षण देखिएपछि गम्भिर असर भने नरहेको स्वास्थ्य कार्यालय ताप्लेजुङले जनाएको छ ।"
जाजरकोटमा कोरोना संक्रमित महिलाको मृत्यु,जाजरकोट : समयमै उपयूक्त उपचार नपाउँदा कोरोना संक्रमित एक महिलाको मृत्यु भएको छ। वैशाख १९ गते कोरोना संक्रमण पुष्टि भएकी भेरी नगरपालिका४ सिर्जनाटोलकी ४५ वर्षिया लिला विक सुनारको उपचारका क्रममा भेरी अञ्चल अस्पताल नेपालगञ्जमा मृत्यु भएको हो। कोरोना संक्रमणपछि जाजरकोट अस्पतालमा तीन दिन उपचार गराउँदा पनि निको नभएपछि बुधबार नेपालगञ्ज रिफर गरिएको थियो। अक्सिजन दिएर उपचार गर्दा पनि निको नभएपछि परिवारको माग र आवश्यकता अनुसार नेपालगञ्ज रिफर गरिएको जिल्ला स्वास्थ्य कार्यालय जाजरकोटमा कार्यरत्त डाक्टर अमीन शाहले जानकारी दिए। उपचारका लागि नेपालगञ्ज रिफर गरिएकी उनको बुधबार राति ९ बजे मृत्यु भएको जिल्ला प्रहरी कार्यालय जाजरकोटले जनाएको छ। मृतकको नेपालगञ्जमै अन्त्यष्टि गरिनेछ। जाजरकोट अस्पतालमा ५ जना कोरोना संक्रमितको अक्सिजन दिएर उपचार भइरहेको अस्पताल स्रोतले जनाएको छ। बुधबारसम्म जिल्लामा कोरोना संक्रमितको संख्या २ सय ४९ रहेको छ। एक जनाको मृत्यु भएपछि जिल्लामा कोरोनाको त्रास झनै बढेको छ।
बोर्डरको लापरवाहीले खेतैखेत नेपाल प्रवेश,"महोत्तरी (भिट्ठामोड) : वारी नेपाल पारी भारत। भारतबाट मानिसको लस्कर नेपाल छिरेका छन्। सीमा वारपार गर्ने मुख्य बाटोमा काँडे तार लगाइएको छ। खेतको बाटो भएर टाउकोमा पोको पन्तरो बोकेर मानिसहरु नेपाल पसिरहेका छन्। नेपाल वारी महोत्तरीको मलिवारस्थित बोर्डरमा सशस्त्र प्रहरी तैनाथ छन्, पारी भारतको सीतामढीको भिट्ठामोडमा एसएसबी। भारतमा भुँसको आगो झै कारोना संक्रमण फैलिएको छ। त्यहाँ दिनहुँ चारपाँच हजारको संख्यामा कोरोनाले मृत्यु हुन्छ। सरकारले भिट्ठामोड नाकाबाट नागरिकलाई नेपाल आउने व्यवस्था मिलाएको छ। तर, भारतबाट आउनेहरुको सीमा नाकामा स्वास्थ्य चेकजाँच भएको देखिँदैन। चाहनेले मात्रै गराउँछन्। अधिकांश त्यसै घर पसिरहेका छन्। भारतबाट आउनेको स्वास्थ्य जाँच नहुँदा गाउँसम्मै कोरोना फैलिएको छ। स्वास्थ्य तथा जनसंख्या मन्त्रालयका अनुसार मंगलबार २४ घण्टामा अहिलेसम्मकै सबैभन्दा धेरै ५८ जनाको कोरानाबाट मृत्यु भएको रेकर्ड सार्वजनिक गरेको छ। आठ हजार बढी जना नयाँ संक्रमित पनि थपिएका छन्। तर, सीमा नाकाको आवतजावतको दृष्यले कोरोना नियन्त्रणमा स्थानीय सरकार, प्रहरीप्रशासनको हदैसम्मको लारवाही देखिन्छ। यता कोरोनाले दैनिक नयाँ रेकर्ड कायम गर्दै अघि बढेको छ। नेपालमा सक्रिय कोरोना संक्रमितको संख्या ५९ हजार ७९८ पुगेको छ। बुधबार ५८ जनाको मृत्यु भएसँगै कोरोनाले मृत्यु हुनेको संख्या ३ हजार ४ सय ७५ पुगेको छ। कोरोना संक्रमणबाट मृत्यु भएकाको शव आर्यघाटमा एकपछि अर्को जलाइरहेको छ। भारतको दिल्लीमा कोरोनाले त्यहाँ जनजीवन बेहाल बनाइसकेको छ। त्यहाँ बस्ने नेपालीहरु प्राण जोगाउन रातारात आफ्नो माटोमा फर्किरहेका छन्। सीमा नाका नजिकै मलिवारामा हेल्थ डेस्क राखिएको छ। त्यो नाम मात्रै छ। ज्वरो पनि जाँच गरिदैंन। त्यहाँ भारतबाट नेपाल फर्किनेको स्वास्थ्य परिक्षण गरिदैंन। सीमामा होल्डिङ सेन्टर पनि छैन। सीमामा तैनाथ सशस्त्र प्रहरीले सुरक्षा चेकजाँच गर्छन्। महोत्तरीमा ३८४६ किलोमिटर सीमा नाका रहेको सशस्त्र प्रहरी बल नेपाल ९ नम्बर गण जलसागरका एसपी सुरेश सापकोटाले जनाए। निषेधज्ञाको समय लम्बिदै गएपछि नेपालमा रहेका भारतीय आफ्ना घर फर्किरहेको छन्। सीमा नजिकैका नेपालीहरु दाल, चामल, तिमन, तरकारी किन्न भारतीय बजार आउजाउ गरिरहेका छन्। टाढाबाट आएका यात्राको हेल्थ डेस्कमा स्वास्थ्य परीक्षण गरेर मात्र नेपा छिर्न दिएको महोत्तरीका सीडीओ तीर्थराज भट्टराईले बताए। सीमा नाकामा प्रदेश सरकारको तर्फबाट होल्डिङ सेन्टर निर्माण गर्ने कुरो छ, उनले भने, त्यो अहिलेसम्म संचालनमा आएको छैन, अब आउँछ। होल्डिङ सेन्टर निर्माणका लागि प्रदेश सरकारबाट बजेट मागिएको उनले जनाए। दिनभरी वारिबाट पारी समान ओसार पसार गर्नेहरु छन्। उनीहरुको स्वास्थ्य परीक्षण गर्ने कुरो पनि आएन, सीडीओ भट्टराईले भने। गत वर्षभन्दा यस वर्ष कोरोना संक्रमण नियन्त्रणका लागि पूर्वतयारी भएको खासै देखिँदैन।"
चार सांसद र तीन कर्मचारीमा कोरोना संक्रमण पुष्टि,"काठमाडौं : संघीय संसदका चारजना सांसद र तीन कर्मचारीको पीसीआर रिपोर्ट पोजिटिभ आएको छ । सभामुखका प्रेस संयोजक श्रीधर न्यौपानेका अनुसार बुधबार दिएको स्वाब परीक्षणमा सात जनाको रिपोर्ट पोजिटिभ आएको हो । न्यौपानेका अनुसार सभामुख अग्निप्रसाद सापकोटा र उनको सचिवालयका सबै कर्मचारीको रिपोर्ट भने नेगेटिभ आएको छ । बुधबार सांसद, संघीय संसद्का कर्मचारी, संसदीय मामिला आवद्ध पत्रकार, कर्मचारी, सुरक्षाकर्मी, मर्यादापालक लगायतको पीसीआरका लागि स्वाब संकलन गरिएको थियो। बुधबार सांसद र कर्मचारी, पत्रकार, सुरक्षाकर्मी, मर्यादापालक गरेर ६०९ जनाको स्वाब संकलन गरिएको थियो । बिहीबारसमेत कर्मचारी, सुरक्षाकर्मी, सञ्चारकर्मी र मर्यादापालकको स्वाब संकलन जारी छ । शुक्रबार साँझसम्ममा सबै रिपोर्ट सार्वजनिक हुने न्यौपानेले बताए। वैशाख २७ गतेका लागि प्रधानमन्त्री केपी ओलीले विश्वासको मत लिन आह्वान गरेको संसद्को विशेष अधिवेशनका लागि बुधबार स्वाब संकलन गरिएको थियो ।"
प्रतिनिधिसभाका चार सांसदमा कोरोना संक्रमण पुष्टि,"काठमाडौं : प्रतिनिधिसभाका चार सांसदमा कोरोना संक्रमण पुष्टि भएको छ। बुधबार स्वाब संकलन गरेर पीसीआर परीक्षण गर्दा ४ जना सांसदमा कोरोना भाइरसको संक्रमण पुष्टि भएको संसद सचिवालयले जानकारी दिएको छ। परीक्षणमा प्रतिनिधिसभाका चार सदस्य र अन्य दुई कर्मचारीको पोजेटिभ रिपोर्ट आएको सभामुखका प्रेस संयोजक श्रीधर न्यौपानेले जानकारी दिए। आगामी वैशाख २७ गते बस्न लागेको प्रतिनिधिसभाको बैठकअघि बुधबार सांसद तथा कर्मचारीको स्वाब नमूना संकलन गरिएको थियो। सभामुख अग्निप्रसाद सापकोटा र उनको सचिवालयका सबैको नेगेटिभ रिपोर्ट आएको छ।बुधबार १२८ सांसद, कर्मचारी, पत्रकार, सुरक्षाकर्मी, मर्यादापालकसमेत ६०९ जनाको पीसीआर परीक्षण गरिएकोमा अहिलेसम्म ६ जनामा संक्रमण देखिएको हो।"
मुस्ताङमा कोरोनाले छेकेन पूर्वाधार विकासको काम,"जोमसोम : कोरोना कहरले सिंगो मुलुक त्रासको अवस्थामा भए पनि हिमाली जिल्ला मुस्ताङमा भने पूर्वाधार विकासको काम धमाधम अघि बढेको छ। कोरोनाको दोश्रो लहरले जिल्लाबासीमा आशिंक त्रास फैलिए पनि विकास निर्माणको काममा भने खासै बाधा नपूर्याएको सम्बन्धित कार्यालयले जनाएका छन्। विगत एक वर्ष लामो कोरोना कहरपछि विस्तारै लयमा फर्किदा विकास निर्माणको कामले गति लिएको थियो। कोरोना माहामारी कम भइरहेको र मुस्ताङमा गर्मीयाम सुरु भइसकेकाले जिल्ला बाहिरका कामदार मुस्ताङमा भित्रिसकेका थिए। कोरोनाको दोश्रो लहर फैलिए पनि कामदार मुस्ताङमा रहँदा विकासको काममा अप्ठ्यारो नपरेको ती कार्यालयले जनाएका छन्। ५ स्थानीय तह रहेको हिमाली जिल्ला मुस्ताङमा संघ, प्रदेश र स्थानीय तहका करिव ३ सय बढी विकास योजना छन्। यस्तै, प्रदेश सरकार भौतिक पूर्वाधार विकास कार्यालय मुस्ताङको १४ योजना र खानेपानी, जलश्रोत तथा सिचाई सवडिभिजन कार्यालयको सानाठूला तीन सय योजना छन्। भौगोलिक रुपले विकट मानिएको उपल्लो मुस्ताङको लोमान्थाङ गाउँपालिकामा संघीय आयोजना अन्तरगत लोमान्थाङ५ को ५ शैय्याको आधारभुत अस्पताल र लोमान्थाङ४ को किम्लिङ युनिफाइट स्कुलको टेन्डर भएर ठेक्का सम्झौतामा छ। संघीय निर्वाचन क्षेत्र विकास कोषको स्थानीय भौतिक पूर्वाधार साझेदारीको ४ करोड बजेट मध्ये लोमान्थाङमा ६८ लाखको काम भइरहेको जनाइएको छ। त्यहा प्रदेश निर्वाचनक्षेत्र विकास पूर्वाधार विकास कार्यक्रम अन्र्तगत हुने विकास काम समेत भइरहेको छ। त्यस्तै, प्रदेशको र्सत र समपुरक अनुदानका कार्यक्रम पनि संञ्चालनमा रहेको निमित्त प्रशासकीय अधिकृत इन्जिनीयर सुरेश घिमिरेले जानकारी दिए। लोमान्थाङमा संघ, प्रदेश र स्थानीय तहको कुल ५१ योजना मध्ये करिव ३ दर्जन योजनका काम जारी रहेको छ। जसमध्ये स्थानीय उपभोक्ताले जिम्मा लिएको काम बढी छन्। उनले मुस्ताङका ५ वटै तहमा संघ, प्रदेश र स्थानीय तहको ५०६० वटा विकास योजनाको काम रहेको जनाए। संघीय सरकार अन्र्तगत राष्ट्रिय योजना आयोगबाट विनियोजन भएको योजनामा घरपझोङमा २ वटा र लोघेकर दामोदरकुण्ड गापामा ४ वटा योजना छन्। जसमध्ये जोमसोम बजार संरक्षणका लागि बृहत कालिगण्डकी नदी तटबन्ध निर्माणको काम कोरोना माहामारीमा पनि धमाधम भइरहेको छ। तर, आयोगबाटै निर्माण सुरु गरिएको घरपझोङ भ्यु टावर सिंढी बाटोको काम भने रोकिएको छ। आयोगको बजेटमा लोघेकर दामोदरकुण्डमा घिलिङ स्कुलको छात्रवास, घमी स्कुलको कक्षाकोठा निर्माण, ढाक्मर नदी तटबन्ध र याराघारा र ढिमा खेत पर्खाल निर्माणको काम भइरहेको छ। आर्थिक वर्ष २०७७०७८ मा विनियोजित बजेटको दोश्रो चौमासिक कटेपछि बजेट फ्रिज संम्भावना रहेकाले समेत स्थानीय तह र विकास योजनाका कार्यालयले निर्माणको कामलाई तीव्रता दिइएको हो। मुस्ताङको वारागुङ मुक्तिक्षेत्र, घरपझोङ र थासाङ गाउँपालिकामा पनि संघ, प्रदेश र स्थानीय तहको विकासको काम भइरहेको जनाइएको छ। पूर्वाधार विकास कार्यालय मुस्ताङको कुल १४ विकास योजनामध्ये ८ योजनाको काम कोरोना माहामारीकोबीचमा समेत धमाधम संञ्चालन भइरहेको जनाइएको छ। पूर्वाधार विकास कार्यालयको बहुवर्षिय योजना अन्र्तगतका २ वटा सडक पुल र ६ थान सडक योजनाको काम अहिले भइरहेको कार्यालय प्रमुख विष्णु पौडेलले जानकारी दिए। उनका अनुसार थासाङ गाउँपालिकाको धम्पुकोखेठाटी सडक पुल र वारागुङ मुक्तिक्षेत्रको डोल्पा जोड्ने एक्लेभट्टीपाक्लिङ सडक पुलको कामले गति लिएको हो। सडक स्तरोन्नतितर्फ घरपझोङ,ठिनी,ढुम्बा र छैरोचिमाङ जोड्ने रिङरोड र उपल्लो मुस्ताङको लोमान्थाङ,सम्जुङ नेचुङ जोड्ने रिङरोड सडकको काम समेत कोरोना माहामारीमा समेत काम नरोकिएको कार्यालय प्रमुख पौडेलले बताए। यस्तै,पूर्वाधार कार्यालय अन्र्तगत थासाङको लेतेछयोकुञ्जोटिटी ताल सडक र वारागुङ मुक्तिक्षेत्र गापाको कागबेनीझोङ,छेङ्गुरमुक्तिनाथ जोड्ने सडक स्तरोन्नतिको काम समेत जारी छ। कार्यालय प्रमुख पौडेलले सडक पुल, झोलुङ्गे पुल र सडक स्तरोन्नतिका बाँकी ६ वटा योजनाको काम भने जनशक्ति अभाव हुँदा रोकिएको बताए। प्रदेश निर्वाचनक्षेत्र पूर्वाधार विकास कार्यक्रम अन्र्तगतका कुल ३१ इोजना मध्ये आशिंक योजनाको काम मात्र भएको छ। यी योजना ५ लाखदेखि २५ लाखसम्म बजेटका छन्। पूर्वाधार विकास कार्यालय प्रमुख पौडेलले कार्यालयको पूर्वाधार विकास योजनाको काम सुरु भईरहेकोमा कोरोनाको कारण योजना शिथिल हुने संम्भावना रहेको आंकलन गरे। उनले मौसमी अनुकुलतासँगै सुरु भइरहेका योजनाहरु जनशक्ति घट्दै जानसक्ने भएकाले विकासको काममा असर पुग्नसक्ने उल्लेख गरे।"
थुनामा कोरोना त्रास : ६ जनाको पीसीआर गर्दा ५ संक्रमित,"जनकपुरधाम : जिल्ला प्रहरी कार्यालय धनुषाको थुनामा कोरोना भाइरस (कोभिड१९) संक्रमण फैलिएको अनुमान गरिएको छ। बुधबार थुनामा रहेका ६ जना आरोपितलाई पुर्पक्षका लागि कारागार पठाउने तयारी गरिएको थियो। कारागार लग्न लागिएका ६ जनाकै स्वास्थ्य परीक्षण गर्दा ५ जनामा कोरोना संक्रमण पुष्टि भएपछि यो अनुमान गरिएको हो। संक्रमितलाई जेल पठाउँदा संक्रमणको खतरा अझ बढ्ने हुँदा पाँचै जनालाई फेरि जिप्रकाकै थुनुवा कोठामध्ये एउटामा छुट्टै राखिएको धनुषाका प्रहरी उपरीक्षक प्रकाश रानाभाटले जानकारी दिए। जिप्रका धनुषामा अहिले विभिन्न मुद्दाका ६५ जना आरोपित थुनुवा छन्। ४ वटा थुनुवा कक्ष मात्रै रहेको र त्यसमध्येबाट पनि एउटा महिला थुनुवाकै लागि छुट्याइएको हुँदा तीनवटामा २०२० जनाभन्दा बढीलाई थुनिएको छ। महामारीको बेला सामाजिक दुरी कायम गर्नु अति आवश्यक भए पनि थुनुवाको संख्या बढी भएकोले स्वास्थ्य मापदण्ड पुरा गर्न निकै कठिन भएको उपरीक्षक रानाभाट बताउँछन्। थुना त कोभिड सार्ने केन्द्र बन्ने डर छ, रानाभाट भन्छन्, हामीले सक्दो सबैलाई तातोपानी र मास्क सेनिटाइजरहरु उपलब्ध गराएका छौं तर, कोभिड संक्रमित थुनुवाहरु मध्येबाट नै भेटिएपछि जोखिम झनै बढेको छ। महामारीको विकराल परिस्थितिमा जघन्य अपराधबाहेक अन्यलाई थुनामा राख्ने वा नराख्ने विषयमा पनि बहस चलाउनु पर्ने सुरक्षाकर्मीको तर्क छ।"
विराटनगरमा सातजना कोरोना संक्रमितको मृत्यु,"विराटनगर : विराटनगरका विभिन्न अस्पतालमा उपचाररत कोरोना भाइरस संक्रमित सातजनाको मृत्यु भएको छ । बुधबारसाँझदेखि बिहीबार दिउँसोसम्मको १७ घण्टाभित्रमा दुई वृद्ध पुरुषसहित सातजनाले कोरोनाका कारण ज्यान गुमाएका हुन् । कोसी अस्पताल कोभिड१९ उपचार केन्द्रमा चार, नोबेल शिक्षण अस्पतालमा दुई र न्युरो अस्पतालमा एकजना संक्रमितको मृत्यु भएको हो । कोसी अस्पताल कोभिड१९ उपचार केन्द्रका सूचना अधिकारी अनुपम राजवंशीका अनुसार विराटनगर महानगरपालिका१० का ५७ वर्षीय पुरुषको बिहीबार बिहानका राति १२ :३० बजेतिर मृत्यु भयो । पीसीआर परीक्षण गराउँदा रिपोर्ट पोजिटिभ आएपछि उनलाई उपचारका लागि बुधबार भर्ना गरिएको थियो । मृतकमा श्वासप्रश्वास सम्बन्धी पुरानै समस्या रहेको जानकारी राजवंशीले दिए । उनका अनुसार कोसीमै उपचाररत मोरङको जहदा गाउँपालिका५ का २५ वर्षीय युवाको बिहान ३ बजेतिर मृत्यु भएको छ । कोरोना संक्रमण देखिएपछि उनलाई उपचारका लागि यहि वैशाख १९ गते अस्पताल भर्ना गरिएको थियो । अवस्था गम्भीर बन्दै गए पनि उपचार जारी रहेकै अवस्थामा संक्रमित युवाको मृत्यु भएको राजवंशीको भनाइ छ । त्यस्तै सुनसरीको कोसी गाउँपालिका४ का ६५ वर्षीय वृद्ध पुरुषको बिहानका राति १२:२० बजेतिर मृत्यु भएको छ । कोसीमै उपचाररत उनको पीसीआर परीक्षण गराउँदा रिपोर्ट पोजिटिभ आएपछि बुधबार अस्पताल भर्ना गरिएको थियो । सूचना अधिकारी राजवंशीले अक्सिजनको मात्रा न्यून हुँदा मृतकमा श्वासप्रश्वासको समस्या देखिएको र अस्पताल भर्ना गर्दा नै अवस्था निक्कै गम्भीर रहेको जानकारी दिए । उनका अनुसार विराटनगर महानगरपालिका१३ का ५० वर्षीय पुरुषको बिहीबार बिहान ११ बजेतिर कोसीमै मृत्यु भएको छ । कोरोना पुष्टि भएपछि उनलाई उपचारका लागि वैशाख २० गते भर्ना गरिएको थियो । भर्ना गरेदेखि नै अवस्था निक्कै गम्भीर थियो, राजवंशीले भने, उपचार जारी राखिएको भए पनि बचाउन सकिएन । उनका अनुसार अहिले कोसी अस्पताल कोभिड१९ उपचार केन्द्रमा ५० जना संक्रमितको उपचार भइरहेको छ । जसमा ४० जना पुरुष र १० जना महिला रहेको जानकारी राजवंशीले दिए । विराटनगरको नोबेल शिक्षण अस्पतालमा पनि कोरोना संक्रमित दुई जनाको मृत्यु भएको छ । मृत्यु हुनेमा एक महिला र एक जना वृद्ध पुरुष छन् । पाठेघरमा देखिएको समस्याका कारण अत्याधिक रक्तश्राव हुँदा विराटनगर५ कोचाखालकी ३७ वर्षीया महिलाको बुधबार राति ९ः३० बजेतिर मृत्यु भएको छ । अस्पतालका प्रबन्धक नारायण दाहालका अनुसार मृतकमा कोरोना सङ्क्रमणसँगै अत्याधिक रक्तश्राव भइरहने समस्या थियो । महिलालाई उपचारका लागि बुधबार दिउँसो ४ः२० बजेतिर अस्पतालको आइसोलेसनमा भर्ना गरिएको हो । उपचार सफल हुन नसक्दा पाँच घण्टाभित्रै उनको मृत्यु भएको दाहालले बताए । पाठेघरमा भएको सङ्क्रमणका कारण महिलालाई रक्तश्रावको समस्या देखा परेको पाइएको उनको भनाइ छ । रक्तश्राव धेरै भएकी महिलाको पीसीआर परीक्षण गराउँदा रिपोर्ट पोजिटिभ आएको रहेछ, उनले भने, अस्पताल ल्याइपुयाउँदा अवस्था निक्कै गम्भीर बनिसकेको थियो । दाहालका अनुसार मृतकमा रक्तश्राव र कोरोना सङ्क्रमणबाहेक स्वास्थ्य सम्बन्धी अरु कुनै पुरानो समस्या थिएन । त्यस्तै नोबेलमै उपचारका लागि भर्ना गरिएका विराटनगर महानगरपालिका१९ का ६४ वर्षीय वृद्ध पुरुषको पनि बुधबारसाँझ ६ बजेतिर मृत्यु भएको छ । श्वासप्रश्वास र मुटुको समस्या देखिएपछि वृद्धलाई उपचारका लागि बुधबार अस्पताल भर्ना गरिएको थियो । प्रबन्धक दाहालका अनुसार स्वाब संकलन गरेर पीसीआर परीक्षण गराउँदा रिपोर्ट पोजिटिभ आएको हो । तर रिपोर्ट पोजिटिभ आउनूभन्दा एक घण्टाअघि नै संक्रमितको मृत्यु भइसकेको उनको भनाइ छ । गम्भीर अवस्थामा उपचारका लागि वृद्ध पुरुषलाई ल्याइएको थियो, दाहालले भने, साँझ ६ बजेतिर मृत्यु भयो । तर पीसीआर परीक्षण रिपोर्ट एक घण्टापछि ७ बजेतिर पोजिटिभ आइदियो । यता विराटनगरकै न्युरो अस्पतालमा मोरङको रंगेली नगरपालिका३ का २६ वर्षीय युवाको मृत्यु भएको छ । दुर्घटनामा परेर घाइते भएपछि १७ दिनदेखि उपचाररत उनको बुधबारसाँझ स्वाब संकलन गरेर पीसीआर परीक्षण गराउँदा रिपोर्ट पोजिटिभ आएको थियो । रिपोर्ट पोजिटिभ आएपछि आइसोलेसनमा भर्ना गर्दै उपचार थालिएका युवाको बिहीबार बिहान ८ बजेतिर मृत्यु भएको अस्पतालका डाइरेक्टर रन्जितराज बस्नेतले जानकारी दिए । गत वैशाख ५ गते मोरङको धनपालथान गाउँपालिका४ मा को २७ प ६४५९ नम्बरको मोटरसाइकल आफै अनियन्त्रित भएर दुर्घटना हुँदा मोटरसाइकको पछाडि सवार रहेका ती युवा घाइते भएका हुन् । त्यतिबेलै उपचारका लागि न्युरो अस्पतालमा भर्ना गरिएको हो । उनको दोस्रो पटक परीक्षण गर्दा रिपोर्ट पोजिटिभ आएको हो । यसअघि गरिएको परीक्षणमा भने रिपोर्ट नेगेटिभ आएको थियो । त्यतिबेला भएको दुर्घटनामा मोटरसाइकल चालक रंगेली२ का २३ वर्षीय भोला शर्माको मृत्यु भयो । घाइते शर्माको वैशाख ५ गते नै उपचारका क्रममा विराटनगरको कोसी अस्पतालमा ज्यान गएको थियो ।"
अक्सिजन सिलिन्डर अस्पतालमा फिर्ता गरिदिन सरकारको आग्रह,काठमाडौं : सरकारले सबै अक्सिजन सिलिन्डर अस्पतालमा उपलब्ध हुने गरी फिर्ता गरिदिन आग्रह गरेको छ । बिहीबार स्वास्थ्य तथा जनसंख्या मन्त्रालयका सह प्रवक्ता समिरकुमार अधिकारीले विज्ञप्ति जारी गर्दै छिटोभन्दा छिटो अक्सिजन सिलिण्डर फिर्ता गरिदिन अनुरोध गरेका हुन्। अनुगमनको क्रममा धेरै ठूलो मात्रामा अक्सिजन सिलिण्डरहरु खाली रहको र भण्डारण गरेर राख्ने गरेको पाइएकाले सम्बन्धित उद्योग व्यवसायीहरु र सरोकारवालालाई अस्पतालमा उपलब्ध हुनेगरी फिर्ता गरिदिन मन्त्रालयको आग्रह छ। मन्त्रालयले अक्सिजन सिलिन्डर फिर्ता नगर्नेलाई अनुगमन गरी कारबाही गर्ने र अस्पतालमा न्यायोचित रुपमा अक्सिजन उपलब्ध गराउने व्यवस्था गरिदिन स्थानीय प्रशासनलाई आग्रह गरेको छ । उलंघन गरेको पाइएमा संक्रमक रोग एेन २०२० को आधारमा अनुगमन गरी कारवाही गरिने समेत जनाइएको छ।
वसन्त याममा कुन हिमालमा कति आरोही ?,"काठमाडौं : कोभिड१९ महामारीबीच जारी यस वर्षको वसन्त यामका सगरमाथा आरोहणमा हालसम्मकै बढी आरोहीले आरोहण अनुमति लिएका छन्। संस्कृति, पर्यटन तथा नागरिक उड्डयन मन्त्रालय, पर्यटन विभागका अनुसार सगरमाथाका लागि सर्वाधिक ४३ आरोही समूहका ४०८ आरोहीले आरोहण अनुमति लिएका छन्। यसमा ९३ महिला र ३१५ पुरुष छन्। सो याममा सगरमाथाका लागि ४१ आरोही समूहले अनुमति पाएका थिए। यो अघिल्लो सन् २०१९ को वसन्त यामभन्दा बढी हो। सन् २०२० मा वसन्त आरोहण भएन। विभागको पर्वतारोहण शाखाका विवरणमा सोलुखुम्बुमा पर्ने सगरमाथा (८,८४८८६ मिटर) आरोहणका लागि ४३ सहित ८५ आरोही समूहका ७४२ आरोहीले आरोहण अनुमति लिएका छन्। सगरमाथापछि सोही क्षेत्रमा पर्ने ल्होत्से (८,५१६ मिटर) हिमाल आरोहणका लागि १४ आरोही समूहका ९६ महिला र २९ पुरुष गरी १२५ आरोही छन्। नुप्से (७,८६४ मिटर) मा ३८ र पुमरी (७,१६१ मिटर) मा नौ आरोहीलाई अनुमति दिइएको छ। त्यसैगरी गण्डकी क्षेत्रमा पर्ने अन्नपूर्ण हिमाल (८,०९१) आरोहणका लागि आर आरोही समूहका ४४ र धौलागिरि हिमाल (८,१६७ मिटर) मा पाँच आरोही समूहका ३३ आरोही छन्। सङखुवासभामा पर्ने मकालु हिमाल (८,८४६३ मिटर) आरोहणका लागि दुई आरोही समूहका २० र गोरखामा पर्ने मनास्लु हिमाल (८,१६३ मिटर) मा एक आरोही समूहले अनुमति लिएका छन्। तिलिचो हिमाल (७,१३३ मिटर) मा आठ र हिम्लुङ हिमाल (७,१२६ मिटर) मा सात आरोहीलाई अनुमति दिइएको छ। यसबीचमा अन्नपूर्ण हिमालमा केही आरोहण भए भने मौसमले साथ दिए अबको केही दिनभित्रै सगरमाथा आरोहण शुरु हुने विभागले जनाएको छ। अहिले अधिकांश आरोही सगरमाथाको आधार शिविरमा छन्। सर्वाेच्च सगरमाथाको चुचुरासम्म बाटो बनाउने आइसफल डाक्टर अहिले सगरमाथाको क्याम्प ४ मा पुगिसकेका छन्। सगरमाथासहितका १९ हिमाल तथा पिक आरोहणका लागि २४ एक्सिपीडिसन कम्पनीमार्फत पर्वतारोही गन्तव्यमा निस्केका छन्। वसन्त यामको हिमाल आरोहणबाट हालसम्म रु ७१ करोड ४८ लाख भन्दा बढी सलामी सङ्कलन भएको छ। सगरमाथाबाट मात्रै करीब रु ६६ करोड रोयल्टी जम्मा भएको छ। कोभिड१९ महामारीबीच सञ्चालन भइरहेको पर्वतारोहणले मुलुकको पर्वतीय पर्यटन सुरक्षित रहेको सकारात्मक सन्देश विश्वभर प्रवाह गरेको विभागको बुझाइ छ। विदेशी पर्यटकको उद्धारमा सक्रिय बोर्ड निषेधाज्ञाका क्रममा मुलुकका विभिन्न भागमा रहेका पर्यटकको, उद्धार तथा समन्वयका लागि नेपाल पर्यटन बोर्डले विपत् व्यवस्थापन तथा सञ्चार सेल गठन गरेको छ। सेलले पर्यटकको उद्धार तथा समन्वयका साथै नेपाल भारत एयर बबल सम्झौतानुरुप नेपाल आउने भारतीय यात्रुको होटल क्वारेन्टाइन व्यवस्थापन र अनुगमनलगायत काममा सहजीकरण गर्ने बोर्डले विज्ञप्तिमार्फत जनाएको छ। कोभिड १९ महामारीको दोस्रो चरणको संक्रमण बढ्दै जाँदा सरकारले यही वैशाख १६ देखि काठमाडौँ उपत्यकासहित देशका विभिन्न भागमा निषेधाज्ञा जारी गरेको थियो। गृह मन्त्रालयको समन्वयमा बोर्डले देशका विभिन्न भागबाट पर्यटकको उद्धार गरी काठमाडौँ ल्याएको छ। बोर्डले बुधबार विभिन्न मुलुकका ११ विदेशीलाई उद्धार गरी काठमाडौँ ल्याएको छ। उनीहरुमध्ये लाङटाङबाट पाँच पोल्याण्डबासी, पोखराबाट चार युक्रेनी र लुक्लाबाट दुई अमेरिकी हुन्। यस्तै संस्कृति मन्त्रालयको यही वैशाख २१ गतेको निर्णयानुसार बोर्डले हवाई यात्रुको होटल क्यारेन्टिाइन मापदण्ड तयार गरी मन्त्रालयबाट सूचीकृत होटलसँग सम्पर्क र समन्वय गरी सहजीकरण गरेको छ। बोर्डले महामारीका समयमा आवश्यक सूचनाका अभावमा कुनै पर्यटक कतै अलपत्र पर्न नपरोस् तथा अन्य सरोकार निकायले समेत आवश्यक परेका समयमा सूचना गर्न सकून् भनेर निम्नानुसारको हटलाइन, मेल तथा वेव  : , : , : सञ्चालनमा ल्याई दैनिक गतिविधि वेबमा अद्यावधिक गर्ने गरेको छ। यस्तै देशका विभिन्न भागमा रहेका पर्यटक सम्पर्कमा रहन तथा उद्धारका लागि    बाट तथ्याङ्क सङ्कलन गरिरहेको पनि विज्ञप्तिमा उल्लेख छ।"
बयालपाटा अस्पतालमा कोरोना संक्रमित बिरामीको शल्यक्रिया,"अछाम : जिल्लाको बयालपाटा अस्पतालमा कोरोना भाइरस कोभिड १९ का बिरामीको उपचार गरिएको छ। अछाम, बाजुरा, डोटीलगायतका सुदूरपश्चिमका अन्य र कर्णाली समेतका केही जिल्लाका बिरामीलाई निशुल्क स्वास्थ्य सेवा दिइरहेको अस्पतालमा हालकोभिड १९ का बिरामीको पनि उपचार भइरहेको अस्पतालले जनाएको छ । सरकारले कोभिड विशेष अस्पताल नतोके पनि उपचारका लागि आएका बिरामीलाई कोरोना संक्रमण भएपछि यही राखेर उपचार भइरहेको अस्पतालका मेडिकल तथा शल्यचिकित्सा निर्देशक डा मन्दिप पाठकले बताए । अन्य उपचारको लागि बिरामी अस्पताल आउछन् तर लक्षण हेर्दा कोरोनासँग मिल्दो जिल्दो हुन्छ डा पाठकले भने, 'एन्टिजेन विधिबाट परीक्षण गर्दा संक्रमण पुष्टि हुन्छ, ती बिरामीलाई अस्पतालमै आइसोलेसन बनाएर उपचार गरिरहेका छौँ ।' केही दिन पहिले मात्र डोटीको दिपायल सिलगढी नगरपालिका ४ का ४७ वर्षीया बिरामीको खुट्टको सफल शल्यक्रिया भएको छ। उनी खुट्टामा घाउ पाकेपछि उपचारको लागि बयालपाटा अस्पताल पुगेका थिए । उनको एन्टिजेन विधिबाट कोरोना परीक्षण गर्दा पोजिटिभ देखायो । तर पनि उनको अस्पतालका मेडिल तथा शल्यचिकित्सा निर्देशक डा मन्दीप पाठकको टोलीले सफल शल्यक्रिया सम्पन्न गरेको हो। छुट्टै अप्रेशन कक्ष बनाएर उनको शल्यक्रिया गरिएको हो। हाल उनलाई आइसोलेसनमा राखेर उपचार भइरहेको डा पाठकले बताए । डोटीबाट उपचारकै लागि अछाम पुगेका ती बिरामीले सफल शल्यक्रिया भएपछि आफू निको भएर घर फर्किनेमा विश्वस्त रहेको बताए । हाल जिल्लामा कोरोनाको संक्रमण बढेपछि अस्पतालमा बहिरंग सेवा बन्द भएपनि फिभर क्लिनिक, आकस्मिक र अन्तरंग सेवा सुचारु छन् । अस्पतालले आकस्मिक सेवासँगै अन्य कोरोना संक्रमित बिरामीको पनि उपचार गरिरहेको छ । अस्पतालमा हाल १० जना कर्मचारीसँगै ४ जना कोरोना संक्रमित र ३ जना कोरोनाकै संकास्पद बिरामीको उपचार भइरहेको छ । सरकारले देशका सिमित मात्र अस्पताललाई कोभिड विशेष अस्पताल भनेर घोषणा गरेको छ । ती अस्पतालमा सरकारले कोभिडका बिरामीको उपचारकै लागि भनेर कर्मचारी, श्रोत साधन र उपकरण पठाएको छ । तर बयालपाटा अस्पताललले भने कोरोनाका लागि आफ्नै श्रोत साधन र साँफेबगर नगरपालिकाको सहयोगमा कोरोना संक्रमित बिरामीको उपचार गरिरहेको छ । यतिबेला विश्व नै कोरोनाले आक्रान्त छ । नयाँ भेरियण्टसहितको कोभिड १९ ले नेपालमा समेत यसको जोखिम उच्च रहेको छ । हरेकदिन संक्रमण र मृत्युदर बढिरहेका छन्। सुदूरपश्चिम प्रदेशका ७ पहाडि जिल्लाका २ अस्पताल बाहेकमा आफ्नै अक्सिजन प्लाण्ट छैन । जसले गर्दा उपचारमा कठिनाइ भइरहेको छ । अक्सिजन सिलिण्डर प्रयोग गरेर उपचार गर्नु परिरहेको छ । अहिले देशभरी नै अक्जिनको अभाव भइरहेको छ । बयालपाटा अस्पतालमा भने अक्सिजन प्लाण्टबाट अक्सिजन उत्पादन हुँदै आएको छ। कोभिड कै बिरामीको लागि भनेर छुट्टै अक्सिजन प्लाण्ट छैन तर अस्पतालमा आउने बिरामीलाई अक्सिजनकै लागि भनरे रेफर गर्नु पर्ने अवस्था नरहेको अस्पतालले जनाएको छ। अक्सिजन प्लाण्ट अस्पतालको आकस्मिक कक्ष, अन्तरंग विभाग र शल्यक्रिया भवनमा मात्रै रहेकाले अक्सिजन सिलिण्डर भरेर अन्यन्त्र निर्यात तथा सप्लाइ गरिएको छैन।यस्तै डडेलधुरा उपक्षेत्रीय अस्पतालमा पनि आफ्नै अक्सिजन प्लाण्ट छ । त्यहाँ जाने बिरामीको लागि आवश्यक पर्ने अक्सिजन अस्पतालबाटै प्रयोग गर्न सकिने अस्पताललले जनाएको छ ।"
वरिष्ठ गायक तथा संगीतकार प्रेमध्वज प्रधानको निधन,"काठमाडौं : वरिष्ठ गायक तथा संगीतकार प्रेमध्वज प्रधानको निधन भएको छ। बिहीबार बसुन्धारास्थित न्यूरो अस्पतालमा प्रधानको निधन भएको हो। स्वास्थ्यमा समस्या देखिएपछि अस्पताल भर्ना भएका प्रधानको निधन भएको गायक दिनेश अधिकारीले जानकारी दिए। स्तब्ध छु। कसरी भन्नु नेपाली संगीतको हाम्रो गौरव प्रेमध्वज प्रधान भौतिक रुपमा अब हामीबीच रहनु भएन, अधिकारीले भने, फेरि पनि सत्य यही हो। गायक प्रधानको छातिमा सामान्य समस्या देखिएपछि बिहीबार अस्पताल भर्ना गरिएको थियो। डा प्रवीण श्रेष्ठका अनुसार प्रधानको बिहीबार दिउँसो १ बजेर ४५ मिनेट जाँदा बसुन्धरास्थित न्यूरो अस्पतालमा निधन भएको हो । सामान्य ज्वरो र छातिमा समस्या देखिएपछि कोरोना आशंका गरिएको भए पनि उनको पीसीआर रिपोर्ट नेगेटिभ आएको छ। प्रधानका घुम्तीमा नआउ है, तिमीलाई अचेल कहाँ देखुँ, गोरेटो त्यो गाउँको, पर लैजाउ फूलहरु, लगायतका गीत चर्चित छन्। ८३ वर्षीय प्रधानको जन्म सन् १९३८ मा सिन्धुपाल्चोकको चौतारामा भएको थियो। प्रधान आमा प्राणदेवी प्रधानको प्रेरणामा संगीतमा लागेको बताउथे। नेपाली गीत शक्तिका शिखर व्यक्तित्व प्रधानले विभिन्न राष्ट्रिय सम्मान पाएका थिए। २०२१ सालमा तत्कालीन राजा महेन्द्र शाहको हातबाट उत्कृष्ट गायक सम्मान, राजा वीरेन्द्रबाट २०४४ सालमा गोर्खा दक्षिण बाहु चौंथो र २०५३ सालमा विख्यात त्रिशक्ति पट्ट तेस्रोसँगै गायक प्रधानले छिन्नलता पुरस्कार, भुपालमान सिहं कार्की पुरस्कार, राष्ट्रिय प्रतिभा पुरस्कार, नारायण गोपाल संगीत पुरस्कार, राष्ट्रिय प्रतिभा पुरस्कारलगायत दर्जनौ सम्मान र पुरस्कार पाएका थिए। उनलाई यसै वर्ष रेडियो नेपालले राष्ट्रिय श्रष्टा सम्मानद्वारा सम्मानित गरेको थियो।"
संक्रमितको शव व्यवस्थापनमा सकस,"टीकापुर : गत साता जानकी गाउँपालिका ३ की ५९ वर्षीया एक महिलाको टीकापुर अस्पतालमा उपचारका क्रममा ज्यान गयो। कोरोना संक्रमित उनको साँझ साढे ५ बजे ज्यान गएको थियो। दोस्रो दिन बिहान ११ बजेसम्म उनको शव अस्पतालको शव गृहमा नै रह्यो। शव त्यहाँ रहनुको कारण थियो, शव व्यवस्थापनको अन्यौलता। मृत्युलगत्तै उनका आफन्तले टीकापुर नगरपालिकाका नगर प्रमुख तपेन्द्र रावललाई खबर गरे। जानकी गाउँपालिकाका अध्यक्ष प्रदीपकुमार चौधरीलाई समेत खबर गरे। तर पनि शव व्यवस्थापनको टुंगो लागेन। अघिल्लो साँझ साढे ५ बजे नै मृत्यु भएका आफन्तको भोलि बिहान ११ बज्दा समेत शव व्यवस्थापनको टुंगो नलागेपछि उनका आफन्तले नगरपालिकाले दिएको पीपीइ सेट लगाएर आफै शव व्यवस्थापन गरे। लम्कीचुहा नगरपालिका वडा नं ३ व्यवस्थितनगरका ३८ वर्षीय एक युवकको टीकापुर अस्पतालमा मंगलबार साँझ ८ बजे ज्यान गयो। उनका आफन्तले एम्बुलेन्स खोजे। गाडी खोजे। ट्याक्टर समेत नपाएपछि लम्कीचुहा नगरपालिकाको ट्याक्टर मागेर बुधबार बिहान ९ बजे मात्रै शव उठाए। पीपीइलगायतको स्वास्थ्य सामग्रीबिना नै उनीहरुले आफन्तको अन्तिम संस्कार गरे। टीकापुर नगरपालिका ८ का २५ वर्षीय एक युवकको धनगढीस्थित एक निजी अस्पतालमा मंगलबार ज्यान गयो। कोरोनाबाट संक्रमित ती युवाको शव व्यवस्थापनका लागि अर्को उपाय नभएपछि उनका आफन्तले झण्डै ९० किलोमिटरको दुरीमा रहेको सदरमुकाम धनगढी पुगेर नेपाली सेनाको टोलीको सहयोगमा राति ८ बजे गोदावरी नदीमा अन्त्येष्टि गरे। यी त केही उदाहरण मात्र हुन्। कोरोना संक्रमणको दोस्रो लहर फैलिएसँगै मृतकको शव व्यवस्थापन आफन्तलाई निकै सकस हुने गरेको छ। कोरोना संक्रमणको शुरुवाति चरणमा मृतकको शव नेपाली सेनाको टोलीले व्यवस्थापन गथ्र्यो। विस्तारै आफन्तले नै शव व्यवस्थापन गर्न थालेका थिए। दोस्रो चरणमा के गर्ने भन्ने अन्यौल रहँदा मृतकका आफन्तलाई शव व्यवस्थापनमा सकस हुने गरेको हो। लम्की चुहा नगरपालिका वडा नं ३ का अध्यक्ष भक्तबहादुर चलाउनले शव व्यवस्थापन कसले कसरी गर्ने भन्ने बारेमा जानकारी नहुँदा मृतकका आफन्तलाई थप पीडा हुने गरेको बताउँछन्। एउटा त आफन्त बितेको पीडा छ, अर्कातर्फ समयमै शव व्यवस्थापन हुन नसक्दा उनीहरुलाई थप पीडा भइरहेको छ अध्यक्ष चलाउने भने नेपाली सेनाको टोलीसँग समन्वय गरेर सुरक्षित तरिकाले शव व्यवस्थापन गरिनु पर्दछ। स्थानीयलाई शव व्यवस्थापनबारे स्पष्ट जानकारी नहुँदा समेत सकस हुने गरेको हो। कतिपयले पीपीई सेट लगाएर दाहसंस्कार गर्ने गरेको भएपनि कतिपयले भने विनासुरक्षा नै दाहसंस्कार गर्ने गरेका छन्। कोरोना संक्रमणबाट ज्यान गएकाहरुको शव व्यवस्थापन उचित सुरक्षा मापदण्डबिना नै गरिनुले संक्रमणको जोखिम बढी हुने नेपाल पत्रकार महासंघ सुदूरपश्चिम समितिका अध्यक्ष योगेश रावल बताउँछन्। आममान्छेलाई त्यो पीपीइ लगाउनै आउँदैन, त्यसले कोरोना संक्रमणको जोखिम झन बढी हुन्छ, 'अध्यक्ष रावलले भने, मृतकको शव उचित तरिकाले समयमै व्यवस्थापन गरेर मृतकका आफन्तलाई राहत दिनुपर्छ, यो राज्यको दायित्व पनि हो। जिल्ला प्रशासन कार्यालय कैलालीका सूचना अधिकारी शिवराज जोशीले शव व्यवस्थापनमा कठिनाई भए पनि नेपाली सेनाका दुईटा टोली बनाएर शव व्यवस्थापन गरिरहेको बताए। जोशीका अनुसार धनगढी क्षेत्रका लागि एउटा टोली र कैलालीका पूर्वी क्षेत्रका लागि नेपाली सेनाको पहलवानपुरस्थित कालीरक्षा दल गणबाट एउटा टोली बनाइएको छ। कैलालीमा दुई ढंगले शव व्यवस्थापन भइरहेको जोशीले बताए। होम आइसोलेसनमा बसेकाहरुको शव आफन्तले नै सुरक्षा मापदण्ड अपनाएर गर्ने र अस्पतालमा मृत्यु भएकाहरुको शव व्यवस्थापन सेनाको टोलीले गर्दै आइरहेको छ। सिसिएमसीबाट प्राप्त कोरोना संक्रमित भएर मृत्यु भएकाको शव व्यवस्थापन कार्यविधि २०७७ अनुसार नै सेनाको टोलीले गर्दै आएको छ सूचना अधिकारी जोशीले भने, मृतकको संख्या धेरै हुनु, स्थानीय तहले उपलब्ध गराउनु पर्ने स्वास्थ्य सामग्री आदिको व्यवस्थापनले गर्दा समय लागे पनि शव व्यवस्थापन भइरहेको छ। जोशीले कोरोना संक्रमित व्यक्तिको निधन भए आफन्तले पनि सद्गत गर्न सक्ने बताए। मास्क, पीपीइ ग्लब्स लगाएर शव प्लास्टिकले बेरेर सदगत गर्न सकिने उनले बताए।"
"दुर्घटनामा परेका युवामा कोरोना संक्रमण, उपचारकै क्रममा मृत्यु","विराटनगर : मोरङको धनपालथानमा मोटरसाइकल दुर्घटनामा परेर गम्भीर घाइते भएका एक युवाको कोरोना भाइरसको संक्रमण पुष्टि भएको भोलिपल्ट बिहीबार मृत्यु भएको छ । मोरङ रंगेली नगरपालिका३ का २६ वर्षीय युवाको विराटनगरको न्युरो अस्पतालमा मृत्यु भएको हो । दुर्घटनामा परेर गम्भीर घाइते भएका उनको १७ दिनदेखि न्युरोमै उपचार भइरहेको थियो । उपचारकै क्रममा पीसीआर परीक्षण गराउँदा बुधबार बेलुका ८ बजेतिर रिपोर्ट पोजिटिभ आएको हो । एक्कासि कोरोनासँग मिल्दोजुल्दो लक्षण देखिएपछि स्वाब संकलन गरेर परीक्षण गराइएको अस्पतालका डाइरेक्टर रन्जितराज बस्नेतले जानकारी दिए । बस्नेतका अनुसार कोरोना पुष्टि भएकाले आइसोलेसनमा भर्ना गरेर थप उपचार सुरु गरिएको भए पनि उनलाई बचाउन सकिएन । बिहीबार बिहान ८ बजेतिर उपचाररत अवस्थामै युवाको मृत्यु भएको हो । धेरै आफन्तहरु उपचार गराइरहेका घाइते युवालाई भेट्न र हेर्नका लागि अस्पताल आउनेजाने गरेका थिए, बस्नेतले भने, भेटघाटका लागि आएका उनीहरुबाटै ती युवामा कोरोना सरेको हुनसक्ने अनुमान अस्पतालको छ । उनका अनुसार यसअघि उपचारका लागि भर्ना गरिएकै दिन पीसीआर परीक्षण गराउँदा भने युवाको रिपोर्ट नेगेटिभ आएको थियो । गत वैशाख ५ गते मोरङको धनपालथान गाउँपालिका४ भलुवा चोकमा को २७ प ६४५९ नम्बरको मोटरसाइकल आफै अनियन्त्रित भएर दुर्घटना हुँदा ती युवा घाइते भएका हुन् । त्यतिबेलै उपचारका लागि न्युरो अस्पतालमा भर्ना गरिएको हो । स्वास्थ्य अवस्था ठीक हुँदै गएकाले जनरल वार्डमा सारेर उपचार जारी राखिएका बेला कोरोना पुष्टि भएको र त्यसको १२ घण्टा पनि बित्न नपाउँदै युवाको मृत्यु भएको बस्नेतको भनाइ छ । त्यतिबेला दुर्घटना हुँदा मोटरसाइकल चालक रंगेली२ का २३ वर्षीय भोला शर्माको मृत्यु भएको थियो । दुर्घटनामा घाइते भएका शर्माको वैशाख ५ गते नै उपचारका क्रममा विराटनगरको कोसी अस्पतालमा ज्यान गएको थियो ।"
कमिसन नमिलेर खोप रोकिनु लाजमर्दो : कोइराला,काठमाडौं : नेपाली कांग्रेसका नेता डा शेखर कोइरालाले कमिसन नमिलेर कोरोना भाइरस (कोभिड१९) विरुद्धको खोप रोकेको भन्दै आपत्ती जनाएका छन्। नेता कोइरालाले प्रधानमन्त्री केपी ओली निकट व्यवसायीहरु विजय दुगट र ऋतु वैद्यले कमिसन नमिलेकै कारण कोरोना भ्याक्सिन रोकेको भन्ने खबरले लज्जित बनाएको समेत बताएका छन्। देश र जनता कोरोना संक्रमणको महामारीमा रहेको समयमा स्वयं प्रधानमन्त्रीकै छत्रछायाँमा रहेका व्यवसायीहरुले जनस्वास्थ्यमाथि गरेको अपराध र बेइमानी कांग्रेसलाई क्षम्य नहुने भन्दै डा कोइरालाले यसको जिम्मेवारी प्रधानमन्त्रीले नै लिनुपर्ने बताए। बिहीबार सामाजिक सञ्जाल ट्वीटरमा लेखेका छन् 'कमिसन नमिलेकै कारण प्रधानमन्त्री केपी ओली निकट व्यवसायीहरु विजय दुगड र ऋतु वैद्यले कोरोना भ्याक्सिन रोकेको भन्ने खबरले लज्जित बनाएको छ। महामारीको कहालिलाग्दो समयमा जनतामाथि यति ठूलो धोका? पहिलो चरणको महामारीका समयमा ठुलो आर्थिक चलखेल गरी प्रधानमन्त्री निकट ओम्नी समूहलाई स्वास्थ्य सामग्री खरिदको जिम्मा दिइएको थियो। देश र जनता कोरोना संक्रमणको महामारीमा रहेको समयमा स्वयं प्रधानमन्त्रीकै छत्रछायाँमा रहेका व्यवसायीहरुले जनस्वास्थमाथि गरेको यति ठूलो अपराध र बेइमानी कदापि क्षम्य हुन सक्दैन। यसको जिम्मेवारी प्रधानमन्त्रीले लिनुपर्छ र समयम आएपछि जनताले यसको हिसाब गर्नेछन्।'
माछा मार्न हिँडेका युवा मृत फेला,"विराटनगर : माछा मार्नका लागि भनेर अघिल्लो दिन घरबाट हिँडेका मोरङको लेटाङका एक युवा बिहीबार बिहान मृत फेला परेका छन्। लेटाङ नगरपालिका५ का २७ वर्षीय उगेन मगरको शव जंगलभित्र फेला परेको मोरङ प्रहरीका प्रवक्ता डीएसपी मानबहादुर राईले जानकारी दिए। उनकाअनुसार मगर बुधबार बिहान १० बजेतिर माछा मार्नका लागि भनेर घरबाट हिँडेको खुलेको छ। प्रहरीकाअनुसार पथरीशनिश्चरेमा रहेको एउटा पोखरीमा माछा मार्न भनेर गएका उनको शव शंकास्पद अवस्थामा फेला परेको हो। राति अबेरसम्म घर नफर्किएपछि उनको खोजी सुरु भएको थियो। खोजी गर्ने क्रममा लेटाङकै त्रिवेणी सामुदायिक वनभित्र शव फेला परेको डीएसपी राईले बताए। परिवारका सदस्य, आफन्त र स्थानीय बासिन्दाले खोजी गर्ने क्रममा शव भेटेपछि बिहान ९ बजेतिर घटनाका बारेमा प्रहरीलाई जानकारी गराएका थिए। इलाका प्रहरी कार्यालय लेटाङका प्रहरी निरीक्षक रोमन अर्याल नेतृत्वको टोलीले घटनास्थलमा पुगेर घटनाको अनुसन्धान थाल्दै शवलाई पोस्टमार्टमका लागि लैजाने तयारी गरिरहेको छ। प्रहरीले घटना कसरी भएको हो भन्ने यकिन हुन नसकिरहेको जनाएको छ। पोस्टमार्टम रिपोर्ट प्राप्त भएर विस्तृत रुपमा अनुसन्धान अघि बढाइएपछि मगरको हत्या भएको हो या हैन भन्ने बारेमा प्रष्ट हुने डीएसपी राईले बताए।"
"भक्तपुरमा कोरोना संक्रमण : निको हुने दर २० प्रतिशत, संक्रमण १३५ प्रतिशत","भक्तपुर : भक्तपुरमा कोरोना भाइरस संक्रमण भएर डिस्चार्ज हुने दर न्यून रहेको छ तर संक्रमणदर भने बढी रहेको छ । पछिल्लो समय १३५ प्रतिशतले संक्रमित वृद्धि हुँदा यहाँ २० प्रतिशत संक्रमितमात्रै उपचारपछि डिस्चार्ज भएका छन् । स्वास्थ्य कार्यालय भक्तपुरका अनुसार गएको २४ घन्टाभित्र यहाँका ८९ जना संक्रमितमात्रै उपचारपछि डिस्चार्ज भएका छन् । जबकि त्यहीं समयमा ४ सय ४० जना नयाँ संक्रमित थपिएका छन् । गएको २४ घन्टामा थप एक संक्रमितको मृत्युसमेत भएको स्वास्थ्य कार्यालय प्रमुख कृष्ण मिजार बताउँछन् । उनका अनुसार बुधबार मध्यपुर थिमि नपाका संक्रमित पुरुषको मृत्यु भएको हो । यससँगै भक्तपुरका मृत्यु हुने संक्रमितको संख्या एकसय ४० पुगेको छ । जसमा पुरुष ९० जना र महिला ५० जना रहेका छन् ।भक्तपुरका ४ नपामध्ये मध्यपुर थिमि र भक्तपुर नपाका समान ४९४९ संक्रमितको मृत्यु भएको छ । मध्यपुर थिमिका ३३ पुरुष र १६ महिला संक्रमितको मृत्यु हुँदा भक्तपुर नपाका ३१ पुरुष र १८ महिला संक्रमितले ज्यान गुमाएका छन् । सूर्यविनायक नपाका १८ पुरुष र १३ महिला गरी ३१ जना र चाँगुनारायण नपाका ८ पुरुष र ३ महिला गरी ११ जना संक्रमितले ज्यान गुमाएका छन् । स्वास्थ्य कार्यालयको तथ्यांकअनुसार समग्रमा भक्तपुरका ७६९७ प्रतिशत संक्रमित डिस्चार्ज भएका छन् । कोरोना भाइरस संक्रमणको दोस्रो लहर सुरु भएसँगै भक्तपुरमा डिस्चार्ज हुनेको संख्यामा भारी गिरावट आएको हो । दोस्रो लहर सुरु नहुँदासम्म भक्तपुरमा ९४ प्रतिशत संक्रमित उपचारपछि डिस्चार्ज भएका थिए तर दोस्रो लहरको संक्रमण तीव्ररुपमा बढेपछि संक्रमित डिस्चार्ज हुने प्रतिशतमै कमी आएको स्वास्थ्य कार्यालय प्रमुख मिजारले जानकारी दिए । बुधबारसम्म कूल १२ हजार ९ सय १५ जनालाई संक्रमण पुष्टि हुँदा ९ हजार ९ सय ४१ जनामात्रै डिस्चार्ज भएको उनले बताए ।प्रमुख मिजारले दोस्रो लहरको संक्रमण पहिलोको तुलनामा तीव्र फैलिनुका साथै यसले उपचारमा जटिलता बढेकाले डिस्चार्ज हुने संख्यामा कमी आएको स्पष्ट पारे ।संक्रमण हुने संख्या ह्वात्तै बढेकाले डिस्चार्ज हुने कम भएको हो, प्रमुख मिजारले भने । बुधबारसम्म भक्तपुरमा सक्रिय संक्रमितको संख्या २ हजार ८ सय ३४ जना पुगेका छन् । जसमा एकहजार ५ सय ४३ पुरुष र एकहजार २ सय ९१ जना महिला रहेका छन् । सक्रिय संक्रमितमध्ये ८४ जना पुरुष र ७१ जना महिला गरी एकसय ५५ जना अस्पतालको आइसोलेसनमा रहेका छन् । एकहजार ४ सय ५९ जना पुरुष र एकहजार २ सय २० जना महिला होम आइसोलेसनमा रहेको स्वास्थ्य कार्यालयले जनाएको छ । सक्रिय संक्रमितमध्ये सबैभन्दा बढी मध्यपुर थिमि नपामा ५ सय ६३ पुरुष र ५ सय ३ महिला गरी एकहजार ६६ जना रहेका छन् । सूर्यविनायक नपामा ४ सय ४२ पुरुष र ३ सय ५९ महिला गरी ८ सय एकजना सक्रिय संक्रमित रहेका छन् । त्यस्तै भक्तपुर नपामा २ सय ४२ पुरुष र २ सय २७ महिला गरी ४ सय ६९ र चाँगुनारायण नपामा एकसय ८१ पुरुष र एकसय २१ महिला गरी ३ सय २ जना सक्रिय संक्रमित रहेका छन् ।"
बराहक्षेत्रमा ५० बेडको आइसोलेसन संचालनमा : मेयर चढ्ने गाडी एम्बुलेन्स,"धरान : कोरोना संक्रमितको उपचारका लागि सुनसरीको बराहक्षेत्र नगरपालिकामा ५० बेडको आइसोलेसन सञ्चालनमा ल्याइएको छ। बराहक्षेत्र नगरपालिकाले स्थानीय सप्तकोसी बहुमुखी क्याम्पसको भवनमा आइसोलेसन सञ्चालनमा ल्याएको हो। माहामारीको रुप लिएको कोरोना भाइरसको संक्रमण नियन्त्रण गर्ने उद्देश्यले बराहक्षेत्रमा ५० बडको आइसोलेसन सञ्चालनमा ल्याइएको मेयर निलम खनालले जानकारी दिए। आइसोलेसनमा नगरपालिकाले संक्रमित बिरामीलाई निःशुल्क खानाको व्यवस्था गरिएको उनले बताए। आइसोलेसनमा नगरवासीलाई मात्र सेवा प्रदान गर्ने पनि मेयर खनालले बताए। उनले कोरोना संक्रमितको उपचारका लागि आफूले चलाउदै आएको नगरपालिकाको गाडीलाई एम्बुलेन्सको रुपमा प्रयोग गर्ने बताएका छन्। जनता रोगले छटपटाउँदा हामी गाडीमा चढेर हिँड्न नैतिक रुपमा पनि मिल्दैन, उनले भने, मैले चढ्दै आएको गाडीलाई एम्बुलेन्सको रुपमा संक्रमित बोक्न प्रयोग गरिने छ। आइसोलेसनमा भर्ना भएका बिरामीहरुलाई स्वास्थ्यकर्मीको निगरानीमा उपचार गरिने र अक्सिजनको समेत व्यवस्था गरिएको छ। गाउँमै आइसोलेसन सञ्चालनमा आए पश्चात बराहक्षेत्रका बासिन्दालाई कोरोना उपचारमा सहयोग पुग्ने भएको छ। सुनसरीमा बराहक्षेत्र नगरपालिकाले पहिलो पटक आइसोलेसन सेन्टर संचालनमा ल्याएको हो। इटहरी नगरपालिकाले पनि इटहरी रंगाशालामा ५० बेडको आइसोलेसन संचालनको तयारी गरेको उपमेयर लक्षमी गौतमले जानकारी दिएकी छिन्।"
"डोटीमा भारतबाट १२ सय ५४ जना भित्रिए, कोरोना फैलिने त्रास","डोटी : सुदूरपश्चिममा कोरोना भाइरसको संक्रमणदर तीव्रगतिमा फैलिने र यसले भयावह रुप लिने संकेत देखिएको छ । विश्वव्यापी महामारीको रुपमा फैलिएको नयाँ भेरिएन्टसहितको कोरोना भाइरस (कोभिड१९) को संक्रमण तीव्र देखिएपछि कामको सिलसिलामा भारतमा गएका सुदूरपश्चिमबासी अहिले धमाधम घर फर्किरहेका छन् । भारतबाट फर्केका उनीहरु बिनाचेकजाँच सिधै आआफ्नो घर गइरहेका छन् । उनीहरुको व्यवस्थापनका लागि स्थानीय तहले पहल चाल्नुपर्ने भनिएपनि स्थानीय तहले खासै ध्यान दिएको देखिदैन । भारतबाट आएका व्यक्तिले होम क्वारेटाइनमै बस्नुपर्ने भनिएकाले उनीहरु आआफ्नो घरमा बस्न लागेका हुन् । तर घरमा छुट्टै बस्नुपर्ने भनिएपनि सुदूरपश्चिमका ग्रामीण भेगका घरहरु एकदुई कोठाका मात्रै हुने भएकाले सबैसँगै बस्नुपर्ने बाध्यता रहेको छ। उनीहरु घरमा सँगै बस्नुपर्ने र ट्वाइलेट तथा धारा समेत घरपरिवारसँग संयुक्तरुपमा प्रयोग गर्नुपर्ने बाध्यता छ । त्यसैले भारतबाट आएका व्यक्तिलाई कोरोना भाइरस देखिए सबै घरपरिवारलाई सजिलै संक्रमण हुने देखिन्छ । हामीमा कोराना भाइरस देखिए त्यो सबै घरपरिवारलाई सर्ने निश्चित देखिन्छ,' भरखरै भारतबाट फर्केका गणेश साउदले भने, नगरपालिकाले कुनै किसिमको व्यवस्थापन गरेको छैन, त्यसैले आफ्नो घरमै बस्नुपर्ने बाध्यता रहेको छ, 'साउदले भने, गाउँमा सानो घर भएकाले अन्य घरपरिवारसँगै बस्नुपर्ने बाध्यता रहेको छ र ट्वाइलेटदेखि सबै कुरा संयुक्त रुपमै प्रयोग गरिरहेका छौं ।' यो एउटा उदाहरण मात्रै हो, भारतबाट फर्केका सबै व्यक्तिहरु घरमै गएर परिवारसँगै बसिरहेका छन् । यसले गर्दा ग्रामीण भेगबाट कोरोना संक्रमण फैलिने जोखिम बढ्दै गएको छ । भारतबाट घर फर्कनेहरुको व्यवस्थापनका लागि आआफ्नो पालिकाले व्यवस्था मिलाउनुपर्ने भनिएको डोटीका प्रमुख जिल्ला अधिकारी सुनील खनालले बताए । प्रजिअ खनालले भने, स्थानीय तहहरुलाई जिम्मा दिइएको छ, उनीहरुले व्यवस्थापन गरिरहेका छन् । उनीहरु जिल्लामा प्रवेश गर्ने वित्तिकै सबैको तथ्याङ्क लिने गरिएको र कुन व्यक्ति कुन स्थानीय तहको हो सोही अनुसार स्थानीय तहलाई जिम्मा लगाइरहेका छौं ,जिल्ला प्रहरी कार्यालयका प्रमुख एसपी दानबहादुर मल्लले भने, भारतबाट फर्कनेहरुको सहि व्यवस्थापन गर्न सकिएन भने कोरोना भयावह रुपमा फैलने निश्चित छ । भारतबाट आएकालाई व्यवस्थापनको लागि हामीले प्रयास गरेका थियौं तर उनीहरु अटेर गरेर घरमै गएर बसेका छन् , दिपायल सिलगढी नगरपालिकाका प्रमुख मञ्जु मलासीले भनिन्, पहिलेको जस्तै विद्यालयमा क्वारेन्टाइन बनाएका थियौं तर उनीहरु त्यहाँ बस्न नमानेर सिधै घर गए।' नगरप्रमुख मलासीले भनिन्, त्यसैले पनि पीसीआर टेष्ट बढाएका छौं, भारतबाट आएका व्यक्तिको पहिला पीसीआर गराइरहेका छौं । भारतबाट १२सय ५४ जना भित्रिए विश्वव्यापी महामारीको रुपमा फैलिएको नयाँ भेरिएन्ट सहितको कोरोना भाइरस (कोभिड१९) को संक्रमण फैलिए पश्चात भारतबाट घर फर्कनेहरुको संख्या ह्वात्तै बढेको छ । डोटीमा हालसम्म भारतबाट फर्कनेहरुको संख्या एक हजार दुई सय ५४ रहेको छ । जसमा एक हजार एक सय ६६ पुरुष रहेका छन् भने ८८ जना महिला छन् । सबैभन्दा बढी दिपायल सिलगढी नगरपालिकामा रहेका छन् । दिपायल सिलगढी नगरपालिकामा भारतबाट फर्कनेको संख्या पाँच सय ५६ रहेको छ । यसैगरी शिखर नगरपालिकामा दुई सय ८५ जना रहेका छन् । जोरायल गाउँपालिकामा एक सय ४७ जना रहेका छन् । केआईसिंह गाउँपालिकामा भारतबाट फर्कने ८० जना रहेका छन् भने आदर्श गाउँपालिकामा ५१ जना रहेका छन् । यसैगरी बडीकेदार गाउँपालिकामा ४८ जना रहेका छन् भने पूर्वीचौकी गाउँपालिकामा ३९ जना रहेका छन् । सायल गाउँपालिकामा ३२ जना भारतबाट घर फर्केका छन् भने सबैभन्दा कम बोगटान फुड्सील गाउँपालिकामा १६ जना रहेका छन् । डोटीमा दिन प्रति दिन कोरोना संक्रमणको संख्यामा तीव्ररुपमा वृद्धि भइरहेको छ । हालसम्म दुई सय ७७ जनामा सक्रिय कोरोना भाइरस देखिएको छ । जसमा ८ जनाले अस्पतालको आइसोलेसनमा उपचार गराइरहेका छन् भने बाँकी सबै होम आइसोलेसनमा रहेको स्वास्थ्य कार्यालय डोटीले जनाएको छ ।"
अक्सिजन लुकाउने गोदाममा छापा,"धनगढी : अस्पतालमा अक्सिजनको चरम अभाव भइरहेका बेला एक औषधि व्यवसायीको गोदाममा भने भरिएका ५० र खाली ११ गरी ६१ सिलिन्डर भेटिएको छ। धनगढीको अमित मेडिसिन डिस्टीब्युटर्सले सिलिन्डर लुकाएको सूचना पाएपछि प्रशासनको टोलीले बुधबार गोदाममा छापा मारेको हो। नजिकै निजी अस्पतालमा उपचाररत एक बिरामीका आफन्तले दिएको सूचनाका आधारमा उनको गोदाममा छापा हानेका हौं, कैलालीका प्रमुख जिल्ला अधिकारी खगेन्द्रप्रसाद रिजालले भने। जिल्ला प्रशासन कार्यालय कैलालीका शाखा अधिकृत यादव भण्डारी, वाणिज्य कार्यालय कैलालीका प्रमुख कमल पुन, जिल्ला प्रहरी कार्यालयका प्रतिनिधि अनुगमनमा गएका थिए। अमित मेडिसिनका सञ्चालक दुश्यन्त बस्नेतले कुनै पनि कागजात पेस नगरेको वाणिज्य कार्यालय प्रमुख पुनले बताए। बिक्री गरेको बिल छैन। हिजोसम्म ६ सय ५० सिलिन्डर लुकाएको गुनासो आएको थियो। बिहान छापा हान्दा ६१ मात्रै फेला परेका छन्, पुनले भने, कागजात हेर्दा बिक्री गरेको, चलान गरेको कुनै पनि रेकर्ड भेटिएन। अनुगमन टोलीले साउनयता सिलिन्डर किनेको, बिक्रि गरेको विल, चलानसहितका काजगात तिन दिनभीत्र पेश गर्न बन्नेतलाई निर्देशन गरेको छ। बस्नेतले डल्केबर ग्यास उद्योगबाट केही दिनयता २ सय ५० सिलिन्डर किनेको स्वीकार गरेका छन। उनले २५ हजारका दरले किनिएका अक्सिजन भरिएका सिलिन्डर बजारमा ४० हजारमा बिक्री गरिरहेको खुलेको छ। डडेलधुराको अमरगढी नगरपालिकालाई उनले ४० हजारमा सिलिन्डर जति पनि किन्न सकिने बताएको स्रोतले बतायो। बस्नेतले आफुले सरकारी अस्पताललाई सिलिन्डर सप्लाई गर्ने गरेकाले यती मात्रामा गोदाममा राखेको जनाएका छन्। म अक्सिजनका सिलिन्डर पनि विक्रि गर्छु। त्यसका लागि मगाएको हुँ, उनले भने। बजारमा अभाव भईरहेको र नजिकै रहेका अस्पतालहरुमा बिरामीको ज्यान गइरहेका बेला यत्तिका सिलिन्डर गोदाममा राखेकाले त्यो कालोबजारी भएको जिल्ला प्रशासन कार्यालयका शाखा अधिकृत भण्डारीले बताए। प्रहरीले मंगलबार राति ६ सय ५० सिलिन्डर गोदाममा फेला परेको सूचना स्थानीय सञ्चारमाध्यमलाई दिए पनि बुधबार पत्रकारको उपस्थितिमा हानिएको छापामा ६१ वटा मात्रै फेला पारिएको हो। बस्नेत गत वर्ष सरकारी दस्तखत छाप किर्ते गरेको आरोपमा पक्राउ परेका थिए। उनले कैलालीको गेटा आँखा अस्पतालको औषधीको टेन्डर लिन आन्तरिक राजश्व कार्यालयका अधिकृतको हस्ताक्षर र सरकारी छाप न नक्कली बनाएर कागजात पेश गरेको पाईएको थियो। उनले किर्ते गरी ८ करोडका तीनवटा ठेक्का हात पारेको खुलेको थियो। उनी जिल्ला अदालतबाट धरौटीमा छुटेका थिए। उनलाई, आन्तरिक राजश्व कार्यालयले ३५ लाख राजश्व ठगी गरेको भन्दै जरिवाना गरेको थियो। सेती प्रादेशिक अस्पतालले भने सिलिन्डर मागेर अक्सिजन अभाव पूर्ति गरिरहेका छन्। अस्पतालले आइतबार फेसबुकमा एउटा सूचना हाल्यो सेती प्रादेशिक अस्पताललाई फिलिङका लागि कम्तीमा एक सय वटा खाली सिलिन्डर तत्काल आवश्यक परेकाले सहयोगका लागि अपिल गर्दछौं। सिलिन्डर किन्ने बजेट नभएको, भए पनि खरिद ऐनअनुसार समय पर्खिनुपर्ने भएकाले अस्पतालले जनतासँग भएका सिलिन्डर दिन अपिल गरेको हो। अस्पतालको अपिलपछि धेरै जनाले सिलिन्डर बुझाए। धनगढी बजारमा रहेका ग्यारेज, उद्योग कलकारखानासहित स्थानीयसँग रहेका सिलिन्डर संकलन भए। कोरोना महामारीमा व्यवसाय बन्द गरेर आफूसँग रहेका ५२ वटा सिलिन्डर अटो व्यवसायी र स्थानीयले प्रहरीलाई बुझाए। प्रहरीले अपस्ताललाई हस्तान्तरण गर्यो। अझै अपुग भएपछि अस्पतालले सोमबार फेरि त्यही सूचना फेसबुकमा राख्यो। अस्पतालमा बिरामीको चाप यति धेरै बढेको छ कि भएका सिलिन्डरले धान्न सकिरहेको छैन। अस्पतालका मेडिकल सुपरिटेन्डेन्ट डा हेमराज पाण्डेयले कोरोना अस्पतालका लागि मात्रै दैनिक ८० देखि सय सिलिन्डर आवश्यक रहेको बताए। अस्पतालसँग आफ्नै र बजारबाट संकलन भएका १ सय ९० वटा सिलिन्डर छन। तीमध्ये दैनिक सय सिलिन्डर कोभिड अस्पतालमा मात्रै खपत हुन्छन्। प्रादेशिक अस्पतालमा अक्सिजन प्लान्ट पनि छ। त्यहाँबाट उत्पादन गरिने अक्सिजनबाहेक उसलाई दैनिक सय सिलिन्डर आवश्यक परेको हो। त्यो प्लान्ट अस्पतालका आईसीयू, सर्जिकल, प्रसूति, एनआईसीयूसहितका वार्ड, कोभिडको आईसीयु वार्डमा पाइपबाट जडान गरिएको छ। कोभिडको आईसीयू अस्पतालकै पुरानो भवनमा रहेकाले त्यहाँ पाइप लाइन छ। प्रदेश सरकारले बनाएको कोभिड डेडिकेटेड अस्पताल अलिक टाढा रहेकाले त्यहाँका सबै बिरामीका लागि सिलिन्डरबाट अक्सिजन दिनुपरेको छ। तर, कति बेला प्लान्टको मेसिनले काम नगरेपछि अक्सिजनको प्लो कम आउने भएकाले पनि त्यसको मुहानमा ८१० सिलिन्डर जोड्नुपर्ने अवस्था आउदा समस्या हुने गरेको छ। सघन उपचार कक्षका बिरामीलाई अक्सिजनको प्लो कम भयो भने प्लान्टको मुहानमा ८१० सिलिन्डर जोडेर सप्लाई दिनुपर्छ। चौविसै घण्टा अक्सिजन प्लान्ट चलेकाले यस्तो भएको हो, डा पाण्डेयले भने, अहिले कम्तीमा पनि अस्पताललाई तीन सय सिलिन्डरको आवश्यकता छ। उनले धनगढीमा रहेको एक मात्र निजी अक्सीजन प्लान्टबाट आपुर्ती सहज नभएपछि नेपालगन्जबाट भरेर आपूर्ति गरिरहेको बताए। नेपालगन्जबाट भरेर ल्याउदासम्म तीन दिनको समय लाग्छ। त्यहाँ पनि सहजै उपलब्ध हुदैन। त्यसैले दैनिक खपत एक सय सिलिन्डर, भर्न पठाउन सय सिलेन्डर र एक दिनको मौज्दात सय सिलेन्डर गरेर अहिलेको अवस्थाका लागि मात्रै पनि तीन सय सिलिन्डरको आवश्यकता छ, उनले भने। कोभिडका बिरामीलाई नर्मल बिरामीभन्दा चार गुना बढी अक्सिजन चाहिने उनले बताए। हामीले सिलिन्डरका लागि स्थानीय तह, प्रदेश सरकार र संघ सरकारलाई पनि अनुरोध गरेका छौं, उनले भने, बिरामीको चाप बढिरहेकाले छिटो सिलिन्डर आवश्यक परिरहेका छन।"
ओलीको प्रस्ताव देउवाबाट ठाडै इन्कार : 'नयाँ सरकारका लागि बाटो खुला गरिदिनुस्',"काठमाडौं : प्रधानमन्त्री केपी शर्मा ओलीले प्रमुख प्रतिपक्षी कांग्रेससमक्ष अर्ली इलेक्सनको प्रस्ताव गरेका छन्। यसका लागि प्रधानमन्त्री ओलीले बुधबार कांग्रेस सभापति शेरबहादुर देउवासहित शीर्ष नेताहरूसँग सहकार्य गर्ने प्रस्ताव अघि सारेका हुन्। प्रधानमन्त्री ओलीले आवधिक निर्वाचनसम्मै सहकार्य गर्नुपर्ने बताए। तर, समयभन्दा अलिकति अगाडि पनि निर्वाचनमा जाने सकिने भन्दै ओलीले कांग्रेस नेताहरुलाई सहमत गराउने प्रयास गरेका थिए। उनले निर्वाचन तोकिएकै समयमा स्वतन्त्र र निष्पक्ष ढंगले गराउने प्रतिबद्धता जनाएका थिए। निर्वाचन हुँदा तपाईंहरूकै स्थिति राम्रो हुने हो। यो अवस्थामा तपाईंहरू नै मुख्य शक्ति भएर उदाउनु हनेछ, उनले भनेका थिए। उनले चुनावी सरकारमा कांग्रेसको सहभागिताको प्रस्तावसमेत गरे। तपाईंहरू पनि चुनावी सरकारमा संलग्न हुन सक्नुहुनेछ, उनले भने। उनले संविधानबमोजिम आफूले वैशाख २७ गते विश्वासको मत लिन लागेको सुनाएका थिए। तर, ओलीले विश्वासको मतभन्दा पनि राष्ट्रिय सन्दर्भलाई जोड दिएको एमाले संसदीय दलका उपनेता सुवासचन्द्र नेम्बाङले बताए। हामी (एमाले र कांग्रेस) लोकतन्त्रका लागि निरन्तर लडिरहेका शक्ति हौं। कति आन्दोलन गरियो, जेलनेल भोगियो। अब यसलाई निश्कर्षमा पुर्याउनु पनि हाम्रो दायित्व हो। यसैले एक भएर अघि बढ्न आग्रह र प्रस्ताव गर्छु, ओलीको भनाइ उद्धृत गर्दै नेता नेम्बाङले भने, २७ गतेको विषय मुख्य होइन। यो त संविधानबमोजिम भइहाल्छ। मुख्य प्रश्न र चुनौती लोकतन्त्रको रक्षा हो। ओलीले लोकतन्त्र र संविधानप्रति आफू पूर्ण प्रतिबद्ध रहेको भन्दै कांग्रेस नेताहरूलाई आश्वस्त पार्न खोजेका थिए। लोकतन्त्र र संविधानमा अलिकति पनि धब्बा लाग्न नदिने उनको भनाइ थियो। देउवासहित कांग्रेस नेताले सरकारको प्रतिबद्धता कार्यान्वयनमा आए मात्रै विश्वासको वातावरण बन्ने बताएका थिए। उनीहरूले राष्ट्रिय सन्दर्भमा प्रधानमन्त्रीले विपक्षी दलका नेताकहाँ आएर खुलस्त कुरा राख्नु सकारात्मक भएको बताएका थिए। प्रधानमन्त्रीले राष्ट्रिय सन्दर्भमा विपक्षी दलका नेताकहाँ आएर खुलस्त कुरा राख्नुभयो। यो नेपालको इतिहासमा ऐतिहासिक घटनाको रुपमा दर्ज हुनेछ, कांग्रेस नेताहरुको भनाइ छ, अलि चाडो आउनुभएको भए अझ राम्रो हुन्थ्यो। ढिलै भए पनि यो राम्रो सुरुवात हो। तपाईंको प्रस्तावको विषयमा हामी छलफल गर्छौं। निष्कर्ष बताउँछौं। उनीहरूले विपक्षीको हैसियतले विश्वासको मत दिन नसक्ने स्पष्ट पारेका थिए। तत्काल सत्ता सहकार्य सम्भव नरहेको कांग्रेस नेताको मत छ। विश्वासको मतको परिणामपछि थप विषयमा छलफल गर्न सकिने धारणा कांग्रेस नेताले राखेका थिए। उक्त पार्टीका सहमहामन्त्री डा प्रकाशशरण महतले दुवै पक्षबीच सौहार्दपूर्ण रूपमा कुराकानी भएको बताए। विश्वासको मतमा उहाँले सहयोगको अपेक्षा गर्नुभयो। हामीले स्वाभाविक रूपमा विपक्षी पार्टी हौं र हामीले तपाईलाई सहयोग गर्ने अवस्था छैन भन्ने स्पष्ट राख्यौं, बैठकपछि सहमहामन्त्री डा महतले भने। ओलीले भने कांग्रेस र एमाले नमिल्दासम्म संसदले नयाँ सरकार दिने सम्भावना नरहेको भन्दै मिलेर जानुपर्ने प्रस्ताव गरेका थिए। प्रधानमन्त्री ओलीले लामै कुरा राखेको डा महतले बताए। सरकारले ल्याएको संवैधानिक परिषद्सम्बन्धी अध्यादेशका साथै लुम्बिनी र गण्डकी प्रदेशमा भएको गतिविधिबारे प्रश्न उठायौं, डा महतले भने, प्रधानमन्त्रीज्यूले जे भनिरहनुभएको छ, त्यसअनुसार व्यवहारमा आउनुपर्यो। कांग्रेस नेताहरुले कोराना भाइरसको महामारी रोकथामका लागि प्रधानमन्त्रीको ध्यानाकर्षण गरेका थिए। विपक्षी भए पनि कोराना महामारी नियन्त्रणमा सहकार्य गर्न तयार रहेको उनीहरूको प्रस्ताव थियो। उनीहरूले कोरोना महामारीमा बेड, अक्सिजन नपाएर जनता पीडामा रहेको भन्दै प्रधानमन्त्रीको ध्यानाकर्षण गराएका थिए। ओली कांग्रेस नेताहरुसँग भेटवार्ता गर्न अपराह्न ४ बजे देउवा निवास बूढानीलकण्ठ पुगेका थिए। त्यहाँबाट ६ बजेर १५ मिनेटमा फर्किएका थिए। प्रधानमन्त्री एवं एमाले अध्यक्ष ओलीसँगै उपप्रधानमन्त्री ईश्वर पोखरेल, दलका उपनेता नेम्बाङ, गृहमन्त्री रामबहादुर थापा, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल देउवा निवास पुगेका थिए। छलफलमा कांग्रेसबाट सभापति देउवासहित वरिष्ठ नेता रामचन्द्र पौडेल, उपसभापति विमलेन्द्र निधि, महामन्त्रीद्वय डा शशांक कोइराला, पूर्णबहादुर खड्का, सहमहामन्त्री डा प्रकाशशरण महत, नेता कृष्णप्रसाद सिटौला सहभागी थिए। एमालेकै वरिष्ठ नेता माधवकुमार नेपाल, माओवादी केन्द्रका अध्यक्ष पुष्पकमल दाहाल र जनता समाजवादी पार्टीका नेता उपेन्द्र यादव प्रधानमन्त्रीविरुद्ध एकजुट हुँदै छन्। उनीहरु देउवालाई मनाउन हरसम्भव प्रयास गरिरहेका छन्। उनीहरुले महाराजगञ्जस्थित एक घरमा देउवालाई बोलाएर छलफल गरेका थिए। ओलीविरुद्ध कांग्रेस, माओवादी, एमाले नेपाल र जसपा यादव समूहको गठबन्धन एमाले शीर्ष नेतासहित प्रधानमन्त्री ओली देउवा निवास बूढानीलकण्ठमा बूढानीलकण्ठमा प्रधानमन्त्रीसहित एमाले र कांग्रेसका शीर्ष नेताको छलफल सकियो : के कुरा भयो ? कोरोना त्रास : प्रतिनिधिसभा अधिवेशनमा दुई कुर्सी खाली रहने ओली सरकार निरन्तर रहे लोकतन्त्र र राष्ट्रियताकै मुद्दा खतरामा : माओवादी केन्द्र"
ओलीको सरप्राइज मुभ र विपक्षी दाउ,"विश्वासको मत लिने ओलीकोसरप्राइज मुभले मुलुकको राजनीति तरंगित भएको छ। लुम्बिनी प्रदेशको सत्ता खेलले राजनीति तातिरहेका बेला सोमबार बालुवाटारले एउटा सरप्राइज मुभलियो। आकस्मिक रुपमा क्याबिनेट बोलाएर ओलीले विश्वासको मत लिने जानकारी गराए र त्यसको लागि तत्काल राष्ट्रपतिलाई संसद् अधिवेशन बोलाउन सिफारिस गरे। ओलीको चाहनाअनुसार वैशाख २७ गते संसद् अधिवेशन पनि आव्हान भइसकेको छ। ओलीको यो कदमले अहिले मुलुकको राजनीति तरंगित छ। दलहरु वैशाख २७ को रणनीतिमा जुटेका छन्। विश्वासको मत लिने ओलीको निर्णय अचानक किन आयो ? यसका पछाडि खास कारण छन्। लुम्बिनी प्रदेशमा भएको सत्ता खेलमा जेजस्ता दृश्य र दाउ देखिए, त्यसको पृष्ठभूमिमा ओलीले यो कदम चालेको देखिन्छ। विपक्षीको अविश्वास प्रस्ताव छल्न राजीनामा दिएर बढी नै चतुर बन्न खोज्दा लुम्बिनी प्रदेशमा मुख्यमन्त्री शंकर पोखरेल संसदीय अंकगणितमा झन्डै चिप्लिएका थिए। प्रधानमन्त्री र राष्ट्रपतिलाई समेत गुहार्नुपर्ने अवस्था आयो। प्रदेश प्रमुखको साथ र केन्द्रिय सत्ताको आडमा उनले नियुक्ति पाउन सफल पाए। प्रतिपक्षले त्यसलाई संविधानमाथिको नांगो नाच र बलमिचाइ भनेका छन्। लुम्बिनीको यो प्रकरणले बालुवाटार अलि झस्किएको हो। यसअघि नै कर्णाली र गण्डकी प्रदेशको प्रकरणले पनि केन्द्रिय सत्तामा थोरै कम्पन पैदा गरिसकेको थियो। अर्कोतिर कांग्रेस र माओवादी अविश्वासको प्रस्ताव ल्याउने तयारी जुटिरहेका थिए। जसपासँग ढुक्क हुने अवस्था रहेन। अनि आफ्नै दलभित्रै पनि विद्रोह र असहयोगको जोखिम छ। यस्तो तनाव र त्रासमा बसिरहनुभन्दा बरु विश्वासको मत लिन प्रयास गर्ने र त्यो संभव नभए संविधानले दिएका विकल्पलाई रणनीतिक रुपमा उपयोग गरेर आफू अनुकुलको कदम चाल्ने योजनाअनुसार ओली अघि बढेको हुन्। राष्ट्रपतिको साथ र संवैधानिक प्रबन्ध अनुकुल भएकोले फेरि पनि आफूले नै गोल गर्नेमा ओली विश्वस्त देखिन्छन्। संसद् पुनःस्थापना भएको दुई महिनासम्म पनि विपक्षीले अविश्वासको प्रस्तावको हल्ला मात्रै गर्दै रमिता हेरेपछि ओली आफै मुभ गरेका हुन्। विपक्षीको अलमललाई चुनौती दिदै ओली गोल हान्न आफै मैदानमा उत्रेका छन्। विपक्षीहरु जुटेर अघि बढेको भए यो मुभ रोकिने अवस्था थियो। ओलीको यो 'मुभ' असल नियतबाट निर्देशित छैन। संसदीय अंकगणितको परीक्षामा फेल भए पनि पास भए पनि केही गुमाउनु नपर्ने अहंकारयुक्त आत्मविश्वास उनमा देखिन्छ। पास भइहाले दुई वर्षलाई ढुक्क हुनेछ । तर त्यो संभावना देखिदैन। फेल भयो भने पनि फेरि पनि गोल गर्ने मौका ओलीलाई नै हुनेछ। फेल भए त्यही संसदलाई विघटन गर्ने योजनासहित उनी अघि बढ्न खोज्दैछन्। अब विपक्षीहरूको दमको वास्तविक परीक्षा अब हुनेछ।बरु वैशाख २७ हुने संसदीय अंकगणितको परीक्षा अरुका लागि सकसपूर्ण हुने देखिन्छ। खासगरी जसपा र एमालेभित्रको विद्रोही पक्षले पोजिसन क्लियर गर्नुपर्ने वाध्यता छ। यो परीक्षापछि मुलुकको राजनीतिले नयाँ टर्न लिने संभावना छ। कसले गर्ला गोल ? नेकपाको एकता भंग गर्ने सर्वोच्च अदालतको फागुन २३ को फैसलापछि संविधानको धारा ७६ (१) अनुसारको बहुमत प्राप्त दलको प्रधानमन्त्रीको हैसियत समाप्त भएको थियो। ओली अहिले संविधानको धारा ७६ (२) को प्रधानमन्त्रीका रुपमा छन्। जतिबेला ओलीले विश्वासको मत लिने निर्णय लिए,त्यतिन्जेलसम्म विश्वासको मत लिनुपर्ने संवैधानिक वाध्यता ओलीसँग थिएन। बुधाबार मात्र माओवादीले समर्थन फिर्ता लिने निर्णय गरेको छ। माओवादीले समर्थन फिर्ता नगर्दै आफै विश्वासको मत लिन प्रधानमन्त्री तम्सिनुलाई अर्थपूर्ण रुपमा लिइएको छ। एमाले र माओवादीलाई साविककै हैसियतमा ब्यूँताउने सर्वोच्चको फैसलापछि माओवादीले आफूमाथिको समर्थन फिर्ता लिनेमा ओली ढुक्क थिए। तर माओवादीले त्यो निर्णयलाई अनेक बाहनामा टार्दै आयो। ओली चाहान्थे, जतिसक्दो चाँडो माओवादीले समर्थन फिर्ता लिइदियोस्। ओलीले सार्वजनिक रुपमा पनि माओवादीले विश्वासको मत फिर्ता लिए आफूले तत्काल राजीनामा दिने बताउँदै आएका थिए। तर राजीनामा दिन्छु भन्नुको रणनीतिक सन्देश र अर्थ भने बेग्लै थियो। राजीनामाको लोभ देखाएर समर्थन फिर्ता गर्न माओवादीलाई वाध्य पार्ने र त्यसपछि आफू अनुकुलको कदमको अघि बढाउने योजना बुझेर माओवादी समर्थन फिर्ता लिने तयारीबाट ब्याक भयो। विश्वासको मत पाउन नसके आफ्नै नेतृत्वमा अल्पमतको सरकार बन्ने र त्यसपछिको राजनीतिक भ्याकुमलाई उपयोग गर्दै प्रतिनिधिसभा विघटन गर्ने रणनीतिमा ओली छन्। तर यो बाटो ओलीले सोचेजस्तो सहज छैन।विश्वासको मतमा ओली असफल भए ७६(३) अनुसार संसद्को ठूलो दलको हैसियतले अल्पमतको सरकारको नेतृत्व ओलीले नै गर्ने अवस्था छ। यसरी नियुक्त हुने प्रधानमन्त्रीले पनि ३० दिनभित्र फेरि विश्वासको मत लिनुपर्छ। त्यसमा असफल भए सरकार निर्माणका लागि संविधानको धारा ७६(५) आकर्षित हुनेछ। जसमा विश्वासको मत प्राप्त गर्न सक्ने आधार प्रस्तुत गर्ने संसद्को कुनै पनिेसदस्यलाई राष्ट्रपतिले प्रधानमन्त्री नियुक्ति गर्न सक्ने अन्तिम विकल्प छ। यो विकल्प पनि पार नलागेमा स्वत : विघटनमा जाने बाटो खुल्ला हुनेछ। संसद्मा फेल भए पनि पास भए पनि केही फरक नपर्ने अहंकारयुक्त आत्मविश्वास उनमा देखिन्छ। फेल भए त्यही संसदलाई विघटन गर्ने योजनासहित उनी अघि बढ्न खोज्दैछन्। अब विपक्षीहरूको दमको वास्तविक परीक्षा अब हुनेछ। विश्वासको मत लिन असफल हुन साथ राष्ट्रपतिले सिधै ७६(३)मा जम्प गरेर ओलीलाई प्रधानमन्त्री तोक्न मिल्दैन। संसद्भित्र वैकल्पिक सरकार बन्ने संभावना छ कि छैन भनेर हेर्नुपर्ने हुन्छ। राष्ट्रपतिले सहमतीय र बहुमतीय सरकारका लागि समय तोकेर दलहरुलाई मौका दिने प्रचलन छ। त्यो मौका उपयोग गर्ने दाउ हेरेर बसेका छन् कांग्रेस र माओवादी। उनीहरुले ७६ (२) अनुसार वैकल्पिक सरकार गठनका लागि बहुमतसहित दाबी गर्ने तयारीमा छन् र त्यसका लागि संसद्को अंकगणित अनुकुल बनाउने कोसिस भइरहेको छ। अर्कोतिर विश्वासको मत नलिँदै संसदमा बहुमत सदस्यको हस्ताक्षरसहित अविश्वासको प्रस्ताव दर्ता गर्ने तयारी पनि छ। यसको वैद्यता आफ्नो ठाउँमा होला तर यसले ओलीको राजनीतिक र नैतिक हैसियतमाथि प्रश्न उठ्ने छ। विश्वासको मत नपाए सकभर ठूलो दलको नेताको हैसियतले पुनः प्रधानमन्त्री बन्ने र त्यो संभव नभए काम चलाउ प्रधानमन्त्रीकै हैसियतमा संसद विघटन गरेर चुनावमा जाने रणनीतिअनुसार ओली अघि बढेका छन्। संसद्को अस्थिर अंकगणित पुस ५ गते ओलीले विघटन गरेको संसद्लाई सर्वोच्चले फागुन ११ गते पुनःस्थापना गरिदियो। ओलीमाथि विपक्षीले संसद्मा अविश्वास प्रस्तावको तरबार तेर्साउँदै र तर्साउँदै आएका छन्। तर अहिलेसम्म उनीहरूले ल्याउन सकेका छैनन्। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। संसद्को अहिलेको अंक गणित हेर्दा ओलीले विश्वासको मत पाउने संभावना निकै कमजोर देखिन्छ। त्यसैले उनले यो विकल्पलाई रणनीतिक रुपमा मात्र उपयोग गर्दैछन्। उनलाई जसरी पनि असफल पार्ने रणनीतिमा कांग्रेस र माओवादी जुटेका छन्। २ सय ७५ सदस्यीय प्रतिनिधिसभामा केही निलम्वित र केही रिक्त छन्। प्रधानमन्त्री बन्न १ सय ३६ सांसदको समर्थन चाहिन्छ। अहिले संसदमा एमालेका १२०, कांग्रेसका ६० (२ निलम्वित), माओवादी केन्द्रका र जसपाका ३४ सांसद छन्। तीनजना स्वतन्त्र हैसियतमा छन्। ओलीलाई सुरक्षित हुन जसपाको सहयोग अनिवार्य छ। त्यसैले सकेसम्म सिंगै जसपासँग सहकार्य गर्ने र त्यो संभव नभए फुटाएर भए पनि आवश्यक संख्या जुटाउने रणनीतिका साथ सरकारले जसपालाई फकाउने प्रयास गरिरहेको छ। तर त्यो प्रयास सार्थक हुन सकेको छैन। जसपाको एउटा समूहले साथ दिने अवस्था बन्यो भने पनि एमालेभित्रैबाट फ्लर क्रस हुने वा सामूहिक राजीनामाको खतरा छ। कांग्रेस र माओवादीसँगको डिलमा उपेन्द्र र बाबुरामले सकेसम्म पार्टीबाट संस्थागत निर्णय गराएर सहभागी हुने, त्यो संभव नभए बहुमत सांसदहरूले सघाउने बचन दिएका छन्। एमालेबाट कारबाहीमा परेका माधव नेपाल पक्षले पनि सरकार ढाल्ने विपक्षीको योजनालाई सघाउने बचन दिएका छन्। कारबाही भोग्नुभन्दा सामूहिक राजीनामा दिएर संसद्को संख्या घटाउने र त्यो अवस्थामा कांग्रेस, माओवादी, जसपाको एउटा समूह मिलेर वैकल्पिक सरकार बनाउन सहज हुने आँकलनसहित विपक्षी मोर्चा जुटेको छ। माधवखनालको परीक्षा वैशाख २७ का लागि निर्धारित कदम ओलीका लागि भन्दा पनि माधव नेपाल र झलनाथ खनाल पक्षका लागि बढी चुनौतीपूर्ण देखिन्छ। त्यो दिनले नेपालखनाल पक्षको वास्तविक परीक्षा हुनेछ। यो समूह न ओलीसँग मिल्न सकेको छ न छुट्टिन सकेको छ। अब ओलीले मिल्ने वा छुट्टिने एउटा विकल्प रोज्ने मौका दिएका छन्। एमालेभित्रको कलह पनि २७ गतेपछि लगभग वारपार हुनेछ। ओलीसँग मिल्दा अझ् हेपिनु र पेलिनुपर्ने खतरा छ भने अलग हुँदा पनि बाटो सहज छैन। नयाँ पार्टी दर्ता गरेर नयाँ संगठन र संरचनासहित चुनावमा जान कठिन छ। प्रचण्डलगायतका अन्य वाम समूहहरूसँग मिलेर एकीकृत कम्युनिस्ट मोर्चा बनाएर अघि बढ्ने विकल्पबारे पनि छलफल भइरहेको छ। भर भएन जसपाको ! जसपालाई भर गरेर न कांग्रेस अघि बढ्ने अवस्था बन्यो न जसपाको भर गरेर ओली ढुक्क भएर बस्ने अवस्था रह्यो। पर्ख र हेरको रणनीतिसहित दुवैतिर डिल गरिरहेको छ जसपाले। जसपाको साथ लिएर सुरक्षित हुने ओलीको जुन योजना थियो, अब त्यसमा ओली आशावादी छैनन्। अहिलेसम्म जसपाले सरकारलाई समर्थन गर्ने औपचारिक निर्णय गरेको छैन।जसपाको माग बमोजिम तराईमधेस आन्दोलनमा संलग्न १ सय २० जनाको १५ वटा मुद्दा फिर्ता लिने राजनीतिक निर्णय गर्दा पनि जसपाले संस्थागत रुपमा निर्णय नगरेपछि ओली जसपाको भर परेर बस्न नहुने निश्कर्षमा पुगेका हुन्। जसपाभित्र चर्को विवाद छ।बाबुराम भट्टराई, उपेन्द्र यादवलगायत ओलीसँग सहकार्य गर्न इच्छुक छैनन्। महन्थ ठाकुर र राजेन्द्र महतोलगायत ओलीसँग निकट देखिन्छन्। महन्थ र महतो ओलीलाई सघाउने संस्थागत निर्णय गर्ने अवस्थामा छैनन्। अहिले दुवैतिरबाट सांसदहरु तान्ने र हस्ताक्षर बटुल्ने प्रयास भइरहेको छ। कार्यकारणी समितिको बैठक गत चैत ५ गते बस्ने भनिएकोमा आन्तरिक तयारी नपुगेको भन्दै स्थगित गरिएको थियो। होलिपछि बस्ने भनिएको बैठक अहिलेसम्म बोलाइएको छैन। कहिले बस्ने भन्ने टुंगो पनि छैन। क्षणिक सत्ता खेलमा अल्झिनुभन्दा जसपाको मुड पनि चुनावतिरै बढी उन्मुख देखिन्छ। अन्त्यमा, पछिल्लो राजनीतिक घटनाक्रमले मुलुक अब फेरि निर्वाचनतिर जाने संभावना बलियो बन्दै गएको छ। दलहरू पनि मनोवैज्ञानिक रुपमा त्यसका लागि तयार देखिन्छन्। कसको नेतृत्वमा चुनावमा जाने भन्नेमा दलहरूबीच एक खालको दाउपेच छ। अहिलेको लडाइँ पनि त्यसकै लागि हो। त्रिशंकु संसदको तरल अंकगणितमा अल्झिएर सत्ताको विकृत खेलमा रुमल्लिनुभन्दा चाँडो निर्वाचन जानु उपयुक्त हुन्छ। अब ताजा जनादेशपछि मात्र राजनीतिले पनि एउटा लिक समाउनसक्छ र मुलुकले एउटा निश्चित दिशा अनि स्थिरता प्राप्त गर्नसक्छ।"
बागलुङ र विराटनगरमा थप दुई जना संक्रमितको मृत्यु,"बागलुङविराटनगर : बागलुङमा कोरोना संक्रमणबाट थप एक जनाको मृत्यु भएको छ। बागलुङ नगरपालिका४ का ७८ वर्षीय पुरुषको मृत्यु भएको स्वास्थ्य कार्यालय बागलुङका कोभिड१९ फोकल पर्सन देवप्रकाश घिमिरेले जानकारी दिए। धौलागिरी अस्पतालमा उपचाररत पुरुषको बिहीबार बिहान साढे पाँच बजे मृत्यु भएको हो।मृतक पुरुषलाई गत बैशाख २० गते कोरोना संक्रमण पुष्टि भएको थियो। कोरोनासँगै उच्च रक्तचाप, मधुमेह रोगको समेत समस्या रहेको कोभिड फोकल पर्सन घिमिरेले बताए। यो सँगै बागलुङमा मृत्यु हुनेको संख्या १४ पुगेको छ। कुल १३ सय ९१ जना संक्रमित भइसकेको यस जिल्लामा हाल २ सय ७४ जना संक्रिय संक्रमित छन्। ११ सय ८ जना निको भइसकेका छन्। अत्याधिक रक्तश्रावका कारण कोरोना संक्रमित महिलाको मृत्यु अत्याधिक रक्तश्रावका कारण कोरोना भाइरस संक्रमित विराटनगरकी एक महिलाको बुधबार राति मृत्यु भएको छ। विराटनगर महानगरपालिका५ कोचाखालकी ३७ वर्षीया महिलाको राति ९:३० बजेतिर मृत्यु भएको हो। उनलाई नोबेल अस्पतालको आइसोलेसनमा उपचारका लागि बुधबार दिउँसो ४:२० बजेतिर भर्ना गरिएको थियो। अस्पतालका प्रबन्धक नारायण दाहालका अनुसार पाठेघरमा भएको संक्रमणका कारण रक्तश्राव नरोकिएर स्वास्थ्य अवस्था जटिल बन्दै गएकी महिलामा कोरोना पुष्टि भएपछि उपचारका लागि ल्याइएको थियो। रक्तश्राव धेरै भएकी महिलाको पीसीआर परीक्षण गराउँदा रिपोर्ट पोजिटिभ आएको रहेछ, उनले भने, अस्पताल ल्याइपुर्याउँदा अवस्था निक्कै गम्भीर बनिसकेको थियो। तत्काल आइसोलेसनमा भर्ना गरेर उपचार थालिए पनि रक्तश्राव नरोकिएको र पाँच घण्टासम्म उपचार नियमित उपचार गर्दासमेत बिरामीलाई बचाउन नसकिएको जानकारी दाहालले दिए। मृतकमा रक्तश्रावबाहेक स्वास्थ्य सम्बन्धी अरु कुनै पुरानो समस्या नरहेको उनको भनाइ छ। शव व्यवस्थापनका लागि पहल भइरहेको दाहालले बताए।"
"भीम रावलको टिप्पणी, प्रधानमन्त्री ओलीको घृणित राजनीतिले देश संकटग्रस्त","काठमाडौं : नेकपा एमालेका नेता तथा पूर्वमन्त्री भीम रावलले विपक्षी दलसँग सत्ता सहकार्यको परामर्श गरेर प्रधानमन्त्री केपी शर्मा ओलीले घृणित राजनीति गरेको आरोप लगाएका छन्। रावलले बिहीबार ट्वीटमार्फत एमालेका आफ्नै सांसदलाई कारवाही गरेर विपक्षी दलसँग समर्थन गर्न अनुनय विनय गर्नु अनैतिक र गैरजिम्मेवार चरित्रको पराकाष्ठा भएको टिप्पणी गरेका छन्। बुधबार कांग्रेस सभापति शेरबहादुर देउवासहित शीर्ष नेताहरूसँग सहकार्य गर्ने प्रस्ताव अघि सारेको समाचार बाहिरिएपछि उनले यस्तो बताएका हुन्। प्रधानमन्त्री एवं एमाले अध्यक्ष ओलीसँगै उपप्रधानमन्त्री ईश्वर पोखरेल, दलका उपनेता नेम्बाङ, गृहमन्त्री रामबहादुर थापा, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल देउवा निवास पुगेका थिए। छलफलमा कांग्रेसबाट सभापति देउवासहित वरिष्ठ नेता रामचन्द्र पौडेल, उपसभापति विमलेन्द्र निधि, महामन्त्रीद्वय डा शशांक कोइराला, पूर्णबहादुर खड्का, सहमहामन्त्री डा प्रकाशशरण महत, नेता कृष्णप्रसाद सिटौला सहभागी थिए। उनले प्रधानमन्त्रीको घृणित राजनीतिले देश संकटग्रस्त भएको धारणा राखेका छन्। प्रधानमन्त्री केपीले दलमा विधान मिच्दै निरंकुशरूपमा नेता र सांसदहरूलाई स्पष्टीकरण सोध्नु,कारबाही गर्नु र कुनै छलफलपरामर्श नगर्नु तर विपक्षी दलसँग समर्थन गरिदिन र मिलेर सरकार चलाउन अनुनय विनय गर्नु अनैतिक र गैरजिम्मेवार चरित्रको पराकाष्ठा हो। उनले लेखेका छन्, यस्तै घृणित राजनीतिले देश संकटग्रस्त भएको छ।"
अपूर्ण आरक्षण नीति,"क्षमता विकासका लागि कुनै स्पष्ट कार्यक्रम नदिई आरक्षणलाई निरन्तरता दिँदा गुणस्तरमा ठूलो असमझदारी भएको छ। सरकारले संघीय निजामती सेवा विधेयक, २०७५ संसद्मा पेस गरेको दुई वर्षपश्चात् राज्य व्यवस्था समितिले आफ्नो प्रतिवेदन संसद्समक्ष पेस गरेको छ। विधेयकमा धेरै प्रकारका जटिलताहरू भएकै कारण यति लामो समय समिति निर्णयमा पुग्न नसकेको हो। ट्रेड युनियनसम्बन्धी प्रावधानले सवै राजनीतिक दलहरूको निजामती सेवामा अस्वस्थ पकड हुने वातावरणमा असहज अवस्था बन्नु, करारमा सबै कर्मचारीलाई काम लगाउने व्यवस्था गर्नु, खुला प्रतिस्पर्धामा निजामती कर्मचारीहरूले प्रतिस्पर्धा गर्न नपाउने व्यवस्था प्रस्ताव गर्नु, आरक्षण नीतिमा पुनरावलोकन गर्ने गरी विधेयक प्रस्तुत हुनु यसका केही उदाहरणहरू हुन्। यिनै जटिलताका कारण अत्यधिक समय लिई ऊँटको आकारमा संघीय निजामती सेवा विधेयकले ऐनको स्वरूप ग्रहण गर्ने सम्भावना प्रबल हुँदै गएको छ। यस आलेखलाई कानुन निर्माताहरूले आरक्षणको नीतिलाई कसरी पुनरावलोकन गरी कमजोर वर्गलाई न्याय प्रदान गरी सबलीकरण, सशक्तीकरण र मूल प्रवाहीकरण गर्न खोजेको छ ? संसदीय समितिका निर्णयहरू कसरी आएका छन् ? कसरी यस नीतिलाई परिमार्जन र परिस्कृत गर्न सकिन्छ ? यस सन्दर्भमा सम्मानित संसद्लाई सहयोगसमेत पुगोस् भन्ने अभिप्रायले प्रस्तुत आलेखलाई केन्द्रित गराउने प्रयास गरिएको छ। आरक्षणको उपादेयताको सन्दर्भ, विश्वभर लामो समयदेखि पछि पारिएका, पछि परेका कमजोर र उपेक्षित वर्ग, समूह, क्षेत्र, जातजाति, समुदाय, लिंग आदिलाई राज्य सञ्चालन प्रक्रियाका विविध विषयहरूमा मूलप्रवाहीकरण गरी सामाजिक न्यायका आधारमा समान बनाउने उद्देश्यका साथ अघि बढेको अवधारणा हो, अन्तर्राष्ट्रिय समझदारीको उपजका रूपमा लोकतान्त्रिक देशहरूले सबैलाई समान बनाउने संकल्प हो। नेपालले यही विषयलाई सम्बोधन गर्ने प्रयास गर्दा विशेषगरी दुई वटा अध्ययन प्रतिवेदनहरूलाई आधार बनाएको अवस्था छ। एसियाली विकास बैंकको सहयोगमा सञ्चालित शासकीय सुधार कार्यक्रमले महिलालाई मूलप्रवाहीकरण गर्ने उद्देश्य राखेको थियो, लैंगिक दृष्टिकोणबाट समानताको लक्ष्य हासिल गर्न नेपालमा राज्य सञ्चालन प्रक्रियालाई लैंगिक उत्तरदायी बनाउने मूल उद्देश्यका साथ अध्ययन गरी प्रतिवेदन सरकार समक्ष २०६० सालमा बुझाएको थियो। तत्पश्चात् २०६३ सालमा राष्ट्रिय योजना आयोग र सामान्य प्रशासन मन्त्रालयले अध्ययन गरी नेपालमा आरक्षणको उपादेयता र यसलाई व्यवस्थित गर्ने सम्बन्धमा प्रतिवेदन बुझाएका थिए। शासकीय सुधार कार्यक्रम, सामान्य प्रशासन मन्त्रालय र राष्ट्रिय योजना आयोगका प्रतिवेदनहरूका आधारमा २०६४ सालमा निजामती सेवा ऐन पारित गरी यस नीतिलाई मूर्तरूप दिन थालिएको हो। आरक्षणका सम्बन्धमा २०६४ सालमा पारित गरिएको निजामती सेवा ऐनले प्रत्येक १० वर्षमा यसको पुनरावलोकन गर्ने स्पष्ट प्रावधान राखेको छ, ऐनअनुसार २०७४ सालमा पुनरावलोकन हुनुपर्ने थियो। २०७५ सालमा फरक प्रावधानसहित आरक्षण नीतिमा परिमार्जन हुन लागेको छ। सामान्य प्रशासन मन्त्रालय र राष्ट्रिय योजना आयोगको प्रतिवेदनअनुसार अध्ययन अवधिमा ब्राह्मणको ५८३, नेवार १४२, क्षेत्री १३३ आरक्षित समूहलाई जनजाति १७५, दलित ०९ र मुस्लिम, मारवाडी र मधेसीहरूको निजामती सेवामा उल्लिखित प्रतिशतमा प्रतिनिधित्व देखिएको थियो। ब्राह्मण क्षेत्रीको बाहुल्य रहेको निजामती सेवामा पछि परेका वर्गहरूको उपस्थिति नगन्य छ। यही यथार्थताका आधारमा आरक्षित समूहलाई ६ क्लस्टरमा विभाजित गरी महिला ३३, आदिवासी २७, मधेसी २२, दलित ९, अपांगता ५, पिछडिएको क्षेत्र ५ प्रतिशत हिसाबले रहने गरी रिक्त स्थानको ४५ प्रतिशत आरक्षित समूहकालाई छुट्ट्याई त्यही संख्यामा ६ वटै क्लस्टरहरूको प्रतिशत निर्धारण गरिएको थियो। विधेयकले प्रस्ताव गरेको प्रावधान र राज्य व्यवस्था समितिको सिफारिस विधेयकले रिक्त स्थानको ४९ प्रतिशत आरक्षितहरूलाई छुट्ट्याइएको छ। ४९ प्रतिशतमा महिलालाई ५० प्रतिशत कायम गरिएको छ, महिलातर्फ विभिन्न समूहहरू कायम गरी खस आर्य समूहका महिलाहरूलाई समेत आरक्षित गर्ने प्रावधान छ, यसैगरी खस आर्य समूहलाई गरिएको आरक्षणमा आर्थिक रूपमा विपन्न खस आर्यहरूलाई पनि स्थान दिइएको छ। बाँकी ५० प्रतिशत स्थानमा अन्य विपन्न समूहकाहरूलाई विभिन्न क्लस्टरमा वर्गीकरण गरी प्रतिशत निर्धारण गर्ने प्रस्ताव छ, यसका अतिरिक्त आरक्षितको सुविधा सेवा अवधिमा एक पटक मात्र उपयोग गर्न पाउने, एकभन्दा बढी क्लस्टरमा प्रतिस्पर्धा गर्न उपयुक्त देखिए कुनै एक मात्र क्लस्टर छनोट गरी सुविधा उपयोग गर्न पाइने प्रस्ताव रहेको छ। जनसंख्याको अनुपातमा निरपेक्ष रूपमा आरक्षण गर्नु पर्ने व्यवस्थाले राष्ट्रको समुन्नतिमा ठूलो अवरोध सिर्जना गर्छ। त्यसका लक्षणहरू देखिन थालेका छन्। यस प्रकारका प्रावधानहरूमा विस्तृत छलफल गर्न राज्य व्यवस्था समितिमा पठाइएकोमा उक्त समितिले आफ्नो निर्णय संसद् समक्ष पेस गरेको छ, यस निर्णयमा आरक्षणको सुविधा लिनेहरूले रापअ र राप श्रेणीमा एकएक पटक मात्र यो सुविधा लिन पाउने, आरक्षित समूहमा परेकाहरूले यसमा प्रतिस्पर्धा गर्दा सिटसंख्या अनुसारका प्रतिस्पर्धीहरू सफल हुन नसकेकोमा बाँकी रहेको सिट अर्को वर्ष हुने खुलातर्फको प्रतिस्पर्धात्मक परीक्षातर्फ छुट्ट्याई कार्यान्वयन गर्ने, आरक्षणतर्फ रिक्त स्थानको ४९ प्रतिशत कायम गर्ने, यसमा ५० प्रतिशत अथवा २४५ प्रतिशत महिलालाई, बाँकी रहेको सिट संख्यालाई शतप्रतिशत मान्दै २४५ प्रतिशतमा खस आर्यका महिलाई २८ प्रतिशत, आदिवासी जनजाति २६ प्रतिशत, मधेसीलाई १६ प्रतिशत, दलित १३ प्रतिशत, थारू ५ प्रतिशत र मुस्लिम, अपांग एवं पिछडिएको क्षेत्रकालाई ४, ४, ४ प्रतिशत निर्धारण गर्ने गरी महिलाहरूलाई प्रोत्साहन प्रदान गर्ने निर्णय भएको देखिन्छ। बाँकी रहेको २४५ प्रतिशतमा दलित १६ प्रतिशत, आदिवासी जनजाति ३३ प्रतिशत, विपन्न खस आर्य १० प्रतिशत, मधेसी २० प्रतिशत, थारू ७ प्रतिशत, मुस्लिम ५ प्रतिशत, पिछडिएको क्षेत्र ५ प्रतिशत र अपांग ४ प्रतिशत आरक्षण गर्ने निर्णय गरेको अवस्था छ। समीक्षात्मक विश्लेषण संसद्मा पेस भएको विधेयक र यसमा संसदीय समितिले संसद् समक्ष पेस गरेको सुझावका आधारमा कानुन निर्माताहरूको दृष्टिकोण आरक्षणप्रति कस्तो रहेको छ ? विश्लेषण गर्नुपर्ने स्थति छ। यसका सम्बन्धमा विभिन्न कोणबाट टीकाटिप्पणीहरू हुँदै आएका छन्। लोकसेवा आयोगको प्रतिवर्ष सिफारिस भएका अभिलेख अध्ययन गर्दा निजामती सेवामा क्षेत्री ब्राह्मणहरूको बाहुल्य रहेको र यसले निरन्तरता प्रदान गरिराखेको अवस्था छ। प्रस्तावित विधेयकले खस आर्यहरूलाई समेत आरक्षणले समेटेको हुँदा यसले यही वर्गको वर्चस्व कायम हँुदै जाने अवस्था छ। पिछडिएको क्षेत्रबाट समेत खस आर्यहरू लाभान्वित भइराखेको अवस्था छ। स्थानीय तहहरूका लागि भएको विज्ञापनमा लोक सेवा आयोगले आरक्षणलाई स्वीकार गरेन, नीतिगत तहमा अपवादबाहेक सबै खस आर्यहरूको मात्र प्रतिनिधित्व हुने स्थिति देखियो। ऐनले गरेको व्यवस्थाअनुसार २०७४ सालमा आरक्षण सम्बन्धमा गरिनुपर्ने थप अध्ययन र समीक्षाका बारेमा सुसूचित गराउन सरकारले सकेन, यही विधेयकमा भएका प्रावधानहरूलाई नै सरकारले समीक्षा गरेको अर्थमा लिनुपर्ने भयो। लोकसेवा आयोगले नतिजाहरूको प्रकाशन गर्दा आरक्षिततर्फको विज्ञापन पहिले गर्ने नीति लिँदाको अवस्थामा खुलातर्फ सफल भएका जेहेन्दार प्रतिस्पर्धीहरूसमेत आरक्षणतर्फ कुण्ठित भएर बस्नुपर्ने अवस्था सिर्जना गरियो। सरकारको आशय र व्यवहार आरक्षितहरूलाई प्रोत्साहित गर्ने प्रकारको पाउन सकिएन। यसको अर्को कोणबाट समेत विश्लेषण भएको छ। आरक्षित समूहमा पर्नेहरू प्रायः सबै हुने खाने अथवा उच्च मध्यम परिवारका देखिए, यसबाट लक्षित समूहको निर्धारणमा नै द्विविधा देखिँदै गयो। निजामती सेवा मात्र होइन सरकारी संयन्त्र सबैतिर राजनीतिक क्षेत्र र संवैधानिक निकायहरूमा जिम्मेवारीमा रहेकाहरूको स्तर सुसम्पन्न छ, यसले कमजोर वर्गका नाममा सम्पन्नहरूले नै सुविधा उपभोग गर्दै गएको अवस्था छ। जनतालाई दिने सेवा सुविधाको गुणस्तरमा संकुचन आएको छ किनकि आरक्षित समूहबाट ४० प्रतिशत मात्र अंक ल्याउँदासमेत सफल हुने र खुलातर्फ ६० देखि ७० प्रतिशतसम्म अंक ल्याई कडा प्रतिस्पर्धा गर्नुपर्ने हुँदा यी दुई समूहका बीचको प्रतिस्पर्धाको अन्तर २५ प्रतिशतसम्म देखिएको छ। यो अन्तरलाई गौण मान्दै क्षमता विकासका लागि कुनै स्पष्ट कार्यक्रम नदिई आरक्षणलाई निरन्तरता दिँदा गुणस्तरमा ठूलो असमझदारी भएको छ। जनसंख्याको अनुपातमा निरपेक्ष रूपमा आरक्षण गर्नुपर्ने व्यवस्थाले राष्ट्रको समुन्नतिमा ठूलो अवरोध सिर्जना गर्छ। त्यसका लक्षणहरू देखिन थालेका छन्। यी सबै कोणबाट अध्ययन र विश्लेषण गरी संसद् निर्णयमा पुग्नु पर्नेमा दीर्घकालीन प्रभाव पार्ने सन्दर्भमा तदर्थताका आधारमा निर्णय लिँदै गएको स्थिति छ। निष्कर्ष आरक्षण नीति आफैंमा खराब र प्रत्युत्पादक हुँदैन। यसले लक्षित समूह पहिचान गरी निर्धारित समय सीमाभित्र प्राप्त हुने उपलब्धि सुनिश्चित गर्न सक्नुपर्छ। यस नीतिले समानतामा समझदारी गर्दै कमजोर वर्गलाई सबल वर्गबाट योगदान गराउने गर्छ। योगदान गर्ने वर्गको सन्तुष्टिलाई समेत मध्यनजर गर्दै नीति र कार्यक्रम तयार पार्नु पर्छ। जिम्मेवारीमा रहेकाहरूलाई खुलातर्फका सरह क्षमताको अभिवृद्धि गर्नेतर्फ सरकारले प्राथमिकता दिनु जरुरी छ। आरक्षण होइन सकारात्मक विभेदलाई कार्यान्वयनमा ल्याइनुपर्छ। सकारात्मक विभेदले आरक्षणमा गुणस्तरको खोजी गर्छ। नीतिगत तहमै आरक्षणले समेट्ने वर्गहरूको प्रतिनिधित्व गराउन विकल्पको बारेमा राष्ट्रले चिन्तन गर्नु जरुरी छ। लोक सेवा आयोगले थप क्रियाशीलता प्रदर्शन गर्दै आरक्षण नीतिअन्तर्गत योग्यता प्रणालीलाई कसरी सुदृढ गर्न सकिन्छ ? यसका सम्बन्धमा विज्ञहरूको सहयोग लिई सरकार र संसद्लाई विश्वस्त तुल्याउन सक्ने हैसियत राख्नु जरुरी छ। अन्तर प्रादेशिक विषमताको निराकरण गर्दै सार्वजनिक सेवा प्रवाहलाई गुणस्तरीय बनाउँदै जानुपर्छ यसो भएमा सबल र दुर्बल वर्गहरूका बीचको दूरी स्वतः कम हुन आउँछ। आर्थिक पक्षलाई सर्वोपरि प्राथमिकतामा राखी सरकारवाट नीतिगत हस्तक्षेप हुनु जरुरी छ। निरपेक्ष गरिबीको रेखामुनि रहेका जनसंख्यालाई लाभान्वित हुने गरी राष्ट्रबाट सञ्चालित कार्यक्रमहरूले सबै वर्गबाट समर्थन प्राप्त गर्ने निश्चित छ। अहिलेको अवस्थामा आरक्षण नीतिलाई कार्यान्वयनमा लैजाँदा यसले लाभान्वित हुने र योगदानकर्ताहरूकै बीचमा द्वन्द्व हुनेछ। यसकारण देशका टाठाबाठा, सबल वर्गलाई लाभान्वित गराई, आवाज दिन सक्नेहरूलाई कार्यक्रमले समेटी आवाजविहीनहरूको गला अवरुद्ध गराउने र राज गर्ने शासक वर्गहरूको राजनीतिक रणनीतिका रूपमा आरक्षणलाई लिने गरेको अवस्थासमेत छ, यी सबै यथार्थताहरूमा कानुन निर्माताहरू नीति निर्माणको जिम्मेवारीमा रहेकाहरूले विशेष गम्भीरताका साथ प्रस्तुत हुनुपर्ने अवस्था छ।"
एमाले स्थायी कमिटी बैठक : के विषयमा भयो छलफल ?,"काठमाडौं : नेकपा एमाले स्थायी कमिटीको आकस्मिक बैठकमा राष्ट्रियसभा उपनिर्वाचन र प्रतिनिधि सभा हुने विश्वासको मतको विषयमा छलफल भएको छ। बिहीबार बिहान बसेको स्थायी कमिटी बैठकमा एमालेका प्रवक्ता प्रदीप ज्ञवालीले बागमती प्रदेशको एक सिटका लागि जेठ ६ गते हुने उपचुनावमा एमालेको उम्मेद्वार जिताउने विषयमा छलफल भएको जानकारी दिए। बैठकमा नेताहरुले उपचुनावको विषयमा सुझाव दिनुभएको छ। एमालेको उम्मेद्वारको जीत सुनिश्चित हुने गरी छलफल अगाडि बढाउने निर्णय गरेका छौं उनले भने,उम्मेद्वारको विषयमा पछि छलफल गर्छौं। स्थायी कमिटी बैठकमा प्रधानमन्त्री ओलीले प्रतिनिधि सभामा वैशाख २७ गते लिने विश्वासको मतको विषयमा पनि छलफल भएको जानकारी दिए। उनले संसदको विशेष अधिवेशनमा विश्वासको मत प्राप्त गर्ने गरी विभिन्न पक्षसँग छलफल चलिरहेकाले सघनरुपमा सबै दलहरुसँगको छलफललाई निरन्तरता दिएर अगाडि बढ्ने निर्णय गरेको बताए। प्रधानमन्त्री ओलीले विश्वासको मत लिने प्रयोजनका लागि वैशाख २७ गते सोमबार दिउँसो १ बजेका लागि राष्ट्रपतिबाट संसद अधिवेशन आह्वान भएको छ। प्रधानमन्त्री ओलीले विश्वासको मत लिने निर्णय गरेलगत्तै नेकपा माओवादी केन्द्रका अध्यक्ष पुष्पकमल दाहाल प्रचण्ड ले राजनीतिक भेटवार्ता तीव्र पारेका छन्। कांग्रेस र माओवादीले जसपा र एमालेभित्रको विद्रोही समूहको समेत लिएर अविश्वास प्रस्ताव ल्याउने तयारीमा जुटिरहेका बेला ओलीले चालेको यो कदमपछि उनीहरू नयाँ रणनीतिमा लागेका छन्। राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर राष्ट्रियसभाको रिक्त पदका लागि डा खिमलाल देवकोटालाई अघि सार्ने सहमति भइसकेको छ। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। यता एमाले अध्यक्ष एवम् प्रधानमन्त्री केपी शर्मा ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ।"
यार्सागुम्बा टिप्न पाटन पुगेका एकको मृत्यु,जाजरकोट : यार्सागुम्बा सङ्कलनका लागि डोल्पाको जगदुल्ला पाटन पुगेका जुम्ला गुठीचौर गाउँपालिका३ गज्र्याङ्कोटका १७ वर्षीय सुमन रावलको मृत्यु भएको छ। लेक लागेर बिरामी भएका रावललको मङ्गलबार बेलुकी काइगाउँ स्वास्थ्य चौकीमा ल्याएर उपचार गर्दैगर्दा मृत्यु भएको डोल्पाका प्रहरी नायब उपरीक्षक राजु पाण्डेले जानकारी दिए। त्यस्तै यार्सागुम्बा सङ्कलन गर्न पाटन पुगेका चार जनालाई शे फोक्सुण्डो राष्ट्रिय निकुञ्जले पक्राउ गरी हिरासतमा राखेको छ। लुकीछिपी पाटन गएर यार्सागुम्बा सङ्कलन गर्न लागेको पुगेको खबर प्राप्त भएपछि निकुञ्जको गस्ती टोली त्रिपुरासुन्दरी नगरपालिकाको भोक्पा र भान्का पाटन पुगेको थियो। भागेर छल नजिक पुगेको अवस्थामा पक्राउ गरिएको निकुञ्जका निमित्त संरक्षण अधिकृत गोपाल खनालले जानकारी दिए। पक्राउ पर्नेहरु सबै जुम्लाका रहेका छन्। जगदुल्ला क्षेत्रतिर पनि पाटन जान खोज्नेहरुलाई मध्यवर्ती समितिले बाटोमा रोकेको सुनिएको र विस्तृत जानकारी प्राप्त नभएको निकुञ्जको भनाइ छ। रासस
अस्पतालमा बेड चाहिएमा कुन नम्बरमा फोन गर्ने ?,काठमाडौं : स्वास्थ्य तथा जनसङ्ख्या मन्त्रालयले कोभिड१९ सङ्क्रमितको उपचारका लागि बेड चाहिएमा टोलफ्रि नं ११३३ एवं मोबाइल नम्बर ९८५१२५५८३७ र ९८५१२५५८३९ मा सम्पर्क गर्न आग्रह गरेको छ। मन्त्रालयले सूचना प्रकाशित गरी बिरामीका लागि बेड चाहिएमा वा अस्पताल जान परेमा ती टोलफ्रि र मोबाइल नम्बरमा सम्पर्क गर्न आग्रह गरेको हो। सङ्क्रमणको दोस्रो भेरियन्ट फैलिएर बिरामी बढ्न थालेपछि अहिले देशभरि शय्याको अभाव रहेको छ। बुधबार मात्र आठ हजार ६५९ जना सङ्क्रमित भएका थिए भने ५८ को निधन भएको थियो। ती नम्बरमा फोन गरे बेड उपलब्ध गराउने मन्त्रालयले जनाएको छ। चौबिसै घण्टा ती नम्बरमा फोन गर्न सकिने व्यवस्था मिलाइएको छ।
"बालुवाटार बैठकपछि ओली शीतल निवासमा, बेलुका मन्त्रिपरिषद् : के होला संभावित कदम ?","काठमाडौ : प्रधानमन्त्री केपी शर्मा ओली आफ्नो समूहको स्थायी कमिटी बैठक सकेर राष्ट्रपति विद्यादेवी भण्डारीलाई भेट्न शीतल निवास पुगेका छन्। स्थायी कमिटी बैठक बिहान १० बजे बोलाएका थिए। बैठक हतार हतारमा सकाएर उनी राष्ट्रपतिकहाँ पुगेका हुन्। राष्ट्रपतिसँग पछिल्लो राजनीतिक घटनाक्रम र संभावित कदमबारे परामर्श गर्ने बुझिएको छ। संसद्बाट विश्वासको मत नपाउने लगभग निश्चित भएकोले ओलीले फेरि अर्को कदम चाल्ने अनुमान राजनीतिक वृत्तमा गरिएको छ। वैशाख २७ बाट उम्किने उपाय र संभावित कदमबारे उनले राष्ट्रपति सल्लाह लिन शितलनिवास पुगेको बताइएको छ।बिहीबार बेलुका ओलीले मन्त्रिपरिषद्को बैठक बोलाएका छन्। बैठकमा उनले कांग्रेससँगको बुधबारको भेटलगायतका राजनीतिक घटनाक्रमबारे ब्रिफिङ गरेका थिए। बालुवाटार बैठकमा प्रधानमन्त्री ओलीले प्रतिनिधि सभामा वैशाख २७ गते लिने विश्वासको मत, राष्ट्रियसभा उपनिर्वाचन र विकसित राजनीतिक घटनाक्रमका विषयमा छलफल भएको थियो। राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर अलग्गै उम्मेदवार उठाउने भएको छ।प्रधानमन्त्री केपी ओलीविरुद्ध गठबन्धन बनाउँदै यो गठबन्धनले राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ।"
कोरोनाको भयावह स्थिति आइसकेको छैन,"देश कोरोना महामारीसँग जुझिरहेको छ। संक्रमितको संख्या दिनहुँ तीव्र बढिरहेको छ। अस्पतालमा सिकिस्तलाई समेत अब बेड छैन। यस्तो अवस्थामा सरकारको मात्र मुख ताकेर उपचार प्रबन्ध सम्भव छैन। स्थितिलाई पार लगाउन निजी क्षेत्रको भूमिका अहम् छ। त्यसलाई ध्यान दिएर केही सत्कर्मीहरू अग्रसर हुन थालेका छन्। तिनैमध्ये एक हुन् डा सुवास घिमिरे। उनी अध्यक्ष रहेको ओम समाज डेन्टल हस्पिटलले कोभिड १९ का बिरामीका लागि निषेधाज्ञामा निःशुल्क उपचार र एम्बुलेन्स सेवाको घोषणा गरेको छ। खासगरी पहुँच नभएको समुदायका नागरिक उपचार अभावमा छटपटाउनु वा मृत्युवरण गर्नु नपरोस् भनेर उनको नेतृत्वमा केही सहृदयी अघि सरेका छन्। त्यो समूहको घोषणा छ उपचार पाइएन भने हामीलाई सम्पर्क गर्नुहोस्, एम्बुलेन्स लिएर तुरुन्तै आइपुग्नेछौं। प्रस्तुत छ, घिमिरेसँग उक्त अभियान र कोरोनाको वर्तमान अवस्थाबारे अजवी पौड्यालले गरेको कुराकानीको सम्पादित अंश कोरोनाका बिरामीका लागि निःशुल्क प्राथमिक उपचार तथा एम्बुलेन्स सेवा दिनुपर्ने आवश्यकता किन आयो ? हामीले अघिल्लो लकडाउन र कोरोना भेरियन्टको पहिलो चरणमा यो कार्यक्रमको सुरुआत गरेका हौं। कोभिडको केस कम थिए डर बढी थियो। डाक्टरले बिरामी देखेर भाग्ने, अस्पताल बन्द गरेर बस्ने अवस्था थियो। कोरोनाले आतंक फैलाएको थियो। यस्तो अवस्थामा अस्पतालका स्वास्थ्यकर्मीहरू र अन्य समाजसेवी मिलेर निःशुल्क प्राथमिक उपचार, जनचेतनामूलक सहकार्य तथा घरमै गएर उपचार गर्ने कामहरू सुरु गरेका थियौं। अघिल्लो लकडाउनको अवस्थामा अस्पतालकै सहकार्यमा बिरामीको घरघरमा गएर उपचार गरेका थियौं। धेरै कोरोना पोजेटिभ बिरामीहरू त काउन्सिलकै भरमा निको भएका थिए। अहिले कोरोना पोजिटिभ केसहरूको संख्या बढी छ। सबैले सहज तरिकाले उपचार पाउन सकेका छैनन्। केही मनकारी साथीहरू मिलेर सानै भए पनि सहयोग गरौं भनेर ओम समाज डेन्टल अस्पतालले यो कार्यलाई निरन्तरता दिएको हो। अहिलेसम्म के के काम गर्नुभयो ? ५ सय ५० वटा केसहरूमा हामीले सहयोग गरेका थियौं। हामीसँग सुविधा सम्पन्न एम्बुलेन्स पनि छ। अलि गम्भीर बिरामीलाई अस्पतालमा भर्ना गराई थप उपचारको लागि सहयोग गर्दै आएका छौं। चौबिसै घण्टा अक्सिजन सेवा उपलब्ध गराउनेजस्ता काम हामीले पहिलो चरणमा गरेका थियौं। संक्रमणको दोस्रो चरणको अवस्था के हो ? कोरोनाको दोस्रो भेरियन्ट सुरु भइसकेपछि मुख्य कुरा हरेक व्यक्ति र परिवारमा अनावश्यक डर फैलिएको छ। अक्सिजन नपाएको समाचार पढ्छन् अनि बिरामी नै नभएको घरमा पनि अक्सिजन सिलिन्डर किनेर राख्न थालेका छन्। आफन्त, नातागोताले बारम्बार फोन गरेर हामीलाई पनि अक्सिजन सिलिन्डर राख्नका लागि हरेक दिन फोन गरिरहेका छन्। यसले गर्दा अस्पताल तथा मेडिकल वितरण केन्द्रमा अक्सिजन अभाव हुन थाल्यो। दोस्रो भेरियन्टसँगै यसको लक्षणहरू केही बदलिएको छ। पहिले उपचार गर्दा चलाउने औषधिले ठीक नहुने भयो। खोपको विषय पनि यस्तै हो। पहिलो चरणमा देखिएका विशेषताको आधारमा खोप बन्यो तर अहिले फरक लक्षणसहित कोरोना संक्रमण फैलियो। यसैले अहिले देखिएको कोरोनाको नयाँ भेरियन्टलार्ई खोपले पनि रोकथाम गर्न सकेको देखिएन्। पहिलेको तुलनामा संक्रमण र मृत्युदर पनि उच्च भएकाले धेरै मानिसहरू अत्तालिएका छन्। आत्मविश्वास बलियो भएन भने कोरोनालाई जित्ने सम्भावना हुँदैन। पीसीआर पोजिटिभ हुनेबित्तिकै मरिँदैन भनेर बुझ्नुपर्यो। नआत्तिनुस् तपाईंले अक्सिजन पनि पाउनुहुन्छ, भेन्टिलेटर पनि पाउनुहुन्छ भनेर भरोसा दिनको लागि पनि हामीहरूले जनचेतनामूलक कार्यक्रमलाई निरन्तरता दिएका हौं। तपाईंहरू कति जनाको टिमले यो काम गरिरहनुभएको छ ? हामीसँग एक हजार जना नर्सिङ कर्मचारी छन्। केही विशेषज्ञ डाक्टरहरूको टिम पनि छ। यस्तै सामाजिक सेवामा सक्रिय मनकारी व्यक्तिहरू पनि हुनुहुन्छ। स्थानीय जनप्रतिनिधिसँग पनि सहकार्य गरिरहेका छौ। यसरी अहिले हामीसँग चौबिसैघण्टा एम्बुलेन्स सेवा उपलब्ध छ। सामान्य कोभिड बिरामीलाई घरमै गएर पनि उपचार गराइरहेका छौं। अक्सिजन चाहिने बिरामीलाई अक्सिजन उपलब्ध गराइदिने, गम्भीर खालका बिरामीलाई अस्पतालको सहकार्यमा भेन्टिलेटरको व्यवस्था गरिदिनेसम्मको काम गरिरहेका छौं। बिरामीले अस्पतालमा बेड नपाउने तथा अक्सिजन र भेन्टिलेर नै नपाउने अहिलेसम्म देखिएको छ नि ? एसोसियसनका डाक्टर तथा स्थानीय जनप्रतिनिधिसँग सहकार्य गरेर उपत्यकामा रहेका तर बन्द भएका अस्पताललाई अस्थायी रूपमा कोभिड अस्पतालको रूपमा परिवर्तन गरेर सेवा दिने योजना गरिरहेका छौं। कोभिड अस्पतालको संख्या धेरै बढाउन सकियो भने बेडको समस्या हल हुन्छ। सरकारी तथा निजी अपस्तालमा बिग्रेका भेन्टिलेटरहरू बनाएर पुनः सञ्चालनमा ल्याउनका लागि राष्ट्रिय आविष्कार केन्द्रसँग सहकार्य गरिरहेका छौं। विदेशमा हुने साथीहरूले पनि भेन्टिलेटर पठाइदिने भनेका छन्। अस्पताल र बेडको उपलब्धतासँगै भेन्टिलेटरको पनि व्यवस्था गर्ने काममा हामी सबै लागिरहेका छौं। अहिलेको विषम स्वास्थ्य संकटमा जस्तोसुकै परिस्थितिमा पनि यो महामारी टार्नुपर्छ भन्नेमा साथीहरू पूर्वतयारी अवस्थामा काम गरिरहेका छौं। अहिलेको विषम परिस्थितिमा मानवीय भावनाको रूपमा काम गर्ने उद्देश्य हो। तत्कालै गर्ने भनेको चलिआएका अस्पतालसँग सहकार्य र समन्वय गर्ने मात्रै हो। अहिले नेपालमा कोरोना संक्रमण हुने र त्यसबाट मृत्यु हुने क्रम बढ्दो छ यो भयावह नै हो ? सञ्चार माध्यमहरूमा अहिले जसरी समाचार आएका छन्। त्यस्तै भयावह अवस्था नै हो भन्न मिल्दैन। मानिसहरूलाई त्रसित बनाउन काम अस्पताल र केही चिकित्सकबाट पनि भएको छ। हाम्रो देशको जनसंख्याको तुलनामा एक प्रतिशत पनि संक्रमित छैनन्। कोरोना भाइरस नदेखिएको बेला पनि रुघाखोकीकै कारणले पनि मानिसहरूको मृत्यु हुने गरेको थियो। हरेक वर्ष निमोनियाले सयौं मानिस मर्थे। यो त नियमित प्रक्रिया नै हो। अहिले निमोनियाले मर्ने पनि कोरोना भनिएको छ रुघाखोकीले मर्ने पनि कोरोना नै भनिएको छ। अन्य दीर्घरोगी र समस्याका कारण मर्ने पनि हजारौं हुन्थे। अहिले सबैलाई कोरोना पोजिटिभ देखिने भएकाले यी सबै संख्या जोडिएको हो। कोरोनाकै कारण मर्नेको संख्या सुनेर डराउनुपर्ने स्थिति आइसकेको छैन। तर हरेक मानिसले सचेत हुन र आफूलाई सुरक्षित राख्नु त आवश्यक नै देखिएको छ। मास्क मात्रै लगाएर हिँड्दा पनि ८० प्रतिशत कोरोनाको संक्रमणबाट बच्न सकिन्छ। कोरोना संक्रमितले उपचार पाउन असहज भइरहेको छ। सरकारले सक्दिन भनेर हात उठाएकै हो त ? हात नै उठाएको भन्न चाहिँ मिल्दैन। यो विषम परिस्थितिमा अन्य सबै विवाद छोडेर सरकारले जनताको स्वास्थ्य सुरक्षामा ध्यान दिन जरुरी छ। अब धेरै शय्याको कोभिड अस्पताल निर्माण गर्ने काममा अबेर गर्नुहुन्न। पहिलो चरणको लक्षणअनुसारको खोप बनेकाले अहिले त्यति प्रभावकारी भएको छैन। सरकारको व्यवस्थापन गर्ने पक्ष कमजोर र फितलो चाहिँ पक्कै भएको हो। स्वास्थ्यमन्त्रीले अलि कडा निर्णय लिन जरुरी देखिएको छ। सरकारी अस्पताललाई कोभिड अस्पतालको रूपमा परिवर्तन गर्न जरुरी थियो। बन्द अस्पताल खुलाउने, बिग्रिएका स्वास्थ्य उपकरण मर्मत गरेर सञ्चालन गर्नेलगायतका काम गर्न जरुरी थियो। ठूलाठूला शय्या भएका मेडिकल कलेज छन्। ती प्रयोगमा ल्याउन सकिन्थ्यो तर, यसतर्फ सरकारको तयारी र ध्यान पुगेको देखिएन। कोरोनाको दोस्रो भेरियन्ट कति खतरनाक छ ? यसबाट कसरी सुरक्षित हुन सकिन्छ? कोरोना भाइरस फ्लु गराउने भाइरस हो। यो परिवर्तन भइरहन्छ। पहिलो भेरियन्टमा ज्वरो आउने, स्वाद हराउने, शरीर दुख्ने, रुघाखोकी लाग्नेलगायतका लक्षण देखिने गरेको थियो। अहिले हरेक संक्रमण भएको मानिसमा फरकफरक लक्षण देखिएका छन्। पखाला लाग्ने, निमोनिया हुने, वाकवाकी लाग्नेलगायत छन्। केही मानिसहरूमा ज्वरो देखिने र केहीमा नदेखिने खाले पनि छ। आउँ परेजस्तो हुने, अन्तिम अवस्थामा मात्रै लक्षण देखिने ब्याक्टेरिया इन्फेक्सनलगायतका लक्षण देखिएकाले पहिलो र दोस्रोमा केही फरक देखिएको छ। प्रत्येक चरणमा यसले आफ्ना विशेषता बदल्छ। यसले गर्दा उचित भ्याक्सिन बन्ने सम्भावना कमै देखिन्छ। सधैंभरि एउटै लक्षण नभए पछि कुन आधारमा भ्याक्सिन बनाउने त भन्ने प्रश्न उब्जेको छ ? एउटा भेरियन्टका लागि बनेका औषधि र खोप दोस्रो भेरियन्टमा काम गर्दैन। यसबाट बच्ने मुख्य कुरा शरीरको रोग प्रतिरोधात्मक क्षमता (इम्युन पावर) बढाउनु र शरीरले भाइरसलाई जित्ने सक्ने बनाउनु नै हो। शारीरिक व्यायाम, स्वस्थ्य र पोषिलो खाना र आत्मविश्वासले नै कोरोना संक्रमणबाट मुक्त हुन सकिन्छ। कुनै पनि भाइरसको विशेषता के हो भने यसलाई सर्नको लागि माध्यम चाहिन्छ। शरीर कमजोर भएको बेला भाइरस सक्रिय हुन्छ। तर शारीरिक रूपमा मजबुत र बलियो मानिसको इम्युनिटीपावर बलियो हुन्छ यसले गर्दा उसको शरीरमा भाइरस सक्रिय हुन पाउँदैन।"
"उपत्यकामा निषेधाज्ञा : बिहीबारदेखि थप कडाइ, बिहान ९ बजेसम्म मात्रै पसल खुला","काठमाडौँ : उपत्यकामा बिहीबारदेखि निषेधाज्ञामा कडाइ गरिएको छ । बुधबारसम्म बिहान बेलुका नै पसल खुला गरिए पनि आजदेखि भने बिहान ९ बजेसम्म मात्र पसल खोल्न पाइने गरी आदेश जारी भएको हो । अत्यावश्यक खाद्य सामग्रीका पसल, व्यवसाय, डिपार्टमेन्ट स्टोर (खाद्य सामग्री बिक्री गर्ने मात्र) भने बिहान ९ बजेसम्म मात्र खुला गर्न पाइने छ । खाद्य सामग्री, ग्रोसरी पसल, औषधि पसलजस्ता अत्यावश्यक सेवाका व्यवसाय सञ्चालन गर्दा नेपाल सरकारले तोकेको स्वास्थ्य मापदण्ड अनिवार्यरूपमा पालना गर्नुपर्ने छ । कोभिड१९ सङ्क्रमणको जोखिम बढ्दो क्रममा रहेकाले काठमाडौँ उपत्यकामा थप कडाइ गर्दै आज बिहानैदेखि लागू हुने गरी आदेश जारी गरिएको काठमाडौँका प्रमुख जिल्ला अधिकारी कालीप्रसाद पराजुलीले बताए। यसअघि वैशाख १६ देखि २२ गते (बुधबार राति १२ बजे) सम्मका लागि निषेधको आदेश जारी भएकामा यही २१ गते उपत्यकाका तीनै जिल्लाका प्रमुख जिल्ला अधिकारीको बैठकले निषेधको आदेश एक साता थप्ने निर्णय गरेको हो । आदेश २९ गते राति १२ बजेसम्म कायम रहने छ । नेपालमा नयाँ भेरियन्टको कोभिड१९ सङ्क्रमण फैलिएको र त्यसको प्रभाव उपत्यकामा बढ्दो रहेकाले अझै सुरक्षा निगरानी बढाउनुपर्ने आवश्यकता महसुस गरी केही कडाइ गरिएको जनाइएको छ । यसपालि भने फुटपाथ, खुला ठाउँ, ठेलागाडा वा साइकलमा सञ्चालन हुने व्यापारव्यवसाय एवं कवाडी सङ्कलनमा समेत रोक लगाइएको छ । आदेशमा उपत्यकाबाहिर जानका लागि सम्बन्धित स्थानीय तहले अनिवार्यरूपमा १० दिनको क्वारेन्टिनमा राख्ने प्रतिबद्धतासहितको सिफारिस चाहिने भएको छ । आदेशामा सबै प्रकारका सभा, सम्मेलन, गोष्ठी, तालीम, सेमिनार, सिनेमा हल, डान्सबार, दोहोरी, नाचघर, क्लब, पार्टी प्यालेस, स्विमिङ पुल, सपिङ मल, मनोरञ्जनस्थल, सैलुन, ब्युटी पार्लर, हेल्थ क्लब, फुटसल, जिमखाना, समूहमा खेलिने खेलकूद, पुस्तकालय, सङ्ग्रहालय, चिडियाखाना, दर्शकसहितको खेलकूद सञ्चालन गर्न पाइने छैन। सर्वसाधारणले औषधि, खाद्यवस्तु, तथा अन्य अत्यावश्यक उपभोग्य वस्तु वा सेवा खरिदका लागि तथा अत्यावश्यक सेवा लिनुपर्दा बाहेक कुनै पनि व्यक्ति घरबाहिर निस्किन पाउने छैन । अत्यावश्यक काममा निस्किँदा पनि दुई व्यक्तिबीच कम्तिमा दुई मिटरको दूरी कायम गर्नुपर्ने छ । अनिवार्यरूपमा मास्कको प्रयोग गर्न, पटकपटक साबुन पानीले हात धुन र सेनिटाइजरको प्रयोग गर्न आदेशमा भनिएको छ । सार्वजनिक एवं निजी सवारी साधन सञ्चालनमा पनि रोक लगाइएको छ । अत्यावश्यक सामग्री बोकेका ढुवानीका सवारी साधन, बिरामी तथा कुरुवा (बढीमा दुई जना) बोकेका एम्बुलेन्स, स्वास्थ्यकर्मी तथा सुरक्षाकर्मीले प्रयोग गर्ने सवारी साधनबाहेकका अन्य सवारी साधन उपत्यका प्रवेशमा रोक लगाइएको छ । अत्यावश्यक सेवा जस्तै एम्बुलेन्स खानेपानी, स्वास्थ्य, खाद्यान्न, तरकारी, फलफूल, दूध तथा दुग्धजन्य पदार्थ, सोको प्याकिङ, सामग्री कुखुराको दाना, चल्ला, मासुजन्य पदार्थ, इन्धन खाना पकाउने ग्यास, दूरसञ्चार इन्टरनेट, क्वारेन्टिन, आइसोलेशन, फोहरमैला व्यवस्थापन सरसफाइमा प्रयोग हुने साबुन स्यानिटाइजर, कुरियर तथा डाँक सेवा, प्रिन्ट तथा सरकारी छापाखानालगायतका ढुवानी तथा यातायातका साधन विषय उल्लेख गरी सञ्चालन गर्न पाइने छ । अत्यावश्यक सेवाबाहेकका सरकारी कार्यालय, सार्वजनिक संस्था, बीमालगायतका कार्यालयले एक चौथाइ कर्मचारी उपस्थित हुने गरी सञ्चालन गर्ने व्यवस्था मिलाउन भनिएको छ । सरकारी कार्यालयको हकमा मन्त्रालयको सचिव वा विभागीय प्रमुखद्वारा जारी गरिएको पास र परिचयपत्रको आधारमा आवतजावत गर्न पाइने छ । सार्वजनिक संस्थाको हकमा सम्बन्धित प्रमुखले जारी गरेको पास र परिचयपत्र अनिवार्य हुनुपर्ने छ । बैंक तथा वित्तीय संस्थाको हकमा काठमाडौँ उपत्यकामा २५ प्रतिशत शाखा कार्यालय मात्र खुला गर्ने र केन्द्रीय कार्यालयले २० प्रतिशतमात्रै जनशक्ति प्रयोग गरी कार्य सञ्चालन गर्नुपर्ने छ बैंक तथा वित्तीय संस्थाका सवारी साधन सञ्चालको हकमा सीमित सवारी पास जारी गरी सोको विवरण नेपाल राष्ट्र बैंँक र जिल्ला प्रशासन कार्यालयलाई दिन भनिएको छ । विकास निर्माणका सम्बन्धमा सम्बन्धित आयोजनाले नै आवासीय कामदार राखी अनिवार्यरूपमा स्वास्थ्य मापदण्ड पालना गरी कार्य सञ्चालन गर्ने गराउने र निर्माण सामग्री ढुवानीमा राति १० बजेदेखि बिहान ४ बजेसम्म मात्र आवतजावत गर्न पाइने छ । अन्तर्राष्ट्रिय उडानबाट विदेश जाने यात्रुको हकमा हवाई टिकट, पासपोर्ट, भिसा हुनेलाई सिधै विमानस्थल जाने सवारी साधनका हकमा सहजीकरण गरिने छ । माथि उल्लिखितबाहेकका अन्य अत्यावश्यक काम (अस्पताल आउने जाने बिरामी, कुरुवा, मृत्यु संस्कारमा अनिवार्यरूपमा उपस्थिति हुनुपर्नेको हक) मा सवारी साधान प्रयोग गर्नुपर्ने भएमा प्रमुख जिल्ला अधिकारीबाट अनुमति पास लिनुपर्ने जनाइएको छ । औषधि तथा स्वास्थ्य सामग्रीसम्बन्धीका पसल जुनसुकै समयमा निर्वाधरूपमा सञ्चालन गर्न पाइने छ । विवाह व्रतबन्धको हकमा बढीमा १५ जनासम्म स्वास्थ्य मापदण्ड पालना गर्ने गरी जिल्ला प्रशासन कार्यालयबाट अनुमति लिएर मात्रै आवतजावत गर्न पाइने छ । त्यसका लागि ब्यानर राखेको दुई वटा गाडी प्रयोग गर्न सकिने छ । नित्य पूजाबाहेकका सबै धार्मिक, सांस्कृतिक, गतिविधि सञ्चालन गर्न पाइने छैन । पत्रकार तथा सञ्चारकर्मीलाई सूचना विभागको प्रेस पासका आधारमा आवतजावतमा सहजीकरण गरिने जनाइएको छ । सूचना विभागको प्रेस पास नभएको अवस्थामा सञ्चार गृहले न्यूनतम कर्मचारी मात्र खटाउने र सोको विवरण जिल्ला प्रशासन कार्यालयमा उपलब्ध गराउन भनिएको छ । नीलो प्लेटका सवारी साधनका हकमा भने परिचयबाहक पदाधिकारी र कर्मचारीलाई सवारी पास नपर्ने जनाइएको छ । प्रिन्टिङ प्रेसमा काम गर्ने, सुरक्षा सम्बद्ध कर्मचारी, तथा औषधि आपूर्ति गर्ने परिचयपत्र बाहक व्यक्तिको हकमा सम्बद्ध निकाय तथा आपूर्तिकर्ताको अनुमतिपत्र भए सवारी पास चाहिने छैन। मृत्यु संसकारका लागि जान आउन मृत्यु दर्ताको प्रमाणपत्र वा सम्वन्धित वडाको सिफारिस र परिचयपत्र खुल्ने कागजात पेश गरी पास लिनुपर्ने छ । बिरामी र कुरुवाका हकमा काठमाडौँ उपत्यकाभित्र भए भर्ना कार्ड वा रिपोर्ट कार्ड देखाएर जान सकिने तर काठमाडौँबाहिर जानुपर्ने भएमा ती कार्डसहित परिचयपत्र खुल्ने कागजातसहित निवेदन दिनुपर्ने छ । सुरक्षा गार्डका हकमा परिचयपत्रसहित पोशाक लगाएर कार्य क्षेत्रमा जान सकिने छ । रासस"
भारतबाट वीरगन्ज नाकाहुँदै भित्रिएका १६१ जनामा कोरोना संक्रमण,"वीरगन्ज : भारतबाट नेपाल प्रवेश गर्ने मुख्य नाका वीरगन्जहुँदै नेपाल प्रवेश गर्ने १ सय ६१ जनामा कारोना संक्रमण भेटिएको छ । नेपालको मुख्य नाका वीरगन्जको इनर्वास्थित शंकराचार्य प्रवेशद्धारमा स्थापना गरिएको हेल्थ डेस्कमा एक महिनाको अवधिमा भारतबाट आउनेको स्वास्थ्य चेकजाँच गर्दा १६१ जनामा कोरोना संक्रमण भेटिएको हो । नाकामा स्थापना गरिएको हेल्थ डेस्कमा गत चैत २३ गते देखि वैशाख २२ बुधबार बेलुकीसम्म भारतबाट आउने १ हजार ८ सय ५ जनाको एन्टिजेन परीक्षण गर्दा १६१ जनामा कोरोना संक्रमण भेटिएको हो । संक्रमण भेटिएका १६१ जनामध्ये नेपाली ६७ जना र बाँकी ९४ जना भारतीय रहेको हेल्थ डेस्कमा खटिएका अहेब सैनुल्लाह हवारीले बताए । नेपाली संक्रमितलाई उनीहरुको सम्बन्धित पालिकासँग समन्वय गरेर होम आइसोलेसनमा बस्ने गरी पठाइएको हवारीले जानकारी दिए । भारतीय संक्रमितलाई भने रक्सौलस्थित भारतीय प्रहरीसँग समन्वय गरी एम्बुलेन्समा राखेर भारततर्फ नै फर्काइएको हवारीले बताए । छिमेकी मुलुक भारतमा कोरोनाको दोस्रो लहर सुरु भएपछि वीरगन्जको इनर्वा नाकाको हेल्थ डेस्कमा चैत २३ गते देखि एन्टिजेन विधिबाट कोरोनाको परीक्षण गर्न थालिएको हो । अन्सारीका अनुसार नाकाको हेल्थ डेस्कमा लामो समय भारतमा बसेर फर्किने नेपाली , भारतको भित्री भागबाट आउने भारतीय र शंकास्पद व्यक्तिको मात्रै एन्टिजेन विधिबाट जाँच गर्ने गरिएको छ । भारतबाट आउने अन्यलाई भने थर्मल गनबाट तापक्रम मात्र नापेर वीरगन्ज प्रवेश गर्न दिइएको छ । चैत ६ देखि हेल्थ डेस्क संचालनमा ल्याइएको जानकारी दिँदै त्यस दिनदेखि वैशाख २२ गते बेलुकीसम्म ८ हजार २ सय ५३ जनाको थर्मलगनबाट तापक्रम नापेर नेपाल प्रवेश गर्न दिइएको उनले बताए ।"
निफमा अनुरागका कथा,"काठमाडौं : कोभिडका कारण पटकपटक सर्दै आएको नेपाल अन्तर्राष्ट्रिय फिल्म फेस्टिभल (निफ) मा बलिउड निर्माता तथा निर्देशक अनुराग कश्यपले आफ्ना अनुभव बाँड्ने भएका छन्। शुक्रबारबाट राजधानीमा सुरु हुने महोत्सवमा उनीलगायत विश्वका चलचित्र क्षेत्रका हस्तीले अनलाइन उपस्थिति जनाउने छन्। निफका अध्यक्ष केपी पाठकले एक विज्ञप्ति जारी गर्दै भारतीय निर्देशक कश्यपले उद्घाटनको दिन अर्थात् २३ गते दिउँसो ३३० बाट ४३० सम्म फिल्मका विभिन्न पक्षबारे जानकारी दिने बताए। उनले सिनेमासम्बन्धी आफ्ना अनुभवहरू पनि नेपाली चलचित्रकर्मीमाझ सेयर गर्नेछन्। तयारी त हाम्रो भौतिक रूपमै गर्ने गरी भइरहेको हो, भौतिक रूपमै गर्नका लागि नै हामीले नियमित सेड्युलबाट सारेर वैशाखमा ल्याएका थियौं, तर परिस्थिति सहज नभएकाले यसपटक हाइब्रिड गर्न बाध्य भयौं। तर यसले हामीलाई अझ धेरै दर्शकसम्म पुग्ने अवसर सिर्जना गरिदिएको छ, फेस्टिभलका अध्यक्ष केपी पाठकले बताए। चौथो संस्करणमा आयोजना हुन लागेको निफ यसअघि हरेक वर्ष फेब्रुअरीमा हुने गरेको थियो। अध्यक्ष पाठकले फिल्मको प्रदर्शन तथा अन्तक्र्रियाहरू नेट टीभीसँगै फेस्टिभलको पेजबाट लाइभ गरिने बताए। लेखककारूपमा बलिउडमा करिअर सुरु गरेकाकश्यपले सत्या, शूल, युवा जस्ता फिल्मको पटकथा तथ संवाद लेखेका थिए। उनको डेब्यु निर्देशन गरेको पाँचले हलको मुख देख्न नपाए पनि सन् २०१२ मा रिलिज भएको ग्याङ्स अफ वासेपुरका दुई सिरिजबाट उनले चर्चा पाएका थिए। यसपछि उनले मनमर्जियाँ, चोक्ड, मुक्काबाज जस्ता फिल्मको निर्देशन गरेका थिए। निर्माणमा पनि उत्तिकै सक्रिय उनले नेटफ्लिक्समा रिलिज भएका सेक्रेड गेम्स, लस्ट स्टोरिज आदि फिल्म तथा सिरिजको निर्माण गरेका थिए। फेस्टिभल २७ गतेसम्म चल्नेछ।"
कोरोना अस्पतालमा एकै दिन चार जनाको मृत्यु,"दाङ : दाङको कोरोना विशेष अस्पताल बेलझुन्डीमा एकैदिन चार जना कोरोना संक्रमितको मृत्यु भएको छ। बुधबार रातिसम्म आठ घण्टाको अवधिमा चार जनाको मृत्यु भएको हो। मृत्यु हुनेमा घोराही उपमहानगरपालिका९ का ६५ वर्षीय पुरुष, घोराही १५ का ६५ वर्षीय पुरुष, घोराही १८ की ४५ वर्षीया महिला र बबई गाउँपालिका ४ का ४० वर्षीय पुरुष रहेको अस्पतालका ब्यबस्थापक दोर्ण ओलीले जानकारी दिए। चारै जनाको अस्पतालमा उपचारका क्रममा मृत्यु भएको हो। चारैजना कोरोना र निमोनियाबाट ग्रसित थिए। अक्सिजन अभाव भएका कारण बिरामीलाई बचाउन कठिन भइरहेको ओलीको भनाइ छ। बिरामी भर्न गर्न दबाब नदिनुहोस : ओली कोरोना विशेष अस्पताल १ सय शय्याको अस्पताल भएपनि अक्सिजन अभावमा ५७ जना मात्रै बिरामी राखिएको छ। थप बिरामी राखिदिन निरन्तर दबाब आएपनि अक्सिजन अभावका कारण राख्न नसकिएको भन्दै व्यवस्थापक ओलीले अनावश्यक दवाब नदिन आग्रह गरे। 'अक्सिजन अभावमा बिरामी राख्नु भनेको जानाजान बिरामीको ज्यान जोखिममा पार्नु भएकाले यसमा अनावश्यक दवाब सिर्जना नगर्नुहुन मेरो आग्रह छ', उनले भने 'तत्काल व्यवस्था गरिदिन मन्त्री, सांसद्, स्थानीय सरकार, नेता, समाजसेवीलगायतलाई सार्वजनिक रुपमै आह्वान गर्दछु। अक्सिजन भए सय बेड नै चलाउन समस्या छैन।'"
बाक्लिँदै संक्रमणको घनत्व,"काठमाडौं : कोरोनाको दोस्रो लहर तीव्र गतिमा देशव्यापी भइरहेको छ। गत वर्ष चैतयता १३ महिनामा देशभर करिब ३ लाख ६० हजार संक्रमित भइसकेका छन् । हाल ६६ हजार ३ सय ५२ सक्रिय संक्रमित छन्। २ लाख ८९ हजार ७ सय ८३ जनाले स्वास्थ्यलाभ गरेका छन् । बुधबारसम्म ३ हजार ४ सय ७५ जनाको मृत्यु भएको छ। संक्रमतिको संख्या २ सयभन्दा कम भएका जिल्ला अब ६ वटा मात्र छन् । स्वास्थ्य तथा जनसंख्या मन्त्रालयका अनुसार संक्रमितमध्ये २ लाख २८ हजार ६ सय ७ जना अर्थात् ६३६ प्रतिशत पुरुष छन्। ३६४ प्रतिशत अर्थात् १ लाख ३१ हजार ३ जना महिला छन् । सबैभन्दा धेरै संक्रमित पुगेका जिल्लामा काठमाडौं छ, जहाँ १ लाख ३३ हजार ३ सय ८ जना पुगेका छन् । सबैभन्दा कम मनाङमा १८ जना छन्।"
ओलीले बोलाए एमाले स्थायी कमिटीको आकस्मिक बैठक,"काठमाडौं : नेकपा एमालेका अध्यक्ष एवम् प्रधानमन्त्री केपी शर्मा ओलीले स्थायी कमिटीको आकस्मिक बैठक बोलाएका छन् । प्रधानमन्त्री निवास बालुवाटारमा स्थायी कमिटी बैठक केहि समयभित्रै सुरु हुन लागेको बालुवाटार स्रोतले जनाएको छ। बैठकमा प्रधानमन्त्री ओलीले प्रतिनिधि सभामा वैशाख २७ गते लिने विश्वासको मत, राष्ट्रियसभा उपनिर्वाचन र विकसित राजनीतिक घटनाक्रमका विषयमा छलफल केन्द्रित हुने बताइएको छ। बैठकमा बुधबार कांग्रेस सभापति शेरबहादुर देउवासहित शीर्ष नेताहरूसँग भएको छलफल ब्रिफ्रिङ हुनेछ। त्यसैगरी राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर अलग्गै उम्मेदवार उठाउन लागेको सन्दर्भमा पनि छलफल हुने बताइएको छ। प्रधानमन्त्री केपी ओलीविरुद्ध गठबन्धन बनाउँदै यो गठबन्धनले राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ।"
स्वास्थ्य संकटकाल ढिला नगरौं,"वैशाख १ गते देशभर ६ सय ३ जना संक्रमित थिए। कोभिड१९ का कारण ३ जनाको मृत्यु भएको थियो। २२ गते आइपुग्दा संक्रमितको संख्या ८ हजार ६ सय ५९ पुगेको छ। ५८ जनाले ज्यान गुमाएका छन्। २२ दिनमा झन्डै १५ गुणा संक्रमण र करिब २० गुणा मृत्यु बढेको छ। यसको ग्राफ अति ठाडो गतिमा उकालो चढिरहेको छ। सबैभन्दा बढी प्रभावित बाँके जिल्लामा निषेधाज्ञा जारी गरेयता पनि हरेक ६ घण्टामा एक जना संक्रमितको ज्यान गएको खबर प्रकाशित भएको छ। झन्डै दुई सातामा भएको यो मृत्यु औसत मात्र हो। एक साता यताको तथ्यांक विश्लेषण गर्दा त दैनिक कम्तीमा ४ जनादेखि बढीमा १२ जनासम्मले ज्यान गुमाएका छन्। अस्पतालका शय्याहरू जटिल खालका संक्रमितले भरिभराउ छन्। नयाँ संक्रमितले अस्पतालमा शय्या पाउने अवस्था छैन। हरेक दिन स्वाब परीक्षण गराएकामध्ये ८० देखि ९० प्रतिशतभन्दा बढीमा कोरोना संक्रमण पुष्टि भइरहेको छ। अब करिबकरिब घरघरमा संक्रमण पुगेको छ। कतिपय घरमा त पूरै परिवार संक्रमित छन्। स्वास्थ्यका मापदण्डबारे सचेतना फैलाउने र संक्रमितको उपचार गर्ने डाक्टरलगायत स्वास्थ्यकर्मीसमेत संक्रमण झेलेर सेवामा खटिएका छन्। नेपालमा गत वर्ष कोरोना सचेतना, संक्रमण रोकथाम र उपचारमा तीन तहकै सरकारले प्राथमिकता दिएर काम गरेका थिए। लामो समय निकै कडाइका साथ लकडाउन गरिएको थियो। सीमा नाका बन्द थिए। विदेशबाट आउने सबैलाई अनिवार्य रूपमा स्थानीय तहले निर्माण गरेका क्वारेन्टाइनमा राखिन्थ्यो। संक्रमितलाई आइसोलेसन सेन्टरमा राखिन्थ्यो। जटिल खालका संक्रमितका लागि अस्पतालमा अक्सिजनसहितको आइसोलेसन विशेष अस्पतालमा उपचार हुन्थ्यो। संक्रमित थोरै हुन्थे। उपचार गर्दा निको हुने बढी हुन्थे। गत चैतपछि कोरोना संक्रमण दर फेरि बढ्न थालेको छ। भारतमा दोस्रो चरणको कोरोना संंक्रमण बढेपछि त्यसको असर नेपालमा पनि परेको छ। दोस्रो चरणको कोरोनाको संक्रमण दर पनि बढ्दो छ। संक्रमित लक्षणसहितका छन्। अस्पतालमा भर्ना भएका संक्रमितमध्ये अधिकांशलाई अक्सिजनको आवश्यकता परेको छ। विगतमा जस्तो संक्रमितको पहिचान भइसकेपछि अनिवार्य रूपमा १० देखि १४ दिन आइसोलेसनमा राख्ने गरिन्थ्यो। अहिले संक्रमितको संख्या बढी भएकाले जटिल स्वास्थ्य समस्या नभएका सबैलाई होम आइसोलेसनमा पठाइन्छ। सरदर ९० प्रतिशत संक्रमित घरमै स्वउपचाररहत छन्। विगतमा संक्रमितको सम्पर्कमा रहेका सबैको कन्ट्याक्ट टेसिङ गरी अनिवार्य कोरोना परीक्षण हुन्थ्यो। परीक्षण गर्ने हो भने सबैमा कोरोना छ भन्ने अनुमानको आधारमा लक्षण देखिएका र समस्यामा परेका व्यक्तिबाहेकको कोरोना परीक्षण गर्न छाडिएको छ। संक्रमितले परिवार र समाजमा कोरोना संक्रमण विस्तार गरिरहेका छन्। आफू त जोखिममा छन्। अरूलाई पनि असुरक्षित गरिरहेका छन्। राज्यका तीनै तह (स्थानीय, प्रदेश र केन्द्र) का सरकारबीच समन्वय र सहकार्यमा कोरोना रोकथाम, नियन्त्रण र संक्रमितको उपचार प्राथमिकता हुनुपर्छ। विदेशबाट आउनेलाई अनिवार्य क्वारेन्टाइनमा राख्नुपर्छ। पालिका स्तरमा अक्सिजनसहितका आइसोलेसन निर्माण गर्ने र अस्पतालमा आईसीयू र भेन्टिलेटर विस्तारमा लाग्नुपर्छ। अहिले बढी संक्रमित रहेका जिल्लामा निषेधाज्ञा जारी गरिएको छ। यो सकारात्मक कदम हो। निषेधाज्ञा जारी गरेको एकदेखि दुई साता भइसक्दा पनि संक्रमित र मृृतकको संख्या घट्नुको साटो बढ्दो दरमा हुनु भनेको भुसको आगो जस्तै कोरोना समुदाय स्तरमा फैलिसकेको छ। त्यसैले निषेधाज्ञा जारी राख्नु मात्र पनि अब एक मात्र विकल्प होइन। बढी संक्रमित भएका जिल्लामा सरकारले जनस्वास्थ्य संकटकाल घोषणा गर्नुपर्छ। ती जिल्लामा भएका सरकारी र निजी सबै अस्पताललाई कोेभिड वार्डका रूपमा सञ्चालन गर्नुपर्छ। त्यसको व्यवस्थापन राज्यले एकद्वार प्रणालीबाट गर्नुपर्छ। जसरी पहिलो चरणमा सुदूरपश्चिममा कोरोना संक्रमण बढ्दो दरमा भएपछि केन्द्र सरकारले टोली कर्मचारी खटाएर ठूलो संख्यामा कोरोना परीक्षण गरेको थियो, त्यसैगरी पीसीआर, एन्टिजेनलगायत प्रविधिमा गाउँ टोलमा पुगेर संक्रमितको पहिचान गर्नुपर्छ। संक्रमितको कन्ट्याक्ट ट्रेसिङ अनिवार्य गर्नुपर्छ। मापदण्ड पुगेका व्यक्तिलाई होम आइसोलेसन बस्न दिनुपर्छ। अरू सबैैलाई आइसोलेसन सेन्टर बनाएर राख्नुपर्छ। सामान्य लक्षण देखिएका संक्रमितलाई पालिकाले निर्माण गरेका अक्सिजनसहितको आइसोलेसनमा राखेर उपचार गर्न सकिन्छ। बढी जोखिम भएका संक्रमितलाई अस्पतालको आइसोलेसनमा राखेर उपचार गर्न सके सम्भावित क्षति जोगाउन सकिन्छ। सबैभन्दा महत्त्वपूर्ण कुरा सरकारले जनस्वास्थ्य संकटकाल घोषणा गर्न अब ढिलाइ गर्नु हुँदैन। स्वास्थ्य रहे, जीवन रहन्छ। जीवन रहे, सबैथोक रहन्छ।"
महामारीमा मनशान्ति,"समय छैन भनेर बहाना गर्नेले यो महामारीको समय र जीवनको मूल्य अनि आन्तरिक सुख र सन्तोष खोजिरहेको अवस्थालाई ध्यानको अभ्यासमा लगाउनु उपयुक्त समय आएको छ। जब महामारी र प्रतिकूलता आइपर्छ तब दुःख, कष्टको महसुस हुनु स्वाभाविक हो। यस्तो समयमा मन धेरै अत्तालिन्छ त्यसैले मनलाई शान्त कसरी राख्ने त्यो नै दुःख मुक्तिको उपाय पनि हो। किनकि मन आत्तिँदैमा समस्याको समाधान हुँदैन। बरू दुःखमा पनि मन शान्त राख्न सके समाधानका उपाय थाहा लाग्दछ। गत वर्षभन्दा फरक तरिकाले फैलिएको कोरोना भाइरसले छिट्टै नै आक्रमण गर्ने लक्षण देखियो। छिमेकी मुलुक भारतमै अकस्मात तीव्र गतिमा फैलिएको आँकडाबाट महसुस गर्न सकिन्छ अब केवल सकेसम्म घरभित्रै एकान्त र शून्यतामा समय बिताउनु बुद्घिमानी हुनेछ। त्यसको लागि एकान्तपन के हो, शून्यता र निराकारलाई कसरी जीवनशैली बनाउने र यसबाट आन्तरिक लाभ के हुन्छ अनि यो महामारीमा धैर्य र समझको विकास कसरी हुन्छ केही आयामलाई जान्ने र व्यवहारमा उतार्ने कोसिस गरौं। शून्यता र एक्लोपनको जीवन एक्लै त बस्नै सक्दिनँ। एक्लै बस्दा त बिरामी परे जस्तै लाग्छ। एक्लै हुँदा नरमाइलो लाग्छ। यस्ता अभिव्यक्तिहरू प्रायजसोबाट सुन्नमा आइरहन्थे। भीडभाड, घुमघाम, भेटघाट, कुराकानी गरेर समय बिताउन मन लाग्छ धेरैलाई। यसको अर्थ रमाइलो पनि अरूबाट लिनुपर्छ, अरूबाट पाइन्छ, एक्लै रमाउन सकिन्न भन्ने धारणा बसिसकेको छ। बहिर्मुखी भएको छ स्वभाव, एक्लै रमाउने र अन्तर्मुखी हुने कला विकास भएको छैन। तर, विगत एक वर्षदेखि कोरोनाको कारण अस्तित्वमा यस्तो परिस्थिति आयो कि घरमा भीड सहर शून्य छ, मानिस आफ्नै घरमा कैदी भए, पैसा सस्तो लाग्छ बरू आज जिन्दगी महँगो भएको छ। अस्तित्वको नियम पनि गजबको छ एक्लै बस्नुलाई सजाय सम्झने मानिसलाई आज एक्लै बस्न पाए म खुसी हुने थिएँ, रोगमुक्त हुने थिएँ र जीवन पाउने थिएँ कि भन्न बाध्य बनाइदिएको छ। कस्तो महामारी सिर्जना भएको होला जसको उपचार केवल एक्लै हुनु र टाढा हुनुमा छ। यसमा विमति जनाउनासाथ अस्पतालको शय्यामा पुग्नुपर्ने अवस्था आउन सक्छ। एकान्तबास र ध्यानको अभ्यास हामी एक्लै बस्न नसक्नुको कारण हामीमा ध्यानको अभ्यास छैन। ध्यान भनेको नोकरीबाट अवकाश पाएपछि अभ्यास गर्ने हो, उमेरमा परिश्रम नै गर्नुपर्छ। उमेरमै अर्थात् शरीरमा ऊर्जा हुँदैमा ध्यान गरेर समय खेर फाल्नु हुँदैन। यो समय त कमाउने या आर्जन गर्ने समय हो, धन संकलन गर्ने, भविष्यको लागि केही संग्रह गर्ने समय हो भनेर पढेलेखेकाहरूबाट नै सुन्न पाइन्छ। अर्कोतिर संसार हेर्न बानी परेका हामी ध्यान भनेको आँखा बन्द गरेर एकाग्र हुनु हो जुन कठिन अभ्यास हो भन्ने गरेको सुनिन्छ। ध्यान आँखा बन्द गरेर भित्र हेर्नु मात्र होइन, बन्द आँखाले भित्र हेर्दा जुन निराकार देखिन्छ त्यसमा स्वयंको स्वभाव र गुणवत्ता थाहा पाउने अभ्यास पनि हो। यो अन्तर्मुखी हुने अभ्यासले बौद्घिक तथा मानसिक विकारहरूलाई परास्त गर्ने मात्र होइन जीवनमा अनुशासन कायम राख्नसमेत मद्दत गर्दछ। जब प्रतिकूलता र महामारी फैलन्छ तब हाम्रो मन अशान्त, चिन्तित र भययुक्त बन्छ। यो भय र चिन्तामुक्तको उपचार नै ध्यान हो। ध्यानको अभ्यासले मानसिक प्रवृत्तिलाई नियन्त्रण गर्न मद्दत गर्दछ। नकारात्मक सोच र व्याकुलतालाई निर्मूल गर्दछ। स्वासको माध्यमबाट अन्तर्मुखी हुने अभ्यासले थाहा नपाइकन निराशा, तनाव र अस्थिरतालाई शान्त बनाउँछ र शून्यतामा पनि कति गहिराइ छ भन्ने बोध दिलाउँछ। जीवनलाई सहजता, संयमता र धैर्यको शीलले कसरी अगाडि बढाउने त्यो कला प्रदान गर्दछ। एक्लोपन सन्तुलनको विज्ञान ओशो भन्नुहुन्छ अरूलाई ध्यान दिनु प्रेम हो र स्वयंलाई प्रेम गर्नु ध्यान हो। त्यसैले ध्यान र प्रेम मेरा दुई सूत्रलाई जीवनमा उतार्नेले जीवनमा कष्ट होइन उत्सवको अनुभूति लिन सफल हुन्छ। केही प्रतिशतलाई छोडेर, हामी किन ध्यानको अभ्यासमा डुब्न सक्दैनौं त ? के हामी अरूलाई ध्यान दिन या प्रेम दिन सक्षम छैनौं ? हामी स्वयंलाई प्रेम गर्न जान्दैनौं ? हुन पनि सक्छ हाम्रो धारणाले त प्रेम अरूबाट पाउने हो र स्वयंलाई त किन प्रेम गर्नु पर्यो भन्ने संस्कारबाट नै विकसित भएका छौं अधिकांश हामी। संसारको सफलताकै भागदौडमा हाम्रो मन र विचार यति प्रवाहमान भइरहेको हुन्छ कि भावनात्मक सन्तुलनबाट हामी पर पुगिसकेका हुन्छौं। मनले जितिसकेको हुन्छ, भावना, करुणा, संवेदनशीलताको सट्टामा कठोरता, स्वार्थ र लोभीपनाको विकास भएको हुन्छ। एकान्तमा ध्यानको अभ्यास बढाउँदै जाने हो भने मन स्थिर, विचार शान्त, स्वभाव सहज र जीवनमा सन्तुलनको अवस्था अनुभूति हुन थाल्दछ। आन्तरिक शान्ति, प्रेम, करुणा विकसित भएको स्वयम् महसुस गर्न सकिन्छ। बाहिरी आकर्षणबाट माथि उठेर स्वबोधमा जान सहज हुन्छ। स्वबोध र आत्मसत्ताको अनुभूति गर्न पाउनु जत्तिको ठूलो उपलब्धि र सिकाइ अरू के होला जीवनमा ? किनकि बाहिरको मेहनतले भौतिक सफलता त हात लाग्छ नै। भौतिक सफलतासँगै ध्यान स्वयं घटित हुन्छ त्यो जरुरी छैन। ध्यानको अनुभूतिको लागि आफूलाई समय दिएर २४ घण्टाको समयमा केही क्षण छुट्ट्याउनै पर्ने हुन्छ। समय छैन भनेर बहाना गर्नेले यो महामारीको समय र जीवनको मूल्य अनि आन्तरिक सुख र सन्तोष खोजिरहेको अवस्थालाई ध्यानको अभ्यासमा लगाउनु उपयुक्त समय आएको छ। एकान्तपन अर्थात् ध्यानको समयलाई सहज बनाउने तरिका घरको एउटा निश्चित कोठा या कुनै कुनामा जहाँ अरूको हल्ला सकभर नआओस्। बाहिरको होहल्लाले मनलाई बाहिरै लैजाने हुँदा एकान्त ठाउँले ध्यानमा केन्द्रित हुन मद्दत गर्दछ। वास्तवमा ध्यानको लागि यही नै समय भनेर छुट्ट्याउनु पर्दैन, जुन समय फुर्सद निकाल्न सकिन्छ त्यो नै उपयुक्त समय हुन्छ तैपनि बिहानको आफ्नो नित्य कर्महरू सकेर, विचार शान्त भएको समय ध्यानको लागि उपयुक्त समय हुन्छ। दिनभरको कर्म सकेर साँझ घर फर्केपछि केही समय छुट्ट्याएर एकान्तमा ध्यानमा बस्नु उपयुक्त हुन्छ। वातावरण शान्त र सौम्य हुन सकेमा ज्यादै नै प्रभावकारी हुन्छ। ध्यानको लागि तयारी हुने भाव आउनासाथै विचार शिथिल, शरीर सहज र मन शान्त बन्दछ। सुरुसुरुमा ध्यानको अभ्यास गर्दा कस्तो आसन लगाउने आदि जिज्ञासा उत्पन्न हुन सक्दछन्। सुखासन, जसरी बस्दा सुख र सहज हुन्छ त्यो आसन नै उपयुक्त आसन हो। शरीरलाई बिस्तारै निष्क्रिय बनाउने, शिथिल बनाउने, हातमा ज्ञान मुद्रा बनाउने, मेरुदण्ड सीधा हुनेगरी पद्मासन लगाउने या सहज बस्ने, आउँदै जाँदै गरेको श्वासलाई ध्यान दिने, श्वास सहज हुन दिने, केवल जागृत रहने र भित्र डुब्ने यही नै ध्यानमा प्रवेश गर्ने विधि हो। ध्यानको विधिमार्फत ध्यानमा प्रवेश गरिन्छ। विधिमार्फत प्राप्त हुने शून्यता, निर्विचार, अन्तराकाशको फैलावट, अनन्तताको महसुसजस्ता बोध नै ध्यानको अनुभूति हो। जसले शान्त, सहज र ग्रहणशील बनाउँछ।"
"एकै गाउँका १९ जनामा कोरोना संक्रमण, वालिङको धरमपानी सिल","स्याङजा : वालिङ नगरपालिका १ स्थित धरमपानी गाउँ 'सिल' गरिएको छ। गाउँमा कोरोना संक्रमितको संख्या ह्वात्तै बढेपछि अनिश्चितकालिन सिल गरिएको हो। चौरासी पूजामा सहभागी भएकामध्ये केहीमा कोरोनाका लक्षण देखिएपछि गरिएको एन्टिजेन परीक्षणमा १९ जनामा संक्रमण पुष्टि भएको नगरपालिकाले जनाएको छ। वैशाख १४ गते गाउँमै भएको पूजामा केही सहभागीमा एकाएक ज्वरो आउने, खोकी लाग्ने, शरीर दुख्नेलगायतका लक्ष्यण देखिएपछि २५ जनाले परीक्षण गराउँदा १९ जनामा संक्रमण पुष्टि भएको हो। बाक्लो बस्ती रहेको गाउँमा एकैपटक यति ठूलो संख्यामा कोरोना संक्रमण देखिएपछि गाँउ नै सिल गर्नुपरेको नगरप्रमुख दिलिपप्रताप खाँणले बताए। नगर प्रमुख खाँण, उपप्रमुख कल्पना तिगारी र वालिङस्थित गह्रौं प्राथमिक अस्पतालका चिकित्सकीय टोलीले धरमपानी पुगेर एन्टिजेन परीक्षण गरेको थियो। संक्रमण पुष्टि हुनेमा ९ वर्षीय बालकदेखि ७७ वर्षीय जेष्ठ नागरिकसम्म रहेको स्वास्थ्य प्रमुख कमलप्रसाद पाण्डेले जानकारी दिए। ती मध्ये १४ महिला र ५ पुरुष छन्। सङ्क्रमित हुनेमा ७७, ६८, ६०, ५९, ५८, ५५, ३६, ३५, २८, २५ २३ २२, २० र १७ वर्षका महिला र ५८, ३७, ३३, २२ र ९ वर्षका पुरुष हुन्। सरुवा रोग भएकाले उच्च सतर्कता अपनाउन अनुरोध गर्दै नगरपालिकाले आवश्यक औषधि समेत उपलब्ध गराएको छ। स्याङजामा बुधबार साँझसम्म संक्रमितको संख्या ३ सय ३१ पुगेको छ। वालिङमा मात्र संक्रमतिको संख्या २ सय ८ छ। ती मध्ये ९ जनाले संक्रमण जितेका छन् भने एकजनाको पोखरामा उपचारका क्रममा निधन भएको छ। सक्रिय संक्रमित १ सय ९८ मध्ये अधिकांश होम आइसोलेसन र केही पोखरामा उपचाररत छन्। बुधबार मात्र वालिङमा ३५ जना थपिका छन्। वालिङले मंगलबारदेखि अक्सिजनसहितको आइसोलेसन संचालनमा ल्याएको छ।"
"मौसमविद्को चेतावनी : यसपालिको मनसुनमा धेरै पानी पर्ने, जोखिम क्षेत्रमा बाढी पहिरो उच्च","काठमाडौं : यसपालीको मनसुनका समयमा मुलुकका धेरैजसो भूभागमा सरदरभन्दा बढी वर्षा हुने आँकलन गरिएको छ। जल तथा मौसम विज्ञान विभागका अनुसार मनसुन अवधिमा सुदूरपश्चिम, कर्णाली, गण्डकी, वाग्मती प्रदशेका अधिकांश स्थानमा तथा प्रदेश नं १ को मध्य तथा पश्चिम पहाडी, हिमाली भूभागमा सदरदभन्दा बढी वर्षा हुने सम्भावना रहेको छ। त्यहाँ ३५ देखि ६५ प्रतिशत वर्षा हुने अनुमान छ। उच्च हिमाली क्षेत्रमा भने ५५ देखि ६५ प्रतिशत वर्षा (हिउँ) हुने अनुमान गरिएको विभागको जलवायु विष्लेषण शाखा प्रमुख वरिष्ठ मौसमविद् डा इन्दिरा कँडेलले जानकारी दिइन्। यसरी बढी हिउँ पर्दा हिमाली जनजीवन प्रभावित हुनसक्ने छ। जल तथा मौसम विज्ञान विभाग र दक्षिण एसियाली जलवायु दृष्टिकोण मञ्चले मनसुन अवधिमा हुने तापक्रम र वर्षाको अवस्थाबारे अनुमान गरी सार्वजनिक गरेको हो। औषतभन्दा बढी वर्षाले मुलुकमा बाढी पहिरोको सम्भावना बढी हुने भएकाले अहिलेदेखि नै सावधानी र क्षति न्यूनीकरणका कार्यक्रम तीब्ररूपमा अघि बढाउनुपर्ने मौसमविद्को भनाइ छ। विभागका उपमहानिर्देशक डा अर्चना श्रेष्ठ गत वर्ष बाढी पहिरोले क्षति पुर्याएको ठाउँमा र भूकम्पले असर गरेको क्षेत्रमा यसपाली पनि विशेष सावधानी अपनाउन सुझाव दिएका छन्। प्राप्त विवरणमा लुम्बिनी, गण्डकी, वाग्मती, प्रदेशको तराई र प्रदेश नं २ को पश्चिमी भूभागमा सरदर वर्षा ९३५ देखि ४५ प्रतिशत हुने, र प्रदेश १ को तराई र प्रदेश नं २ को पूर्वी जिल्लामा सरदरभन्दा कम वर्षा हुने अनुमान गरिएको छ। यसपाली आगामी जेठ १८ देखि नेपालमा मनसुन भित्रिँदै छ। यसको अवधि असोज १४ गतेसम्म रहने जनाइएको छ। गत वर्ष मनसुन शुरु भएको दिनदेखि नै भारी वर्षा हुँदा ठूलो जनधनको क्षति भएको थियो। प्रदेश नं १ र २ तथा वाग्मती प्रदेशको केही भूभागमा अधिकतम तापक्रम सरदरभन्दा बढी हुने तथा परासी, नवलपुर, पाल्पाका केही भूभागमा बाहेक देशका अन्य भूभागमा सरदरभन्दा कम तापक्रम हुने जल तथा मौसम विज्ञान विभागले जनाएको छ। जल तथा मौसम विज्ञान विभागका अनुसार प्रदेश नं १ र २ को पूर्वी भाग, गण्डकी, सुदुरपश्चिम प्रदेशको अधिकांश भागमा न्यूनतम तापक्रम सदरदभन्दा बढी र लुम्बिनी प्रदेशको तराई क्षेत्र बाहेकमा सरदरभन्दा कम तापक्रम हुने अनुमान गरिएको छ। विभागले विश्व मौसम सङ्गठनको विश्वभर तथा क्षेत्रीयस्तरको जलवायू सूचना उत्पादन गर्ने केन्द्रको हावापानी प्रारुप, जलतथा मौसम विज्ञान विभागको मनसुनी वर्षा र दक्षिण एसियाली जलवायू दृष्टिकोण मञ्चको आँकलनको आधारमा उक्त निष्कर्ष निकाली सार्वजनिक गरेको जनाएको छ। नेपालको वर्षाको मनसुनी प्रणालीमा प्रभाव पार्ने पूर्वी प्रशान्त महासागरमा विकसित हुने एन्सो, हिन्द महासागरमा विकसित हुने दुई ध्रुवीय प्रणालीको हालको अवस्था, जलवायू प्रारूपको मनसुन अवधिको आँकलन, यूरोप तथा एसियामा गत हिउँद तथा प्रिमनसुनको अवधिमा परेको हिउँ, अन्तरऋतु परिवर्तनशिलताका कारकलाई समेत मध्यनजर गरी उक्त आँकलन तयार पारिएको हो। यद्यपि पनि जलवायु प्रणाली विभिन्न ऋतुगत सामुद्रिक तथा वायूमण्डलीय प्रणाली, भूउपयोगजस्ता कुरामा निर्भर हुने र जलवायु प्रारूपहरू यस्ता प्रणालीको ऋतुमा हुने परिवर्तनले विश्वसनीय पूर्वानुमान गर्न कठिन हुन्छ, हामी बेलाबेलामा पुर्वानुमान अपडेट गराउँदै जानुपर्छ, त्यो गर्छौँ पनि, डा कँडेलले भने। यसरी आँकलन निर्माणका लागि यही वैशाख १५ गते दक्षिण एसियाली जलवायु दृष्टिकोण मञ्चको भर्चुअल बैठक भएको थियो। त्यसमा नेपाल, भारत, म्यान्मालगायत ९ देशका मौसमविद्को सहभागिता थियो। उक्त सम्मेलनमा विश्व मौसम सङ्गठन, त्यसको क्षेत्रीय लजवायु केन्द्र भारत, युके मेट अफिस वेलायत, रिम्स थाइल्याण्ड, ईन्टरनेशनल रिसर्च इन्स्टिच्युट अमेरिका, जापान मेट्रोलोजिकल एजेन्सीलगायत संस्थाका विज्ञको सहभागिता थियो। वरिष्ठ मौसमविद् बरुण पौडेल यसपालीको प्रिमनसुन र जाडोको समयमा खडेरी भए पनि अबको मनसुनमा हुने वर्षा आँकलनले सावधानी अपनाउनु पर्ने आवश्यकता औँल्याए। पहाडी भूभाग र जोखिम क्षेत्र भनेर पहिचान भएको क्षेत्रमा पहिरो जान सक्छ, सम्बन्धित निकाय आजैदेखि तयारीमा जुट्नुपर्छ, सर्वसाधारंण पनि चनाखो हुनुपर्छ , पौडेलले भने। दक्षिण एसियाको पनि वर्षा आँकलन विज्ञहरूले दक्षिण एसियाका धेरै मुलुकमा मनसुनका अवधिमा सरदरभन्दा बढी वर्षा हुने निष्कर्षका साथ साझा दृष्टिकोण सार्वजनिक गरेका छन्। दक्षिण एसियाका उत्तरपश्चिम, हिमालका काख, उत्तरपूर्व भेगका केही भूभाग तथा मध्य भागका धेरै भूभागमा सरदरभन्दा बढी वर्ष हुने आँकलन गरिएको छ। सुदुर उत्तरपश्चिम, र उत्तरपूर्वका भागका धेरै स्थानमा सरदरभन्दा कम वर्षा हुने आँकलन छ। प्राप्त विवरणअनुसार गत वर्ष सन् २०२० को जुलाइबाट प्रशान्त महासागरमा शुरु भएको मध्यमस्तरको लानिना हाल आएर अत्यन्तै कमजोर भई झण्डै तटस्थ अवस्थामा रहेको र आगामी मनसुन अवधिमा ध्रुवीय सामुद्रिक तापक्रम सूचक हाल तटथ नै रहे पनि मनसुनको अवधिको अन्त्यतिर ऋणात्मक विकसित हुने आँकलन गरिएको छ। रासस"
ओली सरकार निरन्तर रहे लोकतन्त्र र राष्ट्रियताकै मुद्दा खतरामा : माओवादी केन्द्र,"काठमाडौं : माओवादी केन्द्रले प्रधानमन्त्री केपी शर्मा ओली नेतृत्वको सरकारलाई दिएको समर्थन ३८ महिनापछि फिर्ता लिएको छ । उक्त पार्टीले समर्थन फिर्ताको पत्र बुधबार संघीय संसद् सचिवालयमा बुझाएको छ । माओवादी केन्द्रका प्रमुख सचेतक देव गुरुङले संसद् सचिवालयका सचिव गोपालनाथ योगीलाई पत्र बुझाएका हुन् । प्रधानमन्त्रीले संविधानविपरीत कदमहरु चाल्दै गइरहनुभएको छ । उहाँकै सरकार निरन्तर रहिरहँदा राष्ट्रियता, लोकतन्त्र र जनजीविकाका सबै मुद्दाहरुमा गम्भीर खतरा पैदा भएर कालान्तरमा राष्ट्रिय स्वाधीनताकै मुद्दा गम्भीर खतरामा पर्न सक्ने भएकाले आजैका मितिदेखि लागू हुने गरी समर्थन फिर्ता लिएका छौं, प्रमुख सचेतक गुरुङले भने । एमाले अध्यक्ष माओवादीको समर्थनमा २०७४ फागुन ३ गते प्रधानमन्त्री भएका थिए । उक्त दुई पार्टी मिलेर २०७५ जेठ ३ गते नेकपा गठन भएको थियो । तर, सर्वोच्च अदालतले गत फागुन २३ गते नेकपा एकता बदर गर्दै एमाले र माओवादी केन्द्रलाई ब्युँताएको थियो । माओवादीले समर्थन फिर्ता लिएसँगै ओली नेतृत्वको सरकार अल्पमतमा परेको छ । प्रतिनिधिसभामा माओवादीको ४९ सिट (सभामुखसहित) सिट छ, एमालेको १ सय २१ । गुरुङले नियमित अधिवेशन बोलाउनुपर्नेमा विश्वासको मत मात्रै लिने गरी विशेष अधिवेशन बोलाउनु त्रुटिपूर्ण रहेको प्रतिक्रिया दिए । यसो गर्नु संविधान विपरीत रहेको उनको भनाइ थियो । समर्थन फिर्ता लिँदै माओवादीले भन्यो, संविधान मिचेर ओली निरंकुश बाटोमा"
कोरोना त्रास : प्रतिनिधिसभा अधिवेशनमा दुई कुर्सी खाली रहने,"काठमाडौं : सङ्घीय संसद् सचिवालयले कोभिड१९ संक्रमणलाई हेक्का राख्दै यही वैशाख २७ गते हुने प्रतिनिधिसभा अधिवेशनमा सांसदका लागि सीट व्यवस्थापन गरेको छ। विशेषज्ञ चिकित्सकको रायपरामर्शमा सचिवालयले कोरोना संक्रमणको पक्षलाई ध्यान दिँदै एक र अर्को सांसदबीच दुई कुर्सी खाली रहने गरी बस्ने व्यवस्था मिलाएको छ। सभामुख अग्निप्रसाद सापकोटाले अधिवेशनका क्रममा बैठकमा अपनाउनुपर्ने स्वास्थ्य सावधानीबारे स्वास्थ्य तथा जनसंख्या मन्त्रालय, स्वास्थ सेवा विभाग र नेपाल चिकित्सक संघका पदाधिकारीसगँको परामर्श र सुझावका आधारमा सिट व्यवस्थापन गरिएको प्रवक्ता डा रोजनाथ पाण्डेले जानकारी दिए। अघिल्लो अधिवेशनमा भने बीचमा एउटा कुर्सी खाली राखेर सदस्यलाई बस्ने व्यवस्था मिलाइएको थियो। सिट व्यवस्थापन गर्ने क्रममा दर्शकदीर्घालाई पनि बैठक कक्षका रुपमै प्रयोग गरिने छ। अधिवेशनमा सुरक्षा मापदण्ड कसरी अपनाउने भन्ने सम्बन्धमा सचिवालयले विशेषज्ञ टोलीलाई बैठक कक्षको स्थलगत निरीक्षण गराई सावधानीका उपायबारे रायसुझाव लिएको डा पाण्डेले बताए। विशेषज्ञ टोलीले सिट व्यवस्थापन गर्दा कम्तीमा दुई मिटरको दूरी कायम गर्न, सेनिटाइजर पर्याप्त स्थानमा राख्न, जमघट र भेटघाट हुने चमेनागृह र शौचालय जस्ता स्थानमा आलोपालो मिलाएर जान र फर्कनका लागि फरकफरक बाटो तय गर्न सुझाव दिएको थियो। बैठक कक्षका झ्यालढोका पूर्णरुपमा खोल्न, आवागमन सहज तुल्याउन र विशेषज्ञ स्वास्थ्यकर्मीसहितको हेल्थ डेस्क राख्न पनि टोलीले सचिवालयलाई परामर्श दिएको बताइएको छ । सभामुख र संसद्मा प्रतिनिधित्व गर्ने राजनीतिक दलका प्रमुख सचेतक तथा सचेतक सम्मिलित कार्यव्यवस्था परामर्श समितिले छलफलपछि तय गरिने कार्यसूचीका आधारमा अधिवेशन कसरी अघि बढाउने भन्ने निर्यौल गर्ने छ। कोरोना संक्रमणले दैनिक नयाँ अभिलेख कायम गरिरहेको तथा प्रमुख राजनीतिक दलभित्रै पनि आन्तरिक विवादले उत्कर्ष लिइरहेका बेला हुन लागेको प्रतिनिधिसभाको आगामी अधिवेशनलाई निकै चासोका साथ हेरिएको छ। राष्ट्रपति विद्यादेवी भण्डारीले प्रधानमन्त्रीले आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठान्नु भएकाले सोही प्रयोजनका लागि यही वैशाख २७ गते संसद् भवन नयाँ बानेश्वरमा प्रतिनिधिसभाको अधिवेशन आह्वान गरेकी हुन्। कोभिड१९ संक्रमणबाट सिर्जित प्रतिकूल परिस्थितिमा मत विभाजन गर्दा अपनाउनुपर्ने स्वास्थ्य सुरक्षा व्यवस्था र आवश्यक कर्मचारी व्यवस्थापनको पाटामा पनि सचिवालयले थप गृहकार्य गरिरहेको जनाइएको छ। कोरोना संक्रमण भएका सदस्यलाई कसरी मतदानमा सहभागी गराउने भन्ने प्रश्नबारे पनि सरोकार पक्षसँग छलफल भइरहेको बताइएको छ। हाल नौ सांसदलाई कोरोना संक्रमण देखिएपछि उपचारमा रहनुभएको जानकारी दिइएको छ। सचिवालयका १० कर्मचारी पनि कोभिड१९ बाट प्रभावित रहेको बताइएको छ। यसैबीच प्रतिनिधिसभा अधिवेशनमा कोरोना संक्रमणबाट जोगिन स्वास्थ्य मापदण्ड कायम गर्ने सिलसिलामा संसद् सचिवालयले सञ्चालन गरेको पिसिआर ६०९ जनाले परीक्षण गरेको जानकारी दिइएको छ। सभामुखसहित १२८ सांसद तथा सचिवालयका कर्मचारी, पत्रकार, सुरक्षाकर्मी र मर्यादापालकसमेत गरी ४८१ को स्वाब संकलन गरिएको बताइएको छ। पिसिआर परीक्षण बिहीबार पनि जारी रहने छ।"
लुम्बिनीमा ६ सय स्वास्थ्यकर्मी थपिँदै,"बुटवल : लुम्बिनी प्रदेश सरकारले स्वास्थ्यतर्फ ५ सय ८३ जनशक्ति थप गर्ने भएको छ। चार कोरोना विशेष अस्पतालमा यी जनशक्ति अस्थायी रूपमा भर्ना गर्न लागिएको हो। अघिल्लो वर्ष महामारीका बेला ४ सय जनशक्ति करारमा भर्ना गरिएको थियो। कोरोना संक्रमण घटेपछि उनीहरुको करार नवीकरण गरिएको थिएन। मन्त्रिपरिषद् बैठकले अस्थायी दरबन्दी थपसम्बन्धी निर्णय गरेको हो। लुम्बिनी प्रादेशिक अस्पतालको कोरोना विशेष अस्पतालमा १ सय ८९ दरबन्दी थपिँदै छन्। त्यस्तै बेलझुन्डीस्थित राप्ती प्रादेशिक कोरोना विशेष अस्पतालमा १ सय ७१, भेरी अस्पताल नेपालगन्जमा १ सय ५२ र भैरहवाको भीम अस्पतालमा ७१ दरबन्दी थप्ने निर्णय भएको सरकारका प्रवक्ता एवं आर्थिक मामिला तथा योजनामन्त्री बैजनाथ चौधरीले बताए। प्रदेश सरकारले यसअघि अस्पतालमा आईसीयू बेड विस्तार गर्न पौने २ करोड रुपैयाँ बिनियोजन गरेको थियो। उक्त बजेटबाट बुटवलको धागो कारखानास्थित कोरोना विशेष अस्पतालमा ३६ वटा एचडीयू बेड थप गरिएको छ। सरकारले कोभिड नियन्त्रण तथा उपचार कोषमा १० करोड थप गरेको छ। कोषमार्फत २० करोड खर्च भइसकेको छ। अस्पतालका बिरामीको उपचार, उपकरण, औषधि, स्वास्थ्यकर्मीको जोखिम भत्ता यसैमार्फत व्यवस्थापन हुने गरेको छ। निजी अस्पतालमा हुने उपचारको शुल्कसमेत सरकारले तिरिदिने व्यवस्था गरिएको छ। स्वास्थ्य तथा जनसंख्या मन्त्रालयले अस्पतालको उपचार शुल्कमा एकरुपता ल्याउदै उपचार खर्च बेहोर्ने निर्णय गरेको हो। अक्सिजनसहितको एक बेडको प्रतिदिन ३ हजार ५ सय, आईसीयू एचडीयूसहितको एक बेडको ७ हजार र आइसियु भेन्टिलेटरसहितको एकदिन एक बेडको १५ हजार शुल्क तोकिएको छ। सरकारले यस अनुसारको शुल्क निर्धारण गरी तिरिदिने व्यवस्था गरेकाले त्यसभन्दा धेरै शुल्क लिन नपाइने मन्त्रालयले जनाएको छ। बिरामीलाई अब निशुल्क अक्सिजन विरामीलाई निशुल्क अक्सिजन उपलब्ध गराउने योजनासहित बुटवलमा अक्सिजन बैंक स्थापना गरिएको छ। बुटवल उपमहानगरपालिकाले उपमहानगरपालिकाभित्र आइसोलेसनमा रहेका संक्रमितका लागि लक्ष्य गरी निःशुल्क अक्सिजन सेवा सुरुआत गरेको हो। उपमहानगरले बनाएको आइसोलेसन, होटल आइसोलेसन तथा आफ्नै घरमा आइसोलेट भएका संक्रमितलाई स्वासप्रश्वासमा समस्या भएका तत्काल स्वास्थ्यकर्मीसहितको टोली अक्सिजन लिएर पुग्नेछ। बुटवलमा स्थापना गरिएको अक्सिजन बैंक। उपमहानगर कार्यालय परिसरमा अक्सिजन सिलिण्डर, सिलिण्डर बोक्ने गाडी, बिरामी बोक्ने एम्बुलेन्स र स्वास्थ्यकर्मीलाई तयारी अवस्थामा राखिएको र आइसोलेशनबाट सूचना आउँदा साथ परिचालन हुनेगरि व्यवस्था मिलाइएको नगरप्रमुख शिवराज सुवेदीले बताए। होम आइसोलेसनमा बसेका संक्रमितलाई तत्कालै अक्सिजन मात्रै भए पनि स्वास्थ्य अवस्था नबिग्रने देखिएपछि अक्सिजनको व्यवस्था गर्न लागिएको नगर प्रमुख सुवेदीको भनाइ छ। आवश्यक प्रक्रिया पूरा गरेर अक्सिजन उपलब्ध गराउने र स्वास्थ्यकर्मीलाई समेत घरमै पठाइनेछ।"
मोरङमा बिहेमा हिँडेकी महिलाको हत्या,"विराटनगर : मोरङमा आफन्तको बिहेमा जान भनेर काम गर्ने कृषि फार्मबाट हिँडेकी एक महिलाको हत्या भएको छ। हत्या गरेर फ्यालेको अवस्थामा मोरङको कानेपोखरी गाउँपालिका१ होक्लाबारीकी ३२ वर्षीया सरिता सोरेनको शव फेला परेको हो। रतुवामाई नगरपालिका६ स्थित मकैबारीमा मृत फेला परेकी उनको ढिलो गरेर पहिचान खुलेको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार गत आइतबार टाउको, घाँटी, अनुहार र शरीरका विभिन्न भागमा चोट लागेको अर्धनग्न अवस्थामा सरीताको शव फेला परेको थियो। बुवा धनुष सोरेनले छोरीको सनाखत गर्दै शव बुझेर अन्त्येष्टिका लागि लगेका छन्। पहिचान हुन नसकेको शवलाई विराटनगरस्थित कोसी अस्पतालको शवगृहमा ल्याएर राखिएको थियो। बुवाले सनाखत गरेपछि पोस्टमार्टम गरेर शव परिवारका सदस्यको जिम्मा लगाइएको डीएसपी राईले बताए। उनका अनुसार मृतकको शरीरका विभिन्न भागमा गहिरो चोट रहेका कारण हत्या गरेर फ्यालेको आशंकामा गम्भीर रूपले घटनाको अनुसन्धान अघि बढाइएको छ। मोरङ प्रहरीका अर्का डीएसपी मञ्जील मुकारुङ नेतृत्वको विशेष टोलीले घटनाको अनुसन्धान गरिरहेको हो। पोस्टमार्टम रिपोर्ट आएपछि थप विषय खुल्दै जाने प्रहरीको भनाइ छ। उनको बलात्कारपछि हत्या भएको हुनसक्ने अनुमान गरिएको छ। तर यकिन हुन बाँकी रहेको प्रहरीले जनाएको छ। दुई वर्षअघि नै श्रीमान गुमाएकी मृतक सरीता कानेपोखरी२ मा रहेको कृषि फार्ममा काम गर्थिन्। उनका एक छोरा पनि छन्। काम गर्ने फार्मबाट आफन्तको बिहेमा जाने भन्दै उनी बिदा मागेर गत शुक्रबार हिँडेको पाइएको डीएसपी राईले बताए। उनका अनुसार घर नफर्किएकी सरीताको शव दुई दिनपछि आइतबार हत्या गरेर फ्यालेको अवस्थामा फेला परेको हो। पहेँलो कुर्ता र कालो सलवार लगाएकी महिलोको शव भैँसीलाई घाँस काट्न गएका स्थानीय रामप्रसाद भण्डारीले मकैबारीमा देखेपछि प्रहरीलाई खबर गरेका थिए। उनले लगाएका कपडा च्यातिएका र सलवार पनि सुर्किएको अवस्थामा शव भेटिएको जानकारी डीएसपी राईले दिए। त्यस्तै घटनास्थलमा स्क्याच नभएको रिचार्ज कार्ड पनि फेला परेको छ। घटनाको प्रकृति र लगाएका कपडा च्यातिएको तथा सुर्किएको अवस्थालाई हेर्दा बलात्कार वा बलात्कार प्रयास भएको हो किन भन्ने आशंका गर्ने प्रशस्त आधारहरु छन्, राईले भने, तर पोस्टमार्टम रिपोर्ट प्राप्त भएर अनुसन्धान विस्तृत रूपमा अघि बढाएपछि मात्रै यकिन हुन्छ। उनका अनुसार घटनाको प्रकृति हेर्दा बलात्कार गरिएको वा गर्न खोजिएको र प्रतिकार गर्न थालेपछि ढुंगा वा अरु कुनै वस्तुले हिर्काएर हत्या गरिएको हुनसक्छ। घटनाको अनुसन्धानका लागि प्रहरीले तालिम प्राप्त कुकुरको पनि प्रयोग गरेको थियो। उक्त कुकुर घटनास्थल रहेको मकैबारीबाट भित्री बाटो हुँदै गाउँसम्म पुग्यो। प्रहरीले घटनामा संलग्न भएको आशंकामा चार जना व्यक्तिमाथि आवश्यक सोधपुछ र अनुसन्धान गरिरहेको छ। तर उनीहरुले घटनामा संलग्नता स्वीकार गरि नसकेकाले अनुसन्धानको दायरा थप फराकिलो पारिएको प्रहरीले जनाएको छ।"
यात्रुसँग बढी भाडा लिने एक जना पक्राउ,"काठमाडौं :महानगरीय ट्राफिक प्रहरी महाशाखाले यात्रुसँग बढी भाडा लिने एक जनालाई गंगबु बसपार्कबाट पक्राउ गरेको छ। कोरोना महामारीको संक्रमण रोकथाम तथा नियन्त्रणको लागी कडाईका साथ चेकजाँचमा सादा पोशाकमा खटिएको प्रहरी टोलीले बुधबार गंगबु नयाँबसपार्कबाट एक जनालाई नियन्त्रणमा लिएको हो। महाशाखा प्रमुख एसएसपी जनक भट्टराईले, स्याङ्जा चापकोट ७ घर भई मित्रनगर बस्ने बाग्लुङ्ग भगवती काउण्टरका कर्मचारी ३० वर्षीय मिलन सारुलाई पक्राउ गरेको जानकारी दिए। काठमाडौंदेखि बाग्लुङ्गसम्म जाने नियमित भाडा नौ सय भएकोमा निजले तीन हजारदेखि चार हजारसम्म लिएको पाइएपछि प्रहरीले नियन्त्रणमा लिएको बताए। पक्राउ परेका सारुले वैदेशिक रोजगारबाट घर फर्किन लागेका दस जना यात्रुबाट बाग्लुङ्गसम्म जान बढी भाडा लिएको पाइएको महाशाखाले जानकारी दिएको छ। पक्राउ परेका मिलनलाई आवश्यक कारबाहीको लागी महानगरीय प्रहरी प्रभाग, बसपार्कमा बुझाएको छ।"
स्वास्थ्य संकटकाल ढिला नगरौं,"वैशाख १ गते देशभर ६ सय ३ जना संक्रमित थिए। कोभिड१९ का कारण ३ जनाको मृत्यु भएको थियो। २२ गते आइपुग्दा संक्रमितको संख्या ८ हजार ६ सय ५९ पुगेको छ। ५८ जनाले ज्यान गुमाएका छन्। २२ दिनमा झन्डै १५ गुणा संक्रमण र करिब २० गुणा मृत्यु बढेको छ। यसको ग्राफ अति ठाडो गतिमा उकालो चढिरहेको छ। सबैभन्दा बढी प्रभावित बाँके जिल्लामा निषेधाज्ञा जारी गरेयता पनि हरेक ६ घण्टामा एक जना संक्रमितको ज्यान गएको खबर प्रकाशित भएको छ। झन्डै दुई सातामा भएको यो मृत्यु औसत मात्र हो। एक साता यताको तथ्यांक विश्लेषण गर्दा त दैनिक कम्तीमा ४ जनादेखि बढीमा १२ जनासम्मले ज्यान गुमाएका छन्। अस्पतालका शय्याहरू जटिल खालका संक्रमितले भरिभराउ छन्। नयाँ संक्रमितले अस्पतालमा शय्या पाउने अवस्था छैन। हरेक दिन स्वाब परीक्षण गराएकामध्ये ८० देखि ९० प्रतिशतभन्दा बढीमा कोरोना संक्रमण पुष्टि भइरहेको छ। अब करिबकरिब घरघरमा संक्रमण पुगेको छ। कतिपय घरमा त पूरै परिवार संक्रमित छन्। स्वास्थ्यका मापदण्डबारे सचेतना फैलाउने र संक्रमितको उपचार गर्ने डाक्टरलगायत स्वास्थ्यकर्मीसमेत संक्रमण झेलेर सेवामा खटिएका छन्। नेपालमा गत वर्ष कोरोना सचेतना, संक्रमण रोकथाम र उपचारमा तीन तहकै सरकारले प्राथमिकता दिएर काम गरेका थिए। लामो समय निकै कडाइका साथ लकडाउन गरिएको थियो। सीमा नाका बन्द थिए। विदेशबाट आउने सबैलाई अनिवार्य रूपमा स्थानीय तहले निर्माण गरेका क्वारेन्टाइनमा राखिन्थ्यो। संक्रमितलाई आइसोलेसन सेन्टरमा राखिन्थ्यो। जटिल खालका संक्रमितका लागि अस्पतालमा अक्सिजनसहितको आइसोलेसन विशेष अस्पतालमा उपचार हुन्थ्यो। संक्रमित थोरै हुन्थे। उपचार गर्दा निको हुने बढी हुन्थे। गत चैतपछि कोरोना संक्रमण दर फेरि बढ्न थालेको छ। भारतमा दोस्रो चरणको कोरोना संंक्रमण बढेपछि त्यसको असर नेपालमा पनि परेको छ। दोस्रो चरणको कोरोनाको संक्रमण दर पनि बढ्दो छ। संक्रमित लक्षणसहितका छन्। अस्पतालमा भर्ना भएका संक्रमितमध्ये अधिकांशलाई अक्सिजनको आवश्यकता परेको छ। विगतमा जस्तो संक्रमितको पहिचान भइसकेपछि अनिवार्य रूपमा १० देखि १४ दिन आइसोलेसनमा राख्ने गरिन्थ्यो। अहिले संक्रमितको संख्या बढी भएकाले जटिल स्वास्थ्य समस्या नभएका सबैलाई होम आइसोलेसनमा पठाइन्छ। सरदर ९० प्रतिशत संक्रमित घरमै स्वउपचाररहत छन्। विगतमा संक्रमितको सम्पर्कमा रहेका सबैको कन्ट्याक्ट टेसिङ गरी अनिवार्य कोरोना परीक्षण हुन्थ्यो। परीक्षण गर्ने हो भने सबैमा कोरोना छ भन्ने अनुमानको आधारमा लक्षण देखिएका र समस्यामा परेका व्यक्तिबाहेकको कोरोना परीक्षण गर्न छाडिएको छ। संक्रमितले परिवार र समाजमा कोरोना संक्रमण विस्तार गरिरहेका छन्। आफू त जोखिममा छन्। अरूलाई पनि असुरक्षित गरिरहेका छन्। राज्यका तीनै तह (स्थानीय, प्रदेश र केन्द्र) का सरकारबीच समन्वय र सहकार्यमा कोरोना रोकथाम, नियन्त्रण र संक्रमितको उपचार प्राथमिकता हुनुपर्छ। विदेशबाट आउनेलाई अनिवार्य क्वारेन्टाइनमा राख्नुपर्छ। पालिका स्तरमा अक्सिजनसहितका आइसोलेसन निर्माण गर्ने र अस्पतालमा आईसीयू र भेन्टिलेटर विस्तारमा लाग्नुपर्छ। अहिले बढी संक्रमित रहेका जिल्लामा निषेधाज्ञा जारी गरिएको छ। यो सकारात्मक कदम हो। निषेधाज्ञा जारी गरेको एकदेखि दुई साता भइसक्दा पनि संक्रमित र मृृतकको संख्या घट्नुको साटो बढ्दो दरमा हुनु भनेको भुसको आगो जस्तै कोरोना समुदाय स्तरमा फैलिसकेको छ। त्यसैले निषेधाज्ञा जारी राख्नु मात्र पनि अब एक मात्र विकल्प होइन। बढी संक्रमित भएका जिल्लामा सरकारले जनस्वास्थ्य संकटकाल घोषणा गर्नुपर्छ। ती जिल्लामा भएका सरकारी र निजी सबै अस्पताललाई कोेभिड वार्डका रूपमा सञ्चालन गर्नुपर्छ। त्यसको व्यवस्थापन राज्यले एकद्वार प्रणालीबाट गर्नुपर्छ। जसरी पहिलो चरणमा सुदूरपश्चिममा कोरोना संक्रमण बढ्दो दरमा भएपछि केन्द्र सरकारले टोली कर्मचारी खटाएर ठूलो संख्यामा कोरोना परीक्षण गरेको थियो, त्यसैगरी पीसीआर, एन्टिजेनलगायत प्रविधिमा गाउँ टोलमा पुगेर संक्रमितको पहिचान गर्नुपर्छ। संक्रमितको कन्ट्याक्ट ट्रेसिङ अनिवार्य गर्नुपर्छ। मापदण्ड पुगेका व्यक्तिलाई होम आइसोलेसन बस्न दिनुपर्छ। अरू सबैैलाई आइसोलेसन सेन्टर बनाएर राख्नुपर्छ। सामान्य लक्षण देखिएका संक्रमितलाई पालिकाले निर्माण गरेका अक्सिजनसहितको आइसोलेसनमा राखेर उपचार गर्न सकिन्छ। बढी जोखिम भएका संक्रमितलाई अस्पतालको आइसोलेसनमा राखेर उपचार गर्न सके सम्भावित क्षति जोगाउन सकिन्छ। सबैभन्दा महत्त्वपूर्ण कुरा सरकारले जनस्वास्थ्य संकटकाल घोषणा गर्न अब ढिलाइ गर्नु हुँदैन। स्वास्थ्य रहे, जीवन रहन्छ। जीवन रहे, सबैथोक रहन्छ।"
अक्सिजन लुकाउने गोदाममा छापा,"धनगढी : अस्पतालमा अक्सिजनको चरम अभाव भइरहेका बेला एक औषधि व्यवसायीको गोदाममा भने भरिएका ५० र खाली ११ गरी ६१ सिलिन्डर भेटिएको छ। धनगढीको अमित मेडिसिन डिस्टीब्युटर्सले सिलिन्डर लुकाएको सूचना पाएपछि प्रशासनको टोलीले बुधबार गोदाममा छापा मारेको हो। नजिकै निजी अस्पतालमा उपचाररत एक बिरामीका आफन्तले दिएको सूचनाका आधारमा उनको गोदाममा छापा हानेका हौं, कैलालीका प्रमुख जिल्ला अधिकारी खगेन्द्रप्रसाद रिजालले भने। जिल्ला प्रशासन कार्यालय कैलालीका शाखा अधिकृत यादव भण्डारी, वाणिज्य कार्यालय कैलालीका प्रमुख कमल पुन, जिल्ला प्रहरी कार्यालयका प्रतिनिधि अनुगमनमा गएका थिए। बस्नेतले डल्केबर ग्यास उद्योगबाट केही दिनयता २ सय ५० सिलिन्डर किनेको स्वीकार गरेका छन। उनले २५ हजारका दरले किनिएका अक्सिजन भरिएका सिलिन्डर बजारमा ४० हजारमा बिक्री गरिरहेको खुलेको छ। डडेलधुराको अमरगढी नगरपालिकालाई उनले ४० हजारमा सिलिन्डर जति पनि किन्न सकिने बताएको स्रोतले बतायो। बस्नेतले आफुले सरकारी अस्पताललाई सिलिन्डर सप्लाई गर्ने गरेकाले यती मात्रामा गोदाममा राखेको जनाएका छन्। म अक्सिजनका सिलिन्डर पनि विक्रि गर्छु। त्यसका लागि मगाएको हुँ, उनले भने। बजारमा अभाव भईरहेको र नजिकै रहेका अस्पतालहरुमा बिरामीको ज्यान गइरहेका बेला यत्तिका सिलिन्डर गोदाममा राखेकाले त्यो कालोबजारी भएको जिल्ला प्रशासन कार्यालयका शाखा अधिकृत भण्डारीले बताए। प्रहरीले मंगलबार राति ६ सय ५० सिलिन्डर गोदाममा फेला परेको सूचना स्थानीय सञ्चारमाध्यमलाई दिए पनि बुधबार पत्रकारको उपस्थितिमा हानिएको छापामा ६१ वटा मात्रै फेला पारिएको हो। बस्नेत गत वर्ष सरकारी दस्तखत छाप किर्ते गरेको आरोपमा पक्राउ परेका थिए। उनले कैलालीको गेटा आँखा अस्पतालको औषधीको टेन्डर लिन आन्तरिक राजश्व कार्यालयका अधिकृतको हस्ताक्षर र सरकारी छाप न नक्कली बनाएर कागजात पेश गरेको पाईएको थियो। उनले किर्ते गरी ८ करोडका तीनवटा ठेक्का हात पारेको खुलेको थियो। उनी जिल्ला अदालतबाट धरौटीमा छुटेका थिए। उनलाई, आन्तरिक राजश्व कार्यालयले ३५ लाख राजश्व ठगी गरेको भन्दै जरिवाना गरेको थियो। सेती प्रादेशिक अस्पतालले भने सिलिन्डर मागेर अक्सिजन अभाव पूर्ति गरिरहेका छन्। अस्पतालले आइतबार फेसबुकमा एउटा सूचना हाल्यो सेती प्रादेशिक अस्पताललाई फिलिङका लागि कम्तीमा एक सय वटा खाली सिलिन्डर तत्काल आवश्यक परेकाले सहयोगका लागि अपिल गर्दछौं। सिलिन्डर किन्ने बजेट नभएको, भए पनि खरिद ऐनअनुसार समय पर्खिनुपर्ने भएकाले अस्पतालले जनतासँग भएका सिलिन्डर दिन अपिल गरेको हो। अस्पतालको अपिलपछि धेरै जनाले सिलिन्डर बुझाए। धनगढी बजारमा रहेका ग्यारेज, उद्योग कलकारखानासहित स्थानीयसँग रहेका सिलिन्डर संकलन भए। कोरोना महामारीमा व्यवसाय बन्द गरेर आफूसँग रहेका ५२ वटा सिलिन्डर अटो व्यवसायी र स्थानीयले प्रहरीलाई बुझाए। प्रहरीले अपस्ताललाई हस्तान्तरण गर्यो। अझै अपुग भएपछि अस्पतालले सोमबार फेरि त्यही सूचना फेसबुकमा राख्यो। अस्पतालमा बिरामीको चाप यति धेरै बढेको छ कि भएका सिलिन्डरले धान्न सकिरहेको छैन।अस्पतालका मेडिकल सुपरिटेन्डेन्ट डा हेमराज पाण्डेयले कोरोना अस्पतालका लागि मात्रै दैनिक ८० देखि सय सिलिन्डर आवश्यक रहेको बताए। अस्पतालसँग आफ्नै र बजारबाट संकलन भएका १ सय ९० वटा सिलिन्डर छन। तीमध्ये दैनिक सय सिलिन्डर कोभिड अस्पतालमा मात्रै खपत हुन्छन्। प्रादेशिक अस्पतालमा अक्सिजन प्लान्ट पनि छ। त्यहाँबाट उत्पादन गरिने अक्सिजनबाहेक उसलाई दैनिक सय सिलिन्डर आवश्यक परेको हो। त्यो प्लान्ट अस्पतालका आईसीयू, सर्जिकल, प्रसूति, एनआईसीयूसहितका वार्ड, कोभिडको आईसीयु वार्डमा पाइपबाट जडान गरिएको छ। कोभिडको आईसीयू अस्पतालकै पुरानो भवनमा रहेकाले त्यहाँ पाइप लाइन छ। प्रदेश सरकारले बनाएको कोभिड डेडिकेटेड अस्पताल अलिक टाढा रहेकाले त्यहाँका सबै बिरामीका लागि सिलिन्डरबाट अक्सिजन दिनुपरेको छ। तर, कति बेला प्लान्टको मेसिनले काम नगरेपछि अक्सिजनको प्लो कम आउने भएकाले पनि त्यसको मुहानमा ८१० सिलिन्डर जोड्नुपर्ने अवस्था आउदा समस्या हुने गरेको छ। सघन उपचार कक्षका बिरामीलाई अक्सिजनको प्लो कम भयो भने प्लान्टको मुहानमा ८१० सिलिन्डर जोडेर सप्लाई दिनुपर्छ। चौविसै घण्टा अक्सिजन प्लान्ट चलेकाले यस्तो भएको हो, डा पाण्डेयले भने, अहिले कम्तीमा पनि अस्पताललाई तीन सय सिलिन्डरको आवश्यकता छ। उनले धनगढीमा रहेको एक मात्र निजी अक्सीजन प्लान्टबाट आपुर्ती सहज नभएपछि नेपालगन्जबाट भरेर आपूर्ति गरिरहेको बताए। नेपालगन्जबाट भरेर ल्याउदासम्म तीन दिनको समय लाग्छ। त्यहाँ पनि सहजै उपलब्ध हुदैन। त्यसैले दैनिक खपत एक सय सिलिन्डर, भर्न पठाउन सय सिलेन्डर र एक दिनको मौज्दात सय सिलेन्डर गरेर अहिलेको अवस्थाका लागि मात्रै पनि तीन सय सिलिन्डरको आवश्यकता छ, उनले भने। कोभिडका बिरामीलाई नर्मल बिरामीभन्दा चार गुना बढी अक्सिजन चाहिने उनले बताए। हामीले सिलिन्डरका लागि स्थानीय तह, प्रदेश सरकार र संघ सरकारलाई पनि अनुरोध गरेका छौं, उनले भने, बिरामीको चाप बढिरहेकाले छिटो सिलिन्डर आवश्यक परिरहेका छन।"
कोरोनाको भयावह स्थिति आइसकेको छैन,"देश कोरोना महामारीसँग जुझिरहेको छ। संक्रमितको संख्या दिनहुँ तीव्र बढिरहेको छ। अस्पतालमा सिकिस्तलाई समेत अब बेड छैन। यस्तो अवस्थामा सरकारको मात्र मुख ताकेर उपचार प्रबन्ध सम्भव छैन। स्थितिलाई पार लगाउन निजी क्षेत्रको भूमिका अहम् छ। त्यसलाई ध्यान दिएर केही सत्कर्मीहरू अग्रसर हुन थालेका छन्। तिनैमध्ये एक हुन् डा सुवास घिमिरे। उनी अध्यक्ष रहेको ओम समाज डेन्टल हस्पिटलले कोभिड १९ का बिरामीका लागि निषेधाज्ञामा निःशुल्क उपचार र एम्बुलेन्स सेवाको घोषणा गरेको छ। खासगरी पहुँच नभएको समुदायका नागरिक उपचार अभावमा छटपटाउनु वा मृत्युवरण गर्नु नपरोस् भनेर उनको नेतृत्वमा केही सहृदयी अघि सरेका छन्। त्यो समूहको घोषणा छ उपचार पाइएन भने हामीलाई सम्पर्क गर्नुहोस्, एम्बुलेन्स लिएर तुरुन्तै आइपुग्नेछौं। प्रस्तुत छ, घिमिरेसँग उक्त अभियान र कोरोनाको वर्तमान अवस्थाबारे अजवी पौड्यालले गरेको कुराकानीको सम्पादित अंश कोरोनाका बिरामीका लागि निःशुल्क प्राथमिक उपचार तथा एम्बुलेन्स सेवा दिनुपर्ने आवश्यकता किन आयो ? अघिल्लो लकडाउनको अवस्थामा अस्पतालकै सहकार्यमा बिरामीको घरघरमा गएर उपचार गरेका थियौं। धेरै कोरोना पोजेटिभ बिरामीहरू त काउन्सिलकै भरमा निको भएका थिए। अहिले कोरोना पोजिटिभ केसहरूको संख्या बढी छ। सबैले सहज तरिकाले उपचार पाउन सकेका छैनन्। केही मनकारी साथीहरू मिलेर सानै भए पनि सहयोग गरौं भनेर ओम समाज डेन्टल अस्पतालले यो कार्यलाई निरन्तरता दिएको हो। अहिलेसम्म के के काम गर्नुभयो ? ५ सय ५० वटा केसहरूमा हामीले सहयोग गरेका थियौं। हामीसँग सुविधा सम्पन्न एम्बुलेन्स पनि छ। अलि गम्भीर बिरामीलाई अस्पतालमा भर्ना गराई थप उपचारको लागि सहयोग गर्दै आएका छौं। चौबिसै घण्टा अक्सिजन सेवा उपलब्ध गराउनेजस्ता काम हामीले पहिलो चरणमा गरेका थियौं। संक्रमणको दोस्रो चरणको अवस्था के हो ? कोरोनाको दोस्रो भेरियन्ट सुरु भइसकेपछि मुख्य कुरा हरेक व्यक्ति र परिवारमा अनावश्यक डर फैलिएको छ। अक्सिजन नपाएको समाचार पढ्छन् अनि बिरामी नै नभएको घरमा पनि अक्सिजन सिलिन्डर किनेर राख्न थालेका छन्। आफन्त, नातागोताले बारम्बार फोन गरेर हामीलाई पनि अक्सिजन सिलिन्डर राख्नका लागि हरेक दिन फोन गरिरहेका छन्। यसले गर्दा अस्पताल तथा मेडिकल वितरण केन्द्रमा अक्सिजन अभाव हुन थाल्यो। दोस्रो भेरियन्टसँगै यसको लक्षणहरू केही बदलिएको छ। पहिले उपचार गर्दा चलाउने औषधिले ठीक नहुने भयो। खोपको विषय पनि यस्तै हो। पहिलो चरणमा देखिएका विशेषताको आधारमा खोप बन्यो तर अहिले फरक लक्षणसहित कोरोना संक्रमण फैलियो। यसैले अहिले देखिएको कोरोनाको नयाँ भेरियन्टलार्ई खोपले पनि रोकथाम गर्न सकेको देखिएन्। पहिलेको तुलनामा संक्रमण र मृत्युदर पनि उच्च भएकाले धेरै मानिसहरू अत्तालिएका छन्। आत्मविश्वास बलियो भएन भने कोरोनालाई जित्ने सम्भावना हुँदैन। पीसीआर पोजिटिभ हुनेबित्तिकै मरिँदैन भनेर बुझ्नुपर्यो। नआत्तिनुस् तपाईंले अक्सिजन पनि पाउनुहुन्छ, भेन्टिलेटर पनि पाउनुहुन्छ भनेर भरोसा दिनको लागि पनि हामीहरूले जनचेतनामूलक कार्यक्रमलाई निरन्तरता दिएका हौं। तपाईंहरू कति जनाको टिमले यो काम गरिरहनुभएको छ ? हामीसँग एक हजार जना नर्सिङ कर्मचारी छन्। केही विशेषज्ञ डाक्टरहरूको टिम पनि छ। यस्तै सामाजिक सेवामा सक्रिय मनकारी व्यक्तिहरू पनि हुनुहुन्छ। स्थानीय जनप्रतिनिधिसँग पनि सहकार्य गरिरहेका छौ। यसरी अहिले हामीसँग चौबिसैघण्टा एम्बुलेन्स सेवा उपलब्ध छ। सामान्य कोभिड बिरामीलाई घरमै गएर पनि उपचार गराइरहेका छौं। अक्सिजन चाहिने बिरामीलाई अक्सिजन उपलब्ध गराइदिने, गम्भीर खालका बिरामीलाई अस्पतालको सहकार्यमा भेन्टिलेटरको व्यवस्था गरिदिनेसम्मको काम गरिरहेका छौं। बिरामीले अस्पतालमा बेड नपाउने तथा अक्सिजन र भेन्टिलेर नै नपाउने अहिलेसम्म देखिएको छ नि ? एसोसियसनका डाक्टर तथा स्थानीय जनप्रतिनिधिसँग सहकार्य गरेर उपत्यकामा रहेका तर बन्द भएका अस्पताललाई अस्थायी रूपमा कोभिड अस्पतालको रूपमा परिवर्तन गरेर सेवा दिने योजना गरिरहेका छौं। कोभिड अस्पतालको संख्या धेरै बढाउन सकियो भने बेडको समस्या हल हुन्छ। सरकारी तथा निजी अपस्तालमा बिग्रेका भेन्टिलेटरहरू बनाएर पुनः सञ्चालनमा ल्याउनका लागि राष्ट्रिय आविष्कार केन्द्रसँग सहकार्य गरिरहेका छौं। विदेशमा हुने साथीहरूले पनि भेन्टिलेटर पठाइदिने भनेका छन्। अस्पताल र बेडको उपलब्धतासँगै भेन्टिलेटरको पनि व्यवस्था गर्ने काममा हामी सबै लागिरहेका छौं। अहिलेको विषम स्वास्थ्य संकटमा जस्तोसुकै परिस्थितिमा पनि यो महामारी टार्नुपर्छ भन्नेमा साथीहरू पूर्वतयारी अवस्थामा काम गरिरहेका छौं। अहिलेको विषम परिस्थितिमा मानवीय भावनाको रूपमा काम गर्ने उद्देश्य हो। तत्कालै गर्ने भनेको चलिआएका अस्पतालसँग सहकार्य र समन्वय गर्ने मात्रै हो। अहिले नेपालमा कोरोना संक्रमण हुने र त्यसबाट मृत्यु हुने क्रम बढ्दो छ यो भयावह नै हो ?सञ्चार माध्यमहरूमा अहिले जसरी समाचार आएका छन्। त्यस्तै भयावह अवस्था नै हो भन्न मिल्दैन। मानिसहरूलाई त्रसित बनाउन काम अस्पताल र केही चिकित्सकबाट पनि भएको छ। हाम्रो देशको जनसंख्याको तुलनामा एक प्रतिशत पनि संक्रमित छैनन्। कोरोना भाइरस नदेखिएको बेला पनि रुघाखोकीकै कारणले पनि मानिसहरूको मृत्यु हुने गरेको थियो। हरेक वर्ष निमोनियाले सयौं मानिस मर्थे। यो त नियमित प्रक्रिया नै हो। अहिले निमोनियाले मर्ने पनि कोरोना भनिएको छ रुघाखोकीले मर्ने पनि कोरोना नै भनिएको छ। अन्य दीर्घरोगी र समस्याका कारण मर्ने पनि हजारौं हुन्थे। अहिले सबैलाई कोरोना पोजिटिभ देखिने भएकाले यी सबै संख्या जोडिएको हो। कोरोनाकै कारण मर्नेको संख्या सुनेर डराउनुपर्ने स्थिति आइसकेको छैन। तर हरेक मानिसले सचेत हुन र आफूलाई सुरक्षित राख्नु त आवश्यक नै देखिएको छ। मास्क मात्रै लगाएर हिँड्दा पनि ८० प्रतिशत कोरोनाको संक्रमणबाट बच्न सकिन्छ। कोरोना संक्रमितले उपचार पाउन असहज भइरहेको छ। सरकारले सक्दिन भनेर हात उठाएकै हो त ? हात नै उठाएको भन्न चाहिँ मिल्दैन। यो विषम परिस्थितिमा अन्य सबै विवाद छोडेर सरकारले जनताको स्वास्थ्य सुरक्षामा ध्यान दिन जरुरी छ। अब धेरै शय्याको कोभिड अस्पताल निर्माण गर्ने काममा अबेर गर्नुहुन्न। पहिलो चरणको लक्षणअनुसारको खोप बनेकाले अहिले त्यति प्रभावकारी भएको छैन। सरकारको व्यवस्थापन गर्ने पक्ष कमजोर र फितलो चाहिँ पक्कै भएको हो। स्वास्थ्यमन्त्रीले अलि कडा निर्णय लिन जरुरी देखिएको छ। सरकारी अस्पताललाई कोभिड अस्पतालको रूपमा परिवर्तन गर्न जरुरी थियो। बन्द अस्पताल खुलाउने, बिग्रिएका स्वास्थ्य उपकरण मर्मत गरेर सञ्चालन गर्नेलगायतका काम गर्न जरुरी थियो। ठूलाठूला शय्या भएका मेडिकल कलेज छन्। ती प्रयोगमा ल्याउन सकिन्थ्यो तर, यसतर्फ सरकारको तयारी र ध्यान पुगेको देखिएन। कोरोनाको दोस्रो भेरियन्ट कति खतरनाक छ ? यसबाट कसरी सुरक्षित हुन सकिन्छ?कोरोना भाइरस फ्लु गराउने भाइरस हो। यो परिवर्तन भइरहन्छ। पहिलो भेरियन्टमा ज्वरो आउने, स्वाद हराउने, शरीर दुख्ने, रुघाखोकी लाग्नेलगायतका लक्षण देखिने गरेको थियो। अहिले हरेक संक्रमण भएको मानिसमा फरकफरक लक्षण देखिएका छन्। पखाला लाग्ने, निमोनिया हुने, वाकवाकी लाग्नेलगायत छन्। केही मानिसहरूमा ज्वरो देखिने र केहीमा नदेखिने खाले पनि छ। आउँ परेजस्तो हुने, अन्तिम अवस्थामा मात्रै लक्षण देखिने ब्याक्टेरिया इन्फेक्सनलगायतका लक्षण देखिएकाले पहिलो र दोस्रोमा केही फरक देखिएको छ। प्रत्येक चरणमा यसले आफ्ना विशेषता बदल्छ। यसले गर्दा उचित भ्याक्सिन बन्ने सम्भावना कमै देखिन्छ। सधैंभरि एउटै लक्षण नभए पछि कुन आधारमा भ्याक्सिन बनाउने त भन्ने प्रश्न उब्जेको छ ? एउटा भेरियन्टका लागि बनेका औषधि र खोप दोस्रो भेरियन्टमा काम गर्दैन। यसबाट बच्ने मुख्य कुरा शरीरको रोग प्रतिरोधात्मक क्षमता (इम्युन पावर) बढाउनु र शरीरले भाइरसलाई जित्ने सक्ने बनाउनु नै हो। शारीरिक व्यायाम, स्वस्थ्य र पोषिलो खाना र आत्मविश्वासले नै कोरोना संक्रमणबाट मुक्त हुन सकिन्छ। कुनै पनि भाइरसको विशेषता के हो भने यसलाई सर्नको लागि माध्यम चाहिन्छ। शरीर कमजोर भएको बेला भाइरस सक्रिय हुन्छ। तर शारीरिक रूपमा मजबुत र बलियो मानिसको इम्युनिटीपावर बलियो हुन्छ यसले गर्दा उसको शरीरमा भाइरस सक्रिय हुन पाउँदैन।"
वरिष्ठ गायक तथा संगीतकार प्रेमध्वज प्रधानको निधन,"काठमाडौं : वरिष्ठ गायक तथा संगीतकार प्रेमध्वज प्रधानको निधन भएको छ। बिहीबार बसुन्धारास्थित न्यूरो अस्पतालमा प्रधानको निधन भएको हो। स्वास्थ्यमा समस्या देखिएपछि अस्पताल भर्ना भएका प्रधानको निधन भएको गायक दिनेश अधिकारीले जानकारी दिए। स्तब्ध छु। कसरी भन्नु नेपाली संगीतको हाम्रो गौरव प्रेमध्वज प्रधान भौतिक रुपमा अब हामीबीच रहनु भएन, अधिकारीले भने, फेरि पनि सत्य यही हो। गायक प्रधानको छातिमा सामान्य समस्या देखिएपछि बिहीबार अस्पताल भर्ना गरिएको थियो। डा प्रवीण श्रेष्ठका अनुसार प्रधानको बिहीबार दिउँसो १ बजेर ४५ मिनेट जाँदा बसुन्धरास्थित न्यूरो अस्पतालमा निधन भएको हो । सामान्य ज्वरो र छातिमा समस्या देखिएपछि कोरोना आशंका गरिएको भए पनि उनको पीसीआर रिपोर्ट नेगेटिभ आएको छ। प्रधानका घुम्तीमा नआउ है, तिमीलाई अचेल कहाँ देखुँ, गोरेटो त्यो गाउँको, पर लैजाउ फूलहरु, लगायतका गीत चर्चित छन्। ८३ वर्षीय प्रधानको जन्म सन् १९३८ मा सिन्धुपाल्चोकको चौतारामा भएको थियो। प्रधान आमा प्राणदेवी प्रधानको प्रेरणामा संगीतमा लागेको बताउथे। नेपाली गीत शक्तिका शिखर व्यक्तित्व प्रधानले विभिन्न राष्ट्रिय सम्मान पाएका थिए। २०२१ सालमा तत्कालीन राजा महेन्द्र शाहको हातबाट उत्कृष्ट गायक सम्मान, राजा वीरेन्द्रबाट २०४४ सालमा गोर्खा दक्षिण बाहु चौंथो र २०५३ सालमा विख्यात त्रिशक्ति पट्ट तेस्रोसँगै गायक प्रधानले छिन्नलता पुरस्कार, भुपालमान सिहं कार्की पुरस्कार, राष्ट्रिय प्रतिभा पुरस्कार, नारायण गोपाल संगीत पुरस्कार, राष्ट्रिय प्रतिभा पुरस्कारलगायत दर्जनौ सम्मान र पुरस्कार पाएका थिए। उनलाई यसै वर्ष रेडियो नेपालले राष्ट्रिय श्रष्टा सम्मानद्वारा सम्मानित गरेको थियो।"
ओली सरकार निरन्तर रहे लोकतन्त्र र राष्ट्रियताकै मुद्दा खतरामा : माओवादी केन्द्र,"काठमाडौं : माओवादी केन्द्रले प्रधानमन्त्री केपी शर्मा ओली नेतृत्वको सरकारलाई दिएको समर्थन ३८ महिनापछि फिर्ता लिएको छ । उक्त पार्टीले समर्थन फिर्ताको पत्र बुधबार संघीय संसद् सचिवालयमा बुझाएको छ । माओवादी केन्द्रका प्रमुख सचेतक देव गुरुङले संसद् सचिवालयका सचिव गोपालनाथ योगीलाई पत्र बुझाएका हुन् । प्रधानमन्त्रीले संविधानविपरीत कदमहरु चाल्दै गइरहनुभएको छ । उहाँकै सरकार निरन्तर रहिरहँदा राष्ट्रियता, लोकतन्त्र र जनजीविकाका सबै मुद्दाहरुमा गम्भीर खतरा पैदा भएर कालान्तरमा राष्ट्रिय स्वाधीनताकै मुद्दा गम्भीर खतरामा पर्न सक्ने भएकाले आजैका मितिदेखि लागू हुने गरी समर्थन फिर्ता लिएका छौं, प्रमुख सचेतक गुरुङले भने । एमाले अध्यक्ष माओवादीको समर्थनमा २०७४ फागुन ३ गते प्रधानमन्त्री भएका थिए । उक्त दुई पार्टी मिलेर २०७५ जेठ ३ गते नेकपा गठन भएको थियो । तर, सर्वोच्च अदालतले गत फागुन २३ गते नेकपा एकता बदर गर्दै एमाले र माओवादी केन्द्रलाई ब्युँताएको थियो । माओवादीले समर्थन फिर्ता लिएसँगै ओली नेतृत्वको सरकार अल्पमतमा परेको छ । प्रतिनिधिसभामा माओवादीको ४९ सिट (सभामुखसहित) सिट छ, एमालेको १ सय २१ । गुरुङले नियमित अधिवेशन बोलाउनुपर्नेमा विश्वासको मत मात्रै लिने गरी विशेष अधिवेशन बोलाउनु त्रुटिपूर्ण रहेको प्रतिक्रिया दिए । यसो गर्नु संविधान विपरीत रहेको उनको भनाइ थियो ।"
लुम्बिनीमा ६ सय स्वास्थ्यकर्मी थपिँदै,"बुटवल : लुम्बिनी प्रदेश सरकारले स्वास्थ्यतर्फ ५ सय ८३ जनशक्ति थप गर्ने भएको छ। चार कोरोना विशेष अस्पतालमा यी जनशक्ति अस्थायी रूपमा भर्ना गर्न लागिएको हो। अघिल्लो वर्ष महामारीका बेला ४ सय जनशक्ति करारमा भर्ना गरिएको थियो। कोरोना संक्रमण घटेपछि उनीहरुको करार नवीकरण गरिएको थिएन। मन्त्रिपरिषद् बैठकले अस्थायी दरबन्दी थपसम्बन्धी निर्णय गरेको हो। लुम्बिनी प्रादेशिक अस्पतालको कोरोना विशेष अस्पतालमा १ सय ८९ दरबन्दी थपिँदै छन्। त्यस्तै बेलझुन्डीस्थित राप्ती प्रादेशिक कोरोना विशेष अस्पतालमा १ सय ७१, भेरी अस्पताल नेपालगन्जमा १ सय ५२ र भैरहवाको भीम अस्पतालमा ७१ दरबन्दी थप्ने निर्णय भएको सरकारका प्रवक्ता एवं आर्थिक मामिला तथा योजनामन्त्री बैजनाथ चौधरीले बताए। प्रदेश सरकारले यसअघि अस्पतालमा आईसीयू बेड विस्तार गर्न पौने २ करोड रुपैयाँ बिनियोजन गरेको थियो। उक्त बजेटबाट बुटवलको धागो कारखानास्थित कोरोना विशेष अस्पतालमा ३६ वटा एचडीयू बेड थप गरिएको छ। सरकारले कोभिड नियन्त्रण तथा उपचार कोषमा १० करोड थप गरेको छ। कोषमार्फत २० करोड खर्च भइसकेको छ। अस्पतालका बिरामीको उपचार, उपकरण, औषधि, स्वास्थ्यकर्मीको जोखिम भत्ता यसैमार्फत व्यवस्थापन हुने गरेको छ। निजी अस्पतालमा हुने उपचारको शुल्कसमेत सरकारले तिरिदिने व्यवस्था गरिएको छ। स्वास्थ्य तथा जनसंख्या मन्त्रालयले अस्पतालको उपचार शुल्कमा एकरुपता ल्याउदै उपचार खर्च बेहोर्ने निर्णय गरेको हो। अक्सिजनसहितको एक बेडको प्रतिदिन ३ हजार ५ सय, आईसीयू एचडीयूसहितको एक बेडको ७ हजार र आइसियु भेन्टिलेटरसहितको एकदिन एक बेडको १५ हजार शुल्क तोकिएको छ। सरकारले यस अनुसारको शुल्क निर्धारण गरी तिरिदिने व्यवस्था गरेकाले त्यसभन्दा धेरै शुल्क लिन नपाइने मन्त्रालयले जनाएको छ। बिरामीलाई अब निशुल्क अक्सिजन विरामीलाई निशुल्क अक्सिजन उपलब्ध गराउने योजनासहित बुटवलमा अक्सिजन बैंक स्थापना गरिएको छ। बुटवल उपमहानगरपालिकाले उपमहानगरपालिकाभित्र आइसोलेसनमा रहेका संक्रमितका लागि लक्ष्य गरी निःशुल्क अक्सिजन सेवा सुरुआत गरेको हो। उपमहानगरले बनाएको आइसोलेसन, होटल आइसोलेसन तथा आफ्नै घरमा आइसोलेट भएका संक्रमितलाई स्वासप्रश्वासमा समस्या भएका तत्काल स्वास्थ्यकर्मीसहितको टोली अक्सिजन लिएर पुग्नेछ। बुटवलमा स्थापना गरिएको अक्सिजन बैंक। उपमहानगर कार्यालय परिसरमा अक्सिजन सिलिण्डर, सिलिण्डर बोक्ने गाडी, बिरामी बोक्ने एम्बुलेन्स र स्वास्थ्यकर्मीलाई तयारी अवस्थामा राखिएको र आइसोलेशनबाट सूचना आउँदा साथ परिचालन हुनेगरि व्यवस्था मिलाइएको नगरप्रमुख शिवराज सुवेदीले बताए। होम आइसोलेसनमा बसेका संक्रमितलाई तत्कालै अक्सिजन मात्रै भए पनि स्वास्थ्य अवस्था नबिग्रने देखिएपछि अक्सिजनको व्यवस्था गर्न लागिएको नगर प्रमुख सुवेदीको भनाइ छ। आवश्यक प्रक्रिया पूरा गरेर अक्सिजन उपलब्ध गराउने र स्वास्थ्यकर्मीलाई समेत घरमै पठाइनेछ।"
ओलीको प्रस्ताव देउवाबाट ठाडै इन्कार : 'नयाँ सरकारका लागि बाटो खुला गरिदिनुस्',"काठमाडौं : प्रधानमन्त्री केपी शर्मा ओलीले प्रमुख प्रतिपक्षी कांग्रेससमक्ष अर्ली इलेक्सनको प्रस्ताव गरेका छन्। यसका लागि प्रधानमन्त्री ओलीले बुधबार कांग्रेस सभापति शेरबहादुर देउवासहित शीर्ष नेताहरूसँग सहकार्य गर्ने प्रस्ताव अघि सारेका हुन्। प्रधानमन्त्री ओलीले आवधिक निर्वाचनसम्मै सहकार्य गर्नुपर्ने बताए। तर, समयभन्दा अलिकति अगाडि पनि निर्वाचनमा जाने सकिने भन्दै ओलीले कांग्रेस नेताहरुलाई सहमत गराउने प्रयास गरेका थिए। उनले निर्वाचन तोकिएकै समयमा स्वतन्त्र र निष्पक्ष ढंगले गराउने प्रतिबद्धता जनाएका थिए। निर्वाचन हुँदा तपाईंहरूकै स्थिति राम्रो हुने हो। यो अवस्थामा तपाईंहरू नै मुख्य शक्ति भएर उदाउनु हनेछ, उनले भनेका थिए। उनले चुनावी सरकारमा कांग्रेसको सहभागिताको प्रस्तावसमेत गरे। तपाईंहरू पनि चुनावी सरकारमा संलग्न हुन सक्नुहुनेछ, उनले भने। उनले संविधानबमोजिम आफूले वैशाख २७ गते विश्वासको मत लिन लागेको सुनाएका थिए। तर, ओलीले विश्वासको मतभन्दा पनि राष्ट्रिय सन्दर्भलाई जोड दिएको एमाले संसदीय दलका उपनेता सुवासचन्द्र नेम्बाङले बताए। हामी (एमाले र कांग्रेस) लोकतन्त्रका लागि निरन्तर लडिरहेका शक्ति हौं। कति आन्दोलन गरियो, जेलनेल भोगियो। अब यसलाई निश्कर्षमा पुर्याउनु पनि हाम्रो दायित्व हो। यसैले एक भएर अघि बढ्न आग्रह र प्रस्ताव गर्छु, ओलीको भनाइ उद्धृत गर्दै नेता नेम्बाङले भने, २७ गतेको विषय मुख्य होइन। यो त संविधानबमोजिम भइहाल्छ। मुख्य प्रश्न र चुनौती लोकतन्त्रको रक्षा हो। ओलीले लोकतन्त्र र संविधानप्रति आफू पूर्ण प्रतिबद्ध रहेको भन्दै कांग्रेस नेताहरूलाई आश्वस्त पार्न खोजेका थिए। लोकतन्त्र र संविधानमा अलिकति पनि धब्बा लाग्न नदिने उनको भनाइ थियो। देउवासहित कांग्रेस नेताले सरकारको प्रतिबद्धता कार्यान्वयनमा आए मात्रै विश्वासको वातावरण बन्ने बताएका थिए। उनीहरूले राष्ट्रिय सन्दर्भमा प्रधानमन्त्रीले विपक्षी दलका नेताकहाँ आएर खुलस्त कुरा राख्नु सकारात्मक भएको बताएका थिए। प्रधानमन्त्रीले राष्ट्रिय सन्दर्भमा विपक्षी दलका नेताकहाँ आएर खुलस्त कुरा राख्नुभयो। यो नेपालको इतिहासमा ऐतिहासिक घटनाको रुपमा दर्ज हुनेछ, कांग्रेस नेताहरुको भनाइ छ, अलि चाडो आउनुभएको भए अझ राम्रो हुन्थ्यो। ढिलै भए पनि यो राम्रो सुरुवात हो। तपाईंको प्रस्तावको विषयमा हामी छलफल गर्छौं। निष्कर्ष बताउँछौं। उनीहरूले विपक्षीको हैसियतले विश्वासको मत दिन नसक्ने स्पष्ट पारेका थिए। तत्काल सत्ता सहकार्य सम्भव नरहेको कांग्रेस नेताको मत छ। विश्वासको मतको परिणामपछि थप विषयमा छलफल गर्न सकिने धारणा कांग्रेस नेताले राखेका थिए। उक्त पार्टीका सहमहामन्त्री डा प्रकाशशरण महतले दुवै पक्षबीच सौहार्दपूर्ण रूपमा कुराकानी भएको बताए। विश्वासको मतमा उहाँले सहयोगको अपेक्षा गर्नुभयो। हामीले स्वाभाविक रूपमा विपक्षी पार्टी हौं र हामीले तपाईलाई सहयोग गर्ने अवस्था छैन भन्ने स्पष्ट राख्यौं, बैठकपछि सहमहामन्त्री डा महतले भने।ओलीले भने कांग्रेस र एमाले नमिल्दासम्म संसदले नयाँ सरकार दिने सम्भावना नरहेको भन्दै मिलेर जानुपर्ने प्रस्ताव गरेका थिए। प्रधानमन्त्री ओलीले लामै कुरा राखेको डा महतले बताए। सरकारले ल्याएको संवैधानिक परिषद्सम्बन्धी अध्यादेशका साथै लुम्बिनी र गण्डकी प्रदेशमा भएको गतिविधिबारे प्रश्न उठायौं, डा महतले भने, प्रधानमन्त्रीज्यूले जे भनिरहनुभएको छ, त्यसअनुसार व्यवहारमा आउनुपर्यो। कांग्रेस नेताहरुले कोराना भाइरसको महामारी रोकथामका लागि प्रधानमन्त्रीको ध्यानाकर्षण गरेका थिए। विपक्षी भए पनि कोराना महामारी नियन्त्रणमा सहकार्य गर्न तयार रहेको उनीहरूको प्रस्ताव थियो। उनीहरूले कोरोना महामारीमा बेड, अक्सिजन नपाएर जनता पीडामा रहेको भन्दै प्रधानमन्त्रीको ध्यानाकर्षण गराएका थिए। ओली कांग्रेस नेताहरुसँग भेटवार्ता गर्न अपराह्न ४ बजे देउवा निवास बूढानीलकण्ठ पुगेका थिए। त्यहाँबाट ६ बजेर १५ मिनेटमा फर्किएका थिए। प्रधानमन्त्री एवं एमाले अध्यक्ष ओलीसँगै उपप्रधानमन्त्री ईश्वर पोखरेल, दलका उपनेता नेम्बाङ, गृहमन्त्री रामबहादुर थापा, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल देउवा निवास पुगेका थिए। छलफलमा कांग्रेसबाट सभापति देउवासहित वरिष्ठ नेता रामचन्द्र पौडेल, उपसभापति विमलेन्द्र निधि, महामन्त्रीद्वय डा शशांक कोइराला, पूर्णबहादुर खड्का, सहमहामन्त्री डा प्रकाशशरण महत, नेता कृष्णप्रसाद सिटौला सहभागी थिए। एमालेकै वरिष्ठ नेता माधवकुमार नेपाल, माओवादी केन्द्रका अध्यक्ष पुष्पकमल दाहाल र जनता समाजवादी पार्टीका नेता उपेन्द्र यादव प्रधानमन्त्रीविरुद्ध एकजुट हुँदै छन्। उनीहरु देउवालाई मनाउन हरसम्भव प्रयास गरिरहेका छन्। उनीहरुले महाराजगञ्जस्थित एक घरमा देउवालाई बोलाएर छलफल गरेका थिए।"
"बालुवाटार बैठकपछि ओली शीतल निवासमा, बेलुका मन्त्रिपरिषद् : के होला संभावित कदम ?","काठमाडौ : प्रधानमन्त्री केपी शर्मा ओली आफ्नो समूहको स्थायी कमिटी बैठक सकेर राष्ट्रपति विद्यादेवी भण्डारीलाई भेट्न शीतल निवास पुगेका छन्। स्थायी कमिटी बैठक बिहान १० बजे बोलाएका थिए। बैठक हतार हतारमा सकाएर उनी राष्ट्रपतिकहाँ पुगेका हुन्। राष्ट्रपतिसँग पछिल्लो राजनीतिक घटनाक्रम र संभावित कदमबारे परामर्श गर्ने बुझिएको छ। संसद्बाट विश्वासको मत नपाउने लगभग निश्चित भएकोले ओलीले फेरि अर्को कदम चाल्ने अनुमान राजनीतिक वृत्तमा गरिएको छ। वैशाख २७ बाट उम्किने उपाय र संभावित कदमबारे उनले राष्ट्रपति सल्लाह लिन शितलनिवास पुगेको बताइएको छ।बिहीबार बेलुका ओलीले मन्त्रिपरिषद्को बैठक बोलाएका छन्। बैठकमा उनले कांग्रेससँगको बुधबारको भेटलगायतका राजनीतिक घटनाक्रमबारे ब्रिफिङ गरेका थिए। बालुवाटार बैठकमा प्रधानमन्त्री ओलीले प्रतिनिधि सभामा वैशाख २७ गते लिने विश्वासको मत, राष्ट्रियसभा उपनिर्वाचन र विकसित राजनीतिक घटनाक्रमका विषयमा छलफल भएको थियो। राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर अलग्गै उम्मेदवार उठाउने भएको छ।प्रधानमन्त्री केपी ओलीविरुद्ध गठबन्धन बनाउँदै यो गठबन्धनले राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ।"
२४ घण्टामा अहिलेसम्मकै धेरै ९ हजार ७० जनामा संक्रमण पुष्टि : ५४ जनाको मृत्यु,काठमाडौं : पछिल्लो २४ घण्टामा अहिलेसम्मकै सबैभन्दा धेरै ९ हजार ७० जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार २० हजार ३६७ जनाको परीक्षण गर्दा आठ हजार ९७० र ७७५ जनाको एन्टिजेन परीक्षण गर्दा एक सय जनाको रिपोर्ट पोजिटिभ आएको हो। यो सँगै नेपालमा कोरोना संक्रमितको संख्या तीन लाख ६८ हजार ५८० पुगेको छ। जसमध्ये सक्रिय संक्रमितको संख्या ७२ हजार ५६१ रहेको छ। २४ घण्टामा २७ सय ७ जनाले कोरोना जितेका छन्। योसँगै नेपालमा कोरोना जित्नेको संख्या दुई लाख ९२ हजार ४९० पुगेको छ। मन्त्रालयका अनुसार २४ घण्टामा ५४ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ३५ सय २९ पुगेको छ। अहिले ३१४ जना क्वारेन्टिनमा छन्।
कमिसन नमिलेर खोप रोकिनु लाजमर्दो : कोइराला,काठमाडौं : नेपाली कांग्रेसका नेता डा शेखर कोइरालाले कमिसन नमिलेर कोरोना भाइरस (कोभिड१९) विरुद्धको खोप रोकेको भन्दै आपत्ती जनाएका छन्। नेता कोइरालाले प्रधानमन्त्री केपी ओली निकट व्यवसायीहरु विजय दुगट र ऋतु वैद्यले कमिसन नमिलेकै कारण कोरोना भ्याक्सिन रोकेको भन्ने खबरले लज्जित बनाएको समेत बताएका छन्। देश र जनता कोरोना संक्रमणको महामारीमा रहेको समयमा स्वयं प्रधानमन्त्रीकै छत्रछायाँमा रहेका व्यवसायीहरुले जनस्वास्थ्यमाथि गरेको अपराध र बेइमानी कांग्रेसलाई क्षम्य नहुने भन्दै डा कोइरालाले यसको जिम्मेवारी प्रधानमन्त्रीले नै लिनुपर्ने बताए। बिहीबार सामाजिक सञ्जाल ट्वीटरमा लेखेका छन् 'कमिसन नमिलेकै कारण प्रधानमन्त्री केपी ओली निकट व्यवसायीहरु विजय दुगड र ऋतु वैद्यले कोरोना भ्याक्सिन रोकेको भन्ने खबरले लज्जित बनाएको छ। महामारीको कहालिलाग्दो समयमा जनतामाथि यति ठूलो धोका? पहिलो चरणको महामारीका समयमा ठुलो आर्थिक चलखेल गरी प्रधानमन्त्री निकट ओम्नी समूहलाई स्वास्थ्य सामग्री खरिदको जिम्मा दिइएको थियो। देश र जनता कोरोना संक्रमणको महामारीमा रहेको समयमा स्वयं प्रधानमन्त्रीकै छत्रछायाँमा रहेका व्यवसायीहरुले जनस्वास्थमाथि गरेको यति ठूलो अपराध र बेइमानी कदापि क्षम्य हुन सक्दैन। यसको जिम्मेवारी प्रधानमन्त्रीले लिनुपर्छ र समयम आएपछि जनताले यसको हिसाब गर्नेछन्।'
सम्पत्ति विवरण नै लुकाउँछन् प्रदेशका मन्त्रालय,"काठमाडौं : सात प्रदेशका २८ मन्त्रालयले अपूर्ण सम्पत्ति विवरण बुझाएको तथ्य बाहिर आएको छ। सम्पत्ति विवरण पेश नगर्नेमा सातवटै प्रदेशका सामाजिक विकास, भौतिक पूर्वाधार विकास, भूमि व्यवस्था, कृषि तथा सहकारी र उद्योग, पर्यटन, वन तथा वातावरण मन्त्रालय गरी २८ वटा मन्त्रालयले रहेका छन्। राष्ट्रिय सतर्कता केन्द्रले ती प्रदेशका यी मन्त्रालयले विवरणलाई अपूर्ण रूपमा प्रविष्ट गरेको वा प्रविष्ट नै नगरेको भन्दै अख्तियार दुरुपयोग अनुसन्धान आयोगमा प्रतिवेदन बुझाएको छ। केन्द्रको प्रतिवेदनमा जनकपुर उपमहानगरपालिकाका कुनै पनि जनप्रतिनिधिले सम्पत्ति विवरण बुझाएको अभिलेख प्राप्त नभएको तथ्य उल्लेख छ। विवरण नबुझाउने निजामती, नेपाली सेना, नेपाल प्रहरी, शिक्षक, प्रदेश तथा स्थानीय तह लगायतको संख्या १८ हजार बढी रहेको छ। त्यसैगरी सतर्कता केन्द्रले अख्तियार समक्ष १३ हजार ८४४ संघीय, २६३ प्रादेशिक तथा ४ हजार ६४ स्थानीय तहका सार्वजनिक पद धारण गरेका व्यक्ति बाट सम्पत्ति विवरण पेश नभएको तथ्यांक प्रस्तुत गरेको छ। उनले सम्पत्ति विवरण पेश नगर्ने कर्मचारी मध्ये निजामती तर्फ ३४२९, नेपाल प्रहरी तर्फ १६१, विद्यालय शिक्षक ७४५१ रहेका छन्। ६ लाख ६८ हजार २ सय ९९ पदाधिकारी तथा कर्मचारीमध्ये गत आर्थिक वर्ष २०७६०७७ मा ६ लाख ५० हजार १ सय २८ जना अर्थात् ९७ दशमलव २८ प्रतिशतले सम्पत्ति विवरण बुझाए पनि १८ हजार १ सय ७० अर्थात २ दशमलव ७२ प्रतिशतले नबुझाएको केन्द्रले जनाएको छ।"
गण्डकीमा २७ गते मुख्यमन्त्री विरुद्धको अविश्वास प्रस्तावमाथि मत विभाजन,"पोखरा : मुख्यमन्त्री विरुद्धको अविश्वास प्रस्ताव अड्किएको गण्डकी प्रदेश सभाको बैठक २७ वैशाखमा बस्ने भएको छ। १५ वैशाखमा उक्त प्रस्तावमाथि मतदान गर्ने निर्धारित कार्यसूची हुँदाहुँदै सभामुखले अनिश्चितकालीन स्थगन गरेका थिए। त्यसपछि सत्ता र प्रतिपक्षबीचको सम्बन्ध चिसो भएको थियो। प्रदेश सभामा बिहीबार बसेको कार्यव्यवस्था परामर्श समितिको बैठकले २७ गतेलाई सभाको बैठक डाक्ने सहमति जुराएको हो। यसअघि संसदीय दलका नेताहरुको बैठकले परामर्श समितिबाट बैठक टुंगो लगाउने सहमति गरेको थियो। त्यस दिन अविश्वास प्रस्तावमा मत विभाजनसमेत गर्ने सहमति भएको जानकारी सभामुख नेत्रनाथ अधिकारीले दिए। उनले भने, बोल्न बाँकी नेताहरुले बोल्नुहुन्छ, मुख्यमन्त्रीज्यूको प्रतिनिधिले बोल्नुहुन्छ। त्यसपछि मत विभाजनको प्रक्रिया अघि बढ्ने जानकारी सभामुख अधिकारीले दिए। कार्य व्यवस्था परामर्श समितिका सदस्यसमेत रहेका कांग्रेस सांसद कुमार खड्का अनुसार १५ गते जहाँ रोकिएको हो, त्यहींबाट अघि बढ्ने गरी सहमति भएको छ। उक्त दिन केही सांसदले अविश्वास प्रस्तावका पक्षविपक्षमा आफ्ना भनाइ राख्दै थिए। केही बेरको स्थगनपछि सभामुखले एकजना सांसद अनुपस्थित भएको कारण जनाउँदै मत विभाजनको प्रक्रिया अघि नै अनिश्चतकालीन अन्त्य गरेका थिए। राष्ट्रिय जनमोर्चाका सांसद खिमविक्रम शाही अनुपस्थित भएपछि उनकै पार्टीकै सांसद पियारी थापाले शाहीको अवस्था थाहा नहुँदासम्म संसद चल्न रोकिनुपर्ने मागसहित निवेदन गरेकी थिइन्। सोही निवेदनका आधारमा सभामुखले संसद स्थगन गरेका थिए। शाही भने सोही दिन कोभिड संक्रमण भई अस्पताल भर्ना भएको सार्वजनिक भएको थियो। अविश्वास प्रस्तावमाथि मत विभाजन हुनुअघि संसदको २७ गतेको बैठकमा माओवादी केन्द्र संसदीय दलका नेता हरिबहादुर चुमान, राजमो कृष्ण थापा, जसपाका हरिशरण आचायले भनाइ राख्नेछन्। त्यसपछि मुख्यमन्त्री वा उनका प्रतिनिधिले जवाफ दिनेछन्। अविश्वास प्रस्ताव संसद सचिवालयमा दर्ता हुँदाकै दिन २ वैशाखमा माओवादी केन्द्रले सरकारको समर्थन फिर्ता लिएको थियो। सोही अनुसार पनि १ महिनाभित्र मुख्यमन्त्रीले विश्वासको मत लिनुपर्ने संवैधानिक बाध्यता छ, कांग्रेस सांसद खड्काले भने, त्यो भनेको जेठ १ हो, हामीले २४ गते नै बैठक बसौं भन्याथ्यौं, सभामुखले २८ गते भन्नुभयो, एमालेका साथीहरुले बीचको मिति २७ रोज्नुभयो र २७ गतेको सहमति भयो। यसअघि एमालेले अविश्वास प्रस्ताव विफल हुने आधारमा सभामुखले संसद स्थगित गरेको भन्दै अर्को बैठकको मिति तोक्न मानेको थिएन। सभामुखले माफी माग्नुपर्ने मुख्यमन्त्री गुरुङले समेत बताएका थिए। आफूहरुको सांसद पनि हराएको भन्दै निवेदन दिने र त्यसै आधारमा फेरि संसद अनिश्चितकालीन स्थगित गर्नुपर्ने एमालेको भनाइ थियो। तर बिहीबारको कार्यव्यवस्था परामर्श समितिको बैठकमा भने एमालेका प्रतिनिधिले समेत २७ गतेको बैठकमा सहमति जनाएका हुन्। गण्डकीमा सत्तारुढ एमालेका २७ र स्वतन्त्र १ गरी २८ सांसद मुख्यमन्त्री पृथ्वीसुब्बा गुरुङको पक्षमा छन्। राजमोको केन्द्रले समर्थन फिर्ता भने पनि यहाँको संसदीय दलले फिर्ता लिएको छैन। केन्द्रले यहाँका सांसदलाई अविश्वासको प्रस्तावमा मतदान गर्न निर्देश गरेको छ। संसदमा कांग्रेसका १५, माओवादी केन्द्रका १२ (सभामुखसहित), जसपाका २ सांसद छन्।"
प्रतिनिधिसभाका चार सांसदमा कोरोना संक्रमण पुष्टि,"काठमाडौं : प्रतिनिधिसभाका चार सांसदमा कोरोना संक्रमण पुष्टि भएको छ। बुधबार स्वाब संकलन गरेर पीसीआर परीक्षण गर्दा ४ जना सांसदमा कोरोना भाइरसको संक्रमण पुष्टि भएको संसद सचिवालयले जानकारी दिएको छ। परीक्षणमा प्रतिनिधिसभाका चार सदस्य र अन्य दुई कर्मचारीको पोजेटिभ रिपोर्ट आएको सभामुखका प्रेस संयोजक श्रीधर न्यौपानेले जानकारी दिए। आगामी वैशाख २७ गते बस्न लागेको प्रतिनिधिसभाको बैठकअघि बुधबार सांसद तथा कर्मचारीको स्वाब नमूना संकलन गरिएको थियो। सभामुख अग्निप्रसाद सापकोटा र उनको सचिवालयका सबैको नेगेटिभ रिपोर्ट आएको छ।बुधबार १२८ सांसद, कर्मचारी, पत्रकार, सुरक्षाकर्मी, मर्यादापालकसमेत ६०९ जनाको पीसीआर परीक्षण गरिएकोमा अहिलेसम्म ६ जनामा संक्रमण देखिएको हो।"
बूढानीलकण्ठ भेटपछि माधव नेपाल शीतल निवासमा,"काठमाडौं : एमाले वरिष्ठ नेता माधवकुमार नेपालले उच्च राजनीतिक भेटवार्तालाई तिब्रता दिएका छन्। प्रमुख प्रतिपक्षी दल नेपाली कांग्रेसका सभापति शेरबहादुर देउवासँगको भेट सकेपछि पूर्वप्रधानमन्त्री समेत रहेका नेता नेपाल राष्ट्रपतिलाई भेट्न शीतल निवास पुगेका हुन्। देउवासँगको भेटमा प्रधानमन्त्री केपी ओलीविरुद्ध एकजुट हुने विषयमा छलफल भएको बूढानीलकण्ठ स्रोतले बताएको छ। नेता नेपाल आफू निकट नेतासहित बूढानीलकण्ठ पुगेका थिए। बूढानीलकण्ठको भेटपछि शीतल निवास पुग्नुलाई महत्वका साथ हेरिएको छ। प्रधानमन्त्री ओलीले वैशाख २७ गते विश्वासको मत लिने प्रयोजनका लागि संघीय संसद्को विशेष अधिवेशन आह्वान गरेपछि कोरोना महामारीकै बीच नेपालको राजनीति सत्ता समीकरणको छलफलले तातेको छ। एमालेभित्र नेपाल समूहले ओलीलाई विश्वासको मत दिन नसक्ने स्पष्ट बताउँदै आएको छ। राष्ट्रपतिसँगको भेटले भने एमालेभित्र ओली र नेपाल समूहको मिलन बिन्दुको खोजी हुनसक्ने अनुमान गरिएको छ। ओलीले विशेष अधिवेशनबाट विश्वासको मत लिने बताएपछि एमाले नेपाल समूहसहित कांग्रेस, माओवादी र राजपाको उपेन्द्र यादव समूहले गठबन्धन बनाएको छ। यो गठबन्धन बनेपछि प्रधानमन्त्री ओली बुधबार देउवा निवास बूढानीलकण्ठ पुगेका थिए। देउवासँगको भेटमा ओलीले विश्वासको प्रस्तावको समर्थनका लागि अनुरोध गरेका थिए। ओलीले विश्वासको प्रस्तावमा साथ दिँदै अर्ली इलेक्सनसम्म सहकार्य गर्न गरेको अनुरोध देउवाले अस्वीकार गरेका थिए।"
"भीम रावलको टिप्पणी, प्रधानमन्त्री ओलीको घृणित राजनीतिले देश संकटग्रस्त","काठमाडौं : नेकपा एमालेका नेता तथा पूर्वमन्त्री भीम रावलले विपक्षी दलसँग सत्ता सहकार्यको परामर्श गरेर प्रधानमन्त्री केपी शर्मा ओलीले घृणित राजनीति गरेको आरोप लगाएका छन्। रावलले बिहीबार ट्वीटमार्फत एमालेका आफ्नै सांसदलाई कारवाही गरेर विपक्षी दलसँग समर्थन गर्न अनुनय विनय गर्नु अनैतिक र गैरजिम्मेवार चरित्रको पराकाष्ठा भएको टिप्पणी गरेका छन्। बुधबार कांग्रेस सभापति शेरबहादुर देउवासहित शीर्ष नेताहरूसँग सहकार्य गर्ने प्रस्ताव अघि सारेको समाचार बाहिरिएपछि उनले यस्तो बताएका हुन्। प्रधानमन्त्री एवं एमाले अध्यक्ष ओलीसँगै उपप्रधानमन्त्री ईश्वर पोखरेल, दलका उपनेता नेम्बाङ, गृहमन्त्री रामबहादुर थापा, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल देउवा निवास पुगेका थिए। छलफलमा कांग्रेसबाट सभापति देउवासहित वरिष्ठ नेता रामचन्द्र पौडेल, उपसभापति विमलेन्द्र निधि, महामन्त्रीद्वय डा शशांक कोइराला, पूर्णबहादुर खड्का, सहमहामन्त्री डा प्रकाशशरण महत, नेता कृष्णप्रसाद सिटौला सहभागी थिए। उनले प्रधानमन्त्रीको घृणित राजनीतिले देश संकटग्रस्त भएको धारणा राखेका छन्। प्रधानमन्त्री केपीले दलमा विधान मिच्दै निरंकुशरूपमा नेता र सांसदहरूलाई स्पष्टीकरण सोध्नु,कारबाही गर्नु र कुनै छलफलपरामर्श नगर्नु तर विपक्षी दलसँग समर्थन गरिदिन र मिलेर सरकार चलाउन अनुनय विनय गर्नु अनैतिक र गैरजिम्मेवार चरित्रको पराकाष्ठा हो। उनले लेखेका छन्, यस्तै घृणित राजनीतिले देश संकटग्रस्त भएको छ।"
कांग्रेस संसदीय दलको बैठक शनिबार,काठमाडौं : प्रमुख प्रतिपक्षी दल नेपाली कांग्रेसको संसदीय दलको बैठक शनिबार बस्ने भएको छ। नेपाली कांग्रेस संसदीय दलले वैशाख २५ गते दिउँसो २ बजेका लागि बैठक बोलाएको जानकारी गराएको हो। बैठक संघीय संसद् भनव नयाँबानेश्वर स्थित ल्होत्से हलमा बस्नेछ। प्रधानमन्त्री केपी ओलीले विश्वासको मत लिने प्रयोजनका लागि मात्र संसद्को विशेष अधिवेशन वैशाख २७ गतेका लागि आह्वान गरेका छन्। सोही बैठक अगाडि कांग्रेसले संसदीय दलको बैठक बोलाएको हो।
"बालुवाटार बैठकपछि ओली शीतल निवासमा, बेलुका मन्त्रिपरिषद् : के होला संभावित कदम ?","काठमाडौ : प्रधानमन्त्री केपी शर्मा ओली आफ्नो समूहको स्थायी कमिटी बैठक सकेर राष्ट्रपति विद्यादेवी भण्डारीलाई भेट्न शीतल निवास पुगेका छन्। स्थायी कमिटी बैठक बिहान १० बजे बोलाएका थिए। बैठक हतार हतारमा सकाएर उनी राष्ट्रपतिकहाँ पुगेका हुन्। राष्ट्रपतिसँग पछिल्लो राजनीतिक घटनाक्रम र संभावित कदमबारे परामर्श गर्ने बुझिएको छ। संसद्बाट विश्वासको मत नपाउने लगभग निश्चित भएकोले ओलीले फेरि अर्को कदम चाल्ने अनुमान राजनीतिक वृत्तमा गरिएको छ। वैशाख २७ बाट उम्किने उपाय र संभावित कदमबारे उनले राष्ट्रपति सल्लाह लिन शितलनिवास पुगेको बताइएको छ।बिहीबार बेलुका ओलीले मन्त्रिपरिषद्को बैठक बोलाएका छन्। बैठकमा उनले कांग्रेससँगको बुधबारको भेटलगायतका राजनीतिक घटनाक्रमबारे ब्रिफिङ गरेका थिए। बालुवाटार बैठकमा प्रधानमन्त्री ओलीले प्रतिनिधि सभामा वैशाख २७ गते लिने विश्वासको मत, राष्ट्रियसभा उपनिर्वाचन र विकसित राजनीतिक घटनाक्रमका विषयमा छलफल भएको थियो। राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर अलग्गै उम्मेदवार उठाउने भएको छ।प्रधानमन्त्री केपी ओलीविरुद्ध गठबन्धन बनाउँदै यो गठबन्धनले राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ।"
कोरोना त्रास : प्रतिनिधिसभा अधिवेशनमा दुई कुर्सी खाली रहने,"काठमाडौं : सङ्घीय संसद् सचिवालयले कोभिड१९ संक्रमणलाई हेक्का राख्दै यही वैशाख २७ गते हुने प्रतिनिधिसभा अधिवेशनमा सांसदका लागि सीट व्यवस्थापन गरेको छ। विशेषज्ञ चिकित्सकको रायपरामर्शमा सचिवालयले कोरोना संक्रमणको पक्षलाई ध्यान दिँदै एक र अर्को सांसदबीच दुई कुर्सी खाली रहने गरी बस्ने व्यवस्था मिलाएको छ। सभामुख अग्निप्रसाद सापकोटाले अधिवेशनका क्रममा बैठकमा अपनाउनुपर्ने स्वास्थ्य सावधानीबारे स्वास्थ्य तथा जनसंख्या मन्त्रालय, स्वास्थ सेवा विभाग र नेपाल चिकित्सक संघका पदाधिकारीसगँको परामर्श र सुझावका आधारमा सिट व्यवस्थापन गरिएको प्रवक्ता डा रोजनाथ पाण्डेले जानकारी दिए। अघिल्लो अधिवेशनमा भने बीचमा एउटा कुर्सी खाली राखेर सदस्यलाई बस्ने व्यवस्था मिलाइएको थियो। सिट व्यवस्थापन गर्ने क्रममा दर्शकदीर्घालाई पनि बैठक कक्षका रुपमै प्रयोग गरिने छ। अधिवेशनमा सुरक्षा मापदण्ड कसरी अपनाउने भन्ने सम्बन्धमा सचिवालयले विशेषज्ञ टोलीलाई बैठक कक्षको स्थलगत निरीक्षण गराई सावधानीका उपायबारे रायसुझाव लिएको डा पाण्डेले बताए। विशेषज्ञ टोलीले सिट व्यवस्थापन गर्दा कम्तीमा दुई मिटरको दूरी कायम गर्न, सेनिटाइजर पर्याप्त स्थानमा राख्न, जमघट र भेटघाट हुने चमेनागृह र शौचालय जस्ता स्थानमा आलोपालो मिलाएर जान र फर्कनका लागि फरकफरक बाटो तय गर्न सुझाव दिएको थियो।बैठक कक्षका झ्यालढोका पूर्णरुपमा खोल्न, आवागमन सहज तुल्याउन र विशेषज्ञ स्वास्थ्यकर्मीसहितको हेल्थ डेस्क राख्न पनि टोलीले सचिवालयलाई परामर्श दिएको बताइएको छ ।सभामुख र संसद्मा प्रतिनिधित्व गर्ने राजनीतिक दलका प्रमुख सचेतक तथा सचेतक सम्मिलित कार्यव्यवस्था परामर्श समितिले छलफलपछि तय गरिने कार्यसूचीका आधारमा अधिवेशन कसरी अघि बढाउने भन्ने निर्यौल गर्ने छ। कोरोना संक्रमणले दैनिक नयाँ अभिलेख कायम गरिरहेको तथा प्रमुख राजनीतिक दलभित्रै पनि आन्तरिक विवादले उत्कर्ष लिइरहेका बेला हुन लागेको प्रतिनिधिसभाको आगामी अधिवेशनलाई निकै चासोका साथ हेरिएको छ। राष्ट्रपति विद्यादेवी भण्डारीले प्रधानमन्त्रीले आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठान्नु भएकाले सोही प्रयोजनका लागि यही वैशाख २७ गते संसद् भवन नयाँ बानेश्वरमा प्रतिनिधिसभाको अधिवेशन आह्वान गरेकी हुन्। कोभिड१९ संक्रमणबाट सिर्जित प्रतिकूल परिस्थितिमा मत विभाजन गर्दा अपनाउनुपर्ने स्वास्थ्य सुरक्षा व्यवस्था र आवश्यक कर्मचारी व्यवस्थापनको पाटामा पनि सचिवालयले थप गृहकार्य गरिरहेको जनाइएको छ। कोरोना संक्रमण भएका सदस्यलाई कसरी मतदानमा सहभागी गराउने भन्ने प्रश्नबारे पनि सरोकार पक्षसँग छलफल भइरहेको बताइएको छ। हाल नौ सांसदलाई कोरोना संक्रमण देखिएपछि उपचारमा रहनुभएको जानकारी दिइएको छ। सचिवालयका १० कर्मचारी पनि कोभिड१९ बाट प्रभावित रहेको बताइएको छ। यसैबीच प्रतिनिधिसभा अधिवेशनमा कोरोना संक्रमणबाट जोगिन स्वास्थ्य मापदण्ड कायम गर्ने सिलसिलामा संसद् सचिवालयले सञ्चालन गरेको पिसिआर ६०९ जनाले परीक्षण गरेको जानकारी दिइएको छ। सभामुखसहित १२८ सांसद तथा सचिवालयका कर्मचारी, पत्रकार, सुरक्षाकर्मी र मर्यादापालकसमेत गरी ४८१ को स्वाब संकलन गरिएको बताइएको छ। पिसिआर परीक्षण बिहीबार पनि जारी रहने छ।"
एमाले स्थायी कमिटी बैठक : के विषयमा भयो छलफल ?,"काठमाडौं : नेकपा एमाले स्थायी कमिटीको आकस्मिक बैठकमा राष्ट्रियसभा उपनिर्वाचन र प्रतिनिधि सभा हुने विश्वासको मतको विषयमा छलफल भएको छ। बिहीबार बिहान बसेको स्थायी कमिटी बैठकमा एमालेका प्रवक्ता प्रदीप ज्ञवालीले बागमती प्रदेशको एक सिटका लागि जेठ ६ गते हुने उपचुनावमा एमालेको उम्मेद्वार जिताउने विषयमा छलफल भएको जानकारी दिए। बैठकमा नेताहरुले उपचुनावको विषयमा सुझाव दिनुभएको छ। एमालेको उम्मेद्वारको जीत सुनिश्चित हुने गरी छलफल अगाडि बढाउने निर्णय गरेका छौं उनले भने,उम्मेद्वारको विषयमा पछि छलफल गर्छौं। स्थायी कमिटी बैठकमा प्रधानमन्त्री ओलीले प्रतिनिधि सभामा वैशाख २७ गते लिने विश्वासको मतको विषयमा पनि छलफल भएको जानकारी दिए। उनले संसदको विशेष अधिवेशनमा विश्वासको मत प्राप्त गर्ने गरी विभिन्न पक्षसँग छलफल चलिरहेकाले सघनरुपमा सबै दलहरुसँगको छलफललाई निरन्तरता दिएर अगाडि बढ्ने निर्णय गरेको बताए। प्रधानमन्त्री ओलीले विश्वासको मत लिने प्रयोजनका लागि वैशाख २७ गते सोमबार दिउँसो १ बजेका लागि राष्ट्रपतिबाट संसद अधिवेशन आह्वान भएको छ। प्रधानमन्त्री ओलीले विश्वासको मत लिने निर्णय गरेलगत्तै नेकपा माओवादी केन्द्रका अध्यक्ष पुष्पकमल दाहाल प्रचण्ड ले राजनीतिक भेटवार्ता तीव्र पारेका छन्। कांग्रेस र माओवादीले जसपा र एमालेभित्रको विद्रोही समूहको समेत लिएर अविश्वास प्रस्ताव ल्याउने तयारीमा जुटिरहेका बेला ओलीले चालेको यो कदमपछि उनीहरू नयाँ रणनीतिमा लागेका छन्। राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर राष्ट्रियसभाको रिक्त पदका लागि डा खिमलाल देवकोटालाई अघि सार्ने सहमति भइसकेको छ। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। यता एमाले अध्यक्ष एवम् प्रधानमन्त्री केपी शर्मा ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ।"
ओलीको प्रस्ताव देउवाबाट ठाडै इन्कार : 'नयाँ सरकारका लागि बाटो खुला गरिदिनुस्',"काठमाडौं : प्रधानमन्त्री केपी शर्मा ओलीले प्रमुख प्रतिपक्षी कांग्रेससमक्ष अर्ली इलेक्सनको प्रस्ताव गरेका छन्। यसका लागि प्रधानमन्त्री ओलीले बुधबार कांग्रेस सभापति शेरबहादुर देउवासहित शीर्ष नेताहरूसँग सहकार्य गर्ने प्रस्ताव अघि सारेका हुन्। प्रधानमन्त्री ओलीले आवधिक निर्वाचनसम्मै सहकार्य गर्नुपर्ने बताए। तर, समयभन्दा अलिकति अगाडि पनि निर्वाचनमा जाने सकिने भन्दै ओलीले कांग्रेस नेताहरुलाई सहमत गराउने प्रयास गरेका थिए। उनले निर्वाचन तोकिएकै समयमा स्वतन्त्र र निष्पक्ष ढंगले गराउने प्रतिबद्धता जनाएका थिए। निर्वाचन हुँदा तपाईंहरूकै स्थिति राम्रो हुने हो। यो अवस्थामा तपाईंहरू नै मुख्य शक्ति भएर उदाउनु हनेछ, उनले भनेका थिए। उनले चुनावी सरकारमा कांग्रेसको सहभागिताको प्रस्तावसमेत गरे। तपाईंहरू पनि चुनावी सरकारमा संलग्न हुन सक्नुहुनेछ, उनले भने। उनले संविधानबमोजिम आफूले वैशाख २७ गते विश्वासको मत लिन लागेको सुनाएका थिए। तर, ओलीले विश्वासको मतभन्दा पनि राष्ट्रिय सन्दर्भलाई जोड दिएको एमाले संसदीय दलका उपनेता सुवासचन्द्र नेम्बाङले बताए। हामी (एमाले र कांग्रेस) लोकतन्त्रका लागि निरन्तर लडिरहेका शक्ति हौं। कति आन्दोलन गरियो, जेलनेल भोगियो। अब यसलाई निश्कर्षमा पुर्याउनु पनि हाम्रो दायित्व हो। यसैले एक भएर अघि बढ्न आग्रह र प्रस्ताव गर्छु, ओलीको भनाइ उद्धृत गर्दै नेता नेम्बाङले भने, २७ गतेको विषय मुख्य होइन। यो त संविधानबमोजिम भइहाल्छ। मुख्य प्रश्न र चुनौती लोकतन्त्रको रक्षा हो। ओलीले लोकतन्त्र र संविधानप्रति आफू पूर्ण प्रतिबद्ध रहेको भन्दै कांग्रेस नेताहरूलाई आश्वस्त पार्न खोजेका थिए। लोकतन्त्र र संविधानमा अलिकति पनि धब्बा लाग्न नदिने उनको भनाइ थियो। देउवासहित कांग्रेस नेताले सरकारको प्रतिबद्धता कार्यान्वयनमा आए मात्रै विश्वासको वातावरण बन्ने बताएका थिए। उनीहरूले राष्ट्रिय सन्दर्भमा प्रधानमन्त्रीले विपक्षी दलका नेताकहाँ आएर खुलस्त कुरा राख्नु सकारात्मक भएको बताएका थिए। प्रधानमन्त्रीले राष्ट्रिय सन्दर्भमा विपक्षी दलका नेताकहाँ आएर खुलस्त कुरा राख्नुभयो। यो नेपालको इतिहासमा ऐतिहासिक घटनाको रुपमा दर्ज हुनेछ, कांग्रेस नेताहरुको भनाइ छ, अलि चाडो आउनुभएको भए अझ राम्रो हुन्थ्यो। ढिलै भए पनि यो राम्रो सुरुवात हो। तपाईंको प्रस्तावको विषयमा हामी छलफल गर्छौं। निष्कर्ष बताउँछौं। उनीहरूले विपक्षीको हैसियतले विश्वासको मत दिन नसक्ने स्पष्ट पारेका थिए। तत्काल सत्ता सहकार्य सम्भव नरहेको कांग्रेस नेताको मत छ। विश्वासको मतको परिणामपछि थप विषयमा छलफल गर्न सकिने धारणा कांग्रेस नेताले राखेका थिए। उक्त पार्टीका सहमहामन्त्री डा प्रकाशशरण महतले दुवै पक्षबीच सौहार्दपूर्ण रूपमा कुराकानी भएको बताए। विश्वासको मतमा उहाँले सहयोगको अपेक्षा गर्नुभयो। हामीले स्वाभाविक रूपमा विपक्षी पार्टी हौं र हामीले तपाईलाई सहयोग गर्ने अवस्था छैन भन्ने स्पष्ट राख्यौं, बैठकपछि सहमहामन्त्री डा महतले भने।ओलीले भने कांग्रेस र एमाले नमिल्दासम्म संसदले नयाँ सरकार दिने सम्भावना नरहेको भन्दै मिलेर जानुपर्ने प्रस्ताव गरेका थिए। प्रधानमन्त्री ओलीले लामै कुरा राखेको डा महतले बताए। सरकारले ल्याएको संवैधानिक परिषद्सम्बन्धी अध्यादेशका साथै लुम्बिनी र गण्डकी प्रदेशमा भएको गतिविधिबारे प्रश्न उठायौं, डा महतले भने, प्रधानमन्त्रीज्यूले जे भनिरहनुभएको छ, त्यसअनुसार व्यवहारमा आउनुपर्यो। कांग्रेस नेताहरुले कोराना भाइरसको महामारी रोकथामका लागि प्रधानमन्त्रीको ध्यानाकर्षण गरेका थिए। विपक्षी भए पनि कोराना महामारी नियन्त्रणमा सहकार्य गर्न तयार रहेको उनीहरूको प्रस्ताव थियो। उनीहरूले कोरोना महामारीमा बेड, अक्सिजन नपाएर जनता पीडामा रहेको भन्दै प्रधानमन्त्रीको ध्यानाकर्षण गराएका थिए। ओली कांग्रेस नेताहरुसँग भेटवार्ता गर्न अपराह्न ४ बजे देउवा निवास बूढानीलकण्ठ पुगेका थिए। त्यहाँबाट ६ बजेर १५ मिनेटमा फर्किएका थिए। प्रधानमन्त्री एवं एमाले अध्यक्ष ओलीसँगै उपप्रधानमन्त्री ईश्वर पोखरेल, दलका उपनेता नेम्बाङ, गृहमन्त्री रामबहादुर थापा, अर्थमन्त्री विष्णु पौडेल र प्रधानमन्त्रीका प्रमुख राजनीतिक सल्लाहकार विष्णु रिमाल देउवा निवास पुगेका थिए। छलफलमा कांग्रेसबाट सभापति देउवासहित वरिष्ठ नेता रामचन्द्र पौडेल, उपसभापति विमलेन्द्र निधि, महामन्त्रीद्वय डा शशांक कोइराला, पूर्णबहादुर खड्का, सहमहामन्त्री डा प्रकाशशरण महत, नेता कृष्णप्रसाद सिटौला सहभागी थिए। एमालेकै वरिष्ठ नेता माधवकुमार नेपाल, माओवादी केन्द्रका अध्यक्ष पुष्पकमल दाहाल र जनता समाजवादी पार्टीका नेता उपेन्द्र यादव प्रधानमन्त्रीविरुद्ध एकजुट हुँदै छन्। उनीहरु देउवालाई मनाउन हरसम्भव प्रयास गरिरहेका छन्। उनीहरुले महाराजगञ्जस्थित एक घरमा देउवालाई बोलाएर छलफल गरेका थिए।"
ओली सरकार निरन्तर रहे लोकतन्त्र र राष्ट्रियताकै मुद्दा खतरामा : माओवादी केन्द्र,"काठमाडौं : माओवादी केन्द्रले प्रधानमन्त्री केपी शर्मा ओली नेतृत्वको सरकारलाई दिएको समर्थन ३८ महिनापछि फिर्ता लिएको छ । उक्त पार्टीले समर्थन फिर्ताको पत्र बुधबार संघीय संसद् सचिवालयमा बुझाएको छ । माओवादी केन्द्रका प्रमुख सचेतक देव गुरुङले संसद् सचिवालयका सचिव गोपालनाथ योगीलाई पत्र बुझाएका हुन् । प्रधानमन्त्रीले संविधानविपरीत कदमहरु चाल्दै गइरहनुभएको छ । उहाँकै सरकार निरन्तर रहिरहँदा राष्ट्रियता, लोकतन्त्र र जनजीविकाका सबै मुद्दाहरुमा गम्भीर खतरा पैदा भएर कालान्तरमा राष्ट्रिय स्वाधीनताकै मुद्दा गम्भीर खतरामा पर्न सक्ने भएकाले आजैका मितिदेखि लागू हुने गरी समर्थन फिर्ता लिएका छौं, प्रमुख सचेतक गुरुङले भने । एमाले अध्यक्ष माओवादीको समर्थनमा २०७४ फागुन ३ गते प्रधानमन्त्री भएका थिए । उक्त दुई पार्टी मिलेर २०७५ जेठ ३ गते नेकपा गठन भएको थियो । तर, सर्वोच्च अदालतले गत फागुन २३ गते नेकपा एकता बदर गर्दै एमाले र माओवादी केन्द्रलाई ब्युँताएको थियो । माओवादीले समर्थन फिर्ता लिएसँगै ओली नेतृत्वको सरकार अल्पमतमा परेको छ । प्रतिनिधिसभामा माओवादीको ४९ सिट (सभामुखसहित) सिट छ, एमालेको १ सय २१ । गुरुङले नियमित अधिवेशन बोलाउनुपर्नेमा विश्वासको मत मात्रै लिने गरी विशेष अधिवेशन बोलाउनु त्रुटिपूर्ण रहेको प्रतिक्रिया दिए । यसो गर्नु संविधान विपरीत रहेको उनको भनाइ थियो ।"
ओलीले बोलाए एमाले स्थायी कमिटीको आकस्मिक बैठक,"काठमाडौं : नेकपा एमालेका अध्यक्ष एवम् प्रधानमन्त्री केपी शर्मा ओलीले स्थायी कमिटीको आकस्मिक बैठक बोलाएका छन् । प्रधानमन्त्री निवास बालुवाटारमा स्थायी कमिटी बैठक केहि समयभित्रै सुरु हुन लागेको बालुवाटार स्रोतले जनाएको छ। बैठकमा प्रधानमन्त्री ओलीले प्रतिनिधि सभामा वैशाख २७ गते लिने विश्वासको मत, राष्ट्रियसभा उपनिर्वाचन र विकसित राजनीतिक घटनाक्रमका विषयमा छलफल केन्द्रित हुने बताइएको छ। बैठकमा बुधबार कांग्रेस सभापति शेरबहादुर देउवासहित शीर्ष नेताहरूसँग भएको छलफल ब्रिफ्रिङ हुनेछ। त्यसैगरी राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर अलग्गै उम्मेदवार उठाउन लागेको सन्दर्भमा पनि छलफल हुने बताइएको छ। प्रधानमन्त्री केपी ओलीविरुद्ध गठबन्धन बनाउँदै यो गठबन्धनले राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ।"
वसन्त याममा कुन हिमालमा कति आरोही ?,"काठमाडौं : कोभिड१९ महामारीबीच जारी यस वर्षको वसन्त यामका सगरमाथा आरोहणमा हालसम्मकै बढी आरोहीले आरोहण अनुमति लिएका छन्। संस्कृति, पर्यटन तथा नागरिक उड्डयन मन्त्रालय, पर्यटन विभागका अनुसार सगरमाथाका लागि सर्वाधिक ४३ आरोही समूहका ४०८ आरोहीले आरोहण अनुमति लिएका छन्। यसमा ९३ महिला र ३१५ पुरुष छन्। सो याममा सगरमाथाका लागि ४१ आरोही समूहले अनुमति पाएका थिए। यो अघिल्लो सन् २०१९ को वसन्त यामभन्दा बढी हो। सन् २०२० मा वसन्त आरोहण भएन। विभागको पर्वतारोहण शाखाका विवरणमा सोलुखुम्बुमा पर्ने सगरमाथा (८,८४८८६ मिटर) आरोहणका लागि ४३ सहित ८५ आरोही समूहका ७४२ आरोहीले आरोहण अनुमति लिएका छन्। सगरमाथापछि सोही क्षेत्रमा पर्ने ल्होत्से (८,५१६ मिटर) हिमाल आरोहणका लागि १४ आरोही समूहका ९६ महिला र २९ पुरुष गरी १२५ आरोही छन्। नुप्से (७,८६४ मिटर) मा ३८ र पुमरी (७,१६१ मिटर) मा नौ आरोहीलाई अनुमति दिइएको छ। त्यसैगरी गण्डकी क्षेत्रमा पर्ने अन्नपूर्ण हिमाल (८,०९१) आरोहणका लागि आर आरोही समूहका ४४ र धौलागिरि हिमाल (८,१६७ मिटर) मा पाँच आरोही समूहका ३३ आरोही छन्। सङखुवासभामा पर्ने मकालु हिमाल (८,८४६३ मिटर) आरोहणका लागि दुई आरोही समूहका २० र गोरखामा पर्ने मनास्लु हिमाल (८,१६३ मिटर) मा एक आरोही समूहले अनुमति लिएका छन्। तिलिचो हिमाल (७,१३३ मिटर) मा आठ र हिम्लुङ हिमाल (७,१२६ मिटर) मा सात आरोहीलाई अनुमति दिइएको छ। यसबीचमा अन्नपूर्ण हिमालमा केही आरोहण भए भने मौसमले साथ दिए अबको केही दिनभित्रै सगरमाथा आरोहण शुरु हुने विभागले जनाएको छ। अहिले अधिकांश आरोही सगरमाथाको आधार शिविरमा छन्। सर्वाेच्च सगरमाथाको चुचुरासम्म बाटो बनाउने आइसफल डाक्टर अहिले सगरमाथाको क्याम्प ४ मा पुगिसकेका छन्। सगरमाथासहितका १९ हिमाल तथा पिक आरोहणका लागि २४ एक्सिपीडिसन कम्पनीमार्फत पर्वतारोही गन्तव्यमा निस्केका छन्। वसन्त यामको हिमाल आरोहणबाट हालसम्म रु ७१ करोड ४८ लाख भन्दा बढी सलामी सङ्कलन भएको छ। सगरमाथाबाट मात्रै करीब रु ६६ करोड रोयल्टी जम्मा भएको छ। कोभिड१९ महामारीबीच सञ्चालन भइरहेको पर्वतारोहणले मुलुकको पर्वतीय पर्यटन सुरक्षित रहेको सकारात्मक सन्देश विश्वभर प्रवाह गरेको विभागको बुझाइ छ। विदेशी पर्यटकको उद्धारमा सक्रिय बोर्ड निषेधाज्ञाका क्रममा मुलुकका विभिन्न भागमा रहेका पर्यटकको, उद्धार तथा समन्वयका लागि नेपाल पर्यटन बोर्डले विपत् व्यवस्थापन तथा सञ्चार सेल गठन गरेको छ। सेलले पर्यटकको उद्धार तथा समन्वयका साथै नेपाल भारत एयर बबल सम्झौतानुरुप नेपाल आउने भारतीय यात्रुको होटल क्वारेन्टाइन व्यवस्थापन र अनुगमनलगायत काममा सहजीकरण गर्ने बोर्डले विज्ञप्तिमार्फत जनाएको छ। कोभिड १९ महामारीको दोस्रो चरणको संक्रमण बढ्दै जाँदा सरकारले यही वैशाख १६ देखि काठमाडौँ उपत्यकासहित देशका विभिन्न भागमा निषेधाज्ञा जारी गरेको थियो। गृह मन्त्रालयको समन्वयमा बोर्डले देशका विभिन्न भागबाट पर्यटकको उद्धार गरी काठमाडौँ ल्याएको छ। बोर्डले बुधबार विभिन्न मुलुकका ११ विदेशीलाई उद्धार गरी काठमाडौँ ल्याएको छ। उनीहरुमध्ये लाङटाङबाट पाँच पोल्याण्डबासी, पोखराबाट चार युक्रेनी र लुक्लाबाट दुई अमेरिकी हुन्। यस्तै संस्कृति मन्त्रालयको यही वैशाख २१ गतेको निर्णयानुसार बोर्डले हवाई यात्रुको होटल क्यारेन्टिाइन मापदण्ड तयार गरी मन्त्रालयबाट सूचीकृत होटलसँग सम्पर्क र समन्वय गरी सहजीकरण गरेको छ। बोर्डले महामारीका समयमा आवश्यक सूचनाका अभावमा कुनै पर्यटक कतै अलपत्र पर्न नपरोस् तथा अन्य सरोकार निकायले समेत आवश्यक परेका समयमा सूचना गर्न सकून् भनेर निम्नानुसारको हटलाइन, मेल तथा वेव  : , : , : सञ्चालनमा ल्याई दैनिक गतिविधि वेबमा अद्यावधिक गर्ने गरेको छ। यस्तै देशका विभिन्न भागमा रहेका पर्यटक सम्पर्कमा रहन तथा उद्धारका लागि    बाट तथ्याङ्क सङ्कलन गरिरहेको पनि विज्ञप्तिमा उल्लेख छ।"
बयालपाटा अस्पतालमा कोरोना संक्रमित बिरामीको शल्यक्रिया,"अछाम : जिल्लाको बयालपाटा अस्पतालमा कोरोना भाइरस कोभिड १९ का बिरामीको उपचार गरिएको छ। अछाम, बाजुरा, डोटीलगायतका सुदूरपश्चिमका अन्य र कर्णाली समेतका केही जिल्लाका बिरामीलाई निशुल्क स्वास्थ्य सेवा दिइरहेको अस्पतालमा हालकोभिड १९ का बिरामीको पनि उपचार भइरहेको अस्पतालले जनाएको छ । सरकारले कोभिड विशेष अस्पताल नतोके पनि उपचारका लागि आएका बिरामीलाई कोरोना संक्रमण भएपछि यही राखेर उपचार भइरहेको अस्पतालका मेडिकल तथा शल्यचिकित्सा निर्देशक डा मन्दिप पाठकले बताए । अन्य उपचारको लागि बिरामी अस्पताल आउछन् तर लक्षण हेर्दा कोरोनासँग मिल्दो जिल्दो हुन्छ डा पाठकले भने, 'एन्टिजेन विधिबाट परीक्षण गर्दा संक्रमण पुष्टि हुन्छ, ती बिरामीलाई अस्पतालमै आइसोलेसन बनाएर उपचार गरिरहेका छौँ ।' केही दिन पहिले मात्र डोटीको दिपायल सिलगढी नगरपालिका ४ का ४७ वर्षीया बिरामीको खुट्टको सफल शल्यक्रिया भएको छ। उनी खुट्टामा घाउ पाकेपछि उपचारको लागि बयालपाटा अस्पताल पुगेका थिए । उनको एन्टिजेन विधिबाट कोरोना परीक्षण गर्दा पोजिटिभ देखायो । तर पनि उनको अस्पतालका मेडिल तथा शल्यचिकित्सा निर्देशक डा मन्दीप पाठकको टोलीले सफल शल्यक्रिया सम्पन्न गरेको हो। छुट्टै अप्रेशन कक्ष बनाएर उनको शल्यक्रिया गरिएको हो। हाल उनलाई आइसोलेसनमा राखेर उपचार भइरहेको डा पाठकले बताए । डोटीबाट उपचारकै लागि अछाम पुगेका ती बिरामीले सफल शल्यक्रिया भएपछि आफू निको भएर घर फर्किनेमा विश्वस्त रहेको बताए । हाल जिल्लामा कोरोनाको संक्रमण बढेपछि अस्पतालमा बहिरंग सेवा बन्द भएपनि फिभर क्लिनिक, आकस्मिक र अन्तरंग सेवा सुचारु छन् । अस्पतालले आकस्मिक सेवासँगै अन्य कोरोना संक्रमित बिरामीको पनि उपचार गरिरहेको छ । अस्पतालमा हाल १० जना कर्मचारीसँगै ४ जना कोरोना संक्रमित र ३ जना कोरोनाकै संकास्पद बिरामीको उपचार भइरहेको छ । सरकारले देशका सिमित मात्र अस्पताललाई कोभिड विशेष अस्पताल भनेर घोषणा गरेको छ । ती अस्पतालमा सरकारले कोभिडका बिरामीको उपचारकै लागि भनेर कर्मचारी, श्रोत साधन र उपकरण पठाएको छ । तर बयालपाटा अस्पताललले भने कोरोनाका लागि आफ्नै श्रोत साधन र साँफेबगर नगरपालिकाको सहयोगमा कोरोना संक्रमित बिरामीको उपचार गरिरहेको छ । यतिबेला विश्व नै कोरोनाले आक्रान्त छ । नयाँ भेरियण्टसहितको कोभिड १९ ले नेपालमा समेत यसको जोखिम उच्च रहेको छ । हरेकदिन संक्रमण र मृत्युदर बढिरहेका छन्। सुदूरपश्चिम प्रदेशका ७ पहाडि जिल्लाका २ अस्पताल बाहेकमा आफ्नै अक्सिजन प्लाण्ट छैन । जसले गर्दा उपचारमा कठिनाइ भइरहेको छ । अक्सिजन सिलिण्डर प्रयोग गरेर उपचार गर्नु परिरहेको छ । अहिले देशभरी नै अक्जिनको अभाव भइरहेको छ । बयालपाटा अस्पतालमा भने अक्सिजन प्लाण्टबाट अक्सिजन उत्पादन हुँदै आएको छ। कोभिड कै बिरामीको लागि भनेर छुट्टै अक्सिजन प्लाण्ट छैन तर अस्पतालमा आउने बिरामीलाई अक्सिजनकै लागि भनरे रेफर गर्नु पर्ने अवस्था नरहेको अस्पतालले जनाएको छ। अक्सिजन प्लाण्ट अस्पतालको आकस्मिक कक्ष, अन्तरंग विभाग र शल्यक्रिया भवनमा मात्रै रहेकाले अक्सिजन सिलिण्डर भरेर अन्यन्त्र निर्यात तथा सप्लाइ गरिएको छैन।यस्तै डडेलधुरा उपक्षेत्रीय अस्पतालमा पनि आफ्नै अक्सिजन प्लाण्ट छ । त्यहाँ जाने बिरामीको लागि आवश्यक पर्ने अक्सिजन अस्पतालबाटै प्रयोग गर्न सकिने अस्पताललले जनाएको छ ।"
लुम्बिनीमा ६ सय स्वास्थ्यकर्मी थपिँदै,"बुटवल : लुम्बिनी प्रदेश सरकारले स्वास्थ्यतर्फ ५ सय ८३ जनशक्ति थप गर्ने भएको छ। चार कोरोना विशेष अस्पतालमा यी जनशक्ति अस्थायी रूपमा भर्ना गर्न लागिएको हो। अघिल्लो वर्ष महामारीका बेला ४ सय जनशक्ति करारमा भर्ना गरिएको थियो। कोरोना संक्रमण घटेपछि उनीहरुको करार नवीकरण गरिएको थिएन। मन्त्रिपरिषद् बैठकले अस्थायी दरबन्दी थपसम्बन्धी निर्णय गरेको हो। लुम्बिनी प्रादेशिक अस्पतालको कोरोना विशेष अस्पतालमा १ सय ८९ दरबन्दी थपिँदै छन्। त्यस्तै बेलझुन्डीस्थित राप्ती प्रादेशिक कोरोना विशेष अस्पतालमा १ सय ७१, भेरी अस्पताल नेपालगन्जमा १ सय ५२ र भैरहवाको भीम अस्पतालमा ७१ दरबन्दी थप्ने निर्णय भएको सरकारका प्रवक्ता एवं आर्थिक मामिला तथा योजनामन्त्री बैजनाथ चौधरीले बताए। प्रदेश सरकारले यसअघि अस्पतालमा आईसीयू बेड विस्तार गर्न पौने २ करोड रुपैयाँ बिनियोजन गरेको थियो। उक्त बजेटबाट बुटवलको धागो कारखानास्थित कोरोना विशेष अस्पतालमा ३६ वटा एचडीयू बेड थप गरिएको छ। सरकारले कोभिड नियन्त्रण तथा उपचार कोषमा १० करोड थप गरेको छ। कोषमार्फत २० करोड खर्च भइसकेको छ। अस्पतालका बिरामीको उपचार, उपकरण, औषधि, स्वास्थ्यकर्मीको जोखिम भत्ता यसैमार्फत व्यवस्थापन हुने गरेको छ। निजी अस्पतालमा हुने उपचारको शुल्कसमेत सरकारले तिरिदिने व्यवस्था गरिएको छ। स्वास्थ्य तथा जनसंख्या मन्त्रालयले अस्पतालको उपचार शुल्कमा एकरुपता ल्याउदै उपचार खर्च बेहोर्ने निर्णय गरेको हो। अक्सिजनसहितको एक बेडको प्रतिदिन ३ हजार ५ सय, आईसीयू एचडीयूसहितको एक बेडको ७ हजार र आइसियु भेन्टिलेटरसहितको एकदिन एक बेडको १५ हजार शुल्क तोकिएको छ। सरकारले यस अनुसारको शुल्क निर्धारण गरी तिरिदिने व्यवस्था गरेकाले त्यसभन्दा धेरै शुल्क लिन नपाइने मन्त्रालयले जनाएको छ। बिरामीलाई अब निशुल्क अक्सिजन विरामीलाई निशुल्क अक्सिजन उपलब्ध गराउने योजनासहित बुटवलमा अक्सिजन बैंक स्थापना गरिएको छ। बुटवल उपमहानगरपालिकाले उपमहानगरपालिकाभित्र आइसोलेसनमा रहेका संक्रमितका लागि लक्ष्य गरी निःशुल्क अक्सिजन सेवा सुरुआत गरेको हो। उपमहानगरले बनाएको आइसोलेसन, होटल आइसोलेसन तथा आफ्नै घरमा आइसोलेट भएका संक्रमितलाई स्वासप्रश्वासमा समस्या भएका तत्काल स्वास्थ्यकर्मीसहितको टोली अक्सिजन लिएर पुग्नेछ। बुटवलमा स्थापना गरिएको अक्सिजन बैंक। उपमहानगर कार्यालय परिसरमा अक्सिजन सिलिण्डर, सिलिण्डर बोक्ने गाडी, बिरामी बोक्ने एम्बुलेन्स र स्वास्थ्यकर्मीलाई तयारी अवस्थामा राखिएको र आइसोलेशनबाट सूचना आउँदा साथ परिचालन हुनेगरि व्यवस्था मिलाइएको नगरप्रमुख शिवराज सुवेदीले बताए। होम आइसोलेसनमा बसेका संक्रमितलाई तत्कालै अक्सिजन मात्रै भए पनि स्वास्थ्य अवस्था नबिग्रने देखिएपछि अक्सिजनको व्यवस्था गर्न लागिएको नगर प्रमुख सुवेदीको भनाइ छ। आवश्यक प्रक्रिया पूरा गरेर अक्सिजन उपलब्ध गराउने र स्वास्थ्यकर्मीलाई समेत घरमै पठाइनेछ।"
बागलुङ र विराटनगरमा थप दुई जना संक्रमितको मृत्यु,"बागलुङविराटनगर : बागलुङमा कोरोना संक्रमणबाट थप एक जनाको मृत्यु भएको छ। बागलुङ नगरपालिका४ का ७८ वर्षीय पुरुषको मृत्यु भएको स्वास्थ्य कार्यालय बागलुङका कोभिड१९ फोकल पर्सन देवप्रकाश घिमिरेले जानकारी दिए। धौलागिरी अस्पतालमा उपचाररत पुरुषको बिहीबार बिहान साढे पाँच बजे मृत्यु भएको हो।मृतक पुरुषलाई गत बैशाख २० गते कोरोना संक्रमण पुष्टि भएको थियो। कोरोनासँगै उच्च रक्तचाप, मधुमेह रोगको समेत समस्या रहेको कोभिड फोकल पर्सन घिमिरेले बताए। यो सँगै बागलुङमा मृत्यु हुनेको संख्या १४ पुगेको छ। कुल १३ सय ९१ जना संक्रमित भइसकेको यस जिल्लामा हाल २ सय ७४ जना संक्रिय संक्रमित छन्। ११ सय ८ जना निको भइसकेका छन्। अत्याधिक रक्तश्रावका कारण कोरोना संक्रमित महिलाको मृत्यु अत्याधिक रक्तश्रावका कारण कोरोना भाइरस संक्रमित विराटनगरकी एक महिलाको बुधबार राति मृत्यु भएको छ। विराटनगर महानगरपालिका५ कोचाखालकी ३७ वर्षीया महिलाको राति ९:३० बजेतिर मृत्यु भएको हो। उनलाई नोबेल अस्पतालको आइसोलेसनमा उपचारका लागि बुधबार दिउँसो ४:२० बजेतिर भर्ना गरिएको थियो। अस्पतालका प्रबन्धक नारायण दाहालका अनुसार पाठेघरमा भएको संक्रमणका कारण रक्तश्राव नरोकिएर स्वास्थ्य अवस्था जटिल बन्दै गएकी महिलामा कोरोना पुष्टि भएपछि उपचारका लागि ल्याइएको थियो। रक्तश्राव धेरै भएकी महिलाको पीसीआर परीक्षण गराउँदा रिपोर्ट पोजिटिभ आएको रहेछ, उनले भने, अस्पताल ल्याइपुर्याउँदा अवस्था निक्कै गम्भीर बनिसकेको थियो। तत्काल आइसोलेसनमा भर्ना गरेर उपचार थालिए पनि रक्तश्राव नरोकिएको र पाँच घण्टासम्म उपचार नियमित उपचार गर्दासमेत बिरामीलाई बचाउन नसकिएको जानकारी दाहालले दिए। मृतकमा रक्तश्रावबाहेक स्वास्थ्य सम्बन्धी अरु कुनै पुरानो समस्या नरहेको उनको भनाइ छ। शव व्यवस्थापनका लागि पहल भइरहेको दाहालले बताए।"
"मौसमविद्को चेतावनी : यसपालिको मनसुनमा धेरै पानी पर्ने, जोखिम क्षेत्रमा बाढी पहिरो उच्च","काठमाडौं : यसपालीको मनसुनका समयमा मुलुकका धेरैजसो भूभागमा सरदरभन्दा बढी वर्षा हुने आँकलन गरिएको छ। जल तथा मौसम विज्ञान विभागका अनुसार मनसुन अवधिमा सुदूरपश्चिम, कर्णाली, गण्डकी, वाग्मती प्रदशेका अधिकांश स्थानमा तथा प्रदेश नं १ को मध्य तथा पश्चिम पहाडी, हिमाली भूभागमा सदरदभन्दा बढी वर्षा हुने सम्भावना रहेको छ। त्यहाँ ३५ देखि ६५ प्रतिशत वर्षा हुने अनुमान छ। उच्च हिमाली क्षेत्रमा भने ५५ देखि ६५ प्रतिशत वर्षा (हिउँ) हुने अनुमान गरिएको विभागको जलवायु विष्लेषण शाखा प्रमुख वरिष्ठ मौसमविद् डा इन्दिरा कँडेलले जानकारी दिइन्। यसरी बढी हिउँ पर्दा हिमाली जनजीवन प्रभावित हुनसक्ने छ। जल तथा मौसम विज्ञान विभाग र दक्षिण एसियाली जलवायु दृष्टिकोण मञ्चले मनसुन अवधिमा हुने तापक्रम र वर्षाको अवस्थाबारे अनुमान गरी सार्वजनिक गरेको हो। औषतभन्दा बढी वर्षाले मुलुकमा बाढी पहिरोको सम्भावना बढी हुने भएकाले अहिलेदेखि नै सावधानी र क्षति न्यूनीकरणका कार्यक्रम तीब्ररूपमा अघि बढाउनुपर्ने मौसमविद्को भनाइ छ। विभागका उपमहानिर्देशक डा अर्चना श्रेष्ठ गत वर्ष बाढी पहिरोले क्षति पुर्याएको ठाउँमा र भूकम्पले असर गरेको क्षेत्रमा यसपाली पनि विशेष सावधानी अपनाउन सुझाव दिएका छन्। प्राप्त विवरणमा लुम्बिनी, गण्डकी, वाग्मती, प्रदेशको तराई र प्रदेश नं २ को पश्चिमी भूभागमा सरदर वर्षा ९३५ देखि ४५ प्रतिशत हुने, र प्रदेश १ को तराई र प्रदेश नं २ को पूर्वी जिल्लामा सरदरभन्दा कम वर्षा हुने अनुमान गरिएको छ। यसपाली आगामी जेठ १८ देखि नेपालमा मनसुन भित्रिँदै छ। यसको अवधि असोज १४ गतेसम्म रहने जनाइएको छ। गत वर्ष मनसुन शुरु भएको दिनदेखि नै भारी वर्षा हुँदा ठूलो जनधनको क्षति भएको थियो। प्रदेश नं १ र २ तथा वाग्मती प्रदेशको केही भूभागमा अधिकतम तापक्रम सरदरभन्दा बढी हुने तथा परासी, नवलपुर, पाल्पाका केही भूभागमा बाहेक देशका अन्य भूभागमा सरदरभन्दा कम तापक्रम हुने जल तथा मौसम विज्ञान विभागले जनाएको छ। जल तथा मौसम विज्ञान विभागका अनुसार प्रदेश नं १ र २ को पूर्वी भाग, गण्डकी, सुदुरपश्चिम प्रदेशको अधिकांश भागमा न्यूनतम तापक्रम सदरदभन्दा बढी र लुम्बिनी प्रदेशको तराई क्षेत्र बाहेकमा सरदरभन्दा कम तापक्रम हुने अनुमान गरिएको छ। विभागले विश्व मौसम सङ्गठनको विश्वभर तथा क्षेत्रीयस्तरको जलवायू सूचना उत्पादन गर्ने केन्द्रको हावापानी प्रारुप, जलतथा मौसम विज्ञान विभागको मनसुनी वर्षा र दक्षिण एसियाली जलवायू दृष्टिकोण मञ्चको आँकलनको आधारमा उक्त निष्कर्ष निकाली सार्वजनिक गरेको जनाएको छ। नेपालको वर्षाको मनसुनी प्रणालीमा प्रभाव पार्ने पूर्वी प्रशान्त महासागरमा विकसित हुने एन्सो, हिन्द महासागरमा विकसित हुने दुई ध्रुवीय प्रणालीको हालको अवस्था, जलवायू प्रारूपको मनसुन अवधिको आँकलन, यूरोप तथा एसियामा गत हिउँद तथा प्रिमनसुनको अवधिमा परेको हिउँ, अन्तरऋतु परिवर्तनशिलताका कारकलाई समेत मध्यनजर गरी उक्त आँकलन तयार पारिएको हो। यद्यपि पनि जलवायु प्रणाली विभिन्न ऋतुगत सामुद्रिक तथा वायूमण्डलीय प्रणाली, भूउपयोगजस्ता कुरामा निर्भर हुने र जलवायु प्रारूपहरू यस्ता प्रणालीको ऋतुमा हुने परिवर्तनले विश्वसनीय पूर्वानुमान गर्न कठिन हुन्छ, हामी बेलाबेलामा पुर्वानुमान अपडेट गराउँदै जानुपर्छ, त्यो गर्छौँ पनि, डा कँडेलले भने। यसरी आँकलन निर्माणका लागि यही वैशाख १५ गते दक्षिण एसियाली जलवायु दृष्टिकोण मञ्चको भर्चुअल बैठक भएको थियो। त्यसमा नेपाल, भारत, म्यान्मालगायत ९ देशका मौसमविद्को सहभागिता थियो। उक्त सम्मेलनमा विश्व मौसम सङ्गठन, त्यसको क्षेत्रीय लजवायु केन्द्र भारत, युके मेट अफिस वेलायत, रिम्स थाइल्याण्ड, ईन्टरनेशनल रिसर्च इन्स्टिच्युट अमेरिका, जापान मेट्रोलोजिकल एजेन्सीलगायत संस्थाका विज्ञको सहभागिता थियो। वरिष्ठ मौसमविद् बरुण पौडेल यसपालीको प्रिमनसुन र जाडोको समयमा खडेरी भए पनि अबको मनसुनमा हुने वर्षा आँकलनले सावधानी अपनाउनु पर्ने आवश्यकता औँल्याए। पहाडी भूभाग र जोखिम क्षेत्र भनेर पहिचान भएको क्षेत्रमा पहिरो जान सक्छ, सम्बन्धित निकाय आजैदेखि तयारीमा जुट्नुपर्छ, सर्वसाधारंण पनि चनाखो हुनुपर्छ , पौडेलले भने। दक्षिण एसियाको पनि वर्षा आँकलन विज्ञहरूले दक्षिण एसियाका धेरै मुलुकमा मनसुनका अवधिमा सरदरभन्दा बढी वर्षा हुने निष्कर्षका साथ साझा दृष्टिकोण सार्वजनिक गरेका छन्। दक्षिण एसियाका उत्तरपश्चिम, हिमालका काख, उत्तरपूर्व भेगका केही भूभाग तथा मध्य भागका धेरै भूभागमा सरदरभन्दा बढी वर्ष हुने आँकलन गरिएको छ। सुदुर उत्तरपश्चिम, र उत्तरपूर्वका भागका धेरै स्थानमा सरदरभन्दा कम वर्षा हुने आँकलन छ। प्राप्त विवरणअनुसार गत वर्ष सन् २०२० को जुलाइबाट प्रशान्त महासागरमा शुरु भएको मध्यमस्तरको लानिना हाल आएर अत्यन्तै कमजोर भई झण्डै तटस्थ अवस्थामा रहेको र आगामी मनसुन अवधिमा ध्रुवीय सामुद्रिक तापक्रम सूचक हाल तटथ नै रहे पनि मनसुनको अवधिको अन्त्यतिर ऋणात्मक विकसित हुने आँकलन गरिएको छ। रासस"
जाजरकोटमा कोरोना संक्रमित महिलाको मृत्यु,जाजरकोट : समयमै उपयूक्त उपचार नपाउँदा कोरोना संक्रमित एक महिलाको मृत्यु भएको छ। वैशाख १९ गते कोरोना संक्रमण पुष्टि भएकी भेरी नगरपालिका४ सिर्जनाटोलकी ४५ वर्षिया लिला विक सुनारको उपचारका क्रममा भेरी अञ्चल अस्पताल नेपालगञ्जमा मृत्यु भएको हो। कोरोना संक्रमणपछि जाजरकोट अस्पतालमा तीन दिन उपचार गराउँदा पनि निको नभएपछि बुधबार नेपालगञ्ज रिफर गरिएको थियो। अक्सिजन दिएर उपचार गर्दा पनि निको नभएपछि परिवारको माग र आवश्यकता अनुसार नेपालगञ्ज रिफर गरिएको जिल्ला स्वास्थ्य कार्यालय जाजरकोटमा कार्यरत्त डाक्टर अमीन शाहले जानकारी दिए। उपचारका लागि नेपालगञ्ज रिफर गरिएकी उनको बुधबार राति ९ बजे मृत्यु भएको जिल्ला प्रहरी कार्यालय जाजरकोटले जनाएको छ। मृतकको नेपालगञ्जमै अन्त्यष्टि गरिनेछ। जाजरकोट अस्पतालमा ५ जना कोरोना संक्रमितको अक्सिजन दिएर उपचार भइरहेको अस्पताल स्रोतले जनाएको छ। बुधबारसम्म जिल्लामा कोरोना संक्रमितको संख्या २ सय ४९ रहेको छ। एक जनाको मृत्यु भएपछि जिल्लामा कोरोनाको त्रास झनै बढेको छ।
मोरङमा बिहेमा हिँडेकी महिलाको हत्या,"विराटनगर : मोरङमा आफन्तको बिहेमा जान भनेर काम गर्ने कृषि फार्मबाट हिँडेकी एक महिलाको हत्या भएको छ। हत्या गरेर फ्यालेको अवस्थामा मोरङको कानेपोखरी गाउँपालिका१ होक्लाबारीकी ३२ वर्षीया सरिता सोरेनको शव फेला परेको हो। रतुवामाई नगरपालिका६ स्थित मकैबारीमा मृत फेला परेकी उनको ढिलो गरेर पहिचान खुलेको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार गत आइतबार टाउको, घाँटी, अनुहार र शरीरका विभिन्न भागमा चोट लागेको अर्धनग्न अवस्थामा सरीताको शव फेला परेको थियो। बुवा धनुष सोरेनले छोरीको सनाखत गर्दै शव बुझेर अन्त्येष्टिका लागि लगेका छन्। पहिचान हुन नसकेको शवलाई विराटनगरस्थित कोसी अस्पतालको शवगृहमा ल्याएर राखिएको थियो। बुवाले सनाखत गरेपछि पोस्टमार्टम गरेर शव परिवारका सदस्यको जिम्मा लगाइएको डीएसपी राईले बताए। उनका अनुसार मृतकको शरीरका विभिन्न भागमा गहिरो चोट रहेका कारण हत्या गरेर फ्यालेको आशंकामा गम्भीर रूपले घटनाको अनुसन्धान अघि बढाइएको छ। मोरङ प्रहरीका अर्का डीएसपी मञ्जील मुकारुङ नेतृत्वको विशेष टोलीले घटनाको अनुसन्धान गरिरहेको हो। पोस्टमार्टम रिपोर्ट आएपछि थप विषय खुल्दै जाने प्रहरीको भनाइ छ। उनको बलात्कारपछि हत्या भएको हुनसक्ने अनुमान गरिएको छ। तर यकिन हुन बाँकी रहेको प्रहरीले जनाएको छ। दुई वर्षअघि नै श्रीमान गुमाएकी मृतक सरीता कानेपोखरी२ मा रहेको कृषि फार्ममा काम गर्थिन्। उनका एक छोरा पनि छन्। काम गर्ने फार्मबाट आफन्तको बिहेमा जाने भन्दै उनी बिदा मागेर गत शुक्रबार हिँडेको पाइएको डीएसपी राईले बताए। उनका अनुसार घर नफर्किएकी सरीताको शव दुई दिनपछि आइतबार हत्या गरेर फ्यालेको अवस्थामा फेला परेको हो। पहेँलो कुर्ता र कालो सलवार लगाएकी महिलोको शव भैँसीलाई घाँस काट्न गएका स्थानीय रामप्रसाद भण्डारीले मकैबारीमा देखेपछि प्रहरीलाई खबर गरेका थिए। उनले लगाएका कपडा च्यातिएका र सलवार पनि सुर्किएको अवस्थामा शव भेटिएको जानकारी डीएसपी राईले दिए। त्यस्तै घटनास्थलमा स्क्याच नभएको रिचार्ज कार्ड पनि फेला परेको छ। घटनाको प्रकृति र लगाएका कपडा च्यातिएको तथा सुर्किएको अवस्थालाई हेर्दा बलात्कार वा बलात्कार प्रयास भएको हो किन भन्ने आशंका गर्ने प्रशस्त आधारहरु छन्, राईले भने, तर पोस्टमार्टम रिपोर्ट प्राप्त भएर अनुसन्धान विस्तृत रूपमा अघि बढाएपछि मात्रै यकिन हुन्छ। उनका अनुसार घटनाको प्रकृति हेर्दा बलात्कार गरिएको वा गर्न खोजिएको र प्रतिकार गर्न थालेपछि ढुंगा वा अरु कुनै वस्तुले हिर्काएर हत्या गरिएको हुनसक्छ। घटनाको अनुसन्धानका लागि प्रहरीले तालिम प्राप्त कुकुरको पनि प्रयोग गरेको थियो। उक्त कुकुर घटनास्थल रहेको मकैबारीबाट भित्री बाटो हुँदै गाउँसम्म पुग्यो। प्रहरीले घटनामा संलग्न भएको आशंकामा चार जना व्यक्तिमाथि आवश्यक सोधपुछ र अनुसन्धान गरिरहेको छ। तर उनीहरुले घटनामा संलग्नता स्वीकार गरि नसकेकाले अनुसन्धानको दायरा थप फराकिलो पारिएको प्रहरीले जनाएको छ।"
कोरोना अस्पतालमा एकै दिन चार जनाको मृत्यु,"दाङ : दाङको कोरोना विशेष अस्पताल बेलझुन्डीमा एकैदिन चार जना कोरोना संक्रमितको मृत्यु भएको छ। बुधबार रातिसम्म आठ घण्टाको अवधिमा चार जनाको मृत्यु भएको हो। मृत्यु हुनेमा घोराही उपमहानगरपालिका९ का ६५ वर्षीय पुरुष, घोराही १५ का ६५ वर्षीय पुरुष, घोराही १८ की ४५ वर्षीया महिला र बबई गाउँपालिका ४ का ४० वर्षीय पुरुष रहेको अस्पतालका ब्यबस्थापक दोर्ण ओलीले जानकारी दिए। चारै जनाको अस्पतालमा उपचारका क्रममा मृत्यु भएको हो। चारैजना कोरोना र निमोनियाबाट ग्रसित थिए। अक्सिजन अभाव भएका कारण बिरामीलाई बचाउन कठिन भइरहेको ओलीको भनाइ छ। बिरामी भर्न गर्न दबाब नदिनुहोस : ओली कोरोना विशेष अस्पताल १ सय शय्याको अस्पताल भएपनि अक्सिजन अभावमा ५७ जना मात्रै बिरामी राखिएको छ। थप बिरामी राखिदिन निरन्तर दबाब आएपनि अक्सिजन अभावका कारण राख्न नसकिएको भन्दै व्यवस्थापक ओलीले अनावश्यक दवाब नदिन आग्रह गरे। 'अक्सिजन अभावमा बिरामी राख्नु भनेको जानाजान बिरामीको ज्यान जोखिममा पार्नु भएकाले यसमा अनावश्यक दवाब सिर्जना नगर्नुहुन मेरो आग्रह छ', उनले भने 'तत्काल व्यवस्था गरिदिन मन्त्री, सांसद्, स्थानीय सरकार, नेता, समाजसेवीलगायतलाई सार्वजनिक रुपमै आह्वान गर्दछु। अक्सिजन भए सय बेड नै चलाउन समस्या छैन।'"
बाक्लिँदै संक्रमणको घनत्व,"काठमाडौं : कोरोनाको दोस्रो लहर तीव्र गतिमा देशव्यापी भइरहेको छ। गत वर्ष चैतयता १३ महिनामा देशभर करिब ३ लाख ६० हजार संक्रमित भइसकेका छन् । हाल ६६ हजार ३ सय ५२ सक्रिय संक्रमित छन्। २ लाख ८९ हजार ७ सय ८३ जनाले स्वास्थ्यलाभ गरेका छन् । बुधबारसम्म ३ हजार ४ सय ७५ जनाको मृत्यु भएको छ। संक्रमतिको संख्या २ सयभन्दा कम भएका जिल्ला अब ६ वटा मात्र छन् । स्वास्थ्य तथा जनसंख्या मन्त्रालयका अनुसार संक्रमितमध्ये २ लाख २८ हजार ६ सय ७ जना अर्थात् ६३६ प्रतिशत पुरुष छन्। ३६४ प्रतिशत अर्थात् १ लाख ३१ हजार ३ जना महिला छन् । सबैभन्दा धेरै संक्रमित पुगेका जिल्लामा काठमाडौं छ, जहाँ १ लाख ३३ हजार ३ सय ८ जना पुगेका छन् । सबैभन्दा कम मनाङमा १८ जना छन्।"
अस्पतालमा बेड चाहिएमा कुन नम्बरमा फोन गर्ने ?,काठमाडौं : स्वास्थ्य तथा जनसङ्ख्या मन्त्रालयले कोभिड१९ सङ्क्रमितको उपचारका लागि बेड चाहिएमा टोलफ्रि नं ११३३ एवं मोबाइल नम्बर ९८५१२५५८३७ र ९८५१२५५८३९ मा सम्पर्क गर्न आग्रह गरेको छ। मन्त्रालयले सूचना प्रकाशित गरी बिरामीका लागि बेड चाहिएमा वा अस्पताल जान परेमा ती टोलफ्रि र मोबाइल नम्बरमा सम्पर्क गर्न आग्रह गरेको हो। सङ्क्रमणको दोस्रो भेरियन्ट फैलिएर बिरामी बढ्न थालेपछि अहिले देशभरि शय्याको अभाव रहेको छ। बुधबार मात्र आठ हजार ६५९ जना सङ्क्रमित भएका थिए भने ५८ को निधन भएको थियो। ती नम्बरमा फोन गरे बेड उपलब्ध गराउने मन्त्रालयले जनाएको छ। चौबिसै घण्टा ती नम्बरमा फोन गर्न सकिने व्यवस्था मिलाइएको छ।
माछा मार्न हिँडेका युवा मृत फेला,"विराटनगर : माछा मार्नका लागि भनेर अघिल्लो दिन घरबाट हिँडेका मोरङको लेटाङका एक युवा बिहीबार बिहान मृत फेला परेका छन्। लेटाङ नगरपालिका५ का २७ वर्षीय उगेन मगरको शव जंगलभित्र फेला परेको मोरङ प्रहरीका प्रवक्ता डीएसपी मानबहादुर राईले जानकारी दिए। उनकाअनुसार मगर बुधबार बिहान १० बजेतिर माछा मार्नका लागि भनेर घरबाट हिँडेको खुलेको छ। प्रहरीकाअनुसार पथरीशनिश्चरेमा रहेको एउटा पोखरीमा माछा मार्न भनेर गएका उनको शव शंकास्पद अवस्थामा फेला परेको हो। राति अबेरसम्म घर नफर्किएपछि उनको खोजी सुरु भएको थियो। खोजी गर्ने क्रममा लेटाङकै त्रिवेणी सामुदायिक वनभित्र शव फेला परेको डीएसपी राईले बताए। परिवारका सदस्य, आफन्त र स्थानीय बासिन्दाले खोजी गर्ने क्रममा शव भेटेपछि बिहान ९ बजेतिर घटनाका बारेमा प्रहरीलाई जानकारी गराएका थिए। इलाका प्रहरी कार्यालय लेटाङका प्रहरी निरीक्षक रोमन अर्याल नेतृत्वको टोलीले घटनास्थलमा पुगेर घटनाको अनुसन्धान थाल्दै शवलाई पोस्टमार्टमका लागि लैजाने तयारी गरिरहेको छ। प्रहरीले घटना कसरी भएको हो भन्ने यकिन हुन नसकिरहेको जनाएको छ। पोस्टमार्टम रिपोर्ट प्राप्त भएर विस्तृत रुपमा अनुसन्धान अघि बढाइएपछि मगरको हत्या भएको हो या हैन भन्ने बारेमा प्रष्ट हुने डीएसपी राईले बताए।"
अक्सिजन लुकाउने गोदाममा छापा,"धनगढी : अस्पतालमा अक्सिजनको चरम अभाव भइरहेका बेला एक औषधि व्यवसायीको गोदाममा भने भरिएका ५० र खाली ११ गरी ६१ सिलिन्डर भेटिएको छ। धनगढीको अमित मेडिसिन डिस्टीब्युटर्सले सिलिन्डर लुकाएको सूचना पाएपछि प्रशासनको टोलीले बुधबार गोदाममा छापा मारेको हो। नजिकै निजी अस्पतालमा उपचाररत एक बिरामीका आफन्तले दिएको सूचनाका आधारमा उनको गोदाममा छापा हानेका हौं, कैलालीका प्रमुख जिल्ला अधिकारी खगेन्द्रप्रसाद रिजालले भने। जिल्ला प्रशासन कार्यालय कैलालीका शाखा अधिकृत यादव भण्डारी, वाणिज्य कार्यालय कैलालीका प्रमुख कमल पुन, जिल्ला प्रहरी कार्यालयका प्रतिनिधि अनुगमनमा गएका थिए। अमित मेडिसिनका सञ्चालक दुश्यन्त बस्नेतले कुनै पनि कागजात पेस नगरेको वाणिज्य कार्यालय प्रमुख पुनले बताए। बिक्री गरेको बिल छैन। हिजोसम्म ६ सय ५० सिलिन्डर लुकाएको गुनासो आएको थियो। बिहान छापा हान्दा ६१ मात्रै फेला परेका छन्, पुनले भने, कागजात हेर्दा बिक्री गरेको, चलान गरेको कुनै पनि रेकर्ड भेटिएन। अनुगमन टोलीले साउनयता सिलिन्डर किनेको, बिक्रि गरेको विल, चलानसहितका काजगात तिन दिनभीत्र पेश गर्न बन्नेतलाई निर्देशन गरेको छ। बस्नेतले डल्केबर ग्यास उद्योगबाट केही दिनयता २ सय ५० सिलिन्डर किनेको स्वीकार गरेका छन। उनले २५ हजारका दरले किनिएका अक्सिजन भरिएका सिलिन्डर बजारमा ४० हजारमा बिक्री गरिरहेको खुलेको छ। डडेलधुराको अमरगढी नगरपालिकालाई उनले ४० हजारमा सिलिन्डर जति पनि किन्न सकिने बताएको स्रोतले बतायो। बस्नेतले आफुले सरकारी अस्पताललाई सिलिन्डर सप्लाई गर्ने गरेकाले यती मात्रामा गोदाममा राखेको जनाएका छन्। म अक्सिजनका सिलिन्डर पनि विक्रि गर्छु। त्यसका लागि मगाएको हुँ, उनले भने। बजारमा अभाव भईरहेको र नजिकै रहेका अस्पतालहरुमा बिरामीको ज्यान गइरहेका बेला यत्तिका सिलिन्डर गोदाममा राखेकाले त्यो कालोबजारी भएको जिल्ला प्रशासन कार्यालयका शाखा अधिकृत भण्डारीले बताए। प्रहरीले मंगलबार राति ६ सय ५० सिलिन्डर गोदाममा फेला परेको सूचना स्थानीय सञ्चारमाध्यमलाई दिए पनि बुधबार पत्रकारको उपस्थितिमा हानिएको छापामा ६१ वटा मात्रै फेला पारिएको हो। बस्नेत गत वर्ष सरकारी दस्तखत छाप किर्ते गरेको आरोपमा पक्राउ परेका थिए। उनले कैलालीको गेटा आँखा अस्पतालको औषधीको टेन्डर लिन आन्तरिक राजश्व कार्यालयका अधिकृतको हस्ताक्षर र सरकारी छाप न नक्कली बनाएर कागजात पेश गरेको पाईएको थियो। उनले किर्ते गरी ८ करोडका तीनवटा ठेक्का हात पारेको खुलेको थियो। उनी जिल्ला अदालतबाट धरौटीमा छुटेका थिए। उनलाई, आन्तरिक राजश्व कार्यालयले ३५ लाख राजश्व ठगी गरेको भन्दै जरिवाना गरेको थियो। सेती प्रादेशिक अस्पतालले भने सिलिन्डर मागेर अक्सिजन अभाव पूर्ति गरिरहेका छन्। अस्पतालले आइतबार फेसबुकमा एउटा सूचना हाल्यो सेती प्रादेशिक अस्पताललाई फिलिङका लागि कम्तीमा एक सय वटा खाली सिलिन्डर तत्काल आवश्यक परेकाले सहयोगका लागि अपिल गर्दछौं। सिलिन्डर किन्ने बजेट नभएको, भए पनि खरिद ऐनअनुसार समय पर्खिनुपर्ने भएकाले अस्पतालले जनतासँग भएका सिलिन्डर दिन अपिल गरेको हो। अस्पतालको अपिलपछि धेरै जनाले सिलिन्डर बुझाए। धनगढी बजारमा रहेका ग्यारेज, उद्योग कलकारखानासहित स्थानीयसँग रहेका सिलिन्डर संकलन भए। कोरोना महामारीमा व्यवसाय बन्द गरेर आफूसँग रहेका ५२ वटा सिलिन्डर अटो व्यवसायी र स्थानीयले प्रहरीलाई बुझाए। प्रहरीले अपस्ताललाई हस्तान्तरण गर्यो। अझै अपुग भएपछि अस्पतालले सोमबार फेरि त्यही सूचना फेसबुकमा राख्यो। अस्पतालमा बिरामीको चाप यति धेरै बढेको छ कि भएका सिलिन्डरले धान्न सकिरहेको छैन। अस्पतालका मेडिकल सुपरिटेन्डेन्ट डा हेमराज पाण्डेयले कोरोना अस्पतालका लागि मात्रै दैनिक ८० देखि सय सिलिन्डर आवश्यक रहेको बताए। अस्पतालसँग आफ्नै र बजारबाट संकलन भएका १ सय ९० वटा सिलिन्डर छन। तीमध्ये दैनिक सय सिलिन्डर कोभिड अस्पतालमा मात्रै खपत हुन्छन्। प्रादेशिक अस्पतालमा अक्सिजन प्लान्ट पनि छ। त्यहाँबाट उत्पादन गरिने अक्सिजनबाहेक उसलाई दैनिक सय सिलिन्डर आवश्यक परेको हो। त्यो प्लान्ट अस्पतालका आईसीयू, सर्जिकल, प्रसूति, एनआईसीयूसहितका वार्ड, कोभिडको आईसीयु वार्डमा पाइपबाट जडान गरिएको छ। कोभिडको आईसीयू अस्पतालकै पुरानो भवनमा रहेकाले त्यहाँ पाइप लाइन छ। प्रदेश सरकारले बनाएको कोभिड डेडिकेटेड अस्पताल अलिक टाढा रहेकाले त्यहाँका सबै बिरामीका लागि सिलिन्डरबाट अक्सिजन दिनुपरेको छ। तर, कति बेला प्लान्टको मेसिनले काम नगरेपछि अक्सिजनको प्लो कम आउने भएकाले पनि त्यसको मुहानमा ८१० सिलिन्डर जोड्नुपर्ने अवस्था आउदा समस्या हुने गरेको छ। सघन उपचार कक्षका बिरामीलाई अक्सिजनको प्लो कम भयो भने प्लान्टको मुहानमा ८१० सिलिन्डर जोडेर सप्लाई दिनुपर्छ। चौविसै घण्टा अक्सिजन प्लान्ट चलेकाले यस्तो भएको हो, डा पाण्डेयले भने, अहिले कम्तीमा पनि अस्पताललाई तीन सय सिलिन्डरको आवश्यकता छ। उनले धनगढीमा रहेको एक मात्र निजी अक्सीजन प्लान्टबाट आपुर्ती सहज नभएपछि नेपालगन्जबाट भरेर आपूर्ति गरिरहेको बताए। नेपालगन्जबाट भरेर ल्याउदासम्म तीन दिनको समय लाग्छ। त्यहाँ पनि सहजै उपलब्ध हुदैन। त्यसैले दैनिक खपत एक सय सिलिन्डर, भर्न पठाउन सय सिलेन्डर र एक दिनको मौज्दात सय सिलेन्डर गरेर अहिलेको अवस्थाका लागि मात्रै पनि तीन सय सिलिन्डरको आवश्यकता छ, उनले भने। कोभिडका बिरामीलाई नर्मल बिरामीभन्दा चार गुना बढी अक्सिजन चाहिने उनले बताए। हामीले सिलिन्डरका लागि स्थानीय तह, प्रदेश सरकार र संघ सरकारलाई पनि अनुरोध गरेका छौं, उनले भने, बिरामीको चाप बढिरहेकाले छिटो सिलिन्डर आवश्यक परिरहेका छन।"
"एकै गाउँका १९ जनामा कोरोना संक्रमण, वालिङको धरमपानी सिल","स्याङजा : वालिङ नगरपालिका १ स्थित धरमपानी गाउँ 'सिल' गरिएको छ। गाउँमा कोरोना संक्रमितको संख्या ह्वात्तै बढेपछि अनिश्चितकालिन सिल गरिएको हो। चौरासी पूजामा सहभागी भएकामध्ये केहीमा कोरोनाका लक्षण देखिएपछि गरिएको एन्टिजेन परीक्षणमा १९ जनामा संक्रमण पुष्टि भएको नगरपालिकाले जनाएको छ। वैशाख १४ गते गाउँमै भएको पूजामा केही सहभागीमा एकाएक ज्वरो आउने, खोकी लाग्ने, शरीर दुख्नेलगायतका लक्ष्यण देखिएपछि २५ जनाले परीक्षण गराउँदा १९ जनामा संक्रमण पुष्टि भएको हो। बाक्लो बस्ती रहेको गाउँमा एकैपटक यति ठूलो संख्यामा कोरोना संक्रमण देखिएपछि गाँउ नै सिल गर्नुपरेको नगरप्रमुख दिलिपप्रताप खाँणले बताए। नगर प्रमुख खाँण, उपप्रमुख कल्पना तिगारी र वालिङस्थित गह्रौं प्राथमिक अस्पतालका चिकित्सकीय टोलीले धरमपानी पुगेर एन्टिजेन परीक्षण गरेको थियो। संक्रमण पुष्टि हुनेमा ९ वर्षीय बालकदेखि ७७ वर्षीय जेष्ठ नागरिकसम्म रहेको स्वास्थ्य प्रमुख कमलप्रसाद पाण्डेले जानकारी दिए। ती मध्ये १४ महिला र ५ पुरुष छन्। सङ्क्रमित हुनेमा ७७, ६८, ६०, ५९, ५८, ५५, ३६, ३५, २८, २५ २३ २२, २० र १७ वर्षका महिला र ५८, ३७, ३३, २२ र ९ वर्षका पुरुष हुन्। सरुवा रोग भएकाले उच्च सतर्कता अपनाउन अनुरोध गर्दै नगरपालिकाले आवश्यक औषधि समेत उपलब्ध गराएको छ। स्याङजामा बुधबार साँझसम्म संक्रमितको संख्या ३ सय ३१ पुगेको छ। वालिङमा मात्र संक्रमतिको संख्या २ सय ८ छ। ती मध्ये ९ जनाले संक्रमण जितेका छन् भने एकजनाको पोखरामा उपचारका क्रममा निधन भएको छ। सक्रिय संक्रमित १ सय ९८ मध्ये अधिकांश होम आइसोलेसन र केही पोखरामा उपचाररत छन्। बुधबार मात्र वालिङमा ३५ जना थपिका छन्। वालिङले मंगलबारदेखि अक्सिजनसहितको आइसोलेसन संचालनमा ल्याएको छ।"
यार्सागुम्बा टिप्न पाटन पुगेका एकको मृत्यु,जाजरकोट : यार्सागुम्बा सङ्कलनका लागि डोल्पाको जगदुल्ला पाटन पुगेका जुम्ला गुठीचौर गाउँपालिका३ गज्र्याङ्कोटका १७ वर्षीय सुमन रावलको मृत्यु भएको छ। लेक लागेर बिरामी भएका रावललको मङ्गलबार बेलुकी काइगाउँ स्वास्थ्य चौकीमा ल्याएर उपचार गर्दैगर्दा मृत्यु भएको डोल्पाका प्रहरी नायब उपरीक्षक राजु पाण्डेले जानकारी दिए। त्यस्तै यार्सागुम्बा सङ्कलन गर्न पाटन पुगेका चार जनालाई शे फोक्सुण्डो राष्ट्रिय निकुञ्जले पक्राउ गरी हिरासतमा राखेको छ। लुकीछिपी पाटन गएर यार्सागुम्बा सङ्कलन गर्न लागेको पुगेको खबर प्राप्त भएपछि निकुञ्जको गस्ती टोली त्रिपुरासुन्दरी नगरपालिकाको भोक्पा र भान्का पाटन पुगेको थियो। भागेर छल नजिक पुगेको अवस्थामा पक्राउ गरिएको निकुञ्जका निमित्त संरक्षण अधिकृत गोपाल खनालले जानकारी दिए। पक्राउ पर्नेहरु सबै जुम्लाका रहेका छन्। जगदुल्ला क्षेत्रतिर पनि पाटन जान खोज्नेहरुलाई मध्यवर्ती समितिले बाटोमा रोकेको सुनिएको र विस्तृत जानकारी प्राप्त नभएको निकुञ्जको भनाइ छ। रासस
यात्रुसँग बढी भाडा लिने एक जना पक्राउ,"काठमाडौं :महानगरीय ट्राफिक प्रहरी महाशाखाले यात्रुसँग बढी भाडा लिने एक जनालाई गंगबु बसपार्कबाट पक्राउ गरेको छ। कोरोना महामारीको संक्रमण रोकथाम तथा नियन्त्रणको लागी कडाईका साथ चेकजाँचमा सादा पोशाकमा खटिएको प्रहरी टोलीले बुधबार गंगबु नयाँबसपार्कबाट एक जनालाई नियन्त्रणमा लिएको हो। महाशाखा प्रमुख एसएसपी जनक भट्टराईले, स्याङ्जा चापकोट ७ घर भई मित्रनगर बस्ने बाग्लुङ्ग भगवती काउण्टरका कर्मचारी ३० वर्षीय मिलन सारुलाई पक्राउ गरेको जानकारी दिए। काठमाडौंदेखि बाग्लुङ्गसम्म जाने नियमित भाडा नौ सय भएकोमा निजले तीन हजारदेखि चार हजारसम्म लिएको पाइएपछि प्रहरीले नियन्त्रणमा लिएको बताए। पक्राउ परेका सारुले वैदेशिक रोजगारबाट घर फर्किन लागेका दस जना यात्रुबाट बाग्लुङ्गसम्म जान बढी भाडा लिएको पाइएको महाशाखाले जानकारी दिएको छ। पक्राउ परेका मिलनलाई आवश्यक कारबाहीको लागी महानगरीय प्रहरी प्रभाग, बसपार्कमा बुझाएको छ।"
बोर्डरको लापरवाहीले खेतैखेत नेपाल प्रवेश,"महोत्तरी (भिट्ठामोड) : वारी नेपाल पारी भारत। भारतबाट मानिसको लस्कर नेपाल छिरेका छन्। सीमा वारपार गर्ने मुख्य बाटोमा काँडे तार लगाइएको छ। खेतको बाटो भएर टाउकोमा पोको पन्तरो बोकेर मानिसहरु नेपाल पसिरहेका छन्। नेपाल वारी महोत्तरीको मलिवारस्थित बोर्डरमा सशस्त्र प्रहरी तैनाथ छन्, पारी भारतको सीतामढीको भिट्ठामोडमा एसएसबी। भारतमा भुँसको आगो झै कारोना संक्रमण फैलिएको छ। त्यहाँ दिनहुँ चारपाँच हजारको संख्यामा कोरोनाले मृत्यु हुन्छ। सरकारले भिट्ठामोड नाकाबाट नागरिकलाई नेपाल आउने व्यवस्था मिलाएको छ। तर, भारतबाट आउनेहरुको सीमा नाकामा स्वास्थ्य चेकजाँच भएको देखिँदैन। चाहनेले मात्रै गराउँछन्। अधिकांश त्यसै घर पसिरहेका छन्। भारतबाट आउनेको स्वास्थ्य जाँच नहुँदा गाउँसम्मै कोरोना फैलिएको छ। स्वास्थ्य तथा जनसंख्या मन्त्रालयका अनुसार मंगलबार २४ घण्टामा अहिलेसम्मकै सबैभन्दा धेरै ५८ जनाको कोरानाबाट मृत्यु भएको रेकर्ड सार्वजनिक गरेको छ। आठ हजार बढी जना नयाँ संक्रमित पनि थपिएका छन्। तर, सीमा नाकाको आवतजावतको दृष्यले कोरोना नियन्त्रणमा स्थानीय सरकार, प्रहरीप्रशासनको हदैसम्मको लारवाही देखिन्छ। यता कोरोनाले दैनिक नयाँ रेकर्ड कायम गर्दै अघि बढेको छ। नेपालमा सक्रिय कोरोना संक्रमितको संख्या ५९ हजार ७९८ पुगेको छ। बुधबार ५८ जनाको मृत्यु भएसँगै कोरोनाले मृत्यु हुनेको संख्या ३ हजार ४ सय ७५ पुगेको छ। कोरोना संक्रमणबाट मृत्यु भएकाको शव आर्यघाटमा एकपछि अर्को जलाइरहेको छ। भारतको दिल्लीमा कोरोनाले त्यहाँ जनजीवन बेहाल बनाइसकेको छ। त्यहाँ बस्ने नेपालीहरु प्राण जोगाउन रातारात आफ्नो माटोमा फर्किरहेका छन्। सीमा नाका नजिकै मलिवारामा हेल्थ डेस्क राखिएको छ। त्यो नाम मात्रै छ। ज्वरो पनि जाँच गरिदैंन। त्यहाँ भारतबाट नेपाल फर्किनेको स्वास्थ्य परिक्षण गरिदैंन। सीमामा होल्डिङ सेन्टर पनि छैन। सीमामा तैनाथ सशस्त्र प्रहरीले सुरक्षा चेकजाँच गर्छन्। महोत्तरीमा ३८४६ किलोमिटर सीमा नाका रहेको सशस्त्र प्रहरी बल नेपाल ९ नम्बर गण जलसागरका एसपी सुरेश सापकोटाले जनाए। निषेधज्ञाको समय लम्बिदै गएपछि नेपालमा रहेका भारतीय आफ्ना घर फर्किरहेको छन्। सीमा नजिकैका नेपालीहरु दाल, चामल, तिमन, तरकारी किन्न भारतीय बजार आउजाउ गरिरहेका छन्। टाढाबाट आएका यात्राको हेल्थ डेस्कमा स्वास्थ्य परीक्षण गरेर मात्र नेपा छिर्न दिएको महोत्तरीका सीडीओ तीर्थराज भट्टराईले बताए। सीमा नाकामा प्रदेश सरकारको तर्फबाट होल्डिङ सेन्टर निर्माण गर्ने कुरो छ, उनले भने, त्यो अहिलेसम्म संचालनमा आएको छैन, अब आउँछ। होल्डिङ सेन्टर निर्माणका लागि प्रदेश सरकारबाट बजेट मागिएको उनले जनाए। दिनभरी वारिबाट पारी समान ओसार पसार गर्नेहरु छन्। उनीहरुको स्वास्थ्य परीक्षण गर्ने कुरो पनि आएन, सीडीओ भट्टराईले भने। गत वर्षभन्दा यस वर्ष कोरोना संक्रमण नियन्त्रणका लागि पूर्वतयारी भएको खासै देखिँदैन।"
