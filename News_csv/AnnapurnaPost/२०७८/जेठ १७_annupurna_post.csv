शीर्षक,विवरण
१६० यात्रुसहित उडेको विमान बमको धम्कीपछि आपतकालीन अवतरण,बर्लिन: डब्लिनबाट पोल्याण्ड जाँदै गरेको यात्रुवाहक विमान बर्लिनमा आपतकालीन अवतरण भएको छ । जर्मन प्रहरीका अनुसार रायन एयरको विमान आइतबार बर्लिनमा अवतरण गरेको हो । तर यसबारे कुनै विवरण सार्वजनिक गरिएको छैन । विमानमा बमको धम्की आएपछि पोल्याण्डको क्राको सहर पुग्नुअघि उक्त विमान आपतकालीन रुपमा बर्लिनमा अवतरण गरिएको जर्मन मिडियाले जनाएका छन् । १६० यात्रुसहित उडेको उक्त विमान स्थानीय समय अनुसार आइतबार साँझ ८ बजे बर्लिन ब्रान्डेनबर्ग विमानस्थलमा अवतर भएको थियो । जर्मन प्रहरीका अनुसार विमान अवतरण गरेपछि अधिकृतहरुले सुरक्षा चेकजाँच गरेका थिए । तर कुनै खतरा भेटिएन। विमानलाई खाली गराएर समेत सुरक्षा चेकजाँच गर्दा कुनै खतरा नभेटिएको प्रहरीको भनाइ छ । रायन एयरकै अर्को यात्रुवाहक विमान एक साताअघि वलपूर्वक बेलारुसमा अवतरण गर्न लगाइएको थियो । यस्तै गत वर्षको जुलाइमा पनि रायन एयरकै विमान डब्लिनबाट क्राको जाँदै गर्दा विमानभित्र बम रहेको गलत धम्कीका कारण लण्डनमा आपतकालीन अवतरण गराइएको थियो ।
नेपाली नागरिकता लिने भारतीयलाई धरौटीमा छाड्ने अदालतको विवादस्पद आदेश,"विराटनगर: विद्यमान कानूनी प्रावधानलाई मिच्दै जिल्ला अदालत सुनसरीले नेपाली नागरिकताको प्रमाणपत्र लिएका भारतीय नागरिकलाई धरौटीमा छाड्ने विवादस्पद आदेश दिएको छ । न्यायाधीश हेमबहादुर सेनको इजलासले भारत अररिया नरपतगञ्जका बासिन्दा अनिरुद्र भनिने अनिरुद्ध शर्मालाई ६० हजार रुपैयाँ धरौटी लिएर छाड्न दिएको आदेश विवादमा परेको हो । अस्वभाविक ढंगले कानूनविपरीत आदेश आएको भन्दै कानूनका विज्ञ एवं व्यवसायीहरुले विरोध गरिरहेका छन् । उनीहरुले कानून अनुसार गर्नुपर्ने निर्णयमा न्यायाधीशले तजविजी प्रयोग गरिदिनु गलत भएको बताए । सुनसरी अदालतका श्रेस्तेदार नगेन्द्र केसरी पोखरेलले कानून व्यवसायीबीच थुनछेक बहस सकिएसँगै पछि थप प्रमाण बुझ्दै जाँदा ठहरे बमोजिम हुने गरी प्रतिवादीलाई धरौटीमा छाड्न आइतबार आदेश भएको जानकारी दिए । उनका अनुसार यस सम्बन्धमा थप प्रमाण झिकाउन पनि अदालतले आदेश दिइसकेको छ । मुद्दामा वादी नेपाल सरकारका तर्फबाट जिल्ला सरकारी वकिल कार्यालय सुनसरीका सहायक जिल्ला न्यायाधीवक्ता सन्दीप टेलरले बहस गरेका थिए । प्रतिवादी शर्माका तर्फबाट अधिवक्ताहरु अर्जुन मेहता, ईश्वरचन्द्र ढुंगेल, कृष्णप्रसाद दाहाल र पञ्चदेव मेहताले बहस गरे । बुझिएका मान्छेको घटना विवरण कागज, वस्तुस्थिति मुचुल्काको बेहोरासमेतका मिसिल संलग्न तत्काल प्राप्त प्रमाणका आधारमा मुलुकी फैजदारी कार्यविधि संहिता २०७४ को दफा ६८ को विद्यमानता देखिएकाले पछि थप प्रमाण बुझ्दै जाँदा ठहरे बमोजिम हुने गरी प्रतिवादीलाई धरौटी लिएर मुद्दाको पूर्पक्षका लागि तारेखमा राख्नू, अदालतको आदेशमा भनिएको छ । तर मुलुकी फौजदारी कार्यविधि संहिता २०७४ को दफा ६७ (२) ख बमोजिम एक वर्ष वा सोभन्दा बढी कैद सजाय हुनसक्ने कसूरको अभियोग लागेका विदेशी अभियुक्त (विदेशी नागरिक)लाई पूर्पक्षका लागि थुनामै राख्नुपर्ने कानूनी प्रावधान छ । नेपालमा स्थायी बसोबास नभएको र थुनामा नराखेको खण्डमा अभियुक्त भाग्ने तथा पछि पक्राउ पर्ने सम्भावना नरहने हुँदा पूर्पक्षका लागि थुनामा पठाउनै पर्ने कानूनी प्रावधानलाई लत्याउँदै अदालतले झुठा विवरणका आधारमा नेपाली नागरिकता लिएका भारतीयलाई धरौटीमा छाड्न आदेश दिएको कानूनका विज्ञहरुले बताएका छन् । नागरिकता ऐन २०६३ को दफा २१ मा झुठा विवरण पेस गरेर नेपाली नागरिकता लिएका विदेशी नागरिकलाई एक वर्षदेखि पाँच वर्षसम्म कैद वा ५० हजारदेखि एक लाख रुपैयाँसम्म जरिवाना अर्थात दुवै सजाय हुने उल्लेख छ । राष्ट्रियतासँग जोडिएको नागरिकताजस्तो संवेदनशील विषयलाई अदालतले सामान्य लिनु गम्भीर विषय भएको वरिष्ठ अधिवक्ता सुरेशलाल श्रेष्ठले बताए । थुनामा नराख्दा प्रतिवादी भाग्ने र पछि पक्राउ पर्ने सम्भावना नरहने तथा अनुसन्धान नै प्रभावित पार्ने सम्भावना हुने हुँदा अभियोग लागेका विदेशी नागरिकलाई मुद्दाको किनारा नलागुन्जेलसम्मलाई पूर्पक्षका लागि थुनामै पठाउनुपर्ने कानूनमा स्पष्ट व्यवस्था छ, उनले भने, एकदेखि पाँच वर्षसम्म कैद सजाय हुनसक्ने नागरिकताजस्तो गम्भीर मुद्दामा धरौटीमा छाड्न आदेश दिनु न्यायको सिद्धान्तविपरीत हो । वरिष्ठ अधिवक्ता श्रेष्ठले विदेशीले प्राप्त गरेको नेपाली नागरिकता स्वतः बदर हुने पनि बताए । धरौटीमा छाड्न आदेश दिनु राष्ट्रियताको सवालमा घातक र गम्भीर विषय हो, उनले भने, अर्कातिर विद्यमान कानूनको पनि उल्लंघन भएकाले यस्तो निर्णय मुलुकका लागि हीतकर हुँदैन । श्रेष्ठले नागरिकसँग जोडिएको सन्दर्भलाई सामान्य ठानेर अदालतले यस्तो आदेश दिँदा आगामी दिनमा झुठा विवरण पेश गरेर नेपाली नागरिकता लिन विदेशीलाई बल पुग्ने पनि बताए । सरकारका विभिन्न सेवा सुविधा वास्तविक भन्दा पनि नेपाली नागरिकता लिएका विदेशी केन्द्रित हुनसक्ने उनको भनाइ छ । श्रेष्ठले थुनामा नपठाएर नेपाली नागरिकता लिने भारतीयलाई प्रमाण नष्ट गर्ने अवसर दिइनु सरासर गलत र कानूनविपरीत भएको बताए । मुद्दा किनारा लागेपछि दोषी ठहर हुने वा नहुनेभन्दा पनि एक वर्षभन्दा बढी कैद हुने कसूरमा अभियोग नै लाग्नासाथ विदेशीलाई थुनामा पठाउनुपर्ने कानूनी व्यवस्था छ, एक कानून व्यवसायीले भने, यस्तो स्पष्ट व्यवस्था मिचेर गलत ढंगले आदेश आएको विषयलाई छानबिनको दायरामा ल्याइनुपर्छ । उनले नागरिकताको सवालमा अदालत संवेदनशील नभएको प्रष्ट हुने र यस्ता आदेशबाट गलत नजिर स्थापित हुने खतरा बढेको बताए । नागरिकता वितरण टोलीमार्फत सुनसरीको साविकको दुहवी६ बाट २०६३ साल माघ ७ गते जन्मसिद्धका आधारमा शर्माले ०३३००९३२५ नम्बरको नेपाली नागरिकता लिएको प्रमाण फेला परेपछि प्रहरीले उनविरुद्ध नागरिकता ऐनअन्तर्गत मुद्दा चलाएको थियो । जन्म मिति २०२७ भदौ ११ गते उल्लेख गरेर अनिरुद्र शर्माको नामबाट नेपाली नागरिकता लिएपछि परिवारसहित आएर विराटनगर महानगरपालिका५ चाँदनी चोकमा बसोबास गरिरहेका उनी वैशाख २० गते विराटनगरबाटै पक्राउ परेका हुन् । उनले पाएको नेपाली नागरिकतामा वितरण टोलीका प्रमुख पुण्यराज भट्टराईको हस्ताक्षर छ । भारतबाट २०५० सालमा नेपाल छिरेर उनी दुहवीमा बस्न थालेका शर्माको नाममा एसपीजे ०२३९३३५ नम्बरको भारतीय मतदाता परिचयपत्र छ । नेपाली नागरिक हुन चाहने विदेशी नागरिकले त्यसअघि नै आफ्नो मुलुकको नागरिकता त्याग्नुपर्ने नियम छ । तर यहि फेब्रुअरी १५ मा भारतको निर्वाचन आयोगले सार्वजनिक गरेको नयाँ मतदाता नामावलीमा नाम समावेश रहेका शर्मा नेपाली नागरिकता लिएको पोल खुल्ने भएपछि दुहवीबाट विराटनगर बसाइ सरेको स्थानीयले बताए । सबै प्रमाणसहित प्रहरीले घटनाको अनुसन्धान सकेर मिसिल बुझाएपछि सरकारी वकिल कार्यालयले अदालतमा गत शुक्रबार मुद्दा दर्ता गरेको थियो । प्रहरीले पक्राउ गरेर हिरासतमा लिएपछि रिहाइको माग गरेर शर्माको तर्फबाट वैशाख २२ गते सुनसरी अदालतमा दायर भएको बन्दीप्रत्यक्षीकरण रिट भने न्यायाधीश सुवासबाबु पुरीको इजलासले २४ गते खारेज गरिदिएको थियो । आफ्ना बाबु भारतीय नागरिक रहे पनि आफू भने नेपालमै जन्मिएको दाबी शर्माको छ । तर अनुसन्धानबाट नेपालमा उनी जन्मिएको कुनै प्रमाण फेला परेन । प्रहरीले शर्मा नेपालमा जन्मिएको कुनै आधिकारिक प्रमाण भाए उपलब्ध गराउन वडा कार्यालयलाई पत्राचार गरेको थियो । साविकको दुहवी६ र हालको दुहवी नगरपालिका५ का वडाध्यक्ष रमेशकुमार रौनियारले शर्माको जन्मदर्ताको कुनै पनि रेकर्ड नभएको उल्लेख गरेर जवाफसहितको पत्र प्रहरीलाई पठाइदिएका छन् । अन्नपूर्णसँगको सम्पर्कमा रौनियारले भने, सबैतिर खोजी गर्दा पनि जन्मदर्ता फेला परेन । नेपालमा नजन्मिएकै कारण जन्मदर्ता नभएको हुनसक्छ । उषादेवी भट्टराईले शर्मा दुहवीमै जन्मिएको र आफ्नो घरमा गोठालो बसेको दाबी गर्दै घटना विवरण कागज गरिदिएकी छन् । वस्तुस्थिति मुचुल्कामा इन्द्रबहादुर निरौला, जयमंगल सिंह र जीवस शर्माको हस्ताक्षर छ । उनीहरुले पनि शर्मा दुहवीमै जन्मिएको दाबी गरेका छन् । अनुसन्धानमा प्रशासनकै असहयोग नागरिकतासँग सम्बन्धित विषय हेर्ने प्रशासनले यस मुद्दाको अनुसन्धानमा प्रहरीलाई पूर्ण रूपमा असहयोग गरेको छ । प्रहरीले शर्माले नागरिकता लिने बेलामा भरिएको अनुसूचि फारम लगायतका कागजपत्र उपलब्ध गराएर अनुसन्धानमा सहयोग गर्न जिल्ला प्रशासन कार्यालय सुनसरीसँग आग्रह गरेको थियो । नागरिकताका लागि सिफारिस र सनाखत गर्ने तथा नागरिकता दिलाउनेको सबै विवरण अनुसूचिमा प्रष्टसँग खुलाइएको हुन्छ । तर तीन साताअघिदेखि चार पटकसम्म पत्र पठाएर माग गर्दा पनि प्रशासनले नदिएपछि सनाखत गर्ने, सिफारिस गर्ने र नागरिकता दिलाउने भूमिकामा रहेकाहरुलाई कारबाहीको दायरामा ल्याउन नसकिएको प्रहरीका एक अधिकारीले बताए । नागरिकताजस्तो विषयको अनुसन्धानमा प्रशासनले ठूलै असहयोग गर्यो, उनले भने, यसमा के स्वार्थ थियो वा सेटिङ नै गरिएको हो भन्ने चैँ बुझ्न सकिएन । उनले लामो अनुसन्धान सकेर मुद्दा बुझाउँदासम्म पनि प्रशासनले आवश्यक कागजपत्र उपलब्ध नगराउँदा नेपाली नागरिकता लिएका भारतीयको संरक्षणमा प्रशासन लागेको प्रष्ट हुने बताए । सुनसरीका प्रमुख जिल्ला अधिकारी उमेश ढकालले अनुसूचि प्रहरीलाई उपलब्ध गराउन पटकपटक निर्देशन दिएको बताए । नागरिकता फाँटका एक जना कर्मचारीमा कोरोनाको संक्रमण भएको र अरु कर्मचारीले खोजी गर्दा पनि विवरण फेला पार्न नसकेको दाबी गर्दै उनी पनि पन्छिए । नेपाली नागरिकता सहज रुपमा भारतीयले हात पार्नु राष्ट्रियताको सवालमा गम्भीर विषय रहे पनि त्यसको अनुसन्धानमा प्रशासनको शंकास्पद भूमिकाले थप समस्या भएको प्रहरी अधिकारीको भनाइ छ । विदेशी नागरिकलाई झुठा विवरणको आधारमा नागरिकता दिलाउन सनाखत वा सिफारिस गर्नेलाई छ महिनादेखि तीन वर्षसम्म कैद वा २५ देखि ५० हजार रुपैयाँसम्म जरिवाना अर्थात दुवै सजाय हुने कानुनी व्यवस्था छ । तर नागरिकता दिलाउने आफ्ना कर्मचारी कारबाहीमा पर्ने देखेर प्रशासनले अनुसन्धान नै प्रभावित पार्ने गरी असहयोग गर्दा समस्या भएको प्रहरी स्रोतले बतायो । उच्च अदालत जान्छौँः सरकारी वकिल यथेष्ठ प्रमाण हुँदाहुँदै थुनामा पठाउनुपर्ने अभियुक्तलाई कानुनविपरीत गएर धरौटीमा छाडिएको भन्दै जिल्ला सरकारी वकिल कार्यालय सुनसरीले यस मुद्दामा पुनरावेदन निवेदन दिने भएको छ । आधार र कारण केही नखुलाइ धरौटीमा छाडिएपछि वकिल कार्यालयले उच्च अदालत विराटनगरमा मुलुकी फौजदारी कार्यविधि संहितको दफा ७३ बमोजिम निवेदन दिने भएको हो । यस दफाले तल्लो अदालतको आदेश चित्त नबुझेमा माथिल्लो अदालतमा निवेदन गर्ने बाटो खुला गरिदिएको छ । जिल्ला न्यायाधीवक्ता नारायण रिमालले जिल्ला अदालतको आदेश चित्त नबुझेपछि उच्चमा पुनरावेदनको तयारी गरिएको जानकारी दिए । विदेशीलाई नागरिकता दिएको संवेदनशिल विषयलाई खेलाँची ठानेर अनुसन्धानमा आवश्यक पर्ने कागजपत्र प्रशासनले पनि उपलब्ध नगराएको पाइयो, उनले भने, यता अदालतले सबै कागजात पेस गर्न आदेश दिइसकेको छ ।"
'बजेट कार्यान्वयनका लागि स्पष्ट कार्ययोजना',"काठमाडौं : अर्थमन्त्री विष्णुप्रसाद पौडेलले आगामी आर्थिक वर्षको बजेट कार्यन्वयन गर्नको लागि स्पष्ट कार्ययोजना तय गरिने बताएका छन्। सरकारले आगामी आर्थिक वर्षको लागि अध्यादेशमार्फत ल्याएको बजेट राम्रो हुँदाहुँदै पनि कार्यन्वयनमा शङ्का गरिएको भन्दै अर्थमन्त्री पौडेलले मन्त्रालयगत कार्ययोजना बनाएर सरकार अघि बढ्ने उल्लेख गरे।नेपाल आर्थिक पत्रकार समाज (सेजन) ले आज आयोजना गरेको बजेटपछिको छलफलमा उहाँले स्पष्ट कार्ययोजना बनाएर अघि बढ्ने बताए। बजेट कार्यान्वयनका लागि स्पष्ट कार्ययोजना तय गर्न सोमबारदेखि नै सम्बन्धित मन्त्रालयका मन्त्री तथा सचिवहरूसँग छलफल शुरु गर्ने जानकारी दिए। सरकारले ल्याएको बजेट यसपछि आउने सरकारले पनि निरन्तरता दिने बताउँदै उनले निर्वाचनपछि पनि एमाले नेतृत्वकै सरकार बन्ने सामथ्र्य राख्ने उल्लेख गरे । सरकारले आफ्नो जनताप्रतिको जिम्मेवारी पूरा गर्न र संविधानको कार्यान्यवन गर्नको लागि बजेट ल्याएको बताउदै बजेट भित्र बसेर टिप्पणी गर्न उनको आग्रह छ। अहिलेको परिस्थितीसँग सरकार जुधिरहेको पौडेलको तर्क रहेको छ। 'हामी कोभिड भनेर हात ठडाएर बस्दैनौ, आजको परिस्थितीसँग जुध्दै अघि बढ्छौँ', मन्त्री पौडेलले भने, निर्वाचन हुदैछ बजेट नल्याउ भन्न मिल्दैन, बजेट नल्याउनु भनेको यस्तो बेला कोभिड खोप नल्याउ, कोरोनाको विषम परिस्थितीसँग नजुध भने जस्तै हो ।' उनलेसरकार जनताको स्वास्थ्यप्रति जिम्मेवार भएकै कारणले आवश्यक बजेट व्यवस्था गरेको स्पष्ट पारे। राजनीतिक दलका टिप्पणीबाट भ्रमित नभई आर्थिक क्रियाकलापमा लाग्नको लागि निजी क्षेत्रलाई उहाँले सुझाव दिनुभयो । सरकारले ल्याएको बजेट आगामी सरकारले कार्यान्वयन गर्नैपर्ने हुने उनको कथन छ ।निर्वाचन सरकारको रोजाइ नभएको भन्दै परिस्थितीको बाध्यता भएको तर बजेट कार्यान्वयनमा निर्वाचनले असर नगर्ने उनको भनाइ छ । अर्थसचिव शिशिरकुमार ढुङ्गानाले पनि बजेट कार्यन्वयन हुन्छ भन्नेमा सरकार प्रतिवद्ध रहेको जानकारी दिए। बजेट कार्यान्वयन समयमै गर्नको लागि बजेट मार्फत केही सुधारको प्रयास गरिएको उनको भनाइ छ ।सचिव ढुंगानाका अनुसार बजेट कार्यान्यवनको लागि जग्गा प्राप्तिलाई सहज गराइने, बजेट सूचना प्रणालीलाई संशोधन गरी रकमान्तर र कार्यक्रम संशोधन सम्बन्धित मन्त्रालयले गर्न सक्ने व्यवस्था गरिने र आयोजनालाई सुक्ष्म ढङ्गले विश्लेषण गर्न आयोजना प्रमुख र सचिवलाई जिम्मेवार बनाइने छ। नेपाल उद्योग वाणिज्य महासंघका अध्यक्ष शेखर गोल्छाले यसपालीको बजेटमा केही सुधारको प्रयास भएको बताए। निर्वाचनको घोषणा गरिसकेको सरकारले हाम्रा माग सम्बोधन गर्न सक्दैन कि जस्तो लागेको थियो त्यही पनि ६० प्रतिशत सुझाब सम्बोधन भए, कोभिड खोपको व्यवस्थाका लागि बजेट ठिक छ, पर्यटन , मनोरञ्जन क्षेत्रमा विशेष सहुलियत भनिएको थियो आएको छ राम्रो छ, अध्यक्ष गोल्छाले भने। नेपाल उद्योग परिसंघका अध्यक्ष शतिसकुमार मोरले बजेट कार्यान्वयन र बजेटले राखेको लक्ष्य पूरा गर्न चुनौतिपूर्ण भएपनि बजेट नीति सकरात्मक रहेको प्रतिक्रिया दिए । उनले समयमै सर्वसुलभ भ्याक्सिनको व्यवस्था गर्न सकेमा आर्थिक क्रियाकलाप विस्तार भइ साढे ६ प्रतिशतको आर्थिक वृद्धिदर हासिल हुने उल्लेख गरे। नेपाल चेम्बर अफ कमर्शका अध्यक्ष राजेन्द्र मल्लले कार्यन्वयनमा चुनौतिका बाबजुद बजेट निजी क्षेत्रमैत्री रहेको प्रतिक्रिया दिए। रासस"
शितगंगामा ट्याक्टर दुर्घटना ४ मजदुर घाइते,सन्धिखर्क : अर्घाखाँचीको शितगंगा नगरपालिकामा सोमबार भएको ट्याक्टर दुर्घटनामा ४ जना मजदुर घाइते भएका छन् । कपिलबस्तुबाट शितगंगाको सिद्धारामा विद्युत विस्तारका लागि तार लिएर जाँदै गरेको लु ४ त ५४१२ नम्बरको ट्याक्टर गोरुसिंगे सन्धिखर्क सडकको शितगंगा नगरपालिका १२ तारिकेमा दुर्घटना भएको इलाका प्रहरी कार्यलय ठाडाका प्रहरी निरीक्षक सन्दिप वेल्वासेले बताए । ब्रेक फेल भएर भएको ट्याक्टर दुर्घटनामा विद्युत विस्तारमा काम गर्ने ४ जना मजदुर घाइते भएको र घाइते चारैजनालाई उपचारका लागि प्रादेशिक अस्पतला बुटबल पठाइएको जिल्ला प्रहरी कार्यलय अर्घाखाँचीका प्रहरी नायव उपरीक्षक माधब बुढाथोकीले बताए । ट्याक्टरमा ७ जना सवार रहेका थिए ।
"नमुना औषधिको अनाधिकृत भण्डारण, ४६ कार्टुन बरामद","विराटनगर: विराटनगरमा बिरामीलाई बिक्री नै गर्न नमिल्ने विभिन्न कम्पनीले उत्पादन गरेका नमुना औषधिको अनाधिकृत भण्डारण (स्टोर) गर्ने गरिएको फेला परेको छ । कोरोना महामारीका समयमा बजारमा अभाव हुनसक्ने औषधिको अनुगमनमा निस्किएको टोलीले आइतबार एउटा घरमा भण्डारण गरिएको अवस्थामा ठूलो परिमाणको नमुना औषधि बरामद गरेको छ । अनुगमनका लागि विराटनगर महानगरपालिका१६ भट्टीमोडमा पुगेको औषधि व्यवस्था विभाग र प्रहरीको संयुक्त टोली नमुना औषधि (चिकित्सक सेम्पल) फेला पारेर नियन्त्रणमा लिएको हो । विभागका अनुसार फिजिसियन सेम्पलका रुपमा मात्रै प्रयोग गर्न मिल्ने नमुना औषधि अवैध तरिकाले राख्ने गरिएको फेला परेको हो । विराटनगर१६ का रवि रजकले घरमा भण्डारण गरेको ठूलो परिमाणको नमुना औषधि बरामद भएको औषधि व्यवस्था विभाग विराटनगरका प्रमुख सञ्जीव कट्टेलले जानकारी दिए । उनका अनुसार एन्टिवायोटिक, कफ सिरफ, सेनिटाइजर, पेन किलर इन्जेक्सन लगायत ४६ कार्टुन औषधि बरामद गरिएको छ । औषधि राख्नलाई प्रयोग गरिने सात कार्टुन खोल पनि बरामद भएको जानकारी कट्टेलले दिए । अवैध रुपमा नमुना औषधिको भण्डारण गरेको पाइएपछि अनुगमन टोलीले रविलाई पनि नियन्त्रणमा लिएको छ । रविको घरनजिक उनका दाजुभाउजू जितु रजक र शीतल पाण्डे (रजक)ले सञ्चालन गरेको जितु मेडिको हल नामक औषधि पसल पनि छ । घरमा भण्डारण गरिएको नमुना औषधि उक्त पसलमा राखेर अनाधिकृत रूपमा बिक्री गर्ने गरिएको हुनसक्ने आशंका अनुगमन टोलीले गरेको छ । औषधि व्यवस्था विभागमा प्रल्हादप्रसाद सिंखडाको नाममा दर्ता रहेको उक्त पसल अनुगमन टोलीले बन्द गराएको छ । एउटाको नाममा दर्ता भएको पसल अर्कैले सञ्चालन गरिरहेको पाइएपछि बन्द गरेर पाँच दिनभित्रमा उपस्थित हुन निर्देशन दिइएको कट्टेलले बताए । औषधि पसल सञ्चालन गर्न आधिकारिकता प्राप्त व्यक्ति सिंखडा भएको पाइएको छ, उनले भने, तर पसल सञ्चालन र औषधि बिक्री वितरण अरुबाटै भइरहेको पाइएपछि बन्द गरिएको हो । तत्कालका लागि औषधिको बिक्रीमा रोक लगाउँदै पाँच दिनभित्रमा सक्कल कागजातसहित उपस्थित हुन निर्देशन दिइएको कट्टेलले बताए । उनका अनुसार बरामद भएका नमुना औषधि बिरामीलाई बिक्री गर्न मिल्दैन । तर ठूलो परिणाममा नमुना औषधि र खोल बरामद भएपछि लेबल परिवर्तन गरेर झुक्याउँदै बिक्री गर्ने गरिएको हुनसक्ने कट्टेलले जानकारी दिए । नयाँ उत्पादन गरेमा औषधि उत्पादक कम्पनीले त्यसको जानकारी दिन बजार प्रतिनिधि (एमआर)मार्फत नमुना चिकित्सकसम्म पुर्याउँछ । उत्पादक कम्पनीले आफ्नो उत्पादनका बारेमा चिकित्सकलाई जानकारी दिन एमआरमार्फत उपलब्ध गराउने ठूलो परिणामको नमुना औषधि एउटा घरभित्र भण्डारण गरिएको अवस्थामा फेला परेको मोरङ प्रहरी प्रमुख एसपी सन्तोष खड्काले जानकारी दिए । बिरामीलाई बिक्री नै गर्न नपाइने नमुना औषधि भारी मात्रामा बरामद भएको छ । औषधि भण्डारणस्थलमा विभिन्न बैंकका एटीएम कार्ड र चेक पनि फेला परेका छन्, उनले भने, विभिन्न बैंकका एक सय ६८ वटा एटीएम कार्ड र ७२ वटा चेक पनि बरामद भएको छ । त्यसपछि भण्डार गरिएको घरका मालिक रवि रजकलाई पक्राउ गरेर अनुसन्धानको दायरामा ल्याइयो । एसपी खड्काका अनुसार बरामद भएको औषधिको कुनै बिलविजक, रेकर्ड र खरिद गरेको स्रोत केही पनि खुलेको छैन । नमुना औषधि भण्डारणको कुनै आधिकारिक विवरण भण्डारणकर्तासँग छैन, उनले भने, आधिकारिकता र इजाजत विना यति धेरै नमुना औषधि किन भण्डारण गरिएको हो भन्ने बारेमा औषधि व्यवस्था विभागसँग समन्वय गर्दै अनुसन्धान थालिएको छ । विभागका प्रमुख कट्टेलका अनुसार कुनै पनि उत्पादक कम्पनीले नमुनाकै लागि यति धेरै औषधि उपलब्ध गराउन सक्दैन । कम्पनीले नमुनाका लागि ठूलो परिणाममा औषधि पठाउँदैन, उनले भने, उत्पादनका बारेमा चिकित्सकलाई जानकारी दिन प्रयोग गरिने उक्त औषधि बिरामीलाई बिक्री गर्नु गैरकानुनी हुनेछ । उनका अनुसार नमुना औषधिको भण्डारण पनि अनाधिकृत ठाउँमा गरिएको छ । नमुना वा अरु नै औषधि भण्डारणका लागि अनुमति लिएर दर्ता गराउनुपर्छ । तर अनुमति र दर्ता विना व्यक्तिको घरमा भण्डारण गरेको पाइयो, कट्टेलले भने, यथेष्ठ स्रोतसमेत नखुलाइकन कानुनविपरीत भण्डारण गरिएको छ । गलत ढंगले राखिएको नमुना औषधि फेला परेपछि गम्भीर ढंगले अनुसन्धान थालिएको छ । उनका अनुसार अवैध औषधि भण्डारणका सवालमा मुद्दालाई कसरी अगाडि बढाउने भन्ने बारेमा कानुन व्यावसायीसँग आवश्यक परामर्श र छलफल थालिएको छ ।"
कोभिडबाट मृत्यु भएका शव व्यवस्थापन गर्दै स्काउट,"बिराटनगर: प्रदेश नम्बर १ को राजधानी बिराटनगरमा सोमबार नेपाल स्काउट प्रदेश तदर्थ समितिले कोभिड १९ बाट संक्रमण भइ निधन भएका व्यक्तिको शव व्यवस्थापन गरेको छ । समितिका संयोजक रवि खनालको नेतृत्वमा नेपाली सेनाबाट तालिम प्राप्त स्काउटरहरुको टिमले संस्थागत रुपमा पहिलो पटक कोभिड १९ बाट निधन भएका बिराटनगरका ५४ वर्षीय पुरुषको शव व्यवस्थापन गरेका हुन्। यसअघि नै संक्रमितहरुको शव व्यवस्थापनका निम्ति प्रदेश नम्बर १ का झापा, मोरङ र सुनसरी जिल्लाका ४२ स्काउटरलाई नेपाली सेना पूर्वी पृतना हेडक्वाटर र नम्बर २ बाहिनी अड्डा, हिलेले तालिम दिएको थियो । स्काउट प्रदेश कार्यालयका प्रदेश अधिकृत नवराज घिमिरेका अनुसार बेलबारी, रङेली, धरान, दमक, बिर्तामोड र भद्रपुरमा पनि स्काउटले शव व्यवस्थापन गर्ने तयारी गरेको जानकारी दिएका छन्। शव व्यवस्थापनका लागि खटिएका स्काउट स्वयंसेवकहरुलाई अलग्गै बस्ने व्यवस्थापन गरिएको पनि घिमिरेले जानकारी दिए । कोभिड १९ महामारीलाई लक्षित गर्दै स्वास्थ्य परामर्श प्रदान गर्ने उद्देश्यका साथ डाक्टर अन कल हेल्पलाईन सेवा पनि सञ्चालनमा रहेको स्काउटका केन्द्रीय संयोजक लोक बहादुर भन्डारीले जानकारी दिए ।"
एसईई परीक्षा आन्तरिक मूल्यांकनबाट गराउन शिक्षा मन्त्रालयको प्रस्ताव,"काठमाडौं : शिक्षा मन्त्रालयले माध्यमिक शिक्षा परीक्षा (एसईई) आन्तरिक मूल्यांकनका आधारमा गराउने प्रस्ताव मन्त्रिपरिषदमा पठाउने निर्णय गरेको छ । सोमबार बसेको मन्त्रालयमा बसेको बैठकले एसईई परीक्षाको आन्तरिक मूल्यांकनका आधारमा गराउने प्रस्ताव मन्त्रिपरिषदमा पठाउने निर्णय गरेको हो। आइतबार मात्र एसईईलाई वैकल्पिक माध्यमबाट सञ्चालन गर्न राष्ट्रिय परीक्षा बोर्डले सरकारको अनुमति मागेको थियो । बोर्डले सोसम्बन्धी प्रतिवेदन शिक्षा, विज्ञान तथा प्रविधि मन्त्रालयलाई बुझाएको थियो । गतवर्ष पनि सम्बन्धित विद्यालय आफैले आन्तरिक मूल्याङ्कन गरी पठाएको अङ्कका आधारमा बोर्डले नतिजा प्रमाणीकरण र सार्वजनिक गरेको थियो ।"
बेनीजोमसोम सडकमा सुख्खा पहिरो,"जोमसोम : उत्तरी कोरलानाका जोड्ने राष्ट्रिय गौरवको बेनीजोमसोम सडकखण्डमा सोमबार बिहान सुख्खा पहिरो गएको छ ।कमजोर भूवनोट रहेको मुस्ताङको थासाङ३ मिसीमा सडक चौडाका लागि रककटिङ गरिएको स्थानको सडक माथिबाट ढुङ्गासहितको सुख्खा पहिरो खसेपछि अन्दाजी २५ मिटर सडक अवरुद्ध भएको घासा प्रहरी चौकीले बताएको छ । बेनीजोमसोम सडकखण्डको दोस्रो प्याकेजमा शर्मा गजुरमुखी जेभीले त्यहाँ कटिङ गरी सडक चौडा गर्ने काम गरिरहेको छ । बर्खायामको मनसुन सुरु भएसँगै थासाङको मिसी सडकमा सुख्खा पहिरो गएको हो । सुख्खा पहिरोले नेपाल विद्युत प्राधिकरणको केन्द्रीय प्रशारण लाइनको करिब एक दर्जन पोलमा क्षति पुगेको स्थानीयको भनाइ छ ।सुख्खा पहिरोले विद्युत पोलमा क्षति भएसँगै मुस्ताङ जोडिने राष्ट्रिय प्रशारण लाइन अवरुद्ध भएको छ भने नेपाल टेलिकम तथा टेकमाइन्ड कम्पनीको फाइबर नेट समेत अवरुद्ध भएको छ । सुख्खा पहिरोले सडक अवरुद्ध भएपछि बेनीजोमसोम सिधा सडक अवरुद्ध भएको छ । सुख्खा पहिरो गएको स्थानमा शर्मा गजुरमुखी जेभीको उपकरणले सडक सफा गर्ने काम सुरु गरेको छ । सडक सफा गरी यातायात सूचारु गर्न केही दिन लाग्नसक्ने जनाइएको छ । कालिगण्डकी गण्डकी करिडोर अन्र्तगत बेनीजोमसोम सडक स्तरोन्नति २०७४ सालबाट सुरु गरिएको हो ।राष्ट्रिय गौरवको सडक आयोजनाको निर्माणकार्यको भौतिक प्रगती अहिले ५० प्रतिशत बढी संम्पन्न भएको छ । तर, आयोजनाले सडकको बृहत वातावरण प्रभाव मूल्याङ्कन ( ईआईए) नगरि सडक निर्माण सुरु गरेकाले बर्सेनि उक्त स्थानमा बाढीपहिरो र नदी कटानको जोखिम बढेको सरोकारवालाको भनाई छ ।गत वर्ष पनि सुख्खा पहिरोका कारण सडक माथिबाट दर्जनौं रुखबिरुवामा क्षति पुगेको थियो । करिडोरले सडक स्तरोन्नति गर्नु अघि साविक गाविसको अनुमतीपत्र र सामान्य स्तरको आईई प्रक्रिया मात्र पूरा गरेको थियो ।"
"कांग्रेसले भन्यो, 'बजेट ऋणको भारी अनि भ्रमको पोको मात्रै'","काठमाडौं : नेपाली कांग्रेसले सरकारले ल्याएको बजेटलाई भ्रमको पोकोको संज्ञा दिएको छ। सरकारले अध्यादेशमार्फत ल्याएको आगामी बर्षको बजेटमा आधिकारिक धारणा प्रस्तुत कांग्रेसले यस्तो संज्ञा दिएको हो। सोमबार संसदीय दलको कार्यालयमा आयोजित पत्रकार सम्मेलनमा कांग्रेस नेता डा मिनेन्द्र रिजालले पार्टीको आधिकारिक धारणा सार्वजनिक गर्दै संविधान मिचेर ल्याएको बजेटमा भ्रमको खेती मात्र गरिएको बताए। उनले देखाउन लायक कुनै ठोस उपलब्धि बजेटमा नरहेको उल्लेख गर्दै भने, यो बजेटले ऋणभार मात्र बढाएको छ।प्रत्येक नेपालीको थाप्लोमा झण्डै ५५ हजार थपिदिएको छ । रिजालले यो सरकारले आफ्नो कार्यभार सम्हाल्दा सार्वजनिक ऋण रु ८०९ अर्ब रहेकोमा त्यो बढेर १६०० अर्ब पुग्न लागेको बताए। नीति तथा कार्यक्रममा आधारित बजेट प्रस्तुत गर्ने नैतिक, राजनीतिक र संवैधानिक कुनै पनि अधिकार बजेटलाई नभएको बताए। प्रधानमन्त्री, अर्थमन्त्री र पहुँचवाला सरकारी नेताहरुको निर्वाचन क्षेत्रमा अन्यायपूर्ण अत्याधिकरुपमा बजेट विनियोजन गरिएकाले नागरिकको विवेकमा अपमान भएको कांग्रेसले जनाएकोछ । बजेटका सम्बन्धमा कांग्रेसले सोमबार सार्वजनिक गरेको आधिकारिक धारणा अनेकौ छलछाम र प्रपञ्च रचि प्रतिनिधि सभा विघटन गरेर आफ्नो वैधनिकता गुमाइ सकेको सरकारले आर्थिक वर्ष २०७८७९ को आय व्ययको वक्तव्य गत जेठ १५ गते सार्वजनिक गर्यो । प्रतिनिधि सभा विघटनको कदमको वैधानिकता सर्वोच्च अदालतमा परीक्षण भई रहेको छ ।संसदलाई छलेर राजश्व र व्ययको विनियोजन गर्ने र राष्ट्रिय ऋण उठाउन प्रस्तुत गरिएको यो बजेट, सरकारको ढुकुटी खर्च गर्ने, जनतालाई कर र ऋणको भार थप्ने कुनै पनि कार्य जनताका प्रतिनिधिको स्वीकृती बेगर गर्न पाईदैन भन्ने स्थापित लोकतान्त्रिक मूल्य र मान्यता विपरित छ । विगत आम निर्वाचनमा जनतासमक्ष अनेकौं झूट वाचा गरेर बनेको यो सरकारले निर्वाचन मार्फत साढे तीन वर्ष अघि आफूले प्राप्त गरेको जनअनुमोदनको आधार छिन्नभिन्न पारिसकेको छ । तैपनि, जनताको आँखामा छारो हाली शासन गर्न सकिन्छ भन्ने सरकारी मनोकांक्षाबाट सरकार ग्रसित छ भन्ने ठोस प्रमाण यो बजेट वक्तव्यले प्रस्तुत गरेको छ । झण्डै साढे तीन वर्ष देखिको शासनको असफलता पछि पनि हावादारी गफबाट नेपाललाई समृद्ध र नेपालीलाई सुखी बनाउन सकिन्छ भन्ने भ्रमबाट सरकार अझै मुक्त हुन सकेको छैन । अघिल्लो वर्ष माघ १४ गते प्रधानमन्त्रीले तीन महिना भित्र सम्पूर्ण नेपालीलाई खोप उपलब्ध गराइसक्ने छां भन्नु भएको थियो । तर चार महिना वितिसक्यो देशमा जम्मा दुई लाख बत्तिस हजार नागरिकहरुले दुवै डोज खोप लगाउन पाएका छन् । बेला बित्न लाग्दा पनि फागुन २३ पछि पहिलो खोप लगाएका नागरिकले दोश्रो खोप लगाउन नपाउने परिस्थिति निर्माण भएको छ । मन्त्री, सरकारी अधिकारीहरु बिना कुनै संकोच अब बेलामा दोश्रो डोज खोप लगाउने प्रबन्ध गर्न सकिन्न भन्न थालेका छन् । कुनै कुटनीतिक गृहकार्य र परिश्रम विना जतासुकै पत्र पठाएकै भरमा खोपको जोहो हुन्छ भन्ने सोच सरकारद्वारा प्रदर्शित अनुत्तरदायी मनोवृत्तिको श्रृंखलामा थप अर्को कडी हो । खोप लगाउने, कोभिड संक्रमण फैलिन नदिने, संक्रमितलाई उपचार गरेर जोगाउने सरकारी जिम्मेवारी बजेट किताबमा रकम छुट्याएर मात्र पुरा हुँदैन । बजेट विनियोजन गरिएको भएतापनि स्वास्थ्य सामग्री खरिदमा भएको अनियमितता, स्वास्थ्य उपचारमा गरिएको लापर्वाही, कोरोना जोखिमबारे गैरजिम्मेवार र हल्का रुपमा प्रधानमन्त्रीले दिनु भएका सार्वजनिक अभिव्यक्तिका कारण अघिल्लो वर्ष देश, जनता र अर्थतन्त्रले निकै ठूलो क्षति व्यहोर्नु पर्यो । कोरोना संक्रमण अत्यन्त तीव्र र भयावह रुपमा फैलिरहेको वर्तमान अवस्थामा यस्तो क्षति अझ भयावह हुन सक्ने जोखिम छ । बजेट वक्तव्यमा लेखिएका नारा खोप, औषधी, उपकरण, अस्पताल होइनन् । अघिल्लो वर्ष भन्दा डेढ गुणा लामो ५०३ बुँदे वक्तव्यमा एकातिर अघिल्ला केही वर्षहरुदेखि कार्यान्वयनमा रहेका सबै योजनाहरुको फेहरिस्तलाई नयाँ योजनाका रुपमा प्रस्तुत गरेर निकै पो काम हुन लागेछ भन्ने भ्रम छर्न खोजिएको छ । अर्कोतर्फ, कर्णप्रिय नाराको आवरणमा बजेटमा प्रस्तुत दीर्घकालिन आयोजनाहरुबारे सुन्दा भर्खरै निर्वाचन जितेर आएको सरकारले आफ्ना नीति, कार्यक्रम र योजना प्र्रस्तुत गर्या झै प्रतित हुन्छ । यो सरकारले आफ्नो कार्यभार सम्हाल्दा सार्वजनिक ऋण रु ८०९ अर्ब थियो । देखाउन लायक कुनै ठोस उपलब्धि बेगर नै त्यस्तो ऋण अहिले झण्डै दुई गुणाले बढेर १६०० अर्ब पुग्न थाल्यो । प्रत्येक नागरिक माथि परेको ऋणभार झण्डै ५५ हजार पुग्न थाल्यो । बहिर्गमनको बेला भईसक्दा पनि गफ र अहंकारमा रमाएको सरकारको चेत अझै फिरेको छैन । जेठ १५ सम्म ८५९ अर्ब कूल खर्च गरेको, यो आर्थिक अन्त्य वर्षसम्म १२६५ अर्ब कूल खर्च हुने संशोधित अनुमान गर्ने सरकारले अर्को आर्थिक वर्ष यस्तो खर्च ३० प्रतिशतले खर्च बढाउने महत्वकांक्षी लक्ष्य राखेको छ । गठनकाल देखि कुनै पनि आर्थिक वर्षमा २५० अर्ब पुँजीगत खर्च गर्न नसकेको यो सरकारले जेठ १५ सम्म १३३ अर्ब पुँजीगत खर्च गरेको छ, तर असार मसान्तसम्म यस्तो खर्च २५१ अर्ब पुर्याउछु भन्ने आंकलन गरेको छ । अझ, अर्को वर्षको बजेटमा त ३७४ अर्ब पुँजीगत खर्च गर्ने लक्ष्य राखेको छ । योजना कार्यान्वयन गर्ने क्षमता छैन, तर आकाशका जुन तारा नै खसाल्न सक्छु भन्ने भ्रमको खेती गरी अघिल्लो निर्वाचनमा झैं जनमत प्रभावित गर्ने भन्ने सरकारी दुरासय बजेट वक्तव्यमा प्रष्ट छ । भौतिक उपलब्धिका लक्ष्य कुनै वास्तविकतामा आधारित छैन । गठन भएदेखि हरेक वर्ष झण्डैै एक हजार अर्ब वा बढी राजश्वको लक्ष्य राख्ने यो सरकारले अहिलेसम्म कुनै वर्ष पनि राजश्व ८५० अर्ब पुर्याएको छैन । जेठ १५ गते सम्ममा ७७८ अर्ब राजश्व संकलन भएको छ । असार मसान्त सम्मको संशोधित लक्ष्य ९६० अर्ब छ । चालु आर्थिक वर्षको बाँकी डेढ महिनामा १८२ अर्ब राजश्व संकलन असम्भव प्राय छ । यही वर्षमा पनि स्वदेशी र विदेशी ऋणको भार थपिने प्रष्ट छ । कोरोना संक्रमणबाट संत्रस्त नागरिकबाट आगामी वर्ष १ हजार १५२ अर्ब राजश्व संकलन गर्ने योजना विफल हुने निश्चित छ । आगामी आर्थिक वर्षमा प्रक्षेपित चालु खर्च घट्ने आधार छैन । परिणामस्वरुप, पुँजीगत निर्माणका लागि आवश्यक रकम जोहो गर्न सम्भव हुने छैन । भ्रमको खेती गर्ने उद्देश्यका साथ बजेटमा प्रस्तुत गरिएका योजनाको कार्यान्वयन सम्भव छैन । नागरिकको थाप्लो माथिको ऋणभार अझ बढ्ने निश्चित छ । महंगी र बेरोजगारी बढ्ने निश्चित छ । सरकारले अनुत्तरदायी व्यवहार र आचरणको पराकाष्टा नाघेको छ । आगामी आर्थिक वर्ष आन्तरिक ऋण ३०९ अर्ब पुग्ने सरकारी प्रक्षेपण छ । यसले गर्दा सरकारी र निजी क्षेत्र बिच प्रतिस्पर्धा भई निजी क्षेत्रका लागि आवश्यक कर्जा प्राप्त गर्न कठिनाई हुनेछ । ब्याज दरमा अनावश्यक चाप पर्ने छ । लगानीको वातावरण थप विग्रने छ । पर्यटन, होटल, रेष्टुरेण्ट, निर्माण, उत्पादन, मनोरञ्जन, यातायात, कृषि लगायत सबै क्षेत्र कोरोनाले थला परेका छन् । कोभिडको संक्रमणबाट थिलथिलो भएको अर्थतन्त्रलाई त्राण दिलाउन आवश्यक छ । त्यसका लागि आम नागरिक, कृषक, मजदुर, राष्ट्रसेवक कर्मचारी, विभिन्न पेशा र व्यवसायमा आबद्ध व्यक्ति, निजी उद्यमी र व्यपारिको प्रयत्न आवश्यक छ । तर लगानीको वातावरण थप विग्रियो भने बेरोजगारी र गरिबीबाट उम्कन आम नागरिकलाई झन गाह्रो पर्नेछ । कोरोनाको पहिलो लहरले थप १२ लाख नेपालीलाई गरिबीको रेखा मुनि धकेल्यो, देशभित्र करिब १० लाख र विदेशमा कार्यरत साढे ६ लाख नेपाली रोजगारी गुमाउन बाध्य भए । कोरोनाको दोश्रो लहर र खोपको उचित व्यवस्थापन हुन नसकेमा त्यस पछि पनि कोरोनाका थप सम्भावित थप लहरले नागरिक जीवन अझ दुःखद बन्ने डर छ । सामाजिक सुरक्षाको अधिकार सबै नागरिकलाई छ, कोभिडको महामारीमा त यसको आवश्यकता अझ बढी हुन पुगेको छ । यस्तो बेला राहतका कार्यक्रमबारे गम्भीर, दीर्घकालिन र समग्र सोच र दृष्टिकोण आवश्यक छ । तर हचुवाको भरमा शुरु गरिएका कार्यक्रमको प्रभावकारीता सिमित हुने मात्र होइन यस्ता कार्यक्रमले श्रृजना गर्ने दीर्घकालिन दायित्वले अर्थतन्त्रमा गम्भीर क्षति पुग्न सक्नेछ । प्रधानमन्त्री, अर्थमन्त्री र पहुँचवाला सरकारी नेताहरुको निर्वाचन क्षेत्रमा अन्यायपूर्ण अत्याधिकरुपमा बजेट विनियोजन भएको सुन्दा आहतमा परेका नागरिकको विवेकमा अपमान भएको छ । आगामी वर्ष सामाजिक सुरक्षा खर्च ९८ अर्ब बाट १९० अर्ब पुग्ने अनुमान छ । चालु खर्चको भार थप्ने कार्यक्रमले पुँजी निर्माणका लागि आवश्यक कार्यक्रम सञ्चालन गर्न आवश्यक स्रोत साधन सिमित तुल्याउछन् । फलस्वरुप, देश विकास र जनताका आर्थिक उत्थानका दिशा खासै प्रगती सम्भव हुँदैन । अहिले पनि हाम्रो कूल गार्हस्थ उत्पादनमा थप २५ प्रतिशत योगदान विदेशमा रोजगारी गर्न वाध्य युवाले पठाएको विप्रेषणका कारण सम्भव भएको छ । पछिल्लो एक दशक औसत ९५ प्रतिशत रहेको कुल गार्हस्थ उत्पादनमा वचतको दर यो आर्थिक वर्ष घटेर ६५ प्रतिशत पुगेको छ । विप्रेषणको आम्दानीको योगदान कारणले राष्ट्रिय वचत दर ३१५ प्रतिशत छ । तर हाम्रो अर्थतन्त्रको बलियो खम्बा विदेशमा रोजगारी गर्न बाध्य युवाहरुका प्रति बजेटमा खासै ध्यान पुगेको छैन । कोरोनाको कहरमा विश्व अर्थतन्त्र संकूचित हुँदा हाम्रो विप्रेषणको आय घट्न पुग्यो भने लगानीको वातावरण अझ दुषित हुनेछ । राजश्वको करिब ४० प्रतिशत भन्सार विन्दुमा संकलन गर्ने हाम्रो सार्वजनिक वित्तको संरचना छ । फजुल खर्च गर्ने, बिना कुनै सोच दीर्घकालिन दायित्व सृजना गर्ने कार्यले हाम्रो सार्वजनिक ऋणभार थेग्न नसक्ने गरी बढाउने जोखिम छ । बजेट वक्तव्यमा भनिए जस्तो अर्थतन्त्रको विस्तार ६५ प्रतिशत हुने सम्भव छैन । कोभिड संक्रमणको दोश्रो लहरका कारण यो वर्ष पनि सरकारले अनुमान गरे झै अर्थतन्त्र ४ प्रतिशतले विस्तार हुनु सट्टा सिमान्त रुपमा मात्रै विस्तार हुने देखिन्छ । यस्तो विपद परिस्थितिमा सरकारले कोभिड रोकथाम, नियन्त्रण र उपचारको भरपर्दो कार्ययोजना ल्याउन सकेको छैन । समग्रमा, कोरोना कहरबाट प्रताडित आफन्तजन गुमाएका, आफै संक्रमणमा परेका, रोजगारी गुमाएका वा त्यस्तो जोखिममा परेका तथा अर्थतन्त्रको गतिहिनता र राजनीतिक दाउपेच, खिचातानीबाट आजित र निरास नागरिक बिच यो बजेटले कुनै पनि आशा जागृत गर्न सकेको छैन ।"
"राष्ट्रियसभा उपनिर्वाचन, लुम्बिनीमा कांग्रेस उम्मेदवार पाण्डेय विजयी","दाङ : राष्ट्रियसभा सदस्यका लागि भएको उप निर्वाचनमा लुम्बिनी प्रदेशबाट दृगनारायण पाण्डेय निर्वाचित भएका छन् । नेपाली कांग्रेसका उम्मेदवार पाण्डेयलाई माओवादी केन्द्र, जसपा उपेन्द्र यादव समूह, राष्ट्रिय जनमोर्चा र एमाले माधव नेपाल समुहको समर्थन रहेको थियो । पाण्डेयले ५४६ मतभार अन्नतर्ले एमालेका उम्मेदवार चन्द्र बहादुर खड्कालाई पछि पारेका हुन् । खड्कालाई एमाले,महन्त ठाकुर समूह लगायतकाको समर्थन रहेको थियो । पाण्डेय यसअघि प्रदेश सभा सदस्य थिए । एमालेबाट जितेका पाण्डेयले राजीनामा दिएर कांग्रेसमा प्रवेश गरेका थिए । पाण्डेले स्थानीय तहतर्फ २१२४ मत भार र प्रदेशतर्फ मतभार २०१६ प्राप्त गरेका छन् । खड्काले स्थानीय तह र प्रदेश तर्फ १९२० मतभार प्राप्त गरेका छन् । निर्वाचनका तीनवटा मतदान केन्द्रबाट मतदान भएको थियो । तीन सय मतदाता रहेकोमा २ सय ९७ मत खसेको थियो । निर्वाचनमा राप्रपाले बहिस्कार गरेको छ । २ मत बदर भएका छन्। नेपालगन्ज उपमहानगरका नगर प्रमुख,नरैना गाउँपालिका र दरबार गाउँपलिकाका अध्यक्ष मत हाल्न आएनन् ।"
सुरक्षित जीवनयापनको माग गर्दै बंगलादेशका रोहिंग्या शरणार्थीहरु आन्दोलित,ढाका: बंगलादेशको मेनल्याण्ड टापुमा रहेका रोहिंग्या शरणार्थीहरुले आफ्नो बसोबासको अवस्था सुधार्नुपर्ने माग गर्दै प्रदर्शन गरेका छन् । भास्ट क्याम्पबाट जवर्जस्ती मेनल्याण्ड टापुमा सारिएका हजारौँ रोहिंग्या शरणार्थीहरुले सोमबार प्रदर्शन गरेका हुन् । उनीहरुले आफ्नो बस्ती आँधीको जोखिममा रहेको भन्दै सरकारसँग यसबाट बच्न विकल्प खोजिदिनुपर्ने माग राखेका छन् । गत वर्षको डिसेम्बरदेखि कक्स बजार क्षेत्रमा रहेका १ लाख रोहिंग्या शरणार्थीहरुमध्ये १८ हजार रोहिंग्यालाई समुद्री छाल र आँधीको जोखिमयुक्त क्षेत्र भासन चर क्षेत्रमा जवर्जस्ती स्थानान्तर गरिएको हो । उनीहरुमध्ये धेरैजसो म्यानमारको सैनिक शासनको २०१७ को नरसंहारबाट भागेर बंगलादेश आइपुगेका थिए । सोमबारको प्रदर्शनमा भने ४ हजार रोहिंग्या शरणार्थीहरु सहभागी भएको प्रहरीले बताएको छ । प्रदर्शनको क्रममा प्रहरीसँग उनीहरुको झडप समेत भएको बताइएको छ । सहज जीवन यापनको माग गर्दै आन्दोलन गरिरहेका उनीहरुलाई दबाउन खोज्दा प्रहरीसँग झडप भएको थियो । शरणार्थीहरुका अनुसार उनीहरुलाई गत डिसेम्बरमा प्रहरीले कुटपिट गरी जवर्जस्ती यस असुरक्षित स्थानमा सारिएको थियो । बंगलादेश सरकारले भने उनीहरुको आरोप अस्वीकार गर्दैआएको छ । उक्त टापु सुरक्षित नै रखेको सरकारको दावी छ ।
चिनियाँ जोडीले अब तीन सन्तान जन्माउन पाउने,बेइजिङ: चीन सरकारले अब हरेक जोडीलाई तीन जनासम्म सन्तान जन्माउन पाउने छुट दिएको छ । राष्ट्रपति सी चिनफिङको अध्यक्षतामा बसेको चिनियाँ सत्तारुढ कम्युनिस्ट पार्टीको पोलिटव्यूरो हालैको बैठकले नयाँ नीति कार्यान्वयनमा ल्याएको हो । युवा जनशक्ति भन्दा पनि वृद्धवृद्धाहरुको संख्या बढी देखिन थालेपछि चीनले २०१६ मा नै एक सन्तान नीति परिवर्तन गर्दै दुई सन्तान पाउन पाउने व्यवस्था लागू गरेको थियो । अब नयाँ नीतिको रुपमा तीन सन्तानसम्म पाउन पाउने व्यवस्था ल्याएको हो । यस्तै जनसंख्याको अनुपातको सन्तुलन नमिल्दा पछिल्लो समय महिलाको तुलनामा पुरुषको जनसंख्या बढेपछि पुरुषहरुका लागि विवाह गर्न समेत जटिल अवस्था उत्पन्न हुन थालेको छ । एक सन्तान नीतिले गर्दा जनसंख्याको सन्तुलन बिग्रिएको भन्दै आलोचना हुन थालेपछि चीन सरकारले पछिल्लो ५ वर्षको अवधिमा नै दुई पटक नीतिमा फेरबदल ल्याएको हो । यस नीतिले गर्दा चीनको जनसंख्याको ढाँचामा सुधार आउने अपेक्षा गरिएको छ ।
बेइजिङबाट ८ लाख खोप लिएर वाइडबडी मंगलबार काठमाडौं फर्किने,"काठमाडौं : चीन सरकारले अनुदानमा दिएको आठ लाख डोज खोप लिएर नेपाल वायुसेवा निगमको ए ३३० वाइडबडी मंगलबार काठमाडौं आइपुग्दैछ। वाइडबडी खोप लिन सोमबार राति बेइजिङ जाँदैछ। चीनले अनुदानमा प्रदान गर्ने घोषणा गरेको १० लाखमध्ये ८ लाख भेरोसेल खोप लिएर उक्त जहाज मंगलबार अपरान्ह काठमाडौं अवतरण गर्ने निगमले जनाएको छ। उक्त भेरोसेल खोप एक पटक पनि खोप नलगाएका नागरिकलाई दिइने योजना स्वास्थ्य मन्त्रालयले बनाएको छ।चीनबाट आउने खोप लगाउने प्राथमिकतामा शिक्षक, सार्वजनिक सवारीका चालकलगायत रहेका छन् । जेठ १२ गते राष्ट्रपति विद्यादेवी भण्डारीले चिनियाँ राष्ट्रपति सि जिङपिङसँगको टेलिफोन वार्तामा गरेको आग्रहअनुसार उक्त खोप नेपाल आउन लागेको हो। यसअघि पनि चीनले ८ लाख भरोसेल खोप दिएको थियो। अहिलेसम्म अनुदान र खरिद गरेर ३२ लाख ४८ हजार मात्रा खोप प्राप्त भएको छ। यसमध्ये भारतबाट उपहारका रुपमा १० लाख र खरिदमार्फत १० लाख खोप आएको छ। त्यसैगरी चीनले ८ लाख डोज भेरोसेल खोप दिइसकेको छ।त्यसैगरी कोभ्याक्स फ्यासिलिटीअन्तर्गत अनुदानको साढे तीन लाख खोप नेपाल भित्रिएको छ। अहिलेसम्म २६ लाख ६५ हजार ९ सय ८७ जनाले खोप लगाइसकेका छन्। यसमध्ये दुवै डोज लगाउने साढे पाँच लाख मात्रै छन्। पहिलो डोज लगाएको १२ साताभित्र दोस्रो डोज लगाइसक्नुपर्ने भए पनि फागुन २३ पछि कोभिसिल्ड खोप लगाएका ६५ वर्षमाथिका वृद्धवृद्धाले दोस्रो मात्रा लगाउन पाएका छैनन्।"
कोरोना अपडेट: २४ घण्टामा ६४९१ संक्रमित निको भए,काठमाडौँ: पछिल्लो २४ घण्टामा कोभिड संक्रमणबाट देशभर ६४९१ जना कोरोना संक्रमित निको भएका छन्। योसँगै सोमबारसम्म नेपालमा कोरोना जित्नेको संख्या ४ लाख ४७ हजार ४४६ पुगेको छ । स्वास्थ्य तथा जनसंख्या मन्त्रालयका अनुसार संक्रमितहरु निको हुने दर ७९७ प्रतिशत छ । यस्तै पछिल्लो २४ घण्टामा १५ हजार ५५ जनाको पीसीआर र २ हजार ४२५ जनाको एन्टिजेन परीक्षण गर्दा देशभर चार हजार ७६२ जना संक्रमित थपिएका छन्। स्वास्थ्य तथा जनसंख्या मन्त्रालयका अनुसार पछिल्लो २४ घण्टामा देशभर ११४ जनाको मृत्यु भएको छ। योसँगै कोरोनाले मृत्यु हुनेको संख्या सात हजार ३८६ पुगेकाे छ । अहिले ६८९ जना क्वारेन्टाइनमा रहेको मन्त्रालयले जनाएको छ ।
कोरोनाका कारण नयाँ शैक्षिक सत्र अन्योलमा,"जोमसोम : कोरोनाका कारण थलिएको देभभरको शैक्षिक संस्थाको प्रभाव हिमाली जिल्ला मुस्ताङको ५ स्थानीय तहमा समेत परेको छ । बर्सेनि फागुनको पहिलो साता सञ्चालन हुनुपर्ने यहाँको नयाँ शैक्षिक सत्रको पठनपाठन कोरोना माहामारीका कारण अन्योलमय बनेको हो । कोरोनाको दोस्रो भेरियन्टसँगै मुस्ताङका विद्यालयले जोखिम मोलेर चालु शैक्षिक सत्रको वार्षिक परीक्षा सम्पन्न गरेका थिए । मुस्ताङका ५ स्थानीय तहका सामूदायिक ,निजी र गुम्बा विद्यालयमा जनजीवन सामान्य नभएको र अझै विद्यालय सञ्चालन गर्न सक्ने अवस्था नरहेको शिक्षा विकास तथा समन्वय इकाइ मुस्ताङले जनाएको छ । मुस्ताङका ५१ सामुदायिक विद्यालयसहित निजी र गुम्बा विद्यालयहरुले गत वैशाख १० गते देखि वैशाख मशान्तसम्म कोभिड१९ को जोखिम मोलेर हतारहतारमा वार्षिक परीक्षा सम्पन्न गरेका थिए । शिक्षा विकास तथा समन्वय ईकाईको पहलमा मुस्ताङका ५ स्थानीय तहको समन्वयमा आर्थिक वर्ष २०७८ को नयाँ शैक्षिक सत्रको पठनपाठन जेठ १ गतेबाट सञ्चालन गर्ने भनिएकोमा कोरोनाको दोस्रो भेरियन्ट समुदायस्तरमा फैलिएपछि आगामी शैक्षिक सत्रको पढाइ अन्योल बनेको शिक्षा विकास तथा समन्वय इकाइ प्रमुख टंकराज बरालले जानकारी दिए । यसअघि मुस्ताङका स्थानीय तह ,शिक्षकका पेशागत संघसंगठनका प्रतिनिधि र जिल्लाका माध्यमिक तहका प्रधानाध्यापकको संयुक्त बैठकले जेठ १ गतेबाट नयाँ शैक्षिक सत्रको पढाइ सुरवात गर्ने निर्णय गरेका थिए । पछिल्लो समय मुस्ताङमा कोरोनाको दोस्रो लहर समुदायस्तरमा फैलिदै गइरहेकाले विद्यालयको शैक्षिक सत्रको पठनपाठन सुरु गर्ने वातावरण बन्न नसकेको शिक्षा विकास तथा समन्वय ईकाई प्रमुख बरालले उल्लेख गरे । यस्तै, मुस्ताङका ५ स्थानीय तहले पनि नयाँ शैक्षिक सत्रको पढाइ सुरु गर्ने विषयमा कुनै निर्णय गरेका छैनन् ।उनीहरुले जिल्लामा कोरोना संक्रमणको अवस्था सुधार भइ जनजीवन सामान्य भएको अवस्थामा मात्र विद्यालय खोल्ने अवस्था रहेको बताएका छन् । देशभरका ७ सय ५३ स्थानीय तह मध्ये हिमाली जिल्ला मुस्ताङका ५ स्थानीय तहमा मात्र चालु वर्षको वार्षिक परीक्षा सम्पन्न भएको शिक्षा विकास तथा समन्वय ईकाई मुस्ताङको भनाइ छ । मुस्ताङको थासाङमा वैशाख ९ गते ,घरपझोङमा वैशाख १० गते,वारागुङ मुक्तिक्षेत्रमा १२ गतेदेखि वार्षिक परीक्षा सुरु गरिएको थियो भने उपल्लो मुस्ताङको लोमान्थाङ र लोघेकर दामोदरकुण्ड गापामा वैशाख १५ गतेबाट वार्षिक परीक्षा सञ्चालन गरेका थिए । सरकारले हिमाली जिल्ला मुस्ताङसहित मनाङ ,हुम्ला ,मुगु र डोल्पा लगायतमा बर्सेनि फागुन १ गतेदेखि नयाँ शैक्षिक सत्रको पठनपाठन र मंसिरमा वार्षिक परीक्षा सञ्चालन गर्ने व्यवस्था गरेको छ । तर, मुस्ताङका विद्यालयले भने कोभिड माहामारीकाबीचमै औपचारिक रुपमा वार्षिक परीक्षा सम्पन गरेका थिए ।कोरोनाको पहिलो लहरसँगै प्रभावित बनेको मुस्ताङका शैक्षिक संस्थाहरुले वार्षिक परीक्षा आन्तरिक मूल्याङ्कन तथा परीक्षाका आधारमा वार्षिक परीक्षा सम्पन्न गरेको स्थानीय तहले जनाएका छन् ।कोरोनाको पहिलो चरणदेखिनै प्रभावित मुस्ताङका विद्यालयमा केही महिना मात्र शैक्षिक पठनपाठन भएको बताइएको छ । यसअघि आर्थिक वर्ष २०७७ को शैक्षिक सत्रको पठनपाठन समन्वय ईकाई तथा संम्वन्धित स्थानीय तहको समन्वयमा शिक्षा विज्ञान तथा प्रविधि मन्त्रालयको निर्देशन बमोजिम विद्यार्थी सिकाइ सहजीकरण निर्देशिका २०७७ र वैकल्पिक शिक्षा सहजीकरण निर्देशिका बमोजिम पढाइ सञ्चालन गरेका थिए । तर,भौगोलिक रुपले विकट उपल्लो मुस्ताङको लोमान्थाङ र लोघेकर दामोदरकुण्ड गापामा भएका विद्यालयलाई मन्त्रालयले निर्देशन गरेको कार्यविधि अनुसार पढाई सञ्चालन गर्न चुनौति बनेको थियो ।त्यहाँ रेडियो,टेलिभिजन र ईन्टरनेटको पहुँच नहुँदा वैकल्पिक माध्यमको शिक्षा सहजीकरण निर्देशिका बमोजिम बढाइ हुन सकेको थिएन । मुस्ताङका ५ स्थानीय तहका विद्यालयले बार्षिक परीक्षा सकेपछि सम्बन्धित शिक्षक घरतर्फ प्रस्थान गरेका छन् । यस्तै ,मुस्ताङका अधिकांश विद्यालयमा जिल्ला बाहिरका विद्यार्थी पढ्ने भएकाले शिक्षक र बिद्यार्थीकै कारण नयाँ शैक्षिक सत्रको पढाइ अन्योल बनेको स्थानीय बताउँछन् ।मुस्ताङमा कोरोनाका कारण संक्रमितको संख्या दिनानुदिन वृद्धि हुँदै गइरहेको छ । कोरोनाकै कारण शनिबारसम्म ११ जना व्यक्तिले ज्यान समेत गुमाएका छन् । कोरोना संक्रमण बढेसंगै स्थानीय प्रशासनले गत जेठ ३१ गते देखि नियमित मुस्ताङमा निषेधआज्ञा लगाइएको छ । यस्तै ,कोरोना जोखिमकै कारण मुस्ताङका ५ वटै स्थानीय तहका ९६ गाउहरुमा मुखियाले बन्दीबन्दी गरेका छन् । देशभर कोरोनाको दोस्रो भेरियन्ट बढिरहेको अवस्थामा सरकारले शैक्षिक सत्रको परीक्षा तथा नयाँ शैक्षिक सत्रको पढाइ सुरु गर्ने बारेमा ठोस निर्णय गर्न नसकेकाले पनि मुस्ताङको शैक्षिक सत्र अन्योल बनेको हो । यता ,सरकारको निर्देशन बमोजिक शिक्षा विकास तथा समन्वय इकाइ मुस्ताङले नया शैक्षिक सत्रको पढाइ सञ्चालनको आन्तरिक तयार गर्नुपर्ने भन्दै सूचना गरेपनि विद्यालयका प्रअहरु कोरोनाका कारण कार्यस्थल र्फिर्कन सक्ने अवस्था नरहेको समन्वय ईकाईले जनाएको छ ।"
प्रधानमन्त्रीको आक्रोश : के अब कालो कोटधारी अराजकहरूले नै न्यायाधीशको फैसला लेख्ने ?,"काठमाडौं : प्रधानमन्त्री केपी ओलीले संसद् विघटनविरुद्ध रिट दिने र बहस गर्ने वकिलहरूको गतिविधिप्रति आक्रोश व्यक्त गरेका छन्। ओलीले कालोकोट लगाएका केही अराजक व्यक्तिहरूले न्यायाधीश छान्न खोजेको र आफै फैसाला लेख्न चाहेको भन्दै उनीहरूको कडा आलोचना समेत गरेका छन्। प्रतिनिधिसभा विघटनको मुद्दा हेरिरहेको संवैधानिक इजलासमा रहेका न्यायाधीशद्धय तेजबहादुर केसी र बमकुमार श्रेष्ठमाथि रिट निवेदक पक्षका वकिलले प्रश्न उठाएर विवाद गरेको विषयमा प्रतिक्रिया दिदै ओलीले भने, यो कस्तो सिस्टम खोजेको हो ? के अब वकिलले न्यायाधीश तय गर्ने ? के वकिलले लेखेर ल्याएको फैसला नै न्यायाधीशले पढ्नुपर्छ भन्न खोजेको उहाँहरूले ? ओलीले न्यायलय र न्यायाधीश मान मर्यादा र गरिमाको अलिकति पनि ख्याल नगरीकन केही वकिलहरू मर्यादाहीन गतिविधिमा संलग्न भएको बताए। उनले यस्तो प्रवृत्तिले स्वतन्त्र न्यायलयलाई कमजोर बनाउने चिन्ता व्यक्त गर्दै प्रश्न गरे, कालोकोटधारी व्यक्तिहरूले अदालतलाई कुन हैसियत र अवस्थामा पुर्याउँछ भन्ने प्रश्न गरे। एमाले सम्वद्ध युवा संघको भर्चुअल बैठकलाई सम्बोधन गर्दै नेकपा एमालेका अध्यक्ष समेत रहेका प्रधानमन्त्री ओलीले वकिलहरुले आफूले लेखेर दिएको फैसला पढ्ने न्यायाधीश खोजेको आरोप लगाए । प्रधानमन्त्री ओलीले पूर्व प्रधानन्यायाधीशहरूको सक्रियताको पनि आलोचना गरेका छन्। उनले पूर्व प्रधानन्यायाधीश तथा अवकाशप्राप्त न्यायमूर्तिहरूले सरकारी पेन्सर खाएर न्यायलयको हुर्मत लिन खोजेको आरोप लगाउँदै भने, आफ्नो समयमा केही नगर्ने, अहिले न्यायालयका कामकारबाहीमाथि सडकमा तान्डब मच्चाउने। यस्ता आउटडेटेड इमिमेन्टबाट देशलाई प्रभावित हुन दिइने छैन। जोगाइने छ।' प्रधानमन्त्री ओलीले विपक्षी गठबन्धनको उद्देश्य सरकार चलाउन नभएर चुनाव गराउनु रहेको पनि बताए । उनले याँ सरकारको गठन हुने वातावरण बनिसकेको अवस्था थियो, विगतमा पनि संविधानको नियोजित व्याख्या गर्ने काम भएको बताए।ओलीले आफ्नै पार्टीको नेतृत्वमा सरकार बनाउने सम्भावना हुदाहुदै पनि पार्टीभित्रै व्यक्तिहरुबाट निर्दलीय कार्यमा संलग्न हुनु इतिहासमै गलत र अलोकतान्त्रिक काम भएको बताउँदै भने, यति गर्दापनि उहाँहरुलाई लज्जाबोध छैन।"
जसपाको ठाकुर पक्ष ओली नेतृत्वको सरकारमा सहभागी हुने,"काठमाडौं : जनता समाजवादी पार्टीका अध्यक्ष महन्थ ठाकुर पक्ष केपी ओली नेतृत्वको सरकारमा सहभागी हुने भएको छ। सोमबार बालुवाटारमा प्रधानमन्त्री केपी ओलीसँग सरकारमा सहभागी हुनेबारे विषयमा टुंगो लागेको जसपा ठाकुर पक्षले बताएको छ। अध्यक्ष महन्थ ठाकुर, वरिष्ठ नेता राजेन्द्र महतो, लक्ष्मणलाल कर्णसहितका नेताहरू प्रधानमन्त्री ओलीलाई भेट्न सोमबार बिहान बालुवाटार पुगेका थिए । अब ८ मन्त्री र दुई राज्यमन्त्रीसहित जसपाको ठाकुरपक्ष अब एक दुई दिनमै सरकारमा सहभागी हुने बालुवाटार स्रोतले जनाएको छ। प्रधानमन्त्रीसँगको छलफलका क्रममा पार्टीभित्रको विवाद एकदुई दिनमै टुंगो लगाएर सरकारमा सहभागी हुने ठाकुर पक्षले बताएको छ। जसपाले अघि सारेका माग सम्बोधन भएकाले ओली सरकारमा सहभागी हुने निर्णय लिएको जनाएको छ। जसपाको संसदीय दलमा ठाकुरमहतो पक्षको बहुमत छ। उनीहरुको पक्षमा २० सांसद छन्। महन्थ ठाकुरपक्षको राजपा प्रधानमन्त्रीमा ओलीलाई नै सहयोग गरेर जानुपर्ने अडानमा छ भने बाबुराम भट्टराई र उपेन्द्र यादव भने विकल्प खोज्नुपर्ने र देउवालाई सहयोग गर्नुपर्ने पक्षमा छन्। ठाकुरमहतो पक्षले प्रधानमन्त्री ओलीलाई साथ दिने निर्णय गरेसँगै जसपमा विवाद बढेको छ। बैठकमा एमालेका तर्फबाट प्रधानमन्त्री केपी शर्मा ओली, उपप्रधानमन्त्री ईश्वर पोखरेल, अर्थमन्त्री विष्णु पौडेल, एमाले संसदीय दलका उपनेता सुवास नेम्वाङ र प्रधानमन्त्रीका प्रमुख राजनीतिक सल्लाहकार विष्णु रिमाल सहभागी थिए।"
पाँचथरमा थप एक साता निषेधाज्ञा,"फिदिम : पाँचथरमा थप एक साता निषेधाज्ञा जारी गरिएको छ । सोमबार बसेको डीसीसीएमसीको बैठकले जेठ २४ गते राति १२ बजेसम्मका लागि निषेधाज्ञा जारी गर्ने निर्णय गरेको हो । जिल्लाम कोरोना संक्रमणको दर झन बढेकाले यसपटको निषेधाज्ञालाई कडा गरिने भएको छ । जिल्लालाई पूर्णरुपमा निषेधाज्ञा गरिने निर्णय भएको बैठकममा सहभागी पत्रकार महासंघका अध्यक्ष गिरिराज बाँस्कोटाले जानकारी दिए । निषेधाज्ञामा तरकारी, फलफूल र दूधका पसल भने बिहान छ बजेदेखि आठ बजेसम्म खुल्नेछन् । यसपटकको निषेधाज्ञामा औषधि पसलबाहेक सबै प्रकारका पसलहरु बन्द गर्ने निर्णय भएको हो ।"
"राष्ट्रियसभा उपनिर्वाचन : २ सय ९७ मत खस्यो,आजै नतिजा आउने","दाङ : लुम्बिनी प्रदेशमा राष्ट्रियसभा सदस्यका लागि कुल ३ सय मतदातामध्ये अहिलेसम्म २ सय ९७ मत खसेको छ । निर्वाचनमा राप्रपाले बहिस्कार गरेको छ । नेपालगन्ज उपमहानगरका नगर प्रमुख,नरैना गाउँपालिका र दरबार गाउँपलिकाका अध्यक्ष मत हाल्न अहिलेसम्म नआएको प्रदेश निर्वाचन कार्यालयले जनाएको छ । मतदान गर्ने समयम ३ बजेसम्म तोकिएको छ । सोमबार नै मतगणना गर्ने र साँझसम्म नतिजा आउने जनाइको छ । लुम्बिनी प्रदेशको राजधानी दाङको घोराहीमा उप निर्वाचनको लागि तीनवटा मतदान स्थल तोकिएको छ। प्रदेशसभा सदस्यका लागि (क), गाउँपालिका अध्यक्षउपाध्यक्ष र नगरपालिकाका प्रमुख र उपप्रमुखका लागि (ख) र कोभिड सङ्क्रमितका लागि (ग) मतदान केन्द्र तोकिएको हो। माओवादी केन्द्रका तर्फबाट राष्ट्रियसभाका सदस्य चन्द्रबहादुर खड्का एमालेमा प्रवेश गरेपछि रिक्त पदमा लुम्बिनी प्रदेशमा राष्ट्रियसभाको उपनिर्वाचन भएको हो। माओवादी केन्द्र परित्याग गरेर एमालेमा प्रवेश गरेका खड्का कारबाहीमा परेका थिए। खड्काको रिक्त स्थानमा लुम्बिनी प्रदेशमा राष्ट्रियसभा सदस्यका लागि उपनिर्वाचन भएको हो। एमालेले खड्कालाई नै उम्मेदवार बनाएको छ भने विपक्षी गठबन्धनबाट दृगनारायण पाण्डे चुनावी मैदानमा छन्। एमाले सांसद पाण्डे वैशाख १९ मा लुम्बिनी प्रदेश सभा सदस्यबाट राजीनामा दिएर कांग्रेस प्रवेश गरेका थिए। उनलाई कांग्रेस, माओवादी केन्द्र, जसपा (उपेन्द्र पक्ष),माधव नेपाल पक्ष र जनमोर्चाबाट मत प्राप्त हुने भएको छ। प्रदेशसभा सदस्य ८३ जना र नगरपालिकाका प्रमुख र उपप्रमुख तथा गाउँपालिकाका अध्यक्ष र उपाध्यक्ष २ सय १७ जना गरी कुल ३०० जना मतदाताको नामावली स्वीकृत भएको छ। मुख्यमन्त्री शंकर पोखरेलको मन्त्रीमण्डलमा सहभागी भएपछि कारबाहीमा परेका जसपाका सांसद पुनर्वहाली भएपछि मतदाताको नामावलीमा हिजो मात्रै समावेस गरिएको थियो। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। लुम्बिनीका १२ जिल्लामा १०९ स्थानीय तह छन्। स्थानीय तहका प्रमुख र उपप्रमुख उपनिर्वाचनमा मतदाता भएका छन्। प्रदेशसभा सदस्यको मतभार ४८ र स्थानीय तहका प्रमुख र उप्रमुखको मतभार १८ हुन्छ। स्थानीय तहमा कुल मतभार तीन हजार ९०६ छ। प्रदेशसभामा कायम सांसदका आधारमा तीन हजार ७९२ मतभार छ। कुल मतसंख्या सात हजार ६९८ छ।"
मनकारी युवा,"राजविराज : कोरोना संक्रमण रोकथाम र नियन्त्रणका लागि देशव्यापी लकडाउन भएपछि बिरामी कुरुवाहरूको बिचल्ली भएको छ। लकडाउनमा होटलसमेत बन्द हुँदा पैसा हुनेले पनि पेट भर्न पाएका छैनन्। अस्पतालमा संक्रमित र अन्य बिरामीका कुरुवाहरूको पेट भर्नेतर्फ राज्य र दलहरूले सहिष्णु व्यवहार देखाउन सकेनन्। नेता, कार्यकर्ताहरू सरकारको समर्थन र विरोध गर्न प्रदर्शनमा उत्रिरहेका बेला विभिन्न मनकारी व्यक्ति, संस्था र समूह भने भोकाहरूलाई खाना खुवाउन अग्रसर भएका छन्। राजविराजस्थित गजेन्द्रचोकमा सप्तरी उद्योग वाणिज्य संघ र लायन्स क्लब राजविराज सिटीले खाना खुवाउन जुटिरहँदा युवा व्यापारीहरूले अस्पताल परिसरमै गएर बिरामी कुरुवाहरूलाई खाना खुवाइरहेका छन्। सवारीसाधन बन्द भएकाले घरबाट खाना ल्याउन नसकिने र साथमा पैसा भए पनि होटल बन्द भएकाले किनेर खान नपाउने अप्ठ्यारा, हैरानी र सास्ती उनीहरूले देखे। बिरामीहरू रोगले छटपटिने र उनीहरूका कुरुवा भोकले छटपटिने अवस्था देखेर युवा व्यापारीहरूले आपसमा सल्लाह गरेर सामाजिक काममा लाग्ने उनीहरूले निधो गरे। बिरामीहरूलाई चिकित्सक, स्वास्थ्यकर्मीले उपचार गरिरहेका छन्। प्रहरी, प्रशासन शान्ति सुरक्षासँगै कोरोना नियन्त्रण कार्यमा खटिरहेका छन्। यस्तो बेलामा उनीहरूले भोकालाई पेट भर्ने काम रोजे। युवा व्यापारी अमित साह, अमृत सञ्चेती, ओमप्रकाश साह, सिद्धार्थ तातेड, पशुपति साहले आफ्नो उमेरका व्यापारीलाई सहयोगका लागि एक पटक अनुरोध गरेर खाना खुवाउने आँट गरे। एक सातादेखि उनीहरू मिनरल वाटरसहित साढे एक सय बट्टामा दाल, भात, तरकारी, अचार प्याक गर्छन्। मारुती भ्यानमा बोकेर राजविराजस्थित गजेन्द्रनारायण सिंह अस्पताल, छिन्नमस्ता र युनिक अस्पतालमा बिहान ११ बजे र साँझ ७ बजे पुग्छन्। बिरामी, कुरुवाका साथै काममा खटिएर खाना खान घर जान नपाएका अस्पतालका कतिपय कर्मचारीलाई पनि यसले सजिलो भएको छ। न गाउँ फर्किन पाइन्छ, न यहाँ होटल नै खुलेको छ। बिरामी कुरुवा बोदे बर्साइन७ फुलहाराकी सावित्री साहले भनिन् कसरी पेट पाल्ने भन्ने संकटको समयमा भोकालाई खाना खुवाएर युवाहरूले मानवीय धर्म निर्वाह गर्दैछन्। काम सुरु गर्नुभन्दा अघि उनीहरूलाई दैनिक कसरी खाद्यान्न जोहो गर्ने चिन्ता थियो तर सहयोगी हातहरू जुटन थालेपछि भोकालाई खाना खुवाउन पाउँदा युवाहरू उत्साहित देखिन्छन्। राजविराज६ का अमृत सञ्चेती भन्छन् भोकालाई पेट भर्नुलाई धर्म सम्झेर सेवा सुरु गरेकोमा साथीहरूले हौसला दिएका छन्, लकडाउन अवधिभर खुवाउँछौं। अस्पताल नजिकै घर भएका सञ्चेतीले आफ्नै घरमा दुई जना सहयोगी राखेर खाना तयार पार्छन्। यो काममा उनकी श्रीमती रिया राय सञ्चेतीले पनि साथ दिएकी छन्। लकडाउनमा होटल बन्द भएकाले दैनन्दिनको ज्यालामजदुरी गरेर पेट भर्ने, औषधि किन्न र अत्यावश्यक कामले राजविराज आउनेहरूका लागि राजविराजको गजेन्द्रचोकमा १२ दिनदेखि निःशुल्क खाना वितरण भइरहेको छ।"
कर्मचारीसँग सरकारलाई सहयोग नगर भनेर विपक्षी गठबन्धनले अपिल गर्नु आपत्तिजनक,"काठमाडौं : एमाले नेता विष्णु रिजालले कर्मचारीसँग विपक्षी गठबन्धनले सरकारलाई सहयोग नगर भनेर अपिल गर्नु आपत्तिजनक भएको टिप्पणी गरेका छन्। आइतबार विपक्षी गठबन्धनका पाँच शीर्ष नेताले विज्ञप्ति निकालेपछि उनले यस्तो बताएका हुन्। सोमबार फेसबुकमार्फत रिजालले प्रधानमन्त्री भएर देश चलाइसकेका नेताहरुले महामारीका बेला कर्मचारीसँग 'सरकारलाई सहयोग नगर' भनेर अपिल गर्नु आपत्तिजनक भएको टिप्पणी गरेका हुन्। विपक्षी गठबन्धनले सरकार बनाएछ भने कर्मचारीतन्त्रसहित सिंगो राज्य संयन्त्र त्यही सरकारको मातहतमा आइहाल्छ।नेता रिजालले भनेका छन्,प्रधानमन्त्री भएर देश चलाइसकेका र फेरि तीब्र प्रयास गरिरहेका नेताहरुले महामारीका बेला कर्मचारीसँग 'सरकारलाई सहयोग नगर' भनेर अपिल गर्नु आपत्तिजनक छ। उनले सन् ७० को दशकमा भारतमा जयप्रकाश नारायणले यस्तै गैरजिम्मेवार आह्वान गर्दा प्रधानमन्त्री इन्दिरा गान्धीले संकटकाल लगाउने वातावरण बनेको इतिहास नजिकै भएको स्मरण गरेका छन्। उनले राज्य महामारीसँग जुधिरहेका बेला सबै मिलेर सहयोग गर्नुपर्नेमा यस्तो आह्वानले राम्रो संकेत नगरेको धारणा राखेका छन्। उनले देश चलाइसकेका नेताहरुले राज्य र सरकारबीचको फरक छुट्याउन नसक्नुलाई विडम्बना भएको प्रतिक्रिया दिएका छन्। राजनीतिक प्रक्रिया आफ्नो ठाउँमा छ, राजनीतिज्ञहरुले राजनीतिमाथिको नियन्त्रण गुमाएपछि मुद्दा अदालतमा विचाराधीन छ। जे निर्णय हुन्छ, मान्नु छँदैछ। नेता रिजालले भनेका छन्,तर, राज्य महामारीसँग जुधिरहेका बेला सबै मिलेर सहयोग गर्नुपर्नेमा यस्तो आह्वान गर्नुले राम्रो संकेत गरेको छैन। देश चलाइसकेका नेताहरुले राज्य र सरकारबीचको फरक छुट्याउन नसक्नुलाई विडम्बना मान्नुपर्छ। विपक्षी गठबन्धनले संघीय संसद्मा ल्याइनुपर्ने बजेट सरकारले अध्यादेशमार्फत ल्याएको भन्दै विरोध जनाएको छ। संयुक्त वक्तव्यमा कांग्रेस सभापति शेरबहादुर देउवा, माओवादी केन्द्र अध्यक्ष पुष्पकमल दाहाल, एमालेबाट निष्काशित नेता माधवकुमार नेपाल, जसपा अध्यक्ष उपेन्द्र यादव, राष्ट्रिय जनमोर्चाकी दुर्गा पौडेलले हस्ताक्षर गरेका थिए। नेपालको हस्ताक्षर भने एमाले वरिष्ठ नेताकै रूपमा छ। उनीहरूले दीर्घकालीन असर पर्ने कुनै पनि कामकारबाही नगर्न सरकारलाई चेतावनी दिएका दिएका थिए। प्रतिनिधिसभाको पुनःस्थापना र प्रतिनिधिसभाका १ सय ४९ सदस्यको हस्ताक्षरमा विकल्प प्रधानमन्त्रीका रूपमा हामीले विधिवत दाबी प्रस्तुत गरिसकेको अवस्थामा, वक्तव्यमा लेखिएको छ, देश र जनतालाई दीर्घकालीन असर पर्ने किसिमका कुनै पनि कामकारबाही नगर्न सरकारलाई चेतावनी दिन चाहन्छौं। गठबन्धनले सरकारका संविधानविपरीतका र अलोकतान्त्रिक कामकारबाहीमा सहयोग नगर्न राज्यका सबै अंग र निकायहरूलाई आग्रह गरेको थियो। पाँच दलका शीर्ष नेताको संयुक्त वक्तव्य : अध्यादेशबाट बजेट संविधानको ठाडो उलंघन"
"महन्थ ठाकुर र राजेन्द्र महतो बालुवाटारमा, सरकारमा जाने तयारी","काठमाडौं : जनता समाजवादी पार्टीका अध्यक्ष महन्थ ठाकुर र नेता राजेन्द्र महतो बालुवाटार पुगेका छन् । प्रधानमन्त्री केपी ओलीसँग सरकारमा सहभागी हुने विषयमा छलफल गर्न उनीहरू बालुवाटार पुगेको बताइएको छ। सोमबारको भेटमा मन्त्रालय बाँडफाँटलगायत विषयमा छलफल हुने जसपाका एक कार्यकारिणी सदस्यले बताएका छन्। ८ मन्त्री र दुई राज्यमन्त्रीसहित जसपाको ठाकुरपक्ष ओली नेतृत्वको सरकारमा सहभागी हुने जनाइएको छ। जसपाले अघि सारेका माग सम्बोधन भएकाले ओली सरकारमा सहभागी हुने निर्णय लिएको बताइएको छ। जसपाको संसदीय दलमा ठाकुरमहतो पक्षको बहुमत छ। उनीहरुको पक्षमा २० सांसद छन्। यस्तै जसपाका अर्का नेता लक्ष्मणलाल कर्णले पनि आफूहरुको पार्टी जतिबेला पनि अब सरकारमा सहभागी हुनसक्ने बताएका छन्। महन्थ ठाकुरपक्षको राजपा प्रधानमन्त्रीमा ओलीलाई नै सहयोग गरेर जानुपर्ने अडानमा छ भने बाबुराम भट्टराई र उपेन्द्र यादव भने विकल्प खोज्नुपर्ने र देउवालाई सहयोग गर्नुपर्ने पक्षमा छन्। यसअघि आइतबार राति जनता समाजवादी पार्टी (जसपा) संघीय परिषद् अध्यक्ष डा बाबुराम भट्टराईले पार्टी फुटको संकेत गर्दै समयले नयाँ ध्रुवीकरण खोजेको बताएका छन्। उनले नयाँ निर्माणका निम्ति पुरानो भत्कनु पर्ने भन्दै मान्छे तानातानमा नलाग्न आग्रह समेत गरेका छन्। अहिलेको राजनीतिक संकट पुरानो विचार, पार्टी र नेतृत्वको सामूहिक विघटनको अभिव्यक्ति हो, बाबुरामले ट्वीटमा लेखेका छन्, नयॉ निर्माण निम्ति पुरानो भत्कनैपर्छ। समयले नयॉ ध्रुवीकरण खोज्दैछ। अत: मान्छे तानातान र किनबेचको तमासा नगरौं ! भेडाभेडासँग र बाख्राबाख्रासंग हुन दिऊॅ ! हात मिलाएर आआफ्नो बाटो लागौं ! हिँडिरहे फेरि भेट हुनेछ !"
शिल्पीका समस्या र समाधान,"जनसंख्या नियन्त्रण र जनतामा आधारित सेवा प्रदान गर्नु नै नेपालका लागि विकासको प्रमुख चुनौती हो नेपालमा जनगणना सुरु भएको एक सय दस वर्ष पूरा भएको छ। बाह्रौं राष्ट्रिय जनगणना २०७८ जेठ २६ देखि असार ८ गतेसम्म गर्ने मिति तय भइसकेको छ। यस पटकको मुख्य नारा : मेरो गणना, मेरो सहभागिता भन्ने तय गरिएको छ। जनगणनाले हरेक व्यक्ति, समाज, जाति, समुदाय, धर्मावलम्बी, नीति निर्माता, समाजशास्त्री, मानवशास्त्री, योजनाकारका साथै सरकारका लागि पनि उत्तिकै महत्व रहेको हुन्छ। जनगणनाकै आधारमा देशको यथार्थ चित्रण थाहा पाउन सकिन्छ। सामाजिक, आर्थिक, शैक्षिक विकासको अवस्थाबारे जानकारी प्राप्त हुन्छ। जनगणनाबाट प्राप्त सही तथ्यांकका आधारमा सरकार र दाताहरूले आफ्ना नीति र योजना बनाउने गर्छन्। यसकारण तथ्यांक विश्वसनीय र सत्यतथ्यमा आधारित हुनैपर्छ। विगतमा जनगणनालाई त्यत्ति महत्व दिएको पाइँदैन। अहिले खासगरी जनताको तहबाट निकै महत्व दिइएको छ। आफ्नो समुदायको जनसंख्याअनुसार राज्यबाट प्राप्त हुने सेवासुविधाका लागि पनि सबैले जनगणनालाई महत्व दिएका छन्। सामाजिक, आर्थिक जटिलतालाई केलाउने प्रमुख आधार जनगणना भएकाले यसको ज्यादा महत्व छ। केन्द्रीय तथ्यांक विभागका अनुसार १२औं राष्ट्रिय जनगणनालाई सञ्चालन, व्यवस्थापन र सफल पार्न मुलुकभर सहभागी हुने ९ हजार सुपरिवेक्षक, ४३ हजार गणक र २ हजार प्रशासनिक कर्मचारी खटिने जनाइएको छ। विभागका निर्देशक ढुण्डिराज लामिछानेका अनुसार २०७८ को जनगणनाका महत्वपूर्ण विशेषता छन्। जसमागणना राष्ट्रिय उत्सवको रूपमा रहने छ। पहिले सहरकेन्द्रित हुन्थ्यो, अहिले व्यक्तिकेन्द्रित हुनेछ। संविधान कार्यान्वयनसँगै जाति, भाषा, धर्म, लिंग, मानवअधिकार र मौलिक हकसँग प्रत्यक्ष जोडिन्छ। स्थानीय र प्रदेश सरकारसँगको सहकार्यमा वडा तहको विवरण संकलन गरिने, पूर्ण गणना (एउटा मात्र लगत फारम प्रयोग गरिने) अर्थात् हरेक घर, हरेक व्यक्तिमा जाने, नमुना गणनालाई समावेश नगरिने, स्थायी बसोबास गणना विधि अपनाइने, गणना देशैभर एकैसाथ गरिने, बहुमोडल विधि (कागज, ट्यावलेट, ईसेन्सस) अपनाइने आदि प्रमुख छन्। नेपालको पहिलो जनगणना १९६८ (सन् १९११) मा भएको थियो। त्यसयता १०१० वर्षको अन्तरमा जनगणना हुँदै आएको छ। २००९११ को जनगणनालाई पहिलो वैज्ञानिक जनगणनाको रूपमा लिइन्छ। त्यसयता २०१८, २०२८, २०३८, २०४८ र २०५८ सालमा जनगणना गरियो। २०६८ असार ८ गते जनगणनाको सय वर्ष पूरा भएकाले जनगणना दिवस मनाउन थालियो। जनगणना कार्य ज्यादै खर्चिलो र लामो समय लिने भएकाले पनि धेरै प्रश्न सोध्नुपरेको तथ्यांक विभागको स्वीकारोक्ति छ। एक शताब्दीको अन्तरालमा राष्ट्रिय जनसंख्या झन्डै ६ गुना बढेको देखाउँछ। पछिल्लो ५० वर्षमा (२०१८२०६८) मा ३०३ गुणा वृद्धि भएको देखाउँछ। विगत ५० वर्षमा मात्रै जनसंख्याको हिसाबले ३ वटा नेपाल थपिए भने एक सय दस वर्षमा ६ वटा नेपाल। जनसंख्या वृद्धिदरका हिसाबले नेपाल विश्वमै अग्रस्थानमा छ। जनसंख्या नियन्त्रण र जनतामा आधारित सेवा प्रदान गर्नु नै नेपालका लागि विकासको प्रमुख चुनौती हो। केन्द्रीय तथ्यांक विभागको प्रक्षेपण २०५८२०६८ को दशकमा वार्षिक जनसंख्या वृद्धिदर २०८ प्रतिशत देखाउँछ। यो सामान्यभन्दा निकै उच्च दर हो। यसरी हेर्दा नेपालका सामु वर्तमानमा बहुपक्षीय समस्याका साथै जनसंख्याको उच्च वृद्धिदरले अर्को ठुलो समस्या राष्ट्रका सामु थपिएको छ। गणकहरूले कसैको दबाबमा नपरी सही तथ्यांक लिन विशेष ध्यान दिनुपर्छ। गणकलाई स्वविवेकीय अधिकार र अनुमानका भरमा गणना गरिन दिइनु हुँदैन। कोरोना महामारीको आक्रामक विपत्तिका कारण जनगणना विश्वसनीय हुनेमा आशंका उब्जिएको छ। तसर्थ यो जनगणनाको मितिलाई पुनर्विचार गर्दा उत्तम हुने देखिन्छ। राज्यले विगतमा तथ्यांक संकलन गरेपछि त्यस अनुरूपको नीति निर्माण, योजना कार्यन्वयन र सेवा विस्तार नगर्दाको परिणामले जनतामा वितृष्णा बढेको देखिन्छ। यसलाई चिर्न आमजनतामा राज्यले प्रदान गर्ने सेवासुविधा र वितरणमा ध्यान दिनुपर्छ। जनसंख्याको हिसाबले नेपालमा शिल्पी (कथित दलित) हरू एक चौथाइ रहेको देखाउँछ। तर यी समुदायको जनसंख्या विगत तीन दशकयता अचम्म प्रकारले घटिरहेको छ। जनसांख्यिक आँकडा घट्नुका कारण आजसम्म राज्यमा प्रभाव, प्रभुत्व र वर्चस्वशाली समूह र वर्ग हावी छ। कथित दलितहरू बहिष्कृत र किनाराकृत हुँदै जातीय विभेद आजसम्म भोग्न विवश छन्। चरम जातीय विभेद र छुवाछुतकै कारण विगत दुई दशकयताकै जनगणना तथ्यांकमा कथित दलितका लागि मिथ्यांक भएको छ। ४८ को जनगणनामा १६ प्रतिशत रहेको दलितको तथ्यांक, ५८ को जनगणनामा १३ प्रतिशतमा झर्यो। ६८ कोे गणनामा भने १३८ प्रतिशत छ। योभन्दा हाँस्यास्पद के होला ? संख्यामा घटबढ हुनुअघि कि त महाभूकम्प जानुपर्छ, विनाशकारी बाढीपहिरो आउनुपर्छ। हैजा वा महामारीले लाखौं मान्छे मर्नु पर्छ, ठुलै जमातले एकैपटक परिवार नियोजन गर्नुपर्छ। कि उल्लेख्य मात्रामा जन्मदर घट्नुपर्छ। आन्तरिक द्वन्द्वका कारण लाखौंले अन्य देशमा शरण लिएको हुनुपर्छ वा हिटलर र मुसोलोनीले जस्तो नरसंहारै गर्नुपर्छ। तर ०४८ देखि ०६८ को बीचमा यी माथिका संभावित आशंका र कारणहरू कुनै पनि भएका थिएनन्। यो समुदायको तथ्यांक ओरालो लाग्ने थुप्रै कारणमध्ये प्रमुख छुवाछुत र जातीय विभेद नै हो। विशेषगरी सहरमा कोठा नपाइनु, आर्थिकसामाजिक रूपमा अन्य जाति समान हुँदै जानु, जातीय उच्चताको नक्कल, आत्मगौरव र घमण्ड बढदै जानु र हजारौं वर्षदेखि आत्मसम्मानमा गहिरो चोट पारिएकाले जातीय पहिचान लुकाइने गरिएको छ। नेपालको तहगत जातीय संरच नाले आजसम्म कथित दलितलाई समाजले मानवको रूपमा स्विकार गर्न सकेको छैन। यसर्थ जात ढाँट्ने वा लुकाउनै पर्ने बाध्यात्मक स्थितिले संख्या घटेको देखिन्छ। अपमानित नहुँदा जातीय पहिचान लुकाउने रहर कसैको पनि बाध्यता हुन सक्दैन। अक्सर सबैले आफूभन्दा अग्रजलाई हेर्ने, नक्कल गर्ने प्रवृत्ति मानवीय स्वभाव नै हो। तर यो समुदायको सवालमा जो अगुवा, उही बाटो भनेझैं भयो। तथ्यांकको आवश्यकता नबुझी कथित दलितको मात्रै होइन, कसैको पनि सही र यथार्थ तथ्यांक आउन सक्दैन। संघीयतको भावनाअनुसार विभागलाई स्थानीय सरकारसम्म लगिनु जरुरी छ। यसअघिका कुनै पनि जनगणना विवादरहित रहेनन्। ४६ सालको राजनीतिक परिर्वतनपछि भोटबैंकको रूपमा रहेका भातृसंगठन र एनजीओका पसल थाप्ने अगुवाहरूबाटै सामाजिकआर्थिक परिर्वतनको मुद्दालाई थाँती राख्दै थर परिवर्तनतिर लाग्नु दुःखद् थियो। भातृसंगठन र एनजीओ चलाउने दलितकै कारण यो समुदायको संख्या घट्ने मूल आधार र कारण बन्यो। समुदायगत कतिपय थर खसबाहुन र किराँतमंगोलसँग ठ्याक्कै मिल्नाले पनि समस्या ल्यायो। जस्तै घले भन्ने थर गुरुङको पनि हुन्छ, दमाईको पनि हुन्छ। कोइराला भन्ने थर बाहुनको पनि हुन्छ, सार्कीको पनि हुन्छ। दमाईको दमु, गन्धर्वको गन्धर्व, वादीको वादी भाषा र संस्कृतिको तथ्यांक संकलन भएकै छैन। यो समुदायले राज्यबाट पाउने सेवा सुविधामा समान वितरण नहुँदा संख्या ओरालो लागेको देखिन्छ। ६८ को जनगणनामा एक लाख पचास हजारभन्दा बढीले आफूलाई दलित भनेर खुल्नै चाहेनन्। यसको कारण र समाधान ७८ को जनगणना आउँदासम्म किन खोजी हुन सकेन ? भाषण र समस्या देखाएर मात्रै समाधान हुन सक्दैन। स्मरणीय के छ भने दलितको जनसंख्यामा यति ज्यादा फरक आउनुमा दीर्घकालीन असर पार्ने एउटा कारण छ। त्यो हो, २०५१ सालको एमाले सरकारका प्रधानमन्त्री मनमोहन अधिकारीको परिपत्र। पचहत्तरै जिल्ला प्रशासनमा अब उप्रान्त दलितलाई थरका आधारमा नागरिकता प्रदान गर्नुगराउनु भन्ने आदेश र परिपत्र जारी गरिएको थियो। एमाले जस्तो कम्युनिष्ट नामको पार्टीले सामाजिकआर्थिक परिवर्तनको मुद्दालाई ओझेलमा पारी थर परिवर्तनको वैशाखी टेक्नु लाजमर्दो विषय थियो। त्यस समय दलितलाई प्रदान गरिएको केही सेवा सुविधाप्रति समाजका अनुदारवादी समूह असन्तुष्ट थियो। त्यसैलाई कम गराउन परिपत्रले ४८ सालमा १६ प्रतिशत रहेको संख्यालाई ५८ मा १३ प्रतिशतमा झार्ने संजीवनी बुटीको काम गर्यो। समुदायमा व्यापक जनचेतनाको कमी हुनु, जनसंख्याका आधारमा राज्यले सेवासुविधा प्रदान गर्छ भन्ने ज्ञानको कमीले जनसंख्यामा अन्तर देखिएको छ। त्यसैगरी राज्यले तथ्यांकलाई बेवास्ता गरी त्यसको महत्वलाई गौण ठान्नु पनि हो। जातीय अस्तित्व, इतिहास र पहिचानको महत्व नबुझ्नुले जनसंख्या घट्ने कारण बन्यो। यसका अतिरिक्त उत्तरदाता सचेत पो भएनन् कि ? ४८ सालमा मान्छे प्रायः गाउँमा थिए। त्यसबेला उनीहरूलाई जात भन्न समस्या भएन। ५८ सम्म आउँदा केही शिक्षित सहर पसी जात लुकाए वा केही कमीकमजोरी गणकसंकलकबाट पनि भयो कि ? वा गणकहरू समुदायको घरदैलोसम्म पुगेनन् ? राज्य पक्षको प्रचारप्रसारमा कमी भयो कि ? त्यसैगरी अझै केही सहर, नगरमा ग्रामीण रूपकै रुढीग्रस्त चिन्तनले जातीय विभेदलाई स्थान दिइरहेको पाइन्छ। जहाँ अहिलेसम्म अत्याधिक सामाजिक विभेद कायम रहेको छ। यसले गर्दा पनि सही तथ्यांक नआएको हुनसक्छ। जनसांख्यिक तथ्यांक बढाउने उपाय सामाजिकआर्थिक क्रान्तिमार्फत समानता स्थापित गरिनु राज्यको दायित्व हो। जातीय विभेद र छुवाछुत न्यूनीकरणका लागि बनेका ऐनकानुनलाई प्रभावकारी कार्यान्वयन गरी सामाजिक न्यायमा आधारित समाज स्थापित गरिनुपर्छ। संवैधानिक व्यवस्थाअनुसार समानुपातिक नियुक्तिमा ध्यान दिइनुपर्छ। यो समुदायले विगतमा जन्मसिद्ध अधिकार प्रयोग गर्दा मृत्युदण्डसमेत भोगेकाले विभेद हटाउन कडा व्यवस्था गर्नुपर्ने देखिन्छ। सहरकेन्द्रित विभेदलाई अन्त्य गर्न निरन्तर अभियानकै रूपमा राज्यले बहस चलाउनु पर्छ। जात लुकाएर बसेका देशैभरिका समूहलाई खोजी गरी समुदाय र जातिमा एकाकार गर्नुपर्छ। राज्यले नै सामाजिक सुरक्षाको सुनिश्चित गरी समुदायमा रहेको हीनताबोध अन्त्य गर्दै आत्मसम्मानको वातावरण सिर्जना गर्नु पर्छ। राजनीतिक नेतृत्व र एनजीओमा लागेकाहरूले छद्मभेषी थर हटाई प्रष्ट बुझिने गरी आफ्नो जाति नै लेख्न सुरु गर्नुपर्छ। केही जिम्मेवारहरू अस्तित्व जोगाउनभन्दा पनि मेटाउन उद्वत रहेकाले त्यस्तो दोहोरो प्रवृत्तिको बहिष्कार गर्नुपर्छ। आमसमुदायमा सही विवरण दिनुपर्छ भन्न सम्बन्धित जातीय संघसंस्थाले बृहत् प्रचारप्रसारलाई अभियानकै रूपमा लानुपर्छ। नीतिगत, जनता र कार्यन्वयनको तहमा सँगसँगै निर्मम र आक्रमक रूपमा अघि बढाउनु पर्छ। तत्कालीन परिपत्रलाई संशोधन गरी थर मात्रै लेखी नागरिकता दिने प्रावधान हटाइनु पर्छ। त्यसमा जाति, समुदाय पनि लेख्नैपर्ने बाध्यकारी व्यवस्था थप गरिनुपर्छ। थर लेख्दै जात लुकाउने तर भित्रभित्रै समुदायले पाउने सेवासुविधा लिनेहरूको पहिचान गरी कारबाही गरिनुपर्छ। राज्य, राजनीतिक दल, सामाजिक संघसंस्था, राष्ट्रिय, अन्तर्राष्ट्रिय सरोकारवाला समूह, सम्बन्धित जातीय समूह सबैले सामाजिक सद्भावको वातावरण तयार गर्नुपर्छ। यसरी राष्ट्रिय अभियानकै रूपमा लान सकियो भने कथित दलितको जनसांख्यिक तथ्यांक बढ्नेमा कुनै शंका छैन। यसका लागि जनगणनामा उल्लेख्य संख्यामा यी समुदायको सुपरीवेक्षक र गणकहरू भने समावेश गरिनै पर्छ। सबैभन्दा महत्वपूर्ण कुरा सम्बन्धित जाति, समुदाय नै सचेत र जागरुक भएर नलागेसम्म संख्या बढी हाल्ने अवस्था भने छैन। पुछारमा कार्यकारी प्रमुखबाटै २०७२ असोज ३ गते जारी भएको गणतान्त्रिक संविधान गत पुस ५ गते च्यात्ने काम भएको छ। प्रशासनिक नै भए पनि देश अहिले संघीयता कार्यन्वयनको चरणमा छ। संविधानको आधार नै गणतन्त्र, संघीयता, धर्मनिरपेक्षता र समानुपातिक व्यवस्था हो। विभिन्न क्षत्रीय, जातीय, लिंगीय र वर्गीय समुदायले आफ्नो जनसख्याअनुसार राज्यबाट पाउनुपर्ने हक, अधिकार खोज्नुलाई स्वाभाविक मान्नुपर्छ। यो नागरिकहरूको जन्मसिद्ध अधिकार पनि हो। संविधानको धारा ५१(च)(८) मा राज्यले जनसांख्यिक तथ्यांकलाई अद्यावधिक गर्दै राष्ट्रिय विकास योजनासँग आवद्ध गर्ने नीति लिएको छ। संविधानका विभिन्न धारामा उल्लेख भएको मौलिक हक र समानुपातिक सिद्धान्तको कार्यान्वन गर्न आधार तयार हुने, संविधानका धाराहरू ८४, १७६ र २८६(५) ले प्रतिनिधिसभा तथा प्रदेशसभाको क्षेत्र निर्धारणका लागि भूगोल र जनसंख्यालाई महत्वपूर्ण आधार मानेको छ। धारा २८१ मा विशेष अधिकारको समीक्षा र पुनरावलोकनअन्तर्गत राष्ट्रिय जनगणनालाई आधार मान्ने उल्लेख छ। अहिले तथ्यांक विभाग राष्ट्रिय योजना आयोगको मातहतमा छ। जसलाई संवैधानिक रूपमै बलियो बनाइनु पर्छ। तथ्यांकको आवश्यकता नबुझी कथित दलितको मात्रै होइन, कसैको पनि सही र यथार्थ तथ्यांक आउन सक्दैन। संघीयतको भावनाअनुसार विभागलाई स्थानीय सरकारसम्म लगिनु जरुरी छ। समग्रमा यस अघिका कुनै पनि जनगणना विवादरहित रहेनन्। जनगणना सबै जाति, समुदाय, भाषाभाषी, धर्मावलम्बीले आआफ्नो अस्तित्व, इतिहास, पहिचान, स्वशासन र विकाससँग सम्बन्धित रहेकै हुन्छ। तसर्थ, यसलाई सफल पार्ने साझा राष्ट्रिय दायित्व र कर्तव्य पनि नेपालीकै हो।"
"पाँचथरको सुम्निमामा एम्बुलेन्स दुर्घटना : एकको मृत्यु, दुई घाइते",फिदिम : पाँचथरको फिदिम नगरपालिका ३ सुम्निामामा गएराती प्र १०१००१ च ७७०६ नम्बरको एम्बुलेन्स दुर्घटना भएको छ । दुर्घटनामा परी याङवरक गाँउपालिका २ की ५० वर्षीया ममता राईको मृत्यु भएको हो । दुर्घटनामा घाइते भएकी ममताको पाँचथर अस्पतालमा उपचारको क्रममा मृत्यु भएको पाँचथर प्रहरी प्रमुख डीएसपी दान बहादुर थापाले जानकारी दिए । दुर्घटनामा याङवरक २ का १९ वर्षीय हेमन सुब्बा र ताप्लेजुङको सिदिङवा गाँउपालिका ३ का ५५ वर्षीय डोडकुमार राई घाइते भएका छन् । घाइते दुई जनाको पाँचथर अस्पतालमा उपचार भइरहेको छ । एम्बुलेन्स चालक हिलिहाङ गाँउपालिका २ सिंहपुरका २८ वर्षीय वीरेन्द्र धिताललाई प्रहरीले नियन्त्रणमा लिएको छ ।
बारपाकमा १३० जना कोरोना संक्रमित थपिए,"गोरखा : बारपाकमा एकसय ३० जना कोरोना संक्रमित थपिएका छन् । शुक्रबार, शनिबार र आइतबार संकलन गरिएको स्वाब नमूना परीक्षण गर्दा एकसय ३० जनामा कोरोना पोजेटिभ देखिएको बारपाक सुलीकोट गाउँपालिकाका प्रमुख विष्णु भट्टले जानकारी दिए । गण्डकी प्रदेशका मन्त्री, सांसद, स्वास्थ्य निर्देशकसहित गएको स्वास्थ्य टोलीले तीनसय ४२ जनाको स्वाब संकलन गरी परीक्षणका लागि प्रदेश जनस्वास्थ्य निर्देनालय पोखरामा पठाएको थियो । सो तीनदिने शिविरमा आठसय ३६ जनाको एण्टिजेन परीक्षण गरिएकामा ८३ जनाको मात्र पोजेटिभ देखिएको गाउँपालिकाको स्वास्थ्य शाखाले जनाएको छ ।"
"अमेरिकामा हिंसात्मक बन्दुक आक्रमण : कम्तिमा २ को मृत्यु, २० घाइते",वासिङटन : अमेरिकामा आइतबार सबेरै फ्लोरिडाको एक क्लबमा बन्दुक आक्रमण भएको छ । अमेरिकी सञ्चारमाध्यम सिएनएनका अनुसार आक्रमणमा २ जनाको मृत्यु भएको छ भने २० कम्तिमा २० जना घाइते भएका छन् । प्रत्यक्षदर्शीका अनुसार कारमा आएका ३ जना मानिसले इआई मुला बैंकेट हल नजिकै रहेको भीडमाथि अन्धाधुन्ध गोली चलाएका थिए । आक्रमणमा घाइते ५ जनालाई हलिवुडस्थित मेमोरियल रिजनल अस्पताल लगिएको बताइएको छ । तीमध्ये २ जनाको अवस्था गम्भीर रहेको छ । अमेरिकामा पछिल्लो समय बन्दुक आक्रमण बढेको छ । केही समयअघि इन्डियानापोलिसस्थित फेडेक्स कम्पनीको कार्यालयमा एक व्यक्तिले गोली चलाउँदा ८ जनाको मृत्यु भएको थियो । त्यस्तै त्योभन्दा पहिले सिकागोको एक पार्टीमा गोली चल्दा २ जनाको मृत्यु भएको थियो ।
यसरी हुँदैछ लुम्बिनीमा राष्ट्रियसभा उपनिर्वाचन (फोटोफिचर),"दाङ : लुम्बिनी प्रदेशमा राष्ट्रियसभा सदस्यका लागि जारी मतदानमा अब ८ मत खस्न बाँकी छ । बिहान ९ बजेदेखि जारी मतदानमा अहिलेसम्म २ सय ९२ मत खसेको छ । कुल ३ सय मतदातामध्ये अहिलेसम्म २ सय ९२ मत खसेको हो । प्रदेशसभा सदस्य ८३ जना सबैले मतदान गरिसकेको र स्थानीय तर्फको ८ मत खस्न बाँकी रहेको लुम्बिनी प्रदेश निर्वाचन कार्यालय दाङले जनाएको छ । लुम्बिनी प्रदेशको राजधानी दाङको घोराहीमा उप निर्वाचनको लागि तीनवटा मतदान स्थल तोकिएको छ। प्रदेशसभा सदस्यका लागि (क), गाउँपालिका अध्यक्षउपाध्यक्ष र नगरपालिकाका प्रमुख र उपप्रमुखका लागि (ख) र कोभिड सङ्क्रमितका लागि (ग) मतदान केन्द्र तोकिएको हो। दुई जनाको प्रतिस्पर्धामा रहेको उप निर्वाचनमा साढे ९ बजेसम्म ३० जनाले मतदान गरेका थिए। माओवादी केन्द्रका तर्फबाट राष्ट्रियसभाका सदस्य चन्द्रबहादुर खड्का एमालेमा प्रवेश गरेपछि रिक्त पदमा लुम्बिनी प्रदेशमा राष्ट्रियसभाको उपनिर्वाचन हुन लागेको हो। माओवादी केन्द्र परित्याग गरेर एमालेमा प्रवेश गरेका खड्का कारबाहीमा परेका थिए। खड्काको रिक्त स्थानमा लुम्बिनी प्रदेशमा राष्ट्रियसभा सदस्यका लागि उपनिर्वाचन भएको हो। एमालेले खड्कालाई नै उम्मेदवार बनाएको छ भने विपक्षी गठबन्धनबाट दृगनारायण पाण्डे चुनावी मैदानमा छन्। एमाले सांसद पाण्डे वैशाख १९ मा लुम्बिनी प्रदेश सभा सदस्यबाट राजीनामा दिएर कांग्रेस प्रवेश गरेका थिए। उनलाई कांग्रेस, माओवादी केन्द्र, जसपा (उपेन्द्र पक्ष),माधव नेपाल पक्ष र जनमोर्चाबाट मत प्राप्त हुने भएको छ। प्रदेशसभा सदस्य ८३ जना र नगरपालिकाका प्रमुख र उपप्रमुख तथा गाउँपालिकाका अध्यक्ष र उपाध्यक्ष २ सय १७ जना गरी कुल ३०० जना मतदाताको नामावली स्वीकृत भएको छ। मुख्यमन्त्री शंकर पोखरेलको मन्त्रीमण्डलमा सहभागी भएपछि कारबाहीमा परेका जसपाका सांसद पुनर्वहाली भएपछि मतदाताको नामावलीमा हिजो मात्रै समावेस गरिएको थियो। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। राष्ट्रिय सभाको निर्वाचनमा कुल ३०५ मतदाता हुनुपर्ने लुम्बिनीमा ५ जना मतदानमा सहभागी नहुने भएका हुन्। ८७ प्रदेशसभा सदस्यबाट ८३ जना र २१८ मतदाता रहेको स्थानीय तहबाट २१७ जनाले मत दिनेछन्। प्रदेश सभामा ८ र स्थानीय तहमा १ गरी ९ जना मतदाताको नामावली निर्वाचन आयोगले प्रकाशित गरेको छैन। लुम्बिनीका १२ जिल्लामा १०९ स्थानीय तह छन्। स्थानीय तहका प्रमुख र उपप्रमुख उपनिर्वाचनमा मतदाता हुनेछन्। प्रदेशसभा सदस्यको मतभार ४८ र स्थानीय तहका प्रमुख र उप्रमुखको मतभार १८ हुन्छ। स्थानीय तहमा कुल मतभार तीन हजार ९०६ छ। प्रदेशसभामा कायम सांसदका आधारमा तीन हजार ७९२ मतभार छ। कुल मतसंख्या सात हजार ६९८ छ।"
दीर्घ रोगीलाई भर्चुअलबाट उपचार,"झापा : लकडाउनले सबैतिरको जनजीवन ठप्प छ । झापाको भद्रपुर १० का ४६ वर्षीय रामलाल राजबंशी दुई वर्षयता मुटु रोगबाट पीडित छन् । आइतबार भने उनको अनुहारमा छुट्टै खुशी थियो । घरमै आफ्नो स्वास्थ्यबारेमा सोधपुछ गर्न कोही आएको देख्दा उनी निकै खुशी देखिन्थे । डाक्टरले रामलाललाई फलोअपका लागि बोलाएका थिए। तर कोभिडका कारण अस्पताल जान समस्या भएसँगै आर्थिक संकट पनि चुलिएपछि उनी रोगसँगै तनावमा थिए । लकडाउनका कारण उनको रोजगारी पनि गुम्यो । आर्थिक अभावले २०७७ माघयता स्वास्थ्य उपचारका लागि विशेषज्ञ सेवा लिन पाएका छैनन् । राजवंशीलाई अब अस्पतालको मुखै देख्न नपाइ मरिने पो होकि भन्ने चिन्ता थियो ।आइतबार भने मेची अभियानको टोली कोभिडका कारण दीर्घ रोगको उपचार नपाएकालाई घरघरमा गएर विशेषज्ञ सेवा दिन उनको घरमा पुगे । राजवंशीजस्तै दीर्घ रोगीहरू जो कोभिड१९ को सङ्क्रमणका डरले उपचार गर्न अस्पताल जान पाएका छैनन्। उनीहरुका लागि मेची अभियानले शनिबारदेखि विशेषज्ञ सेवा सुरु गरेको छ । मेचीनगरको वाहुनडाँगी र भद्रपुरको चन्द्रगढीबाट दीर्घ रोगीको उपचारका लागि विशेषज्ञ डाक्टरबाट अनलाइन परामर्श तथा उपचार सेवा आरम्भ गरिएको हो । हामी जुट्छौँ फेरि उठ्छौँभन्ने नारासहित अभियानले कोभिड सङ्क्रमणबाट पीडित उपचारविहीन तथा विभिन्न दीर्घ रोगको उपचार नपाएकालाई घरघरमा गएर विशेषज्ञ सेवा दिन थालेको हो । अभियानले राजवंशीलाई धरानस्थित वीपी कोइराला स्वास्थ्य विज्ञान प्रतिष्ठानका प्राध्यापक डाक्टर सञ्जीव शर्मासित भर्चुअल जोडिदिएको थियो । आफ्नो रोग र समस्याबारे सुरुमा खुल्न नसकेका उनलाई मोबाइलमा कसरी आफ्नो समस्याबारे बोल्ने भन्ने थियो । राजवंशीलाई डा शर्माले उनको समस्या र अहिले लिइराखेको औषधिबारे सोधे । त्यसपछि राजबंशीले २ वर्षदेखि आर्थिक अभावका कारण पनि फलोअपमा जान नसकेको बताए । उनको स्वास्थ्यजाँच र बाँकी उपचारका लागि सबै प्रक्रिया मेची अभियानले गरिदिने जिम्मा लिने भनेपछि सुखी हुँदै उनले भने भने, अब बाँच्छु होला । भद्रपुर १० केन्द्रमोड सुकुम्बासी बस्तीकी ३० वर्षीया सुनिता बेस्राले पनि आइतबार अनलाइनबाटै सेवा लिएकी छन् । गत वर्षबाट पेट फुल्ने र दुख्ने समस्या भएकी सुनितालाई स्थानीय अस्पतालमा परीक्षण गराउन जाँदा पाठेघरमा पानी जमेकाले तत्काल अप्रेसन गनुपर्ने डाक्टरले सल्लाह दिएका थिए । कोरोना महामारीसँगै उनको अस्पताल जाने कुरा पनि असम्भव बन्दै गयो । उनले भनिन्, अस्पताल जान कसैको सहयोग पनि पाइन । अर्कोतिर अस्पतालमा अरु बिरामी हेर्छन् हेर्दैनन् थाहा पनि भएन । एकातिर खर्चको अभाव अर्कोतिर कोरोनाको डरैडरले दैनिक ज्यालादारी गरेर जीवन गुजारा गर्दै आएकी सुनिताको उपचार पनि मेचीअभियानले गरिदिने भएको छ । अभियानका चन्द्रगढी संयोजक सोमप्रसाद ढुङ्गेलका अनुसार बिरामीको आवश्यकताअनुसार अभियानले विशेषज्ञ सेवा दिने बताए । औषधि र प्रयोगशाला परीक्षण पनि तुरुन्त गरिने छ । 'हामी जुट्छौँ फेरि उठ्छौं भन्ने नारा दिइएको कार्यक्रम सञ्चालन भएको पहिलो दिनमा २६ जना दीर्घ रोगीलाई वीपी कोइराला स्वास्थ्य विज्ञान प्रतिष्ठान धरानका विशेषज्ञ डा शर्माले काउन्सिलिङ गरेका थिए । उनीहरुमध्ये अर्बुद,मुटु, दम र स्त्री रोग समस्या भएका बिरामी थिए । तिनलाई डा शर्माले अनलाइनबाट उपचार सेवा दिएको संयोजक डालमियाले जानकारी दिए। कोभिडसँगै ननकोभिडलाई सघाऔं भन्ने नाराका साथ सामाजिक सेवामा संलग्न मेचीअभियानले जुमएपमार्फत टेलिपेथी सेवाको प्रारम्भ गरेको हो । कोरोना संक्रमितबढेसँगै नन संक्रमित दीर्घ रोगका बिरामीले अस्पतालबाट नियमित सेवा लिन कठिन भएको महसुश गर्दै जेठ १५ गतेदेखि दीर्घरोग पीडित बिरामीलाई राहत दिने उद्देश्यले बिरामी र डाक्टरको प्रत्यक्ष संवाद, समस्या र समाधान खोज्ने प्रयासस्वरुप टेलिपेथी कार्यक्रम सुरु गरेको हो । अभियानको उक्त कार्यमा केएचडिसी र मेचीनगर नगरपालिकाको सहकार्य रहेको अभियानका संयोजक विजयडाल मियाले जानकारी दिए । संयोजक डालमियाकाअनुसार अभियानले चिकित्सकले जरुरी ठहर गर्ने बिरामीलाई उपचारका लागि अस्पतालसम्म पुर्याउने तथा आर्थिक रुपले कमजोर अवस्थाका बिरामीलाई भने अस्पतालमा निशुल्क उपचारको प्रबन्ध गर्ने छ । अभियानले गर्भवती, सुत्केरी तथा डायलाइसिस गरिरहेका बिरामीलाई विशेष प्राथमिकतामा राखेको छ । अभियानले मेचीनगर, बुद्धशान्ति, साबिकका गाविस चन्द्रगढी, पृथ्वीनगर, कुमरखोद, गौरीगन्ज र खुदुनाबारी चयन गरेको छ । परिस्थितिअनुसार कार्य क्षेत्र थप गर्न सकिने संयोजक डालमियाले जानकारी दिए।अभियानमा स्वास्थ्यकर्मी र अन्य स्वयंसेवीसहित लगभग १०० जना स्वयंसेवक छन् ।"
"विराटनगरमा नमुना औषधिको अनाधिकृत भण्डारण, ४६ कार्टुन बरामद","विराटनगर : विराटनगरमा बिरामीलाई बिक्री नै गर्न नमिल्ने विभिन्न कम्पनीले उत्पादन गरेका नमुना औषधिको अनाधिकृत भण्डारण (स्टोर) गर्ने गरिएको फेला परेको छ । कोरोना महामारीका समयमा बजारमा अभाव हुनसक्ने औषधिको अनुगमनमा निस्किएको टोलीले आइतबार दिउँसोतिर एउटा घरमा भण्डारण गरिएको अवस्थामा ठूलो परिणामको नमुना औषधि बरामद गरेको छ । अनुगमनका लागि विराटनगर महानगरपालिका१५ भट्टीमोडमा पुगेको औषधि व्यवस्था विभाग र प्रहरीको संयुक्त टोली नमुना औषधि (चिकित्सक सेम्पल) फेला पारेर नियन्त्रणमा लिएको हो । विभागका अनुसार फिजिसियन सेम्पलका रुपमा मात्रै प्रयोग गर्न मिल्ने नमुना औषधि अवैध तरिकाले राख्ने गरिएको पुष्टि भयो । विराटनगर१५ का रवि रजकले घरमा भण्डारण गरेको ठूलो परिणामको नमुना औषधि बरामद भएको औषधि व्यवस्था विभाग विराटनगरका प्रमुख सञ्जीव कट्टेलले जानकारी दिए । उनका अनुसार एन्टिवायोटिक, कफ सिरफ, सेनिटाइजर, पेन किलर इन्जेक्सन लगायतका ४६ काटुन नमुना औषधि बरामद गरिएको छ । औषधि राख्नलाई प्रयोग गरिने सात काटुन खोल पनि बरामद भएको जानकारी कट्टेलले दिए । अवैध रुपमा नमुना औषधिको भण्डारण गरेको पाइएपछि अनुगमन टोलीले रविलाई पनि नियन्त्रणमा लिएको छ । रविको घरनजिक उनका दाजुभाउजू जितु रजक र शीतल पाण्डे (रजक)ले सञ्चालन गरेको जितु मेडिको नामक औषधि पसल पनि छ । घरमा भण्डारण गरिएको नमुना औषधि उक्त पसलमा राखेर अनाधिकृत रूपमा बिक्री गर्ने गरिएको हुनसक्ने आशंका अनुगमन टोलीले गरेको छ । औषधि व्यवस्था विभागमा प्रल्हादप्रसाद सिंखडाको नाममा दर्ता रहेको उक्त पसल अनुगमन टोलीले बन्द गराएको छ । एउटाको नाममा दर्ता भएको पसल अर्कैले सञ्चालन गरिरहेको पाइएपछि बन्द गरेर पाँच दिनभित्रमा उपस्थित हुन निर्देशन दिइएको कट्टेलले बताए । औषधि पसल सञ्चालन गर्न आधिकारिकता प्राप्त व्यक्ति सिंखडा भएको पाइएको छ, उनले भने, तर पसल सञ्चालन र औषधि बिक्री वितरण अरुबाटै भइरहेको पाइएपछि बन्द गरिएको हो । तत्कालका लागि औषधिको बिक्रीमा रोक लगाउँदै पाँच दिनभित्रमा सक्कल कागजातसहित उपस्थित हुन निर्देशन दिइएको कट्टेलले बताए । उनका अनुसार बरामद भएका नमुना औषधि बिरामीलाई बिक्री गर्न मिल्दैन । तर ठूलो परिणाममा नमुना औषधि र खोल बरामद भएपछि लेबल परिवर्तन गरेर झुक्याउँदै बिक्री गर्ने गरिएको हुनसक्ने कट्टेलले जानकारी दिए । नयाँ उत्पादन गरेपछि औषधि उत्पादक कम्पनीले त्यसको जानकारी दिन बजार प्रतिनिधि (एमआर)मार्फत नमुना चिकित्सकसम्म पुर्याउँछ । उत्पादक कम्पनीले आफ्नो उत्पादनका बारेमा चिकित्सकलाई जानकारी दिन एमआरमार्फत उपलब्ध गराउने ठूलो परिणामको नमुना औषधि एउटा घरभित्र भण्डारण गरिएको अवस्थामा फेला परेको मोरङ प्रहरी प्रमुख एसपी सन्तोष खड्काले जानकारी दिए । बिरामीलाई बिक्री नै गर्न नपाइने नमुना औषधि भारी मात्रामा बरामद भएको छ । औषधि भण्डारणस्थलमा विभिन्न बैंकका एटीएम कार्ड र चेक पनि फेला परेका छन्, उनले भने, विभिन्न बैंकका एक सय ६८ वटा एटीएम कार्ड र ७२ वटा चेक पनि बरामद भयो । त्यसपछि भण्डार गरिएको घरका मालिक रवि रजकलाई पक्राउ गरेर अनुसन्धानको दायरामा ल्याइएको छ । एसपी खड्काका अनुसार बरामद भएको औषधिको कुनै बिलविजक, रेकर्ड र खरिद गरेको स्रोत केही पनि खुलेको छैन । नमुना औषधि भण्डारणको कुनै आधिकारिक विवरण भण्डारणकर्तासँग छैन, उनले भने, आधिकारिकता र इजाजत बिना यति धेरै नमुना औषधि किन भण्डारण गरिएको हो भन्ने बारेमा औषधि व्यवस्था विभागसँग समन्वय गर्दै अनुसन्धान थालिएको छ । विभागका प्रमुख कट्टेलका अनुसार कुनै पनि उत्पादक कम्पनीले नमुनाकै लागि यति धेरै औषधि उपलब्ध गराउन सक्दैन । कम्पनीले नमुनाका लागि ठूलो परिणाममा औषधि पठाउँदैन, उनले भने, उत्पादनका बारेमा चिकित्सकलाई जानकारी दिन प्रयोग गरिने उक्त औषधि बिरामीलाई बिक्री गर्नु गैरकानुनी हुने छ । उनका अनुसार नमुना औषधिको भण्डारण पनि अनाधिकृत ठाउँमा गरिएको छ । औषधि भण्डारणका लागि अनुमति लिएर दर्ता गराउनुपर्छ । तर अनुमति र दर्ता बिना व्यक्तिको घरमा भण्डारण गरेको पाइयो, कट्टेलले भने, अथेष्ठ स्रोतसमेत नखुलाइकन कानुनविपरीत भण्डारण गरिएको छ । गलत तरिकाले राखिएको नमुना औषधि फेला परेपछि गम्भीर ढंगले अनुसन्धान थालिएको छ । उनका अनुसार अवैध औषधि भण्डारणका सवालमा मुद्दालाई कसरी अगाडि बढाउने भन्ने बारेमा कानुन व्यावसायीसँग आवश्यक परामर्श र छलफल थालिएको छ । प्रहरीका अनुसार रविविरुद्ध कालोबजार तथा केही अन्य सामाजिक अपराध एवं सजाय ऐन २०३२ बमोजिम कारबाही अघि बढाउन अनुसन्धान सुरु गरिएको छ ।"
सम्भव छ सूर्तिरहित समाज ?,"आज ३१ मे २०२१। विश्व धूमपानरहित दिवस यो वर्षको नारा कमिट टू क्वीट अर्थात् धूमपान त्याग्न प्रतिबद्ध बनौं भन्ने छ। नेपाललगायत विश्वका विभिन्न देशहरूले विश्व स्वास्थ्य संगठनको आह्वानमा विभिन्न कार्यक्रमका साथ आज यो दिवसलाई भव्य रूपमा मनाउँदै छन्। सूर्तिजन्य पदार्थको प्रयोग जनस्वास्थ्यका लागि विश्वव्यापी समस्याको रूपमा छ। क्यान्सरका कारक तत्वहरूको रूपमा रहेको यो सूर्तिजन्य पदार्थको मुख्य तत्व सूर्तिमा चार हजारभन्दा बढी किसिमका रसायनिक पदार्थ रहेका हुन्छन्। जसमध्ये चार सयभन्दा बढी रसायन मानव स्वास्थ्यका लागि अति नै हानिकारक छन्। सूर्तिमा मात्रै ६० थरिका क्यान्सर लाग्ने असाध्यै हानिकारक रसायन रहेको कुरा अध्ययनबाट प्रमाणित भएको छ। सूर्तिमा हुने टार, कार्बाेन मनोअक्साइड र निकोटिन मानव स्वास्थ्यका लागि असाध्यै हानिकारक छन्। सूर्तिबाट बनेको विभिन्न प्रकारका चुरोट, पाइप, तमाखु, गुड्खा, पानपरागजस्ता वस्तु स्वास्थ्यका लागि हानिकारक छ। ८७ प्रतिशत फोक्सोको क्यान्सर केवल धुमपानका कारणले हुने अध्ययनहरूले देखाएको छ भने फोक्सोको क्यान्सरका अलावा ओठ कालो हुने, दाँत बिग्रने, जीब्रो बिग्रने, खोकी लाग्ने, दम बढ्ने, सास फेर्न कठिन हुने, कपाल झर्ने, चुरोट समाउने हातका औंलाहरूमा कालो दाग बस्ने आदि खराबीहरू देखिन्छन्। अन्य सूर्तिजन्य पदार्थको प्रयोगबाट मुखको क्यान्सर, घाँटीको क्यान्सर, फोक्सोको क्यान्सर एवं मुटु रोग, स्वासप्रश्वासको रोग, पेटको रोगजस्ता दीर्घ रोगहरूसमेत लाग्ने गर्दछ। एक अध्ययन प्रतिवेदनअनुसार नेपालमा वार्षिक २७ हजारभन्दा बढी मानिसको मृत्यु सूर्तिजन्य पदार्थको प्रयोगबाट उत्पन्न रोगहरूबाट हुने गरेको देखाएको छ। सन् २०१२ को विश्व स्वास्थ्य संगठनको प्रतिवेदनअनुसार विश्वका करिब ७० लाख मानिसको मृत्युको कारण केवल धुमपान तथा सूर्तीजन्य पदार्थको सेवन रहेको छ भने नेपालमा करिब वार्षिक २० हजार भन्दा बढी क्यान्सरका नयाँ विरामीहरू थपिन्छन्। जसमा १३ हजार भन्दा बढीको मृत्युको कारण धुमपान तथा सूर्तिजन्य पदार्थको सेवनबाट मात्रै हुने गरेको अध्ययन प्रतिवेदनले देखाएको छ। यसरी आर्थिक तथा मानवीय क्षतिको प्रमुख कारकको रूपमा रहेको सूर्तिजन्य पदार्थको नियन्त्रणका लागि सरकारले अझैसम्म प्रभावकारी कदम चाल्न सकेको छैन। जनचेतनामूलक कार्यक्रमका अलावा अन्य प्रभावकारी कदम चाल्नुपर्ने आवश्यकता देखिन्छ। नसर्ने रोगको प्रमुख सूचीमा रहेको सूर्तिजन्य पदार्थबाट हुने रोगहरूको उपचारमा मात्रै राज्य र निजी स्तरबाट भएको लगानी ठुलो रहेको छ। सार्वजनिक बजेटमा पनि शनिबार सूर्तिजन्य पदार्थमा लगाइँदै आएको करमा केही वृद्धि गरिएको भनिए पनि हाम्रो मागअनुसार आएको छैन। जबसम्म सूर्तिजन्य पदार्थमा सरकारले करको भार अत्यधिक बनाउँदैन तबसम्म यसका प्रयोगकर्ताहरू घट्ने अवस्था आउँदैन। सूर्तिजन्य पदार्थको सेवन मानव स्वास्थ्यका लागि अति घातक छ भन्ने थाहा हुँदाहुँदै नेपालमा नयाँ पुस्ताका युवामा यसको प्रयोग बढ्नु एउटा राष्ट्रिय समस्या भएको छ। नेपालमा १८ वर्षभन्दा माथिका नेपालीमा धुमपान तथा सूर्तिजन्य पदार्थको प्रयोग दर ३१७ प्रतिशत रहेको देखिएको छ। सूर्तिजन्य पदार्थको प्रयोग दक्षिण एसियाली राष्ट्रहरू बंगलादेशपछि नेपाल पहिलो अत्यधिक सूर्तिजन्य पदार्थ प्रयोग गर्ने राष्ट्र हो। नेपालको कुल पुरुष जनसंख्याको ५१ प्रतिशत पुरुषले तथा १३७ प्रतिशत महिला जनसंख्याले कुनै न कुनै माध्यमबाट धुमपान तथा सूर्तिजन्य पदार्थको सेवन गर्ने गरेका छन्। जसका कारण सूर्तिजन्य पदार्थबाट सिर्जित रोगको उपचारमा लाग्ने प्रत्यक्ष खर्च र बिरामीको परिवारलाई विरामी उपचारको समयमा हुने आम्दानीको आर्थिक क्षतिलाई हेर्ने हो भने नेपालको कुल ग्राहस्थ उत्पादन (डीजीपी)को १५५ प्रतिशत अर्थात् करिब ४० लाख नेपाली रुपैयाँको आर्थिक क्षति हुने गरेको एक अध्ययन प्रतिवेदनमा उल्लेख छ। विश्व स्वास्थ्य संगठनको सूर्तिजन्य पदार्थको नियन्त्रणसम्बन्धी सन्धिलाई नेपालले २०६३ सालमा अनुमोदन गरेको थियो। सूर्तिजन्य पदार्थको नियन्त्रणमा एकीकृत रणनीतिबमोजिम नेपाल सरकारले सूर्तिजन्य पदार्थ नियन्त्रण तथा नियमन ऐन २०६८ ल्याएको छ। यस ऐनको व्यवस्थाअनुसार सार्वजनिक ठाउँमा सूर्तिजन्य पदार्थको सेवन गर्न नपाइने, अठार वर्ष नपुगेको व्यक्ति र गर्भवती महिलालाई सूर्तिजन्य पदार्थको बिक्री वितरण गर्न नपाइने, शैक्षिक संस्था, अस्पताल तथा नेपाल सरकारले तोकेको सार्वजनिक स्थानको १०० मिटरभित्र सूर्तिजन्य पदार्थको बिक्री वितरण गर्न नपाइने, इजाजतबिना सूर्तिजन्य पदार्थको बिक्री वितरण गर्न नपाइने तथा कसैले पनि फुटकर रूपमा चुरोटका खिल्ली बिक्री गर्न नपाउने जस्ता व्यवस्था गरिएको छ। ऐनमा राम्रा पक्ष भए पनि यो ऐनको प्रभावकारी कार्यान्वयन तथा बजारको निरन्तर अनुगमनको अभावको कारण सूर्तिजन्य पदार्थको प्रयोगमा कुनै कमी आउन सकेको छैन। संघीयतापछि बनेका तीनै तहका सरकारले पनि सूर्तिजन्य पदार्थको प्रयोगमा कमी ल्याउने किसिमका चेतनामूलक कार्यक्रम अपेक्षा गरेअनुसार ल्याउन नसकेको विद्यमान अवस्था छ भने अर्कोतर्फ ऐन प्रभावकारी कार्यान्वयन गर्न तीनै तहका सरकारबीच समन्वय देखिएको छैन। मुलुक संघीयतामा गइसकेको आजको अवस्थामा स्वास्थ्यमा प्रतिकूल असर पार्ने सूर्तिजन्य पदार्थको उपयोगलाई नियन्त्रण गर्न विशेष ध्यान जान आवश्यक छ। सूर्तिजन्य पदार्थको नियन्त्रण तथा नियमन ऐन २०६८ को दफा १९ बमोजिम नियामक समिति गठन गरिएको भए तापनि समितिले खटाएका निरीक्षकहरूले निरीक्षण तथा अनुगमनमा खासै ध्यान दिएको देखिएको छैन। सरकारले ल्याएको ऐनको प्रभावकारी कार्यान्वयन गर्न ऐनमा भएको प्रावधानहरूको बारेमा सम्पूर्ण जनमानसमा बृहत्तर जनचेतना फैलाउने विभिन्न जनचेतनामूलक कार्यक्रमहरू सञ्चालन गर्नु तथा ऐनमा उल्लेखित अधिकार प्राप्त निरीक्षकहरूबाट ऐनको प्रभावकारी कार्यान्वयन गर्न चुस्त नियम प्रणालीको विकास गर्नु आवश्यक छ भने अर्कोतर्फ सूर्तिजन्य पदार्थको खरिदमा सहज पहुँच हुन नदिन, यस्ता पदार्थको मूल्य अत्यधिक हुन जरुरी छ। जसका लागि हाल सरकारले लगाउँदै आएको कर अत्यधिक न्यून भएको हुनाले यसमा अत्यधिक वृद्धि गर्न आवश्यक छ भन्दै संस्थाको पहलमा विगतदेखि नै अर्थमन्त्रीहरूलाई बजेट निर्माणका क्रममा सुझाव दिँदै आएको भए पनि सरकारले कार्यान्वयनमा ल्याउन सकेको छैन। सार्वजनिक बजेटमा पनि शनिबार सूर्तिजन्य पदार्थमा लगाइँदै आएको करमा केही वृद्धि गरिएको भनिए पनि हाम्रो मागअनुसार आएको छैन। जबसम्म सूर्तिजन्य पदार्थमा सरकारले करको भार अत्यधिक बनाउँदैन तबसम्म यसका प्रयोगकर्ताहरू घट्ने अवस्था आउँदैन। सूर्तिजन्य पदार्थको आयातमा पूर्ण बन्देज लगाउने तथा यस्ता सूर्तिजन्य पदार्थको उत्पादन तथ व्यापारमा आश्रित सबैलाई एउटा वैकल्पिक पेशामा लगाउन सरकारी तवरबाट आवश्यक नीति निर्माण गरी कार्यान्वयन गरेको खण्डमा सूर्तिरहित समाजको सिर्जना गर्ने हामी सबैको कल्पनालाई साकार रूप दिन सकिन्थ्यो। लेखक नेपाल अर्वुदरोग निवारण संस्थाको कार्यवाहक अध्यक्ष हुन्।"
मदिरा चोरी प्रकरण : तीन प्रहरी निलम्बित,"सिरहा : इलाका प्रहरी कार्यालय लहानमा कार्यरत तीन प्रहरी मदिरा चोरी आरोपमा निलम्बित भएका छन्। निलम्बित हुनेहरुमा प्रहरी सहायक निरीक्षक नबलकिशोर ठाकुर, प्रहरी जवान अन्नुकुमार राय र नरेशकुमार राय रहेका छन्। जेष्ठ ९ गते प्रहरीको गस्ती टोलीलहाननगरपालिका २३ स्थित गढिया चौक आसपासका पसलहरु बन्द गराई निषेधाज्ञा कार्यान्वयनको क्रममा पुगेको थियो। त्यही पुजा मदिरा होटल (एसकेमदिरा) मा होहल्ला गरेकोले मदिरा सेवन गरी होहल्ला गर्ने व्यक्तिहरु नियन्त्रणमा लिँदा पसलका सञ्चालक भागेका थिए। पसल खाली रहेको अवस्थामा पसलबाट प्रहरीले केही भोड्का रक्सी लिएको भिडियो सामाजिक संजालमा भाइरल भएका थिए। प्रहरी संगठन आलोचित हुन थालेपछि उनीहरुलाई निलम्बन गरिएको जिल्ला प्रहरी कार्यालय सिरहाले जनाएको छ। प्रहरी नियमावली २०७१ बमोजिम सोमबारबाटै निलम्बन गरी उक्त बिषयमा थप अनुसन्धान भइरहेको प्रहरीले जनाएको छ।"
विद्युत् निर्यातको बाटो,"विद्युत्को गुणस्तर र भरपर्दो आपूर्ति नहुँदासम्म निर्यातको बाटो खुले पनि व्यावसायिक रूपमा सदुपयोग हुनेमा समस्या देखिन्छ। कोभिड१९ र राजनीतिक अवस्थालाई छाडेर एकैछिन उर्जा क्षेत्रतर्फ लागौं। विगत केहीवर्षअघिसम्म दैनिक १८ घण्टासम्म लोडसेडिङ खेपेका नेपाली अब विद्युत् निर्यात गर्ने अवस्थामा पुग्यौंभन्दा धेरैलाई आश्चर्य लाग्नु स्वभाविकै हो। वास्तविकता के हो भने नेपालका अघिकांश जलविद्युत् आयोजनाहरू रन अफ रिभर (पानीको बहावअनुसार घटबढ हुने) प्रकृतिका छन् र यी आयोजनाहरूवर्षात्का महिनाहरूमा जडित क्षमतामा चल्ने र सुख्खा याममा पानीको बहाव घटी जडित क्षमताको एकतिहाई मात्र उत्पादन हुने भएकाले वर्षा याममा माग अनुसारको आन्तरिक उत्पादनले नै उपलब्ध भएर पनि बढी हुने तर सुख्खा याममा विद्युत् आयात गर्नुपर्ने अवस्था छ। यस्तो अवस्था अझै केही वर्ष रहने देखिन्छ। विद्युत् उर्जा त्यस्तो शक्ति हो जसको उत्पादनकै बखत खपत हुन आवश्यक हुन्छ अन्यथा विद्युत् उत्पादन गर्ने प्लान्टनै बन्द गर्नुपर्ने हुन्छ। विश्वका अधिकांश जल, सौर्य तथा वायु शक्तिमार्फतविद्युत् उत्पादन भएर सिधै ग्रीडमा सप्लाई हुन्छ अर्थात् भण्डारण गरेर सामान्यतया राख्न मिल्दैन। छोटो समयका लागि राख्दा पनि ठुलो खर्च हुने गर्दछ। विश्वमै ठुलो विद्युत् भण्डारण क्षमता भएको लिथियम आयोन ब्याट्री प्लान्ट अमेरिकामाछ जसले १०० मेगावाट क्षमताको विद्युत्चार घण्टाका लागि मात्र भण्डार गर्न सक्छ र यति ठुलो परिमाणको विद्युत् भण्डारण गर्नु निकै खर्चिलो हुने गर्दछ। नेपालमा विद्युत् भण्डारण गर्ने ठुलो क्षमताको ब्याट्री प्लान्ट नभएकाले विद्युत् खपतको मागअनुसार विद्युत् प्लान्टबाट उत्पादन गरिन्छ, अन्यथा प्लान्टनै बन्द रहन्छ। विगतलाई हेर्दा१९६८ सालमा चन्द्र शमशेर राणाको पालामा काठमाडौंको फर्पिङमा स्थापना भएको ५०० किलोवाटको नेपालको पहिलो जलविद्युत् आयोजना रत्यसपछि१९९३ सालमा काठमाडौंको सुन्दरीजलस्थित ६४० किलोवाटको जलविद्युत् आयोजना स्थापना भई र क्रमश: पनौती जलविद्युत् आयोजना (२४ मेगावाट), त्रिशुली जलविद्युत् आयोजना (२४ मेगावाट) हुँदै देशका विभिन्न ठाउँमा जलविद्युत् आयोजनाहरू स्थापना भएका छन्।नेपालको अहिलेको जडित क्षमता १,४०० मेगावाट रहेकोर माथिल्लो तामाकोशी (४५६ मेगावाट) साथै अन्य निर्माणाधीन आयोजना सम्पन्न हुँदा निकट भविष्यमै नेपालको जडित क्षमता २,००० मेगावाट नाघ्ने देखिन्छ। नेपाल विद्युत् प्राधिकरणले निजीविद्युत् उत्पादकहरूसँग विद्युत् खरिद बिक्री सम्झौता टेक अर पे का आधारमा गरेको छ अर्थात्विद्युत्को माग छैन भनेर प्राधिकरणले निजी उत्पादकको विद्युत् नकिन्ने छुट छैन।उर्जा मन्त्रालय तथा प्राधिकरणले गरेको प्रक्षेपणअनुसार विद्युत्को आपूर्ति बढेता पनि आपूर्ति नबढेको तलको तथ्यांकले देखाउँछ। यसरी हेर्दाछोटो समयमैविद्युत्को आन्तरिक खपत बढाउन नसक्ने र निर्यात पनि भएमाविद्युत् खेर जान्छ। यसबाट प्राधिकरण मात्र नभई लगानी गर्ने प्रवद्र्धक, बैक वित्तीय संस्था तथा समग्र अर्थतन्त्रनै ठुलो संकटमा फस्न सक्ने सम्भावना देखिन्छ। आन्तरिक खपत बढाउन नसक्नुका कारण आजको दिनमा नेपालको विद्युत्क्षेत्रमा सम्पूर्ण समस्याको जडनै प्रसारण लाइन र वितरण प्रणालीको हो। अवस्था यस्तो छ कि कतै सम्पन्न भएका विद्युत् आयोजनाहरूले प्रसारण लाइन नबन्दा विद्युत् उत्पादन गर्न पाएका छैनन् त कतैआवश्यक परेका उद्योगले मागअनुसार विद्युत्प्राप्त गर्न सकेका छैनन्। यसैगरी वितरण प्रणालीले एकै समयमा लोड नथाम्ने भएकाले खाना पकाउन इन्डक्सन चुल्हो व्यापक प्रयोग हुन पाएको छैन। नेपालको विद्युत् क्षेत्रमा सम्पूर्ण समस्याको जड नै प्रसारण लाइन र वितरण प्रणालीको हो। अवस्था यस्तो छ कि कतै सम्पन्न भएका विद्युत् आयोजनाहरूले प्रसारण लाइन नबन्दा विद्युत् उत्पादन गर्न पाएका छैनन् त कतै आवश्यक परेका उद्योगले मागअनुसार विद्युत् प्राप्त गर्न सकेका छैनन्। विद्युतीय यातायत पूर्वाधारकोअपेक्षाकृत सुरुआतसमेत भएको छैन। अहिलेको पिक डिमाण्डअनुसार आन्तरिक खपतको अवस्था अबको केही महिनामा मुलुकको विद्युत् उत्पादनको जडित क्षमता २,००० मेगावाटभन्दा माथि हुँदा अतिरिक्त ६०० मेगावाटको विद्युत् खपत पर्ने उद्योग अबको केही महिनामा सञ्चालनमा आउने अवस्था देखिँदैन।अझ भनौं, कोभिड१९ का कारणले उद्योग कलकारखाना पूर्ण क्षमतामा चल्न नसक्दा बढ्नु पर्ने माग झन् घट्न पुगेको छ। यसको असर कुन लहरसम्म फर्की फर्की आउने हो टुंगो छैन। विद्युत्को निर्यातको सम्भावना हालैको समयमा भारत सरकारलेविद्युत् व्यापारसम्बन्धी अन्तरदेशीय विद्युत् व्यापारको निर्देशिका जारी गरेको छ। जसमा अन्तरदेशीय विद्युत् व्यापार गर्ने निम्न तीन विकल्प छन् : क) दुई देशका सरकारबीच सम्झौतामार्फत ख) प्रतिस्पर्धात्मक बोलकबोलमार्फत ग) किन्ने र बेच्ने निकायबीच सोझै सम्झौता गरेर वा त्रिदेशीय सम्झौतामार्फत। यसका साथै भारतको कुनै उद्योगले डेडीकेटेड प्रसारण लाइनमार्फत सोझै नेपालको विद्युत् खरिद गर्ने बाटो खुला भएपनि यसरी व्यापार हुने सम्भावना निकै कम छ।अत: अब हामी तयार भए पनि नभए पनि भारतकोे विद्युत् बजारमार्फत विद्युत् व्यापार गर्ने मात्र त्यस्तो विकल्प हो जसबाट नेपालको वर्षा याममा बढी हुने विद्युत्ले बजार पाउँछ।भौगोलिक रूपमा निर्भरता तथा एक मात्र अन्तरदेशीयप्रसारणलाइनको कनेक्टिभिटीले गर्दा नेपालको विद्युत् निर्यातका लागि आजको दिनमाभारतमात्रउपयुक्त बजार हो। यस बजारमा विद्युत्को व्यापार गर्दाप्रसारणलाइन प्रयोग गरेवापतको शुल्कसमेत कम हुन्छ। भविष्यमा बंगलादेशलाई विद्युत् निर्यात गर्नपनि भारतकै (१८ किमि दक्षिण पूर्व) भूमि र भारतीयप्रसारणलाइनको प्रयोग गर्नुपर्छ। १५,फेब्रुअरी२०२१ मा भारतले उर्जा बजारनियम जारी गरेको छ। जसअनुसार अल्पकालीन विद्युत् खरिद बिक्री गर्न नोमिनेटेड इलेक्ट्रीसिटी मार्केट अपरेटर (नेमो) मार्फत पावर मार्केटमा भाग लिई बोल कबोल शर्तहरू मिलेपछि दुवै देशको पुलिङ स्टेसनमार्फत करारको कार्यान्वयन गर्न सकिन्छ। भारतीयविद्युत्को ठुलो बजारमाचासो रहने मुख्यत: डे अहेडटर्म अहेड मार्केट र रियल टाइम मार्केट गरी दुई थरी बजारछन्। डे अहेडटर्म अहेड मार्केट डे अहेड मार्केट भनेको विद्युत्को भौतिक डेलिभरीमा आधारित डे अहेड करारहरूको कार्यान्वयन हुने बजार हो। डे अहेड करार भन्नाले एक दिनपछि आपूर्ति हुने विद्युत्को खरिद बिक्री करार भन्ने बुझिन्छ भने टर्म अहेड मार्केट भनेको करार सम्पन्न भएको एकभन्दा बढी दिनपछि आपूर्ति गर्नुपर्ने विद्युत् बुझिन्छ जुन १५१५ मिनेटको टाइम ब्लकमा विभाजित भई करार गरिएको हुन्छ। शेयर बजारमा जस्तै यस्तो बजारका सहभागीबीच पनि किन्ने र बेच्नेबीच द्विपक्षीय बोल कबोल हुन्छ। करारको शर्त मिलान भएमा त्यस करारका लागि गेट क्लोजर हुने गर्दछ।डे अहेड भए भोलिपल्टको मध्यरातदेखि र टर्म अहेड भए करारको एकभन्दा बढी दिनपश्चात विद्युत्को डेलिभरी भई सेटलमेन्ट हुने गर्दछ। रियल टाइम मार्केट रियल मार्केट भनेको विद्युत्को भौतिक डेलिभरीमा आधारितरियल टाइम करारहरूको कार्यान्वयन हुने बजार हो। रियल टाइम करार भन्नाले ट्रेड सेसन अन्त्य भएको एक घण्टामा डेलिभरी गर्नुपर्ने विद्युत् खरिदबिक्री करार भन्ने बुझिन्छ जुन १५१५ मिनेटको टाइम ब्लकमा विभाजित भई करार गरिएको हुन्छ। मध्यरातको १२ बजेबाट सुरु हुने यो बजारमा एक घण्टामा १५१५ मिनेटको चारवटा टाइम ब्लक रहेको हुन्छ। जसमा १,२,३,४ र बोल कबोल चाहीँ जोर टाइम ब्लकमा १५ मिनेटसम्म गर्न पाइन्छ र क्लोजर हुन्छ। यसरी हरेक दिन १५ मिनेटको ४८ वटा बोल कबोलको सेसन हुन्छ। मानौं तपाईंले २ नं टाइम ब्लकमा (१२:१६ देखि १२:३० बजेसम्म) किन्ने बिड राख्दा मूल्य मिलान नभई क्लोज भएमा अब १५ मिनेटपछि पुन: ४ नं टाइम ब्लक (१२:४६ देखि १२:५९ बजेसम्म) मा फेरि बिड राख्दा मूल्य मिलान भएमा उक्त सेसन बन्द (१२:५९ बजे) भएको १ घण्टा अर्थात् २:०० बजेबाट १ घण्टाअघि किनेको मूल्यमाविद्युत् पाउनुहुनेछ वा बेच्नुपर्नेछ। यसरी विद्युत्को मुल्य हरेक १५ मिनेटमा तलमाथि हुने गर्दछ किनकि भारतको ठुलो बजारमा धेरै बजार सहभागी रहन्छन्। अन्त्यमा, भारतको पावर मार्केटमा विद्युत्को किनबेच गर्दा पक्कै पनि जोखिम रहन्छ किनकि खरिदबिक्री दरहरेक १५१५ मिनेटमा परिवर्तन हुनेगर्छ। नेपाललाई विद्युत् बेच्नै पर्ने बाध्यात्मक अवस्थामा यो जोखिम उठाउनुको विकल्प छैन। यसरी व्यापार गर्दा विद्युत्को बजार दरमा किनबेच गर्नुपर्ने हुन्छ। जसमा माग र आपूर्तिबमोजिम निर्धारण गरिएको मूल्यअनुसार नाफा वा नोक्सान दुवै हुनसक्छ।विद्युत्को राम्रो गुणस्तर र भरपर्दो आपूर्ति नहुँदासम्म निर्यातको बाटो खुले पनि व्यावसायिक रूपमा यसको सदुपयोगमा समस्या रहने देखिन्छ। त्यसैले अबको हाम्रो प्राथमिकता भनेकोआन्तरिक खपतको सुनिश्चितता गर्दै अन्तरदेशीय विद्युत्प्रसारणलाइन, हाई भोल्टेज सबस्टेसन, पम्प जलाशय तथा पूर्णजलाशययुक्त आयोजनाहरू हुनुपर्छ।  लेखक रिडी हाइड्रोपावर डेभलपमेन्ट कम्पनीका कर्पोरेट प्रबन्धक हुन्।"
बजेट पूर्ण कार्यान्वयन होस्,"संसद् विघटन भएका कारण सरकारले अध्यादेशबाटै भए पनि १६ खर्बभन्दा बढीको बजेट ल्याएको छ। बजेटको प्राथमिकताले कोरोना भाइसरको दोस्रो लहरमा थलिएका नागरिकको मुहारमा अलिकति भए पनि मुस्कान ल्याएको छ। यो बजेटसँगै नागरिकमा सरकार छ र त केही गर्छ भन्ने आत्मविश्वास पनि पलाएको हुनुपर्छ। महामारीमा आएको बजेट परम्परागतभन्दा केही पृथक् बनाउने प्रयासमा सरकारले बालकदेखि वृद्धसम्मलाई समेटेको महसुस नागरिकले गरेका छन्। जनतालाई तत्काल राहत दिने मात्र नभई महामारीले सिर्जना गरेको आर्थिक, सामाजिक, रोजगारी, स्वास्थ्य र शिक्षासम्बन्धी समस्या समाधानका योजनालाई बजेटले प्राथमिकता दिएको देखिन्छ। केही बुँदा केलाएर आएका स्वाभाविक विरोधका स्वरबाहेक सबै क्षेत्रले बजेटमाथि गालीभन्दा बढी ताली बजाएको पाइएको छ। यसकारण आगामी आर्थिक वर्षको बजेट निर्माणमा सरकारले गरेको मिहेनतलाई सकरात्मक रूपमा लिन सकिन्छ। अहिले सरकार, राजनीतिक दल तथा अन्य सबै पक्षको प्रमुख दायित्व र कर्तव्य कोरोना संक्रमणको रोकथाम र धेरैभन्दा धेरै जनताको रक्षा नै हो। संकट व्यवस्थापनका लागि आवश्यक पर्ने प्रमुख कुरा बजेट पनि हो। परीक्षण, उपचार र खोपको माग चारै तर्फबाट आइरहेको समयमा धेरैको ध्यान नयाँ बजेटतर्फ थियो। ती क्षेत्र बजेटमा राम्ररी नसमेटिएला कि ? भन्ने प्रश्न र चासोलाई नेपालकै बजेटको इतिहासमा ठुलो रकम स्वास्थ्य क्षेत्रका लागि आउँदा जनताले राहत महसुस गरेका छन्। महामारीले थलिएको अर्को क्षेत्र कृषि, शिक्षा र रोजगारलाई पनि समान रूपमा बजेटले तौलदा संकटपछिको कार्यान्वयनको समयलाई सरकारले सदुपयोग गर्न सके सरकारको सफलता जोडिने छ। बाल प्रज्ञाप्रतिष्ठान बन्ने हुँदा बालबच्चालाई जीवनको वास्तविक अनुभव सिकाउँदै नेपाली संस्कार र संस्कृतिको ज्ञान सानैमा रोप्न खोज्नु सरकारको दिर्घकालीन सकारात्मक सोच हो। यसै आर्थिक वर्षमा गठन हुने नयाँ यस प्रतिष्ठानले दक्ष र शिक्षित नागरिक उत्पादनमा बिउ छर्ने यस्ता क्षेत्रलाई बजेटमा समेट्नु औचित्यपूर्ण छ। प्रविधिमा फड्को मार्ने समय भएकाले विद्यार्थीलाई ल्यापटप किन्न ८० हजार रुपैयाँसम्मको सहुलियत ऋण दिएको छ। सित्तैमा सिमकार्ड दिने विषयले विकल्प बनेको अनलाइन कक्षालाई बजेटले स्थापित गर्छ। यसले विद्यार्थीमा पढ्ने चाहनामा उत्साह थपेको हुनुपर्छ। शैक्षिक प्रमाणपत्र सिरानीमुनि राख्ने अवस्थाको अन्त्य गर्दै धितो राखेर सहुलियत कर्जा दिन सकिने विषयले धेरै शैक्षिक बेरोजगार युवाको भावना समेटेको देखिन्छ। यसले वैदेशिक रोजगारीभन्दा नेपालमै केही गर्छु भन्ने आत्मविश्वासको विकास अवश्य हुनेछ। पत्रकारलाई निःशुल्क उपचार र बिमा, कृषिमा अनुदान, युवालाई प्रविधि व्यवसाय, विद्युत् र पानीमा छुट, महामारीमा थलिएका व्यवसायीलाई विषेश राहतजस्ता महत्वपूर्ण कार्यक्रमले संकटका बेला आएको बजेटको गरिमा बढाएको छ। वृद्धभत्ता एक हजार र कर्मचारीको तलब दुई हजार वृद्धिले वृद्धलाई जिउने आशा र कर्मचारीलाई काममा उत्तरदायी बनाउने छ। तलब वृद्धिले भ्रष्टाचार रोक्ने सरकारको अभियानमा पनि थप टेवा पुग्ने देखिन्छ। स्वास्थ्यकर्मी र सुरक्षाकर्मीलाई समेत विभिन्न योजनामा समेट्दा महामारीमा फ्रन्टलाइनमा खटिँदाको पीडालाई थोरै नै सही मलमपट्टि गरेको छ। राजनीतिक उतारचढावका बीच निर्वाचनको मिति तोकेको समयमा अध्यादेशबाट ल्याएको बजेट निर्वाचन केन्द्रित र वितरणमुखी हुने धेरैको अनुमान थियो। तर, सरकारले महामारीको असरलाई केन्द्रमा राखेर लोकप्रिय बजेट ल्याउँदा विरोधका स्वर कम छन्। समृद्ध नेपाल ः सुखी नेपाली अभियान ल्याएको सरकारका लागि बजेट ल्याएर कम विरोध हुनु मात्रै सफलता भने अवश्य होइन। बजेट कार्यान्वयनका चुनौती पनि धेरै छन्। अघिल्लो आर्थिक वर्षभन्दा आकार बढेर आएको बजेटले सबै क्षेत्र समेट्ने प्रयास गरे पनि योजना कार्यान्वयन प्रमुख कुरा हो। बजेटमा समेटिने तर कार्यान्वयन नहुने पुरानो रोग अब देखिनु हुँदैन। कम्तिमा पनि विकास बजेट समयमै र गुणस्तरीय ढंगले पूर्ण रूपमा खर्च भयो भने मात्र नागरिकले पनि सन्तोषको सास फेर्नेछन्। बजेटको स्रोतमा राजस्व संकलन वृद्धि, वैदेशिक अनुदान र ऋणलाई सरकारले प्राथमिकतामा राखेको छ। लक्ष्य गरेको स्रोत व्यवस्थापन नै मुख्य चुनौती हो। भाँडा नै खाली भए पस्किने पुन्यूले थाल भर्दैैन। ऋणभन्दा अनुदान र राजस्वजस्ता स्रोतको समयमा व्यवस्थापन गर्दै कार्यान्वयनमा पनि सरकार उत्तिकै चनाखो हुन आवश्यक छ।"
सकारात्मक उर्जाका लागि वास्तुशास्त्र,"भवन निर्माण गर्नुभन्दा अगाडि दिशाहरूको ज्ञान राख्नु आवश्यक हुन्छ। वास्तुशास्त्रका अनुपम सिद्धान्त पञ्चतत्वमा आधारित छन्। प्राचीनकालमा दिशा ज्ञानका लागि अनेक साधन प्रचलित थिए,जस्तो सूर्य उदाउने दिशा, ध्रुव ताराको स्थितिको दिशा आदि। वास्तु ज्ञानका चार दिशा र त्यसको सहायक कोण अर्थात् विदिशाको विशेष महत्व हुन्छ। हाम्रा ऋषिमुनिहरूले आधुनिक विज्ञान विकसित हुनुभन्दा हजारौं वर्ष अगाडि, सूर्यको रश्मिमा निहीत जीवन तत्वलाई पत्ता लगाएका थिए।त्यसकारण उनीहरूले आवासलाई पूर्वोन्मुखी बनाउने विधान बनाए साथै अन्य कोणका देवताअनुरूप गृहनिर्माणको योजना पनि बताए ताकि मनुष्यको सुखसमृद्धि एवं आरोग्य वृद्धिमा उनीहरू सदैव सहायक बन्न सकून्। दिशाहरू आठवटा हुन्छन् पूर्व, आग्नेय, दक्षिण, नैऋत्य, पश्चिम, वायव्य, उत्तर र ईशान।बिहान सूर्य उदाएको समयमा त्यतातिर फर्केर उभिँदा अगाडिको भागलाई पूर्व दिशा भनिन्छ भने पछाडिको भागलाई पश्चिम दिशाले जानिन्छ। दाहिनेहाततर्फको दिशा दक्षिण हुन्छ भने देब्रेतर्फको भागलाई उत्तर दिशाको नामले चिनिन्छ। आग्नेय कोण दक्षिणपूर्वको कोणलाई आग्नेय कोण भनिन्छ। पूर्वदिशाको दक्षिण भागलाई पूर्वी आग्नेय तथा दक्षिण दिशाको पूर्वतर्फलाई दक्षिणआग्नेय भनिन्छ। नैऋत्य कोण दक्षिणपश्चिमको कोणलाई नैऋत्य कोणको नामले जानिन्छ। दक्षिण दिशाको पश्चिमतर्फको भागलाई दक्षिण नैऋत्य तथा पश्चिमतर्फको भागलाई पश्चिम नैऋत्य कोण भनिएको छ। वायव्य कोण उत्तरपश्चिमको कोणलाई वायव्य कोण भनिएको छ। पश्चिम दिशाको अगाडिको भागलाई पश्चिमवायव्य तथा उत्तर दिशाको पछिल्लो भागलाई उत्तरवायव्य कोण भनिन्छ। ईशान कोण उत्तरपूर्वको कोणलाई ईशान कोण भनिन्छ। पूर्व दिशामा उत्तरतर्फ ईशानकोणको स्थानलाई पूर्वी ईशान तथा उत्तर दिशाको पूर्वतर्फ स्थित स्थानलाई ईशान कोण भनिन्छ।दिशाअनुसार भवन निर्माण गरिएको छ भने त्यहाँ निवास गर्नेलाई सुख समृद्धि प्राप्त हुनुका साथै मानसिक शान्तिसमेत प्राप्त हुने गर्दछ। वास्तुशास्त्रअनुसार कुनकुन स्थानमा केके निर्माण गर्नु पर्ने हुन्छ, तल पूर्ण रूपमा व्याख्या गरिएको छ : पूजा स्थल पूजा कक्ष घरको मुख्य अंग हो। पूजन, भजन, कीर्तन, अध्ययनअध्यापन सधैं ईशान कोणमा गर्नुपर्छ। पूजा स्थलबाट वृद्धि, मनमा शुद्ध संस्कारको प्रभाव पर्छ। पूजा गर्ने समयमा व्यक्तिको मुख पूर्व दिशामा हुनुपर्छ। भगवान्को मूर्तिको मुख पूर्वबाट पश्चिमतर्फ फर्किएको हुनुपर्छ। ब्रह्मा,विष्णु, शिव, इन्द्र, सूर्य, कार्तिकेयको मुख पूर्वबाट पश्चिमतर्फ हुनुपर्छ। गणेश, कुबेर, दुर्गा, भैरव, षोडश मातृकाको मुख सधैं दक्षिण दिशातर्फ हुनुपर्छ। हनुमानजीको मुख नैऋत्य कोणतर्फ हुनुपर्छ। ज्ञान प्राप्तिका लागि पूजागृहमा उत्तर दिशामा बसेर उत्तरतिर मुख गरेर पूजा गर्ने गर्नुपर्छ र धन प्राप्तिकालागि पूर्व दिशामा पूर्वतर्फ मुख गरेर पूजा गर्नु उत्तम मानिएको छ। भान्साघर भोजन बनाउन भान्साको आवश्यकता हुन्छ। भवनमा भान्साघर पूर्वदक्षिणको बीच आग्नेय कोणमा बनाउनु पर्छ। भान्साघरमा चुलो या ग्यास आग्नेय कोणमा राख्नुपर्छ। ताजा हावाको पंखा उत्तर र पूर्व दिशामा लगाउनु पर्छ। भोजनालय कतिपय ठाउँमा भोजन भान्साघरमा नै गरिन्छ, तर भोजन गर्नका लागि एउटा अलग कक्षको व्यवस्था गर्नु राम्रो हुन्छ। हुन त स्थानको अभाव भयो भने भोजन कक्ष ड्राइङ्ग रुमकै एउटा भागमा बनाउन सकिन्छ। भवन निर्माण गर्नुभन्दा अगाडि दिशाहरूको ज्ञान राख्नु आवश्यक हुन्छ। वास्तुशास्त्रका अनुपम सिद्धान्त पञ्चतत्वमा आधारित छन्। डाइनिङ्ग टेवल , ड्राइङ्गरुमको दक्षिणपूर्वमा राख्नुपर्छ अथवा भोजन कक्ष पनि दक्षिणपूर्वमै राख्नुपर्छ। भोजनालय वा भोजन कक्ष भवनमा पूर्व या पश्चिम दिशामा बनाउनुपर्छ। भण्डार कोठा प्राचीनकालमा पूरै वर्षभरिका लागि अन्नादिको संग्रह गर्ने गरिन्थ्यो। त्यसकारण घरमा भण्डार गृहको अलग व्यवस्था हुने गर्दथ्यो। वर्तमान समयमा स्थानको अभाव हुने भएकाले भान्साघरमै खाद्यान्न राख्ने गरिन्छ। खाद्यान्न ईशान र आग्नेय कोणको मध्यपूर्वी झ्यालसँगै राख्नुपर्छ। यदि स्थानको सुविधा हुन्छ भने भवनको ईशान र आग्नेय कोणको मध्यपूर्वी भागमा भण्डार गृहको निर्माण गर्न सकिन्छ। शौचालय वास्तुशास्त्रअनुसार शौचालयका लागि नैऋत्य कोण या दक्षिण दिशाको मध्य या नैऋत्य कोण या पश्चिम दिशाको मध्य स्थानलाई सर्वाधिक उपयुक्त मानिएको छ। शौचालय बस्दा तपाईंको मुख पूर्व वा उत्तरतर्फ हुनुपर्छ। स्नान गृह वास्तुशास्त्रअनुसार स्नान गृह भवनको नैऋत्य कोण एवं दक्षिण दिशाको मध्य अथवा नैऋत्य कोण या पश्चिम दिशाको मध्यमा हुनुपर्छ। मतान्तरबाट पूर्वमा पनि बनाउन सकिन्छ। आधुनिक स्नानगृहमा गिजर आदिको पनि व्यवस्था हुनेगर्छ। गिजरको सम्बन्ध आगोसँग हुने भएकाले त्यसलाई सदैव आग्नेय कोणमा राख्नुपर्छ। स्नान गृह या शौचालयका लागि छुट्टाछुट्टै स्थान निश्चित गरिएको छ तर धेरै ठाउँमा स्थान सीमित हुने भएकाले यस्तो सम्भव हुन सकेन र स्नानगृह र शौचालय एकै ठाउँमा बनाउन पर्यो भने भवनको दक्षिणपश्चिम भागमा वायव्य कोणमा शौचालय बनाउनु पर्छ। यदि कुनै विकल्प छैन भने आग्नेय कोणमा शौचालय बनाएर त्यससँगै पूर्वतर्फ स्नान गृह समायोजन गर्न सकिन्छ। शयन कक्ष गृहस्वामीको मुख्य शयनकक्ष घरको दक्षिण या पश्चिम दिशामा हुनुपर्छ।सुत्ने बेलामा सिरान दक्षिणमा र खुट्टा उत्तर दिशातिर हुनुपर्छ। पृथ्वीको दक्षिण ध्रुव र शिरको रूपमा मनुष्यको खुट्टाको दक्षिणी ध्रुवले पनि ऊर्जाको अर्को धारालाई पूर्ण पार्दछ। चुम्बकीय तरंगको प्रवेशमा बाधा उत्पन्न हुँदैन। त्यस्तो हुने भएकाले सुतेको मानिसलाई शान्ति एवं गहिरो निद्रा लाग्छ। जसबाट राम्रो बुद्धिको विकास हुन्छ र साथै घरमा पनि सुखसमृद्धि एवं सम्पन्न हुने गर्छ। यदि दक्षिण दिशामा सिरान गर्न सम्भव हुँदैन भने पश्चिमतर्फ राख्न सकिन्छ। अन्य दिशामा पलङ र सिरान राख्नाले बुद्धि ठिकसँग सञ्चालन हुन पाउँदैन। अध्ययन कक्ष वायव्य, नैऋत्य कोण र पश्चिमको मध्यमा स्वाध्याय कक्ष बनाउनलाई उचित मानिएको छ। ईशान या पूर्व दिशामा पूजा गृहको साथै अध्ययन कक्ष बनाउनलाई सर्वोत्तम मानिएको छ। अध्ययन कक्ष सदैव ईशान साथै पूर्व दिशामा हुनुपर्छ। स्वागत कक्ष अतिथिका लागि स्वागत कक्ष वायव्य नैऋत्य कोण या ईशान पूर्व दिशाको मध्यमा हुनुपर्छ। स्वागत कक्षमा सोफा बेन्च,कुर्सी,चकटी,तकिया आदि दक्षिणतर्फ र पश्चिम दिशातर्फ राख्नुपर्छ। स्वागत कक्ष या बैठकमा जहाँसम्म सम्भव हुन्छ उत्तर र पूर्वतर्फ खुला ठाउँ राख्नुपर्छ। यदि हामीले माथि दिइएको सुत्रअनुसार वास्तुपरक गृह निर्माण गरेको खण्डमा जीवन अवश्यपनि सुःख, शान्ति र संवृद्धि हुनेछ। घरमा सकारात्मक उर्जा शक्ति प्राप्त हुनेछ र नकारात्मक उर्जाहराउने छ। घरमा सदासर्वदा आनन्दको अनुभूति हरहर्ष प्राप्त भइरहनेछ। लेखक वास्तुविद् हुन्।"
बर्दिया अस्पताललाई नगरपालिकाको २४ लाख रुपैयाँ सहयोग,"गुलरिया : जिल्लाकै पुरानो अस्पताललाई गुलरिया नगरपालिकाले आर्थिक सहयोग उपलब्ध गराएको छ। पूर्वाधार तथा जनशक्ति अभाव खेपिरहेको बर्दिया अस्पताललाई नगरसभाबाट निर्णय गर्दै गुलरिया नगरपालिकाले २४ लाख रुपैयाँ आर्थिक सहयोग उपलब्ध गराएको छ। बर्दिया जिल्लामा ५ दशकदेखि थोरै जनशक्ति र पूर्वाधारको माध्यमबाट सेवा दिँदै आइरहेको बर्दिया अस्पताललाई गुलरिया नगरपालिकाले कोभिड महामारीका बेला सहयोग पुर्याउन आर्थिक सहयोग उपलब्ध गराएको गुलरिया नगरपालिका बर्दियाका नगरप्रमुख मुक्तिनाथ यादवले बताए। नगर लगायत जिल्लाकै बिरामीहरुलाई उपचारमा सहज होस् भन्ने उद्देश्य हो। उनले भने ,'अस्पताल गुलरिया नगरपालिका क्षेत्रमै रहेका कारणले पनि हामीले बेला बेलामा सहयोग गर्नु आवश्यक छ।' प्रसुति, वहिरंग, अन्तरंग, एआरटी लगायतका सेवा दिदै आइरहेको अस्पतालले पूर्वाधार विना नै कोभिड उपचारमा सफलता प्राप्त गरेपनि समस्यै समस्याका बीच सेवा दिनु परिरहेको छ। अस्पताल प्रर्बद्धनमा सहयोग पुर्याउने उद्देश्यले गुलरिया नगरपालिकाको नगरसभाले निर्णयगर्दै बर्दिया अस्पताललाई २४ लाख रुपैयाँ सहयोग उपलब्ध गराउन पाएको प्रति गुलरिया नगरपालिका खुशी छ। नगरपालिकाले गुलरियास्थित कभर्ड हलमा १ सय वेडको साधारण र साविक महिला विकास कार्यालयको भवनमा २५ वेडको अक्सिजन सहितको कोभिड आईसोलेसन सेन्टर समेत संचालन गरेको छ। गुलरिया नगरपालिकाले बर्दिया अस्पताललाई प्रदान गरेको सहयोगमार्फत सम्पूर्ण जिल्लावासीहरु लाभान्वित हुनेमा नगरपालिका आशावादी छ। बर्दियामा कोरोना संक्रमितहरुको संख्या र मृत्यु हुनेहरुको संख्या कायमै छ। गुलरिया नगरपालिकाले एन्टीजीन र पीसीआर परिक्षणको दायरा बढाएको नगरप्रमुख यादवले प्रष्ट्याए। नगरमा ज्यान गुमाउनेहरु प्रति दुःख प्रकट गर्दै कोरोना महामारीको जोखिमलाई हेरेर जिल्ला तथा नगरहरुमा गरिने ब्रतबन्ध, विवाह, भोजभतेर लगयतका कार्यहरुमा भीडभाड नगर्न उनले अनुरोध गरे। बर्दिया अस्पतालको पूर्वाधार निर्माणमा यसअघि जिल्लाका ८ वटै पालिकाहरुले सहयोग उपलब्ध गराइसकेका छन्। पछिल्लो समय गुलरिया नगरपालिकाले दिएको एकल सहयोग पूर्वाधार प्रर्बद्धनमा उपयोगी हुने बर्दिया अस्पतालका प्रमुख डाक्टर सुभाष पाण्डेयले बताए। तर नगरपालिकाले समयमै सुनिश्चितता पत्र दिनुपर्छ आर्थिक वर्ष सकिनै लागेको छ। केही दिन अघि संघीय सरकारले बर्दिया अस्पतालमा अक्सिजन प्लान्ट जडान गर्नका लागि साढे १ करोड रुपैयाँ निकासा गरेको छ। गुलरिया नगरपालिकाले उपलब्ध गराएको सहयोग अक्सिजन प्लान्टको पाइपलाइन विस्तारमा उपयुक्त हुन्छ। प्लान्ट जडानका लागि अस्पतालले इविडिङसमेत खोलीसकेको उनले जानकारी दिए।"
चुत्राबेसीका अधिकांश पसलमा छैन मूल्यसूची,"सन्धिखर्क : अर्घाखाँचीको सन्धिखर्क नगरपालिका २ चुत्राबेसीमा सञ्चालन भएका अधिकांश किराना पसलहरुले मूल्यसूची नै नराखी दैनिक उपभोग्य सामग्री बिक्री विरतण गरेको भेटिएको छ । जिल्लास्तरीय अनुगमन टोलीले चुत्रोबेसीका किराना तथा दैनिक उपभोग्य वस्तुका पसलमा अनुगमन गर्दा मूल्यसूची नराखेको भेटिएका हो। अनुगमनका क्रममा अधिकांश पसलमा मूल्यसूची नै नराखिएको, पसलैपिच्छे वस्तुको मुल्य फरकफरक भेटिएको, विल नकाटिकनै सामान बिक्री गरिएको तथा केही पसलमा म्याद गुज्रेका सामग्री बिक्रीवितरणका लागि राखिएको भेटिएको घरेलु तथा साना उद्योग कार्यालयका प्रमुख केशव सुनारले बताए । अनुगमनका क्रममा म्याद गुज्रिएका सामग्री जफत गरिएको छ । मुल्यसूची नराखेका पसलेलाई तत्कालै मुल्यसूची राख्न भनिएको अनुगमनमा सहभागी सन्धिखर्क नगरपालिकाका अधिकृत छैठौं जीवनारायण आचार्यले बताए।"
पाँचथरमा कोरोनाबाट पाँचजना पुरुषले ज्यान गुमाए,फिदिम : दोस्रो चरणको कोरोना महामारीबाट पाँचथरका पाँचजना पुरुषले ज्यान गुमाएका छन् । एक जनप्रतिनिधि र एक पत्रकार र तीनजना सर्वसाधारणसहित पाँचजनाले कोरोनाका कारण ज्यान गुमाएका हुन् । सुरुमाफालेलुङ गाँउपालिका २ का ६० वर्षीय पुरुषको निधन भएको थियो । उनको पाँचथर अस्पतालमा उपचार गर्ने क्रममा निधन भएको हो । स्वासप्रश्वासमा समस्या भएपछि उनलाई अस्पताल ल्याइएको थियो । फिदिममा होटल व्यवसाय गर्दै आएका कुम्मायक गाँउपालिकाका ४५ वर्षीय पुरुषले पनि कोरोनाका कारण ज्यान गुमाए । उनको स्वास्थ्य अवस्था जटिल बनेपछि उपचारका लागि झापा लैजाने क्रममा बाटोमै ज्यान गएको थियो । हिलिहाङ गाँउपालिका ४ का वडाध्यक्षश्री सिगुको पनि कोरोनाकै कारण निधन भएको छ । झापाको बीएण्ड सी अस्पतालमा उपचारका क्रममा सिगुको निधन भएको थियो । सिगुलाई लामो समयसम्म भेन्टिलेटरमा राखेर उपचार गर्दा पनि स्वास्थ्यमा सुधार नभएपछि अस्पतालमै उनको निधन भएको हिलिहाङ गाँउपालिकाका अध्यक्ष भवानी लिङदेनले जानकारी दिए । कोरोनाकै कारण शुक्रबार नेपालपत्रकार महासंघ पाँचथर शाखाका उपाध्यक्ष एकराज भण्डारीको ज्यान गयो । झापाको बिर्तासीटी अस्पतालमा उपचार गराएका भण्डारीको स्वास्थ्यमा सुधार नभएपछि निधन भएको हो । लामो समयसम्म उनलाई भेन्टिलेटरमा राखेर उपचार गराइएको थियो । भण्डारीको शुक्रबार निधन भएको महासंघ पाँचथरले जनाएको छ । आइतबार फाल्गुनन्दगाँउपालिका ३ राँकेका ६४ वर्षीय एक पुरुषले पनि कोरोनाकै कारण ज्यान गुमाएका छन् । सामान्य रुघाखोकी र ज्वरो आएपछि उनी घरमै बसेका थिए । मृत्युपछि एन्टिजेन परीक्षण गर्दा उनमा कोरोना संक्रमण पुष्टि भएको थियो ।
राष्ट्रियसभा उपनिर्वाचन : लुम्बिनी प्रदेशमा मतदान जारी,"दाङ : राष्ट्रियसभा सदस्यका लागि लुम्बिनी प्रदेशमा उप निर्वाचन मतदान जारी रहेको छ। मुख्यमन्त्री शंकर पोख्रेलले सबैभन्दा पहिला मतदान गरेका हुन्। त्यसपछि सभामुख पूर्णबहादुर घर्तीलगायत उपसभामुख, अन्य मन्त्रीहरुले मतदान गरे। लुम्बिनी प्रदेशको राजधानी दाङको घोराहीमा उप निर्वाचनको लागि मतदान केन्द्र तोकिएको छ। निर्वाचनका लागि दाङको घोराहीमा तीन वटा मतदान स्थल तोकिएको छ। प्रदेशसभा सदस्यका लागि (क), गाउँपालिका अध्यक्षउपाध्यक्ष र नगरपालिकाका प्रमुख र उपप्रमुखका लागि (ख) र कोभिड सङ्क्रमितका लागि (ग) मतदान केन्द्र तोकिएको हो। दुई जनाको प्रतिस्पर्धामा रहेको उप निर्वाचनमा साढे ९ बजेसम्म ३० जनाले मतदान गरेका छ्न्। माओवादी केन्द्रका तर्फबाट राष्ट्रियसभाका सदस्य चन्द्रबहादुर खड्का एमालेमा प्रवेश गरेपछि रिक्त पदमा लुम्बिनी प्रदेशमा राष्ट्रियसभाको उपनिर्वाचन हुन लागेको हो। माओवादी केन्द्र परित्याग गरेर एमालेमा प्रवेश गरेका खड्का कारबाहीमा परेका थिए। खड्काको रिक्त स्थानमा लुम्बिनी प्रदेशमा राष्ट्रियसभा सदस्यका लागि उपनिर्वाचन भएको हो। एमालेले खड्कालाई नै उम्मेदवार बनाएको छ भने विपक्षी गठबन्धनबाट दृगनारायण पाण्डे चुनावी मैदानमा छन्। एमाले सांसद पाण्डे वैशाख १९ मा लुम्बिनी प्रदेश सभा सदस्यबाट राजीनामा दिएर कांग्रेस प्रवेश गरेका थिए। उनलाई कांग्रेस, माओवादी केन्द्र, जसपा (उपेन्द्र पक्ष),माधव नेपाल पक्ष र जनमोर्चाबाट मत प्राप्त हुने भएको छ। प्रदेशसभा सदस्य ८३ जना र नगरपालिकाका प्रमुख र उपप्रमुख तथा गाउँपालिकाका अध्यक्ष र उपाध्यक्ष २ सय १७ जना गरी कुल ३०० जना मतदाताको नामावली स्वीकृत भएको छ। मुख्यमन्त्री शंकर पोखरेलको मन्त्रीमण्डलमा सहभागी भएपछि कारबाहीमा परेका जसपाका सांसद पुनर्वहाली भएपछि मतदाताको नामावलीमा हिजो मात्रै समावेस गरिएको थियो। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। राष्ट्रिय सभाको निर्वाचनमा कुल ३०५ मतदाता हुनुपर्ने लुम्बिनीमा ५ जना मतदानमा सहभागी नहुने भएका हुन्। ८७ प्रदेशसभा सदस्यबाट ८३ जना र २१८ मतदाता रहेको स्थानीय तहबाट २१७ जनाले मत दिनेछन्। प्रदेश सभामा ८ र स्थानीय तहमा १ गरी ९ जना मतदाताको नामावली निर्वाचन आयोगले प्रकाशित गरेको छैन। लुम्बिनीका १२ जिल्लामा १०९ स्थानीय तह छन्। स्थानीय तहका प्रमुख र उपप्रमुख उपनिर्वाचनमा मतदाता हुनेछन्। प्रदेशसभा सदस्यको मतभार ४८ र स्थानीय तहका प्रमुख र उप्रमुखको मतभार १८ हुन्छ। स्थानीय तहमा कुल मतभार तीन हजार ९०६ छ। प्रदेशसभामा कायम सांसदका आधारमा तीन हजार ७९२ मतभार छ। कुल मतसंख्या सात हजार ६९८ छ।"
"कोलम्बियामा हेलिकोप्टर दुर्घटना, पाँच प्रहरीको मृत्यु",बोगोटा : कोलम्बियामा हेलिकोप्टर दुर्घटना हुँदा त्यसमा सवार रहेका पाँच जना प्रहरीको ज्यान गएको बताइएको छ । सो हेलिकोप्टर कोलम्बियाको बोगोटाबाट पश्चिमतर्फको एक ग्रामीण क्षेत्रमा दुर्घटना ग्रस्त भएको थियो । आइतबार सो हेलिकोप्टर दुर्घटना भएको र त्यसमा सबार रहेका पाँच जना प्रहरी अधिकारीहरुको ज्यान गएको पनि कोलम्बियाका राष्ट्रपति इभान डुकले जानकारी दिए । उनले आइतबार एक विज्ञप्ति प्रकाशन गरेर सो कुरा जानकारी दिएका हुन् । उक्त विज्ञप्तिमा उनले कोलम्बियाको प्रहरी सेवामा रहेका पाँच जना अधिकृतिको ज्यान गुमाउनु परेकोमा निकै दुःख लागेको बताएका छन्। ग्रामीण क्षेत्रमा हेलिकोप्टर दुर्घटनामा परेको र त्यसमा सवार रहेका कोलम्बियाली प्रहरी सेवाका पाँच अधिकारीलाई गुमााउनु परेको छ भनिएको छ । ती प्रहरीहरु यहाँको लागू औषधसम्बन्धी विभागमा कार्यरत प्रहरी अधिकारी रहेको बताइएको छ । ग्रामीण क्षेत्रमा दुर्घटनामा परेको सो हेलिकोप्टरको दुर्घटनाको कारणका बारेमा अनुसन्धान जारी नै रहेको कोलिम्बियाली प्रहरी सेवाका प्रवक्ताले जानकारी दिएका छन् ।
उर्वशीको हट लुक्स,"मुम्बई : अहिले सिंगो भारत कोरोना भाइरसको महामारीले आक्रान्त छ। कोरोनाले सबै क्षेत्रलाई नराम्रोसँग प्रभावित बनाएको छ। विगत डेढ महिनाभन्दा लामो समयदेखि लगातार निषेधाज्ञा भइरहेको छ। अन्य क्षेत्रजस्तै भारतीय चलचित्र उद्योग (बलिउड) पनि प्रभावित बनेको छ। कोरोना महामारी र लकडाउनका कारण चलचित्रकर्मीहरू घरभित्रै बसिरहेका छन्। यस्तो विषम परिस्थितिमा पनि केही बलिउडकर्मीले भने चर्चा बटुल्दै आएका छन्। तिनैमध्येकी एक हुन्, अभिनेत्री उर्वशी रौतेला। बलिउड नायिका उर्वशी आफ्नो हट अवतारका कारण सदैव चर्चामा आउने गरेकी छन्। फेसन सेन्स र ग्ल्यामर लुक्सका कारण चर्चा कमाउँदै आएकी उनी सामाजिक सञ्जालमा पनि उत्तिकै सक्रिय छिन्। उनी आफ्ना फ्यानका लागि हट अवतारका तस्बिरहरू सेयर गर्ने गर्छिन्। त्यसलाई उनका फ्यानले पनि निकै रुचाउने गरेका छन्। उनले हालै केही नयाँ तस्बिर सामाजिक सञ्जालमा सार्वजनिक गरेकी छन्। कालो रङको डिपनेक र साइटकट गाउन लगाएकी उनी निकै आकर्षक देखिएकी छन्। धेरैजसो बिकिनी अवतारमा इन्स्टाग्राममा तस्बिर सार्वजनिक गर्ने बलिउड अभिनेत्री उर्वशीको यो फेसनले पनि चर्चा कमाइरहेको छ। केही समयपहिले उर्वशी भारतीय क्रिकेटर हार्दिक पाण्ड्यासँगको प्रेमका कारण चर्चामा थिइन्। तर, अहिले भने उनीहरूको त्यो चर्चा सेलाएको छ।"
रोड्रिग्वेजलाई फिटनेस बाधक,"कोलम्बिया : इङ्लिस प्रिमियर लिग टोली एभर्टनका प्लेमेकर जेम्स रोड्रिग्वेजले कोपा अमेरिका फुटबल गुमाउने भएका छन्। कोपा अमेरिकाका लागि गत साता कोलम्बिया पुगेका उनको फिटनेसमा समस्या आएपछि राष्ट्रिय टोलीमा स्थान बनाउन नसकेका हुन्। कोलम्बिया पुगेर केही समय परिवारसँग समय बिताएका उनले आफूलाई फिट राख्न निकै मेहनत पनि गरेका थिए। उनले लामो समयसम्म जिममा शारीरिक अभ्यास पनि गरे। तर, कोलम्बिया राष्ट्रिय फुटबल टोलीका मेडिकल टिमले उनी पूर्ण रूपमा फिट नरहेको निष्कर्ष निकालेपछि रोड्रिग्वेजले टोलीमा स्थान बनाउन नसकेका हुन्। उनले कोपा अमेरिकासँगै विश्वकप छनोटअन्तर्गत पेरु र अर्जेन्टिनाविरुद्धको खेल पनि गुमाउने भएका छन्। राष्ट्रिय टोलीका मेडिकल टिमको रिपोर्टअनुसार रोड्रिग्वेजले पेरु र अर्जेन्टिनाविरुद्धको विश्वकप छनोट र कोपा अमेरिका फुटबलका लागि राष्ट्रिय टोलीमा स्थान बनाउन सकेनन्, कोलम्बिया फुटबल संघले विज्ञप्तिमा भनेको छ, पछिल्ला दिनमा उनले फिटनेसका लागि निरन्तर परिश्रम पनि गरेका थिए। उनको स्वास्थ्य परीक्षण पनि नियमित रूपमा नै भएको थियो। तर, अपेक्षाअनुसार उनको फिटनेसमा प्रगति हुन सकेन र उनलाई टोलीमा समावेश गर्न सकिएन। युवा तथा प्रभावशाली खेलाडीलाई टोलीमा समेट्न नपाएकोमा दुःख लागेको कोलम्बिया फुटबल टोलीका सदस्यले बताएका छन्। उनीहरूले रोड्रिग्वेज छिट्टै टोलीमा फर्कने आशासमेत गरेका छन्। रोड्रिग्वेजले कोलम्बियाका लागि ८० खेलमा २३ गोल गरेका छन्। उनले गोलका लागि २५ एसिस्ट पनि गरेका छन्। चोटकै कारण रोड्रिग्वेजले इङ्ल्यान्डमा सोचेजस्तो प्रदर्शन गर्न सकेनन्। इङ्लिस प्रिमियर लिगमा उनको टोली एभर्टनले १०औं स्थानमा रहँदै सिजन अन्त्य गरेको थियो। कोपा अमेरिका फुटबलमा कोलम्बिया समूह बीमा परेको छ। यस समूहमा ब्राजिल, इक्वेडर र भेनेजुयला छन्। कोपा अमेरिका फुटबल अर्जेन्टिनामा आयोजना हुँदैछ।"
जसको गाउँ चीनतिर परेथ्यो,"साम्दो (गोरखा) : ६० वर्षअघि रुईबाट भागेर साम्दो पस्दा कर्माडुण्डुप लामालाई गर्व लागेको थियो। नेपालजस्तो स्वतन्त्र मुलुकको नागरिक हुन पाउँदा लामाले ठूलो सास फेरेका थिए। तर, ६ दशक अवधिमा रुईको विकास तीव्र गतिमा भयो। यताको अवस्था भने जहाँको तहीँ हुँदा लामालाई पछुतो लाग्दो रहेछ। उनी अहिले न फर्केर उता जान सक्छन् न त यहाँ आशालाग्दो वातावरण छ। चीनले रुईलाई सन् १९६० मा अधिनमा लिएपछि उनी बुवाआमाको पछि लागेर गोरखाको साम्दो गाउँ आएर बसेका थिए। त्यति बेला उनी १५ वर्षका आलाकाँचा थिए। अहिले ७६ वर्षका भुक्तभोगी भए। सुखको आशामा यता आए पनि झन् दुःख झेल्नुपर्दा आधा रात सुतेर, आधा रात सोचेर बिताउने गरेको उनी बताउँछन्। आधा रात निद लाग्छ, आधा रात दुःख सम्झेर बित्छ, उनी भन्छन्, रुईबाट आउने बित्तिकै १३ वर्षसम्म सामा गाउँलेको मुद्दा झेल्नुपर्यो। बल्लतल्ल जितेर नागरिकता, लालपुर्जा पायौं। हाम्रो उता घर थियो, खेत थियो। सबै ककसले बाँडीचुँडी खाइहाले। चाइनाको हक छ भन्छ। हामीले के गर्ने ? नेपालको सरकार चुप लागेपछि आफूहरू उपायविहीन भएको उनको गुनासो छ। चीनले आफ्नो अधिनमा लिएपछि सांस्कृतिक क्रान्तिका नाममा रुईको धर्म, संस्कृति नास गर्न थाल्यो। त्यसपछि रुईका १ सयमध्ये २८ घरधुरीका बासिन्दा भागेर साम्दोमा आई बसेका हुन्। कोही भारत पसे, कोही रुईमै बसे। चीनले ६० वर्षअघि रुईलाई आफ्नो अधीनमा लिएपछि त्यहाँका बासिन्दा भागेर आई बसोबास गरेको गोरखाको साम्दो गाउँ । तस्बिर : शिव उप्रेती साम्दो आएका २८ परिवार बढेर ४० भन्दा धेरै घरधुरी भएका छन्। यहाँका अन्य नागरिकको जनजीवन लामासँग मिल्दोजुल्दो छ। करु र आलु मात्र हुन्छ। त्यो पनि वर्षमा एक फेर मात्र उत्पादन हुन्छ। हिउँ परेर बालीनाली कुहिन्छ, उनी भन्छन्, त्यसैले जग्गाजमिन बाँझै छन्। बेचौँ भने किन्ने मान्छे छैन। उनी सम्झन्छन्, नेपाल र चीनको साँध पहिले सुक्चे खोला हो। सुक्चे खोलापारि निङ गाउँ छ। खोलावारि रुई छ। पछि मात्रै डाँडा दोसाँध बनाएको हो। तब रुई गाउँ पनि चीनको भएको उनी सुनाउँछन्। पहिले दोसाँधमा तीन वर्षसम्म काठको किलो ठोकेर राखेको थियो। पछि सिमन्टीको पिलर गाडेको हो, उनी भन्छन् । उनी भन्छन्, दोसाँध छुट्याउने बेला हामी त सानै थियौँ। एकदुई दिनमै छुट्याएको होइन। नेपालका हाकिमहरू २०२५ दिनसम्म लार्केबाउ (यईथाङ)को चौरमा पाल टाँगेर बसेका थिए। दिउँसो घोडा चढेर डाँडामा जान्थे। साँझमा लार्केबाउमै फर्कन्थे। चाइनाका फौज, सरकारी मान्छेहरूचाहिँ डाँडामै पाल टाँगेर बस्थे। जे गरे पनि चाइनाको खुसी भयो। नेपाली सीमा हाकिमहरू कोही बोल्न सक्दैनन्। लेक लाग्छ, टाउको दुख्छ भन्छन्, चुप्प बस्छन्। चाइनाले जे भन्छ, त्यही मान्छन्। नत्र पहिले सुक्चे खोलावारि रुई सप्पै नेपाल हो। रुईबाट दुई घण्टा हिँडेपछि पुगिने सुक्चेपारि निङदेखि उता मात्रै चाइना थियो। अहिले कोही पनि यसो भन्न नसक्ने उनको गुनासो छ। भान्छाकोठामा डिकी छुर्जोन । सहरमा १५ सयमा पाउने सामान यहाँ ५ हजार पर्ने उनको दु:खेसो छ । त्यस भेगकै ज्येष्ठ नागरिक निङ गाउँका ८१ वर्षका हावा बाजेले खोला साँध नगरौं, डाँडा दोसाँध गरौं भनेपछि झन्डै एक महिनाको विवाद टुंगिएर रुईलाई साँध बनाइएको उनी बताउँछन्। निङको पो हावा (हावा बाजे) भन्ने बूढा थिए। म पनि चिन्थेँ। चाइनाका सरकारी टोलीले उनलाई बोलाए। उनले खोला कहिले यता, कहिले उता सरिरहन्छ। त्यसैले डाँडा दोसाँध बनाउनुपर्छ भने। सबैभन्दा जेठाबूढाले भनेको मान्नुपर्छ भनेर कुरा टुंग्याएको हो, उनी भन्छन्, बाउबाजेको पालामा त सुक्चे खोला दोसाँध हो। तर, त्यो बेला नेपालले खोला साँध हो भन्न सकेन। हामीले के भन्ने ? रुई पनि नेपाल हो भनेको भए त ठिकै हुन्थ्यो नि ! हाम्रो त यता पनि उता पनि खेतबारी थियो। घरगोठ थियो। ओहोरदोहोर गरिरहन्थ्यौँ। तर भन्न सकेन। चाइनाले जे भन्यो, त्यही मान्यो। रुईमा आफ्नो घरखेत रहेको तर जान नपाएकामा साम्दोवासीलाई पीडा छ। हाम्रो उता पनि घर छ। बारी छ। तर, उता जान पाउँदैनौं, लामा भन्छन्, सबै अर्काले रोपेर खाइरहेको छ। अर्काले घर बनाइसकेको छ। अब के गर्ने हामी ? हामीले बोलेको कोही सुन्दैन। सरकारले बोले पो सुन्छ। चिनियाँ सांस्कृतिक क्रान्ति सहन नसकेर भागेर बाउबाजे साम्दो आई बसेका अर्का स्थानीय निमा दोर्जे बताउँछन्। रुईमा बस्दा पनि जिजुबाजेको पालादेखि साम्दोको जग्गामा हाम्रो हकभोग थियो, दोर्जे भन्छन्, आउनेजाने भइरहन्थ्यो। जब सांस्कृतिक क्रान्ति भयो। गुम्बाका महत्वपूर्ण सम्पदा नष्ट हुन थाले। अनि त्यसको संरक्षण गर्न साम्दो आएर बसेको हो। रुई गाउँ पैदल हिँडेर जान सातआठ घण्टा लाग्ने, घोडाबाट जाँदा दुई घण्टामा पुगिने उनको भनाइ छ। साँध छुट्याएपछि कतिपय यताका केही मान्छे फर्केर रुई नै गएको लामा बताउँछन्। हामी त साम्दोमा आइसकेका थियौं। कोहीकोही यताका मान्छे ३६३७ सालपछि भागेर फेरि उतै बस्न गए, उनी भन्छन्, उताको सरकार धनी छ। मान्छेलाई सरकारले हेर्छ। सरकारले सेवा, सुविधा धेरै दिन्छ लिन्छ। तर, नेपाल सरकारले यहाँको दुःख देख्दैन। त्यसैले कोही मान्छे भागेर फेरि उता बस्न गए। तर, हाम्रा बाआमा गएनन्। हामी पनि जान पाएनौं। तर, नगएर पनि ठिकै छ। हामी उता गएर व्यापार गर्न सक्दैनौं। पैसा छैन। जता भए पनि हामीलाई उस्तै हो। आफूलाई चीन सरकारको राहतको केही आशा नरहेको उनको भनाइ छ। दिए पनि नदिए पनि उनीहरूको खुसी हो। नेपाल सरकारसँग पनि केही आशा छैन। चाइना सरकारसँग पनि केही आशा छैन, उनी भन्छन्, हामी नेपाली नागरिक हो। यहीँ दुःख गरेर बस्छौं। उनीहरू नाका खुल्दा वर्षमा एकदुई फेर रुई जाने गर्थे। तर, कोभिडका कारण दुई वर्षसम्म जान नपाएको उनी सुनाउँछन्। त्यहाँ बहिनीहरू छन्। भेट्न जान पाछैन। खादा ओढाउन जानुपर्छ। त्यो पनि पाछैन, उनी भन्छन्, सीमा खोल भनेर हामीले भनेको चाइना सरकाले सुन्दैन। नेपाल सरकारले भन्दैन। सीमा नाका खुल्दा ड्याङदेखिका बासिन्दा सामान खरिद गर्न चिनियाँ बजार जोङ्गा, कुङदाङ जान पाउँछन्। चामल, चिनी ल्याउँछन्। आफन्त भेटघाट गर्छन्। नेपाल र चिनियाँ बजारमा सामानको भाउ त उही हो। तर, उताबाट ल्याउँदा ढुवानी भाडा कम लाग्ने स्थानीयको भनाइ छ। आलु र करुले वर्ष दिनलाई पुग्दैन, अर्की स्थानीय डिकी छुर्जोन भन्छिन्, आरुघाट, बेंसीसहरबाट सामान ल्याउँदा ढुवानी दोब्बर, तेब्बर बढी जान्छ। सहरमा १५ सय रुपैयाँमा पाउने सामान यहाँ ५ हजार रुपैयाँ पर्छ। त्यसैले सबै कुरा चाइनाबाट ल्याउनुपर्छ। तर, दुई वर्षदेखि चिनियाँ नाका नखुलेर स्थानीयवासी मर्कामा परेको उनको दुखेसो छ। रुईमा सडक निर्माण भइसक्यो। गाडी चढेर जहाँतहीँ जान सकिने भएको छ। तर, साम्दोबाट चार दिन पैदल हिँडेपछि मात्र गाडी चढ्न पाइने स्थानीय डिकी छुर्जोन बताउँछिन्। साम्दोमा स्वास्थ्यकर्मी छैनन्। बालबच्चा बिरामी हुँदा उपचार नपाउने डिकीको गुनासो छ। बालबालिका पढाउन सदरमुकाम वा काठमाडौं लैजानुपर्ने बाध्यता छ । सीमा क्षेत्रका बासिन्दासम्म सरकारको नजर नपुगेको साम्दोबासीको गुनासो छ। सहर पस्दा सुकिलामुकिला मात्रै होइन, सरकारले पनि हेप्ने लामाको गुनासो छ। हामी पनि नेपाली हो नागरिक हो। हामीसँग नेपालको नागरिकता छ। लालपुर्जा छ। काठमाडांैको मान्छेको जस्तै हाम्रो पनि अधिकार छ भन्ने हाम्रो पनि मनमा आउँछ। यहाँबाट काठमाडौं जान कति टाढा छ ? हजुरलाई थाहा छ नि ! हामीलाई कति दुःख छ। अनि त्यहाँका मान्छेले हामीले भनेको मान्छ त ?, उनी प्रश्न गर्छन्, हामी दुर्गमका मान्छेलाई त लाटा बनाउँछन्। उनीहरूको मात्र हो र यो देश ? हाम्रो पनि होइन र ?"
वीरगन्जलाई विभेद,"वीरगन्ज : सरकारको कुल राजस्व असुलीमा वीरगन्ज क्षेत्रको योगदान झन्डै ४८ प्रतिशत छ।मुलुकको प्रमुख स्थल नाका वीरगन्जमा, देशकै सबैभन्दा ठूलो औद्योगिक करिडोर, एकीकृत भन्सार जाँचचौकी (आईसीपी), सुक्खा बन्दरगाहलगायतका राजस्व संकलनमा योगदान दिने निकाय संस्था छन्। तर, संघीय सरकारले आगामी आर्थिक वर्ष २०७८०७९ का लागि ल्याएको बजेटमा, वीरगन्जलाई नै उपेक्षा गरेको यहाँका निजी क्षेत्र र अर्थशास्त्रका जानकारहरूको गुनासो छ।बजेटमा केही सकारात्मक पक्ष भए पनि वीरगन्ज खुसी हुनुपर्ने खालको नरहेको यहाँका उद्योगी व्यवसायीहरूको प्रतिक्रिया छ। देशको कुल राजस्वको झन्डै आधा राजस्व संकलन गरेर मुलुकको अर्थतन्त्रमै महत्त्वपूर्ण योगदान दिँदै आएको आर्थिक एवं औद्योगिक नगर वीरगन्जलाई केन्द्र सरकारले सार्वजनिक गरेको बजेटमा भने विभेद गरिएको गुनासो उनीहरूको छ। हरेक वर्ष बजेट पूर्वसरकारले वीरगन्जको निजी क्षेत्र र जानकारहरूको सुझाव लिँदै आएको भए पनि बजेटमा भने सुझावअनुसारका कार्यक्रम समावेश नगर्ने थिति नै बसेको वीरगन्ज उद्योग वाणिज्य संघका अध्यक्ष सुबोध गुप्ताले गुनासो गरे। उनले भने, यसपालि पनि बजेट आउनुपूर्व बजेटमा वीरगन्जबाट थुप्रै सुझाव पठाएका थियौं, तर हाम्रा सबै सुझाव डस्टबिनमा सरकारले फ्याकिदिए जस्तो लाग्छ।हुलाकी राजमार्गबाहेक वीरगन्ज क्षेत्रलाई समेटेर कुनै पनि कार्यक्रम बजेटमा समावेश नगरिएको उनको गुनासो छ।वीरगन्ज क्षेत्रमा प्रस्तावित र निर्माणाधीन दोस्रो निजगढ अन्तर्राष्ट्रिय विमानस्थल, द्रुतमार्ग, सिमरा विमानस्थलबाट अन्तर्राष्ट्रिय उडानलगायतका राष्ट्रिय गौरवका योजनालई पनि बजेटले छुन नसकेकोमा दुःख लागेको गुप्ताले बताए। पर्सा, बारा क्षेत्रमा रहेको देशकै सबैभन्दा ठूलो औद्योगिक करिडोरलाई सरकारले अझैसम्म पनि औपचारिक रूपमा औद्योगिक करिडोर घोषणासमेत गर्न नसकेको निजी क्षेत्रका लागि विडम्बना नै भएको गुप्ताले बताए।पुँजीगत बजेटमा विद्यावारिधि गरेका डा दीपेन्द्र चौधरीले विगत ५७ वर्षदेखिका बजेटमा वीरगन्ज सधैं विभेदमा पर्दै आएको बताए।त्यसैको निरन्तरता अहिलेको बजेट पनि भएको उनको भनाइ छ।उनले भने, वीरगन्जले सरकारलाई राजस्व मात्रै उठाएर दिँदै आएको छ, त्यसको बदलामा वीरगन्जले गाडीको धुवाँ र धुलो मात्रै पाएको छ। त्रिभुवन विश्वविद्यालयभन्दा पुरानो ठाकुरराम क्याम्पस, दरबार हाइस्कुलभन्दा पुरानो त्रिजुद्ध माविलगायतका शैक्षिक संस्थाहरू वीरगन्जमै रहेका छन्।तर, अहिलेसम्म वीरगन्जमा एउटा विश्वविद्यालयसमेत बन्न नसकेको उनको गुनासो छ।अध्यादेशबाट ल्याइएको बजेट, संविधानको धारा ११४ अनुसार, दुवै संसद् बैठक बसेको ६० दिनभित्र पारित नभएर स्वतः खारेज हुने भएकाले यसमा पनि आशंका नै रहेको उनले बताए। वीरगन्जका उद्योगीसमेत रहेका नेपाल उद्योग वाणिज्य महासंघ प्रदेश २ का अध्यक्ष गणेश लाठले पनि बजेटमा वीरगन्जलाई उपेक्षा गरिएको गुनासो गरे।उनले भने, बजेट काठमाडौं केन्द्रित देखियो, वीरगन्ज फेरि पनि विभेदमा पयो।वीरगन्ज उद्योग वाणिज्य संघका उपाध्यक्ष माधव राजपालले बजेटलाई सरकारको चुनावी बजेटको संज्ञा दिए।"
खोप कूटनीतिमा राष्ट्रपति भण्डारी सक्रिय : अमेरिका र बेलायतसँग सहयोगका लागि आग्रह,"काठमाडौं : राष्ट्रपति विद्यादेवी भण्डारीले कोरोना भाइरसविरुद्धको खोपका लागि अमेरिका र बेलायतसँग पनि कूटनीतिक पहल गरेकी छन् । राष्ट्रपति भण्डारीले बेलायतकी महारानी एलिजावेथ द्वितीयलाई लेखेको पत्र आइतबार हस्तान्तरण गरिएको लन्डनस्थित नेपाली राजदूतावासले प्रेस विज्ञप्तिमार्फत जनाएको छ । यस्तै, राष्ट्रपति भण्डारीले खोप उपलब्ध गराउन आग्रह गर्दै अमेरिकी समकक्षी राष्ट्रपति जो बाइडेनलाई पत्राचार गरेकी हुन् । अमेरिकाका लागि नेपाली राजदूत डा युवराज खतिवडाले राष्ट्रपतिको पत्र शुक्रबार डीसीस्थित स्टेट डिपार्टमेन्टका वरिष्ठ सल्लाहकार इर्भिन मासिंगालाई हस्तान्तरण गरे । राजदूत डा खतिवडाले नेपालको पछिल्लो अवस्था र खोप योजनाबारे विस्तृतमा जानकारी गराएका थिए । यसअघि बुधबार राष्ट्रपतिले भारत र चीनका समकक्षीसँग सहयोगका लागि आग्रह गरेकी थिइन् । स्वास्थ्य सेवा विभागअन्तर्गत परिवार कल्याण महाशाखा प्रमुख डा तारानाथ पोखरेलले खोप आयात गर्न उच्चस्तरीय संयन्त्रद्वारा पहल भइरहेको बताए । सरकारले उच्चस्तरीय सबै संयन्त्र प्रयोग गरी खोप प्राप्तिको प्रयास गरिराखेको छ, डा पोखरेलले भने, सम्माननीय राष्ट्रपतिज्यूबाट समकक्षीमार्फत भारत, चीन, अमेरिकालगायत देशसँग खोप प्राप्तिका लागि कुराकानी भएको हामीलाई जानकारीमा आएको छ । उनले स्वास्थ्य तथा जनसंख्या मन्त्रालयले पनि विभिन्न कूटनीतिक नियोगसँग पहल गरिरहेको बताए । कहिलेसम्ममा कति खोप आउने भन्ने यकिन भइसकेको छैन, उनले भने । मुलुकका १४ जिल्लामा ५५ वर्ष माथिका नागरिकलाई र बाँकी जिल्लामा ६५ वर्षका नागरिकलाई पहिलो डोज खोप लगाइएको छ । विश्व स्वास्थ्य संगठन (डब्लूएचओ)का अनुसार पहिलो डोज लगाएको ९ देखि १२ साताभित्र दोस्रो डोज खोप लगाउनुपर्ने हुन्छ । करिब साढे १३ लाख नागरिकलाई तत्कालै दोस्रो खोप लगाउनुपर्ने आवश्यकता रहेको उनले बताए । कोभिसिल्डको दोस्रो मात्रा उपलब्ध हुने संभावना तत्कालै देखिएको छैन । कोभिसिल्ड, एस्ट्राजेनेका वा एस्केबायोजस्ता एउटै प्रकृतिका खोप उपलब्ध गराइदिन विभिन्न संयन्त्रमार्फत प्रयास भइरहेको छ । यसमा सकारात्मक जवाफ आए पनि खोप प्राप्त हुने बित्तिकै खोप लगाउँछौं, उनले भने, १२ हप्ता पछि खोप लगाउँदा पनि खोपको प्रभावकारिता रहन्छ । राजदूत खतिवडाले अमेरिकी सरकारसँग नेपालले एस्ट्राजेनिका खोप अधिकतम प्राप्त गर्ने अपेक्षा राखेको मासिंगालाई बताएका छन् ।"
राष्ट्रिय सभा उपनिर्वाचन : मतदानको अघिल्लो दिन थपियो मतदाता,"दाङ : चार जना प्रदेश संसद्को रातारात राष्ट्रियसभा निर्वाचन प्रयोजनका लागि मतदातामा नाम थपिएको छ। पार्टीले कार्बाही गरी सांसद पद गुमाएका जसपाका चार जनाको नाम मतदान हुनुभन्दा केही घन्टा अघि मात्रै मतदाताको रुपमा थपिएको छ। नाम थप गर्न निर्वाचन आयोगले प्रदेश निर्वाचन कर्यालय पत्र पठाएको पछि आज हुने निर्वाचनमा ४ जना मतदाता थप भएका छन्। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई मतदाता थपिएको छ। जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। निर्वाचन प्रक्रिया पूरा भएर मतदानको अघिल्लो दिन मतदाता थपेको र केहीलाई मतदानको अधिकार दिइएको भन्दै विपक्षी दलले गम्भीर आपत्ति व्यक्त गरेका छन्। अन्तिम मतदाता नामावलीमा दाबी विरोध सकिएर निर्वाचनको तयारीमा जुटेको बेलामा निर्वाचन आयोगले मतदाता थप गरेको भन्दै उनीहरुले आपत्ति जनाएका हुन्। उनीहरूले निश्पक्ष निर्वाचन हुनेमा समेत शंका गरेका छन्। नेपाली काङ्ग्रेस , माओवादी केन्द्र , जनता समाजवादी, राष्ट्रिय जनमोर्चाको दलका नेताहरुले सयुक्त रूपमा विज्ञप्ति निकालेर मतदाता थपिएकोप्रति विरोध गरेका हुन्।"
निजी क्षेत्रद्वारा बजेटको स्वागत,"काठमाडौं : निजी क्षेत्रद्वारा बजेटको स्वागत गरिएको छ। नेपाल उद्योग वाणिज्य महासंघ, नेपाल उद्योग परिसंघलगायतले बजेट सकारात्मक भएको भन्दै स्वागत गरेका हुन्। आगामी आर्थिक वर्ष २०७८०७९ को बजेट औद्योगिक वातावरण सुधार तथा अर्थतन्त्रको पुनरुत्थान भई रोजगारी सिर्जनामा योगदान दिनेमा निजी क्षेत्र विश्वस्त देखिएका छन्। नेपाल उद्योग वाणिज्य महासंघले प्रतिकूल अवस्थामा महामारी नियन्त्रणका लागि पर्याप्त बजेट विनियोजन गरेको उल्लेख गरेको छ। उद्योग व्यवसायको पुनरुत्थान र लगानी विस्तार हुने अधिकांश कार्यक्रम समावेश गर्नुका साथ अधिकांश सुझाव समावेश गरिएकोमा स्वागत गरेको छ। नेपालीले कहिल्यै नभोगेको स्वास्थ्य जटिलतासँगैको आर्थिक समस्यासँग जुध्दै गर्दा बजेटको प्राथमिकताले सकारात्मक सन्देश दिएको बताइएको छ। बजेटको सुनिश्चिताले कोभिड नियन्त्रण गर्न समस्या नहुने निजी क्षेत्रको आकलन छ। अर्थतन्त्र लयमा फर्काउन आर्थिक कूटनीतिकलगायतमा सहकार्य गर्न निजी क्षेत्र तयार रहेको बताइएको छ। राहत र पुनरुत्थान कार्यक्रम, स्टार्टअपलाई विशेष कार्यक्रम, औद्योगीकरण, कृषि क्षेत्र, ऊर्जा, राजस्व, निर्यातलगायतमा बजेटमा उच्च प्राथमिकता राखिएकोमा निजी क्षेत्रले स्वागत गरेको हो। कोभिडबाट बढी प्रभावित व्यवसायको नवीकरण शुल्क मिनाहादेखि आयकरमा समेत छुट दिइनु सकारात्मक भएको महासंघले जनाएको छ। पुनर्कर्जा र व्यवसाय निरन्तरता कर्जाको निरन्तरतालाई साना तथा मझौला उद्यमलाई राहत मिल्ने बताइएको छ। तर व्यवसाय निरन्तरता कर्जाको वितरण सहज बनाउनु आवश्यक भएको निजी क्षेत्रको ठम्याइँ छ। आगामी आर्थिक वर्षको मौद्रिक नीतिले थप सहुलियतसँगै प्रक्रियागत समस्या सम्बोधन गर्ने महासंघको अपेक्षा छ। लघु, साना तथा मझौला उद्योग, व्यावसायिक कृषि, युवा उद्यम, महिला उद्योग तथा वैदेशिक रोजगारीबाट फर्किएका व्यक्तिहरूका लागि प्रदान गरिने सहुलियतपूर्ण कर्जाको सीमा र क्षेत्र विस्तार गर्ने सुविधा बजेटमार्फत दिइएको छ र यसलाई आगामी मौद्रिक नीतिमार्फत थप विस्तार गर्नुपर्ने निजी क्षेत्रको सुझाव छ। प्रधानमन्त्री रोजगार कार्यक्रमको दुरुपयोग रोकेर रोजगारी गुमाएका व्यक्तिहरूलाई प्राथमिकतामा राख्नुपर्ने निजी क्षेत्रले भनेको छ। पर्यटन उद्योगलाई उत्पादनमूलक उद्योग सरह सुविधा दिनु सकारात्मक छ। यसको तत्काल कार्यान्वयन आवश्यक छ। त्यस्तै परिसंघले धेरै सुझाव समेटिएकोमा स्वागत गरेको छ। ह्विलिङ चार्ज तिरेर विद्युत् उत्पादकबाट उद्योगसम्म विद्युत् प्रसारण गर्ने अनुमति दिने बजेटमार्फत सम्बोधन गरेको जनाइएको छ। यसले उत्पादन लागत घट्ने र निर्यात प्रवद्र्धनमा सहयोग पुग्ने परिसंघले विश्वास लिइएको छ। उद्योग, होटल तथा चलचित्र उद्योगलाई निषेधाज्ञा अवधिभरको विद्युत् डिमान्ड शुल्क छुट दिने घोषणा सकारात्मक रहेको जनाएको छ। विद्युत् आयोजना, होटल, सिमेन्ट उद्योगका प्रवद्र्धकले आयोजना स्थलसम्म पहुँच मार्ग र प्रसारण लाइन निर्माण गरेमा लागतको ७५ प्रतिशत शोधभर्ना दिने व्यवस्था, पूर्वाधार निर्माणमा सार्वजनिक निजी साझेदारी र भायबिलिटी ग्याप फन्डिङको व्यवस्था, निर्माण व्यवसायीलाई चालू पुँजी व्यवस्थापनमा सहयोग पुर्याउन रिटेन्सन मनीबापतको ५० प्रतिशत रकमबराबरको बैंक ग्यारेण्टी राखी फिर्ता लिन पाउने व्यवस्था सकारात्मक रहेको बताएको छ। परिसंघले दिएको सुझावअनुसार स्टार्टअप व्यवसायलाई कारोबार सुरु गरेको मितिले पाँच वर्षसम्म लाग्ने आयकरमा शतप्रतिशत छुट दिने व्यवस्था, निजी क्षेत्रका उद्योग प्रतिष्ठानले बढीमा पाँचवटा स्टार्टअप व्यवसायलाई प्रतिव्यवसाय एक लाखसम्मको बीउ पुँजी उपलब्ध गराएमा सो रकम करयोग्य आय गणना गर्दा कट्टी गर्न पाउने व्यवस्था सकारात्मक भएको बताइएको छ। परियोजना धितो राखी एक प्रतिशत ब्याजदरमा २५ लाख रुपैयाँसम्म बीउ पुँजी कर्जा उपलब्ध गराउने घोषणा बजेटबाट गरिएको छ। तर यस्तो व्यवस्था सकारात्मक भएता पनि परिसंघले माग गरेको पुँजी ५ करोड रुपैयाँको हुनुपर्नेमा पर्याप्त पुँजीको व्यवस्था भएको नदेखिएको परिसंघको भनाइ छ।"
अन्यत्रै अल्झियो इजलास,"काठमाडौं : सर्वोच्च अदालतको संवैधानिक इजलासमा आइतबार प्रतिनिधिसभा विघटनसम्बन्धी रिटको सुनुवाइ थियो। तर, रिट निवेदक पक्षका कानुन व्यवसायीले इजलासमा संलग्न दुई न्यायाधीशप्रति नैतिकताको प्रश्न उठाएपछि मुख्य विषय अघि बढेन। सुनुवाइको दोस्रो दिन पनि इजलास गठनमै असन्तुष्टि व्यक्त भएपछि सबै रिटलाई हेर्दाहेर्दैमा राखिएको छ। अर्को पेसी मंगलबारलाई तोकिएको छ। दुई न्यायाधीश इजलासमा रहनेनरहने टुंगो लागेको छैन। प्रधानन्यायाधीश चोलेन्द्रशमशेर राणाले आफूसहित न्यायाधीशहरू दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ सम्मिलित संवैधानिक इजलास गठन गरेका थिए। यीमध्ये श्रेष्ठ र केसीबाट गम्भीर प्रकारको रिटमा निष्पक्ष सुनुवाइ हुनेमा अधिकांश कानुन व्यवसायीले आशंका गरेका हुन्। यही विषयमा आइतबार दिनभर प्रधानन्यायाधीश राणा र कानुन व्यवसायीबीच सवालजवाफ चलेको थियो। तब प्रधानन्यायाधीश राणाले सोधे, को न्यायाधीश राख्ने को नराख्ने भनेर छान्ने जिम्मा अब के तपाईंहरूलाई दिऊँ ? पक्षहरूलाई न्यायाधीश छान्ने अधिकार नभएको बताउँदै प्रधानन्यायाधीशले पुनः प्रश्न गरे, फलाना न्यायाधीश मेरो पक्षले भनेको मान्छ फलानाले मान्दैन भन्ने होइन। के अब तपाईंहरूलाई दिएँ भने तपाईंहरू न्यायाधीश छान्नुहुन्छ ? उनले न्यायालयको काम र फैसलाप्रति विश्वास गर्न आग्रह गर्दै भने, तपाईंहरूले पनि कानुनमा रहेर हो नि बहस गर्ने। हामीले पनि संविधान र कानुन त हो हेर्ने हो। वरिष्ठ अधिवक्ता शम्भु थापाले नेकपाको आधिकारिकतासम्बन्धी रिटमा फैसला गर्ने न्यायाधीश संवैधानिक इजलासमा बस्दा नैतिकताको प्रश्न जोडिने बताएका थिए। नेकपा विभाजन भएपछि नै बहुमतअल्पमतको खेल सुरु भएर अहिलेको अवस्था आएको हो, वरिष्ठ अधिवक्ता थापाले भने, त्यसैले इजलासमा अहिले बस्दा नैतिकताको प्रश्न उठ्छ। अघिल्लो पटक भएको प्रतिनिधिसभा विघटनविरुद्धको सुनुवाइमा पनि न्यायाधीश केसी बसेको भन्दै कानुन व्यवसायीले असन्तुष्टि जनाए। त्यसपछि प्रधानन्यायाधीश राणाले आफू पनि यसअघिको बहसमा संलग्न भएको स्पष्ट पार्दै आफ्नो बारेमा के हुने भन्दै प्रश्न गरेका थिए। त्यसको जवाफ दिँदै वरिष्ठ अधिवक्ता थापाले मुद्दा प्रभावित हुनेजस्तो लाग्यो भने बिदामा बस्न सुझाव दिएका थिए। वरिष्ठ अधिवक्ता बद्रीबहादुर कार्कीले न्यायाधीशबारे इजलासमै प्रश्न उठे पनि अन्यथा नलिन आग्रह गरेका थिए। उनको बहस ऋषि कट्टेलको मुद्दामा फैसला गरेका न्यायाधीश श्रेष्ठतर्फ लक्षित थियो। वरिष्ठ अधिवक्ता रमण श्रेष्ठले राष्ट्रपतिको भूमिकालाई लिएर टिप्पणी गरे। नैतिक प्रश्न उठेकाले न्यायाधीश श्रेष्ठ इजलासमा बस्न नहुनेमा वरिष्ठ अधिवक्ता श्रेष्ठले जोड दिएका थिए। वरिष्ठ अधिवक्ता टीकाराम भट्टराईले इजलासमा सहभागी न्यायाधीशमध्ये जसका बारेमा पनि सार्वजनिक रूपमै प्रश्न उठेपछि इजलाश छाड्नुपर्ने तर्क व्यक्त गरे। अर्का वरिष्ठ अधिवक्ता हरिहर दाहालले रिट निवेदकमा कांग्रेस सभापति शेरबहादुर देउवा र माओवादी केन्द्र अध्यक्ष पुष्पकमल दाहाल पनि भएकाले दाहालसँग जोडिएको पार्टी विभाजनको फैसला गर्ने न्यायाधीश यो इजलासमा बस्दा नैतिक प्रश्न उठ्ने बताए। वरिष्ठ अधिवक्ता मुक्ति प्रधानले न्यायाधीशका सम्बन्धमा व्यक्तिगत रूपमा केही पनि सवाल नभएको बताए। मुद्दामा जोडिएकाले नैतिकताको प्रश्न उठेको प्रधानको भनाइ थियो। यस्तै, वरिष्ठ अधिवक्ताहरू मिथिलेस यादव, महादेव यादव, कृष्णप्रसाद भण्डारीले पनि इलजास गठनकै विषयमा बोलेका थिए। महान्यायाधिवक्ता रमेश बडालले भने रिट निवेदन दर्तापछि कानुन व्यवसायीले पालना गर्नुपर्ने आचारसंहिता तोक्न आवश्यक रहेको बताएका थिए। योजनाबद्ध रुपमा रिट निवेदकले मिडिया परिचालन गरी निष्पक्ष न्याय सम्पादन र सुनुवाइमा प्रभाव पार्न खोजेको आरोप महान्यायाधिवक्ता बडालले लगाएका थिए। बडालले न्यायाधीशमाथि नैतिकताको प्रश्न गर्ने वरिष्ठ अधिवक्ताले कानुन व्यवसायीको आचारसंहितामा पनि ध्यान दिन जरुरी हुने बताएका थिए। उनको प्रश्न हालै सभामुखले बोलाएको छलफलमा सहभागी वरिष्ठ अधिवक्तातर्फ लक्षित थियो। नायव महान्यायाधिवक्ता पदमप्रसाद पाण्डेले इजलासमा कसलाई राख्ने भन्ने कुरो प्रधानन्यायाधीशको अधिकार भएकाले प्रश्न उठाउन जरुरी नभएको बताएका थिए। भने, यो त खालि अदालतप्रतिको अविश्वासको कुरो मात्रै हो। यस्तै सहन्यायाधिवक्ता सञ्जीव रेग्मीले इजलास गठनका विषयमा अनावश्यक तर्क गर्न आवश्यक नरहेको बताएका थिए। सर्वोेच्चका न्यायाधीश श्रेष्ठ सम्मिलित इजलासले फागुन २३ मा नेकपा एकता बदर गर्दै साविक एमाले र माओवादी केन्द्रलाई बिउँत्याउने निर्णय गरेको थियो। यसअघि शुक्रबार पहिलो दिनको सुनुवाइमा पनि यो विषय उठेको थियो। आइतबार निवेदकका तर्फबाट १० कानुन व्यवसायीले बहस गरेका थिए। प्रतिनिधिसभा विघटनसम्बन्धी ३० रिट सर्वोच्चमा परेका छन्।"
"भूकम्प त छल्यौ, कोरोनाले लगी छाड्यो","अन्नपूर्णको च्याट बक्समा आएको रोजनको म्यासेजले एक्कासि झस्कायो। यसबीचमा कुरा हुन पाइरहेको थिएन। रवीन्द्र्र गौतम कोरोना संक्रमित भएर उनलाई उपचारका लागि काठमाडौं लगिएको पोस्ट पत्रकार महासंघ दोलखाका अध्यक्ष दीपशंकर चौलागाईंले गरेपछि थाहा भयो, उनी बिरामी परेका कुरा। फोन झिकेर नम्बर खोजेँ। तर कल गर्ने साहस आएन। त्यतिबेला हेलिकोप्टरमै लानुपर्ने अवस्था जटिल रहेछ भन्ने लागेर फेसबुकमा आएका पोस्टहरूमा स्वास्थ्य लाभको कामना गरेँ। परिवारका अन्य सदस्यसँग सम्पर्क नभएकाले स्वास्थ्य अवस्थाबारे जानकारी पाएको थिइनँ। अचानक आएको म्यासेजले मन भक्कानियो र निःशब्द भएँ। उनीसँगको चिनजानधेरै लामो थिएन। २०७३ कात्तिकमा दोलखाको चरीकोटमा भेटेर तालिमको सिलसिलामा एक साता सँगै बस्दा निकै मिजासिलो र सहयोगी साथीका रूपमा पाएको थिएँ। त्यतिखेर भूकम्पले देशै ढलेको थियो। त्यसमाथि बारपाकपछि अर्को केन्द्र बिन्दु थियो सिन्धुपलाञ्चोक र दोलखा। भीमेश्वर३ मा रहेको उनको घर माटोमै मिलेको थियो। कसोकसो परिवार र आफू जोगिएको उनले बताएका थिए। भूकम्प छलेर टहराको बासमा आमा, श्रीमती र छोरीको अभिभावकत्व निभाउँदै उनी पत्रकारितामा सक्रिय थिए। मनै थिलथिलो बनाएको भूकम्पले पारिवारिक व्यवस्थापनको चुनौतीका बीचमा दिनभर समाचारको खेतीमा जुट्थे उनी। उनको त्यही साहस देखेर आत्मबल दह्रो बनाउन हामीलाई समेत हौसला मिलेको थियो। पत्रकारितामा समकालीन हामी अन्नपूर्ण पोस्ट्सँगको हाम्रो यात्रा पनि सँगसँगै जस्तो थियो। यसकारण पनि साथीभाइको नाता साइनो नजिकिएको हो। भूकम्पको कहरबारे उनले भनेका थिए, भूकम्प त छलियो, घर पनि जसोतसो बनाइएला नि। उनले झन्डै तीन वर्ष लगाएर ढलेको घर उठाएका थिए, गत वर्ष मात्रै।सन्ततिका लागि समेत सुरक्षित आवास बनाएका उनी भने एक वर्ष पनि सँगै बस्न पाएनन्। मन छटपटियो। रवीन्द्र्र रेडियोकर्मीसमेत रहेकाले दोलखाकी रेडियो पत्रकार बुना घिमिरेलाई सोधें। बोल्न सक्दिन भन्ने जवाफ आयो। विमला बुढाथोकीको फोन उठेन। एसएमएस गरेँ। पछि कुरा हुँदा रवीन्द्र्रका छिमेकी शम्भु गौतमको नम्बर पाएँ। उहाँसँग कुरा हुन सकेन। भावविह्वल अवस्थामा दोलाखा पत्रकार महासंघका अध्यक्ष दीपशंकर चौलागाईंसँग कुरा भयो। उनले भक्कानिँदै जिल्लाको होनहार सहकर्मी भाइ गुमाएँ भन्दा मनै अमिलो भयो। उनले बताएअनुसार रवीन्द्र्रकी आमा बिरामी हुनुहुन्थ्यो। उहाँको उपचारको क्रममा रवीन्द्रकी श्रीमती पनि कोरोना पोजेटिभ हुनुभयो। परिवारका दुई सदस्य बिरामी, नाबालक छोरीहरूसहितको हेरचाहमा खटेका उनले जेठ ७गते अस्पताल गएर कोरोना जाँच गराएका थिए। नेगेटिभ देखिएपछि घर आए। ९ गते असहज भएपछि फेरि अस्पताल जान तयारी गर्दा दीपशंकरसँगै भएको सल्लाहअनुसार जाँच गराउँदा अवस्था गम्भीर रहेको बताएपछि हेलिकोप्टर झिकाएर काठमाडौं पठाइएको थियो। अन्नपूर्ण पोस्ट्ले तत्काल सिम्रिक एयरको हेलिकोप्टर पठाएर उद्धार गरेको थियो। काठमाडौंमा उपचाररत रहँदा साथीभाइसँग उनले सुधार हुँदैछ भन्ने खुसीको खबर पनि सुनाएका थिए। रवीन्द्र्र चाँडै घर आउने आसमा आमा, श्रीमती र दुई छोरी बाटो हेरेर बसेका थिए। तर कोरोना संक्रमणबाट थलिएकी आमा र श्रीमतीले उनको फेरि अनुहार देख्न पाएनन्। समाजसेवा र पत्रकारितामा आर्थिक बिट उनको मुख्य थियो। आर्थिक पत्रकारितामा दक्खल राखेका उनी भ्रष्टाचार विरोधी अभियन्ता थिए। उनले आफ्ना परिवार कोरोना संक्रमित भएर सेवा गरिरहनुपर्ने जटिल अवस्थामा हुँदा समेत जेठ ४ गते गौरी शंकर बिजिनेस ग्रुप जापानसँगको सहकार्यमा कोभिडका बिरामीका लागि अक्सिजन भर्न ८० हजार रुपैयाँ चरीकोट अस्पताललाई हस्तान्तरण गरेका थिए। यसबाट उनले परिवारलाई भन्दा समाजसेवामा महŒव दिएको प्रष्ट हुन्छ। जीवनको अन्तिम क्षणसम्म समाजसेवा र पत्रकारितामा सक्रिय रवीन्द्र गौतमलाई गुमाउँदा सिंगो दोलखाको प्रेस जगत् र अन्नपूर्ण मिडिया नेटवर्कले मात्रै होइन, नेपाली पत्रकारिता जगतले नै एक होनहार युवा गुमाएको छ। राष्ट्रमा उनको अभाव सधैं खड्कनेछ। प्रिय रवीन्द्र्र, भूकम्प त छलियो, घर त बनिहाल्छ, पत्रकारितामा धर्म छाड्नु हुँदैन भन्ने साहसका साथ परिवार, समाजसेवा र पत्रकारितामा डटिरहँदै कोरोनालाई छल्न सकेनौं, अन्ततः हामीले सदासदाको लागि तिमीलाई गुमायौं। हार्दिक श्रद्धासुमन !"
ओसाका दोस्रो चरणमा,"पेरिस : जापानी टेनिस स्टार नाओमी ओसाका फ्रेन्च ओपनको दोस्रो चरणमा प्रवेश गरेकी छन्। आइतबार भएको खेलमा विश्व नम्बर दुई ओसाकाले रोमानियाकी प्याट्रिसिया मारिया टिगलाई हराउँदै दोस्रो चरणमा स्थान बनाएकी हुन्। जापानकी २३ वर्षीया ओसाकाले मारियालाई ६४, ७६ (७४) ले हराउँदै दोस्रो चरणमा स्थान बनाएकी हुन्। चार पटककी ग्रान्डस्लाम विजेता ओसाकाले जितपछि सञ्चार माध्यमसँग कुराकानी गर्न भने अस्वीकार गरेकी थिइन्। उनले आफूलाई मानसिक असर पर्ने भन्दै मिडियासँग कुरा नगर्ने बताइन्। उनले जितलगत्तै कोर्टबाटै टेलिभिजनमा भने प्रतिक्रिया दिएकी थिइन्। अझै राम्रो गर्न सक्छु भन्ने आशा छ। यो कोर्ट निकै राम्रो छ। मैले यहाँ दुई खेल मात्र खेलेको छु। यस पटक राम्रो गर्नेमा विश्वस्त छु, ओसाकाले भनिन्। फ्रेन्च टेनिस महासंघका अध्यक्ष गिल्स मेरेट्टोनले ओसाकाको यस रबैयालाई ठूलै गल्तीका रूपमा हेरेका छन्। हरेक प्रतियोगिताको नियमित प्रक्रिया पत्रकार सम्मेलन बहिष्कार गरेका कारण ओसाकामाथि २० हजार अमेरिकी डलर जरिवाना हुन सक्ने पनि बताइएको छ। ओसाकाले फ्रेन्च ओपनमा तेस्रो चरण पार गर्न सकेकी छैनन्। पहिलो चरणमा ६३औं वरीयताकी प्रतिद्वन्द्वीविरुद्ध जित निकाल्न निकै संघर्ष गरेकी थिइन्। उनले दोस्रो चरणमा पनि रोमानियाकै एना बोगदानविरुद्ध खेल्ने छिन्।"
बजेट पूर्ण कार्यान्वयन होस्,"संसद् विघटन भएका कारण सरकारले अध्यादेशबाटै भए पनि १६ खर्बभन्दा बढीको बजेट ल्याएको छ। बजेटको प्राथमिकताले कोरोना भाइसरको दोस्रो लहरमा थलिएका नागरिकको मुहारमा अलिकति भए पनि मुस्कान ल्याएको छ। यो बजेटसँगै नागरिकमा सरकार छ र त केही गर्छ भन्ने आत्मविश्वास पनि पलाएको हुनुपर्छ। महामारीमा आएको बजेट परम्परागतभन्दा केही पृथक् बनाउने प्रयासमा सरकारले बालकदेखि वृद्धसम्मलाई समेटेको महसुस नागरिकले गरेका छन्। जनतालाई तत्काल राहत दिने मात्र नभई महामारीले सिर्जना गरेको आर्थिक, सामाजिक, रोजगारी, स्वास्थ्य र शिक्षासम्बन्धी समस्या समाधानका योजनालाई बजेटले प्राथमिकता दिएको देखिन्छ। केही बुँदा केलाएर आएका स्वाभाविक विरोधका स्वरबाहेक सबै क्षेत्रले बजेटमाथि गालीभन्दा बढी ताली बजाएको पाइएको छ। यसकारण आगामी आर्थिक वर्षको बजेट निर्माणमा सरकारले गरेको मिहेनतलाई सकरात्मक रूपमा लिन सकिन्छ। अहिले सरकार, राजनीतिक दल तथा अन्य सबै पक्षको प्रमुख दायित्व र कर्तव्य कोरोना संक्रमणको रोकथाम र धेरैभन्दा धेरै जनताको रक्षा नै हो। संकट व्यवस्थापनका लागि आवश्यक पर्ने प्रमुख कुरा बजेट पनि हो। परीक्षण, उपचार र खोपको माग चारै तर्फबाट आइरहेको समयमा धेरैको ध्यान नयाँ बजेटतर्फ थियो। ती क्षेत्र बजेटमा राम्ररी नसमेटिएला कि ? भन्ने प्रश्न र चासोलाई नेपालकै बजेटको इतिहासमा ठुलो रकम स्वास्थ्य क्षेत्रका लागि आउँदा जनताले राहत महसुस गरेका छन्। महामारीले थलिएको अर्को क्षेत्र कृषि, शिक्षा र रोजगारलाई पनि समान रूपमा बजेटले तौलदा संकटपछिको कार्यान्वयनको समयलाई सरकारले सदुपयोग गर्न सके सरकारको सफलता जोडिने छ। बाल प्रज्ञाप्रतिष्ठान बन्ने हुँदा बालबच्चालाई जीवनको वास्तविक अनुभव सिकाउँदै नेपाली संस्कार र संस्कृतिको ज्ञान सानैमा रोप्न खोज्नु सरकारको दिर्घकालीन सकारात्मक सोच हो। यसै आर्थिक वर्षमा गठन हुने नयाँ यस प्रतिष्ठानले दक्ष र शिक्षित नागरिक उत्पादनमा बिउ छर्ने यस्ता क्षेत्रलाई बजेटमा समेट्नु औचित्यपूर्ण छ। प्रविधिमा फड्को मार्ने समय भएकाले विद्यार्थीलाई ल्यापटप किन्न ८० हजार रुपैयाँसम्मको सहुलियत ऋण दिएको छ। सित्तैमा सिमकार्ड दिने विषयले विकल्प बनेको अनलाइन कक्षालाई बजेटले स्थापित गर्छ। यसले विद्यार्थीमा पढ्ने चाहनामा उत्साह थपेको हुनुपर्छ। शैक्षिक प्रमाणपत्र सिरानीमुनि राख्ने अवस्थाको अन्त्य गर्दै धितो राखेर सहुलियत कर्जा दिन सकिने विषयले धेरै शैक्षिक बेरोजगार युवाको भावना समेटेको देखिन्छ। यसले वैदेशिक रोजगारीभन्दा नेपालमै केही गर्छु भन्ने आत्मविश्वासको विकास अवश्य हुनेछ। पत्रकारलाई निःशुल्क उपचार र बिमा, कृषिमा अनुदान, युवालाई प्रविधि व्यवसाय, विद्युत् र पानीमा छुट, महामारीमा थलिएका व्यवसायीलाई विषेश राहतजस्ता महत्वपूर्ण कार्यक्रमले संकटका बेला आएको बजेटको गरिमा बढाएको छ। वृद्धभत्ता एक हजार र कर्मचारीको तलब दुई हजार वृद्धिले वृद्धलाई जिउने आशा र कर्मचारीलाई काममा उत्तरदायी बनाउने छ। तलब वृद्धिले भ्रष्टाचार रोक्ने सरकारको अभियानमा पनि थप टेवा पुग्ने देखिन्छ। स्वास्थ्यकर्मी र सुरक्षाकर्मीलाई समेत विभिन्न योजनामा समेट्दा महामारीमा फ्रन्टलाइनमा खटिँदाको पीडालाई थोरै नै सही मलमपट्टि गरेको छ। राजनीतिक उतारचढावका बीच निर्वाचनको मिति तोकेको समयमा अध्यादेशबाट ल्याएको बजेट निर्वाचन केन्द्रित र वितरणमुखी हुने धेरैको अनुमान थियो। तर, सरकारले महामारीको असरलाई केन्द्रमा राखेर लोकप्रिय बजेट ल्याउँदा विरोधका स्वर कम छन्। समृद्ध नेपाल ः सुखी नेपाली अभियान ल्याएको सरकारका लागि बजेट ल्याएर कम विरोध हुनु मात्रै सफलता भने अवश्य होइन। बजेट कार्यान्वयनका चुनौती पनि धेरै छन्। अघिल्लो आर्थिक वर्षभन्दा आकार बढेर आएको बजेटले सबै क्षेत्र समेट्ने प्रयास गरे पनि योजना कार्यान्वयन प्रमुख कुरा हो। बजेटमा समेटिने तर कार्यान्वयन नहुने पुरानो रोग अब देखिनु हुँदैन। कम्तिमा पनि विकास बजेट समयमै र गुणस्तरीय ढंगले पूर्ण रूपमा खर्च भयो भने मात्र नागरिकले पनि सन्तोषको सास फेर्नेछन्। बजेटको स्रोतमा राजस्व संकलन वृद्धि, वैदेशिक अनुदान र ऋणलाई सरकारले प्राथमिकतामा राखेको छ। लक्ष्य गरेको स्रोत व्यवस्थापन नै मुख्य चुनौती हो। भाँडा नै खाली भए पस्किने पुन्यूले थाल भर्दैैन। ऋणभन्दा अनुदान र राजस्वजस्ता स्रोतको समयमा व्यवस्थापन गर्दै कार्यान्वयनमा पनि सरकार उत्तिकै चनाखो हुन आवश्यक छ।"
खोप कूटनीतिमा राष्ट्रपति भण्डारी सक्रिय : अमेरिका र बेलायतसँग सहयोगका लागि आग्रह,"काठमाडौं : राष्ट्रपति विद्यादेवी भण्डारीले कोरोना भाइरसविरुद्धको खोपका लागि अमेरिका र बेलायतसँग पनि कूटनीतिक पहल गरेकी छन् । राष्ट्रपति भण्डारीले बेलायतकी महारानी एलिजावेथ द्वितीयलाई लेखेको पत्र आइतबार हस्तान्तरण गरिएको लन्डनस्थित नेपाली राजदूतावासले प्रेस विज्ञप्तिमार्फत जनाएको छ । यस्तै, राष्ट्रपति भण्डारीले खोप उपलब्ध गराउन आग्रह गर्दै अमेरिकी समकक्षी राष्ट्रपति जो बाइडेनलाई पत्राचार गरेकी हुन् । अमेरिकाका लागि नेपाली राजदूत डा युवराज खतिवडाले राष्ट्रपतिको पत्र शुक्रबार डीसीस्थित स्टेट डिपार्टमेन्टका वरिष्ठ सल्लाहकार इर्भिन मासिंगालाई हस्तान्तरण गरे । राजदूत डा खतिवडाले नेपालको पछिल्लो अवस्था र खोप योजनाबारे विस्तृतमा जानकारी गराएका थिए । यसअघि बुधबार राष्ट्रपतिले भारत र चीनका समकक्षीसँग सहयोगका लागि आग्रह गरेकी थिइन् । स्वास्थ्य सेवा विभागअन्तर्गत परिवार कल्याण महाशाखा प्रमुख डा तारानाथ पोखरेलले खोप आयात गर्न उच्चस्तरीय संयन्त्रद्वारा पहल भइरहेको बताए । सरकारले उच्चस्तरीय सबै संयन्त्र प्रयोग गरी खोप प्राप्तिको प्रयास गरिराखेको छ, डा पोखरेलले भने, सम्माननीय राष्ट्रपतिज्यूबाट समकक्षीमार्फत भारत, चीन, अमेरिकालगायत देशसँग खोप प्राप्तिका लागि कुराकानी भएको हामीलाई जानकारीमा आएको छ । उनले स्वास्थ्य तथा जनसंख्या मन्त्रालयले पनि विभिन्न कूटनीतिक नियोगसँग पहल गरिरहेको बताए । कहिलेसम्ममा कति खोप आउने भन्ने यकिन भइसकेको छैन, उनले भने । मुलुकका १४ जिल्लामा ५५ वर्ष माथिका नागरिकलाई र बाँकी जिल्लामा ६५ वर्षका नागरिकलाई पहिलो डोज खोप लगाइएको छ । विश्व स्वास्थ्य संगठन (डब्लूएचओ)का अनुसार पहिलो डोज लगाएको ९ देखि १२ साताभित्र दोस्रो डोज खोप लगाउनुपर्ने हुन्छ । करिब साढे १३ लाख नागरिकलाई तत्कालै दोस्रो खोप लगाउनुपर्ने आवश्यकता रहेको उनले बताए । कोभिसिल्डको दोस्रो मात्रा उपलब्ध हुने संभावना तत्कालै देखिएको छैन । कोभिसिल्ड, एस्ट्राजेनेका वा एस्केबायोजस्ता एउटै प्रकृतिका खोप उपलब्ध गराइदिन विभिन्न संयन्त्रमार्फत प्रयास भइरहेको छ । यसमा सकारात्मक जवाफ आए पनि खोप प्राप्त हुने बित्तिकै खोप लगाउँछौं, उनले भने, १२ हप्ता पछि खोप लगाउँदा पनि खोपको प्रभावकारिता रहन्छ । राजदूत खतिवडाले अमेरिकी सरकारसँग नेपालले एस्ट्राजेनिका खोप अधिकतम प्राप्त गर्ने अपेक्षा राखेको मासिंगालाई बताएका छन् ।"
"भूकम्प त छल्यौ, कोरोनाले लगी छाड्यो","अन्नपूर्णको च्याट बक्समा आएको रोजनको म्यासेजले एक्कासि झस्कायो। यसबीचमा कुरा हुन पाइरहेको थिएन। रवीन्द्र्र गौतम कोरोना संक्रमित भएर उनलाई उपचारका लागि काठमाडौं लगिएको पोस्ट पत्रकार महासंघ दोलखाका अध्यक्ष दीपशंकर चौलागाईंले गरेपछि थाहा भयो, उनी बिरामी परेका कुरा। फोन झिकेर नम्बर खोजेँ। तर कल गर्ने साहस आएन। त्यतिबेला हेलिकोप्टरमै लानुपर्ने अवस्था जटिल रहेछ भन्ने लागेर फेसबुकमा आएका पोस्टहरूमा स्वास्थ्य लाभको कामना गरेँ। परिवारका अन्य सदस्यसँग सम्पर्क नभएकाले स्वास्थ्य अवस्थाबारे जानकारी पाएको थिइनँ। अचानक आएको म्यासेजले मन भक्कानियो र निःशब्द भएँ। उनीसँगको चिनजानधेरै लामो थिएन। २०७३ कात्तिकमा दोलखाको चरीकोटमा भेटेर तालिमको सिलसिलामा एक साता सँगै बस्दा निकै मिजासिलो र सहयोगी साथीका रूपमा पाएको थिएँ। त्यतिखेर भूकम्पले देशै ढलेको थियो। त्यसमाथि बारपाकपछि अर्को केन्द्र बिन्दु थियो सिन्धुपलाञ्चोक र दोलखा। भीमेश्वर३ मा रहेको उनको घर माटोमै मिलेको थियो। कसोकसो परिवार र आफू जोगिएको उनले बताएका थिए। भूकम्प छलेर टहराको बासमा आमा, श्रीमती र छोरीको अभिभावकत्व निभाउँदै उनी पत्रकारितामा सक्रिय थिए। मनै थिलथिलो बनाएको भूकम्पले पारिवारिक व्यवस्थापनको चुनौतीका बीचमा दिनभर समाचारको खेतीमा जुट्थे उनी। उनको त्यही साहस देखेर आत्मबल दह्रो बनाउन हामीलाई समेत हौसला मिलेको थियो। पत्रकारितामा समकालीन हामी अन्नपूर्ण पोस्ट्सँगको हाम्रो यात्रा पनि सँगसँगै जस्तो थियो। यसकारण पनि साथीभाइको नाता साइनो नजिकिएको हो। भूकम्पको कहरबारे उनले भनेका थिए, भूकम्प त छलियो, घर पनि जसोतसो बनाइएला नि। उनले झन्डै तीन वर्ष लगाएर ढलेको घर उठाएका थिए, गत वर्ष मात्रै।सन्ततिका लागि समेत सुरक्षित आवास बनाएका उनी भने एक वर्ष पनि सँगै बस्न पाएनन्। मन छटपटियो। रवीन्द्र्र रेडियोकर्मीसमेत रहेकाले दोलखाकी रेडियो पत्रकार बुना घिमिरेलाई सोधें। बोल्न सक्दिन भन्ने जवाफ आयो। विमला बुढाथोकीको फोन उठेन। एसएमएस गरेँ। पछि कुरा हुँदा रवीन्द्र्रका छिमेकी शम्भु गौतमको नम्बर पाएँ। उहाँसँग कुरा हुन सकेन। भावविह्वल अवस्थामा दोलाखा पत्रकार महासंघका अध्यक्ष दीपशंकर चौलागाईंसँग कुरा भयो। उनले भक्कानिँदै जिल्लाको होनहार सहकर्मी भाइ गुमाएँ भन्दा मनै अमिलो भयो। उनले बताएअनुसार रवीन्द्र्रकी आमा बिरामी हुनुहुन्थ्यो। उहाँको उपचारको क्रममा रवीन्द्रकी श्रीमती पनि कोरोना पोजेटिभ हुनुभयो। परिवारका दुई सदस्य बिरामी, नाबालक छोरीहरूसहितको हेरचाहमा खटेका उनले जेठ ७गते अस्पताल गएर कोरोना जाँच गराएका थिए। नेगेटिभ देखिएपछि घर आए। ९ गते असहज भएपछि फेरि अस्पताल जान तयारी गर्दा दीपशंकरसँगै भएको सल्लाहअनुसार जाँच गराउँदा अवस्था गम्भीर रहेको बताएपछि हेलिकोप्टर झिकाएर काठमाडौं पठाइएको थियो। अन्नपूर्ण पोस्ट्ले तत्काल सिम्रिक एयरको हेलिकोप्टर पठाएर उद्धार गरेको थियो। काठमाडौंमा उपचाररत रहँदा साथीभाइसँग उनले सुधार हुँदैछ भन्ने खुसीको खबर पनि सुनाएका थिए। रवीन्द्र्र चाँडै घर आउने आसमा आमा, श्रीमती र दुई छोरी बाटो हेरेर बसेका थिए। तर कोरोना संक्रमणबाट थलिएकी आमा र श्रीमतीले उनको फेरि अनुहार देख्न पाएनन्। समाजसेवा र पत्रकारितामा आर्थिक बिट उनको मुख्य थियो। आर्थिक पत्रकारितामा दक्खल राखेका उनी भ्रष्टाचार विरोधी अभियन्ता थिए। उनले आफ्ना परिवार कोरोना संक्रमित भएर सेवा गरिरहनुपर्ने जटिल अवस्थामा हुँदा समेत जेठ ४ गते गौरी शंकर बिजिनेस ग्रुप जापानसँगको सहकार्यमा कोभिडका बिरामीका लागि अक्सिजन भर्न ८० हजार रुपैयाँ चरीकोट अस्पताललाई हस्तान्तरण गरेका थिए। यसबाट उनले परिवारलाई भन्दा समाजसेवामा महŒव दिएको प्रष्ट हुन्छ। जीवनको अन्तिम क्षणसम्म समाजसेवा र पत्रकारितामा सक्रिय रवीन्द्र गौतमलाई गुमाउँदा सिंगो दोलखाको प्रेस जगत् र अन्नपूर्ण मिडिया नेटवर्कले मात्रै होइन, नेपाली पत्रकारिता जगतले नै एक होनहार युवा गुमाएको छ। राष्ट्रमा उनको अभाव सधैं खड्कनेछ। प्रिय रवीन्द्र्र, भूकम्प त छलियो, घर त बनिहाल्छ, पत्रकारितामा धर्म छाड्नु हुँदैन भन्ने साहसका साथ परिवार, समाजसेवा र पत्रकारितामा डटिरहँदै कोरोनालाई छल्न सकेनौं, अन्ततः हामीले सदासदाको लागि तिमीलाई गुमायौं। हार्दिक श्रद्धासुमन !"
जसको गाउँ चीनतिर परेथ्यो,"साम्दो (गोरखा) : ६० वर्षअघि रुईबाट भागेर साम्दो पस्दा कर्माडुण्डुप लामालाई गर्व लागेको थियो। नेपालजस्तो स्वतन्त्र मुलुकको नागरिक हुन पाउँदा लामाले ठूलो सास फेरेका थिए। तर, ६ दशक अवधिमा रुईको विकास तीव्र गतिमा भयो। यताको अवस्था भने जहाँको तहीँ हुँदा लामालाई पछुतो लाग्दो रहेछ। उनी अहिले न फर्केर उता जान सक्छन् न त यहाँ आशालाग्दो वातावरण छ। चीनले रुईलाई सन् १९६० मा अधिनमा लिएपछि उनी बुवाआमाको पछि लागेर गोरखाको साम्दो गाउँ आएर बसेका थिए। त्यति बेला उनी १५ वर्षका आलाकाँचा थिए। अहिले ७६ वर्षका भुक्तभोगी भए। सुखको आशामा यता आए पनि झन् दुःख झेल्नुपर्दा आधा रात सुतेर, आधा रात सोचेर बिताउने गरेको उनी बताउँछन्। आधा रात निद लाग्छ, आधा रात दुःख सम्झेर बित्छ, उनी भन्छन्, रुईबाट आउने बित्तिकै १३ वर्षसम्म सामा गाउँलेको मुद्दा झेल्नुपर्यो। बल्लतल्ल जितेर नागरिकता, लालपुर्जा पायौं। हाम्रो उता घर थियो, खेत थियो। सबै ककसले बाँडीचुँडी खाइहाले। चाइनाको हक छ भन्छ। हामीले के गर्ने ? नेपालको सरकार चुप लागेपछि आफूहरू उपायविहीन भएको उनको गुनासो छ। चीनले आफ्नो अधिनमा लिएपछि सांस्कृतिक क्रान्तिका नाममा रुईको धर्म, संस्कृति नास गर्न थाल्यो। त्यसपछि रुईका १ सयमध्ये २८ घरधुरीका बासिन्दा भागेर साम्दोमा आई बसेका हुन्। कोही भारत पसे, कोही रुईमै बसे। चीनले ६० वर्षअघि रुईलाई आफ्नो अधीनमा लिएपछि त्यहाँका बासिन्दा भागेर आई बसोबास गरेको गोरखाको साम्दो गाउँ । तस्बिर : शिव उप्रेती साम्दो आएका २८ परिवार बढेर ४० भन्दा धेरै घरधुरी भएका छन्। यहाँका अन्य नागरिकको जनजीवन लामासँग मिल्दोजुल्दो छ। करु र आलु मात्र हुन्छ। त्यो पनि वर्षमा एक फेर मात्र उत्पादन हुन्छ। हिउँ परेर बालीनाली कुहिन्छ, उनी भन्छन्, त्यसैले जग्गाजमिन बाँझै छन्। बेचौँ भने किन्ने मान्छे छैन। उनी सम्झन्छन्, नेपाल र चीनको साँध पहिले सुक्चे खोला हो। सुक्चे खोलापारि निङ गाउँ छ। खोलावारि रुई छ। पछि मात्रै डाँडा दोसाँध बनाएको हो। तब रुई गाउँ पनि चीनको भएको उनी सुनाउँछन्। पहिले दोसाँधमा तीन वर्षसम्म काठको किलो ठोकेर राखेको थियो। पछि सिमन्टीको पिलर गाडेको हो, उनी भन्छन् । उनी भन्छन्, दोसाँध छुट्याउने बेला हामी त सानै थियौँ। एकदुई दिनमै छुट्याएको होइन। नेपालका हाकिमहरू २०२५ दिनसम्म लार्केबाउ (यईथाङ)को चौरमा पाल टाँगेर बसेका थिए। दिउँसो घोडा चढेर डाँडामा जान्थे। साँझमा लार्केबाउमै फर्कन्थे। चाइनाका फौज, सरकारी मान्छेहरूचाहिँ डाँडामै पाल टाँगेर बस्थे। जे गरे पनि चाइनाको खुसी भयो। नेपाली सीमा हाकिमहरू कोही बोल्न सक्दैनन्। लेक लाग्छ, टाउको दुख्छ भन्छन्, चुप्प बस्छन्। चाइनाले जे भन्छ, त्यही मान्छन्। नत्र पहिले सुक्चे खोलावारि रुई सप्पै नेपाल हो। रुईबाट दुई घण्टा हिँडेपछि पुगिने सुक्चेपारि निङदेखि उता मात्रै चाइना थियो। अहिले कोही पनि यसो भन्न नसक्ने उनको गुनासो छ। भान्छाकोठामा डिकी छुर्जोन । सहरमा १५ सयमा पाउने सामान यहाँ ५ हजार पर्ने उनको दु:खेसो छ । त्यस भेगकै ज्येष्ठ नागरिक निङ गाउँका ८१ वर्षका हावा बाजेले खोला साँध नगरौं, डाँडा दोसाँध गरौं भनेपछि झन्डै एक महिनाको विवाद टुंगिएर रुईलाई साँध बनाइएको उनी बताउँछन्। निङको पो हावा (हावा बाजे) भन्ने बूढा थिए। म पनि चिन्थेँ। चाइनाका सरकारी टोलीले उनलाई बोलाए। उनले खोला कहिले यता, कहिले उता सरिरहन्छ। त्यसैले डाँडा दोसाँध बनाउनुपर्छ भने। सबैभन्दा जेठाबूढाले भनेको मान्नुपर्छ भनेर कुरा टुंग्याएको हो, उनी भन्छन्, बाउबाजेको पालामा त सुक्चे खोला दोसाँध हो। तर, त्यो बेला नेपालले खोला साँध हो भन्न सकेन। हामीले के भन्ने ? रुई पनि नेपाल हो भनेको भए त ठिकै हुन्थ्यो नि ! हाम्रो त यता पनि उता पनि खेतबारी थियो। घरगोठ थियो। ओहोरदोहोर गरिरहन्थ्यौँ। तर भन्न सकेन। चाइनाले जे भन्यो, त्यही मान्यो। रुईमा आफ्नो घरखेत रहेको तर जान नपाएकामा साम्दोवासीलाई पीडा छ। हाम्रो उता पनि घर छ। बारी छ। तर, उता जान पाउँदैनौं, लामा भन्छन्, सबै अर्काले रोपेर खाइरहेको छ। अर्काले घर बनाइसकेको छ। अब के गर्ने हामी ? हामीले बोलेको कोही सुन्दैन। सरकारले बोले पो सुन्छ। चिनियाँ सांस्कृतिक क्रान्ति सहन नसकेर भागेर बाउबाजे साम्दो आई बसेका अर्का स्थानीय निमा दोर्जे बताउँछन्। रुईमा बस्दा पनि जिजुबाजेको पालादेखि साम्दोको जग्गामा हाम्रो हकभोग थियो, दोर्जे भन्छन्, आउनेजाने भइरहन्थ्यो। जब सांस्कृतिक क्रान्ति भयो। गुम्बाका महत्वपूर्ण सम्पदा नष्ट हुन थाले। अनि त्यसको संरक्षण गर्न साम्दो आएर बसेको हो। रुई गाउँ पैदल हिँडेर जान सातआठ घण्टा लाग्ने, घोडाबाट जाँदा दुई घण्टामा पुगिने उनको भनाइ छ। साँध छुट्याएपछि कतिपय यताका केही मान्छे फर्केर रुई नै गएको लामा बताउँछन्। हामी त साम्दोमा आइसकेका थियौं। कोहीकोही यताका मान्छे ३६३७ सालपछि भागेर फेरि उतै बस्न गए, उनी भन्छन्, उताको सरकार धनी छ। मान्छेलाई सरकारले हेर्छ। सरकारले सेवा, सुविधा धेरै दिन्छ लिन्छ। तर, नेपाल सरकारले यहाँको दुःख देख्दैन। त्यसैले कोही मान्छे भागेर फेरि उता बस्न गए। तर, हाम्रा बाआमा गएनन्। हामी पनि जान पाएनौं। तर, नगएर पनि ठिकै छ। हामी उता गएर व्यापार गर्न सक्दैनौं। पैसा छैन। जता भए पनि हामीलाई उस्तै हो। आफूलाई चीन सरकारको राहतको केही आशा नरहेको उनको भनाइ छ। दिए पनि नदिए पनि उनीहरूको खुसी हो। नेपाल सरकारसँग पनि केही आशा छैन। चाइना सरकारसँग पनि केही आशा छैन, उनी भन्छन्, हामी नेपाली नागरिक हो। यहीँ दुःख गरेर बस्छौं। उनीहरू नाका खुल्दा वर्षमा एकदुई फेर रुई जाने गर्थे। तर, कोभिडका कारण दुई वर्षसम्म जान नपाएको उनी सुनाउँछन्। त्यहाँ बहिनीहरू छन्। भेट्न जान पाछैन। खादा ओढाउन जानुपर्छ। त्यो पनि पाछैन, उनी भन्छन्, सीमा खोल भनेर हामीले भनेको चाइना सरकाले सुन्दैन। नेपाल सरकारले भन्दैन। सीमा नाका खुल्दा ड्याङदेखिका बासिन्दा सामान खरिद गर्न चिनियाँ बजार जोङ्गा, कुङदाङ जान पाउँछन्। चामल, चिनी ल्याउँछन्। आफन्त भेटघाट गर्छन्। नेपाल र चिनियाँ बजारमा सामानको भाउ त उही हो। तर, उताबाट ल्याउँदा ढुवानी भाडा कम लाग्ने स्थानीयको भनाइ छ। आलु र करुले वर्ष दिनलाई पुग्दैन, अर्की स्थानीय डिकी छुर्जोन भन्छिन्, आरुघाट, बेंसीसहरबाट सामान ल्याउँदा ढुवानी दोब्बर, तेब्बर बढी जान्छ। सहरमा १५ सय रुपैयाँमा पाउने सामान यहाँ ५ हजार रुपैयाँ पर्छ। त्यसैले सबै कुरा चाइनाबाट ल्याउनुपर्छ। तर, दुई वर्षदेखि चिनियाँ नाका नखुलेर स्थानीयवासी मर्कामा परेको उनको दुखेसो छ। रुईमा सडक निर्माण भइसक्यो। गाडी चढेर जहाँतहीँ जान सकिने भएको छ। तर, साम्दोबाट चार दिन पैदल हिँडेपछि मात्र गाडी चढ्न पाइने स्थानीय डिकी छुर्जोन बताउँछिन्। साम्दोमा स्वास्थ्यकर्मी छैनन्। बालबच्चा बिरामी हुँदा उपचार नपाउने डिकीको गुनासो छ। बालबालिका पढाउन सदरमुकाम वा काठमाडौं लैजानुपर्ने बाध्यता छ । सीमा क्षेत्रका बासिन्दासम्म सरकारको नजर नपुगेको साम्दोबासीको गुनासो छ। सहर पस्दा सुकिलामुकिला मात्रै होइन, सरकारले पनि हेप्ने लामाको गुनासो छ। हामी पनि नेपाली हो नागरिक हो। हामीसँग नेपालको नागरिकता छ। लालपुर्जा छ। काठमाडांैको मान्छेको जस्तै हाम्रो पनि अधिकार छ भन्ने हाम्रो पनि मनमा आउँछ। यहाँबाट काठमाडौं जान कति टाढा छ ? हजुरलाई थाहा छ नि ! हामीलाई कति दुःख छ। अनि त्यहाँका मान्छेले हामीले भनेको मान्छ त ?, उनी प्रश्न गर्छन्, हामी दुर्गमका मान्छेलाई त लाटा बनाउँछन्। उनीहरूको मात्र हो र यो देश ? हाम्रो पनि होइन र ?"
यसरी हुँदैछ लुम्बिनीमा राष्ट्रियसभा उपनिर्वाचन (फोटोफिचर),"दाङ : लुम्बिनी प्रदेशमा राष्ट्रियसभा सदस्यका लागि जारी मतदानमा अब ८ मत खस्न बाँकी छ । बिहान ९ बजेदेखि जारी मतदानमा अहिलेसम्म २ सय ९२ मत खसेको छ । कुल ३ सय मतदातामध्ये अहिलेसम्म २ सय ९२ मत खसेको हो । प्रदेशसभा सदस्य ८३ जना सबैले मतदान गरिसकेको र स्थानीय तर्फको ८ मत खस्न बाँकी रहेको लुम्बिनी प्रदेश निर्वाचन कार्यालय दाङले जनाएको छ । लुम्बिनी प्रदेशको राजधानी दाङको घोराहीमा उप निर्वाचनको लागि तीनवटा मतदान स्थल तोकिएको छ। प्रदेशसभा सदस्यका लागि (क), गाउँपालिका अध्यक्षउपाध्यक्ष र नगरपालिकाका प्रमुख र उपप्रमुखका लागि (ख) र कोभिड सङ्क्रमितका लागि (ग) मतदान केन्द्र तोकिएको हो। दुई जनाको प्रतिस्पर्धामा रहेको उप निर्वाचनमा साढे ९ बजेसम्म ३० जनाले मतदान गरेका थिए। माओवादी केन्द्रका तर्फबाट राष्ट्रियसभाका सदस्य चन्द्रबहादुर खड्का एमालेमा प्रवेश गरेपछि रिक्त पदमा लुम्बिनी प्रदेशमा राष्ट्रियसभाको उपनिर्वाचन हुन लागेको हो। माओवादी केन्द्र परित्याग गरेर एमालेमा प्रवेश गरेका खड्का कारबाहीमा परेका थिए। खड्काको रिक्त स्थानमा लुम्बिनी प्रदेशमा राष्ट्रियसभा सदस्यका लागि उपनिर्वाचन भएको हो। एमालेले खड्कालाई नै उम्मेदवार बनाएको छ भने विपक्षी गठबन्धनबाट दृगनारायण पाण्डे चुनावी मैदानमा छन्। एमाले सांसद पाण्डे वैशाख १९ मा लुम्बिनी प्रदेश सभा सदस्यबाट राजीनामा दिएर कांग्रेस प्रवेश गरेका थिए। उनलाई कांग्रेस, माओवादी केन्द्र, जसपा (उपेन्द्र पक्ष),माधव नेपाल पक्ष र जनमोर्चाबाट मत प्राप्त हुने भएको छ। प्रदेशसभा सदस्य ८३ जना र नगरपालिकाका प्रमुख र उपप्रमुख तथा गाउँपालिकाका अध्यक्ष र उपाध्यक्ष २ सय १७ जना गरी कुल ३०० जना मतदाताको नामावली स्वीकृत भएको छ। मुख्यमन्त्री शंकर पोखरेलको मन्त्रीमण्डलमा सहभागी भएपछि कारबाहीमा परेका जसपाका सांसद पुनर्वहाली भएपछि मतदाताको नामावलीमा हिजो मात्रै समावेस गरिएको थियो। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। राष्ट्रिय सभाको निर्वाचनमा कुल ३०५ मतदाता हुनुपर्ने लुम्बिनीमा ५ जना मतदानमा सहभागी नहुने भएका हुन्। ८७ प्रदेशसभा सदस्यबाट ८३ जना र २१८ मतदाता रहेको स्थानीय तहबाट २१७ जनाले मत दिनेछन्। प्रदेश सभामा ८ र स्थानीय तहमा १ गरी ९ जना मतदाताको नामावली निर्वाचन आयोगले प्रकाशित गरेको छैन। लुम्बिनीका १२ जिल्लामा १०९ स्थानीय तह छन्। स्थानीय तहका प्रमुख र उपप्रमुख उपनिर्वाचनमा मतदाता हुनेछन्। प्रदेशसभा सदस्यको मतभार ४८ र स्थानीय तहका प्रमुख र उप्रमुखको मतभार १८ हुन्छ। स्थानीय तहमा कुल मतभार तीन हजार ९०६ छ। प्रदेशसभामा कायम सांसदका आधारमा तीन हजार ७९२ मतभार छ। कुल मतसंख्या सात हजार ६९८ छ।"
नेपाली नागरिकता लिने भारतीयलाई धरौटीमा छाड्ने अदालतको विवादस्पद आदेश,"विराटनगर: विद्यमान कानूनी प्रावधानलाई मिच्दै जिल्ला अदालत सुनसरीले नेपाली नागरिकताको प्रमाणपत्र लिएका भारतीय नागरिकलाई धरौटीमा छाड्ने विवादस्पद आदेश दिएको छ । न्यायाधीश हेमबहादुर सेनको इजलासले भारत अररिया नरपतगञ्जका बासिन्दा अनिरुद्र भनिने अनिरुद्ध शर्मालाई ६० हजार रुपैयाँ धरौटी लिएर छाड्न दिएको आदेश विवादमा परेको हो । अस्वभाविक ढंगले कानूनविपरीत आदेश आएको भन्दै कानूनका विज्ञ एवं व्यवसायीहरुले विरोध गरिरहेका छन् । उनीहरुले कानून अनुसार गर्नुपर्ने निर्णयमा न्यायाधीशले तजविजी प्रयोग गरिदिनु गलत भएको बताए । सुनसरी अदालतका श्रेस्तेदार नगेन्द्र केसरी पोखरेलले कानून व्यवसायीबीच थुनछेक बहस सकिएसँगै पछि थप प्रमाण बुझ्दै जाँदा ठहरे बमोजिम हुने गरी प्रतिवादीलाई धरौटीमा छाड्न आइतबार आदेश भएको जानकारी दिए । उनका अनुसार यस सम्बन्धमा थप प्रमाण झिकाउन पनि अदालतले आदेश दिइसकेको छ । मुद्दामा वादी नेपाल सरकारका तर्फबाट जिल्ला सरकारी वकिल कार्यालय सुनसरीका सहायक जिल्ला न्यायाधीवक्ता सन्दीप टेलरले बहस गरेका थिए । प्रतिवादी शर्माका तर्फबाट अधिवक्ताहरु अर्जुन मेहता, ईश्वरचन्द्र ढुंगेल, कृष्णप्रसाद दाहाल र पञ्चदेव मेहताले बहस गरे । बुझिएका मान्छेको घटना विवरण कागज, वस्तुस्थिति मुचुल्काको बेहोरासमेतका मिसिल संलग्न तत्काल प्राप्त प्रमाणका आधारमा मुलुकी फैजदारी कार्यविधि संहिता २०७४ को दफा ६८ को विद्यमानता देखिएकाले पछि थप प्रमाण बुझ्दै जाँदा ठहरे बमोजिम हुने गरी प्रतिवादीलाई धरौटी लिएर मुद्दाको पूर्पक्षका लागि तारेखमा राख्नू, अदालतको आदेशमा भनिएको छ । तर मुलुकी फौजदारी कार्यविधि संहिता २०७४ को दफा ६७ (२) ख बमोजिम एक वर्ष वा सोभन्दा बढी कैद सजाय हुनसक्ने कसूरको अभियोग लागेका विदेशी अभियुक्त (विदेशी नागरिक)लाई पूर्पक्षका लागि थुनामै राख्नुपर्ने कानूनी प्रावधान छ । नेपालमा स्थायी बसोबास नभएको र थुनामा नराखेको खण्डमा अभियुक्त भाग्ने तथा पछि पक्राउ पर्ने सम्भावना नरहने हुँदा पूर्पक्षका लागि थुनामा पठाउनै पर्ने कानूनी प्रावधानलाई लत्याउँदै अदालतले झुठा विवरणका आधारमा नेपाली नागरिकता लिएका भारतीयलाई धरौटीमा छाड्न आदेश दिएको कानूनका विज्ञहरुले बताएका छन् । नागरिकता ऐन २०६३ को दफा २१ मा झुठा विवरण पेस गरेर नेपाली नागरिकता लिएका विदेशी नागरिकलाई एक वर्षदेखि पाँच वर्षसम्म कैद वा ५० हजारदेखि एक लाख रुपैयाँसम्म जरिवाना अर्थात दुवै सजाय हुने उल्लेख छ । राष्ट्रियतासँग जोडिएको नागरिकताजस्तो संवेदनशील विषयलाई अदालतले सामान्य लिनु गम्भीर विषय भएको वरिष्ठ अधिवक्ता सुरेशलाल श्रेष्ठले बताए । थुनामा नराख्दा प्रतिवादी भाग्ने र पछि पक्राउ पर्ने सम्भावना नरहने तथा अनुसन्धान नै प्रभावित पार्ने सम्भावना हुने हुँदा अभियोग लागेका विदेशी नागरिकलाई मुद्दाको किनारा नलागुन्जेलसम्मलाई पूर्पक्षका लागि थुनामै पठाउनुपर्ने कानूनमा स्पष्ट व्यवस्था छ, उनले भने, एकदेखि पाँच वर्षसम्म कैद सजाय हुनसक्ने नागरिकताजस्तो गम्भीर मुद्दामा धरौटीमा छाड्न आदेश दिनु न्यायको सिद्धान्तविपरीत हो । वरिष्ठ अधिवक्ता श्रेष्ठले विदेशीले प्राप्त गरेको नेपाली नागरिकता स्वतः बदर हुने पनि बताए । धरौटीमा छाड्न आदेश दिनु राष्ट्रियताको सवालमा घातक र गम्भीर विषय हो, उनले भने, अर्कातिर विद्यमान कानूनको पनि उल्लंघन भएकाले यस्तो निर्णय मुलुकका लागि हीतकर हुँदैन । श्रेष्ठले नागरिकसँग जोडिएको सन्दर्भलाई सामान्य ठानेर अदालतले यस्तो आदेश दिँदा आगामी दिनमा झुठा विवरण पेश गरेर नेपाली नागरिकता लिन विदेशीलाई बल पुग्ने पनि बताए । सरकारका विभिन्न सेवा सुविधा वास्तविक भन्दा पनि नेपाली नागरिकता लिएका विदेशी केन्द्रित हुनसक्ने उनको भनाइ छ । श्रेष्ठले थुनामा नपठाएर नेपाली नागरिकता लिने भारतीयलाई प्रमाण नष्ट गर्ने अवसर दिइनु सरासर गलत र कानूनविपरीत भएको बताए । मुद्दा किनारा लागेपछि दोषी ठहर हुने वा नहुनेभन्दा पनि एक वर्षभन्दा बढी कैद हुने कसूरमा अभियोग नै लाग्नासाथ विदेशीलाई थुनामा पठाउनुपर्ने कानूनी व्यवस्था छ, एक कानून व्यवसायीले भने, यस्तो स्पष्ट व्यवस्था मिचेर गलत ढंगले आदेश आएको विषयलाई छानबिनको दायरामा ल्याइनुपर्छ । उनले नागरिकताको सवालमा अदालत संवेदनशील नभएको प्रष्ट हुने र यस्ता आदेशबाट गलत नजिर स्थापित हुने खतरा बढेको बताए । नागरिकता वितरण टोलीमार्फत सुनसरीको साविकको दुहवी६ बाट २०६३ साल माघ ७ गते जन्मसिद्धका आधारमा शर्माले ०३३००९३२५ नम्बरको नेपाली नागरिकता लिएको प्रमाण फेला परेपछि प्रहरीले उनविरुद्ध नागरिकता ऐनअन्तर्गत मुद्दा चलाएको थियो । जन्म मिति २०२७ भदौ ११ गते उल्लेख गरेर अनिरुद्र शर्माको नामबाट नेपाली नागरिकता लिएपछि परिवारसहित आएर विराटनगर महानगरपालिका५ चाँदनी चोकमा बसोबास गरिरहेका उनी वैशाख २० गते विराटनगरबाटै पक्राउ परेका हुन् । उनले पाएको नेपाली नागरिकतामा वितरण टोलीका प्रमुख पुण्यराज भट्टराईको हस्ताक्षर छ । भारतबाट २०५० सालमा नेपाल छिरेर उनी दुहवीमा बस्न थालेका शर्माको नाममा एसपीजे ०२३९३३५ नम्बरको भारतीय मतदाता परिचयपत्र छ । नेपाली नागरिक हुन चाहने विदेशी नागरिकले त्यसअघि नै आफ्नो मुलुकको नागरिकता त्याग्नुपर्ने नियम छ । तर यहि फेब्रुअरी १५ मा भारतको निर्वाचन आयोगले सार्वजनिक गरेको नयाँ मतदाता नामावलीमा नाम समावेश रहेका शर्मा नेपाली नागरिकता लिएको पोल खुल्ने भएपछि दुहवीबाट विराटनगर बसाइ सरेको स्थानीयले बताए ।सबै प्रमाणसहित प्रहरीले घटनाको अनुसन्धान सकेर मिसिल बुझाएपछि सरकारी वकिल कार्यालयले अदालतमा गत शुक्रबार मुद्दा दर्ता गरेको थियो । प्रहरीले पक्राउ गरेर हिरासतमा लिएपछि रिहाइको माग गरेर शर्माको तर्फबाट वैशाख २२ गते सुनसरी अदालतमा दायर भएको बन्दीप्रत्यक्षीकरण रिट भने न्यायाधीश सुवासबाबु पुरीको इजलासले २४ गते खारेज गरिदिएको थियो । आफ्ना बाबु भारतीय नागरिक रहे पनि आफू भने नेपालमै जन्मिएको दाबी शर्माको छ । तर अनुसन्धानबाट नेपालमा उनी जन्मिएको कुनै प्रमाण फेला परेन । प्रहरीले शर्मा नेपालमा जन्मिएको कुनै आधिकारिक प्रमाण भाए उपलब्ध गराउन वडा कार्यालयलाई पत्राचार गरेको थियो । साविकको दुहवी६ र हालको दुहवी नगरपालिका५ का वडाध्यक्ष रमेशकुमार रौनियारले शर्माको जन्मदर्ताको कुनै पनि रेकर्ड नभएको उल्लेख गरेर जवाफसहितको पत्र प्रहरीलाई पठाइदिएका छन् । अन्नपूर्णसँगको सम्पर्कमा रौनियारले भने, सबैतिर खोजी गर्दा पनि जन्मदर्ता फेला परेन । नेपालमा नजन्मिएकै कारण जन्मदर्ता नभएको हुनसक्छ । उषादेवी भट्टराईले शर्मा दुहवीमै जन्मिएको र आफ्नो घरमा गोठालो बसेको दाबी गर्दै घटना विवरण कागज गरिदिएकी छन् । वस्तुस्थिति मुचुल्कामा इन्द्रबहादुर निरौला, जयमंगल सिंह र जीवस शर्माको हस्ताक्षर छ । उनीहरुले पनि शर्मा दुहवीमै जन्मिएको दाबी गरेका छन् । अनुसन्धानमा प्रशासनकै असहयोग नागरिकतासँग सम्बन्धित विषय हेर्ने प्रशासनले यस मुद्दाको अनुसन्धानमा प्रहरीलाई पूर्ण रूपमा असहयोग गरेको छ । प्रहरीले शर्माले नागरिकता लिने बेलामा भरिएको अनुसूचि फारम लगायतका कागजपत्र उपलब्ध गराएर अनुसन्धानमा सहयोग गर्न जिल्ला प्रशासन कार्यालय सुनसरीसँग आग्रह गरेको थियो । नागरिकताका लागि सिफारिस र सनाखत गर्ने तथा नागरिकता दिलाउनेको सबै विवरण अनुसूचिमा प्रष्टसँग खुलाइएको हुन्छ । तर तीन साताअघिदेखि चार पटकसम्म पत्र पठाएर माग गर्दा पनि प्रशासनले नदिएपछि सनाखत गर्ने, सिफारिस गर्ने र नागरिकता दिलाउने भूमिकामा रहेकाहरुलाई कारबाहीको दायरामा ल्याउन नसकिएको प्रहरीका एक अधिकारीले बताए । नागरिकताजस्तो विषयको अनुसन्धानमा प्रशासनले ठूलै असहयोग गर्यो, उनले भने, यसमा के स्वार्थ थियो वा सेटिङ नै गरिएको हो भन्ने चैँ बुझ्न सकिएन । उनले लामो अनुसन्धान सकेर मुद्दा बुझाउँदासम्म पनि प्रशासनले आवश्यक कागजपत्र उपलब्ध नगराउँदा नेपाली नागरिकता लिएका भारतीयको संरक्षणमा प्रशासन लागेको प्रष्ट हुने बताए । सुनसरीका प्रमुख जिल्ला अधिकारी उमेश ढकालले अनुसूचि प्रहरीलाई उपलब्ध गराउन पटकपटक निर्देशन दिएको बताए । नागरिकता फाँटका एक जना कर्मचारीमा कोरोनाको संक्रमण भएको र अरु कर्मचारीले खोजी गर्दा पनि विवरण फेला पार्न नसकेको दाबी गर्दै उनी पनि पन्छिए । नेपाली नागरिकता सहज रुपमा भारतीयले हात पार्नु राष्ट्रियताको सवालमा गम्भीर विषय रहे पनि त्यसको अनुसन्धानमा प्रशासनको शंकास्पद भूमिकाले थप समस्या भएको प्रहरी अधिकारीको भनाइ छ । विदेशी नागरिकलाई झुठा विवरणको आधारमा नागरिकता दिलाउन सनाखत वा सिफारिस गर्नेलाई छ महिनादेखि तीन वर्षसम्म कैद वा २५ देखि ५० हजार रुपैयाँसम्म जरिवाना अर्थात दुवै सजाय हुने कानुनी व्यवस्था छ । तर नागरिकता दिलाउने आफ्ना कर्मचारी कारबाहीमा पर्ने देखेर प्रशासनले अनुसन्धान नै प्रभावित पार्ने गरी असहयोग गर्दा समस्या भएको प्रहरी स्रोतले बतायो । उच्च अदालत जान्छौँः सरकारी वकिल यथेष्ठ प्रमाण हुँदाहुँदै थुनामा पठाउनुपर्ने अभियुक्तलाई कानुनविपरीत गएर धरौटीमा छाडिएको भन्दै जिल्ला सरकारी वकिल कार्यालय सुनसरीले यस मुद्दामा पुनरावेदन निवेदन दिने भएको छ । आधार र कारण केही नखुलाइ धरौटीमा छाडिएपछि वकिल कार्यालयले उच्च अदालत विराटनगरमा मुलुकी फौजदारी कार्यविधि संहितको दफा ७३ बमोजिम निवेदन दिने भएको हो । यस दफाले तल्लो अदालतको आदेश चित्त नबुझेमा माथिल्लो अदालतमा निवेदन गर्ने बाटो खुला गरिदिएको छ । जिल्ला न्यायाधीवक्ता नारायण रिमालले जिल्ला अदालतको आदेश चित्त नबुझेपछि उच्चमा पुनरावेदनको तयारी गरिएको जानकारी दिए । विदेशीलाई नागरिकता दिएको संवेदनशिल विषयलाई खेलाँची ठानेर अनुसन्धानमा आवश्यक पर्ने कागजपत्र प्रशासनले पनि उपलब्ध नगराएको पाइयो, उनले भने, यता अदालतले सबै कागजात पेस गर्न आदेश दिइसकेको छ ।"
राष्ट्रियसभा उपनिर्वाचन : लुम्बिनी प्रदेशमा मतदान जारी,"दाङ : राष्ट्रियसभा सदस्यका लागि लुम्बिनी प्रदेशमा उप निर्वाचन मतदान जारी रहेको छ। मुख्यमन्त्री शंकर पोख्रेलले सबैभन्दा पहिला मतदान गरेका हुन्। त्यसपछि सभामुख पूर्णबहादुर घर्तीलगायत उपसभामुख, अन्य मन्त्रीहरुले मतदान गरे। लुम्बिनी प्रदेशको राजधानी दाङको घोराहीमा उप निर्वाचनको लागि मतदान केन्द्र तोकिएको छ। निर्वाचनका लागि दाङको घोराहीमा तीन वटा मतदान स्थल तोकिएको छ। प्रदेशसभा सदस्यका लागि (क), गाउँपालिका अध्यक्षउपाध्यक्ष र नगरपालिकाका प्रमुख र उपप्रमुखका लागि (ख) र कोभिड सङ्क्रमितका लागि (ग) मतदान केन्द्र तोकिएको हो। दुई जनाको प्रतिस्पर्धामा रहेको उप निर्वाचनमा साढे ९ बजेसम्म ३० जनाले मतदान गरेका छ्न्। माओवादी केन्द्रका तर्फबाट राष्ट्रियसभाका सदस्य चन्द्रबहादुर खड्का एमालेमा प्रवेश गरेपछि रिक्त पदमा लुम्बिनी प्रदेशमा राष्ट्रियसभाको उपनिर्वाचन हुन लागेको हो। माओवादी केन्द्र परित्याग गरेर एमालेमा प्रवेश गरेका खड्का कारबाहीमा परेका थिए। खड्काको रिक्त स्थानमा लुम्बिनी प्रदेशमा राष्ट्रियसभा सदस्यका लागि उपनिर्वाचन भएको हो। एमालेले खड्कालाई नै उम्मेदवार बनाएको छ भने विपक्षी गठबन्धनबाट दृगनारायण पाण्डे चुनावी मैदानमा छन्। एमाले सांसद पाण्डे वैशाख १९ मा लुम्बिनी प्रदेश सभा सदस्यबाट राजीनामा दिएर कांग्रेस प्रवेश गरेका थिए। उनलाई कांग्रेस, माओवादी केन्द्र, जसपा (उपेन्द्र पक्ष),माधव नेपाल पक्ष र जनमोर्चाबाट मत प्राप्त हुने भएको छ। प्रदेशसभा सदस्य ८३ जना र नगरपालिकाका प्रमुख र उपप्रमुख तथा गाउँपालिकाका अध्यक्ष र उपाध्यक्ष २ सय १७ जना गरी कुल ३०० जना मतदाताको नामावली स्वीकृत भएको छ। मुख्यमन्त्री शंकर पोखरेलको मन्त्रीमण्डलमा सहभागी भएपछि कारबाहीमा परेका जसपाका सांसद पुनर्वहाली भएपछि मतदाताको नामावलीमा हिजो मात्रै समावेस गरिएको थियो। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। राष्ट्रिय सभाको निर्वाचनमा कुल ३०५ मतदाता हुनुपर्ने लुम्बिनीमा ५ जना मतदानमा सहभागी नहुने भएका हुन्। ८७ प्रदेशसभा सदस्यबाट ८३ जना र २१८ मतदाता रहेको स्थानीय तहबाट २१७ जनाले मत दिनेछन्। प्रदेश सभामा ८ र स्थानीय तहमा १ गरी ९ जना मतदाताको नामावली निर्वाचन आयोगले प्रकाशित गरेको छैन। लुम्बिनीका १२ जिल्लामा १०९ स्थानीय तह छन्। स्थानीय तहका प्रमुख र उपप्रमुख उपनिर्वाचनमा मतदाता हुनेछन्। प्रदेशसभा सदस्यको मतभार ४८ र स्थानीय तहका प्रमुख र उप्रमुखको मतभार १८ हुन्छ। स्थानीय तहमा कुल मतभार तीन हजार ९०६ छ। प्रदेशसभामा कायम सांसदका आधारमा तीन हजार ७९२ मतभार छ। कुल मतसंख्या सात हजार ६९८ छ।"
पाँचथरमा कोरोनाबाट पाँचजना पुरुषले ज्यान गुमाए,फिदिम : दोस्रो चरणको कोरोना महामारीबाट पाँचथरका पाँचजना पुरुषले ज्यान गुमाएका छन् । एक जनप्रतिनिधि र एक पत्रकार र तीनजना सर्वसाधारणसहित पाँचजनाले कोरोनाका कारण ज्यान गुमाएका हुन् । सुरुमाफालेलुङ गाँउपालिका २ का ६० वर्षीय पुरुषको निधन भएको थियो । उनको पाँचथर अस्पतालमा उपचार गर्ने क्रममा निधन भएको हो । स्वासप्रश्वासमा समस्या भएपछि उनलाई अस्पताल ल्याइएको थियो । फिदिममा होटल व्यवसाय गर्दै आएका कुम्मायक गाँउपालिकाका ४५ वर्षीय पुरुषले पनि कोरोनाका कारण ज्यान गुमाए । उनको स्वास्थ्य अवस्था जटिल बनेपछि उपचारका लागि झापा लैजाने क्रममा बाटोमै ज्यान गएको थियो । हिलिहाङ गाँउपालिका ४ का वडाध्यक्षश्री सिगुको पनि कोरोनाकै कारण निधन भएको छ । झापाको बीएण्ड सी अस्पतालमा उपचारका क्रममा सिगुको निधन भएको थियो । सिगुलाई लामो समयसम्म भेन्टिलेटरमा राखेर उपचार गर्दा पनि स्वास्थ्यमा सुधार नभएपछि अस्पतालमै उनको निधन भएको हिलिहाङ गाँउपालिकाका अध्यक्ष भवानी लिङदेनले जानकारी दिए । कोरोनाकै कारण शुक्रबार नेपालपत्रकार महासंघ पाँचथर शाखाका उपाध्यक्ष एकराज भण्डारीको ज्यान गयो । झापाको बिर्तासीटी अस्पतालमा उपचार गराएका भण्डारीको स्वास्थ्यमा सुधार नभएपछि निधन भएको हो । लामो समयसम्म उनलाई भेन्टिलेटरमा राखेर उपचार गराइएको थियो । भण्डारीको शुक्रबार निधन भएको महासंघ पाँचथरले जनाएको छ । आइतबार फाल्गुनन्दगाँउपालिका ३ राँकेका ६४ वर्षीय एक पुरुषले पनि कोरोनाकै कारण ज्यान गुमाएका छन् । सामान्य रुघाखोकी र ज्वरो आएपछि उनी घरमै बसेका थिए । मृत्युपछि एन्टिजेन परीक्षण गर्दा उनमा कोरोना संक्रमण पुष्टि भएको थियो ।
प्रधानमन्त्रीको आक्रोश : के अब कालो कोटधारी अराजकहरूले नै न्यायाधीशको फैसला लेख्ने ?,"काठमाडौं : प्रधानमन्त्री केपी ओलीले संसद् विघटनविरुद्ध रिट दिने र बहस गर्ने वकिलहरूको गतिविधिप्रति आक्रोश व्यक्त गरेका छन्। ओलीले कालोकोट लगाएका केही अराजक व्यक्तिहरूले न्यायाधीश छान्न खोजेको र आफै फैसाला लेख्न चाहेको भन्दै उनीहरूको कडा आलोचना समेत गरेका छन्। प्रतिनिधिसभा विघटनको मुद्दा हेरिरहेको संवैधानिक इजलासमा रहेका न्यायाधीशद्धय तेजबहादुर केसी र बमकुमार श्रेष्ठमाथि रिट निवेदक पक्षका वकिलले प्रश्न उठाएर विवाद गरेको विषयमा प्रतिक्रिया दिदै ओलीले भने, यो कस्तो सिस्टम खोजेको हो ? के अब वकिलले न्यायाधीश तय गर्ने ? के वकिलले लेखेर ल्याएको फैसला नै न्यायाधीशले पढ्नुपर्छ भन्न खोजेको उहाँहरूले ? ओलीले न्यायलय र न्यायाधीश मान मर्यादा र गरिमाको अलिकति पनि ख्याल नगरीकन केही वकिलहरू मर्यादाहीन गतिविधिमा संलग्न भएको बताए। उनले यस्तो प्रवृत्तिले स्वतन्त्र न्यायलयलाई कमजोर बनाउने चिन्ता व्यक्त गर्दै प्रश्न गरे, कालोकोटधारी व्यक्तिहरूले अदालतलाई कुन हैसियत र अवस्थामा पुर्याउँछ भन्ने प्रश्न गरे। एमाले सम्वद्ध युवा संघको भर्चुअल बैठकलाई सम्बोधन गर्दै नेकपा एमालेका अध्यक्ष समेत रहेका प्रधानमन्त्री ओलीले वकिलहरुले आफूले लेखेर दिएको फैसला पढ्ने न्यायाधीश खोजेको आरोप लगाए । प्रधानमन्त्री ओलीले विपक्षी गठबन्धनको उद्देश्य सरकार चलाउन नभएर चुनाव गराउनु रहेको पनि बताए । उनले याँ सरकारको गठन हुने वातावरण बनिसकेको अवस्था थियो, विगतमा पनि संविधानको नियोजित व्याख्या गर्ने काम भएको बताए।ओलीले आफ्नै पार्टीको नेतृत्वमा सरकार बनाउने सम्भावना हुदाहुदै पनि पार्टीभित्रै व्यक्तिहरुबाट निर्दलीय कार्यमा संलग्न हुनु इतिहासमै गलत र अलोकतान्त्रिक काम भएको बताउँदै भने, यति गर्दापनि उहाँहरुलाई लज्जाबोध छैन।"
"राष्ट्रियसभा उपनिर्वाचन, लुम्बिनीमा कांग्रेस उम्मेदवार पाण्डेय विजयी","दाङ : राष्ट्रियसभा सदस्यका लागि भएको उप निर्वाचनमा लुम्बिनी प्रदेशबाट दृगनारायण पाण्डेय निर्वाचित भएका छन् । नेपाली कांग्रेसका उम्मेदवार पाण्डेयलाई माओवादी केन्द्र, जसपा उपेन्द्र यादव समूह, राष्ट्रिय जनमोर्चा र एमाले माधव नेपाल समुहको समर्थन रहेको थियो । पाण्डेयले ५४६ मतभार अन्नतर्ले एमालेका उम्मेदवार चन्द्र बहादुर खड्कालाई पछि पारेका हुन् । खड्कालाई एमाले,महन्त ठाकुर समूह लगायतकाको समर्थन रहेको थियो । पाण्डेय यसअघि प्रदेश सभा सदस्य थिए । एमालेबाट जितेका पाण्डेयले राजीनामा दिएर कांग्रेसमा प्रवेश गरेका थिए । पाण्डेले स्थानीय तहतर्फ २१२४ मत भार र प्रदेशतर्फ मतभार २०१६ प्राप्त गरेका छन् । खड्काले स्थानीय तह र प्रदेश तर्फ १९२० मतभार प्राप्त गरेका छन् । निर्वाचनका तीनवटा मतदान केन्द्रबाट मतदान भएको थियो । तीन सय मतदाता रहेकोमा २ सय ९७ मत खसेको थियो । निर्वाचनमा राप्रपाले बहिस्कार गरेको छ । २ मत बदर भएका छन्। नेपालगन्ज उपमहानगरका नगर प्रमुख,नरैना गाउँपालिका र दरबार गाउँपलिकाका अध्यक्ष मत हाल्न आएनन् ।"
चुत्राबेसीका अधिकांश पसलमा छैन मूल्यसूची,"सन्धिखर्क : अर्घाखाँचीको सन्धिखर्क नगरपालिका २ चुत्राबेसीमा सञ्चालन भएका अधिकांश किराना पसलहरुले मूल्यसूची नै नराखी दैनिक उपभोग्य सामग्री बिक्री विरतण गरेको भेटिएको छ । जिल्लास्तरीय अनुगमन टोलीले चुत्रोबेसीका किराना तथा दैनिक उपभोग्य वस्तुका पसलमा अनुगमन गर्दा मूल्यसूची नराखेको भेटिएका हो। अनुगमनका क्रममा अधिकांश पसलमा मूल्यसूची नै नराखिएको, पसलैपिच्छे वस्तुको मुल्य फरकफरक भेटिएको, विल नकाटिकनै सामान बिक्री गरिएको तथा केही पसलमा म्याद गुज्रेका सामग्री बिक्रीवितरणका लागि राखिएको भेटिएको घरेलु तथा साना उद्योग कार्यालयका प्रमुख केशव सुनारले बताए । अनुगमनका क्रममा म्याद गुज्रिएका सामग्री जफत गरिएको छ । मुल्यसूची नराखेका पसलेलाई तत्कालै मुल्यसूची राख्न भनिएको अनुगमनमा सहभागी सन्धिखर्क नगरपालिकाका अधिकृत छैठौं जीवनारायण आचार्यले बताए।"
"कांग्रेसले भन्यो, 'बजेट ऋणको भारी अनि भ्रमको पोको मात्रै'","काठमाडौं : नेपाली कांग्रेसले सरकारले ल्याएको बजेटलाई भ्रमको पोकोको संज्ञा दिएको छ। सरकारले अध्यादेशमार्फत ल्याएको आगामी बर्षको बजेटमा आधिकारिक धारणा प्रस्तुत कांग्रेसले यस्तो संज्ञा दिएको हो। सोमबार संसदीय दलको कार्यालयमा आयोजित पत्रकार सम्मेलनमा कांग्रेस नेता डा मिनेन्द्र रिजालले पार्टीको आधिकारिक धारणा सार्वजनिक गर्दै संविधान मिचेर ल्याएको बजेटमा भ्रमको खेती मात्र गरिएको बताए। उनले देखाउन लायक कुनै ठोस उपलब्धि बजेटमा नरहेको उल्लेख गर्दै भने, यो बजेटले ऋणभार मात्र बढाएको छ।प्रत्येक नेपालीको थाप्लोमा झण्डै ५५ हजार थपिदिएको छ । रिजालले यो सरकारले आफ्नो कार्यभार सम्हाल्दा सार्वजनिक ऋण रु ८०९ अर्ब रहेकोमा त्यो बढेर १६०० अर्ब पुग्न लागेको बताए। नीति तथा कार्यक्रममा आधारित बजेट प्रस्तुत गर्ने नैतिक, राजनीतिक र संवैधानिक कुनै पनि अधिकार बजेटलाई नभएको बताए। प्रधानमन्त्री, अर्थमन्त्री र पहुँचवाला सरकारी नेताहरुको निर्वाचन क्षेत्रमा अन्यायपूर्ण अत्याधिकरुपमा बजेट विनियोजन गरिएकाले नागरिकको विवेकमा अपमान भएको कांग्रेसले जनाएकोछ । बजेटका सम्बन्धमा कांग्रेसले सोमबार सार्वजनिक गरेको आधिकारिक धारणा अनेकौ छलछाम र प्रपञ्च रचि प्रतिनिधि सभा विघटन गरेर आफ्नो वैधनिकता गुमाइ सकेको सरकारले आर्थिक वर्ष २०७८७९ को आय व्ययको वक्तव्य गत जेठ १५ गते सार्वजनिक गर्यो । प्रतिनिधि सभा विघटनको कदमको वैधानिकता सर्वोच्च अदालतमा परीक्षण भई रहेको छ ।संसदलाई छलेर राजश्व र व्ययको विनियोजन गर्ने र राष्ट्रिय ऋण उठाउन प्रस्तुत गरिएको यो बजेट, सरकारको ढुकुटी खर्च गर्ने, जनतालाई कर र ऋणको भार थप्ने कुनै पनि कार्य जनताका प्रतिनिधिको स्वीकृती बेगर गर्न पाईदैन भन्ने स्थापित लोकतान्त्रिक मूल्य र मान्यता विपरित छ । विगत आम निर्वाचनमा जनतासमक्ष अनेकौं झूट वाचा गरेर बनेको यो सरकारले निर्वाचन मार्फत साढे तीन वर्ष अघि आफूले प्राप्त गरेको जनअनुमोदनको आधार छिन्नभिन्न पारिसकेको छ । तैपनि, जनताको आँखामा छारो हाली शासन गर्न सकिन्छ भन्ने सरकारी मनोकांक्षाबाट सरकार ग्रसित छ भन्ने ठोस प्रमाण यो बजेट वक्तव्यले प्रस्तुत गरेको छ । झण्डै साढे तीन वर्ष देखिको शासनको असफलता पछि पनि हावादारी गफबाट नेपाललाई समृद्ध र नेपालीलाई सुखी बनाउन सकिन्छ भन्ने भ्रमबाट सरकार अझै मुक्त हुन सकेको छैन । अघिल्लो वर्ष माघ १४ गते प्रधानमन्त्रीले तीन महिना भित्र सम्पूर्ण नेपालीलाई खोप उपलब्ध गराइसक्ने छां भन्नु भएको थियो । तर चार महिना वितिसक्यो देशमा जम्मा दुई लाख बत्तिस हजार नागरिकहरुले दुवै डोज खोप लगाउन पाएका छन् । बेला बित्न लाग्दा पनि फागुन २३ पछि पहिलो खोप लगाएका नागरिकले दोश्रो खोप लगाउन नपाउने परिस्थिति निर्माण भएको छ । मन्त्री, सरकारी अधिकारीहरु बिना कुनै संकोच अब बेलामा दोश्रो डोज खोप लगाउने प्रबन्ध गर्न सकिन्न भन्न थालेका छन् । कुनै कुटनीतिक गृहकार्य र परिश्रम विना जतासुकै पत्र पठाएकै भरमा खोपको जोहो हुन्छ भन्ने सोच सरकारद्वारा प्रदर्शित अनुत्तरदायी मनोवृत्तिको श्रृंखलामा थप अर्को कडी हो । खोप लगाउने, कोभिड संक्रमण फैलिन नदिने, संक्रमितलाई उपचार गरेर जोगाउने सरकारी जिम्मेवारी बजेट किताबमा रकम छुट्याएर मात्र पुरा हुँदैन । बजेट विनियोजन गरिएको भएतापनि स्वास्थ्य सामग्री खरिदमा भएको अनियमितता, स्वास्थ्य उपचारमा गरिएको लापर्वाही, कोरोना जोखिमबारे गैरजिम्मेवार र हल्का रुपमा प्रधानमन्त्रीले दिनु भएका सार्वजनिक अभिव्यक्तिका कारण अघिल्लो वर्ष देश, जनता र अर्थतन्त्रले निकै ठूलो क्षति व्यहोर्नु पर्यो । कोरोना संक्रमण अत्यन्त तीव्र र भयावह रुपमा फैलिरहेको वर्तमान अवस्थामा यस्तो क्षति अझ भयावह हुन सक्ने जोखिम छ । बजेट वक्तव्यमा लेखिएका नारा खोप, औषधी, उपकरण, अस्पताल होइनन् । अघिल्लो वर्ष भन्दा डेढ गुणा लामो ५०३ बुँदे वक्तव्यमा एकातिर अघिल्ला केही वर्षहरुदेखि कार्यान्वयनमा रहेका सबै योजनाहरुको फेहरिस्तलाई नयाँ योजनाका रुपमा प्रस्तुत गरेर निकै पो काम हुन लागेछ भन्ने भ्रम छर्न खोजिएको छ । अर्कोतर्फ, कर्णप्रिय नाराको आवरणमा बजेटमा प्रस्तुत दीर्घकालिन आयोजनाहरुबारे सुन्दा भर्खरै निर्वाचन जितेर आएको सरकारले आफ्ना नीति, कार्यक्रम र योजना प्र्रस्तुत गर्या झै प्रतित हुन्छ । यो सरकारले आफ्नो कार्यभार सम्हाल्दा सार्वजनिक ऋण रु ८०९ अर्ब थियो । देखाउन लायक कुनै ठोस उपलब्धि बेगर नै त्यस्तो ऋण अहिले झण्डै दुई गुणाले बढेर १६०० अर्ब पुग्न थाल्यो । प्रत्येक नागरिक माथि परेको ऋणभार झण्डै ५५ हजार पुग्न थाल्यो । बहिर्गमनको बेला भईसक्दा पनि गफ र अहंकारमा रमाएको सरकारको चेत अझै फिरेको छैन । जेठ १५ सम्म ८५९ अर्ब कूल खर्च गरेको, यो आर्थिक अन्त्य वर्षसम्म १२६५ अर्ब कूल खर्च हुने संशोधित अनुमान गर्ने सरकारले अर्को आर्थिक वर्ष यस्तो खर्च ३० प्रतिशतले खर्च बढाउने महत्वकांक्षी लक्ष्य राखेको छ । गठनकाल देखि कुनै पनि आर्थिक वर्षमा २५० अर्ब पुँजीगत खर्च गर्न नसकेको यो सरकारले जेठ १५ सम्म १३३ अर्ब पुँजीगत खर्च गरेको छ, तर असार मसान्तसम्म यस्तो खर्च २५१ अर्ब पुर्याउछु भन्ने आंकलन गरेको छ । अझ, अर्को वर्षको बजेटमा त ३७४ अर्ब पुँजीगत खर्च गर्ने लक्ष्य राखेको छ । योजना कार्यान्वयन गर्ने क्षमता छैन, तर आकाशका जुन तारा नै खसाल्न सक्छु भन्ने भ्रमको खेती गरी अघिल्लो निर्वाचनमा झैं जनमत प्रभावित गर्ने भन्ने सरकारी दुरासय बजेट वक्तव्यमा प्रष्ट छ । भौतिक उपलब्धिका लक्ष्य कुनै वास्तविकतामा आधारित छैन । गठन भएदेखि हरेक वर्ष झण्डैै एक हजार अर्ब वा बढी राजश्वको लक्ष्य राख्ने यो सरकारले अहिलेसम्म कुनै वर्ष पनि राजश्व ८५० अर्ब पुर्याएको छैन । जेठ १५ गते सम्ममा ७७८ अर्ब राजश्व संकलन भएको छ । असार मसान्त सम्मको संशोधित लक्ष्य ९६० अर्ब छ । चालु आर्थिक वर्षको बाँकी डेढ महिनामा १८२ अर्ब राजश्व संकलन असम्भव प्राय छ । यही वर्षमा पनि स्वदेशी र विदेशी ऋणको भार थपिने प्रष्ट छ । कोरोना संक्रमणबाट संत्रस्त नागरिकबाट आगामी वर्ष १ हजार १५२ अर्ब राजश्व संकलन गर्ने योजना विफल हुने निश्चित छ । आगामी आर्थिक वर्षमा प्रक्षेपित चालु खर्च घट्ने आधार छैन । परिणामस्वरुप, पुँजीगत निर्माणका लागि आवश्यक रकम जोहो गर्न सम्भव हुने छैन । भ्रमको खेती गर्ने उद्देश्यका साथ बजेटमा प्रस्तुत गरिएका योजनाको कार्यान्वयन सम्भव छैन । नागरिकको थाप्लो माथिको ऋणभार अझ बढ्ने निश्चित छ । महंगी र बेरोजगारी बढ्ने निश्चित छ । सरकारले अनुत्तरदायी व्यवहार र आचरणको पराकाष्टा नाघेको छ । आगामी आर्थिक वर्ष आन्तरिक ऋण ३०९ अर्ब पुग्ने सरकारी प्रक्षेपण छ । यसले गर्दा सरकारी र निजी क्षेत्र बिच प्रतिस्पर्धा भई निजी क्षेत्रका लागि आवश्यक कर्जा प्राप्त गर्न कठिनाई हुनेछ । ब्याज दरमा अनावश्यक चाप पर्ने छ । लगानीको वातावरण थप विग्रने छ । पर्यटन, होटल, रेष्टुरेण्ट, निर्माण, उत्पादन, मनोरञ्जन, यातायात, कृषि लगायत सबै क्षेत्र कोरोनाले थला परेका छन् । कोभिडको संक्रमणबाट थिलथिलो भएको अर्थतन्त्रलाई त्राण दिलाउन आवश्यक छ । त्यसका लागि आम नागरिक, कृषक, मजदुर, राष्ट्रसेवक कर्मचारी, विभिन्न पेशा र व्यवसायमा आबद्ध व्यक्ति, निजी उद्यमी र व्यपारिको प्रयत्न आवश्यक छ । तर लगानीको वातावरण थप विग्रियो भने बेरोजगारी र गरिबीबाट उम्कन आम नागरिकलाई झन गाह्रो पर्नेछ । कोरोनाको पहिलो लहरले थप १२ लाख नेपालीलाई गरिबीको रेखा मुनि धकेल्यो, देशभित्र करिब १० लाख र विदेशमा कार्यरत साढे ६ लाख नेपाली रोजगारी गुमाउन बाध्य भए । कोरोनाको दोश्रो लहर र खोपको उचित व्यवस्थापन हुन नसकेमा त्यस पछि पनि कोरोनाका थप सम्भावित थप लहरले नागरिक जीवन अझ दुःखद बन्ने डर छ । सामाजिक सुरक्षाको अधिकार सबै नागरिकलाई छ, कोभिडको महामारीमा त यसको आवश्यकता अझ बढी हुन पुगेको छ । यस्तो बेला राहतका कार्यक्रमबारे गम्भीर, दीर्घकालिन र समग्र सोच र दृष्टिकोण आवश्यक छ । तर हचुवाको भरमा शुरु गरिएका कार्यक्रमको प्रभावकारीता सिमित हुने मात्र होइन यस्ता कार्यक्रमले श्रृजना गर्ने दीर्घकालिन दायित्वले अर्थतन्त्रमा गम्भीर क्षति पुग्न सक्नेछ । प्रधानमन्त्री, अर्थमन्त्री र पहुँचवाला सरकारी नेताहरुको निर्वाचन क्षेत्रमा अन्यायपूर्ण अत्याधिकरुपमा बजेट विनियोजन भएको सुन्दा आहतमा परेका नागरिकको विवेकमा अपमान भएको छ । आगामी वर्ष सामाजिक सुरक्षा खर्च ९८ अर्ब बाट १९० अर्ब पुग्ने अनुमान छ । चालु खर्चको भार थप्ने कार्यक्रमले पुँजी निर्माणका लागि आवश्यक कार्यक्रम सञ्चालन गर्न आवश्यक स्रोत साधन सिमित तुल्याउछन् । फलस्वरुप, देश विकास र जनताका आर्थिक उत्थानका दिशा खासै प्रगती सम्भव हुँदैन । अहिले पनि हाम्रो कूल गार्हस्थ उत्पादनमा थप २५ प्रतिशत योगदान विदेशमा रोजगारी गर्न वाध्य युवाले पठाएको विप्रेषणका कारण सम्भव भएको छ । पछिल्लो एक दशक औसत ९५ प्रतिशत रहेको कुल गार्हस्थ उत्पादनमा वचतको दर यो आर्थिक वर्ष घटेर ६५ प्रतिशत पुगेको छ । विप्रेषणको आम्दानीको योगदान कारणले राष्ट्रिय वचत दर ३१५ प्रतिशत छ । तर हाम्रो अर्थतन्त्रको बलियो खम्बा विदेशमा रोजगारी गर्न बाध्य युवाहरुका प्रति बजेटमा खासै ध्यान पुगेको छैन । कोरोनाको कहरमा विश्व अर्थतन्त्र संकूचित हुँदा हाम्रो विप्रेषणको आय घट्न पुग्यो भने लगानीको वातावरण अझ दुषित हुनेछ । राजश्वको करिब ४० प्रतिशत भन्सार विन्दुमा संकलन गर्ने हाम्रो सार्वजनिक वित्तको संरचना छ । फजुल खर्च गर्ने, बिना कुनै सोच दीर्घकालिन दायित्व सृजना गर्ने कार्यले हाम्रो सार्वजनिक ऋणभार थेग्न नसक्ने गरी बढाउने जोखिम छ । बजेट वक्तव्यमा भनिए जस्तो अर्थतन्त्रको विस्तार ६५ प्रतिशत हुने सम्भव छैन । कोभिड संक्रमणको दोश्रो लहरका कारण यो वर्ष पनि सरकारले अनुमान गरे झै अर्थतन्त्र ४ प्रतिशतले विस्तार हुनु सट्टा सिमान्त रुपमा मात्रै विस्तार हुने देखिन्छ । यस्तो विपद परिस्थितिमा सरकारले कोभिड रोकथाम, नियन्त्रण र उपचारको भरपर्दो कार्ययोजना ल्याउन सकेको छैन । समग्रमा, कोरोना कहरबाट प्रताडित आफन्तजन गुमाएका, आफै संक्रमणमा परेका, रोजगारी गुमाएका वा त्यस्तो जोखिममा परेका तथा अर्थतन्त्रको गतिहिनता र राजनीतिक दाउपेच, खिचातानीबाट आजित र निरास नागरिक बिच यो बजेटले कुनै पनि आशा जागृत गर्न सकेको छैन ।"
"राष्ट्रियसभा उपनिर्वाचन : २ सय ९७ मत खस्यो,आजै नतिजा आउने","दाङ : लुम्बिनी प्रदेशमा राष्ट्रियसभा सदस्यका लागि कुल ३ सय मतदातामध्ये अहिलेसम्म २ सय ९७ मत खसेको छ । निर्वाचनमा राप्रपाले बहिस्कार गरेको छ । नेपालगन्ज उपमहानगरका नगर प्रमुख,नरैना गाउँपालिका र दरबार गाउँपलिकाका अध्यक्ष मत हाल्न अहिलेसम्म नआएको प्रदेश निर्वाचन कार्यालयले जनाएको छ । मतदान गर्ने समयम ३ बजेसम्म तोकिएको छ । सोमबार नै मतगणना गर्ने र साँझसम्म नतिजा आउने जनाइको छ । लुम्बिनी प्रदेशको राजधानी दाङको घोराहीमा उप निर्वाचनको लागि तीनवटा मतदान स्थल तोकिएको छ। प्रदेशसभा सदस्यका लागि (क), गाउँपालिका अध्यक्षउपाध्यक्ष र नगरपालिकाका प्रमुख र उपप्रमुखका लागि (ख) र कोभिड सङ्क्रमितका लागि (ग) मतदान केन्द्र तोकिएको हो। माओवादी केन्द्रका तर्फबाट राष्ट्रियसभाका सदस्य चन्द्रबहादुर खड्का एमालेमा प्रवेश गरेपछि रिक्त पदमा लुम्बिनी प्रदेशमा राष्ट्रियसभाको उपनिर्वाचन भएको हो। माओवादी केन्द्र परित्याग गरेर एमालेमा प्रवेश गरेका खड्का कारबाहीमा परेका थिए। खड्काको रिक्त स्थानमा लुम्बिनी प्रदेशमा राष्ट्रियसभा सदस्यका लागि उपनिर्वाचन भएको हो। एमालेले खड्कालाई नै उम्मेदवार बनाएको छ भने विपक्षी गठबन्धनबाट दृगनारायण पाण्डे चुनावी मैदानमा छन्। एमाले सांसद पाण्डे वैशाख १९ मा लुम्बिनी प्रदेश सभा सदस्यबाट राजीनामा दिएर कांग्रेस प्रवेश गरेका थिए। उनलाई कांग्रेस, माओवादी केन्द्र, जसपा (उपेन्द्र पक्ष),माधव नेपाल पक्ष र जनमोर्चाबाट मत प्राप्त हुने भएको छ। प्रदेशसभा सदस्य ८३ जना र नगरपालिकाका प्रमुख र उपप्रमुख तथा गाउँपालिकाका अध्यक्ष र उपाध्यक्ष २ सय १७ जना गरी कुल ३०० जना मतदाताको नामावली स्वीकृत भएको छ। मुख्यमन्त्री शंकर पोखरेलको मन्त्रीमण्डलमा सहभागी भएपछि कारबाहीमा परेका जसपाका सांसद पुनर्वहाली भएपछि मतदाताको नामावलीमा हिजो मात्रै समावेस गरिएको थियो। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। लुम्बिनीका १२ जिल्लामा १०९ स्थानीय तह छन्। स्थानीय तहका प्रमुख र उपप्रमुख उपनिर्वाचनमा मतदाता भएका छन्। प्रदेशसभा सदस्यको मतभार ४८ र स्थानीय तहका प्रमुख र उप्रमुखको मतभार १८ हुन्छ। स्थानीय तहमा कुल मतभार तीन हजार ९०६ छ। प्रदेशसभामा कायम सांसदका आधारमा तीन हजार ७९२ मतभार छ। कुल मतसंख्या सात हजार ६९८ छ।"
कर्मचारीसँग सरकारलाई सहयोग नगर भनेर विपक्षी गठबन्धनले अपिल गर्नु आपत्तिजनक,"काठमाडौं : एमाले नेता विष्णु रिजालले कर्मचारीसँग विपक्षी गठबन्धनले सरकारलाई सहयोग नगर भनेर अपिल गर्नु आपत्तिजनक भएको टिप्पणी गरेका छन्। आइतबार विपक्षी गठबन्धनका पाँच शीर्ष नेताले विज्ञप्ति निकालेपछि उनले यस्तो बताएका हुन्। सोमबार फेसबुकमार्फत रिजालले प्रधानमन्त्री भएर देश चलाइसकेका नेताहरुले महामारीका बेला कर्मचारीसँग 'सरकारलाई सहयोग नगर' भनेर अपिल गर्नु आपत्तिजनक भएको टिप्पणी गरेका हुन्। विपक्षी गठबन्धनले सरकार बनाएछ भने कर्मचारीतन्त्रसहित सिंगो राज्य संयन्त्र त्यही सरकारको मातहतमा आइहाल्छ।नेता रिजालले भनेका छन्,प्रधानमन्त्री भएर देश चलाइसकेका र फेरि तीब्र प्रयास गरिरहेका नेताहरुले महामारीका बेला कर्मचारीसँग 'सरकारलाई सहयोग नगर' भनेर अपिल गर्नु आपत्तिजनक छ। राजनीतिक प्रक्रिया आफ्नो ठाउँमा छ, राजनीतिज्ञहरुले राजनीतिमाथिको नियन्त्रण गुमाएपछि मुद्दा अदालतमा विचाराधीन छ। जे निर्णय हुन्छ, मान्नु छँदैछ। नेता रिजालले भनेका छन्,तर, राज्य महामारीसँग जुधिरहेका बेला सबै मिलेर सहयोग गर्नुपर्नेमा यस्तो आह्वान गर्नुले राम्रो संकेत गरेको छैन। देश चलाइसकेका नेताहरुले राज्य र सरकारबीचको फरक छुट्याउन नसक्नुलाई विडम्बना मान्नुपर्छ। विपक्षी गठबन्धनले संघीय संसद्मा ल्याइनुपर्ने बजेट सरकारले अध्यादेशमार्फत ल्याएको भन्दै विरोध जनाएको छ। संयुक्त वक्तव्यमा कांग्रेस सभापति शेरबहादुर देउवा, माओवादी केन्द्र अध्यक्ष पुष्पकमल दाहाल, एमालेबाट निष्काशित नेता माधवकुमार नेपाल, जसपा अध्यक्ष उपेन्द्र यादव, राष्ट्रिय जनमोर्चाकी दुर्गा पौडेलले हस्ताक्षर गरेका थिए। नेपालको हस्ताक्षर भने एमाले वरिष्ठ नेताकै रूपमा छ। उनीहरूले दीर्घकालीन असर पर्ने कुनै पनि कामकारबाही नगर्न सरकारलाई चेतावनी दिएका दिएका थिए। प्रतिनिधिसभाको पुनःस्थापना र प्रतिनिधिसभाका १ सय ४९ सदस्यको हस्ताक्षरमा विकल्प प्रधानमन्त्रीका रूपमा हामीले विधिवत दाबी प्रस्तुत गरिसकेको अवस्थामा, वक्तव्यमा लेखिएको छ, देश र जनतालाई दीर्घकालीन असर पर्ने किसिमका कुनै पनि कामकारबाही नगर्न सरकारलाई चेतावनी दिन चाहन्छौं। गठबन्धनले सरकारका संविधानविपरीतका र अलोकतान्त्रिक कामकारबाहीमा सहयोग नगर्न राज्यका सबै अंग र निकायहरूलाई आग्रह गरेको थियो।"
जसपाको ठाकुर पक्ष ओली नेतृत्वको सरकारमा सहभागी हुने,"काठमाडौं : जनता समाजवादी पार्टीका अध्यक्ष महन्थ ठाकुर पक्ष केपी ओली नेतृत्वको सरकारमा सहभागी हुने भएको छ। सोमबार बालुवाटारमा प्रधानमन्त्री केपी ओलीसँग सरकारमा सहभागी हुनेबारे विषयमा टुंगो लागेको जसपा ठाकुर पक्षले बताएको छ। अध्यक्ष महन्थ ठाकुर, वरिष्ठ नेता राजेन्द्र महतो, लक्ष्मणलाल कर्णसहितका नेताहरू प्रधानमन्त्री ओलीलाई भेट्न सोमबार बिहान बालुवाटार पुगेका थिए । अब ८ मन्त्री र दुई राज्यमन्त्रीसहित जसपाको ठाकुरपक्ष अब एक दुई दिनमै सरकारमा सहभागी हुने बालुवाटार स्रोतले जनाएको छ। प्रधानमन्त्रीसँगको छलफलका क्रममा पार्टीभित्रको विवाद एकदुई दिनमै टुंगो लगाएर सरकारमा सहभागी हुने ठाकुर पक्षले बताएको छ। जसपाले अघि सारेका माग सम्बोधन भएकाले ओली सरकारमा सहभागी हुने निर्णय लिएको जनाएको छ। जसपाको संसदीय दलमा ठाकुरमहतो पक्षको बहुमत छ। उनीहरुको पक्षमा २० सांसद छन्। महन्थ ठाकुरपक्षको राजपा प्रधानमन्त्रीमा ओलीलाई नै सहयोग गरेर जानुपर्ने अडानमा छ भने बाबुराम भट्टराई र उपेन्द्र यादव भने विकल्प खोज्नुपर्ने र देउवालाई सहयोग गर्नुपर्ने पक्षमा छन्। ठाकुरमहतो पक्षले प्रधानमन्त्री ओलीलाई साथ दिने निर्णय गरेसँगै जसपमा विवाद बढेको छ। बैठकमा एमालेका तर्फबाट प्रधानमन्त्री केपी शर्मा ओली, उपप्रधानमन्त्री ईश्वर पोखरेल, अर्थमन्त्री विष्णु पौडेल, एमाले संसदीय दलका उपनेता सुवास नेम्वाङ र प्रधानमन्त्रीका प्रमुख राजनीतिक सल्लाहकार विष्णु रिमाल सहभागी थिए।"
"महन्थ ठाकुर र राजेन्द्र महतो बालुवाटारमा, सरकारमा जाने तयारी","काठमाडौं : जनता समाजवादी पार्टीका अध्यक्ष महन्थ ठाकुर र नेता राजेन्द्र महतो बालुवाटार पुगेका छन् । प्रधानमन्त्री केपी ओलीसँग सरकारमा सहभागी हुने विषयमा छलफल गर्न उनीहरू बालुवाटार पुगेको बताइएको छ। सोमबारको भेटमा मन्त्रालय बाँडफाँटलगायत विषयमा छलफल हुने जसपाका एक कार्यकारिणी सदस्यले बताएका छन्। ८ मन्त्री र दुई राज्यमन्त्रीसहित जसपाको ठाकुरपक्ष ओली नेतृत्वको सरकारमा सहभागी हुने जनाइएको छ। जसपाले अघि सारेका माग सम्बोधन भएकाले ओली सरकारमा सहभागी हुने निर्णय लिएको बताइएको छ। जसपाको संसदीय दलमा ठाकुरमहतो पक्षको बहुमत छ। उनीहरुको पक्षमा २० सांसद छन्। यस्तै जसपाका अर्का नेता लक्ष्मणलाल कर्णले पनि आफूहरुको पार्टी जतिबेला पनि अब सरकारमा सहभागी हुनसक्ने बताएका छन्। महन्थ ठाकुरपक्षको राजपा प्रधानमन्त्रीमा ओलीलाई नै सहयोग गरेर जानुपर्ने अडानमा छ भने बाबुराम भट्टराई र उपेन्द्र यादव भने विकल्प खोज्नुपर्ने र देउवालाई सहयोग गर्नुपर्ने पक्षमा छन्। यसअघि आइतबार राति जनता समाजवादी पार्टी (जसपा) संघीय परिषद् अध्यक्ष डा बाबुराम भट्टराईले पार्टी फुटको संकेत गर्दै समयले नयाँ ध्रुवीकरण खोजेको बताएका छन्। उनले नयाँ निर्माणका निम्ति पुरानो भत्कनु पर्ने भन्दै मान्छे तानातानमा नलाग्न आग्रह समेत गरेका छन्। अहिलेको राजनीतिक संकट पुरानो विचार, पार्टी र नेतृत्वको सामूहिक विघटनको अभिव्यक्ति हो, बाबुरामले ट्वीटमा लेखेका छन्, नयॉ निर्माण निम्ति पुरानो भत्कनैपर्छ। समयले नयॉ ध्रुवीकरण खोज्दैछ। अत: मान्छे तानातान र किनबेचको तमासा नगरौं ! भेडाभेडासँग र बाख्राबाख्रासंग हुन दिऊॅ ! हात मिलाएर आआफ्नो बाटो लागौं ! हिँडिरहे फेरि भेट हुनेछ !"
राष्ट्रिय सभा उपनिर्वाचन : मतदानको अघिल्लो दिन थपियो मतदाता,"दाङ : चार जना प्रदेश संसद्को रातारात राष्ट्रियसभा निर्वाचन प्रयोजनका लागि मतदातामा नाम थपिएको छ। पार्टीले कार्बाही गरी सांसद पद गुमाएका जसपाका चार जनाको नाम मतदान हुनुभन्दा केही घन्टा अघि मात्रै मतदाताको रुपमा थपिएको छ। नाम थप गर्न निर्वाचन आयोगले प्रदेश निर्वाचन कर्यालय पत्र पठाएको पछि आज हुने निर्वाचनमा ४ जना मतदाता थप भएका छन्। सन्तोषकुमार पाण्डे, विजयबहादुर यादव, कल्पना पाण्डे र सुमन शर्मालाई मतदाता थपिएको छ। जसपाको उपेन्द्र यादव पक्षले कारबाही गरेपछि उनीहरु सवोच्च पुगेर सांसद पद जोगाएका थिए। निर्वाचन प्रक्रिया पूरा भएर मतदानको अघिल्लो दिन मतदाता थपेको र केहीलाई मतदानको अधिकार दिइएको भन्दै विपक्षी दलले गम्भीर आपत्ति व्यक्त गरेका छन्। अन्तिम मतदाता नामावलीमा दाबी विरोध सकिएर निर्वाचनको तयारीमा जुटेको बेलामा निर्वाचन आयोगले मतदाता थप गरेको भन्दै उनीहरुले आपत्ति जनाएका हुन्। उनीहरूले निश्पक्ष निर्वाचन हुनेमा समेत शंका गरेका छन्। नेपाली काङ्ग्रेस , माओवादी केन्द्र , जनता समाजवादी, राष्ट्रिय जनमोर्चाको दलका नेताहरुले सयुक्त रूपमा विज्ञप्ति निकालेर मतदाता थपिएकोप्रति विरोध गरेका हुन्।"
अन्यत्रै अल्झियो इजलास,"काठमाडौं : सर्वोच्च अदालतको संवैधानिक इजलासमा आइतबार प्रतिनिधिसभा विघटनसम्बन्धी रिटको सुनुवाइ थियो। तर, रिट निवेदक पक्षका कानुन व्यवसायीले इजलासमा संलग्न दुई न्यायाधीशप्रति नैतिकताको प्रश्न उठाएपछि मुख्य विषय अघि बढेन। सुनुवाइको दोस्रो दिन पनि इजलास गठनमै असन्तुष्टि व्यक्त भएपछि सबै रिटलाई हेर्दाहेर्दैमा राखिएको छ। अर्को पेसी मंगलबारलाई तोकिएको छ। दुई न्यायाधीश इजलासमा रहनेनरहने टुंगो लागेको छैन। प्रधानन्यायाधीश चोलेन्द्रशमशेर राणाले आफूसहित न्यायाधीशहरू दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ सम्मिलित संवैधानिक इजलास गठन गरेका थिए। यीमध्ये श्रेष्ठ र केसीबाट गम्भीर प्रकारको रिटमा निष्पक्ष सुनुवाइ हुनेमा अधिकांश कानुन व्यवसायीले आशंका गरेका हुन्। यही विषयमा आइतबार दिनभर प्रधानन्यायाधीश राणा र कानुन व्यवसायीबीच सवालजवाफ चलेको थियो। तब प्रधानन्यायाधीश राणाले सोधे, को न्यायाधीश राख्ने को नराख्ने भनेर छान्ने जिम्मा अब के तपाईंहरूलाई दिऊँ ? पक्षहरूलाई न्यायाधीश छान्ने अधिकार नभएको बताउँदै प्रधानन्यायाधीशले पुनः प्रश्न गरे, फलाना न्यायाधीश मेरो पक्षले भनेको मान्छ फलानाले मान्दैन भन्ने होइन। के अब तपाईंहरूलाई दिएँ भने तपाईंहरू न्यायाधीश छान्नुहुन्छ ? उनले न्यायालयको काम र फैसलाप्रति विश्वास गर्न आग्रह गर्दै भने, तपाईंहरूले पनि कानुनमा रहेर हो नि बहस गर्ने। हामीले पनि संविधान र कानुन त हो हेर्ने हो। वरिष्ठ अधिवक्ता शम्भु थापाले नेकपाको आधिकारिकतासम्बन्धी रिटमा फैसला गर्ने न्यायाधीश संवैधानिक इजलासमा बस्दा नैतिकताको प्रश्न जोडिने बताएका थिए। नेकपा विभाजन भएपछि नै बहुमतअल्पमतको खेल सुरु भएर अहिलेको अवस्था आएको हो, वरिष्ठ अधिवक्ता थापाले भने, त्यसैले इजलासमा अहिले बस्दा नैतिकताको प्रश्न उठ्छ। अघिल्लो पटक भएको प्रतिनिधिसभा विघटनविरुद्धको सुनुवाइमा पनि न्यायाधीश केसी बसेको भन्दै कानुन व्यवसायीले असन्तुष्टि जनाए। त्यसपछि प्रधानन्यायाधीश राणाले आफू पनि यसअघिको बहसमा संलग्न भएको स्पष्ट पार्दै आफ्नो बारेमा के हुने भन्दै प्रश्न गरेका थिए। त्यसको जवाफ दिँदै वरिष्ठ अधिवक्ता थापाले मुद्दा प्रभावित हुनेजस्तो लाग्यो भने बिदामा बस्न सुझाव दिएका थिए। वरिष्ठ अधिवक्ता बद्रीबहादुर कार्कीले न्यायाधीशबारे इजलासमै प्रश्न उठे पनि अन्यथा नलिन आग्रह गरेका थिए। उनको बहस ऋषि कट्टेलको मुद्दामा फैसला गरेका न्यायाधीश श्रेष्ठतर्फ लक्षित थियो। वरिष्ठ अधिवक्ता रमण श्रेष्ठले राष्ट्रपतिको भूमिकालाई लिएर टिप्पणी गरे। नैतिक प्रश्न उठेकाले न्यायाधीश श्रेष्ठ इजलासमा बस्न नहुनेमा वरिष्ठ अधिवक्ता श्रेष्ठले जोड दिएका थिए। वरिष्ठ अधिवक्ता टीकाराम भट्टराईले इजलासमा सहभागी न्यायाधीशमध्ये जसका बारेमा पनि सार्वजनिक रूपमै प्रश्न उठेपछि इजलाश छाड्नुपर्ने तर्क व्यक्त गरे। अर्का वरिष्ठ अधिवक्ता हरिहर दाहालले रिट निवेदकमा कांग्रेस सभापति शेरबहादुर देउवा र माओवादी केन्द्र अध्यक्ष पुष्पकमल दाहाल पनि भएकाले दाहालसँग जोडिएको पार्टी विभाजनको फैसला गर्ने न्यायाधीश यो इजलासमा बस्दा नैतिक प्रश्न उठ्ने बताए। वरिष्ठ अधिवक्ता मुक्ति प्रधानले न्यायाधीशका सम्बन्धमा व्यक्तिगत रूपमा केही पनि सवाल नभएको बताए। मुद्दामा जोडिएकाले नैतिकताको प्रश्न उठेको प्रधानको भनाइ थियो। यस्तै, वरिष्ठ अधिवक्ताहरू मिथिलेस यादव, महादेव यादव, कृष्णप्रसाद भण्डारीले पनि इलजास गठनकै विषयमा बोलेका थिए। महान्यायाधिवक्ता रमेश बडालले भने रिट निवेदन दर्तापछि कानुन व्यवसायीले पालना गर्नुपर्ने आचारसंहिता तोक्न आवश्यक रहेको बताएका थिए। योजनाबद्ध रुपमा रिट निवेदकले मिडिया परिचालन गरी निष्पक्ष न्याय सम्पादन र सुनुवाइमा प्रभाव पार्न खोजेको आरोप महान्यायाधिवक्ता बडालले लगाएका थिए। बडालले न्यायाधीशमाथि नैतिकताको प्रश्न गर्ने वरिष्ठ अधिवक्ताले कानुन व्यवसायीको आचारसंहितामा पनि ध्यान दिन जरुरी हुने बताएका थिए। उनको प्रश्न हालै सभामुखले बोलाएको छलफलमा सहभागी वरिष्ठ अधिवक्तातर्फ लक्षित थियो। नायव महान्यायाधिवक्ता पदमप्रसाद पाण्डेले इजलासमा कसलाई राख्ने भन्ने कुरो प्रधानन्यायाधीशको अधिकार भएकाले प्रश्न उठाउन जरुरी नभएको बताएका थिए। भने, यो त खालि अदालतप्रतिको अविश्वासको कुरो मात्रै हो। यस्तै सहन्यायाधिवक्ता सञ्जीव रेग्मीले इजलास गठनका विषयमा अनावश्यक तर्क गर्न आवश्यक नरहेको बताएका थिए। सर्वोेच्चका न्यायाधीश श्रेष्ठ सम्मिलित इजलासले फागुन २३ मा नेकपा एकता बदर गर्दै साविक एमाले र माओवादी केन्द्रलाई बिउँत्याउने निर्णय गरेको थियो। यसअघि शुक्रबार पहिलो दिनको सुनुवाइमा पनि यो विषय उठेको थियो। आइतबार निवेदकका तर्फबाट १० कानुन व्यवसायीले बहस गरेका थिए। प्रतिनिधिसभा विघटनसम्बन्धी ३० रिट सर्वोच्चमा परेका छन्।"
खोप कूटनीतिमा राष्ट्रपति भण्डारी सक्रिय : अमेरिका र बेलायतसँग सहयोगका लागि आग्रह,"काठमाडौं : राष्ट्रपति विद्यादेवी भण्डारीले कोरोना भाइरसविरुद्धको खोपका लागि अमेरिका र बेलायतसँग पनि कूटनीतिक पहल गरेकी छन् । राष्ट्रपति भण्डारीले बेलायतकी महारानी एलिजावेथ द्वितीयलाई लेखेको पत्र आइतबार हस्तान्तरण गरिएको लन्डनस्थित नेपाली राजदूतावासले प्रेस विज्ञप्तिमार्फत जनाएको छ । यस्तै, राष्ट्रपति भण्डारीले खोप उपलब्ध गराउन आग्रह गर्दै अमेरिकी समकक्षी राष्ट्रपति जो बाइडेनलाई पत्राचार गरेकी हुन् । अमेरिकाका लागि नेपाली राजदूत डा युवराज खतिवडाले राष्ट्रपतिको पत्र शुक्रबार डीसीस्थित स्टेट डिपार्टमेन्टका वरिष्ठ सल्लाहकार इर्भिन मासिंगालाई हस्तान्तरण गरे । राजदूत डा खतिवडाले नेपालको पछिल्लो अवस्था र खोप योजनाबारे विस्तृतमा जानकारी गराएका थिए । यसअघि बुधबार राष्ट्रपतिले भारत र चीनका समकक्षीसँग सहयोगका लागि आग्रह गरेकी थिइन् । स्वास्थ्य सेवा विभागअन्तर्गत परिवार कल्याण महाशाखा प्रमुख डा तारानाथ पोखरेलले खोप आयात गर्न उच्चस्तरीय संयन्त्रद्वारा पहल भइरहेको बताए । सरकारले उच्चस्तरीय सबै संयन्त्र प्रयोग गरी खोप प्राप्तिको प्रयास गरिराखेको छ, डा पोखरेलले भने, सम्माननीय राष्ट्रपतिज्यूबाट समकक्षीमार्फत भारत, चीन, अमेरिकालगायत देशसँग खोप प्राप्तिका लागि कुराकानी भएको हामीलाई जानकारीमा आएको छ । उनले स्वास्थ्य तथा जनसंख्या मन्त्रालयले पनि विभिन्न कूटनीतिक नियोगसँग पहल गरिरहेको बताए । कहिलेसम्ममा कति खोप आउने भन्ने यकिन भइसकेको छैन, उनले भने । मुलुकका १४ जिल्लामा ५५ वर्ष माथिका नागरिकलाई र बाँकी जिल्लामा ६५ वर्षका नागरिकलाई पहिलो डोज खोप लगाइएको छ । विश्व स्वास्थ्य संगठन (डब्लूएचओ)का अनुसार पहिलो डोज लगाएको ९ देखि १२ साताभित्र दोस्रो डोज खोप लगाउनुपर्ने हुन्छ । करिब साढे १३ लाख नागरिकलाई तत्कालै दोस्रो खोप लगाउनुपर्ने आवश्यकता रहेको उनले बताए । कोभिसिल्डको दोस्रो मात्रा उपलब्ध हुने संभावना तत्कालै देखिएको छैन । कोभिसिल्ड, एस्ट्राजेनेका वा एस्केबायोजस्ता एउटै प्रकृतिका खोप उपलब्ध गराइदिन विभिन्न संयन्त्रमार्फत प्रयास भइरहेको छ । यसमा सकारात्मक जवाफ आए पनि खोप प्राप्त हुने बित्तिकै खोप लगाउँछौं, उनले भने, १२ हप्ता पछि खोप लगाउँदा पनि खोपको प्रभावकारिता रहन्छ । राजदूत खतिवडाले अमेरिकी सरकारसँग नेपालले एस्ट्राजेनिका खोप अधिकतम प्राप्त गर्ने अपेक्षा राखेको मासिंगालाई बताएका छन् ।"
दीर्घ रोगीलाई भर्चुअलबाट उपचार,"झापा : लकडाउनले सबैतिरको जनजीवन ठप्प छ । झापाको भद्रपुर १० का ४६ वर्षीय रामलाल राजबंशी दुई वर्षयता मुटु रोगबाट पीडित छन् । आइतबार भने उनको अनुहारमा छुट्टै खुशी थियो । घरमै आफ्नो स्वास्थ्यबारेमा सोधपुछ गर्न कोही आएको देख्दा उनी निकै खुशी देखिन्थे । डाक्टरले रामलाललाई फलोअपका लागि बोलाएका थिए। तर कोभिडका कारण अस्पताल जान समस्या भएसँगै आर्थिक संकट पनि चुलिएपछि उनी रोगसँगै तनावमा थिए । लकडाउनका कारण उनको रोजगारी पनि गुम्यो । आर्थिक अभावले २०७७ माघयता स्वास्थ्य उपचारका लागि विशेषज्ञ सेवा लिन पाएका छैनन् । राजवंशीलाई अब अस्पतालको मुखै देख्न नपाइ मरिने पो होकि भन्ने चिन्ता थियो ।आइतबार भने मेची अभियानको टोली कोभिडका कारण दीर्घ रोगको उपचार नपाएकालाई घरघरमा गएर विशेषज्ञ सेवा दिन उनको घरमा पुगे । राजवंशीजस्तै दीर्घ रोगीहरू जो कोभिड१९ को सङ्क्रमणका डरले उपचार गर्न अस्पताल जान पाएका छैनन्। उनीहरुका लागि मेची अभियानले शनिबारदेखि विशेषज्ञ सेवा सुरु गरेको छ । मेचीनगरको वाहुनडाँगी र भद्रपुरको चन्द्रगढीबाट दीर्घ रोगीको उपचारका लागि विशेषज्ञ डाक्टरबाट अनलाइन परामर्श तथा उपचार सेवा आरम्भ गरिएको हो । हामी जुट्छौँ फेरि उठ्छौँभन्ने नारासहित अभियानले कोभिड सङ्क्रमणबाट पीडित उपचारविहीन तथा विभिन्न दीर्घ रोगको उपचार नपाएकालाई घरघरमा गएर विशेषज्ञ सेवा दिन थालेको हो । अभियानले राजवंशीलाई धरानस्थित वीपी कोइराला स्वास्थ्य विज्ञान प्रतिष्ठानका प्राध्यापक डाक्टर सञ्जीव शर्मासित भर्चुअल जोडिदिएको थियो । आफ्नो रोग र समस्याबारे सुरुमा खुल्न नसकेका उनलाई मोबाइलमा कसरी आफ्नो समस्याबारे बोल्ने भन्ने थियो । राजवंशीलाई डा शर्माले उनको समस्या र अहिले लिइराखेको औषधिबारे सोधे । त्यसपछि राजबंशीले २ वर्षदेखि आर्थिक अभावका कारण पनि फलोअपमा जान नसकेको बताए । उनको स्वास्थ्यजाँच र बाँकी उपचारका लागि सबै प्रक्रिया मेची अभियानले गरिदिने जिम्मा लिने भनेपछि सुखी हुँदै उनले भने भने, अब बाँच्छु होला । भद्रपुर १० केन्द्रमोड सुकुम्बासी बस्तीकी ३० वर्षीया सुनिता बेस्राले पनि आइतबार अनलाइनबाटै सेवा लिएकी छन् । गत वर्षबाट पेट फुल्ने र दुख्ने समस्या भएकी सुनितालाई स्थानीय अस्पतालमा परीक्षण गराउन जाँदा पाठेघरमा पानी जमेकाले तत्काल अप्रेसन गनुपर्ने डाक्टरले सल्लाह दिएका थिए । कोरोना महामारीसँगै उनको अस्पताल जाने कुरा पनि असम्भव बन्दै गयो । उनले भनिन्, अस्पताल जान कसैको सहयोग पनि पाइन । अर्कोतिर अस्पतालमा अरु बिरामी हेर्छन् हेर्दैनन् थाहा पनि भएन । एकातिर खर्चको अभाव अर्कोतिर कोरोनाको डरैडरले दैनिक ज्यालादारी गरेर जीवन गुजारा गर्दै आएकी सुनिताको उपचार पनि मेचीअभियानले गरिदिने भएको छ । अभियानका चन्द्रगढी संयोजक सोमप्रसाद ढुङ्गेलका अनुसार बिरामीको आवश्यकताअनुसार अभियानले विशेषज्ञ सेवा दिने बताए । औषधि र प्रयोगशाला परीक्षण पनि तुरुन्त गरिने छ । 'हामी जुट्छौँ फेरि उठ्छौं भन्ने नारा दिइएको कार्यक्रम सञ्चालन भएको पहिलो दिनमा २६ जना दीर्घ रोगीलाई वीपी कोइराला स्वास्थ्य विज्ञान प्रतिष्ठान धरानका विशेषज्ञ डा शर्माले काउन्सिलिङ गरेका थिए । उनीहरुमध्ये अर्बुद,मुटु, दम र स्त्री रोग समस्या भएका बिरामी थिए । तिनलाई डा शर्माले अनलाइनबाट उपचार सेवा दिएको संयोजक डालमियाले जानकारी दिए। कोभिडसँगै ननकोभिडलाई सघाऔं भन्ने नाराका साथ सामाजिक सेवामा संलग्न मेचीअभियानले जुमएपमार्फत टेलिपेथी सेवाको प्रारम्भ गरेको हो । कोरोना संक्रमितबढेसँगै नन संक्रमित दीर्घ रोगका बिरामीले अस्पतालबाट नियमित सेवा लिन कठिन भएको महसुश गर्दै जेठ १५ गतेदेखि दीर्घरोग पीडित बिरामीलाई राहत दिने उद्देश्यले बिरामी र डाक्टरको प्रत्यक्ष संवाद, समस्या र समाधान खोज्ने प्रयासस्वरुप टेलिपेथी कार्यक्रम सुरु गरेको हो । अभियानको उक्त कार्यमा केएचडिसी र मेचीनगर नगरपालिकाको सहकार्य रहेको अभियानका संयोजक विजयडाल मियाले जानकारी दिए । संयोजक डालमियाकाअनुसार अभियानले चिकित्सकले जरुरी ठहर गर्ने बिरामीलाई उपचारका लागि अस्पतालसम्म पुर्याउने तथा आर्थिक रुपले कमजोर अवस्थाका बिरामीलाई भने अस्पतालमा निशुल्क उपचारको प्रबन्ध गर्ने छ । अभियानले गर्भवती, सुत्केरी तथा डायलाइसिस गरिरहेका बिरामीलाई विशेष प्राथमिकतामा राखेको छ । अभियानले मेचीनगर, बुद्धशान्ति, साबिकका गाविस चन्द्रगढी, पृथ्वीनगर, कुमरखोद, गौरीगन्ज र खुदुनाबारी चयन गरेको छ । परिस्थितिअनुसार कार्य क्षेत्र थप गर्न सकिने संयोजक डालमियाले जानकारी दिए।अभियानमा स्वास्थ्यकर्मी र अन्य स्वयंसेवीसहित लगभग १०० जना स्वयंसेवक छन् ।"
"नमुना औषधिको अनाधिकृत भण्डारण, ४६ कार्टुन बरामद","विराटनगर: विराटनगरमा बिरामीलाई बिक्री नै गर्न नमिल्ने विभिन्न कम्पनीले उत्पादन गरेका नमुना औषधिको अनाधिकृत भण्डारण (स्टोर) गर्ने गरिएको फेला परेको छ । कोरोना महामारीका समयमा बजारमा अभाव हुनसक्ने औषधिको अनुगमनमा निस्किएको टोलीले आइतबार एउटा घरमा भण्डारण गरिएको अवस्थामा ठूलो परिमाणको नमुना औषधि बरामद गरेको छ । अनुगमनका लागि विराटनगर महानगरपालिका१६ भट्टीमोडमा पुगेको औषधि व्यवस्था विभाग र प्रहरीको संयुक्त टोली नमुना औषधि (चिकित्सक सेम्पल) फेला पारेर नियन्त्रणमा लिएको हो । विभागका अनुसार फिजिसियन सेम्पलका रुपमा मात्रै प्रयोग गर्न मिल्ने नमुना औषधि अवैध तरिकाले राख्ने गरिएको फेला परेको हो । विराटनगर१६ का रवि रजकले घरमा भण्डारण गरेको ठूलो परिमाणको नमुना औषधि बरामद भएको औषधि व्यवस्था विभाग विराटनगरका प्रमुख सञ्जीव कट्टेलले जानकारी दिए । उनका अनुसार एन्टिवायोटिक, कफ सिरफ, सेनिटाइजर, पेन किलर इन्जेक्सन लगायत ४६ कार्टुन औषधि बरामद गरिएको छ । औषधि राख्नलाई प्रयोग गरिने सात कार्टुन खोल पनि बरामद भएको जानकारी कट्टेलले दिए । अवैध रुपमा नमुना औषधिको भण्डारण गरेको पाइएपछि अनुगमन टोलीले रविलाई पनि नियन्त्रणमा लिएको छ । रविको घरनजिक उनका दाजुभाउजू जितु रजक र शीतल पाण्डे (रजक)ले सञ्चालन गरेको जितु मेडिको हल नामक औषधि पसल पनि छ । घरमा भण्डारण गरिएको नमुना औषधि उक्त पसलमा राखेर अनाधिकृत रूपमा बिक्री गर्ने गरिएको हुनसक्ने आशंका अनुगमन टोलीले गरेको छ । औषधि व्यवस्था विभागमा प्रल्हादप्रसाद सिंखडाको नाममा दर्ता रहेको उक्त पसल अनुगमन टोलीले बन्द गराएको छ । एउटाको नाममा दर्ता भएको पसल अर्कैले सञ्चालन गरिरहेको पाइएपछि बन्द गरेर पाँच दिनभित्रमा उपस्थित हुन निर्देशन दिइएको कट्टेलले बताए । औषधि पसल सञ्चालन गर्न आधिकारिकता प्राप्त व्यक्ति सिंखडा भएको पाइएको छ, उनले भने, तर पसल सञ्चालन र औषधि बिक्री वितरण अरुबाटै भइरहेको पाइएपछि बन्द गरिएको हो । तत्कालका लागि औषधिको बिक्रीमा रोक लगाउँदै पाँच दिनभित्रमा सक्कल कागजातसहित उपस्थित हुन निर्देशन दिइएको कट्टेलले बताए । उनका अनुसार बरामद भएका नमुना औषधि बिरामीलाई बिक्री गर्न मिल्दैन । तर ठूलो परिणाममा नमुना औषधि र खोल बरामद भएपछि लेबल परिवर्तन गरेर झुक्याउँदै बिक्री गर्ने गरिएको हुनसक्ने कट्टेलले जानकारी दिए । नयाँ उत्पादन गरेमा औषधि उत्पादक कम्पनीले त्यसको जानकारी दिन बजार प्रतिनिधि (एमआर)मार्फत नमुना चिकित्सकसम्म पुर्याउँछ । उत्पादक कम्पनीले आफ्नो उत्पादनका बारेमा चिकित्सकलाई जानकारी दिन एमआरमार्फत उपलब्ध गराउने ठूलो परिणामको नमुना औषधि एउटा घरभित्र भण्डारण गरिएको अवस्थामा फेला परेको मोरङ प्रहरी प्रमुख एसपी सन्तोष खड्काले जानकारी दिए । बिरामीलाई बिक्री नै गर्न नपाइने नमुना औषधि भारी मात्रामा बरामद भएको छ । औषधि भण्डारणस्थलमा विभिन्न बैंकका एटीएम कार्ड र चेक पनि फेला परेका छन्, उनले भने, विभिन्न बैंकका एक सय ६८ वटा एटीएम कार्ड र ७२ वटा चेक पनि बरामद भएको छ । त्यसपछि भण्डार गरिएको घरका मालिक रवि रजकलाई पक्राउ गरेर अनुसन्धानको दायरामा ल्याइयो । एसपी खड्काका अनुसार बरामद भएको औषधिको कुनै बिलविजक, रेकर्ड र खरिद गरेको स्रोत केही पनि खुलेको छैन । नमुना औषधि भण्डारणको कुनै आधिकारिक विवरण भण्डारणकर्तासँग छैन, उनले भने, आधिकारिकता र इजाजत विना यति धेरै नमुना औषधि किन भण्डारण गरिएको हो भन्ने बारेमा औषधि व्यवस्था विभागसँग समन्वय गर्दै अनुसन्धान थालिएको छ । विभागका प्रमुख कट्टेलका अनुसार कुनै पनि उत्पादक कम्पनीले नमुनाकै लागि यति धेरै औषधि उपलब्ध गराउन सक्दैन । कम्पनीले नमुनाका लागि ठूलो परिणाममा औषधि पठाउँदैन, उनले भने, उत्पादनका बारेमा चिकित्सकलाई जानकारी दिन प्रयोग गरिने उक्त औषधि बिरामीलाई बिक्री गर्नु गैरकानुनी हुनेछ । उनका अनुसार नमुना औषधिको भण्डारण पनि अनाधिकृत ठाउँमा गरिएको छ । नमुना वा अरु नै औषधि भण्डारणका लागि अनुमति लिएर दर्ता गराउनुपर्छ । तर अनुमति र दर्ता विना व्यक्तिको घरमा भण्डारण गरेको पाइयो, कट्टेलले भने, यथेष्ठ स्रोतसमेत नखुलाइकन कानुनविपरीत भण्डारण गरिएको छ । गलत ढंगले राखिएको नमुना औषधि फेला परेपछि गम्भीर ढंगले अनुसन्धान थालिएको छ । उनका अनुसार अवैध औषधि भण्डारणका सवालमा मुद्दालाई कसरी अगाडि बढाउने भन्ने बारेमा कानुन व्यावसायीसँग आवश्यक परामर्श र छलफल थालिएको छ ।"
बेनीजोमसोम सडकमा सुख्खा पहिरो,"जोमसोम : उत्तरी कोरलानाका जोड्ने राष्ट्रिय गौरवको बेनीजोमसोम सडकखण्डमा सोमबार बिहान सुख्खा पहिरो गएको छ ।कमजोर भूवनोट रहेको मुस्ताङको थासाङ३ मिसीमा सडक चौडाका लागि रककटिङ गरिएको स्थानको सडक माथिबाट ढुङ्गासहितको सुख्खा पहिरो खसेपछि अन्दाजी २५ मिटर सडक अवरुद्ध भएको घासा प्रहरी चौकीले बताएको छ । बेनीजोमसोम सडकखण्डको दोस्रो प्याकेजमा शर्मा गजुरमुखी जेभीले त्यहाँ कटिङ गरी सडक चौडा गर्ने काम गरिरहेको छ । बर्खायामको मनसुन सुरु भएसँगै थासाङको मिसी सडकमा सुख्खा पहिरो गएको हो । सुख्खा पहिरोले नेपाल विद्युत प्राधिकरणको केन्द्रीय प्रशारण लाइनको करिब एक दर्जन पोलमा क्षति पुगेको स्थानीयको भनाइ छ ।सुख्खा पहिरोले विद्युत पोलमा क्षति भएसँगै मुस्ताङ जोडिने राष्ट्रिय प्रशारण लाइन अवरुद्ध भएको छ भने नेपाल टेलिकम तथा टेकमाइन्ड कम्पनीको फाइबर नेट समेत अवरुद्ध भएको छ । सुख्खा पहिरोले सडक अवरुद्ध भएपछि बेनीजोमसोम सिधा सडक अवरुद्ध भएको छ । सुख्खा पहिरो गएको स्थानमा शर्मा गजुरमुखी जेभीको उपकरणले सडक सफा गर्ने काम सुरु गरेको छ । सडक सफा गरी यातायात सूचारु गर्न केही दिन लाग्नसक्ने जनाइएको छ । कालिगण्डकी गण्डकी करिडोर अन्र्तगत बेनीजोमसोम सडक स्तरोन्नति २०७४ सालबाट सुरु गरिएको हो ।राष्ट्रिय गौरवको सडक आयोजनाको निर्माणकार्यको भौतिक प्रगती अहिले ५० प्रतिशत बढी संम्पन्न भएको छ । तर, आयोजनाले सडकको बृहत वातावरण प्रभाव मूल्याङ्कन ( ईआईए) नगरि सडक निर्माण सुरु गरेकाले बर्सेनि उक्त स्थानमा बाढीपहिरो र नदी कटानको जोखिम बढेको सरोकारवालाको भनाई छ ।गत वर्ष पनि सुख्खा पहिरोका कारण सडक माथिबाट दर्जनौं रुखबिरुवामा क्षति पुगेको थियो । करिडोरले सडक स्तरोन्नति गर्नु अघि साविक गाविसको अनुमतीपत्र र सामान्य स्तरको आईई प्रक्रिया मात्र पूरा गरेको थियो ।"
शितगंगामा ट्याक्टर दुर्घटना ४ मजदुर घाइते,सन्धिखर्क : अर्घाखाँचीको शितगंगा नगरपालिकामा सोमबार भएको ट्याक्टर दुर्घटनामा ४ जना मजदुर घाइते भएका छन् । कपिलबस्तुबाट शितगंगाको सिद्धारामा विद्युत विस्तारका लागि तार लिएर जाँदै गरेको लु ४ त ५४१२ नम्बरको ट्याक्टर गोरुसिंगे सन्धिखर्क सडकको शितगंगा नगरपालिका १२ तारिकेमा दुर्घटना भएको इलाका प्रहरी कार्यलय ठाडाका प्रहरी निरीक्षक सन्दिप वेल्वासेले बताए । ब्रेक फेल भएर भएको ट्याक्टर दुर्घटनामा विद्युत विस्तारमा काम गर्ने ४ जना मजदुर घाइते भएको र घाइते चारैजनालाई उपचारका लागि प्रादेशिक अस्पतला बुटबल पठाइएको जिल्ला प्रहरी कार्यलय अर्घाखाँचीका प्रहरी नायव उपरीक्षक माधब बुढाथोकीले बताए । ट्याक्टरमा ७ जना सवार रहेका थिए ।
बेइजिङबाट ८ लाख खोप लिएर वाइडबडी मंगलबार काठमाडौं फर्किने,"काठमाडौं : चीन सरकारले अनुदानमा दिएको आठ लाख डोज खोप लिएर नेपाल वायुसेवा निगमको ए ३३० वाइडबडी मंगलबार काठमाडौं आइपुग्दैछ। वाइडबडी खोप लिन सोमबार राति बेइजिङ जाँदैछ। चीनले अनुदानमा प्रदान गर्ने घोषणा गरेको १० लाखमध्ये ८ लाख भेरोसेल खोप लिएर उक्त जहाज मंगलबार अपरान्ह काठमाडौं अवतरण गर्ने निगमले जनाएको छ। उक्त भेरोसेल खोप एक पटक पनि खोप नलगाएका नागरिकलाई दिइने योजना स्वास्थ्य मन्त्रालयले बनाएको छ।चीनबाट आउने खोप लगाउने प्राथमिकतामा शिक्षक, सार्वजनिक सवारीका चालकलगायत रहेका छन् । जेठ १२ गते राष्ट्रपति विद्यादेवी भण्डारीले चिनियाँ राष्ट्रपति सि जिङपिङसँगको टेलिफोन वार्तामा गरेको आग्रहअनुसार उक्त खोप नेपाल आउन लागेको हो। यसअघि पनि चीनले ८ लाख भरोसेल खोप दिएको थियो। अहिलेसम्म अनुदान र खरिद गरेर ३२ लाख ४८ हजार मात्रा खोप प्राप्त भएको छ। यसमध्ये भारतबाट उपहारका रुपमा १० लाख र खरिदमार्फत १० लाख खोप आएको छ। त्यसैगरी चीनले ८ लाख डोज भेरोसेल खोप दिइसकेको छ।त्यसैगरी कोभ्याक्स फ्यासिलिटीअन्तर्गत अनुदानको साढे तीन लाख खोप नेपाल भित्रिएको छ। अहिलेसम्म २६ लाख ६५ हजार ९ सय ८७ जनाले खोप लगाइसकेका छन्। यसमध्ये दुवै डोज लगाउने साढे पाँच लाख मात्रै छन्। पहिलो डोज लगाएको १२ साताभित्र दोस्रो डोज लगाइसक्नुपर्ने भए पनि फागुन २३ पछि कोभिसिल्ड खोप लगाएका ६५ वर्षमाथिका वृद्धवृद्धाले दोस्रो मात्रा लगाउन पाएका छैनन्।"
एसईई परीक्षा आन्तरिक मूल्यांकनबाट गराउन शिक्षा मन्त्रालयको प्रस्ताव,"काठमाडौं : शिक्षा मन्त्रालयले माध्यमिक शिक्षा परीक्षा (एसईई) आन्तरिक मूल्यांकनका आधारमा गराउने प्रस्ताव मन्त्रिपरिषदमा पठाउने निर्णय गरेको छ । सोमबार बसेको मन्त्रालयमा बसेको बैठकले एसईई परीक्षाको आन्तरिक मूल्यांकनका आधारमा गराउने प्रस्ताव मन्त्रिपरिषदमा पठाउने निर्णय गरेको हो। आइतबार मात्र एसईईलाई वैकल्पिक माध्यमबाट सञ्चालन गर्न राष्ट्रिय परीक्षा बोर्डले सरकारको अनुमति मागेको थियो । बोर्डले सोसम्बन्धी प्रतिवेदन शिक्षा, विज्ञान तथा प्रविधि मन्त्रालयलाई बुझाएको थियो । गतवर्ष पनि सम्बन्धित विद्यालय आफैले आन्तरिक मूल्याङ्कन गरी पठाएको अङ्कका आधारमा बोर्डले नतिजा प्रमाणीकरण र सार्वजनिक गरेको थियो ।"
मदिरा चोरी प्रकरण : तीन प्रहरी निलम्बित,"सिरहा : इलाका प्रहरी कार्यालय लहानमा कार्यरत तीन प्रहरी मदिरा चोरी आरोपमा निलम्बित भएका छन्। निलम्बित हुनेहरुमा प्रहरी सहायक निरीक्षक नबलकिशोर ठाकुर, प्रहरी जवान अन्नुकुमार राय र नरेशकुमार राय रहेका छन्। जेष्ठ ९ गते प्रहरीको गस्ती टोलीलहाननगरपालिका २३ स्थित गढिया चौक आसपासका पसलहरु बन्द गराई निषेधाज्ञा कार्यान्वयनको क्रममा पुगेको थियो। त्यही पुजा मदिरा होटल (एसकेमदिरा) मा होहल्ला गरेकोले मदिरा सेवन गरी होहल्ला गर्ने व्यक्तिहरु नियन्त्रणमा लिँदा पसलका सञ्चालक भागेका थिए। पसल खाली रहेको अवस्थामा पसलबाट प्रहरीले केही भोड्का रक्सी लिएको भिडियो सामाजिक संजालमा भाइरल भएका थिए। प्रहरी संगठन आलोचित हुन थालेपछि उनीहरुलाई निलम्बन गरिएको जिल्ला प्रहरी कार्यालय सिरहाले जनाएको छ। प्रहरी नियमावली २०७१ बमोजिम सोमबारबाटै निलम्बन गरी उक्त बिषयमा थप अनुसन्धान भइरहेको प्रहरीले जनाएको छ।"
कोरोनाका कारण नयाँ शैक्षिक सत्र अन्योलमा,"जोमसोम : कोरोनाका कारण थलिएको देभभरको शैक्षिक संस्थाको प्रभाव हिमाली जिल्ला मुस्ताङको ५ स्थानीय तहमा समेत परेको छ । बर्सेनि फागुनको पहिलो साता सञ्चालन हुनुपर्ने यहाँको नयाँ शैक्षिक सत्रको पठनपाठन कोरोना माहामारीका कारण अन्योलमय बनेको हो । कोरोनाको दोस्रो भेरियन्टसँगै मुस्ताङका विद्यालयले जोखिम मोलेर चालु शैक्षिक सत्रको वार्षिक परीक्षा सम्पन्न गरेका थिए । मुस्ताङका ५ स्थानीय तहका सामूदायिक ,निजी र गुम्बा विद्यालयमा जनजीवन सामान्य नभएको र अझै विद्यालय सञ्चालन गर्न सक्ने अवस्था नरहेको शिक्षा विकास तथा समन्वय इकाइ मुस्ताङले जनाएको छ । मुस्ताङका ५१ सामुदायिक विद्यालयसहित निजी र गुम्बा विद्यालयहरुले गत वैशाख १० गते देखि वैशाख मशान्तसम्म कोभिड१९ को जोखिम मोलेर हतारहतारमा वार्षिक परीक्षा सम्पन्न गरेका थिए । शिक्षा विकास तथा समन्वय ईकाईको पहलमा मुस्ताङका ५ स्थानीय तहको समन्वयमा आर्थिक वर्ष २०७८ को नयाँ शैक्षिक सत्रको पठनपाठन जेठ १ गतेबाट सञ्चालन गर्ने भनिएकोमा कोरोनाको दोस्रो भेरियन्ट समुदायस्तरमा फैलिएपछि आगामी शैक्षिक सत्रको पढाइ अन्योल बनेको शिक्षा विकास तथा समन्वय इकाइ प्रमुख टंकराज बरालले जानकारी दिए । यसअघि मुस्ताङका स्थानीय तह ,शिक्षकका पेशागत संघसंगठनका प्रतिनिधि र जिल्लाका माध्यमिक तहका प्रधानाध्यापकको संयुक्त बैठकले जेठ १ गतेबाट नयाँ शैक्षिक सत्रको पढाइ सुरवात गर्ने निर्णय गरेका थिए । पछिल्लो समय मुस्ताङमा कोरोनाको दोस्रो लहर समुदायस्तरमा फैलिदै गइरहेकाले विद्यालयको शैक्षिक सत्रको पठनपाठन सुरु गर्ने वातावरण बन्न नसकेको शिक्षा विकास तथा समन्वय ईकाई प्रमुख बरालले उल्लेख गरे । यस्तै, मुस्ताङका ५ स्थानीय तहले पनि नयाँ शैक्षिक सत्रको पढाइ सुरु गर्ने विषयमा कुनै निर्णय गरेका छैनन् ।उनीहरुले जिल्लामा कोरोना संक्रमणको अवस्था सुधार भइ जनजीवन सामान्य भएको अवस्थामा मात्र विद्यालय खोल्ने अवस्था रहेको बताएका छन् । देशभरका ७ सय ५३ स्थानीय तह मध्ये हिमाली जिल्ला मुस्ताङका ५ स्थानीय तहमा मात्र चालु वर्षको वार्षिक परीक्षा सम्पन्न भएको शिक्षा विकास तथा समन्वय ईकाई मुस्ताङको भनाइ छ । मुस्ताङको थासाङमा वैशाख ९ गते ,घरपझोङमा वैशाख १० गते,वारागुङ मुक्तिक्षेत्रमा १२ गतेदेखि वार्षिक परीक्षा सुरु गरिएको थियो भने उपल्लो मुस्ताङको लोमान्थाङ र लोघेकर दामोदरकुण्ड गापामा वैशाख १५ गतेबाट वार्षिक परीक्षा सञ्चालन गरेका थिए । सरकारले हिमाली जिल्ला मुस्ताङसहित मनाङ ,हुम्ला ,मुगु र डोल्पा लगायतमा बर्सेनि फागुन १ गतेदेखि नयाँ शैक्षिक सत्रको पठनपाठन र मंसिरमा वार्षिक परीक्षा सञ्चालन गर्ने व्यवस्था गरेको छ । तर, मुस्ताङका विद्यालयले भने कोभिड माहामारीकाबीचमै औपचारिक रुपमा वार्षिक परीक्षा सम्पन गरेका थिए ।कोरोनाको पहिलो लहरसँगै प्रभावित बनेको मुस्ताङका शैक्षिक संस्थाहरुले वार्षिक परीक्षा आन्तरिक मूल्याङ्कन तथा परीक्षाका आधारमा वार्षिक परीक्षा सम्पन्न गरेको स्थानीय तहले जनाएका छन् ।कोरोनाको पहिलो चरणदेखिनै प्रभावित मुस्ताङका विद्यालयमा केही महिना मात्र शैक्षिक पठनपाठन भएको बताइएको छ । यसअघि आर्थिक वर्ष २०७७ को शैक्षिक सत्रको पठनपाठन समन्वय ईकाई तथा संम्वन्धित स्थानीय तहको समन्वयमा शिक्षा विज्ञान तथा प्रविधि मन्त्रालयको निर्देशन बमोजिम विद्यार्थी सिकाइ सहजीकरण निर्देशिका २०७७ र वैकल्पिक शिक्षा सहजीकरण निर्देशिका बमोजिम पढाइ सञ्चालन गरेका थिए । तर,भौगोलिक रुपले विकट उपल्लो मुस्ताङको लोमान्थाङ र लोघेकर दामोदरकुण्ड गापामा भएका विद्यालयलाई मन्त्रालयले निर्देशन गरेको कार्यविधि अनुसार पढाई सञ्चालन गर्न चुनौति बनेको थियो ।त्यहाँ रेडियो,टेलिभिजन र ईन्टरनेटको पहुँच नहुँदा वैकल्पिक माध्यमको शिक्षा सहजीकरण निर्देशिका बमोजिम बढाइ हुन सकेको थिएन । मुस्ताङका ५ स्थानीय तहका विद्यालयले बार्षिक परीक्षा सकेपछि सम्बन्धित शिक्षक घरतर्फ प्रस्थान गरेका छन् । यस्तै ,मुस्ताङका अधिकांश विद्यालयमा जिल्ला बाहिरका विद्यार्थी पढ्ने भएकाले शिक्षक र बिद्यार्थीकै कारण नयाँ शैक्षिक सत्रको पढाइ अन्योल बनेको स्थानीय बताउँछन् ।मुस्ताङमा कोरोनाका कारण संक्रमितको संख्या दिनानुदिन वृद्धि हुँदै गइरहेको छ । कोरोनाकै कारण शनिबारसम्म ११ जना व्यक्तिले ज्यान समेत गुमाएका छन् । कोरोना संक्रमण बढेसंगै स्थानीय प्रशासनले गत जेठ ३१ गते देखि नियमित मुस्ताङमा निषेधआज्ञा लगाइएको छ । यस्तै ,कोरोना जोखिमकै कारण मुस्ताङका ५ वटै स्थानीय तहका ९६ गाउहरुमा मुखियाले बन्दीबन्दी गरेका छन् । देशभर कोरोनाको दोस्रो भेरियन्ट बढिरहेको अवस्थामा सरकारले शैक्षिक सत्रको परीक्षा तथा नयाँ शैक्षिक सत्रको पढाइ सुरु गर्ने बारेमा ठोस निर्णय गर्न नसकेकाले पनि मुस्ताङको शैक्षिक सत्र अन्योल बनेको हो । यता ,सरकारको निर्देशन बमोजिक शिक्षा विकास तथा समन्वय इकाइ मुस्ताङले नया शैक्षिक सत्रको पढाइ सञ्चालनको आन्तरिक तयार गर्नुपर्ने भन्दै सूचना गरेपनि विद्यालयका प्रअहरु कोरोनाका कारण कार्यस्थल र्फिर्कन सक्ने अवस्था नरहेको समन्वय ईकाईले जनाएको छ ।"
बारपाकमा १३० जना कोरोना संक्रमित थपिए,"गोरखा : बारपाकमा एकसय ३० जना कोरोना संक्रमित थपिएका छन् । शुक्रबार, शनिबार र आइतबार संकलन गरिएको स्वाब नमूना परीक्षण गर्दा एकसय ३० जनामा कोरोना पोजेटिभ देखिएको बारपाक सुलीकोट गाउँपालिकाका प्रमुख विष्णु भट्टले जानकारी दिए । गण्डकी प्रदेशका मन्त्री, सांसद, स्वास्थ्य निर्देशकसहित गएको स्वास्थ्य टोलीले तीनसय ४२ जनाको स्वाब संकलन गरी परीक्षणका लागि प्रदेश जनस्वास्थ्य निर्देनालय पोखरामा पठाएको थियो । सो तीनदिने शिविरमा आठसय ३६ जनाको एण्टिजेन परीक्षण गरिएकामा ८३ जनाको मात्र पोजेटिभ देखिएको गाउँपालिकाको स्वास्थ्य शाखाले जनाएको छ ।"
कोभिडबाट मृत्यु भएका शव व्यवस्थापन गर्दै स्काउट,"बिराटनगर: प्रदेश नम्बर १ को राजधानी बिराटनगरमा सोमबार नेपाल स्काउट प्रदेश तदर्थ समितिले कोभिड १९ बाट संक्रमण भइ निधन भएका व्यक्तिको शव व्यवस्थापन गरेको छ । समितिका संयोजक रवि खनालको नेतृत्वमा नेपाली सेनाबाट तालिम प्राप्त स्काउटरहरुको टिमले संस्थागत रुपमा पहिलो पटक कोभिड १९ बाट निधन भएका बिराटनगरका ५४ वर्षीय पुरुषको शव व्यवस्थापन गरेका हुन्। यसअघि नै संक्रमितहरुको शव व्यवस्थापनका निम्ति प्रदेश नम्बर १ का झापा, मोरङ र सुनसरी जिल्लाका ४२ स्काउटरलाई नेपाली सेना पूर्वी पृतना हेडक्वाटर र नम्बर २ बाहिनी अड्डा, हिलेले तालिम दिएको थियो । स्काउट प्रदेश कार्यालयका प्रदेश अधिकृत नवराज घिमिरेका अनुसार बेलबारी, रङेली, धरान, दमक, बिर्तामोड र भद्रपुरमा पनि स्काउटले शव व्यवस्थापन गर्ने तयारी गरेको जानकारी दिएका छन्। शव व्यवस्थापनका लागि खटिएका स्काउट स्वयंसेवकहरुलाई अलग्गै बस्ने व्यवस्थापन गरिएको पनि घिमिरेले जानकारी दिए । कोभिड १९ महामारीलाई लक्षित गर्दै स्वास्थ्य परामर्श प्रदान गर्ने उद्देश्यका साथ डाक्टर अन कल हेल्पलाईन सेवा पनि सञ्चालनमा रहेको स्काउटका केन्द्रीय संयोजक लोक बहादुर भन्डारीले जानकारी दिए ।"
मनकारी युवा,"राजविराज : कोरोना संक्रमण रोकथाम र नियन्त्रणका लागि देशव्यापी लकडाउन भएपछि बिरामी कुरुवाहरूको बिचल्ली भएको छ। लकडाउनमा होटलसमेत बन्द हुँदा पैसा हुनेले पनि पेट भर्न पाएका छैनन्। अस्पतालमा संक्रमित र अन्य बिरामीका कुरुवाहरूको पेट भर्नेतर्फ राज्य र दलहरूले सहिष्णु व्यवहार देखाउन सकेनन्। नेता, कार्यकर्ताहरू सरकारको समर्थन र विरोध गर्न प्रदर्शनमा उत्रिरहेका बेला विभिन्न मनकारी व्यक्ति, संस्था र समूह भने भोकाहरूलाई खाना खुवाउन अग्रसर भएका छन्। राजविराजस्थित गजेन्द्रचोकमा सप्तरी उद्योग वाणिज्य संघ र लायन्स क्लब राजविराज सिटीले खाना खुवाउन जुटिरहँदा युवा व्यापारीहरूले अस्पताल परिसरमै गएर बिरामी कुरुवाहरूलाई खाना खुवाइरहेका छन्। सवारीसाधन बन्द भएकाले घरबाट खाना ल्याउन नसकिने र साथमा पैसा भए पनि होटल बन्द भएकाले किनेर खान नपाउने अप्ठ्यारा, हैरानी र सास्ती उनीहरूले देखे। बिरामीहरू रोगले छटपटिने र उनीहरूका कुरुवा भोकले छटपटिने अवस्था देखेर युवा व्यापारीहरूले आपसमा सल्लाह गरेर सामाजिक काममा लाग्ने उनीहरूले निधो गरे। बिरामीहरूलाई चिकित्सक, स्वास्थ्यकर्मीले उपचार गरिरहेका छन्। प्रहरी, प्रशासन शान्ति सुरक्षासँगै कोरोना नियन्त्रण कार्यमा खटिरहेका छन्। यस्तो बेलामा उनीहरूले भोकालाई पेट भर्ने काम रोजे। युवा व्यापारी अमित साह, अमृत सञ्चेती, ओमप्रकाश साह, सिद्धार्थ तातेड, पशुपति साहले आफ्नो उमेरका व्यापारीलाई सहयोगका लागि एक पटक अनुरोध गरेर खाना खुवाउने आँट गरे। एक सातादेखि उनीहरू मिनरल वाटरसहित साढे एक सय बट्टामा दाल, भात, तरकारी, अचार प्याक गर्छन्। मारुती भ्यानमा बोकेर राजविराजस्थित गजेन्द्रनारायण सिंह अस्पताल, छिन्नमस्ता र युनिक अस्पतालमा बिहान ११ बजे र साँझ ७ बजे पुग्छन्। बिरामी, कुरुवाका साथै काममा खटिएर खाना खान घर जान नपाएका अस्पतालका कतिपय कर्मचारीलाई पनि यसले सजिलो भएको छ। न गाउँ फर्किन पाइन्छ, न यहाँ होटल नै खुलेको छ। बिरामी कुरुवा बोदे बर्साइन७ फुलहाराकी सावित्री साहले भनिन् कसरी पेट पाल्ने भन्ने संकटको समयमा भोकालाई खाना खुवाएर युवाहरूले मानवीय धर्म निर्वाह गर्दैछन्। काम सुरु गर्नुभन्दा अघि उनीहरूलाई दैनिक कसरी खाद्यान्न जोहो गर्ने चिन्ता थियो तर सहयोगी हातहरू जुटन थालेपछि भोकालाई खाना खुवाउन पाउँदा युवाहरू उत्साहित देखिन्छन्। राजविराज६ का अमृत सञ्चेती भन्छन् भोकालाई पेट भर्नुलाई धर्म सम्झेर सेवा सुरु गरेकोमा साथीहरूले हौसला दिएका छन्, लकडाउन अवधिभर खुवाउँछौं। अस्पताल नजिकै घर भएका सञ्चेतीले आफ्नै घरमा दुई जना सहयोगी राखेर खाना तयार पार्छन्। यो काममा उनकी श्रीमती रिया राय सञ्चेतीले पनि साथ दिएकी छन्। लकडाउनमा होटल बन्द भएकाले दैनन्दिनको ज्यालामजदुरी गरेर पेट भर्ने, औषधि किन्न र अत्यावश्यक कामले राजविराज आउनेहरूका लागि राजविराजको गजेन्द्रचोकमा १२ दिनदेखि निःशुल्क खाना वितरण भइरहेको छ।"
"पाँचथरको सुम्निमामा एम्बुलेन्स दुर्घटना : एकको मृत्यु, दुई घाइते",फिदिम : पाँचथरको फिदिम नगरपालिका ३ सुम्निामामा गएराती प्र १०१००१ च ७७०६ नम्बरको एम्बुलेन्स दुर्घटना भएको छ । दुर्घटनामा परी याङवरक गाँउपालिका २ की ५० वर्षीया ममता राईको मृत्यु भएको हो । दुर्घटनामा घाइते भएकी ममताको पाँचथर अस्पतालमा उपचारको क्रममा मृत्यु भएको पाँचथर प्रहरी प्रमुख डीएसपी दान बहादुर थापाले जानकारी दिए । दुर्घटनामा याङवरक २ का १९ वर्षीय हेमन सुब्बा र ताप्लेजुङको सिदिङवा गाँउपालिका ३ का ५५ वर्षीय डोडकुमार राई घाइते भएका छन् । घाइते दुई जनाको पाँचथर अस्पतालमा उपचार भइरहेको छ । एम्बुलेन्स चालक हिलिहाङ गाँउपालिका २ सिंहपुरका २८ वर्षीय वीरेन्द्र धिताललाई प्रहरीले नियन्त्रणमा लिएको छ ।
बर्दिया अस्पताललाई नगरपालिकाको २४ लाख रुपैयाँ सहयोग,"गुलरिया : जिल्लाकै पुरानो अस्पताललाई गुलरिया नगरपालिकाले आर्थिक सहयोग उपलब्ध गराएको छ। पूर्वाधार तथा जनशक्ति अभाव खेपिरहेको बर्दिया अस्पताललाई नगरसभाबाट निर्णय गर्दै गुलरिया नगरपालिकाले २४ लाख रुपैयाँ आर्थिक सहयोग उपलब्ध गराएको छ। बर्दिया जिल्लामा ५ दशकदेखि थोरै जनशक्ति र पूर्वाधारको माध्यमबाट सेवा दिँदै आइरहेको बर्दिया अस्पताललाई गुलरिया नगरपालिकाले कोभिड महामारीका बेला सहयोग पुर्याउन आर्थिक सहयोग उपलब्ध गराएको गुलरिया नगरपालिका बर्दियाका नगरप्रमुख मुक्तिनाथ यादवले बताए। नगर लगायत जिल्लाकै बिरामीहरुलाई उपचारमा सहज होस् भन्ने उद्देश्य हो। उनले भने ,'अस्पताल गुलरिया नगरपालिका क्षेत्रमै रहेका कारणले पनि हामीले बेला बेलामा सहयोग गर्नु आवश्यक छ।' प्रसुति, वहिरंग, अन्तरंग, एआरटी लगायतका सेवा दिदै आइरहेको अस्पतालले पूर्वाधार विना नै कोभिड उपचारमा सफलता प्राप्त गरेपनि समस्यै समस्याका बीच सेवा दिनु परिरहेको छ। अस्पताल प्रर्बद्धनमा सहयोग पुर्याउने उद्देश्यले गुलरिया नगरपालिकाको नगरसभाले निर्णयगर्दै बर्दिया अस्पताललाई २४ लाख रुपैयाँ सहयोग उपलब्ध गराउन पाएको प्रति गुलरिया नगरपालिका खुशी छ। नगरपालिकाले गुलरियास्थित कभर्ड हलमा १ सय वेडको साधारण र साविक महिला विकास कार्यालयको भवनमा २५ वेडको अक्सिजन सहितको कोभिड आईसोलेसन सेन्टर समेत संचालन गरेको छ। गुलरिया नगरपालिकाले बर्दिया अस्पताललाई प्रदान गरेको सहयोगमार्फत सम्पूर्ण जिल्लावासीहरु लाभान्वित हुनेमा नगरपालिका आशावादी छ। बर्दियामा कोरोना संक्रमितहरुको संख्या र मृत्यु हुनेहरुको संख्या कायमै छ। गुलरिया नगरपालिकाले एन्टीजीन र पीसीआर परिक्षणको दायरा बढाएको नगरप्रमुख यादवले प्रष्ट्याए। नगरमा ज्यान गुमाउनेहरु प्रति दुःख प्रकट गर्दै कोरोना महामारीको जोखिमलाई हेरेर जिल्ला तथा नगरहरुमा गरिने ब्रतबन्ध, विवाह, भोजभतेर लगयतका कार्यहरुमा भीडभाड नगर्न उनले अनुरोध गरे। बर्दिया अस्पतालको पूर्वाधार निर्माणमा यसअघि जिल्लाका ८ वटै पालिकाहरुले सहयोग उपलब्ध गराइसकेका छन्। पछिल्लो समय गुलरिया नगरपालिकाले दिएको एकल सहयोग पूर्वाधार प्रर्बद्धनमा उपयोगी हुने बर्दिया अस्पतालका प्रमुख डाक्टर सुभाष पाण्डेयले बताए। तर नगरपालिकाले समयमै सुनिश्चितता पत्र दिनुपर्छ आर्थिक वर्ष सकिनै लागेको छ। केही दिन अघि संघीय सरकारले बर्दिया अस्पतालमा अक्सिजन प्लान्ट जडान गर्नका लागि साढे १ करोड रुपैयाँ निकासा गरेको छ। गुलरिया नगरपालिकाले उपलब्ध गराएको सहयोग अक्सिजन प्लान्टको पाइपलाइन विस्तारमा उपयुक्त हुन्छ। प्लान्ट जडानका लागि अस्पतालले इविडिङसमेत खोलीसकेको उनले जानकारी दिए।"
जसको गाउँ चीनतिर परेथ्यो,"साम्दो (गोरखा) : ६० वर्षअघि रुईबाट भागेर साम्दो पस्दा कर्माडुण्डुप लामालाई गर्व लागेको थियो। नेपालजस्तो स्वतन्त्र मुलुकको नागरिक हुन पाउँदा लामाले ठूलो सास फेरेका थिए। तर, ६ दशक अवधिमा रुईको विकास तीव्र गतिमा भयो। यताको अवस्था भने जहाँको तहीँ हुँदा लामालाई पछुतो लाग्दो रहेछ। उनी अहिले न फर्केर उता जान सक्छन् न त यहाँ आशालाग्दो वातावरण छ। चीनले रुईलाई सन् १९६० मा अधिनमा लिएपछि उनी बुवाआमाको पछि लागेर गोरखाको साम्दो गाउँ आएर बसेका थिए। त्यति बेला उनी १५ वर्षका आलाकाँचा थिए। अहिले ७६ वर्षका भुक्तभोगी भए। सुखको आशामा यता आए पनि झन् दुःख झेल्नुपर्दा आधा रात सुतेर, आधा रात सोचेर बिताउने गरेको उनी बताउँछन्। आधा रात निद लाग्छ, आधा रात दुःख सम्झेर बित्छ, उनी भन्छन्, रुईबाट आउने बित्तिकै १३ वर्षसम्म सामा गाउँलेको मुद्दा झेल्नुपर्यो। बल्लतल्ल जितेर नागरिकता, लालपुर्जा पायौं। हाम्रो उता घर थियो, खेत थियो। सबै ककसले बाँडीचुँडी खाइहाले। चाइनाको हक छ भन्छ। हामीले के गर्ने ? नेपालको सरकार चुप लागेपछि आफूहरू उपायविहीन भएको उनको गुनासो छ। चीनले आफ्नो अधिनमा लिएपछि सांस्कृतिक क्रान्तिका नाममा रुईको धर्म, संस्कृति नास गर्न थाल्यो। त्यसपछि रुईका १ सयमध्ये २८ घरधुरीका बासिन्दा भागेर साम्दोमा आई बसेका हुन्। कोही भारत पसे, कोही रुईमै बसे। चीनले ६० वर्षअघि रुईलाई आफ्नो अधीनमा लिएपछि त्यहाँका बासिन्दा भागेर आई बसोबास गरेको गोरखाको साम्दो गाउँ । तस्बिर : शिव उप्रेती साम्दो आएका २८ परिवार बढेर ४० भन्दा धेरै घरधुरी भएका छन्। यहाँका अन्य नागरिकको जनजीवन लामासँग मिल्दोजुल्दो छ। करु र आलु मात्र हुन्छ। त्यो पनि वर्षमा एक फेर मात्र उत्पादन हुन्छ। हिउँ परेर बालीनाली कुहिन्छ, उनी भन्छन्, त्यसैले जग्गाजमिन बाँझै छन्। बेचौँ भने किन्ने मान्छे छैन। उनी सम्झन्छन्, नेपाल र चीनको साँध पहिले सुक्चे खोला हो। सुक्चे खोलापारि निङ गाउँ छ। खोलावारि रुई छ। पछि मात्रै डाँडा दोसाँध बनाएको हो। तब रुई गाउँ पनि चीनको भएको उनी सुनाउँछन्। पहिले दोसाँधमा तीन वर्षसम्म काठको किलो ठोकेर राखेको थियो। पछि सिमन्टीको पिलर गाडेको हो, उनी भन्छन् । उनी भन्छन्, दोसाँध छुट्याउने बेला हामी त सानै थियौँ। एकदुई दिनमै छुट्याएको होइन। नेपालका हाकिमहरू २०२५ दिनसम्म लार्केबाउ (यईथाङ)को चौरमा पाल टाँगेर बसेका थिए। दिउँसो घोडा चढेर डाँडामा जान्थे। साँझमा लार्केबाउमै फर्कन्थे। चाइनाका फौज, सरकारी मान्छेहरूचाहिँ डाँडामै पाल टाँगेर बस्थे। जे गरे पनि चाइनाको खुसी भयो। नेपाली सीमा हाकिमहरू कोही बोल्न सक्दैनन्। लेक लाग्छ, टाउको दुख्छ भन्छन्, चुप्प बस्छन्। चाइनाले जे भन्छ, त्यही मान्छन्। नत्र पहिले सुक्चे खोलावारि रुई सप्पै नेपाल हो। रुईबाट दुई घण्टा हिँडेपछि पुगिने सुक्चेपारि निङदेखि उता मात्रै चाइना थियो। अहिले कोही पनि यसो भन्न नसक्ने उनको गुनासो छ। भान्छाकोठामा डिकी छुर्जोन । सहरमा १५ सयमा पाउने सामान यहाँ ५ हजार पर्ने उनको दु:खेसो छ । त्यस भेगकै ज्येष्ठ नागरिक निङ गाउँका ८१ वर्षका हावा बाजेले खोला साँध नगरौं, डाँडा दोसाँध गरौं भनेपछि झन्डै एक महिनाको विवाद टुंगिएर रुईलाई साँध बनाइएको उनी बताउँछन्। निङको पो हावा (हावा बाजे) भन्ने बूढा थिए। म पनि चिन्थेँ। चाइनाका सरकारी टोलीले उनलाई बोलाए। उनले खोला कहिले यता, कहिले उता सरिरहन्छ। त्यसैले डाँडा दोसाँध बनाउनुपर्छ भने। सबैभन्दा जेठाबूढाले भनेको मान्नुपर्छ भनेर कुरा टुंग्याएको हो, उनी भन्छन्, बाउबाजेको पालामा त सुक्चे खोला दोसाँध हो। तर, त्यो बेला नेपालले खोला साँध हो भन्न सकेन। हामीले के भन्ने ? रुई पनि नेपाल हो भनेको भए त ठिकै हुन्थ्यो नि ! हाम्रो त यता पनि उता पनि खेतबारी थियो। घरगोठ थियो। ओहोरदोहोर गरिरहन्थ्यौँ। तर भन्न सकेन। चाइनाले जे भन्यो, त्यही मान्यो। रुईमा आफ्नो घरखेत रहेको तर जान नपाएकामा साम्दोवासीलाई पीडा छ। हाम्रो उता पनि घर छ। बारी छ। तर, उता जान पाउँदैनौं, लामा भन्छन्, सबै अर्काले रोपेर खाइरहेको छ। अर्काले घर बनाइसकेको छ। अब के गर्ने हामी ? हामीले बोलेको कोही सुन्दैन। सरकारले बोले पो सुन्छ। चिनियाँ सांस्कृतिक क्रान्ति सहन नसकेर भागेर बाउबाजे साम्दो आई बसेका अर्का स्थानीय निमा दोर्जे बताउँछन्। रुईमा बस्दा पनि जिजुबाजेको पालादेखि साम्दोको जग्गामा हाम्रो हकभोग थियो, दोर्जे भन्छन्, आउनेजाने भइरहन्थ्यो। जब सांस्कृतिक क्रान्ति भयो। गुम्बाका महत्वपूर्ण सम्पदा नष्ट हुन थाले। अनि त्यसको संरक्षण गर्न साम्दो आएर बसेको हो। रुई गाउँ पैदल हिँडेर जान सातआठ घण्टा लाग्ने, घोडाबाट जाँदा दुई घण्टामा पुगिने उनको भनाइ छ। साँध छुट्याएपछि कतिपय यताका केही मान्छे फर्केर रुई नै गएको लामा बताउँछन्। हामी त साम्दोमा आइसकेका थियौं। कोहीकोही यताका मान्छे ३६३७ सालपछि भागेर फेरि उतै बस्न गए, उनी भन्छन्, उताको सरकार धनी छ। मान्छेलाई सरकारले हेर्छ। सरकारले सेवा, सुविधा धेरै दिन्छ लिन्छ। तर, नेपाल सरकारले यहाँको दुःख देख्दैन। त्यसैले कोही मान्छे भागेर फेरि उता बस्न गए। तर, हाम्रा बाआमा गएनन्। हामी पनि जान पाएनौं। तर, नगएर पनि ठिकै छ। हामी उता गएर व्यापार गर्न सक्दैनौं। पैसा छैन। जता भए पनि हामीलाई उस्तै हो। आफूलाई चीन सरकारको राहतको केही आशा नरहेको उनको भनाइ छ। दिए पनि नदिए पनि उनीहरूको खुसी हो। नेपाल सरकारसँग पनि केही आशा छैन। चाइना सरकारसँग पनि केही आशा छैन, उनी भन्छन्, हामी नेपाली नागरिक हो। यहीँ दुःख गरेर बस्छौं। उनीहरू नाका खुल्दा वर्षमा एकदुई फेर रुई जाने गर्थे। तर, कोभिडका कारण दुई वर्षसम्म जान नपाएको उनी सुनाउँछन्। त्यहाँ बहिनीहरू छन्। भेट्न जान पाछैन। खादा ओढाउन जानुपर्छ। त्यो पनि पाछैन, उनी भन्छन्, सीमा खोल भनेर हामीले भनेको चाइना सरकाले सुन्दैन। नेपाल सरकारले भन्दैन। सीमा नाका खुल्दा ड्याङदेखिका बासिन्दा सामान खरिद गर्न चिनियाँ बजार जोङ्गा, कुङदाङ जान पाउँछन्। चामल, चिनी ल्याउँछन्। आफन्त भेटघाट गर्छन्। नेपाल र चिनियाँ बजारमा सामानको भाउ त उही हो। तर, उताबाट ल्याउँदा ढुवानी भाडा कम लाग्ने स्थानीयको भनाइ छ। आलु र करुले वर्ष दिनलाई पुग्दैन, अर्की स्थानीय डिकी छुर्जोन भन्छिन्, आरुघाट, बेंसीसहरबाट सामान ल्याउँदा ढुवानी दोब्बर, तेब्बर बढी जान्छ। सहरमा १५ सय रुपैयाँमा पाउने सामान यहाँ ५ हजार रुपैयाँ पर्छ। त्यसैले सबै कुरा चाइनाबाट ल्याउनुपर्छ। तर, दुई वर्षदेखि चिनियाँ नाका नखुलेर स्थानीयवासी मर्कामा परेको उनको दुखेसो छ। रुईमा सडक निर्माण भइसक्यो। गाडी चढेर जहाँतहीँ जान सकिने भएको छ। तर, साम्दोबाट चार दिन पैदल हिँडेपछि मात्र गाडी चढ्न पाइने स्थानीय डिकी छुर्जोन बताउँछिन्। साम्दोमा स्वास्थ्यकर्मी छैनन्। बालबच्चा बिरामी हुँदा उपचार नपाउने डिकीको गुनासो छ। बालबालिका पढाउन सदरमुकाम वा काठमाडौं लैजानुपर्ने बाध्यता छ । सीमा क्षेत्रका बासिन्दासम्म सरकारको नजर नपुगेको साम्दोबासीको गुनासो छ। सहर पस्दा सुकिलामुकिला मात्रै होइन, सरकारले पनि हेप्ने लामाको गुनासो छ। हामी पनि नेपाली हो नागरिक हो। हामीसँग नेपालको नागरिकता छ। लालपुर्जा छ। काठमाडांैको मान्छेको जस्तै हाम्रो पनि अधिकार छ भन्ने हाम्रो पनि मनमा आउँछ। यहाँबाट काठमाडौं जान कति टाढा छ ? हजुरलाई थाहा छ नि ! हामीलाई कति दुःख छ। अनि त्यहाँका मान्छेले हामीले भनेको मान्छ त ?, उनी प्रश्न गर्छन्, हामी दुर्गमका मान्छेलाई त लाटा बनाउँछन्। उनीहरूको मात्र हो र यो देश ? हाम्रो पनि होइन र ?"
"भूकम्प त छल्यौ, कोरोनाले लगी छाड्यो","अन्नपूर्णको च्याट बक्समा आएको रोजनको म्यासेजले एक्कासि झस्कायो। यसबीचमा कुरा हुन पाइरहेको थिएन। रवीन्द्र्र गौतम कोरोना संक्रमित भएर उनलाई उपचारका लागि काठमाडौं लगिएको पोस्ट पत्रकार महासंघ दोलखाका अध्यक्ष दीपशंकर चौलागाईंले गरेपछि थाहा भयो, उनी बिरामी परेका कुरा। फोन झिकेर नम्बर खोजेँ। तर कल गर्ने साहस आएन। त्यतिबेला हेलिकोप्टरमै लानुपर्ने अवस्था जटिल रहेछ भन्ने लागेर फेसबुकमा आएका पोस्टहरूमा स्वास्थ्य लाभको कामना गरेँ। परिवारका अन्य सदस्यसँग सम्पर्क नभएकाले स्वास्थ्य अवस्थाबारे जानकारी पाएको थिइनँ। अचानक आएको म्यासेजले मन भक्कानियो र निःशब्द भएँ। उनीसँगको चिनजानधेरै लामो थिएन। २०७३ कात्तिकमा दोलखाको चरीकोटमा भेटेर तालिमको सिलसिलामा एक साता सँगै बस्दा निकै मिजासिलो र सहयोगी साथीका रूपमा पाएको थिएँ। त्यतिखेर भूकम्पले देशै ढलेको थियो। त्यसमाथि बारपाकपछि अर्को केन्द्र बिन्दु थियो सिन्धुपलाञ्चोक र दोलखा। भीमेश्वर३ मा रहेको उनको घर माटोमै मिलेको थियो। कसोकसो परिवार र आफू जोगिएको उनले बताएका थिए। भूकम्प छलेर टहराको बासमा आमा, श्रीमती र छोरीको अभिभावकत्व निभाउँदै उनी पत्रकारितामा सक्रिय थिए। मनै थिलथिलो बनाएको भूकम्पले पारिवारिक व्यवस्थापनको चुनौतीका बीचमा दिनभर समाचारको खेतीमा जुट्थे उनी। उनको त्यही साहस देखेर आत्मबल दह्रो बनाउन हामीलाई समेत हौसला मिलेको थियो। पत्रकारितामा समकालीन हामी अन्नपूर्ण पोस्ट्सँगको हाम्रो यात्रा पनि सँगसँगै जस्तो थियो। यसकारण पनि साथीभाइको नाता साइनो नजिकिएको हो। भूकम्पको कहरबारे उनले भनेका थिए, भूकम्प त छलियो, घर पनि जसोतसो बनाइएला नि। उनले झन्डै तीन वर्ष लगाएर ढलेको घर उठाएका थिए, गत वर्ष मात्रै।सन्ततिका लागि समेत सुरक्षित आवास बनाएका उनी भने एक वर्ष पनि सँगै बस्न पाएनन्। मन छटपटियो। रवीन्द्र्र रेडियोकर्मीसमेत रहेकाले दोलखाकी रेडियो पत्रकार बुना घिमिरेलाई सोधें। बोल्न सक्दिन भन्ने जवाफ आयो। विमला बुढाथोकीको फोन उठेन। एसएमएस गरेँ। पछि कुरा हुँदा रवीन्द्र्रका छिमेकी शम्भु गौतमको नम्बर पाएँ। उहाँसँग कुरा हुन सकेन। भावविह्वल अवस्थामा दोलाखा पत्रकार महासंघका अध्यक्ष दीपशंकर चौलागाईंसँग कुरा भयो। उनले भक्कानिँदै जिल्लाको होनहार सहकर्मी भाइ गुमाएँ भन्दा मनै अमिलो भयो। उनले बताएअनुसार रवीन्द्र्रकी आमा बिरामी हुनुहुन्थ्यो। उहाँको उपचारको क्रममा रवीन्द्रकी श्रीमती पनि कोरोना पोजेटिभ हुनुभयो। परिवारका दुई सदस्य बिरामी, नाबालक छोरीहरूसहितको हेरचाहमा खटेका उनले जेठ ७गते अस्पताल गएर कोरोना जाँच गराएका थिए। नेगेटिभ देखिएपछि घर आए। ९ गते असहज भएपछि फेरि अस्पताल जान तयारी गर्दा दीपशंकरसँगै भएको सल्लाहअनुसार जाँच गराउँदा अवस्था गम्भीर रहेको बताएपछि हेलिकोप्टर झिकाएर काठमाडौं पठाइएको थियो। अन्नपूर्ण पोस्ट्ले तत्काल सिम्रिक एयरको हेलिकोप्टर पठाएर उद्धार गरेको थियो। काठमाडौंमा उपचाररत रहँदा साथीभाइसँग उनले सुधार हुँदैछ भन्ने खुसीको खबर पनि सुनाएका थिए। रवीन्द्र्र चाँडै घर आउने आसमा आमा, श्रीमती र दुई छोरी बाटो हेरेर बसेका थिए। तर कोरोना संक्रमणबाट थलिएकी आमा र श्रीमतीले उनको फेरि अनुहार देख्न पाएनन्। समाजसेवा र पत्रकारितामा आर्थिक बिट उनको मुख्य थियो। आर्थिक पत्रकारितामा दक्खल राखेका उनी भ्रष्टाचार विरोधी अभियन्ता थिए। उनले आफ्ना परिवार कोरोना संक्रमित भएर सेवा गरिरहनुपर्ने जटिल अवस्थामा हुँदा समेत जेठ ४ गते गौरी शंकर बिजिनेस ग्रुप जापानसँगको सहकार्यमा कोभिडका बिरामीका लागि अक्सिजन भर्न ८० हजार रुपैयाँ चरीकोट अस्पताललाई हस्तान्तरण गरेका थिए। यसबाट उनले परिवारलाई भन्दा समाजसेवामा महŒव दिएको प्रष्ट हुन्छ। जीवनको अन्तिम क्षणसम्म समाजसेवा र पत्रकारितामा सक्रिय रवीन्द्र गौतमलाई गुमाउँदा सिंगो दोलखाको प्रेस जगत् र अन्नपूर्ण मिडिया नेटवर्कले मात्रै होइन, नेपाली पत्रकारिता जगतले नै एक होनहार युवा गुमाएको छ। राष्ट्रमा उनको अभाव सधैं खड्कनेछ। प्रिय रवीन्द्र्र, भूकम्प त छलियो, घर त बनिहाल्छ, पत्रकारितामा धर्म छाड्नु हुँदैन भन्ने साहसका साथ परिवार, समाजसेवा र पत्रकारितामा डटिरहँदै कोरोनालाई छल्न सकेनौं, अन्ततः हामीले सदासदाको लागि तिमीलाई गुमायौं। हार्दिक श्रद्धासुमन !"
"विराटनगरमा नमुना औषधिको अनाधिकृत भण्डारण, ४६ कार्टुन बरामद","विराटनगर : विराटनगरमा बिरामीलाई बिक्री नै गर्न नमिल्ने विभिन्न कम्पनीले उत्पादन गरेका नमुना औषधिको अनाधिकृत भण्डारण (स्टोर) गर्ने गरिएको फेला परेको छ । कोरोना महामारीका समयमा बजारमा अभाव हुनसक्ने औषधिको अनुगमनमा निस्किएको टोलीले आइतबार दिउँसोतिर एउटा घरमा भण्डारण गरिएको अवस्थामा ठूलो परिणामको नमुना औषधि बरामद गरेको छ । अनुगमनका लागि विराटनगर महानगरपालिका१५ भट्टीमोडमा पुगेको औषधि व्यवस्था विभाग र प्रहरीको संयुक्त टोली नमुना औषधि (चिकित्सक सेम्पल) फेला पारेर नियन्त्रणमा लिएको हो । विभागका अनुसार फिजिसियन सेम्पलका रुपमा मात्रै प्रयोग गर्न मिल्ने नमुना औषधि अवैध तरिकाले राख्ने गरिएको पुष्टि भयो । विराटनगर१५ का रवि रजकले घरमा भण्डारण गरेको ठूलो परिणामको नमुना औषधि बरामद भएको औषधि व्यवस्था विभाग विराटनगरका प्रमुख सञ्जीव कट्टेलले जानकारी दिए । उनका अनुसार एन्टिवायोटिक, कफ सिरफ, सेनिटाइजर, पेन किलर इन्जेक्सन लगायतका ४६ काटुन नमुना औषधि बरामद गरिएको छ । औषधि राख्नलाई प्रयोग गरिने सात काटुन खोल पनि बरामद भएको जानकारी कट्टेलले दिए । अवैध रुपमा नमुना औषधिको भण्डारण गरेको पाइएपछि अनुगमन टोलीले रविलाई पनि नियन्त्रणमा लिएको छ । रविको घरनजिक उनका दाजुभाउजू जितु रजक र शीतल पाण्डे (रजक)ले सञ्चालन गरेको जितु मेडिको नामक औषधि पसल पनि छ । घरमा भण्डारण गरिएको नमुना औषधि उक्त पसलमा राखेर अनाधिकृत रूपमा बिक्री गर्ने गरिएको हुनसक्ने आशंका अनुगमन टोलीले गरेको छ । औषधि व्यवस्था विभागमा प्रल्हादप्रसाद सिंखडाको नाममा दर्ता रहेको उक्त पसल अनुगमन टोलीले बन्द गराएको छ । एउटाको नाममा दर्ता भएको पसल अर्कैले सञ्चालन गरिरहेको पाइएपछि बन्द गरेर पाँच दिनभित्रमा उपस्थित हुन निर्देशन दिइएको कट्टेलले बताए । औषधि पसल सञ्चालन गर्न आधिकारिकता प्राप्त व्यक्ति सिंखडा भएको पाइएको छ, उनले भने, तर पसल सञ्चालन र औषधि बिक्री वितरण अरुबाटै भइरहेको पाइएपछि बन्द गरिएको हो । तत्कालका लागि औषधिको बिक्रीमा रोक लगाउँदै पाँच दिनभित्रमा सक्कल कागजातसहित उपस्थित हुन निर्देशन दिइएको कट्टेलले बताए । उनका अनुसार बरामद भएका नमुना औषधि बिरामीलाई बिक्री गर्न मिल्दैन । तर ठूलो परिणाममा नमुना औषधि र खोल बरामद भएपछि लेबल परिवर्तन गरेर झुक्याउँदै बिक्री गर्ने गरिएको हुनसक्ने कट्टेलले जानकारी दिए । नयाँ उत्पादन गरेपछि औषधि उत्पादक कम्पनीले त्यसको जानकारी दिन बजार प्रतिनिधि (एमआर)मार्फत नमुना चिकित्सकसम्म पुर्याउँछ । उत्पादक कम्पनीले आफ्नो उत्पादनका बारेमा चिकित्सकलाई जानकारी दिन एमआरमार्फत उपलब्ध गराउने ठूलो परिणामको नमुना औषधि एउटा घरभित्र भण्डारण गरिएको अवस्थामा फेला परेको मोरङ प्रहरी प्रमुख एसपी सन्तोष खड्काले जानकारी दिए । बिरामीलाई बिक्री नै गर्न नपाइने नमुना औषधि भारी मात्रामा बरामद भएको छ । औषधि भण्डारणस्थलमा विभिन्न बैंकका एटीएम कार्ड र चेक पनि फेला परेका छन्, उनले भने, विभिन्न बैंकका एक सय ६८ वटा एटीएम कार्ड र ७२ वटा चेक पनि बरामद भयो । त्यसपछि भण्डार गरिएको घरका मालिक रवि रजकलाई पक्राउ गरेर अनुसन्धानको दायरामा ल्याइएको छ । एसपी खड्काका अनुसार बरामद भएको औषधिको कुनै बिलविजक, रेकर्ड र खरिद गरेको स्रोत केही पनि खुलेको छैन । नमुना औषधि भण्डारणको कुनै आधिकारिक विवरण भण्डारणकर्तासँग छैन, उनले भने, आधिकारिकता र इजाजत बिना यति धेरै नमुना औषधि किन भण्डारण गरिएको हो भन्ने बारेमा औषधि व्यवस्था विभागसँग समन्वय गर्दै अनुसन्धान थालिएको छ । विभागका प्रमुख कट्टेलका अनुसार कुनै पनि उत्पादक कम्पनीले नमुनाकै लागि यति धेरै औषधि उपलब्ध गराउन सक्दैन । कम्पनीले नमुनाका लागि ठूलो परिणाममा औषधि पठाउँदैन, उनले भने, उत्पादनका बारेमा चिकित्सकलाई जानकारी दिन प्रयोग गरिने उक्त औषधि बिरामीलाई बिक्री गर्नु गैरकानुनी हुने छ । उनका अनुसार नमुना औषधिको भण्डारण पनि अनाधिकृत ठाउँमा गरिएको छ । औषधि भण्डारणका लागि अनुमति लिएर दर्ता गराउनुपर्छ । तर अनुमति र दर्ता बिना व्यक्तिको घरमा भण्डारण गरेको पाइयो, कट्टेलले भने, अथेष्ठ स्रोतसमेत नखुलाइकन कानुनविपरीत भण्डारण गरिएको छ । गलत तरिकाले राखिएको नमुना औषधि फेला परेपछि गम्भीर ढंगले अनुसन्धान थालिएको छ । उनका अनुसार अवैध औषधि भण्डारणका सवालमा मुद्दालाई कसरी अगाडि बढाउने भन्ने बारेमा कानुन व्यावसायीसँग आवश्यक परामर्श र छलफल थालिएको छ । प्रहरीका अनुसार रविविरुद्ध कालोबजार तथा केही अन्य सामाजिक अपराध एवं सजाय ऐन २०३२ बमोजिम कारबाही अघि बढाउन अनुसन्धान सुरु गरिएको छ ।"
