शीर्षक,विवरण
प्रतिनिधिसभा विघटनविरुद्ध परेका ३० रिटको पेसी बिहीबार र शुक्रबारलाई तोकियो,"काठमाडौं : प्रतिनिधिसभा विघटनविरुद्ध परेका रिटको पेसी तोकिएको छ। सर्वोच्च अदालतले बिहीबार र शुक्रबारका लागि पेसी तोकेको हो। प्रतिनिधिसभा विघटनविरुद्ध अन्तरिम आदेश माग गरिएका १९ वटा रिटको सुनुवाइ जेठ १३ गते बिहीबार र संवैधानिक बेञ्चमा सुनुवाइको माग गरिएका ११ वटा रिटको सुनुवाइ जेठ १४ गते शुक्रबारका हुने भएको छ। प्रतिनिधिसभा विघटनपछि सर्वोच्च अदालतमा जम्मा ३० वटा रिट दायर भएका छन्। सोमबार पाँच दलका शीर्ष नेतासहित १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा रिट दर्ता गरएका थिए। रिट दर्ताका लागि पाँचै दलका शीर्ष १४६ सांसद अदालतमा उपस्थित भएका थिए। रिटमा संसद् विघटन खारेजी गरी नेपालको संविधानको धारा ७६ (५) बमोजिम नेपाली देउवालाई प्रधानमन्त्रीमा नियुक्त गर्न माग गरिएको छ। रिट निवेदनमा प्रधानमन्त्री ओली नेतृत्वको मन्त्रिपरिषद्को यही जेठ ८ को सिफारिसमा प्रतिनिधिसभा विघटन गरी आगामी कात्तिक २६ र मंसिर ३ गते निर्वाचन तोक्ने राष्ट्रपति विद्यादेवी भण्डारीले गरेको निर्णय बदर गर्न माग गरिएको छ। रिट निवेदनमा भनिएको छ, 'असंवैधानिक रुपमा विघटन भएको प्रतिनिधिसभालाई पुनःस्थापना गरी प्रतिनिधिसभाको सदस्यको हैसियतले संविधानको धारा ७६ (५) बमोजिम प्रधानमन्त्री नियुक्तिको लागि म निवेदकमध्येका शेरबहादुर देउवालाई राष्ट्रप्रतिसमक्ष पेश गरेको मिति २०७८ जेठ ७ गतेको विश्वासको आधारमा प्रधानमन्त्री नियुक्त गर्नू।' नेपालको संविधानको धारा ७६ (५) बमोजिम नियुक्त हुने प्रधानमन्त्रीका लागि समर्थन गरेका आधारमा प्रतिनिधिसभाका सदस्यलाई दल त्याग गरेको भन्दै राष्ट्रपति कार्यालयसमेतका नाममा परमादेशलगायत अन्य उपयुक्त आदेश जारी गरी संवैधानिक हकको संरक्षण गर्न निवेदनमा माग गरिएको छ। निवेदनमा प्रधानमन्त्री तथा राष्ट्रपतिबाट भएगरेका कामकारवाहीबाट कानुनको प्रत्यक्ष त्रुटि हुन पुगेको स्पष्ट भएको र निवेदकले समर्थन गरेको प्रतिनिधिसभा सदस्य निवेदकमध्येकै देउवालाई नेपालको संविधानको धारा ७६ (५) अन्तर्गत प्रधानमन्त्री नियुक्त गर्नुपर्नेमा दुवै दावीकर्ताको दावी नपुग्ने भनी यही जेठ ७ गतेको निर्णयसमेत बदर गर्न माग गरिएको छ। राष्ट्रपति भण्डारीले यही जेठ ८ गते सरकार गठन गर्नका लागि प्रधानमन्त्री ओलीसहित दुवै दाबीकर्ताको बहुमत नपुगेको जनाउँदै प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन तोकेकी छन्। त्यसैको विरोधमा सर्वोच्च अदालतमा रिट निवेदन पुगेको हो। रिट निवेदन दर्ता गर्न सर्वोच्च अदालतमा कांग्रेस सभापति देउवा, नेपाल (माओवादी केन्द्र) का अध्यक्ष पुष्पकमल दाहाल प्रचण्ड, नेकपा (एमाले)का नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसीसहित १४६ निवर्तमान सांसद गएका थिए। तिनमा कांग्रेसका ६१, माओवादी केन्द्रका ४९, एमाले नेपाल समूहका २३, जसपाका १२ र जनमोर्चाका एक निवर्तमान सांसद छन्। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
सिन्धुलीमा थप चार संक्रमितको मृत्यु,"सिन्धुली : सिन्धुलीमा कोभिड संक्रमित थप चार जनाको मृत्यु भएको छ। करिब २४ घण्टा भित्रै चार जनाको मृत्यु भएको जनस्वास्थ्य कार्यालय सिन्धुलीले जनायो। कोभिड अस्पताल सिन्धुलीमा उपचारका क्रममा तीनजना र एक जनाको उपचारका लागि अस्पताल ल्याउनेक्रममा बाटोमै मृत्यु भएको हो। जनस्वास्थ्य प्रमुख जितेन्द्र शाहका अनुसार कोभिड१९ को संक्रमणपछि श्वासप्रस्वासमा समस्या भएपछि अस्पताल भर्ना गरिएकी कमलामाई नगरपालिका ४ की ७८ वर्षीय चेतकुमारी देवकोटा, सर्लाहीको लालबन्दी नगरपालिकाका ५७ वर्षीय सरोज बराल र कमलामाई नगरपालिका ७ कै ४९ वर्षीय एक पुरुषको मंगलबार उपचारका क्रममा मृत्यु भएको हो। मंगलबार मरिण गाउँपालिका ४ जुटपानीकी वर्ष ५२ की मैयामायाँ विकको उपचारका लागि अस्पता लानेक्रममा बाटोमै मृत्यु भएको हो। स्वाब परीक्ष्णका क्रममा विकको मंगलबारनै कोरोना संक्रमण पुष्टि भएको थियो। योसँगै सिन्धुलीमा कोभिड १९ दोस्रो भेरियन्टका कारण मृत्यु हुनेको संख्या १९ पुगेको छ। जिल्लामा हालसम्म १ हजार एक सय ३१ जनामा संक्रमण पुष्टि भएको छ। एक सय ८३ जनाले कोरोना जितेका छन्।"
कोरोना जित्नेको संख्या चार लाख नाघ्यो : २४ घण्टामा ८६३६ संक्रमित थपिए,काठमाडौं : पछिल्लो २४ घण्टामा ६ हजार चार सय ४ जनाले कोरोना जितेका छन्। स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या चार लाख ४ हजार ८८७ पुगेको छ। त्यसैगरी २४ घण्टामा कोरोनाले १६९ जनाको मृत्यु भएको मन्त्रालयले जनाएको छ। योसँगै कोरोनाले मृत्यु हुनेको संख्या ६ हजार ७ सय पुगेको छ। मन्त्रालयका अनुसार २४ घण्टामा ८ हजार ६३६ जनामा संक्रमण पुष्टि भएको छ। योसँगै नेपालमा संक्रमितको संख्या पाँच लाख २८ हजार ८४८ पुगेको छ। अहिले सक्रिय संक्रमितको मात्र संख्या एक लाख १७ हजार २६१ पुगेको मन्त्रालयले जनाएको छ।
सिन्धुली अस्पताललाई रेडक्रसले दियो भेन्टिलेटर,सिन्धुली : पर्याप्त श्रोत साधनको अभावकैबीच कोभिड १९ को संक्रमणको उपचार गरिरहेको सिन्धुली अस्पताललाई रेडक्रसले सहयोग गरेको छ। नेपाल रेडक्रस सोसाइटी सिन्धुली शाखाले नवजात शिशुको उपचारका लागि १३ लाख रुपैयाँ बराबरको भेन्टिलेटरसहितका स्वास्थ्य सामग्री सहयोग गरेको हो। शाखाका सभापति अशोक श्रेष्ठका अनुसार अस्पताललाई प्रसूति सेवा तथा बिरामी भएका नवजातशिशु व्यवस्थापनका लागि आवश्यक पर्ने भेन्टिलेटरसहित १६ प्रकारका स्वास्थ्य सामग्री हस्तान्तरण गरेको हो। क्यानेडियन रेडक्रसको सहयोगमा नेपाल रेडक्रस सोसाइटी केन्द्रीय कार्यालयमार्फत प्राप्त उक्त सामाग्री रेडक्रस सिन्धुलीले अस्पताललाई प्रदान गरेको हो। सिन्धुली अस्पतालले ५० वेडको आइसीयू तथा भेन्टिलेटर सहितको कोभिड अस्पताल संचालनमा ल्याएको छ। रेडक्रसबाट स्वास्थ्य उपकरण प्राप्त गरेपछि त्यसको जडान थालिएको अस्पताल व्यवस्थापन समितिका अध्यक्ष प्रलाद पोखरेलले जानकारी दिए। उताकोरोना महामारीको समयमा प्रसूति सेवा तथा नवजातशिशु बिरामी भएको अवस्थामा अत्यावश्यक उपचार सेवा प्रदान गर्न कठिनाइ भइरहेको अवस्थामा रेडक्रस सिन्धुलीले उपलब्ध गराएको सामाग्रीले गम्भीर प्रकृति बाहेकका नवजात बिरामी शिशुको उपचार ठूलो सहयोग पुग्ने अस्पतालका मेसु डाक्टर उमेश प्रधानले बताए। यस अघि नवजात शिशु बिरामी भएको अवस्थामा धुलिखेल तथा काठमाडौं लानुपर्ने बाध्यता थियो। रेडक्रस सिन्धुलीले उपलब्ध गराएको भेन्टिलेटरसहित स्वास्थ्य सामाग्री प्रदान गर्दै कमलामाई नगरपालिकाका मेयर खड्गबहादुर खत्री लगायत। तस्बिर : राजन गाउँले
बढी शुल्क लिने अस्पताललाई कारवाही गर्ने महानगरको चेतावनी,"वीरगन्ज : कोरोना संक्रमितको उपचारमा वीरगन्जका निजी अस्पतालले मनोमानी शुल्क लिइरहेको गुनासो बढेपछि वीरगन्ज महानगरपालिकाले अस्पताललाइ कारवाही गर्ने चेतावनी दिएको छ। मंगलबार विज्ञप्ति सार्वजनिक गर्दै महानगर प्रमुख विजयकुमार सरावगीले कोरोना संक्रमतिको उपचारमा सरकारले तोकेको भन्दा बढी शुल्क लिने अस्पताललाई कारवाही गर्ने चेतावनी दिएका हुन्। वीरगन्जको प्रभु हस्पिटलले सर्लाहीको मलंगवाकी ६५ वर्षीया संक्रमितको ९ दिनको उपचार गरे बापत १ लाख ९४ हजार रुपैयाँ शुल्क लिएको थियो। अक्सिजनको मात्रै उसले १ लाख १ हजार रुपैयाँ बिलमा जोडेको छ। प्रभु हस्पिटलले बढी शुल्क लिएको गुनासो आएपछि कोभिड एक्सन टिमको टोली अस्पतालमा अनुगमन गर्न जाँदा अस्पताल प्रशासनले आलटाल गरेर अनुगमन नै नदिई फर्काएको थियो। त्यो घटना सेलाउन नपाउदै फेरि मङगलबार वीरगन्जकै स्पर्श मल्टिस्पेशलिटी हस्पिटलले रौतहटको चन्द्रपुरकी ६५ वर्षीया महिलाको १२ दिन उपचार गरे बापत ३ लाख १४ हजार ६ सय ८२ रुपैयाँ लिएको बिल सहितको तस्बिर सामाजिक सन्जालमा भाइरल भएको छ। महानगरको विज्ञप्तिमा भनिएको छ, कोरोना भाइरस संक्रमणका कारण समुदाय नै अप्ठेरोमा परेको स्थितिमा मानवीय सेवाको उच्च भावनाले काम गर्न र कोरोना संक्रमितको उपचारमा संवेदनशील भएर वीरगन्जमा सन्चालित सम्पूण निजी अस्पतालका सञ्चालकसँग अपील छ। यसअघि जेठ ५ गते बसेको कोभिड संकट व्यवस्थापन केन्द्र (डिसीसीएमसी) को बैठकले पनि बढी शुल्क लिने अस्पतालमा अनुगमन गरेर कार्वाही गर्ने निर्णय गरेको थियो। तर वीरगन्जका निजी अस्पतालले बढी शुल्क लिइरहेको गुनासो आइरहेको भए पनि डिसीसीएमसीले हालसम्म कुनै पनि अस्पतालमा अनुगमन नै गर्न सकेको छैन।"
सोधपुछका लागि सर्वोच्चले सम्पादक बोलाएकोप्रति महासंघको आपत्ति,"काठमाडौं : सर्वोच्च अदालतले सम्पादकलाई सोधपुछका लागि बोलाएको प्रति नेपाल पत्रकार महासंघले आपत्ति जनाएको छ। समाचारको विषयलाई लिएर सर्वोच्च अदालतले नेपाल समयका प्रधान सम्पादक नारायण अमृत र इमेज खबरका सम्पादक राजन कुइँकेललाई बोलाएको भन्दै महासंघले आपत्ति जनाएको हो। महासचिव रोशन पुरीले विज्ञप्ति सार्वजनिक गर्दै सम्पादकलाई अदालतले सोधपुछका लागि बोलाएकोप्रति महासंघको गम्भीर ध्यानाकर्षण भएको बताएका हुन्। समाचारको विषयलाई लिएर इमेज खबर डटकम का सम्पादक राजन कुइँकेल र नेपाल समय डटकम का प्रधान सम्पादक नारायण अमृतलाई सर्वोच्च अदालतबाट सोधपुछका लागि भन्दै बोलाएको घटनाप्रति नेपाल पत्रकार महासंघको गम्भीर ध्यानाकर्षण भएको छ, विज्ञप्तिमा भनिएको छ। विज्ञप्तिमा प्रकाशितप्रसारित समाचारको विषयमा चित्त नबुझे या गुनासो रहे त्यसउपर कानुनी उपचार खोज्ने वैधानिक विधि हुँदाहुँदै सोधपुछका लागि बोलाएकोप्रति विज्ञप्तिमा विरोध जनाइएको छ। महासंघले संविधानको सुनिश्चित गरेको प्रेसको अधिकारको सम्मान गर्न आग्रहसमेत गरेको छ। प्रकाशितप्रसारित समाचारको विषयमा चित्त नबुझे या गुनासो रहे त्यसउपर कानुनी उपचार खोज्ने वैधानिक विधि र स्थापित पद्धति छ। त्यसलाई बेवास्ता गर्दै मुलुकको न्यायपालिकाको सर्वोच्च संस्था सर्वोच्च अदालतबाट पत्रकारलाई बोलाएर सोधपुछ गरिनु प्रेस स्वतन्त्रता विरोधी कार्य हो, विज्ञप्तिमा थप भनिएको छ, महासंघ संविधानले सुनिश्चित गरेको प्रेसको अधिकारको सम्मान गर्न सम्बन्धित निकायसँग आग्रह गर्दछ।"
जनताबाट रकम उठाएर प्रदेश सरकारले स्वास्थ्य कार्यक्रम ल्याउने !,"विराटनगर : प्रदेश १ सरकारले कोरोना महामारीबाट थलिएका प्रदेशबासीबाटै रकम उठाएर स्वास्थ्य कार्यक्रम ल्याउने तयारी गरेको छ। प्रदेश १ की सामाजिक विकासमन्त्री उषाकला राईले विपन्नका लागि स्वास्थ्य कार्यक्रम ल्याइने र यसका लागि न्युनतम १० रुपैयाँदेखि अधिकतम जति पनि कोषमा राख्नआग्रह गर्ने बताइन्। आगामी आर्थिक वर्षको नीति तथा कार्यक्रमका विषयमा मंगलबार अधिकारकर्मीको सुझाव लिँदै सामाजीक विकासमन्त्री राईले भनिन् विपन्नलाई निःशुल्क स्वास्थ्य सेवा दिनेगरी प्रदेशवासीबाट सहयोग संकलन गरेर उपचार कोष निर्माणको अवधारणा अघि सारिएका छौँ। सहयोग गर्न सक्नेले आफ्नो योगदान सजिलै हेर्न सकिने गरी सरकारले एप्स निर्माण गर्ने मन्त्री राईले बताइन्। कार्यक्रममा इन्सेक प्रदेश १ काप्रमुख सोमराज थापाले मानव अधिकार मैत्री नीति तथा कार्यक्रम ल्याउन सुझाव दिए। उनले महिला, बालबालिका, जेष्ठ नागरिक सम्बन्धीको ऐन निर्माणमा विशेष ध्यानदिन आग्रह गरे। उनले सामाजिक विकास परिषद् गठनमा जोड दिए। कोकन अध्यक्ष मञ्जिता उपाध्यायले नीति तथा कार्यक्रममा सुझावसँगै कार्यान्वयनमा पनि ध्यान दिन आग्रह गरिन्। माइती नेपाल मोरङ संंयोजक विनोद पोखरेलले बलात्कार र मानव बेचविखनका घटना बढ्दै गएकोमा चिन्ता व्यक्त गरे। एवीसी नेपाल प्रदेश १ अध्यक्ष विष्णु शर्माले सामाजिक क्षेत्र सरकारसँग सहकार्य गरेर जान तयार रहेको बताए। उहाँले अधिकारकर्मीलाई तत्काल खोपको व्यवस्था गर्न माग गरे। अधिकारकर्मी डिक घिमिरेले विगत बर्षका राम्रा कार्यक्रमलाई निरन्तरता दिन आग्रह गरे।"
खाल्डो खनेर लुकाइएको लागुऔषधसहित दुईजना पक्राउ,वीरगन्ज : वीरगन्ज महानगरपालिका १७ अलौंमा खाल्डो खनेर लुकाइएको लागुऔषधसहित दुईजनालाई प्रहरीले पक्राउ गरेको छ । अलौंस्थित पर्ति जग्गामा खाल्डो खनेर माथिबाट स्याउलाले छोपेर लुकाइएको लागुऔषध वीनसिरेक्स ८८ बोत्तलसहित स्थानीय ४० वर्षीय सकुन नेशा पवरिया र ३५ वर्षीय अमरुल्लाह अन्सारीलाई प्रहरीले पक्राउ गरेको हो । गोप्य सूचनाको आधारमा प्रहरी चौकी सिर्सियाबाट खटिएको प्रहरीले सूचनाको आधारमा खानतलाशी गर्दा ती लागुऔषध बरामद गरेको थियो । त्यसपछि अनुसन्धान क्रममा ती लागुऔषध भारतको रक्सौलबाट ल्याएर खोल्डो खनेर लुकाउने सकुन र अमरुल्लाहलाई उनीहरुको घरबाटै नियन्त्रणमा लिइएको पर्साका प्रहरी नायव उपरीक्षक ओम प्रकाश खनालले जानकारी दिए । पक्राउ परेका दुवैजनाविरुद्ध लागुऔषधसम्बन्धी कसुरमा मुद्दा दर्ता गरी पर्सा जिल्ला अदालतबाट म्याद गराइ थप अनुसन्धान भइरहेको खनालले बताए ।
शुक्रबारदेखि एक हप्ता कडा लकडाउन : मर्निङ र इभिनिङ वाक पनि बन्द,"काठमाडौं : काठमाडौं उपत्यकामा एक साता निषेधाज्ञा थप भएको छ। उपत्यकाका काठमाडौं, भक्तपुर र ललितपुरका प्रमुख जिल्ला अधिकारी (सीडीओ)को बैठकले थप कडाईका साथ निषेधाज्ञा एक सातालाई थप गर्ने निर्णय गरेको हो। काठमाडौंका प्रमुख जिल्ला अधिकारी (सीडीओ) कालिप्रसाद पराजुलीका अनुसार उपत्यकामा निषेधाज्ञा एक साता थप गर्ने निर्णय भएको हो। एक साता थप गरिएको निषेधाज्ञामा थप कडाई हुने पराजुलीको भनाइ छ। निषेधाज्ञामा सर्वसाधारणलाई मर्निङ र इभिनिङ वाकका लागि घरबाट निस्कनेलाईसमेत कारबाही गरिने भएको छ। त्यसैगरी खाद्य पसल र डिपार्टमेन्ट स्टोरसमेत बन्द गर्ने निर्णय गरेको छ। यसअघि उपत्यकाभित्र जेठ १३ गतेसम्मका लागि निषेधाज्ञा जारी भएको थियो। पछिल्लो थप भएको निषेधाज्ञामा बिहान ९ बजेसम्म मात्र तरकारी पसल खोल्न दिइने छ। अब विवाहमा सातजना मात्र सहभागी हुन पाइने छ। यसअघि १० जना सहभागी हुने पाइने निर्देशन जारी भएको थियो। कोरोनाको दोस्रो लहर सुरु भएपछि उपत्यकामा वैशाख १६ गतेदेखि निषेधाज्ञा जारी भएको हो।"
हेलि उद्दारमा ढिलाइ हुँदा घाइतेको गयो ज्यान,"जोमसोम : पोखरा जोमसोम हेलिकोप्टर उद्दारमा ढिलाइ हुँदा एक दुर्घटनाका सहचालकले ज्यान गुमाएका छन् । कोरोनाको दोस्रो लहरसँगैको कोरोना संक्रमणकालमा सरकारले निर्देशन गरेको हेलि कार्यविधिप्रक्रियाका कारण हेलि उडानमा ढिलाई हुँदा मुस्ताङमा सोमबार सडक दुर्घटना परी घाइते भएका एक ट्याक्टरका सहचालकको मृत्यु भएको निर्वतमान संघीय सांसद प्रेमप्रसाद तुलाचनले जानकारी दिए । हिमाली जिल्ला मुस्ताङको वारागुङ मुक्तिक्षेत्र गाउँपालिका वडा३ ध्याकर स्थित कच्ची सडकखण्डमा समरबाट ध्याकरतर्फ आउँदै गरेको ग१च ४८३९ नम्बरको ट््याक्टर दुर्घटनामा सहचालक धादिङ गंगा जमुना गापा५ बस्ने वर्ष २३ वर्षीय सुनिल गुरुङ गम्भीर घाइते भएका थिए भने सोही ट्याक्टरका चालक बिजय दमै सामान्य घाइते भएको जिल्ला प्रहरी कार्यालय मुस्ताङले जनाएको छ । जिल्ला प्रहरी कार्यालय मुस्ताङका प्रहरी निरीक्षक आशिष अधिकारीका अनुसार ट्याक्टर दुर्घटनामा परी घाइते भएका दुईजनामध्ये सहचालक गुरुङको पोखराको मेड्रोसीटी अस्पतालमा सोमबार राति मृत्यु भएको हो । यस्तै चालक बिजय दमैको अवस्था भने सामान्य रहेको र उनको जोमसोम अस्पतालमा उपचार भइरहेको छ ।यसअघि ट्याक्टर दुर्घटनामा परी गम्भीर घाइते सहचालक गुरुङलाई घटनास्थलबाट जोमसोम अस्पताल ल्याइएको र अस्पतालबाट थप उपचारका लागि पोखरा प्रभु एयरको हेलिमार्फत लगिएकोमा अस्पतालमा मृत्यु भएको हो । पोखरा अस्पतालमा मृत्यु भएका सहचालक गुरुङको मुचुल्का र पोष्ट मार्टमका लागि वडा प्रहरी कार्यालय बैदामलाई सिफारिस गरिएको प्रहरी निरीक्षक आशिष अधिकारीले बताए ।यता, मुस्ताङका निर्वतमान संघीय सांसद प्रेमप्रसाद तुलाचनले घाइते उद्दारका लागि हेलि उडान प्रक्रियाको आवश्यक कागजात जुटाउदा ढिलो भइ मृतकले ज्यान गुमाउन परेको उल्लेख गरे । कोरोना माहामारीको अवस्थामा आन्तरिक हेलिउडानका लागि कोभिड तथा नन् कोभिड पहिचान गर्नका लागि घाईते र बिरामी कुरुवाको नागरिकताको प्रमाणपत्र र अस्पतालको रिफर कागजात माग भएको र सो जुटाउँदैमा ढिलाइ हुँदा ट्याक्टरका सहचालकको मृत्यु भएको उनको ठम्याई छ । निर्वतमान सांसद तुलाचनले पोखरामा हेलि उडानको सहजीकरण गरेका थिए ।यसका लागि माग गरिएको कागजात जुटाउदा जुटाउदैमा करिव एक घण्टा समय लस भएको जनाए ।हेलिको आकस्मिक उडान गर्न मुस्ताङ प्रशासन , पोखरा विमानस्थलको समन्वयमा हेलिकोप्टर उद्दार गरिएकोमा घाईतेको अस्पताल पुर्याउँदा मृत्यु भएको बताए । निवर्तमान सांसद तुलाचनले आकस्मिक उडानका लागि स्थानीय प्रशासनको समयमा हेलिउडानको अनुमती प्रदान गर्नुपर्ने उल्लेख गरे ।उनले हिमाली तथा उच्चपहाडी जिल्लाहरुमा आकस्मिक हेलि उद्दारका लागि अनुमती दिन पटकपटक गृह मन्त्रालय र अन्तराष्ट्रिय संम्वन्ध समितिको बैठकमा ध्यानआर्कषण गराउँदै आएको बताए । घाइते गम्भीर अवस्थामा रहेको र जतिसक्दो अस्पताल पुर्याउन पर्ने थियो,निर्वतमान सांसद तुलाचनले भने, 'सायद छिटो अस्पताल पुर्याउन सकेको भए बाँच्ने सम्भावना रहन्थ्यो ।'उनले हेलि उद्दारमा ढिलाइ हुनुमा स्थानीय प्रशासन,विमानस्थल र हेलिकोप्टर टिमको दोष नभइ प्रक्रिया गलत भएको र यसलाई सहज गरिनुपर्ने माग गरे ।"
"चक्रवात यासको असरले मौसममा बदली, तीन दिन भारी वर्षासहित हावाहुरीको संभावना","काठमाडौं : चक्रवात यासका कारण मंगलबार अपराह्नपछि देशका धेरै स्थानमा मौसममा सामान्यदेखि पूर्ण बदली हुने जल तथा मौसम विज्ञान विभागअन्तर्गतको मौसम पूर्वानुमान महाशाखाले जनाएको छ। पूर्वीमध्य बङ्गालको खाडीमा रहेको न्यूनचापीय प्रणाली हाल चक्रवात यासमा परिणत भएको हो । यो चक्रवात उत्तरउत्तरपश्चिम सर्ने क्रममा आज धेरै शक्तिशाली चक्रवातमा परिणत भएको र बुधबारसम्ममा थप शक्तिशाली हुने मौसम पूर्वानुमान महाशाखाले प्रक्षेपण गरेको छ । चक्रवात यास उत्तरउत्तरपश्चिम दिशातर्फ जाने अनुमान रहेको छ । चक्रवातको असर आउँदा केही दिनमा नेपालको भूभागमा समेत पर्ने सम्भावना छ । मौसम बदली भई आज अपराह्नपछि बागमती र प्रदेश नं १ का उच्च हिमालीपहाडी भूभागका केही स्थानमा हल्कादेखि मध्यम हिमपातवर्षाको सम्भावना रहेको छ । तसर्थ उच्च हिमाली भूभागमा हावाहुरीसमेत हुनसक्ने सम्भावना रहेकाले केही दिनसम्मका लागि पर्वतारोहीलाई मौसमअनुसार सतर्कता अपनाई सुरक्षित रहन महाशाखाले अनुरोध गरेको छ । त्यस्तै बुधबारदेखि देशका धेरै स्थानमा हल्कादेखि मध्यम वर्षाको सम्भावना छ । साथै प्रदेश नं १, प्रदेश नं २, वाग्मती, गण्डकी र लुम्बिनी प्रदेशका थोरै स्थानमा भारी वर्षा हुने महाशाखाको बुलेटिनमा जनाइएको छ । बिहीबार कर्णाली र सुदुरपश्चिम प्रदेशको एकदुई स्थानमा समेत भारी वर्षाको समेत सम्भावना रहेको छ । यो सिजनमा मेघगर्जनचट्याङहावाहुरी र असिनापानीको समेत सम्भावना रहेकाले सबैलाई आवश्यक सतर्कता अपनाउन महाशाखाले अनुरोध गरेको छ ।"
मोरङमा १४ घण्टाभित्र १३ जना कोरोना संक्रमितको मृत्यु,"विराटनगर : मोरङका विभिन्न चारवटा अस्पतालमा उपचारका क्रममा पछिल्लो १४ घण्टाभित्र कोरोना भाइरस संक्रमित १३ जनाको मृत्यु भएको छ । विराटनगरको नोबेल शिक्षण अस्पतालमा आठ, कोसी अस्पताल कोभिड१९ उपचार केन्द्रमा दुई, मोरङको बूढीगंगा गाउँपालिकास्थित विराट शिक्षण अस्पतालमा दुई र न्युरो अस्पतालमा एक संक्रमितको मृत्यु भएको हो । मृत्यु हुनेमा सात महिला र छ पुरुष छन् । नोबेलमा चार महिला र चार पुरुषको मृत्यु भएको छ । अस्पतालका प्रबन्धक नारायण दाहालका अनुसार मृत्यु हुनेमा सप्तरी, सर्लाबारी, मोरङ, संखुवासभा र सुनसरीका छन् । मोरङको जहदा गाउँपालिका१ का ३२ वर्षीय पुरुषको मंगलबार बिहान ७ बजेतिर मृत्यु भएको छ । उनलाई उपचारका लागि जेठ ८ गते अस्पताल भर्ना गरिएको थियो । प्रबन्धक दाहालका अनुसार विराटनगर महानगरपालिका३ का ७९ वर्षीय वृद्ध पुरुषको बिहान ४:१० बजेतिर मृत्यु भएको छ । उपचारका लागि जेठ नौ गते भर्ना गरिएको थियो । विराटनगर१३ की ३१ वर्षीया महिलाको बिहान ४:३० बजेतिर नोबेलमै मृत्यु भएको छ । उनलाई उपचारका लागि जेठ ४ गते भर्ना गरिएको जानकारी दाहालले दिए । मोरङको सुन्दरहरैँचा नगरपालिका१० की ६५ वर्षीया वृद्धा महिलाको बिहान ८ बजेतिर मृत्यु भएको दाहालले बताए । उनका अनुसार कोरोना पुष्टि भएपछि महिलालाई उपचारका लागि जेठ ८ गते भर्ना गरिएको थियो । संखुवासभाको खाँदबारी नगरपालिका७ का ५९ वर्षीय पुरुषको बिहानका राति २:३० बजेतिर मृत्यु भएको छ । उनलाई जेठ ७ गते अस्पताल भर्ना गरिएको थियो । सुनसरीको इटहरी उपमहानगरपालिका१७ की ७० वर्षीया वृद्धा महिलाको बिहान ४ बजेतिर मृत्यु भएको छ । उनलाई जेठ ४ गते उपचारका लागि भर्ना गरिएको जानकारी दाहालले दिए । सप्तरीको राजविराज९ की ७० वर्षीया वृद्धा महिलाको बिहानका राति १२ :१५ बजेतिर मृत्यु भएको छ । प्रबन्धक दाहालका अनुसार उपचारका लागि जेठ ८ गते भर्ना गरियो थियो । सर्लाही बरमपुरी७ का ३२ वर्षीय पुरुषको सोमबार राति १०:४० बजेतिर मृत्यु भएको छ । उनलाइ उपचारका लागि जेठ ९ गते अस्पताल भर्ना गरिएको दाहालले बताए । विराट शिक्षण अस्पतालमा उपचाररत विराटनगर५ की ५० वर्षीया महिलाको बिहान १० बजेतिर मृत्यु भएको छ । उनलाई उपचारका लागि जेठ ४ गते भर्ना गरिएको विराटका कोभिड अस्पताल इन्चार्ज सुनील देवले जानकारी दिए । उनका अनुसार सुनसरीको दुहवी नगरपालिका१ की ६५ वर्षीया वृद्धा महिलाको सोमबार राति ९ बजेतिर मृत्यु भएको छ । उनलाई उपचारका लागि जेठ ८ गते अस्पताल भर्ना गरिएको देवले बताए । कोसी अस्पताल कोभिड१९ उपचार केन्द्रमा विराटनगर१० का ८४ वर्षीय वृद्ध पुरुषको मृत्यु भएको छ । वैशाख २९ गते भर्ना गरिएका उनको उपचारका क्रममा राति १०ः४५ बजेतिर मृत्यु भएको केन्द्रका सूचना अधिकारी अनुपम राजवंशीले बताए । राजवंशीका अनुसार मोरङको बेलबारी नगरपालिका७ की ४० वर्षीया महिलाको राति ११ बजेतिर मृत्यु भएको छ । उनलाई उपचारका लागि वैशाख २९ गते भर्ना गरिएको थियो । विराटनगरको न्युरो अस्पतालको कोभिड वार्डमा संक्रमित वृद्ध पुरुषको मृत्यु भएको छ । विराटनगर१० का ६९ वर्षीय पुरुषको राति ८ :२० बजेतिर मृत्यु भएको जानकारी अस्पतालले दिएको छ । उनलाई उपचारका लागि जेठ २ गते अस्पताल भर्ना गरिएको थियो ।"
संक्रमितको उपचारमा घरघरमै स्वास्थ्यकर्मीसहित युवा स्वयंसेवक परिचालन,"दमौलीः कोरोना संक्रमणको दर बढेसँगै संक्रमितलाई हुने दुर्व्यवहारका घटना पनि सुनिन थालेका छन् । व्यक्ति संक्रमित भएसँगै छिमेकीले दुर्व्यवहार गर्ने र आवश्यक सरसामान जोहो गर्न समेत परिवारलाई कठिन हुने घटना सुनिरहेका बेला शुक्लागण्डकी ८ ले भने संक्रमितलाई घरमै पुगेर स्वास्थ्य परीक्षण तथा उपचारका लागि स्वयंसेवक परिचालन गरेको छ । कोरोना संक्रमित भेटिने क्रम बढेसँगै अप्ठेरोमा परेकालाई सघाउन भन्दै शुक्लागण्डकी नगरपालिका ८ को सक्रियतामा स्वास्थ्य स्वयंसेवक गठन गरिएको छ । स्वयंसेवकले बिरामी व्यक्तिको अवस्थाबारे जानकारी लिंदै आवश्यक सघाउने वडाध्यक्ष कृष्णप्रसाद रेग्मीले जानकारी दिए । विज्ञ अनि सामाजिक संजालमार्फत आएको सुझावअनुसार १८ जनाको आपतकालिन स्वास्थ स्वयंसेवक गठन गरिएको हो, उनले भने ।उनका अनुसार स्वास्थ्य सहायकसँगै स्टाफ नर्स, अनमी, सिएमए,रेडियोग्राफी, ल्याब असिस्टेन्टलगायका विषयमा अध्ययन पूरा गरेर कोरोनाका कारण घरमा थन्किएको जनशक्तिलाई वडाले आग्रह गरेर परिचालन गरिएको हो । उनीहरुलाई चाहिने अक्सिमिटर, थर्मोमिटर, मास्क, सेनिटाइजर, फेस सिल्ड, ग्लोव्सलगायत सामग्री वडाले नै उपलब्ध गराउनेछ । वडाले बिएससी नर्सिङ्ग पुरा गरेकी मनिसा ढकाल लम्सालको संयोजकत्वमा चयन गरिएका स्वास्थ्य स्वयंसेवकलाई एक दिने प्रशिक्षण दिइ कार्यक्षेत्रमा खटाइएको वडाध्यक्ष रेग्मीले जानकारी दिए । स्वयंसेवकहरुले उच्च सतर्कताका साथ घरमा नै बिरामीको चेकजाँच गर्ने,कोरोनाको डरले रोग लुकाएर बसेका जनतालाई उचित परामर्शका साथ अस्पतालसम्म पुर्याउन मद्दत गर्ने तथा लक्षण देखिएकालाई वडासँग समन्वय गरी पीसीआर गर्न सिफारिस गर्ने लगायतका काम गर्नेछन् ।"
"सिसीएमसीको कार्यकारी प्रमुखमा पूर्वरथी बालानन्द शर्मा, अब नयाँ रणनीतिका साथ अघि बढ्ने","काठमाडौं : सरकारले कोरोना रोकथाम तथा संकट व्यवस्थानलाई थप प्रभावकारी बनाउन कोभिड१९ संकट व्यवस्थापन केन्द्र(सिसीएमसी)को निर्देशक समिति तथा सचिवालय दुवै तर्फको नेतृत्व परिवर्तन गरेको छ। नयाँ रणनीतिका साथ कोरोना रोकथाम तथा संकट व्यवस्थानलाई अघि बढाउन सिसीएमसीको कार्यकारी प्रमुखमा नेपाली सेनाका पूर्व रथी बालानन्द शर्मालाई नियुक्त गरेको छ।सिसीएमसीलाई प्रभावकारी बनाउन प्रधानमन्त्री केपी शर्मा ओलीले निर्देशक समितिको समितिको कमान्ड आफैले लिएर स्वतन्त्र विज्ञलाई कार्यकारी नेतृत्व सुम्पेका हुन्। यसअघि सिसीएमसको निर्देशक समितिको प्रमुखमा उपप्रधानमन्त्री ईश्वर पोखरेल रहेका थिए। पोखरेललाई हटाएर निर्देशक समितिको नेतृत्व प्रधानमन्त्री ओलीले आफै लिएका हुन्। यो समितिमा अब उपप्रधानमन्त्रीसहित, स्वास्थ्य, गृह, अर्थ, उद्योग, परराष्ट्रमन्त्री, मुख्यसचिव, प्रधानसेनापति र सिसिएमसीको प्रमुख सदस्य सचिव हुने व्यवस्था गरिएको छ। मन्त्रिपरिषदको बैठकले शर्मालाई यो महत्वपूर्ण जिम्मेबारी दिने निर्णय गरेको हो।यसअघि सिसिएमसीको प्रमुख प्रधानमन्त्री कार्यालयको सचिव थिए। शर्मा द्वन्द्व तथा संकट व्यवस्थापनका विज्ञ मानिन्छ। शर्माले राष्ट्रसंघीय शान्ति मिसनमा फोर्स कमान्डरका रुपमा काम गरेका थिए। शर्माले नेपालमा स्थापनाको चरणमा रहेको राष्ट्रिय प्रतिरक्षा विश्वविद्यालय (नेशनल डिफेन्स युनिभर्सिटी) को प्रमुखका रुपमा समेत काम गरेका छन्। संकट व्यवस्थापनमा विदेशमा समेत लामो अनुभव सँगालेका शर्माले नेपाली सेना र माओवादी सेनाको समायोजन प्रक्रियामा महत्वपूर्ण भूमिका निर्वाह गरेका थिए। उनी लडाकु समायोजन तथा व्यवस्थापन विशेष समितिको संयोजक भएर काम गरिसकेका थिए । सिसिएमसीको सदस्यहरुमा नेपाल सरकारको १२ औं तहको अधिकृत, नेपाली सेनाको उपरथी, नेपाल प्रहरी र सशस्त्र प्रहरीका एआईजी, गृह मन्त्रालय र उद्योग मन्त्रालयका सहसचिव सदस्य हुनेछन् सिसीएमसीका नवनियुक्त प्रमुख शर्माले अब नयाँ रणनीतिका साथ काम अघि बढाउने अन्नपूर्ण अनलाइनसँग बताए। उनले भने, 'सरोकारवाला सबै निकाय र नागरिकसँग छलफल गरेर सहकार्य एवं समन्वयका साथ कोरोना रोकथाम तथा संकट व्यवस्थानलाई प्रभावकारी रुपमा अघि बढाइनेछ।'"
"नागरिकता अध्यादेशको वीरगन्जमा कतै स्वागत, कतै विरोध","वीरगन्ज : राष्ट्रपतिले आइतबार जारी गरेको नेपाल नागरिकता (पहिलो संशोधन) अध्यादेश, २०७८ लाइ लिएर मधेसमै पक्ष र विपक्षमा मिश्रित प्रतिक्रिया आइरहेको छ । सामाजिक सञ्जालदेखि सञ्चारमाध्यममा पछिल्लो नागरिकता अध्यादेशका बारेमा स्वागत र विरोध दुवै भइरहेको छ । केहिले यो अध्यादेश प्रधानमन्त्री केपी शर्मा ओलीले आफनो सत्ताको कुर्सी टिकाउनका लागि मात्र जसपाले गरेको बार्गेनिङ पुरा गर्न ल्याइएको बताएका छन् । केहीले भने वर्षौदेखि अनागरिक भएर बसेका जन्मका आधारमा नागरिकता लिएकाहरुका सन्तानले अब नागरिकता पाउने भए भनेर यसको खुलेर स्वागत पनि गरेका छन् । वीरगन्जस्थित ठाकुरराम बमुखी क्याम्पसका अवकाश प्राप्त प्राध्यापक डाक्टर हरेराम ठाकुर आइतबार आएको नागरिकता सम्बन्धी अध्यादेशलाई दुई पाटोबाट विश्लेषण गर्छन् । उनी भन्छन् , जन्मका आधारमा नागरिकता लिएकाका सन्तान वर्षौंदेखि अनागरिक भएर बसेका छन् तर यो अध्यादेश आएपछि अब उनीहरुले नागरिकता पाउने अवस्था देखिएको छ, यो सकरात्मक पक्ष हो । यो विधेयकलाई संसदबाट पारित गरेर ऐन कानुनको स्वरुप दिनसके मधेसको हितमा नै रहेको उनी बताउँछन् । तर यो अध्यादेश आएपछि मधेसको प्रमुख राजनीतिक शक्ति जनता समाजवादी पार्टी भने फुटको संघारमा पुगेको उनी बताउँछन् । ठाकुर भन्छन्, प्रधानमन्त्री केपी ओलीले आफ्नो सत्ता टिकाउन जसपासँग बार्गेनिङ गरेर यो अध्यादेश ल्याएका हुन् , जसका कारण जसपको एउटा ठूलो खेमा रुष्ट छ , र पार्टी फुटको संघारमा गइसकेको छ , यो मधेसका लागि ठूलो दुर्भाग्य नै हो ।' उनी थप्छन् , यदि ओलीले साच्चिक्कै मधेसको माग पूरा गर्नु थियो भने जलेमा रहेका सांसद रेशम चौधरीको बिनासर्त रिहा गर्थे , लाल आयोगको प्रतिवेदन सार्वजनिक गर्थे ।'राजनीतिक विश्लेषक एंव अधिवक्ता वीरेन्द्र यादव भने राष्ट्रपतिबाट जारी नागरिकता अध्यादेशलाई अन्यथा मान्नु पर्ने आवश्यक नरहेको बताउँछन् । उनी भन्छन् ,कुनै पनि व्याक्तिलाई कुनै एक देशको नागरिक बन्न पाउनु उसको मौलिक अधिकार हो तर नेपालमा जन्मको आधारमा नागरिकता लिएकाका सन्तान वर्षौंदेखि अनागरिक बनेर बसेका छन्, उनीहरुले अब नागरिकता पाउने देखिएको छ, त्यसैले यसलाई मैले स्वभाविक र सकरात्मक रुपमा लिएको छु ।' तर यहि अध्यादेशको दुरुपयोग गरेर कसैले दोहोरो नागरिकता लिन्छ भने त्यो फेरि महाअपराध हुने र सरकारले यसमा विशेष ख्याल राख्नुपर्ने उनी बताउँछन् । अध्यादेशबारे शिक्षाविद् डाक्टर दिपेन्द्र चौधरीको भने आफनै तर्क छ । नेपालको संविधानमा यसअघिको नागरिकता ऐन र अहिले जारी अध्यादेशबीच तात्विक भिन्नता केहि पनि नरहेको उनको तर्क छ । उनी भन्छन् , यसअघिको नागरिकता ऐन र अहिलेको अध्यादेश दुवैमा बुबा आमा दुवै नेपाली नागरिक भएकाको सन्तानले बंशजको नागरिकता पाउने उल्लेख छ , फरक यति मात्र हो कि अहिलेको अध्यादेशमा विशेषगरी जन्मसिद्ध नागरिकका सन्तानले पनि बंशजको नागरिकता पाउँछन् , तर यसमा पनि बुबा आमा दुवैको नागरिकता भएको हुनैपर्छ भनिएको छ । त्यसैले अध्यादेशलाइ लिएर रोइलो गर्नुको कुनै तुक नभएको चौधरी बताउँछन् । बुबाको पहिचान नभएका सन्तानले नेपाली आमाको नामबाट पनि बंशजको नागरिकता पाउने प्रावधान रैथाने मधेसीका लागि खतराको विषय भएको चौधरीको तर्क छ । उनी भन्छन् , मधेसका थुप्रै चेलीबेटीको भारतमा विहे भएको छ । १६ वर्ष उमेर काटेपछि विहे भएकाले उसको नेपाली नागरिकता पनि छ। त्यसैले हाम्रा ती दिदी बहिनीले चाहेमा यहा आएर बुबाको पहिचान छैन भनेर झुठो विवरण पेश गरी आफ्ना भारतीय छोराछोरीलाई धमाधम नागरिकता दिलाउन सक्छन् ।' नागरिक समाजका अगुवा दिपक शाक्य भने कुनै पनि नागरिकलाई उसको देशको नागरिकताबाट बन्चित गराउनु अपराध हुने तर गैर नागरिकलाई नागरिकता दिनु झन महाअपराध हुने बताउँछन् । उनी भन्छन्, आइतबार राष्ट्रपतिबाट जारी नागरिकता सम्बन्धी अध्यादेश , गलत वा सही के छ त्यसको विश्लेषण गर्नु छुटटै बहसको विषय हो तर जुन प्रक्रियाबाट हतार हतारमा ल्याइएको छ त्यो बिल्कुल गलत छ । ' नागरिकता जस्तो संवेदनशील विषयलाई सरकार प्रमुखले आफ्नो सत्ता टिकाउने नियतले गलत प्रक्रियाबाट ल्याएको उनी बताउँछन् । उनी भन्छन् , संसदमा बृहत छलफल गरेर मात्रै ल्याइनु पथ्र्यो तर आफनो सत्ता टिकाउन कुनै दल विशेषलाई खुशी पार्न गलत बाटोमा ल्याइएकाले मधेसका सामान्य नागरिकलाई यो पचेको छैन । ' बुबाआमा नागरिक भएर पनि अनागरिक बनेर बसेका जन्मसिद्ध नागरिकका सन्तानलाई नागरिकता दिलाउने नियतले नभइ आफनो सत्ता टिकाउने नियतले यो अध्यादेश ल्याइएको शाक्य बताउँछन् ।"
ओलीलाई बढारेर कानुनी राज स्थापना गर्ने दायित्व हाम्रो हो : माधव नेपाल,"काठमाडौं : पूर्वप्रधानमन्त्री माधवकुमार नेपालले केपी ओली नेतृत्वको सरकारलाई बढारेर कानुनी राज स्थापना गर्ने दायित्व आफूहरुमा आएको बताएका छन् । एमालेका वरिष्ठ नेतासमेत रहेका नेपालले अहिलेसम्म आइपुग्दा ओलीले नेपाली जनता, कार्यकर्ता, लोकतन्त्र र सिंगो कम्युनिस्ट आन्दोलनप्रति गद्दारी गरेको भन्दै यस्तो बताएका हुन् । नेता नेपालले ओलीको गद्दारीविरुद्ध प्रतिरोधमा उत्रिनुपर्ने अवस्था बनेको उल्लेख गरे । आजको दिनसम्म आइपुग्दा जनसाधारण समेत केपी ओलीले नेपाली जनता, निष्ठावान नेता कार्यकर्ता, लोकतन्त्र, संविधान र सिंगो कम्युनिष्ट आन्दोलनप्रति ठूलो गद्दारी गरेका छन् भन्दै प्रतिरोधमा उत्रिने अवस्था बनेको छ, मंगलबार एक अपील सार्वजनिक गर्दै नेता नेपालले भने, त्यसैले अब हामी माथि कानूनी, राजनीतिक तथा सडक आन्दोलनबाट प्रतिगामी ओली सरकारलाई बढार्दै मुलुकमा कानुनको राज स्थापना गर्ने दायित्व आइपरेको छ । एमालेबाट आफूसहित ११ नेतालाई निष्काश गर्नुको कुनै अर्थ नभएको नेपालले बताएका छन् । ओली विचौलियाको पुष्ठपोषक बनेर एमालेको संगठन निस्तेज पार्न लागेको भन्दै उनले यस्तो बताएका हुन् । पार्टीका निष्ठावान, इमान्दार कार्यकर्तामाथि दलाल र माफियाले राज गरेको विरोध गर्दा कारवाही र निष्काशनमा परेको भन्दै उनले यसतो बताएका हुन् । ओलीले आफूलाई बिचौलियाको पृष्ठपोषक बनाउँदै गर्दा नेकपा एमालेको संगठन निस्तेज बन्न पुग्यो। निष्ठावान, त्यागी र इमान्दार कार्यकर्ता पंक्तिमाथि दलाल र माफियाले राज गरे, अपीलमा नेता नेपालले भनेका छन्, यसविरुद्ध आवाज उठाउँदा हामीमाथि केपी ओलीबाट प्रहार भयो । अहिले ओली गुटले गरेको कथित कारबाही वा निष्काशन त्यसैको प्रतिरुप हो । उक्त कारवाही औचित्यहीन, अनाधिकारिक र अर्थहीन रहेको कुरा स्पष्ट पार्दछु । अपील जस्ताकाे तस्तै कम्युनिष्ट पार्टीलाई माया गर्ने तमाम नेपाली जनता  नेपालका कम्युनिष्ट पार्टीहरू एक हुन्, कम्युनिस्ट आन्दोलन एक र सशक्त होस् , जनजीविका, जनताको हित, स्वार्थ र सरोकार तथा सुशासनका पक्षमा एवम् समाजवाद उन्मुख काम गरुन् भन्ने चाहन्छन् । तर जनअपेक्षा विपरीत केपी ओलीले केही समयअघि षड्यन्त्रकारीहरुको उक्सावटमा सिंगो 'नेकपा' लाई विभाजन गर्ने काम फत्ते गरे । त्यसपछि सर्वोच्च अदालतको फैसला अनुसार २०७५ जेष्ठ २ गतेको कमिटी, विधान र नेतृत्व हुनुपर्ने आम कार्यकर्ता पंक्तिको माग विपरित एकाधिकारवादी शैलीमा पार्टीलाई चलाउने काम भयो । जनताबीच लोकप्रिय पार्टी नेकपा एमालेलाई तहसनहस गर्ने अभियान त्यही बिन्दूबाट शुरु गरेर कथित कारवाही र निस्कासनमा आएर पूरा भएको छ। नेपालको कम्युनिष्ट आन्दोलनमा राष्ट्रघाती र प्रतिगमनकारीको रुपमा सिंगो कम्युनिष्ट आन्दोलन बिसर्जन गर्ने पात्रका रुपमा केपी ओलीले आफूलाई स्थापित गरेका छन् । केपी ओलीले नितान्त व्यक्तिवादी सोच र स्वार्थ पूरा गर्न सरकारको चरम दुरुपयोग गरेका छन् । कम्युनिष्ट सरकार रहेका बेला बिचौलिया, दलाल, माफिया र गुण्डाराज चलाउनेहरु उत्साहित हुने तर सर्वहारा वर्ग र आम नेपाली जनता अपहेलित हुने अवस्था आउनु दुखद् पक्ष हो ।ओली सरकारको हर्कत र विवादित पक्षहरु तपाईं हामीबीच छर्लङ्ग नै छन् । ओलीले आफूलाई बिचौलियाको पृष्ठपोषक बनाउँदै गर्दा नेकपा एमालेको संगठन निस्तेज बन्न पुग्यो।निष्ठावान, त्यागी र इमान्दार कार्यकर्ता पंक्तिमाथि दलाल र माफियाहरुले राज गरे ।यसविरुद्ध आवाज उठाउँदा हामीमाथि केपी ओलीबाट प्रहार भयो ।अहिले ओली गुटले गरेको कथित कारबाही वा निस्काशन त्यसैको प्रतिरुप हो । उक्त कार्बाही औचित्यहीन, अनाधिकारिक र अर्थहीन रहेको कुरा स्पष्ट पार्दछु । यसबीचमा मैले व्यक्तिगत रुपमा र सामूहिकरुपमा पार्टीलाई दुर्घटनाबाट जोगाउनका लागि सक्दो भूमिका निर्वाह गरेँ । ओलीले पार्टीलाई गम्भीर मोडमा र संकटपूर्ण अवस्थामा पुर्याए भनेर आवाजलाई आम जनसमुदाय र नेता कार्यकर्ताबीच राखें । पटक पटकको भेटमा स्वयं केपी ओलीलाई सच्चिएर अघि बढ्न आग्रह गरें । तर सत्ता, शक्ति र माफियाको जगमा उभिएका ओलीले हाम्रा सुझावहरु मनन गरेनन्, वास्ता गरेनन् बरु प्रतिशोध साँध्ने काम मात्र गरे ।त्यही कारण आम जनता, नेताकार्यकर्ता र ओली सरकारबीच तीव्र दूरी बढिरह्यो । मनोगत आधारमा र स्वेच्छाचारी ढंगले सरकार चल्दा र जनअपेक्षा अनुरुप काम नहुँदा निराशा बढ्यो ।जस्तो कि राज्यका विभिन्न निकायले कोरोनाले भयावह रूप लिन्छ भन्दाभन्दै पनि ओलीले यसलाई मनोगतरुपमा ठट्टाको विषय बनाए। ओलीको कुतर्क र कुवर्णनका कारण कोरोना प्रतिकार्यका लागि राज्य संयन्त्रले प्रभावकारी कार्य सम्पादन गर्न सकेन । हजारौंको ज्यान जाने अवस्था बन्यो । सिंगो जनताप्रति यो भन्दा ठूलो अपराध अरु हुन सक्दैन । आजको दिनसम्म आइपुग्दा जनसाधारण समेत केपी ओलीले नेपाली जनता, निष्ठावान नेता कार्यकर्ता, लोकतन्त्र, संविधान र सिंगो कम्युनिष्ट आन्दोलनप्रति ठूलो गद्दारी गरेका छन् भन्दै प्रतिरोधमा उत्रिने अवस्था बनेको छ । त्यसैले अब हामी माथि कानूनी, राजनीतिक तथा सडक आन्दोलनबाट प्रतिगामी ओली सरकारलाई बढार्दै मुलुकमा कानूनको राज स्थापना गर्ने दायित्व आइपरेको छ ।अब सिंगो कम्युनिष्ट आन्दोलनलाई पुनर्जागरण गरी समाजवादको अभियानमा गोलबन्द गर्ने अभिभारा युगले तपाईं हामीलाई सुम्पेको छ ।ओली सरकारको सर्वसत्तावाद र निरङ्कुशतालाई परास्त गर्दै संविधान र लोकतन्त्रको रक्षा गर्ने अभियानमा लाग्न आम जनसमुदायमा हार्दिक अपील गर्दछु। २०७८ जेष्ठ ११ गते"
प्रधानमन्त्री र प्रधानन्यायाधीशको भेट भएको छैन : सर्वोच्च,"काठमाडौं : सर्वोच्च अदालतले प्रधानमन्त्री र प्रधानन्यायाधीशबीच भेटवार्ता नभएको प्रष्ट पारेको छ । मंगलबार विज्ञप्ति सार्वजनिक गर्दै सर्वोच्चका सहप्रवक्ता देवेन्द्र ढकालले यस्तो बताएका हुन् । केही सञ्चार माध्यमले प्रधानमन्त्री केपी ओली र प्रधानन्यायाधीश चोलेन्द्र शम्शेर राणबीच भेटवार्ता भएको समाचार प्रकाशित गरेकोप्रति आपत्ति जनाउँदै सहप्रवक्ता ढकालले विज्ञप्तिमार्फत प्रष्ट पारेका हुन् । सर्वोच्च अदालतले समाचारमा सत्यता नभएको र यसले न्यायपालिकाको स्वच्छता एवम् यस प्रतिको आस्था र विश्वासमा प्रतिकुल प्रभाव पार्ने भन्दै खेद व्यक्त गरेको छ । अदालतमा दर्ता हुन आएका विवादसँग जोडेर न्यायसम्पादन कार्यलाई प्रतिकुल प्रभाव पार्ने गलत मनसाय राखेर समाचार प्रकाशत गर्नु दुःखद भएको विज्ञप्तिमा उल्लेख गरिएको छ । सर्वोच्चले यस प्रकारका कार्य संविधान कानुन र पत्रकार आचारसंहिताको प्रतिकुल हुने भन्दै सचेत गराउँदै भ्रमपूर्ण कपोकल्पित समाचारको भ्रममा नपर्न अनुरोध गरेको छ । न्यायपालिकाको स्वच्छता एवम् यस प्रतिको आस्था र विश्वासमा प्रतिकुल प्रभाव पार्ने गरी अतिरञ्जित तथा दुरासययुक्त भावनाबाट समाचार प्रकाशन हुनु अत्यन्त दुखद र खेदजन्य विषय हो । अदालतमा दर्ता हुन आएका कुनै विवादसँग जोडेर न्यायसम्पादको कार्यलाई प्रतिकुल प्रभाव पार्ने कुत्सित मनसाय राखी सत्य तथ्य र यथार्थ अवस्था बुझ्दै नबुझी समाचार प्रकाशन हुनु दुखद् अवस्था हो, विज्ञप्तिमा भनिएको छ, यस प्रकारका कार्यहरु संविधान, कानुन र स्वयम् पत्रकार आचारसंहिताको समेत प्रतिकुल हुने हुँदा कानुनी दायरामा आउन सक्नेतर्फ सचेत हुन ध्यानाकर्षण गराउँदछौँ । साथै यस्ता भ्रमपूर्ण कपोकल्पित समाचारको भ्रममा नपर्न सबैमा अनुरोध गर्दछौँ । विज्ञप्तिमा न्यायपालिका आम नागरिकको आस्था, विश्वास र भरोसाबाट सञ्चालन हुने स्वतन्त्र संस्था भएको भन्दै यसको जनआस्था अभिवृद्धिमा अदालत गम्भीर र सचेत रहेको उल्लेख गरिएको छ। न्यायपालिकाको मर्यादा र गरिमामा आँच आउने किसिमबाट प्रकाशित समाचार सच्याउनसमेत अनुरोध गरिएको छ। न्यायपालिका आम नागरिकको आस्था, विश्वास र भरोसाबाट सञ्चालन हुने राज्यको स्वतन्त्र संस्था हो। स्वतन्त्र, निष्पक्ष, सुदृढ र सक्षम न्यायपालिका एवम् विधिको शासनको सुनिश्चितता तथा न्यायपालिका प्रतिको जनआस्था अभिवृद्धिमा अदालत सदैव गम्भीर, सचेत र संवेदनशील एवम् पूर्ण रुपमा प्रतिवद्ध रहेकोप्रति विश्वस्त हुन सबैमा अनुरोध गर्दछौँ, विज्ञप्तिमा भनिएको छ, न्यायपालिकाको मर्यादा र गरिमामा आँच आउने किसिमबाट प्रकाशित भएका तथ्यहीन, कपोलकल्पित र भ्रामक समाचार सच्याउन सम्बन्धित सबैको ध्यानाकर्षण गराउँदछौँ।"
मैले किनेको सामान विदेशी अनुदान होइन : वनमन्त्री,"काठमाडौं : वन तथा वातावरणमन्त्री प्रेमबहादुर आलेले जिल्ला अस्पताल डोटीमा वितरण गरिएका ७५ अक्सिजन सिलिण्डरमध्ये १५ स्वास्थ्य सेवा विभागले प्रदान गरेको र ६० वटा आफूले किनेर दिएको स्पष्ट पारेका छन् । सेती प्रादेशिक अस्पताल कैलालीमा आज अक्सिजन सिलिण्डर वितरण कार्यक्रममा मन्त्री आलेले विदेशीले दिएको नभइ आफ्नै खर्चमा किनिएको बताए। उनले भने, 'अक्सिजन नभएर नागरिकले ज्यान गुमाइरहेका बेलामा भ्रामक समाचार सम्प्रेषण हुनु आफैँमा नराम्रो हो, सकिन्छ भने सत्य समाचार लेखौँ, सकिँदैन भने गलत प्रचार नगरिदिऔँ ।' महामारीका बेलामा आफ्ना नागरिकको ज्यान बचाउनु नेताहरुको धर्म र कर्तव्य भएको जनाउँदै आफूले अन्य समयमा पनि बिरामी नागरिकलाई पटकपटक स्वास्थ्योपचारका लागि व्यक्तिगतदेखि सामूहिक सहयोग गर्दै आएको जानकारी दिए। जनताको सेवक उनले जिल्ला अस्पताल डोटीमा चार कन्सन्ट्रेटरसमेत आफ्नै लगानीमा किनेर दिएको बताउँदै भने, 'म व्यापारी होइन, जनताको सेवक हुँ, छातीमा हात राखेर भन्छु मैले किनेर दिएको सामान विदेशी अनुदानको होइन ।' मन्त्री आलेले आफ्नो व्यक्तिगत खर्चमा डोटीमा ६० थान अक्सिजन सिलिण्डर, एक लाख ५० हजार मास्क तथा सेती प्रादेशिक अस्पताल कैलालीमा ५० थान भरिएका अक्सिजन सिलिण्डर र ५० हजार मास्क प्रदान गरेको उहाँको सचिवालयले जनाएको छ । मन्त्री आलेले आफ्नो व्यक्ति लगानीमा डोटी र सेती प्रादेशिक अस्पतालमा गरी कुल ११० अक्सिजन सिलिण्डर प्रदान गरिसेका छन्। रासस"
"सभामुख सापकोटाले बोलाए पूर्व सभामुखको बैठक, नेम्बाङ अनुपस्थित","काठमाडौं :प्रतिनिधिसभाका सभामुख अग्निप्रसाद सापकोटा संसद् विघटनपछिको राजनीतिक अवस्थाबारे पूर्वसभामुखसँग परामर्शमा जुटेका छन्। प्रतिनिधिसभाको ल्होत्से हलमा छलफलका लागि पूर्वसभामुखलाई बोलाइएको हो । उक्त बैठकमा पूर्वसभामुख सुवासचन्द्र नेम्वाङलाई पनि बोलाइएको छ। तर नेकपा एमालेका नेतासमेत रहेका नेम्वाङले व्यक्तिगत कारण देखाउँदै बैठकमा नजाने बताएका छन्। नेम्वाङ प्रधानमन्त्री केपी ओलीका निकट मानिन्छन्। आफूसँग एकपटक पनि परामर्श नगरी दुई पटक प्रतिनिधिसभा विघटन गरेपछि सभामुख सापकोटा असन्तुष्ट छन् । उनले विज्ञप्ति निकालेर संसद विघटनको विरोध गर्नुका साथै शीर्ष नेता र संविधानविदसँग छलफल गरेका थिए । गत शुक्रबार राति प्रधानमन्त्रीको सिफारिसमा राष्ट्रपति विद्यादेवी भण्डारीले संसद् विघटन गरेकी थिइन्। पाँच दलका शीर्ष नेताहरूसहित १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा रिट दर्ता गरएका छन्। छलफलमा सहभागी सभामुख सापकोटासँगै पूर्वसभामुख रामचन्द्र पौडेल, कृष्णबहादुर महरा र ओनसरी घर्ती सहभागी छन् । भर्चुअल माध्यमबाट तारानाथ रानाभाट सहभागी भएको सभामुखका प्रेस सल्लाहकार श्रीधर न्यौपानेले जानकारी दिए ।"
समालोचनाका ट्रेन्ड सेटर,"राजा महेन्द्र बेलाबेलामा दार्जीलिङ गइरहन्थे। एक त कवि हृदयका राजा उनी फेरि उनका छोराहरू पनि त्यहीँको अंग्रेजी स्कूलमा पढ्दै गरेकाले उनी त्यहाँ पुगिरहन्थे। यसै मेसोमा उनले आफू युवराज छँदै तिनलाई केहीपटक भेटेका हुन्। दूरदर्शी स्वभावका राजा थिए महेन्द्र जो छोटो हेराइबाटै कुनै पनि मान्छेको प्रतिभालाई आँक्न सक्थे। यसरी राजाको हेराइमा परेका उनलाई आफ्ना जुनियर साथी जनकलाल शर्माले २०१० सालमा काठमाडौं बोलाएका थिए। शर्माले उनलाई बोलाएका मात्र होइनन्, आफ्नै घरमा चार महिनासम्म ससम्मान राखे। केही वर्षपछि उता दार्जीलिङमा उनको नोकरीको अवकाश भयो २०१३ सालमा। यसपछि भने उनै राजा महेन्द्रको सद्भावमा सधैंका लागि यता आएर पुरातत्त्व विभागको निर्देशक बने। उनी थिए, नेपाली इतिहासका पायोनियर र नेपाली समालोचना क्षेत्रका ट्रेन्ड सेटर सूर्यविक्रम ज्ञवाली। पूर्खाहरू नेपालको गुल्मीबाट भारतको वाराणसी सरेपछि १९५५ साल वैशाख २९ गते ज्ञवाली त्यहीँ जन्मिए। पिता तिलविक्रम र माता पार्वतीदेवीको सम्मिलनबाट जन्मेका उनले बाल्यकालमा नेपाली भाषामा प्रारम्भिक शिक्षा लिन पाएनन्। बाबुले घरमा जेजति सिकाए त्यसैमा उनले चित्त बुझाउनु पयो। आफू बस्ने ठाउँको नजिकका स्कूलहरूमा मराठी भाषामा मात्र प्रारम्भिक शिक्षा दिइन्थ्यो। यस्तै अवस्थामा उनले हिन्दी, मराठी र अंग्रेजी माध्यमका विभिन्न शैक्षिक संस्थाहरूबाट प्रवेशिका र आईए पास गरे। जीवनका चौबिस वसन्त पार गरेपछि उनी नोकरी खोज्ने क्रममा त्यतिबेलाको नेपाली भाषा र साहित्यको दोस्रो राजधानी मानिने सानो सहर दार्जीलिङतिर हानिए। त्यहाँको सरकारी स्कूल र सरकारी कलेजको अध्यापन कार्यमा रहेर उनले जीवनका झन्डै साढे तीन दशक बिताए। भारतवर्षमा नेपाली भाषा र साहित्यको उन्नयनका लागि उनले दार्जीलिङमा अखिल भारतीय नेपाली साहित्य सम्मेलन स्थापना गरे। आफू त्यसका संस्थापक सचिव बने। यो संस्थाको नाम केही समयपछि नेपाली साहित्य सम्मेलन मात्र रहन पुगेको हो। दुई कर्मठ भाषा र साहित्यसेवीहरू धरणीधर कोइराला र पारसमणि प्रधानको साथ लिँदै उनले समग्र विश्वमा नै हाम्रा आदिकवि भानुभक्त आचार्यको पूर्ण कदको सालिक त्यहाँको चौरस्तामा उभ्याए। सामूहिक कार्य नै थियो त्यो तर त्यसको समग्र नेतृत्व भने उनै ज्ञवालीको रह्यो। गोर्खाल्याण्ड आन्दोलनका कारण यसका उदण्ड कार्यक्र्ताहरूको कोपभाजनमा परी पटकपटक भत्कँदै र बन्दै गरेको यो सालिक आज पनि चौरस्तामा रहेको छ भने नेपाली साहित्य सम्मेलन आज पनि सूधपा भवनका नाममा त्यहाँको सोनाम वाङ्दी पथमा रहेको छ। आईएसम्मको अध्ययन गरेर दार्जीलिङको सरकारी स्कूलमा पढाउँदै गर्दा कलकत्ताबाट बीए र बीटी पनि गरे। त्यही अवस्थामा कलकत्ता विश्वविद्यालयमा नेपाली भाषाले मान्यता पाएको हो र यो प्राप्त गर्दा पनि ज्ञवालीले निकै पापड बेलेका थिए। यसरी भारतवर्षमा नेपाली भाषाको मान्यताको आन्दोलनको भ्र्ूण ज्ञवालीको पहलमा नै बसेको हो भने त्यसको पूर्णता आजभन्दा झन्डै डेढ दशकअघि भारतीय संविधानको आठौं अनुसूचीमा नेपाली भाषा अन्तर्भुक्त भएबाट भएको हो। नेपालको ऐतिहासिक अध्ययन र अनुसन्धानका क्रममा तनमयका साथ लाग्ने ज्ञवालीले पृथ्वीनारायण शाह, द्रव्य शाह, राम शाह, वीर बलभद्र, अमरसिंह थापाजस्ता अमर व्यक्तित्वहरूको विश्लेषणात्मक अध्ययन गरी तिनीहरूको ऐतिहासिक जीवनी पनि लेखेका छन्। भाषा र साहित्यतर्फ नेपाली भाषाको विकासको संक्षिप्त इतिहास, नेपालका शाहवंशीय राजाहरू तथा आदिकवि भानुभक्त आचार्यको जीवन चरित्रजस्ता ओजपूर्ण र अन्वेषणात्मक कृतिहरू उनले लेखेका छन्। परम्परागत नेपाली समालोचनाको विपक्षमा उनले प्रभाववादी समालोचनाको सूत्रपात गरेका छन्। अग्रज समालोचकहरू मोतीराम भट्ट तथा बाबुराम आचार्यहरूले खनेको गोरेटोलाई उनले अझ फराकिलो पार्दै शास्त्रीय ट्रेन्डमा चलेको नेपाली समालोचनाको मूल्य र मान्यतालाई पूर्वीय दर्शनमा नै आधारित रही पाश्चात्य प्रभाववादी मान्यतामा ढालेर नयाँ प्रयोग गर्दै नेपाली समालोचनाको पृथक् ट्रेन्ड सेट गरेका छन्। नेपाल र भारत दुवै देशहरूमा राजकीय पदमा आसीन हुने सौभाग्य पाउने व्यक्तित्व पनि हुन् ज्ञवाली। यसमा अन्यथा लिने प्रश्न नै छैन किनकि अद्भुत क्षमता र असाधारण विद्वताका कारणले नै उनले यस्ता अवसर पाएका हुन्। नेपालमा जिल्ला शिक्षा अधिकारी भनिने पदलाई भारतवर्षमा डिस्ट्रिक्ट एजुकेशनल इन्सपेक्टर भनिन्छ सो पद आजसम्म पाउने मात्र दुई नेपालीहरू मध्ये एक हुन् ज्ञवाली। उनीबाहेक पण्डित धरणीधर शर्मा कोइरालाले यो पद पाएका थिए। यसबाहेक उनी एकपटक दार्जीलिङ नगरपालिकाका सदस्य र कमिसनर पनि भएका थिए। नेपाल आगमनपश्चात् उनी पुरातत्त्व विभागको निर्देशक, राष्ट्रिय पञ्चायतको सदस्य, नेपाल राजकीय प्रज्ञाप्रतिष्ठानको सदस्य तथा कुलपति तथा नेपाली राजदूतावास नयाँ दिल्लीमा नेपालको तर्फबाट सांस्कृतिक सहचरीसमेत भएका थिए। राजा महेन्द्र तथा वीरेन्द्र दुवैको धाप त उनीमाथि थियो नै तर यसका अतिरिक्त आफ्नो विराट क्षमताका कारणले पनि उनी अमेरिकाको न्यूयोर्क विश्वविद्यालयका अतिथि प्राध्यापकसमेत हुन पुगे। धरणीधर शर्मा कोइरालाको नैवेद्य नामक काव्यकृतिमाथि लेखिएको ज्ञवालीको नैवेद्य समालोचनाले समालोचनाका क्षेत्रमा एउटा विष्फोटक क्रान्ति ल्यायो। पाश्चात्य कोणबाट लेखिएको यो समालोचनाबाट नेपाली समालोचना औपचारिक रूपमा नै आधुनिक युगमा प्रवेश गरेको मानिन्छ। गोर्खाली र जन्मभूमि पत्रिकाको कुशल सम्पादन गर्ने क्रममा नै उनमा समालोचकीय चेतले आत्मसात गरेको हो। नैवेद्य समालोचनामा उनले निर्भिक्ताका साथ कृतिका सबल र कमजोर दुवै पक्षको चिरफार गरेका छन्। उमेर र लेखनकर्मका हिसाबले बाबुराम आचार्यभन्दा कान्छा हुन् ज्ञवाली तर समालोचनाधर्मिताका अर्थमा उनी बाबुरामभन्दा अगाडि देखा परे जसका कारण ज्ञवाली समालोचनाको ट्रेन्ड सेटर बन्न पुगे। कृतिको शल्यक्रिया सफलताका साथ गर्ने मामलामा कोशेढुंगा त हुँदै हुन्, ज्ञवाली समालोचनाका क्षेत्रमा कृतिलाई राम्ररी सम्पादन गरेर मात्र पाठकसमक्ष पस्किनु पर्छ, गुणका आधारमा कृतिको मापन गरिनु पर्छ र कलात्मक पक्ष प्रबल रहेको कृतिबाट मात्र जीवनका सुन्दर पक्षहरू उद्घाटित हुन्छन् भन्ने मान्यता राख्ने पनि उनै ज्ञवाली हुन्। प्रभाववाद र सँगसँगै नीतिपरक समालोचना मान्यताका पनि उनी उठानकर्ता मानिन्छन्। नेपाली कथाका क्षेत्रको उत्कृष्ट प्राप्ति कथाकुसुमको सम्पादन ज्ञवालीबाट भयो भने समालोचना तथा इतिहास लेखनको शास्त्रीय मान्यता उनबाट भञ्जन भयो। प्रमाणिक्तामा रहेर नेपालको इतिहास तथा नेपाली वीरवीरंगनाहरूको विश्लेषणात्मक जीवनीकार्यको उत्खनन् ज्ञवालीबाट भयो। बाबुराम आचार्य, बालचन्द्र शर्मा र उनै ज्ञवाली नेपालको इतिहास लेखनका त्रिमूर्तिहरू हुन्। शाहवंशीय राजाहरूका गाथागायन उनबाट भएको छ भने आफू संस्थापक सदस्यसचिव रहेको संस्था नेपाली साहित्य सम्मेलनबाट भानुभक्त स्मारक ग्रन्थजस्तो उत्कृष्ट कृतिको सम्पादन पनि उनले गरे। भानुभक्तलाई नजिकबाट बुझ्नका लागि आजसम्मकै सार्थक ग्रन्थ मान्छन् अन्य समालोचकहरू यसलाई। आदिकवि भानुभक्तलाई सर्वप्रथम मोतीराम भट्टले चिनाएका हुन् तर मोतीरामको चिनाइमा नखुलेका भानुभक्तका पाटाहरूलाई ज्ञवाली खुलाउन सफल भएका छन्। भानुभक्तका कुशल व्याख्यानकार ज्ञवालीले नेपालबाट प्रशस्तै मानसम्मान तथा पुरस्कारहरू पाएका छन्। पृथ्वी प्रज्ञा पुरस्कार, त्रिभुवन प्रज्ञा प्ुरस्कार, गोरखा दक्षिणबाहु प्रथम तथा त्रिशक्ति पट्ट दोस्रो आदि पुरस्कार तथा मानसम्मान पाउनुअघि नै उनले भारतबाट कैजर ए हिन्द पदक पाइसकेका थिए। नेपालमा २५ वर्ष र भारतमा ४० वर्ष गरी पूरा ६५ वर्ष उनले भाषा, इतिहास लेखन, साहित्यिक पत्रकारिता र साहित्यका नाममा समर्पण गरेका छन्। सम्पादन, अनुवाद, कोशलेखन आदिमा पनि उनको कलम अब्बल देखिएको छ। एक दर्जन मौलिक कृतिका अतिरिक्त सम्पादन र अनुवाद गरी दुई दर्जन उनका कृतिहरू सार्वजनिक भएका छन्। लैनसिंह वाङ्देल, इन्द्रबहादुर राई तथा इन्द्र सुन्दासजस्ता साहित्यिक चेला उनका रहे भने निरंकुश राणाशाहीलाई रिझाउन तत्कालीन बृटिस शासकहरूले उनीसहित धरणीधर कोइराला र नैवेद्यका प्रकाशक हरिप्रसाद प्रधानलाई झन्डै एक वर्ष जेलमा पनि राखेका थिए। यसरी नेपालको प्रजातान्त्रिक आन्दोलनमा समेत प्रत्यक्ष सहभागिता जनाएका र औपचारिक रूपमा अंग्रेजी साहित्य र प्राच्य इतिहासमा स्नातक रहेका ज्ञवालीसहित धरणीधर शर्मा र पारसमणि प्रधानलाई नेपाली साहित्य सम्मेलनको स्वर्ण जयन्तीका उपलक्षमा बृहत् नागरिक अभिनन्दन पनि गरिएको थियो। आजको जस्तो प्राज्ञ पद त्यो बेला सत्ताधारी राजनीतिक नेताको निगाहमा नभई विराट क्षमताका आधारमा प्राप्त हुने विषय थियो। लैनसिंह वाङ्देल, बालचन्द्र शर्मा, विजय मल्ल, बालकृष्ण सम, तीर्थबहादुर श्रेष्ठ तथा माधवप्रसाद घिमिरे नै यसको उदाहरणका लागि काफी छन्। त्यो जमानाका प्राज्ञ रहेका ज्ञवाली वास्तवमा नै नेपाली वाङ्मयका विभूति रहे, अमर प्राज्ञ रहे। प्रामाणिक इतिहास लेखनका पायोनियर उनले नेपालका राष्ट्रनिर्माताहरूको जीवनवृत्तलाई अभिलेखीकरण गरे, उनीहरूको वास्तविक परिचय जनसमक्ष ल्याए। २०१४ सालतिर यता पुरातत्त्व विभागको निर्देशक भइसकेपछि भारतको पश्चिम बंगाल सरकारका तत्कालीन राज्यपालले धरणीधर शर्माले नोकरीबाट अनिवार्य अवकाश लिइसकेका थिए। यस्तो अवस्थामा रिक्त हुन पुगेको दार्जीलिङ डिस्ट्रिक्ट एजुकेशनल इन्सपेक्टरको पद सम्हाल्न उनलाई आमन्त्रण मात्र गरिएन, उनलाई लिन काठमाडौंमा सहयोगी नै पठाएका थिए। यसबाट पनि भारतवर्षमा उनको लोकप्रियताको थप पुष्टि हुन्छ। यो आमन्त्रणलाई उनले सहजै स्वीकार गरेका थिए र उता सो पदका लागि राज्य सरकारले अर्काे उपयुक्त व्यवस्था गरेपछि उनी यता फर्केर पुन पुरातत्त्व विभागको जिम्मेवारी सम्हाल्न पुगे। यसरी समग्र जीवनलाई प्राज्ञिक, सामाजिक र शैक्षिक उन्नयनमा खर्च गर्ने इतिहासका पायोनियर र समालोचनाका ट्रेन्ड सेटर सूर्यविक्रम ज्ञवालीले प्राणघातक रोग क्यान्सरका कारण २०४२ मंसिर १ गते चोला बिसाए। समग्र नेपाल र भारतीय नेपाली समाजमा उनको अनुपस्थितिले बनाएको रिक्तता लामो समयसम्म कायम रहने देखिन्छ।"
खोप किन्ने अनुमति माग्दै वालिङ नगरपालिका,"स्याङजा: कोभिड विरुद्धको खोप उपलब्ध गराइदिन वा खोप खरिदको अनुमति दिन वालिङ नगरपालिकाले स्वास्थ्य तथा जनसंख्या मन्त्रालयलाई अनुरोध गरेको छ। नगरपालिकामा संक्रमित संख्या बढ्दै जाँदा नगरप्रमुख दिलिपप्रताप खाँणले मन्त्रालयलाई पत्र लेखी यस्तो अनुरोध गरेका हुन्। नगरबासीले खोपको माग गरेकाले कि मन्त्रालयबाट उपलब्ध गराइयोस्, कि हामीलाई खरिद गर्ने अनुमित दिइयोस् भन्दै पत्रमा आग्रह गरिएको छ। नगरपालिकाले कोरोना भाइरस संक्रमण रोकथाम, उपचार, नियन्त्रण र व्यवस्थापनका लागि मन्त्रालयसंग खोप किन्न अनुमति मागेको नगरप्रमुख खाँणले बताए। एक व्यक्तिका लागि दुई खोप लगाउनुपर्ने र यसका लागि ८ डलर चाहिन्छ, नगरप्रमुख खाँणले भने गरिब तथा विपन्न वर्गलाई नगरपालिकाले निशुल्क खोप उपलब्ध गराउने गरी तयारी भइरहेको छ। दोश्रो लहरको कोरोना सुरु भएयता, स्याङ्जामा सोमबार साँझसम्ममा १ हजार ७ सय ८३ जनामा संक्रमण पुष्टि भएको छ। तीमध्ये ७७ जनाको मृत्यु भएको छ। ११ पालिकामध्ये वालिङमा सबैभन्दा बढी संक्रमित छन्। यहाँ मात्र ५ सय ६१ जनामा संक्रमण पुष्टि भएको छ। तीमध्ये २ सय ६० जना निको भएका छन् भने २० जनाको मृत्यु भएको स्वास्थ्य कार्यालय स्याङजाले जनाएको छ। नगरभित्र संक्रमितको संख्या दिनदिनै थपिँदै गएपछि नगरपालिकाले कोरोना विरुद्धको खोप किन्नका लागि आवश्यक पर्ने बजेटका लागि जुटेको जनाएको छ।"
स्थानीय तहमा सुविधा सम्पन्न अस्पताल बनाउन : उच्च अदालतको परमादेश,"दाङ : उच्च अदालत तुलसीपुरले कोरोना नियन्त्रण र उपचार प्रभावकारी बनाउन स्थानीय सरकारलाई तत्काल अक्सिजन सहितमा आधुनिक तथा सुविधा सम्पन्न अस्पताल सञ्चालन गर्न आदेश दिएको छ। कोरोना संक्रमण रोकथाम, नियन्त्रण र उपचारलाई थप प्रभावकारी बनाउन सरकार गम्भीर बन्नु पर्ने र अक्सिजन नपाई उपचारमा समस्या भइरहेको अवस्थामा अक्सिजन सहितको आधुनिक उपकरण सहितका अस्पताल सञ्चालन गरेर नागरिकको उपचार गर्न परमादेश गरेको हो। प्रदेश अन्तर्गतका प्रत्येक स्थानीय तहलाई आफ्नो पालिकाभित्र अक्सिजन लगायत आवश्यक र सुविधा सम्पन्न कोरोना अस्पताल र क्वारेन्टाइन निर्माणको लागि वातावरण तत्काल बनाउन भन्दै प्रदेश सरकारलाई समेत आदेश गरिएको छ। कोरोना संक्रमण रोकथाम, नियन्त्रण र उपचारलाई थप प्रभावकारी बनाउन उच्च अदालत तुल्सीपुरले प्रदेश र स्थानीय सरकारलाई परमादेश जारी गरेको हो। कोरोना भाइरसको संक्रमण फैलिन नदिन र जोखिम नियन्त्रणको लागि लुम्बिनी प्रदेश सरकार, प्रमुख जिल्ला अधिकारी, स्थानीय तहलाई परमादेश गरेको हो। कोरोना सम्बन्धी गरिएको सम्पूर्ण गतिविधिलाई वेवसाइटमा राख्न र आजको मितिले १५ दिन भित्र प्रदेशस्तरीय कन्ट्रोल रुम बनाउन, प्रदेश अन्तरर्गत प्रमुख जिल्ला अधिकारी, जनस्वास्थ्य कार्यालय, स्वास्थ्य केन्द्र, सामुदायिक तथा निजी अस्पताल, स्थानीय निकायसँग समन्वय र सहकार्य सञ्चालन गर्न सोमबार आदेश गरिएको छ। अपाङ्गता भएका व्यक्ति, बालबालिका, महिला र वृद्धवृद्धालाई प्राथमिकताको आधारमा उपचारको व्यवस्था गराउनु, भिडभाड नियन्त्रणदेखि कालोबजार नियन्त्रण लगायतमा अनुगमन गर्न भनिएको छ। कोरोना रोकथाम, नियन्त्रण र उपचारका लागि अपनाउनु पर्ने तयारी र प्रभावकारी व्यवस्थापनका विषयमा स्थानीय सरकारलाई विभिन्न ८ वटा बुँदामा उल्लेख गरि आदेश गरिएको छ। होम आइसुलेनमा के कति संक्रमित रहेका छन्। सोको विवरण तयार गरी निजको आर्थिक अस्थालाई मनन र मूल्याङकन गरेर आवश्यकता अनुसार पौष्टिक आहार, स्वास्थ्य सामाग्री, फेस सिल्ड, मास्क, स्यानिटाइजरहरु वितरणको व्यवस्था गर्नु भनिएको छ। विपन्न र समस्यामा परेका परिवारको पहिचान गरी आवश्यक राहत सामग्री उपलब्ध गराउन आदेशमा भनिएको छ। नियमति औषधि सेवन गरिरहेका दिर्घ रोगीले प्रयोग गरिरहेको औषधिको विवरण संकलन गरी निषेधाज्ञाको कारण औषधि ल्याउनका लागि समस्यामा परेका बिरामीलाई घरमै औषधि आपूर्ती गर्ने व्यवस्था मिलाउनु भन्ने लगायतका विषयमा मुख्य न्यायाधीश नीता गौतम दीक्षित र न्यायाधीश नसरुल्लाह अंसारीको संयुक्त इजलासले परमादेश जारी गरेको हो। २०७८ वैशाख २९ गते तुलसीपुर र घोराही उपमहानगरपालिका तथा लमही नगरपालिका, प्रमुख जिल्ला अधिकारी, डिसीसीसीएमसी, स्वास्थ्य कार्यालय दाङ, जिल्ला विपत व्यवस्थापनसमेत ८ जनालाई विपक्षी बनाई अधिवक्ता विष्णुमणि धिताल, अधिवक्ता रविन्द्र धिताल, अधिवक्ता मधुसुदन गौतम, नागरिक समाजका अगुवा एवम् पत्रकार सुशील बस्नेत र टेकनाथ आचार्यले रिट दायर गरेका थिए। रिटमाथि अधिवक्ता विष्णुमणि धिताल, अधिवक्ता रविन्द्र धिताल, अधिक्ता मधुसुदन गौतमले बहस गरेका थिए।"
देउवाले बोलाए पदाधिकारी बैठक : ओलीको कदमविरुद्धको रणनीतिबारे छलफल हुने,काठमाडौं : नेपाली कांग्रेसका कांग्रेसका सभापति शेरबहादुर देउवाले बुधबार बिहान पार्टी पदाधिकारीको बैठक बोलाएका छन्। बूढानीलकण्ठस्थित देउवा निवासमा बस्ने बैठकमा पछिल्लो राजनीतिक घटनाक्रमबारे छलफल हुने मुख्यसचिव कृष्णप्रसाद पौडेलले जानकारी दिएका छन्। पौडेलका अनुसार प्रधानमन्त्री केपी ओलीको असंवैधानिक र अलोकतान्त्रिक कदमविरुद्धको रणनीति र र १४ औं महाधिवेशन तयारीबारे छलफल हुनेछ। कांग्रेसको अगुवाइमा संसद्मा रहेका शीर्ष नेतासहित १४६ सांसदहरूले विघटन खारेज गर्न र देउवालाई प्रधानमन्त्री नियुक्त गर्न सोमबार सर्वोच्चमा रिट दायार गरेका छन्। रिटमा संसद् विघटन खारेजी गरी नेपालको संविधानको धारा ७६ (५)बमोजिम नेपाली कांगे्रसका शभापति देउवालाई प्रधानमन्त्रीमा नियुक्त गर्न आदेशको माग गरिएको छ। राष्ट्रपति भण्डारीले यही जेठ ८ गते सरकार गठन गर्नका लागि प्रधानमन्त्री ओलीसहित दुवै दावीकर्ताको बहुमत नपुगेको जनाउँदै प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन तोकेकी थिइन्। यो कदमलाई कांग्रेसले प्रतिगमनको संज्ञा दिदै कानुनी र राजनीतिक रुपमा प्रतिवाद गर्ने निर्णय गरिसकेको छ।
"रोग लुकाउँदै बारपाकका स्थानीय, एकसाताभित्रै छजनाको मृत्यु","गोरखा : गोरखाको बारपाकमा मंगलबार एकैदिन दुईजनाको मृत्यु भएको छ । उनीहरुमध्ये एकजनामा कोभिड पोजिटिभ रहेको र अर्को एकजनाको परीक्षण नै गर्न नपाएको स्थानीयले जानकारी दिए । उनी पनि कोरोनासँग मिल्दोजुल्दो लक्षणबाट ग्रसित रहेको जनाइएको छ। एघारसय घरधुरी एकैठाउँमा झुरुप्प रहेको बारपाक गाउँमा एकसातामै रुघाखोकीबाट छजनाको मृत्यु भएको छ । मृत्यु भएकामध्ये तीनजना कोभिड पोजिटिभ रहेका र बाँकीको परीक्षण नगरिएको स्थानीयबासीको भनाइ छ । दलित बस्तीमा एक दिन बिराएर दुईजनाको मृत्यु भयो, स्थानीय गगन विक भन्छन्, आज मर्ने एकजना कोभिड पोजेटिभ नै हुन्, दुई दिनअघि मर्ने पनि रुघाखोकीले सिकिस्तै भए । सास फेर्न नसकेर हेल्थपोष्ट लगेका थिए । यहाँ सक्दैन, अन्तै लैजानू भनेर पठाएको लैजान नपाइ मृत्यु भयो ।' अरु दुईजना पनि सिकिस्त भएपछि राति नै एम्बुलेन्समा राखेर गोरखा अस्पताल पठाइएको उनले बताए । त्यसअघि मृत्यू भएकामा पनि कोरोनासँग मिल्दोजुल्दो लक्षण रहेको अर्का स्थानीय गौतम गुरुङ बताउँछन् । एकजना भैरहवाबाट पेन्सन बुझेर फर्किएको चार दिनमै रुघाखोकी, ज्वारोले सिकिस्त भएर मृत्यु भएको हो । त्यसको भोलिपल्ट एकजना रुघाखोकी र ज्वारो बिग्रिएर निमोनियाँ भएर मृत्यू भयो, उनले भने, त्यसको भोलिपल्ट दुम्सिकामा मर्ने एकजना पुरुषमा पनि एन्टिजेन जाँच गर्दा पोजेटिभ पुष्टि भएको थियो । गाउँमा बिरामीको संख्या धेरै रहेको उनको भनाइ छ । बारपाकमा घरघरै बिरामी भएको खबर पाएपछि गाउँपालिकाको स्वास्थ्य टोलीले गत जेठ १ गते स्वाब संकलन गरी परीक्षणका लाग पोखरा पठाएको थियो । तर अहिलेसम्म रिपोर्ट नआएको स्वास्थ्य शाखा प्रमुख मोदराज भट्ट बताउँछन् । बिरामी संख्या धेरै भएर पनि स्थानीयबासी परीक्षण गर्न नमान्ने उनी गुनासो गर्छन् । बिरामी धेरै छन् भनेर तीनसय ५० जनाको एण्टिजेन परीक्षण गर्ने तयारी गरिएको थियो । जम्मा १८ जनाको बल्लतल्ल फकाइफुल्याइ एण्टिजेन परीक्षण गरियो । ११ जनाको पोजेटिभ आयो, उनले भने, परीक्षण गर्नै मान्दैनन् । बारपाकको बस्ती सहरको जस्तो, मान्छे गाउँका जस्ता । दुम्सिका टोलमा एकजना पोजेटिभ देखिएका बिरामीको मृत्यू भएपछि कन्ट्याक ट्रेसिङ गर्न गयौँ । कसैले पनि टेस्ट गराएनन् । तर बारपाक सुलीकोट गाउँपालिका २ का वडाअध्यक्ष लालबहादुर गुरुङ भने प्राय दमको समस्याले मृत्यु भएको दावी गर्छन्। माथि लेकमा हिउँ परेको छ । यहाँ गाउँमा चिसोले दम भएर मरेको हुनसक्छ, उनले भने, ठूलो गाउँ छ, रुघाखोकीका बिरामी त पहिले पनि यस्तै हो, अहिले पनि यस्तै हो ।"
गोली प्रहारबाट घाइते भएका माओवादी नेताको मृत्यु,कपिलवस्तु : गोली प्रहारबाट घाइते भएका नेकपा माओवादी केन्द्रका जिल्ला सदस्य दिपक पाण्डेयको सोमबार राति उपचारको क्रममा मृत्यु भएको छ। गत जेठ ५ गते राति कपिलवस्तु नगरपालिका वडा नं ६ रामनगरमा ३ जनाको समूहमा आएका व्यक्तिको गोली प्रहारबाट घाइते भएका पाण्डेयको भैरहवास्थित युनिभर्सल मेडिकल कलेजमा उपचार भइरहेको थियो। घाइते पाण्डेयलाई थप उपचारका लागि हेलिकोप्टरबाट काठमाडौं पुयाइएको भए पनि गत राति घाइते पाण्डेयको उपचारका क्रममा काठमाडौंमा मृत्यु भएको प्रहरी नायब उपरीक्षक धर्मराज भण्डारीले बताए। घटनामा संलग्न रहेका ३ जनामध्ये २ जना पक्राउ परेका छन्। प्रकाउ पर्नेहरुमा कपिलवस्तु नगरपालिका वडा नं १ का ३९ वर्षीय ओम प्रकाश यादव र कपिलवस्तु नगरपालिका वडा नं २ का ३३ वर्षीय शाकिर अली पखिया पक्राउ परेका प्रहरीले जनाएको छ। फरार एक जनाको खोजी भइरहेको प्रहरी नायब उपरीक्षक भण्डारीले बताए। नेता पाण्डेयसँगै गोली लागेर घाइते भएका भारतीय नागरिक भने उपचारपछि घर फर्केको प्रहरीले जनाएको छ। उनको अवस्था सामान्य रहेको छ।
सिन्धुलीमा थप तीन कोरोना संक्रमितको मृत्यु,सिन्धुली: सिन्धुलीमा २४ घण्टा नबित्दै तीनजना कोरोना संक्रमितको मृत्यु भएको छ । कोभिड अस्पताल सिन्धुलीमा उपचारका क्रममा तीनजना संक्रमितको मृत्यु भएको हो । कोभिड१९ को संक्रमणपछि श्वासप्रश्वासमा समस्या भएपछि अस्पताल भर्ना गरिएकी कमलामाई नगरपालिका ४ की ७८ वर्षीया चेतकुमारी देवकोटा र सर्लाहीको लालबन्दी नगरपालिकाका ५७ का वर्षीय सरोज बरालको मंगलबार बिहान उपचारका क्रममा मृत्यु भएको हो । सिन्धुली अस्पतालका प्रवक्ता डाक्टर सागर देबकोटाका अनुसार सोमबार दिउँसो कमलामाई नगरपालिका १४ की ५५ वर्षीया महिलाको उपचारकै क्रममा निधन भएको थियो ।बराललाई भेन्टिलेटरमा उपचार गरिएको थियो भने अन्य २ जना महिलालाई हाइफ्लो अक्सिजन दिएर उपचार गरिएको थियो । योसँगै सिन्धुलीमाकोभिड १९ दोस्रो भेरियन्टका कारण मृत्यु हुनेको संख्या १७ पुगेको छ । जिल्लामा हालसम्म १ हजार ५२ जनामा कोभिड १९ को संक्रमण पुष्टि भएको छ । एन्टिजेन विधिबाट गरिएको परीक्षणमा १० जना र पीसीआर गरिएकामध्ये १ हजार ४२ जनामा संक्रमण पुष्टि भएको हो । एक सय ३४ जनाले कोरोनालाई जितेका छन् ।
बर्दियामा हात्ती आक्रमणबाट आमा छोरीको मृत्यु,गुलरिया : बर्दियाको गेरुवा गाउँपालिका ११ स्थित आफ्नै घर अगाडि बसेका आमा छोरीको हात्ती आक्रमणबाट मृत्यु भएको छ । खाना खाएर सानी छोरी सहित घर अगाडि बसिरहेकी ३७ वर्षीया चन्द्रा विकको घटनास्थलमै र ३ वर्षीया छोरी दीपिका विकको उपचारका क्रममा मृत्यु भएको हो । सोमबार राति निकुञ्जबाट आएको हात्तीले सूँडले च्यापेर चन्द्रालाई ३० मिटर पर पछारेपछि उनको घटनास्थलमै मृत्यु भएको जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले बताए । उनकी ३ वर्षीया घाइते छोरी दीपीका विक गम्भीर अवस्थामा तत्काल प्रहरीले उद्धार गरी बाँकेस्थित नर्सिग होममा उपचारका लागि पुर्याएको थियो ।उनको उपचारका क्रममा मृत्यु भएको एसपी कार्कीले जानकारी दिए ।
"अन्त्येष्टिपछि कोरोना संक्रमण पुष्टि, मलामी गएका दर्जन बढी बिरामी,स्थानीयमा त्रास","दमौलीः दुई दिनअघि ज्वरो आएर बिरामी परेपछि भानु १ साँखेटारकी करिब २५ वर्षीया महिला पुरनडिहीस्थित नगर अस्पतालमा भर्ना भइन् । अस्पतालमा अवस्था सुधार नभएपछि दमौली अस्पताल ल्याएर उनको एक दिन उपचार गरियो । तर पनि अझै अवस्थामा सुधार नआएको भन्दै दमौली अस्पतालले उनलाई पोखरा रिफर गर्यो। पोखरा जाने क्रममा बाटोमा एम्बुलेन्समै सोमबार साँझ ती महिलाले प्राण त्याग गरिन् । पुरनडिही र दमौली अस्पताल दुवैमा गरिएको परीक्षणका क्रममा महिलाको एन्टिजेन रिपोर्ट नेगेटिभ आएको थियो । तर पनि कोभिड हुनसक्ने आशंकाकाबीच उनको पीसीआर नमूना परीक्षणका लागि पोखरा पठाइयो। बाटोमै ज्यान गएपछि आफन्तले भानु १ को घाटमै ल्याएर राति अन्त्येष्टि गरे। अन्त्येष्टि पछि कोरोनाको पीसीआर रिपोर्ट पोजिटिभ आएपछि शव अन्त्येष्टिमा खटिएका झन्डै २५ जना चिन्तित भएका छन्। आफन्तले भानु १ को घाटमै ल्याएर राति अन्त्येष्टि गरेको जानकारी पाएको भानु नगरपालिकाका स्वास्थ्य प्रमुख ऐश्वर्यचन्द्र भट्टराईले बताए । उनले भने,'रिपोर्ट अन्त्येष्टि भए पछि मात्र आएको कुरा छ । नेगेटिभ नै ठानेर आफन्तले आफ्नै तरिकाले अन्त्येष्टि गरेको बुझेको छु ।' उनले अब अन्त्येष्टिमा खटिएकाको पनि पीसीआर परीक्षण गरिनुपर्ने उनले बताए । पोखरा लगिएकी ती महिलाको बाटोमा ज्यान गएपछि आफन्तले एम्बुलेन्स नै घाटमा लगेर अन्त्येष्टि गरेका थिए । अन्त्येष्टि गर्ने बिरामी अन्त्येष्टिमा सहभागी केही बिरामी परेका छन् । स्थानीय राजेश कार्कीका अनुसार झण्डै १२ जना ज्वरो आएर बिरामी परेका छन् । उनीहरु घरमै आराम गरिरहेको उनले जानकारी दिए । उनका अनुसार मलामी गएकाहरु पीसीआर परीक्षण गराउन समेत गएका छैनन्।"
किन भत्काइन्छन् सहिदका सालिक ?,"जनयुद्धको इतिहास मूलतः विद्रोह र बलिदान नै हो, जनयुद्धमा बलिदानका अद्वितीय कीर्तिमानहरू कायम भएका छन् केही साताअघि महोत्तरीको बर्दिबास नगरपालिका११ को खयरमारामा रहेका जनयुद्धका सहिद रामवृक्ष यादव (माड्साब) को सालिक भत्काएको विषय समाजिक सञ्जालमा निकै भाइरल भयो। सरकारी नेकपाभित्र अहिले पनि यो विषय ताजै छ। राष्ट्रिय मिडियाहरूमा यो विवादको विषय उठान भएको छैन किनभने ती अस्थायी क्याम्पभित्र निर्माणाधीन निर्मल लामा बहुउद्देश्यीय प्राविधिक शिक्षालयमा विदेशी लगानीको ठुलो प्रोजेक्ट छ। तत्कालीन जनमुक्ति सेनाले उक्त ठाउँमा माड्साबको नाममा मेहनत र गौरवगाथाका साथ कम्युनिस्टहरूले सधैं गर्व गर्ने हँसियाहथौडासहित रामवृक्ष स्मृति ब्रिगेड अस्थायी क्याम्पको स्थापना गरेका थिए। यतिबेला यो ठाउँ खयरमारा नयाँ र पुरानो इतिहास निर्माणको लडाइमा फसेको छ। सालिक भत्काएको विषय सरकारी नेकपाका मधेसी नेताहरूले थाहा पाएपछि अनुसन्धान टोली गठन गरेर घटनास्थल पुगे। उनीहरू घटनास्थल पुगेर उक्त दृश्य सामाजिक सञ्जालमा राखेपछि भाइरल भएको छ। त्यसपछि तत्कालीन मन्त्री गिरिराजमणि पोखरेलले प्रेस विज्ञप्ति निकालेर आफ्नो सफाई दिएका छन्। यतिबेला भवन निर्माण कार्यमा लगानी गरेको विदेशी प्रोजेक्ट विवादपछि उनी पछि हटेका छन्। उनीहरूले सहिद र हँसियाहथौडा रहेको ठाउँमा आफ्नो कुनै पनि लगानी नहुने भनिरहेको अवस्था छ। यो कस्तो खालको विदेशी लगानी हो ? विदेशी लगानीको चरित्र के हो ? यसअघि सालिक भत्काउने सर्तमा विदेशी प्रोजेक्ट भित्र्याएका थिए। विवादपछि यो विषय अन्योलमा फसेको छ। विवादको विषय पक्ष र विपक्ष दुई भागमा बाँडिएको छ। सेना समायोजनपछि उक्त अस्थायी क्याम्पमा सशस्त्र प्रहरी बस्दै आएका थिए। उनीहरूले माड्साबको सालिक र सर्वहारा श्रमजीवी वर्गको प्रतीक मानिने हँसियाहथौडालाई समेत संरक्षण गरे। केही वर्ष नपुग्दै केही नश्लवादी तथा अवसरवादी दलाल चरित्रका राजनीतिक व्यक्तिहरूले विदेशी लगानीको नाममा सहिद रामवृक्ष स्मृति ब्रिगेडमा बस्दै आएका सशस्त्रलाई समेत हटाएर निर्मल लामा बहुउद्देश्यीय प्राविधिक शिक्षालयको स्थापना गर्न भ्याए। दस वर्षे जनयुद्धको शक्तिशाली इतिहासलाई भत्काएर कमजोर इतिहास स्थापित गर्न विदेशी लगानीको भिखारी बने। जो विदेशी लगानीलाई कम्युनिस्टहरूले फुटेको आँखाले समेत हेर्दैनथे। आज सरकारी तिनैले हिजोका सबै विरोधी चिजहरूलाई किन सिरानी हालिरहेका छन् ? बलिदान बिर्सेर विदेशी अनुदानमा किन भुल्दैछन् ? सहिद रामवृक्ष माड्साबको नामले अस्थायी क्याम्प बनिसकेपछि त्यसलाई युगौंसम्म स्थापित गर्ने गरी त्यो खालको संरचना निर्माण गर्न सक्नुपथ्र्याे। राज्यसँग यतिसम्म हैसियत थिएन कि निर्मल लामा उनीहरूको लागि निकै प्यारो थियो भने बर्दिबास बजार वरिपरि सार्वजनिक जग्गाको कमी थिएन। उनको नामको संरचना अर्को ठाउँमा पनि निर्माण गर्न सकिन्थ्यो। जरुरी छैन कि एउटा सहिद जुन ठाउँमा जन्मिए सोही ठाउँमा उनलाई स्थापित गर्ने। सहिद देशको सार्वजनिक सम्पत्ति हुन्। सहिदलाई मुलुकको जुनसुकै ठाउँमा स्थापित गर्न सकिन्छ। यदि प्राविधिक शिक्षालय निर्मल लामाकै नाममा र सोही ठाउँ स्थापित गर्ने उपयुक्त थियो भने दुवै सहिदलाई स्थापित गर्ने गरी संरचना निर्माण गर्न सक्नुपथ्र्याे। कि त निर्मल लामाकै नाममा प्राविधिक शिक्षालय खोलेर उक्त ठाउँमा वा सोही शिक्षालयभित्र दुवै सहिदको नाममा सहिद पार्क निर्माण गरेर सौन्दर्यीकरण गर्न सकिन्थ्यो। यसले पहाड र मधेस बीचमा एउटा सकारात्मक सन्देश पनि जान्थ्यो। विभेदको कुनै पनि रूप देखिने थिएन। सत्ताको मात लागेपछि इतिहास नै बिर्सने गरी कुकर्म र हर्कतहरू देखाउने यो काण्ड उदाहरण मात्र हो। केही अवसरवादीका कारण यतिबेला सहिदहरू पनि विभेदको चक्रब्युहमा परेका छन्। उनीहरूकै कारण जात अनुसार सहिदको सम्मान र अपमान यतिबेला व्यापकरूपमा देखिएको छ। दलित, महिला, जनजाति लगायतका समुदायबाट यति धेरै बलिदान भएका छन् कि उनीहरूको अहिलेसम्म कुनै त्यस्तो स्थापित गर्ने उदाहरणीय काम गरेको देखिँदैन। सहिदलाई सामूहिक सम्मान दिने हैसियत थिएन भने भएको संरचनालाई भत्काउने दुस्साहस पनि गर्नु हुँदैन्थ्यो। यो ठुलो राजनीतिक मसला बन्यो। सबैले बुझ्नै पर्ने भएको छ, इतिहास र बलिदान ठुलो कि पार्टीभित्रको व्यक्ति केन्द्रित स्वार्थ र गुटबन्दी ? सेना समायोजनपछि लथालिंग रहेका रामवृक्ष स्मृति ब्रिगेड लगायतका विशालकुमार आदि सहिदको नाममा बनेका सैनिक संरचनाहरूलाई जति मेहनत र गर्वका साथ जनमुक्ति सेनाले निर्माण गरे आज त्यसरी नै तिरस्कृत भइरहेका छन्। प्रत्येक वर्ष भदौ २ गते धनुषाको बरमझियामा माड्साबको नाममा सभा श्रद्धाञ्जली हुने गर्छ। तर, आज जो नेताहरू सालिकलाई राजनीतिकरण गरिरहेका छन् ? के उनीहरू जनमुक्ति सेनाको समायोजनपछि अस्थायी क्याम्पमा रहेका माड्साबको सालिकमा माल्यार्पण गर्न कति दिन पुगे ? त्यतिबेला उनीहरूलाई कहिल्यै सम्झना आएन। दसक बित्न लागेको छ, उनीहरू कति दिन त्यहाँ पुगेर सालिकको अवस्था बुझ्न र अवलोकन गर्न पुगे ? विषय गम्भीर छ कि छैन ? यो विषयमा दोषी एकपक्ष मात्र छैन। दुवै पक्ष दोषी छन्। आज पार्टीमा विवाद मच्चिएपछि किन यति धेरै चिन्ता जागेको छ सहिदप्रति ? देशैभरि तत्कालीन जनमुक्ति सेनाको सात डिभिजन र २८ ब्रिगेड थिए। जुन स्थायी क्याम्पहरू विभिन्न इतिहास र सहिदहरूको नामले निर्माण गरिएका थिए। आज ती क्याम्प र क्याम्पमा रहेका ऐतिहासिक संरचनाहरूको अवस्था के छ ? कसैलाई चिन्ता छैन। राज्यले यसलाई ठुलो आयआर्जनको बाटो बनाउन सकिन्थ्यो। इतिहास पनि सुरक्षित हुन्थ्यो। एकपटक इतिहास निर्माण भइसकेपछि त्यसलाई भत्काउने कुनै जरुरी थिएन। बरु त्यसलाई सोही ठाउँमा स्थापित गरेर लैजाने कुरा नै ऐतिहासिक थियो। धेरै नै समस्या थियो भने रामवृक्ष माड्साब र निर्मल लामालाई जोडेर प्राविधिक शिक्षालय विस्तार गर्न सकिन्थ्यो। त्यो पहाड र मधेसमा एउटा नयाँ सन्देश जान्थ्यो। त्यसो नभए पनि कम्तिमा शिक्षालयभित्रै रामवृक्ष र निर्मल लामाको संयुक्त रूपमा सालिक र सहिद पार्कलाई मोडेलका रूपमा अगाडि लान र विकास गर्न सकिन्थ्यो। यतिबेला यो विषय दलालहरूको टाउको दुखाइ भएको छ। विदेशीको मुख ताक्ने हाम्रो सरकारलाई यतिसम्म हैसियत छैन कि आफ्नो सहिदको इतिहासलाई स्वदेशकै लगानीमा कसरी संरक्षण गर्ने भनेर। विदेशी प्रोजेक्ट चाहिएकै थियो भने त्यो ठाउँमा सरकारले आफ्नो लगानी र अर्को कुनै ठाउँमा त्यो विदेशी प्रोजेक्टलाई ठाउँ दिएको भए के हुन्थ्यो र बिग्रिन्थ्यो ? विवादको विषय नै हुँदैनथ्यो। कसैको नियतमाथि पनि प्रश्न उठ्दैनथ्यो। आज नेकपालाई जसरी नक्कली कम्युनिस्टको आरोप लागिरहेको छ। र, व्यवहारमा त्यो कुरा देखिरहेको छ, त्यो नै दुःखद् कुरा हो। यसबाट नेकपा अब बाहिरिने छाँट देखिँदैन। विदेशी चँगुलमा फसिसकेको छ। यो विषय जनताले राम्रोसँग बुझिसकेको अवस्था छ। अहिले लोकतन्त्रमा पनि सहिदमाथि ठुलो विभेद छ। जातको आधारमा सहिदको सम्मान छ। जुन जातको सहिद कमजोर बनेका छन्। उनीहरूको सम्झनामा अहिलेसम्म केही पनि निर्माण गरिएको छैन। सताको चास्नीमा डुबेका सरकारी नेकपा यसरी दिनानुदिन आफ्नो सहिदको बलिदानलाई बिर्सिदै जाने हो भने उनीहरूविरुद्ध अर्को विद्रोह जन्मिन्छ। रामवृक्ष माड्साबको सालिकमाथि यसरी राजनीतिक हुँदै जाने हो भने भोलि यही विषय बिष्फोटक बन्छ। विदेशी लगानी र सहिदको सालिक व्यवस्थापन गर्ने नाउँमा यसरी सहिदको सालिक र श्रमजीवी वर्गको हँसियाहथौडा भत्काउँदै जाने हो भने सरकारी नेकपाले अर्को गम्भीर आरोप र प्रश्नको सामना गर्नुपर्छ। सहिदहरू राष्ट्रका गहना हुन्। अमूल्य निधि हुन्। सहिदहरूको बलिदानले नै व्यवस्थाहरू, शासनसत्ताहरू बदलिन्छन्। अढाई सय वर्ष लामो सामन्ती राजतन्त्रको अन्त्य गरी मुलुकमा स्थापित संघीय लोकतान्त्रिक गणतन्त्रको आधारभूमि तथा पृष्ठभूमि तिनै सहिदहरूले तयार पारेका हुन्। यसको मुख्य जग बसाल्ने काम दस वर्षे जनयुद्धले नै गरेको हो। जनयुद्ध भएको हुँदैनथ्यो भने अझै केही समयसम्म नेपालमा गणतन्त्रको कल्पनासमेत गरिँदैनथ्यो। विश्व थर्काउने र नेपाली समाजलाई जरैदेखि हल्लाउने र आर्थिक सामाजिक रूपान्तरणका लागि आधार तयार पार्ने काम मूलतः जनयुद्धले नै गरेको हो। जनयुद्धको इतिहास मूलतः विद्रोह र बलिदानको इतिहास हो। जनयुद्धमा बलिदानका अद्वितीय कीर्तिमानहरू कायम भएका छन्। जनयुद्धको तयारी गर्दा गर्दै तत्कालीन नेकपा (माओवादी) का केन्द्रीय सदस्य रामवृक्ष यादवले गरेको बलिदान नै यस्तो बलिदान हो, जसले सिंगो जनयुद्धलाई गति दिने, उर्जा र उत्प्रेरणा दिने काम गयो। माओवादी आन्दोलनको मात्रै नभएर आमूल परिवर्तनका पक्षधर सिंगो जनपंक्तिका लागि कमरेड रामवृक्ष यादव माड्साब अति सम्मानित, उर्जा र उत्प्रेरणाको प्रतिविम्ब हो, सम्मानित नाम हो। जनयुद्धमा आफ्ना सारा परिवार गुमाए। तर, आज उनको बलिदानीपूर्ण इतिहासलाई भत्काएर अर्कै ठाउँमा पुनस्र्थापना गर्ने नौटंकी भएको छ। सहिदहरूको सालिक व्यवस्थापन नै गर्ने हो भने रामवृक्ष माड्साबको नाममा रहेको ब्रिगेड र सालिक मात्र किन व्यवस्थापन गर्ने ? माड्साबको सालिकलाई यसरी नै आफ्नै गाउँठाउँमा पुनस्र्थापनाको नाममा विभेद गर्दै जाने हो भने देशमा हजारौं सहिदको सालिक छन् उनीहरूका नाममा देशैभरि छरिएर विभिन्न संघसंस्था पार्क, सालिक, मार्गलगायत निर्माण गरिएका छन् ती सबैलाई भत्काएर उनीहरूको पनि आफ्नै ठाउँमा पुनस्र्थापना गर्ने साहस गरुन्। के त्यो हिम्मत छ उनीहरूमा ? छैन भने यसरी निर्माण भइसकेको सहिदको बलिदान र सालिकमाथिको राजनीति बन्द होस्।"
अलपत्र यो भवन कोभिड उपचारमा सदुपयोग किन नगर्ने ?,"भक्तपुर : काठमाडौंभक्तपुर भएर ओहोरदोहोर गर्ने जोसुकैले वर्षौंदेखि अपूर्ण हालतमा ठडिएको १७ तले भवन देखेकै हुनुपर्छ। भक्तपुरको मध्यपुर थिमि नगरपालिका९ राधेराधेमा रहेको यो घरको बेलाबेला अनेक परिचर्चासमेत हुन्छन्। किन यो अलपत्र रह्यो भन्ने जिज्ञासा पनि धेरैमा पाइन्छ। त्यसको कथा भिन्दै छ। यहाँ चर्चा गर्न खोजिएको विषय भने हो कोभिड महामारीमा उपचार प्रयोजनका लागि यो घरलाई सदुपयोग किन नगर्ने ? राज्य वा निजी क्षेत्रले वा सार्वजनिकनिजी साझेदारी (पीपीपी) ढाँचामा स्वास्थ्योपचार केन्द्र यसलाई किन नबनाउने ? नेपालमा कोरोनाको दोस्रो लहर तीव्र गतिमा छ। अघिल्लो भेरियन्ट भन्दा यसपालि चिकित्सकको निगरानीमा उपचार गर्नैपर्ने बिरामीको दर र संख्या बढी छ। राजधानीका अस्पताल भरिभराउ छन्। नयाँ बिरामीलाई सिट पाउन महाभारत छ। त्यसमाथि यो भेरियन्ट मा अधिकांशलाई अक्सिजनको आवश्यकता परिरहेको छ। आईसीयू, सीसीयू र भेन्टिलेटर चाहिनेको संख्या बढ्दो छ। साविक अस्पतालले यो परिस्थितिलाई धान्नै धौधौ परेको छ। संक्रमितको संख्या बढ्दो छ। अस्पतालका भुइँ, बेञ्च र ह्विलचियरमा समेत उपचार भइरहेको छ। यस्तो अवस्थामा वैकल्पिक उपचार केन्द्र अत्यावश्यक भएको छ। तर, त्यसका लागि उचित भौतिक संरचनाको पनि राजधानीमा अभाव छ। विज्ञहरूको सुझाव छ, यो घरलाई सदुपयोग गर्ने हो भने निकै ठूलो समस्या हल हुनेछ। यहाँ चर्चा गरिएको यो घर शुभश्री जगदम्बा डेभलपर्सको स्वामित्वमा छ। करिब ८ रोपनी क्षेत्रफलको उक्त जग्गामा दुई भवन छन्। एउटा पश्चिमतर्फको ७ तले गोलाकार, अर्को १७ तले टावर। १० वर्षदेखि यो भवन यही हालतमा छ। यस कम्पनीका अंकुर न्यौपाने प्रमुख सञ्चालक र विवश न्यौपाने तथा उत्सव न्यौपाने सञ्चालक हुन्। शुभश्री जगदम्बा डेभलपर्सका हर्ताकर्ता भने विष्णुप्रसाद न्यौपाने हुन्। उनी आफैं यो भवन निर्माण गर्न खटिएका थिए। मध्यपुर थिमि नगरपालिकाका प्रमुख मदनसुन्दर श्रेष्ठका अनुसार पाँच तल्लाको मात्र अनुमति लिएर यसले १७ तल्लाको संरचना ठड्यायो। राजकुलोमै घर बनाइएको समेत पाइयो। संरचनागत समस्यासमेत देखिएकाले उतिबेलैदेखि यसको नक्सा पास नदिई रोकिएको छ। उक्त डेभलपर्सका विष्णु न्यौपाने यसको नक्सा पास गराउन आफैं नगरपालिका धाउँदै आएका छन्। २ वर्षअघि पुनः नक्सापासका लागि निवेदन दर्ता गराएका थिए। तर, टुंगोमा पुर्याउन सकेनन्। त्यसमाथि कोरोना भाइरस संक्रमणले सबै क्षेत्र प्रभावित छ। अघिल्लो वर्ष कोरोना भाइरस संक्रमण नियन्त्रण तथा व्यवस्थापन गर्न उक्त भवनमा नेपाली सेनाले आपतकालीन खाद्यान्न भण्डारण गरेको थियो। नेपाली सेनाको अनुरोध घरधनीले स्वीकार गरी भवन प्रयोग गर्न दिएका थिए। अहिले पनि कोही कसैले प्रस्ताव ल्याएमा भवन खुसीखुसी दिन तयार रहेको यसका धनी विष्णुप्रसाद न्यौपाने बताउँछन्। भक्तपुरका प्रमुख जिल्ला अधिकारी प्रेमप्रसाद भट्टराई पछिल्लो समय सबैजसो संक्रमितलाई अक्सिजन अनिवार्य भएकाले राज्यकै तर्फबाट उक्त भवनको प्रयोगतर्फ कुनै योजना नबनाइएको बताउँछन्। सदुपयोगको उचित प्रस्ताव आएमा स्थानीय प्रशासनको सहयोग रहने उनको भनाइ छ। अक्सिजनको व्यवस्था कतैबाट हुन्छ भने त्यहाँ आइसोलेसन वा उपचार केन्द्र बनाउने विचार गर्न सकिन्छ, उनले भने। अहिले भक्तपुरमा भएका अस्पतालहरू ठाउँ अभावको समस्या झेलिरहेका छन्। भक्तपुर अस्पतालकी मेडिकल सुपरिटेन्डेन्ट डा सुमित्रा गौतम दोस्रो लहरमै चरम ठाउँ अभाव रहेको अवस्थामा तेस्रो लहर आए हात उठाउनुको विकल्प नभएको बताउँछिन्। त्यसैले तेस्रो लहर नआउँदै अस्पतालको भौतिक पूर्वाधारसँगै अक्सिजन प्लान्ट, आईसीयू र जनशक्ति बढाउन ढिलाइ गर्न नहुने उनको भनाइ छ। त्यस्तै मध्यपुर थिमि नगरपालिकाले सञ्चालन गरेको नेपाल कोरिया मैत्री नगरपालिका अस्पतालका कार्यकारी निर्देशक प्राडा ज्ञानकृष्ण कायस्थले उपकरण र जनशक्ति व्यवस्थापन गर्न सकिए उक्त भवनमा गर्न नसकिने केही पनि नभएको बताए। अस्पतालमा ठाउँ अभाव भएर संक्रमितलाई आकस्मिक कक्षमा समेत राखेर उपचार गर्नुपरिरहेको उनको भनाइ छ। उनले हुँदाहुँदा ह्विलचियरमा राखेर समेत संक्रमितको उपचार गरिरहेको सुनाए। के हो नक्साको समस्या ? मध्यपुर थिमि नगरपालिकाको नक्साशाखा प्रमुख इञ्जिनियर सन्तोषकुमार अधिकारीका अनुसार २०६७६८ सालमा गोलाकार भवन नक्सापास गरेरै बनाइएको थियो। उक्त भवन पूर्ण नहुँदै त्यहीं साल १७ तले भवन पनि बनाउन सुरु गरियो तर नक्सापास गरिएन। निर्माण अघि बढाएर नक्सापासको निम्ति नगरपालिकामा निवेदन दिइयो। निवेदन परेअनुसारनगरपालिकाको वडा ९ बाट सर्जमिन गर्न जाँदा संधियारहरूसँग कुरा मिलेन। संधियारहरूले निर्माण रोक्का गर्न नगरपालिकामा उजुरी दिए। नगरपालिकाले तत्काल निर्माण रोक्न आदेश दियो। स्थानीयसँग विभिन्न चरणको वार्तापछि सहमतिअनुसार स्थानीयले उजुरी फिर्ता लिए। पछि धमाधम निर्माण कार्य अघि बढाइएको थियो। वडाबाट नक्सापासको सिफारिस पनि भयो। नगरपालिकाले भवनको मापदण्ड जाँच गर्दा नपुगेपछि भवनको नक्सापास अल्झेको हो। जुन अल्झाइलाई २०७२ सालको भूकम्पले थप बल पुर्यो। भूकम्पको २३ वर्ष घरधनीले पनि वास्ता गरेनन्। यसैबीच उक्त भवनको ठीक सामुन्ने भाटभटेनी सुपरमार्केट आउने भयो। त्यसपछि विष्णु फेरि एकपटक उक्त भवनको नक्सापास गर्न जुर्मुराए। तर, टुंगोमा पुगेको छैन। नगरपालिकाको ऐनकानुनले जहाँ जे मिल्ने हो त्यो गर्न तयार छौंभन्दा पनि प्रक्रिया अघि बढेन, उनले भने। नगरपालिकाले चाहेर पनि तत्काल उक्त भवनको नक्सापास गर्न सक्ने अवस्था छैन। नक्सा शाखा प्रमुख इञ्जिनियर सन्तोषकुमार अधिकारीले उक्त भवन संस्थागत भएकाले नगरपालिकाको बोर्ड बैठकले नीतिगत निर्णय नगरी नक्सापास नहुने बताए। बनिसकेको भवन उहाँहरूले अहिले संस्थागत पास गर्न खोज्नुभएको छ। संस्थागत भवनको नक्सापास गर्न स्थानीय तह सञ्चालन ऐनको कुनै दफाले बोलेको छैन, उनले थपे, बाहिरी अभ्यासमा नगरपालिकाको बोर्ड बैठकले निर्णय गरेर नक्सापास भएको देखिन्छ। नगरपालिकाका प्रवक्ता एवं वडा अध्यक्ष राम थापामगरले पनि मध्यपुर थिमि नगरपालिकाले संस्थागत एवं उच्च तलाको भवनको नक्सापास गर्ने कुनै ऐन कानुन तथा मापदण्ड तयार गरिनसकेको बताए। उनले अहिलेको महामारीमा भवन प्रयोग गर्न नगरपालिकाको निर्णय आवश्यक भए बोर्ड बैठक बसेर गर्न सकिने भने स्पष्ट पारे। त्यस्तै मध्यपुर थिमि नगरपालिका९ का वडा अध्यक्ष रामकाजी चक्रधरले उक्त भवनको नक्सापास गर्ने सम्बन्धमा आवश्यकअनावश्यक धेरै टिकाटीप्पणी भए पनि पारदर्शीपूर्ण ढंगले काम गर्न सकिने बताए। नगरपालिकाले उक्त भवनको नक्सापास गर्न भएका प्राविधिक समस्या समाधान गर्न इञ्जिनियर सत्यनारायण साहको संयोजकत्वमा समिति बनाउँदा पनि अहिलेसम्म सुल्झाउन सकेको छैन।"
नागरिकताको सदुपयोग गरौं,"राष्ट्रपति विद्यादेवी भण्डारीबाट नागरिकतासम्बन्धी अध्यादेश जारी भएको छ। संविधानको धारा ११४(१) बमोजिम उक्त अध्यादेश जारी भएपछि यसको स्वागत र विरोधका दुवै स्वर सतहमा छन्। संविधानको धारा ११ मा जन्मसिद्ध नागरिकका सन्तानले वंशजको नागरिकता पाउने अधिकार भए पनि बेलैमा कानुन नबन्दा तोकिएको कुरा पनि प्राप्त हुन सकेको थिएन। नेपाली नागरिकता पाउन योग्य कुनै पनि व्यक्तिलाई नागरिकताबाट वञ्चित गरिनु हुँदैन भन्ने संविधानमै उल्लेख छ। अहिले जारी भएको अध्यादेशले यो बाटो खोलेको हो। यसले नेपाली नागरिक भए पनि नागरिकता पाउनबाट वञ्चित भएकालाई राहत मिल्ने छ। जन्मका आधारमा नागरिकता प्राप्त गरेका नागरिकले नागरिकता प्राप्त गरेको मितिपछि पाएको सन्तानलाई वंशजको नागरिकता प्रदान गर्नु न्यायसंगत हुन्छ। यो नेपालको संविधान २०७२ अनुसार पनि छ। त्यसलाई ध्यान दिएर सरकारले अध्यादेशमार्फत यो विषयलाई प्राथमिकता दिएको हुनुपर्छ। नागरिकता राष्ट्रियतासँग जोडिएको गम्भीर विषय पनि हो। नागरिकताको विषयलाई व्यक्तिभन्दा माथि राखेर देशको हितमा हेरिनु पर्छ। नेपालमा त्यस्ता लाखौं नागरिक छन्, जो नेपाली भए पनि कानुनी उल्झनले नागरिकता पाउनबाट वञ्चित छन्। नेपाली नागरिकबाट नेपालमै जन्मिए पनि नागरिकता नपाउँदाको पीडा उनीहरूमा छ। पारिवारिक सम्बन्ध व्यवस्थापन गर्न, कानुनी रूपमा निर्वाह गर्नुपर्ने भूमिका तथा अन्य अत्यावश्यक कार्यहरू गर्नबाट उनीहरू वञ्चित छन्। कतिले त नेपाली भएर पनि नागरिकताविहीन हुँदा राज्यको सामान्य सेवासमेत नपाई जीवन गुमाएका छन्। नागरिकता सम्बन्धी अन्यायमा परेकाहरूको संख्या नेपालमा ठुलो छ र थपिँदो पनि। यो अध्यादेशले त्यो ठुलो संख्यालाई सम्बोधन गर्दा ती नागरिकका मुहारमा कोरोना महामारीमा नै सही ठुलो खुसी थपेको हुनुपर्छ। विधानअनुसार ऐन नबन्दा करिब ३५ हजार नागरिकताका निवेदन थन्किएका थिए। स्थानीय प्रशासनले ऐनअनुसार कारबाही गर्नुपर्ने भएकाले तिनको केही निर्णय भएको थिएन। निवेदन दिने कति बिते अभिलेख छैन। दलहरूको मन नमिल्दा बेलैमा कानुन नआउँदा सरकारले अध्यादेशको बाटो रोजेर भए पनि ती निवेदनको गाँठो खोलेको छ। यसले नेपालको सीमाका वास्तविक रक्षकसमेत रहेका मधेशको ठुलो समूह राहत महसुस गरिरहेको छ। जनकपुरका नागरिकले सामाजिक दूरी कायम गरेरै भए पनि अध्यादेशको स्वागतमा दीप प्रज्वलन गरे, यो एउटा सकरात्मकको उदाहरण पनि हो। दलहरू शक्ति र स्वार्थको लडाईंमा छन्। कुनै सकारात्मक नै विषय भए पनि त्यसभित्रको नकरात्मक कुरा खोतल्ने र फैलाउने लहर कोरोना कहरभन्दा चाँडो फैलिने गरेको छ। यसकै घानमा नागरिकतासम्बन्धी अध्यादेश पर्नु पनि स्वाभाविक हो। यो विषय अध्ययन गर्ने र समस्या बुझेकालाई राम्रोसँग सही जानकारी पनि छ। महान्यायाधिवक्ता कार्यालयले पनि संविधानमा भएको नागरिकतासम्बन्धी व्यवस्था कार्यान्वयनका लागि नागरिकतासम्बन्धी अध्यादेश जारी गरेको बताइसकेको छ। जन्मको आधारमा बाबुआमाको नागरिकता भएका व्यक्तिले नागरिकता नपाउँदा क्याम्पस भर्ना हुनदेखि विदेश अध्ययन गर्नसमेत जान पाएका थिएनन्। यो समस्यामा सर्वोच्चले समेत यस्ता व्यक्तिलाई नागरिकता दिन आदेश गर्यो। तर, कानुन नहुँदा रोकिएको थियो। अब यो अवस्थाको पनि अन्त्य भएको छ। यो व्यवस्थाले कुनै पनि गैरनेपालीलाई नागरिकता सुनिश्चित गर्दैन। महान्यायाधिवक्ता रमेश बडालकै भनाइलाई लिँदा संविधानमा भएको व्यवस्था जस्ताको तस्तै अध्यादेशमा आउँदा राष्ट्रघात हुँदैन। संविधानमा उल्लेख भएभन्दा एक अक्षर पनि तल माथि नभई अध्यादेश आउँदा पनि राष्ट्रघात गरेको आरोप आउनु त्यो अर्थहीन हुनेछ। नेपालमा जन्मको आधारमा नागरिकता पाएका व्यक्तिको संख्या एक लाख ९० हजार सात सय २६ जना रहेको र उनीहरूको सन्तानले अहिलेसम्म नागरिकता पाएका छैनन्। उनीहरूका लागि यो न्यायिक उपहार पनि हो। अब विरोध नभई नागरिकता लिएकाहरूको अभिलेखीकरण वैज्ञानिक र प्रविधि अनुकूल बनाउने कामलाई प्राथमिकताका दिउँ। यसैमा सबैको भलाइ छ। तर नागरिकतालाई राजनीति जोड घटाउसँग जोड्नु हुँदैन। नागरिकता दिन प्राविधिक र कानुनी धेरै प्रकृया पूरा गर्नु पर्छ। यसको दुरूपयोग रोक्ने मुख्य जिम्मेवार भनेकै जनप्रतिनिधि र प्रमुख जिल्ला अधिकारी हुन्। उनीहरू जिम्मेवार बनेर सिफारिस र वितरणमा लाग्नु पर्छ। नागरिकताको सदुपयोग गर्नु सबैको कर्तव्य पनि हो। सही काम भए चोरबाटो आफैं बन्द हुन्छ।"
मल नहुँदा किसान चिन्तित,"परासी : निषेधाज्ञाका कारण रासायनिक मल वितरण हुन नसक्दा पश्चिम नवलपरासीका किसानहरू चिन्तित बनेका छन्। विगतका वर्षहरूमा किसानहरूले मलको अभाव झेल्दै आएका थिए। तर अहिले जिल्लामा मल उपलब्ध भए पनि निषेधाज्ञाका कारण वितरण हुन सकेको छैन। मल पाउन हुन नसक्दा धानको बीउ राखेका किसानहरू मर्कामा परेका छन्। अहिले जिल्लाका सबैजसो किसानहरूले धानको बीउ राखिसकेका छन्। समयमा मल नपाउँदा उत्पादनमा समेत कमी आउने भन्दै किसानहरू चिन्तित छन्। पटकपटक मलका लागि पालिका र सहकारी संस्थामा गयौं। मल नै आएको छैन भनेर फर्काउने गरेका छन्। सुस्ता गाउँपालिका५ का किसान वसन्त कुर्मीले भने। विगतमा मल अभाव हुँदा किसानहरूले भारतबाट ल्याउने गरेका थिए। अहिले सीमा नाका बन्द भएकाले विकल्प पनि नरहेको प्रतापपुर गाउँपालिकाका किसान नारायण भरले बताए। ५७ दिनभित्र मल नपाए बीउ हुर्किन नपाउने रामग्राम नगरपालिकाका किसान रामजी गुप्ताले बताए। जिल्लाको २९ हजार ९ सय ७५ हेक्टर क्षेत्रफलमा धान खेती हुँदै आएको छ। जसमध्ये ८० देखि ९० प्रतिशत किसानले धानको बीउ राखिसकेको कृषि ज्ञान केन्द्रकी कृषि प्रसारक अधिकृत एवम् सूचना अधिकारी मनीषा पौडेलले जानकारी दिइन्। समयमा मल नपाए उत्पादनमा कमी आउने उनको भनाइ छ। किसानहरूलाई अहिले डीएपी मलको आवश्यक छ। पयाप्त नभए पनि तत्कालका लागि किसानहरूलाई आवश्यक पर्ने मल रहेको र निषेधाज्ञाले वितरण गर्न नसकिएको कृषि सामग्री कम्पनी लि परासी शाखाका प्रमुख खडानन्द बञ्जाडेले बताए। जिल्ला प्रशासनले जेठ १५ गतेसम्मका लागि निषेधाज्ञा लगाएको छ। निषेधाज्ञामा सम्पूर्ण पसल, व्यवसाय र बैंक तथा वित्तीय संस्थाहरू पूर्ण रूपमा बन्द छन्। कम्पनीसँग अहिले ६ सय टन डीएपी र साढे ५ सय टन युरिया मल छ। कम्पनीले जिल्लाका ५५ वटा सहकारी मार्फत मल वितरण गर्दै आएको छ। बैंकहरू बन्द छन्। सहकारीहरूले रकम जम्मा गर्न पनि समस्या छ। अर्कोतर्फ मल वितरण गर्दा किसानहरूको भीड बढ्ने र कोरोना संक्रमण फैलिन सक्ने भएकाले पनि समस्या आएको छ। प्रशासनले पनि अनुमति दिएको छैन बञ्जाडेले भने। निषेधाज्ञा अवधिभर मल वितरण गर्ने अवस्था नरहेको र त्यसपछि प्रशासनको अनुमतिमा मल वितरणको व्यवस्था गर्न सकिने बञ्जाडेको भनाइ छ। किसानहरूलाई बीउ र मल लैजानका लागि रोकतोक नगरिएको प्रमुख जिल्ला अधिकारी धर्मेन्द्र मिश्रले बताए। सुरक्षित तरिकाले मल वितरणका लागि छलफल गरी किसानहरूको समस्या समाधानतर्फ लाग्ने प्रजिअ मिश्रको भनाइ छ।"
मास्क र स्यानिटाइजरसहित रोपाइँ गर्दै किसान,"गलेश्वर : कोरोना सङ्क्रमणलाई रोक्न स्थानीय प्रशासनले जारी गरेको निषेधाज्ञाका बीच म्याग्दीका लेकाली क्षेत्रहरुमा कामको माचो सुरु भएको छ। जिल्लाका बरङ्जा, गौश्वारा, सिमलगायतका सिँचाइको सुविधा भएका र खाली रहेका खेतमा जेठको दोस्रो सातादेखि नै रोपाइँ सुरु भएको हो। म्याग्दीको सहरी क्षेत्रभन्दा बढी ग्रामीण क्षेत्रहरू अहिले कोरोना सङ्क्रमणको चपेटामा परेका भए पनि कामको सिजन सुरु भएकाले स्थानीय कृषक मुखमा मास्क र खल्तीमा स्यानिटाइजरसहित धान रोप्न व्यस्त भएका हुन्। निषेधाज्ञामा सहरबजारसँगै ग्रामीण क्षेत्रसमेत सुनसान भइरहेको बेलामा मङ्गला गाउँपालिका३ बरङ्जा आल्टामा यतिबेला धान रोप्ने चटारो छ। असार महिनामा जस्तै किसान ब्याडमा राखेको बिउ काढ्न व्यस्त छन्। रोपाहारले धमाधम रोपिरहेका छन्, जुवा, हलो र गोरुको विकल्पमा ट्र्याक्टरले जोतेर हिल्याइरहेको छ। जेठको दोस्रो साता नै यहाँका किसानले आफ्नो खेतबारीमा धमाधम रोपाइँ गरिरहेका छन्। कोरोनाको सङ्क्रमणबाट जोगिन हरसम्भव प्रयास गरेका स्थानीयवासीले विभिन्न गीत गाउँदै रोप्दा आसपासको क्षेत्रमा समेत रमाइलो माहोल बनाइरहेका स्थानीय युवा लोकेश पुन मगरले जानकारी दिए। हरेक वर्ष यस क्षेत्रमा सबैभन्दा अगाडि असारे धान रोपाइँ हुने गर्छ। जिल्लाभर यो वर्ष गत वर्षभन्दा अगाडि नै धान रोपाइँ हुने अनुमान गरिएको छ। कुल २१ हजार ६६८ हेक्टर क्षेत्रफल खेतीयोग्य जमिन रहेको म्याग्दीमा ३ हजार ८९५ हेक्टरमा धान, ११ हजार ११५ हेक्टरमा मकै, ३ हजार २० हेक्टरमा गहुँ, ८२० हेक्टरमा तरकारी र ६३९ हेक्टर क्षेत्रफलमा फलफूल खेती हुँदै आएको कृषि ज्ञान केन्द्र म्याग्दीको तथ्याङ्क छ।"
दण्डहीनताको पराकाष्ठा र भ्रष्टाचार,"प्रतिवद्धतासहित सरकार, संसद्, राजनीतिक दल र नागरिक समाजको सक्रियता एवं इमान्दारीताले नेपालमा भ्रष्टाचार रोकिन्छ भ्रष्टाचारबाट देश आक्रान्त छ। यो यस्तो रोग हो जसले सबै पक्षलाई नराम्रो प्रभाव पार्दछ। देशलाई अस्तव्यस्त बनाई गरिने ठुलाखाले भ्रष्टाचार नीति निर्माण र निर्णय गर्ने अधिकारीहरूबाट हुने गर्दछ। नेपालमा यी ठुला भ्रष्टाचारीहरू अपवादबाहेक सबैले आजादी पाएका छन्। यसले गर्दा भ्रष्टाचारजन्य क्रियाकलापमा संलग्न भई अल्पावधिमै नवधनाढ्य बन्ने प्रतिस्पर्धा समाजभित्र व्याप्त छ। यसको परिणामस्वरूप समन्यायतर्फ अभिमुख हुन सकिएको छैन। हँुदा खाने र हुने खानेका बीचको खाडल बढ्दै गएको छ। समग्रमा गरिबीले नेपालको जनसंख्याको ठुलो हिस्सा अत्यन्त प्रभावित बनिराखेको छ। भविष्यमा यसको आकार र प्रभाव अझै बढ्ने सम्भावना देखिन्छ। भ्रष्टाचार रोकथामका लागि अर्थपूर्ण प्रयासको अभाव छ। राजनीतिक स्तरबाट हुने प्रतिवद्धताका विषय अभिव्यक्तिमा नै सीमित छन्, दण्डहीनता यसको मुख्य कारण हो। अदालतले जन्मकैद सहितको सजाय दिएको अपराधी सम्मानित सार्वजनिक पद धारण गरेर राजधानीमा बसेका छन्। अपराधीहरू खुलेआम सञ्चारकर्मीलगायत सरकारलाई चुनौती दिने गर्छन्। अपराध गर्नेहरूको सम्पत्ति अरबको हाराहारीमा पुगेको तथ्यसहितको विवरण सार्वजनिक हुन्छ। सम्बन्धित निकायहरू कारबाहीका लागि क्रियाशील हुँदैनन्। दिनदहाडै ज्यान मार्ने अपराधी गिरोहका नेतालाई बचाउन प्रायः सबै निकाय क्रियाशील देखिन्छन्। अपराधीका यस्ता नाइकेलाई बचाउन नीतिगत स्तरमा कार्यरत राष्ट्रसेवक दलाली गर्न पुग्दछन्। तर उनका बारेमा सामान्य सोधनीसमेत गरिँदैन। दण्डहीनतालाई संस्थागत स्वरूप दिने काम नेपालमा राजनीतिबाटै भएको छ। सरकारको स्थायी संयन्त्रलाई राजनीतिक प्रभावबाट मुत्त राखिएको छ। सरकारका सम्पूर्ण क्रियाकलापका सूचना स्वतः प्रवाह हुने व्यवस्थाका साथ पारदर्शितालाई व्यवहारमा कार्यान्वयन गरिएको छ। हङकङमा भने भ्रष्टाचारसम्बन्धी सूचनादाताहरूको सुरक्षा र सम्मान गरिन्छ। केही प्रतिनिधि उदाहरण प्रस्तुत गर्दा २०२६ सालमा पञ्चायती व्यवस्थालाई विजय गराउन व्यापक वन फडानी गरी तस्करी गरियोगराइयो। तस्करी गराउने नाइके पटकपटक पुरस्कृत हुन पुगे। २०४६ सालको जनआन्दोलनका दमनकारीहरूलाई मल्लिक आयोगले अपराधी सावित गरी कारबाहीको सिफारिस गरेकोमा प्रतिवेदनले ठहर गरेका आपराधीहरू सबैलाई पुरस्कृत गरियो। राजदरबारका सदस्यहरूलाई छानबिन नै गर्न सकेन। आन्दोलन दबाउन बर्बरतापूर्वक उत्रने सबैभन्दा ठुला अपराधी प्रधानमन्त्री बन्न पुगे। २०४६ साल यता तीन हजारभन्दा बढी अपराधीहरूका विरुद्धको मुद्दा फिर्ता लिने काम भयो। आजतक यस प्रकृयाले निरन्तरता प्राप्त गरिराखेको छ। मल्लिक, लम्साल र रायमाझी आयोगका प्रतिवेदनहरू प्रतिवेदनमा मात्र सीमित बने। पुरुष सांसदहरू सुत्केरी हुन थाले। राहदानी अवैधरूपमा प्रयोग गर्दै जाँदा सांसदका बाबु र छोरोको उमेर ६ महिनाको मात्र फरक देखियो। हाम्रो सन्दर्भमा सबै क्षेत्र माफियाको पकडमा जाँदैछ। नेपालको ठुलो परिमाणमा रहेको सरकारी र गुठी जग्गा २० प्रतिशतभन्दा बढी बाँकी छैन। प्रहरीमा हुने भ्रष्टाचारको पराकाष्ठा प्रजातन्त्र प्राप्तिपछिका प्रायः सबै प्रहरी महानिरीक्षकहरू भ्रष्टाचारको अभियुक्तका रूपमा मुद्दाको सामना गर्नु त्यसमा पनि सुडान प्रकरणले यस संगठनभित्र भएको व्यापक भ्रष्टाचार घामजत्तिकै छर्लंग भएको छ। शिक्षाको क्षेत्रमा भ्रष्टाचार छ, जसलाई सरकारले निश्चित मापदण्ड तयार पारी तद्नुरूप सञ्चालन गर्न सकेको छैन। स्वास्थ्य क्षेत्र बढी आलोचित छ, चिकित्सकहरूले दिने उपचार सेवा अत्यन्त अस्तव्यस्त छ। आमाको शल्यक्रिया गर्दा गर्र्भमा रहेको बच्चाको समेत विभत्स शल्यक्रिया गरी मृत्यु हुनु, घाँटीको बिरामीका पेटमा चिरफार गरिनु, डाक्टरहरू बिरामी र उसका आफन्तसँग जंगली रूपमा प्रस्तुत हुनु, सरकारी अस्पतालमा काम गर्ने डाक्टरले व्यक्तिगत क्लिनिकमा बिरामीलाई समय दिनु, रोगको पहिचानबिनै उपचार गर्नुले प्रस्ट हुन्छ। डाक्टरले औषधि खरिद गर्ने औषधि पसल, परीक्षण गर्ने प्रयोगशालासमेत तोकिदिनु, निजी अस्पताल र क्लिनिकहरू अत्यन्त फोहोर, दुर्गन्धित हुनु, सेवाशुल्क आफूखुसी लिनु, स्वास्थ क्षेत्रका भ्रष्टाचारका नमुनाहरू हुन्। सबैभन्दा बढी जिम्मेवार राजनीति हुने गर्दछ। भ्रष्टाचारमा राजनीतिज्ञहरू नै बढी संलग्न हुने गर्छन्। राजनीतिक स्तरबाट हुने भ्रष्टाचारमा नीति निर्माण र निर्णय लिने स्तरमा रहेकाहरू अथवा राजनीति र उच्चपदस्थ कर्मचारीहरू सहभागी हुने गर्छन्। कार्यकारिणीतर्फ प्रधानमन्त्री, मन्त्रीहरू, उच्चपदस्थ निजामती, जंगी एवं सुरक्षा निकायका प्रमुखहरू, सांसदहरू, स्थानीय तहका प्रमुखहरू, राजनीतिक दलहरू समेटिने गर्छन्। राजनीतिक स्तरको भ्रष्टाचारमा कानुन, कार्यप्रकृया, अन्तर्राष्ट्रिय मूल्य, मान्यता र सिद्धान्तहरूको खुला उल्लंघन हुने गर्दछ। यस्ता भ्रष्टाचारमा घुसखोरी, कमिसन, करदाताहरूबाट अनियमित तवरले असुली, व्यापारीलाई कानुनविपरीत भन्सार छुट, नीति निर्माण गर्दा व्यापारीलाई एकाधिकार दिने, व्यापार व्यवसायमा संलग्नता दिने, व्यापारीहरू, उद्योगीहरूबाट सहयोग संकलन गर्ने, अरू दलहरूको सहयोग प्राप्त गर्न मतदाताहरू, दलहरू नै खरिद गर्ने, सांसद, सरकारका निर्णय खरिद गरिने संस्कार, सरकारी स्रोतसाधन नातावाद कृपावादका आधारमा वितरण गर्ने, सार्वजनिक सम्पत्तिको उपयोग राजनीतिक प्रचार प्रसार अभियानमा गर्ने काम भएका छन्। यसैगरी नागरिक समाज, सञ्चार माध्यमलाई आफ्नो पक्षमा राख्न प्रभावित गरिने, निर्वाचनमा अस्वस्थ्य प्रतिस्पर्धा गर्न अपराधकर्मीहरूको परिचालन आदि यस्ता उदाहरणहरू हुन् जुन देशभित्र पटक पटक घट्न पुगेका समाचार सम्प्रेषण हँुदै आएका छन्। राष्ट्रका सबै संयन्त्र भ्रष्टाचारको मूल प्रवाहमा प्रवाहित बन्ने स्थिति बन्दैछ। देशका नेतृत्ववर्ग अपराधीहरूसँग साँठगाँठ गर्न पुग्छन्। जो इमान्दार र चरित्रवान् छ, ऊ सधैं पछि परेको हुन्छ। चरित्रवान्, कर्तव्यपरायण व्यक्तिहरू पलायन बन्दै जाने गर्छन्। यस्तो अवस्था सिर्जना हुनुमा सधैं राजनीतिक अस्थिरता प्रमुख कारणको रूपमा देखिएको छ। संक्रमणकालको बहानामा देशभित्र गर्न नहुने भ्रष्टाचारजन्य क्रियाकलाप थुप्रै भएका छन्। कानुनी शासन, लोकतन्त्रको मूल्य मान्यता विपरीतका क्रियाकलाप बढ्दै गएको अवस्था छ। जसबाट नेपालमा भ्रष्टाचारीहरूले अभयदान पाइराखेका छन्। भ्रष्टाचार नियन्त्रणका विषयमा विश्लेषण गरिरहँदा नियन्त्रण गर्ने निकायहरू जनशक्ति, स्रोतसाधन र क्षेत्राधिकारका हिसाबले कमजोर देखिएका छन्। ठुला भ्रष्टाचारीहरू अख्तियार दुरूपयोग अनुसन्धान आयोगको क्षेत्रबाहिर छन्। उदाहरणको रूपमा प्रस्तुत गर्दा मन्त्रिपरिषद्को निर्णय, संवैधानिक आयोगहरूका कामकारबाही, न्यायपालिका र सैनिकसम्बन्धी कार्यहरू, निजीक्षेत्रबाट भएका भ्रष्टाचारजन्य क्रियाकलाप, आयोगको कार्यक्षेत्रबाहिर रहेका छन्। ठुला भ्रष्टाचार यही क्षेत्रहरूमा हुने गर्छ, यस्ता भ्रष्टाचारीलाई राज्यका तर्फबाट अभयदान मिलेको छ। नेपालमा ठुला भ्रष्टाचार हुने क्षेत्रहरूकै पहिचान गर्दा यस्ता निकायहरूबाट सम्पन्न हुने आयोजनाहरूमा ३० प्रतिशत ठेकेदारले नाफा गर्ने, ४० प्रतिशत विभिन्न सरकारी उच्च पदाधिकारीहरूको भागमा जाने र मात्र ३० प्रतिशत विकास निर्माणमा खर्च हुने गरेको छ। यसरी भ्रष्टाचार बढ्नुमा जवाफदेहिता र पारदर्शिताको कमी हुनु, तलब लगायतका सुविधाहरूले न्यूनतम आवश्यकताको पूर्ति गर्न नसक्नु, कानुनलाई समानरूपमा लागू नगरिनु, शक्तिशाली समूहरूले एकाधिकार कायम गर्न सफल हुनु आदि देखिएका छन्। समाजले भ्रष्टाचारलाई सबैभन्दा ठुलो समस्याको रूपमा लिएका छन्। यो अवस्था सिर्जना हँुदा वास्तवमा नेपाल भ्रष्टाचारी र अपराधीहरूका लागि अत्यन्त बढी अवसर भएको देशको रूपमा चित्रण भइराखेको छ। भ्रष्टाचार नियन्त्रणका लागि सर्वप्रथम सबै राजनीतिक दलहरू र सत्तारुढ दलबीच उच्च स्तरको प्रतिवद्धता हुनु अत्यावश्यक छ। सरकारले यससम्बन्धी कानुनी व्यवस्थामा परिमार्जन गर्नुपर्छ। संविधानमा नै भ्रष्टाचार नियन्त्रक निकायलाई यस अपराधविरुद्ध जुनसुकै पदाधिकारीलाई अनुसन्धान गर्न पाउने र अधिकारको दुरूपयोग हुँदासमेत भ्रष्टाचारको परिभाषाभित्र पार्ने गरी संशोधन हुनु जरुरी छ। विश्वमा भ्रष्टाचार नियन्त्रण गर्न उल्लेखनीय सफलता हाँसिल गर्न सफल डेनमार्कका असल अभ्यासहरूको कार्यान्वयन हाम्रो परिप्रेक्षमा समेत लागू गर्नु जरुरी छ। डेनमार्कमा यस अपराधका विरुद्ध प्रगतिशील कारबाही अथवा जति बढी जिम्मेवार पदबाट भ्रष्टाचार भएको छ सोही अनुपातमा कारबाही गरिन्छ। निजीक्षेत्रबाट हुने भ्रष्टाचारजन्य कार्यउपर पनि कारबाही गरिन्छ। घुस दिने र घुस खाने दुवै पक्ष समान हिसाबले कारबाहीको भागीदार बन्छन्। नागरिक समाजलाई राजनीतिक दलहरूबाट बिल्कुल पृथक राखिएको र कानुनी अधिकार प्रदान गरी नियन्त्रक निकायहरूमा पदाधिकारी नियुक्ति गर्दा घनिष्ठरूपमा सम्बन्धित बनाइन्छ। सबै दलका राजनीतिककर्मीबीच उच्च स्तरको समझदारी भ्रष्टाचार नियन्त्रणलगायत राष्ट्रिय महत्त्वका विषयहरूमा हुने गर्छ। प्रधानमन्त्रीलगायत सबै सार्वजनिक जिम्मेवारीमा रहेकाहरूको विदेश भ्रमण हुँदा यसको उद्देश्य, लागत र उपलब्धिको मूल्यांकन जनस्तरबाट हुने व्यवस्था छ। राजस्व प्रशासनका कर्मचारीलाई कुनै स्वविवेकीय अधिकार नदिई मूल्यांकनका आधारहरूलाई वैज्ञानिक रूपमा स्पष्ट पारिएको छ। सरकारको स्थायी संयन्त्रलाई राजनीतिक प्रभावबाट मुक्त राखिएको छ। सरकारका सम्पूर्ण क्रियाकलापका सूचना स्वतः प्रवाह हुने व्यवस्थाका साथ पारदर्शितालाई व्यवहारमा कार्यान्वयन गरिएको छ। हङकङमा भ्रष्टाचारसम्बन्धी सूचनादाताहरूको सुरक्षा र सम्मान गरिन्छ। जनताको सहयोगमा भ्रष्टाचार नियन्त्रण गर्ने, विद्यालय स्तरदेखिकै पाठ्यक्रममा यस विषयलाई समावेश गर्ने, नियन्त्रक निकाय आईसीएसीलाई सरकारी प्रभावबाट मुक्त गर्ने, यसका कामकारबाहीको व्यापक प्रचारप्रसार गर्ने, अनुसन्धान कार्य एक वर्षभित्र समाप्त गर्ने, यसमा ढिलासुस्ती भएमा र पूर्वाग्रही देखिएमा नागरिक समाज र जनताका प्रतिनिधिको संयुक्त अनुसन्धानपश्चात कारबाही गर्ने व्यवस्था मिलाइएको छ। १९६० को दशकसम्म अत्यन्त भ्रष्ट देशका रूपमा देखिएको हङकङमा त्यहाँको प्रहरी प्रमुखले ठुलो मात्रामा भ्रष्टाचार गरी यस कुकर्मबाट आर्जित रकमसमेत लिई संयुक्त अधिराज्यमा बसे। त्यसपश्चात त्यहाँका जनता स्वतःस्फूर्त रूपमा सडकमा निस्किई गभर्नरलाई बाध्य बनाए। यसरी बेलायतसँग बार्ता गरी भ्रष्टाचारबाट आर्जित अकूत सम्पत्तिसहित सुपुर्दगी गर्न लगाई सम्पूर्ण रकम राष्ट्रियकरण गरी भ्रष्ट प्रहरी प्रमुखलाई आजीवन कारागारको सजाय दिइएको थियो। जनस्तरबाटै क्रियाशीलता दिई कारबाही गर्न बाध्य बनाइएको यो विश्वमै महत्त्वपूर्ण घटना मानिन्छ। तत्पश्चात् भ्रष्टाचार नियन्त्रणमा उल्लेखनीय सफलता हङकङलाई मिलेको हो। यस प्रकार डेनमार्क, हङकङ लगायतका भ्रष्टाचार नियन्त्रण गर्न सफल देशका तरिकाहरूलाई नेपालमा अवलम्बन गर्न जरुरी छ। यस स्तरको प्रतिवद्धतासहित सरकार, संसद्, राजनीतिक दललगायत नागरिक समाजको सक्रियता र इमान्दार प्रयास नेपालमा हुनु जरुरी छ।"
लिभरपुल शीर्ष चारमा,"लन्डन : लिभरपुल र चेल्सी इङ्लिस प्रिमियर लिगको शीर्ष चारमा रहँदै अर्को सिजन च्याम्पियन्स लिगका लागि छनोट भएका छन्। लिगको अन्तिम खेलमा आइतबार क्रिस्टल प्यालेसलाई २० ले हराउँदै लिभरपुल तेस्रो भयो। लिभरपुलका लागि साडियो मानेले दुवै गोल गरे। जितपछि लिभरपुलले ३८ खेलबाट ६९ अंक जोड्यो। चेल्सी भने पराजित भए पनि लेस्टर सिटीलाई पछि पार्दै चौथो स्थानमा रहन सफल भयो। चेल्सीसँगै लेस्टर सिटी पनि पराजित भएपछि चेल्सीले लेस्टरलाई एक अंकले पछि पार्दै चौथो स्थानमा रहन सफल भएको हो। चेल्सी एस्टन भिल्लासँग २१ गोलले पराजित हुँदा लेस्टर सिटी टोट्टनहामसँग ४२ ले पराजित भएको थियो। टोट्टनामका स्ट्राइकर हेरी केनले प्रिमियर लिगको गोल्डेन बुट अवार्ड जित्न सफल भएका छन्। यस सिजन प्रिमियर लिगमा सर्वाधिक गोलकर्ता बन्दै केनले गोल्डेन बुट जितेका हुन्। इङ्ल्यान्डका फरवार्ड केनले यस सिजन २३ गोल गरेका थिए भने गोलका लागि १४ असिस्टको योगदान दिएका थिए। केनले लिभरपुलका मोहमद सलाहलाई पछि पार्दै गोल्डेन बुट जितेका हुन्। सलाहले २२ गोल गरे। चेल्सीले ३८ खेलबाट ६७ अंक जोड्न सफल भयो। यस्तै लेस्टर सिटीले ६६ अंक जोड्यो। अन्तिम खेलमा पराजित लेस्टर पाँचौं स्थानमा रह्यो। टोट्टनहामले भने ६२ अंक जोड्दै लिगको सातौं रहेर सिजनको अन्त्य गयो। लेस्टरसँगै छैटौं स्थानको वेस्टहाम युनाइटेडले अर्को सिजन युरोपा लिग खेल्नेछ। इङ्लिस प्रिमियर लिगको उपाधि जितिसकेको म्यानचेस्टर सिटीले भने आफ्नो अन्तिम खेलमा सानदार जित निकाल्न सफल भयो। म्यानचेस्टर सिटीले एभर्टनलाई ५० गोलले पराजित गयो। घरेलु मैदानमा सिटीलाई जित दिलाउन सर्जियो अग्युरोले दुई गोल गरे। यस्तै केभिन डी ब्रुन, गाब्रियल जिसस र फिल फोडेनले एकएक गोल गरे। उपाधि जित्ने क्रममा सिटीले ३८ खेलबाट ८६ अंक जोड्यो।"
विदेशमा अलपत्र,"काठमाडौं : विश्वव्यापी रूपमा फैलिएको कोरोना भाइरस (कोभिड१९) का कारण खाडी तथा मलेसियामा कार्यरत श्रमिक अलपत्र परेका छन्। रोजगारी गुमाएका श्रमिक फर्कन नपाउँदा थप सास्ती पाउन थालेका छन्। कोभिडका कारण अन्तर्राष्ट्रिय उडान बन्द छन्। करार अवधि सकिएका, कोभिडका कारण रोजगारी गुमाएका श्रमिक स्वदेश फर्कन नपाएर विदेशमै अलपत्र परेका हुन्। कतिपय श्रमिकलाई लामो समयसम्म स्वदेश फर्कन नपाएपछि जरिवाना तिर्नुपर्ने चिन्तामा पर्न थालेका छन्। रोलिङ नेक्सेसअन्तर्गतको रोलिङ कर्मशील विदेशले आयोजना गरेको भर्चुअल कार्यक्रममा बोल्ने वक्ताहरूले हप्तामा दुई दिन नियमित तथा चार्टर्ड उडान गर्न आवश्यक भइसकेको बताए। मलेसियाका लागि नेपाली राजदूत उदयराज पाण्डेले खानबस्नै समस्या नभए पनि उडान अनिश्चित हुँदा समस्या थपिँदै गएको बताए। दैनिक ६ हजार जनामा कोरोना सक्रमण हुँदा नेपाली समुदायमा पनि बढ्ने क्रम रहेको उनले बताए। उडान नहुँदा मलेसियामा २६ वटा शव रोकिएको भन्दै छिट्टै वाइडबडीमार्फत उडान व्यवस्था हुन सके समस्यामा परेकालाई फर्काउन र शव व्यवस्थापन गर्न सहज हुने उनको भनाइ छ। मलेसियाको नियम अनुसार कागजातविहीन नेपाली हालै ५ सय रिंगेट तिरेर फर्कन सक्ने भए पनि समय गुर्जेपछि १० हजार रिंगेट जरिवानासहित जेल सजाय हुने भएकाले उडानको विकल्प नभएको बताए। मलेसियामा ५ हजार नेपालीमा कोरोना संक्रमण भएको छ। ९ जना नेपालीले कोभिडका कारण ज्यान गएको छ। साउदीका लागि नेपालका राजदूत महेन्द्रप्रसाद सिंह राजपुतले उडान नहुँदा स्वदेश फर्कन चाहने नेपाली र शव स्वदेश पठाउन नसक्दा समस्या निम्तिएको बताए। कोभिड संक्रमण नेपाली समुदायमा पनि फैलिएको र केहीको ज्यानसमेत गएको उनले बताए। वैदेशिक रोजगार विभागका महानिर्देशक कृष्णप्रसाद दवाडीले कोभिडले वैदेशिक रोजगारमा देखिएका समस्या समाधानका लागि पहल भइरहेको बताए। समस्या समाधानका लागि अध्ययन कमिटी गठन भएको उनको भनाइ छ। कल सेन्टरमार्फत पनि गुनासो आइरहेको उनले बताए । नेपाल वैदेशिक रोजगार व्यवसायी संघका महासचिव सुजितकुमार श्रेष्ठले गन्तव्य मुलुकमा श्रमिकलाई परेका समस्या समाधान गर्न लागिपरेको बताए। अघिल्लो चरणको जस्तो समस्या नदेखिए पनि दोस्रो चरणमा जस्तोसुकै परिस्थिति आए पनि सामना गर्ने गरी समूह बनाएर तयारी अवस्थामा रहेको उनले बताए।"
कोरोना परीक्षण गर्नु र ?,"मोरङ बेलबारीका २८ वर्षीय युवकको सोमबार राति विराटनगर नोबेल अस्पतालअगाडि अस्पताल खोज्दा खोज्दै मृत्यु भयो। केही दिनअघिदेखि कोभिडको जस्तो लक्षण देखिए पनि उनको परीक्षण भने गरिएको थिएन। राति एक्कासि गार्हो भएपछि एम्बुलेन्स अनि अस्पताल खोज्दै समय घर्कियो। अन्ततः अस्पताल नपुग्दै निधन भयो। मंगलबार साँझ इनरुवा २ का ३० वर्षका युवालाई श्वासप्रश्वासमा समस्या देखियो। उनलाई एक हप्तादेखि कोरोनासँग मिल्दोजुल्दो लक्षण देखिएपछि घरैमा औषधि सेवन गरेर बसिरहेका थिए तर कोरोना परीक्षण गरिएको थिएन। एम्बुलेन्समा राखेर विराटनगर लैजाँदै गर्दा उनको पनि बाटोमै मृत्यु भयो। दोस्रो लहरको संक्रमणले बिरामी बढी सिकिस्त गराउने भएकाले चाँडै जटिल अवस्थामा पुर्याउने गरेको देखिन्छ। तर कुन बेला शरीरमा अक्सिजनको मात्रा घट्छ र सिकिस्त हुन्छ भन्न सकिँदैन। ती टोलबस्तीमा प्रायः घरैपिच्छे कोरोनासँग मिल्दाजुल्दा लक्षण देखिएका बिमारीको कोरोना परीक्षण नगरी घरमा औषधि सेवन गरेर बसिरहेका छन् भन्ने खबर इनरुवाका पत्रकार राजेन्द्र पोख्रेलले सामाजिक सञ्जालमा राखेका छन्। नेपालमा दैनिक कोरोना संक्रमणदर ८ हजारभन्दा माथि छ र मृत्यु हुने पनि दैनिक करिब दुई सयको हाराहारीमै छ। परीक्षण नगरेर मृत्यु भएकाहरूको संख्या पनि कम छैन। दोस्रो लहरमा संक्रमित हुने र ज्यान गुमाउनेमा २० देखि ३९ वर्ष उमेर समूहका धेरै छन्। सबैभन्दा बढी पार्टीमा जाने र भीड गर्ने युवा नै हुन्। धेरै हिँडडुल गर्ने र त्यसैले संक्रमण बढी हुने पनि युवामै देखिएको छ। कोरोनाको पहिलो लहरमा भने बेला वृद्धवृद्धा र दीर्घ रोगी बढी प्रभावित भए। अहिले बालबालिका र वृद्धवृद्धा घरमै बस्ने गरेकाले उनीहरूमा संक्रमण कम देखिएको छ। दोस्रो लहरमा कोरोनाको नयाँ भेरियन्ट पुष्टि भएको छ। देशका विभिन्न भागबाट संकलिन संक्रमितका ३५ वटा नमुनालाई विश्व स्वास्थ्य संगठनको समन्वयमा जिन क्विन्सिङ गरेको थियो। जसमा ९७ प्रतिशतमा (३४) वटा नयाँ भेरियन्ट बी डट १ डट ६१७ डट २ र तीन प्रतिशतमा बी डट १ डट ६१७ डट १ रहेको जनाएको छ। अहिले यसको संक्रमणका कारण नेपालमा दैनिक करिब दुई सय जनाले ज्यान गुमाउनु परेको छ। पहिलो लहरले हात धुने, मास्क लगाउने, सेनिटाइजको प्रयोग गर्नेजस्ता जनस्वास्थ्यका उपाय अपनाउन सफल रहेकाले यसमा अधिकांश मानिस सजग भएको देखिन्छ। तर एकातिर सजग हुँदै गर्दा अर्कातिर हेल्चेक्र्याइँ गर्न थालिसकेका छौं। गतवर्ष कोरोना संक्रमणको भयले धेरैजना परीक्षण गराउन खोज्ने थिए र कन्ट्रयाक्ट ट्रेसिङ केही राम्रो थियो तर यसको हेल्चेक्र्याइँले स्वास्थ्य क्षेत्रमा समस्या थपेको छ। कोभिडजस्तो लक्षण देखिए होम आइसोलेसनमा बस्ने तर परीक्षण नगराउने चलन बढेको छ। विभिन्न सञ्चार माध्यम र सामाजिक सञ्जालमा कोराना संक्रमणसम्बन्धी व्यापक सूचना तथा स्वास्थ्य शिक्षा दिएका कारणले केही ज्ञान धेरैले प्राप्त गरेका छन्। लक्षण के हुन् र देखिए के गर्ने भन्नेबारे अधिकांश सचेत छन्। सामान्य लक्षण देखिए होम आइसोलेसन बस्नेमा दुई मत छैन। तर परीक्षण नगराउनेको संख्या बढ्दो छ। परीक्षण गराए पनि आखिर समान्य अवस्था र गम्भीर नभएसम्म अपनाउने सावधानी यिनै हुन्। भिटामिन सी, डी र ई खाने गरेकै छु। ज्वरो आए सिटामोल खान्छु, कफ सिरप, एन्टिबायोटिक पनि खाँदै छु। आखिर कोरोनाको परीक्षण गरेर पोजिटिभ आए पनि गर्ने यही त हो। भनेर शंकास्पद कोराना संक्रमितले थप सजगताका लागि मलाई सम्पर्क गरे। उनीजस्तै धेरैले परीक्षण नगराई बसेका छन्। एक किसिमले ठिकै होजस्तो लाग्छ, आखिर परीक्षणपछि पनि सबै संक्रमितलाई अस्पतालमा भर्ना गर्नुपर्ने होइन। यस अर्थमा बिमारी तथा बिमारीका आफन्तलाई आतंकित गर्न मात्रै किन परीक्षण गराउनु ? भन्ने कुरा ठिक छ। तर जनस्वास्थ्यका दृष्टिकोणबाट परीक्षण नगराउनु अपराध हुनसक्छ। यस अवस्थामा परीक्षण गराउनु र संक्रमण भए सम्पर्कमा आउने व्यक्तिहरूको पहिचान गर्नु र उनीहरूको पनि परीक्षण गर्नु तथा क्वारेन्टाइन गर्नु अति आवश्यक हुन्छ। अहिलेको अवस्थामा पनि परीक्षण र कन्ट्रयाक्ट ट्रेसिङको जरुरी छ। अहिले परीक्षण नगर्नुका पछाडि अरू पनि महŒवपूर्ण कारणहरू छन्। एकातिर परीक्षणको सहज, सर्वसुलभ र सबैको पहुँचमा नहुनु अनि पालिकाहरूमा एन्टीजन किटको अभाव छ भने अर्कोतिर पीसीआर ल्याबमा टेस्ट रिएजेन्टको अभावले पूर्ण क्षमताअनुसार चलिरहेका छैनन्। पीसीआर ल्याबबाट रिपोर्ट आउन हप्ता दिन लाग्ने भएपछि नागरिकमा कोरोना परीक्षणमा उदासिनता आउनु पनि स्वाभाविक हो। स्थानीय तहसमेत भन्ने बेलामा आफूलाई सरकार भन्ने तर एन्टीजेनकिट प्रदेश र केन्द्रले दिएन भनेर नागरिकप्रतिको दायित्वबाट विमुख हुने गरेको छ। जनस्वास्थ्यका दृष्टिकोणले मात्र नभएर आफ्नो उपचारका लागि पनि परीक्षण गर्नैपर्ने देखिन्छ। दोस्रोे लहरको संक्रमणले बिरामी बढी सिकिस्त गराउने भएकाले चाँडै जटिल अवस्थामा पुर्याउने गरेको देखिन्छ। शरीरमा अक्सिजनको मात्रा नघटेको अवस्थासम्म घरमै आइसोलेसन भएर बस्दा रामै्र हुन्छ तर कुन बेला अक्सिजनको मात्रा घट्छ र सिकिस्त हुन्छ भन्न सकिँदैन। यस्ता बिमारीलाई गाह्रो भएको अवस्थामा अस्पताल भर्नाको समस्या देखिएको छ। यस्ता लक्षण भएका तर परीक्षण नगरेका बिमारीलाई श्वास फेर्न गाह्रो वा अन्य सिकिस्त भएर अस्पताल लैजानु परे अन्योलको अवस्था देखिन्छ। यस्ता बिमारीलाई कुन अस्पताल लैजाने ? कोरोना संक्रमितलाई उपचार गरिने र अहिले कोभिड अस्पतालको स्वरूपको अस्पतालमा जाऊ गेटमै पीसीआर रिपोर्ट माग्छ र रिपोर्ट नआई भर्ना गर्दैन। रिपोर्ट नआएसम्म छुट्टै राखिन्छ। त्यसमा पनि धेरै शैया उपलब्ध नहुने भएकाले उपचारमा ढिलाइ हुने हुन्छ। यस्ता गम्भीर अवस्थाका यस्ता बिमारीलाई अस्पताल भौतारिँदै मृत्युु भएका घटनाले झन् हतोत्साही पनि बनाएका छन्। नयाँ भाइरस सबै उमेर समूहमा धेरै संक्रामक र जोखिमपूर्ण रहेको अध्ययनहरूबाट पाइएको छ। दोस्रो लहर सुरु भएयता भारतमा २४४ डाक्टरले ज्यान गुमाए भने नेपालका स्वास्थ्यकर्मी तथा चिकित्सकले पनि ज्यान गुमाउन थालेका छन्। अहिले उपचारको आवश्यकता बढेको छ। उपचारका लागि अक्सिजन, अस्पतालको क्षमता र शैया, उपचारात्मक सेवा दिने नर्स, स्वास्थ्यकर्मी तथा चिकित्सक, औषधि र अन्य स्वास्थ्य सामग्री बढाउनु परेको छ। सँगै रोग नियन्त्रण गर्न पनि उत्ति नै महत्वपूर्ण छ। अक्सिजन, रेम्डिसिभिर, स्टेरोइड, प्लाज्मा थेरापी, आईसीयु र भेन्टिलेटर अर्थात् उपचार गर्नु भनेको त केवल भुइँ पुछेको मात्रै हो। धारा बन्द नगरी भुइँ मात्र पुछेर समस्या समाधान हुन्न। कोरोना नियन्त्रण गर्न सबै सचेत र जिम्मेवार बन्दै जनस्वास्थ्यका मापदण्डहरूको पालना गर्न र गराउन अति आवश्यक छ। यसका लागि परीक्षण र कन्ट्रयाक्ट ट्रेसिङ, क्वारेन्टाइन, आइसोलेसन र लकडाउन अपरिहार्य छ। अहिले लकडाउन गरिए पनि तीव्र रूपमा परीक्षण र कन्ट्रयाक्ट ट्रेसिङतर्फ उदासिनता देखाएकाले पनि संक्रमण तीव्र गतिमा फैलिएको हो भन्दा फरक नपर्ला। परीक्षणले उपचार सहज बनाउन र आफन्त तथा समुदायलाई बचाउनसमेत मद्दत गर्ने हुन्छ।"
बिदा भइन् बानिरा,"म मान्छे, च्यातिएका वाक्यका टुक्राहरूका पटक पटक बेग्ला बेग्लै अर्थ नलगाऊ मैले आफ्नो कहानी बिर्सिसकेकी छु। म एउटा च्यातिएको पोष्टरभित्र कविताका यी हरफ झैं आफ्नो जीवन लीला बिर्साउँदै साहित्यकार डा बानीरा गिरी संसारबाट बिदा भएकी छन्। नेपाली साहित्यकी विश्व नारीरत्न डा गिरीको आइतबार राति सिभिल अस्पतालमा हृदयघातका कारण निधन भएको हो। उनी लामो समयदेखि मधुमेहबाट पनि पीडित थिइन्। पछिल्लो पाँच वर्षदेखि अल्जाइमर रोगसँग लडिरहेकी उनी विगत तीन वर्षयता अर्धचेतन अवस्थामा बाचिरहेकी थिइन्। पति शंकर गिरीसँगै उनी मीनभवनस्थित घरमा बस्थिन्। बोल्न नसके पनि परिवारको उनीप्रतिको माया, ममता र अपनत्वमा कहिल्यै कमी आएन। आँखाको भावले पतिसँग कुरा गर्ने डा गिरी अन्ततः आइतबार राति १० बजे संसारबाट बिदा भइन्। घरमै उपचाररत उनलाई एक्कासि असहज भएको थियो। उनी कोरोनाबाट समेत संक्रमित भएकी थिइन्। आफूलाई कविता लेखनमा अब्बल सावित गरेकी गिरीको कविता वाचन शैली, प्रस्तुति र कविता चेत उपल्लो कोटीको थियो। कवितालाई पहिलो प्रेम र प्रेमीको रूपमा लिने गिरी कविता बिनाको जीवन जेलमा कैदी भएर बाँच्नु जस्तै हुने महसुस गर्थिन्। उनी आफ्नी आमाले बिहान उठेर पूजा गर्दा वाचन गर्ने संस्कृतका श्लोक र स्तुतिहरू सुनेर कविता प्रतिआकर्षित भएकी थिइन््। मानिसको जीवन र प्रकृतिलाई विम्ब बनाएर कविता लेख्ने उनी भन्थिन्, हाम्रो जीवन र प्रकृति एक अर्कासँग जोडिएका छन्। कविताले यो सम्बन्धलाई सधैं उत्सवको रूपमा स्वीकार गर्ने गर्छ। कविताले शक्तिशालीले शक्तिहीनलाई गरिने हिंसालाई पनि ओगट्छ। उनका कविता, निवन्ध र उपन्यास गरी १४ कृति प्रकाशित छन्। एउटा अर्को जङ्यबहादुर शीर्षकको कवितासंग्रह लेखेर नेपाली काव्यजगतमा उदाएकी गिरीका जीवन थाय् मरु कविता संग्रह, उपन्यास कारागार, शब्दातित सान्तनु, मेरो आविष्कार, जंगल जंगल, पर्वतको अर्को नाम पार्वती जस्ता पुस्तक प्रकाशित छन्। कवि गोपालप्रसाद रिमालबारे शोध गरी नेपाली साहित्यमा पीएचडी गर्ने उनी पहिलो नेपाली महिलासमेत हुन्। उनले २०४२ सालमा त्रिभुवन विश्वविद्यालयबाट पीएचडी सकाएकी थिइन्। उनी कुशल समालोचक र प्राध्यापकसमेत हुन्। समालोचक तथा प्राध्यापक नेत्र एटम भन्छन्, बानीराका कविताहरू कोमल हुन्छन्। कवितामा प्रकृति र मातृत्वलाई बिम्ब बनाउने। प्रकृतिलाई आमाको रूपमा बुझेकी छन् उनले। आत्मकेन्द्रित भएर आफूभित्रका गुण र रहस्यलाई खोज्ने कवि हुन् उनी। महिला स्वतन्त्रतामा सुखी र खुसी हुन्छन् भन्ने गिरी स्वच्छन्दतावादी प्रकृतिप्रेमी कवि रहेकी उनले बताए। एटमका अनुसार गिरीले नेपाली साहित्यको अनुसन्धान, उपन्यास तथा कविता लेखनमा उत्कृष्टता हाँसिल गरेकी छन्। उनी भन्छन्, आत्माभिमानको उच्चता उनको व्यवहार र लेखन दुवैको दह्रो वैकल्पिक आधार हो। वैचारिक दृढता र कोमल अभिव्यक्तिकी धनी उनी महिलाको चयनको स्वतन्त्रता र सिर्जनशीलताको आह्वानकर्ता हुन्। उनको लेखनमा गहिरो नदीको जस्तो निरन्तर प्रवाह र गम्भीरता रहने पनि उनले बताए। साहित्यकार डा धुव्रचन्द्र गौतमका अनुसार उनमा सशक्त कविको व्यक्तित्व थियो। उनी भन्छन्, बानीराको मृत्युले निकै पीडा दियो मलाई। भेटेर श्रद्धाञ्जली दिन पनि नपाइने। कोभिड१९ का कारण हामी सबै कारागारमा बन्दी भएको बेला कारागार उपन्यासकी लेखिका बिदा हुनुभयो। साहित्यकार मोमिला जोशी सामाजिक सञ्जालमा लेख्छिन्, यस धर्तीमा अब कहिल्यै भेट्न सकिन्न भनेर स्विकार गर्नै गाह्रो परिरहेको तितो यर्थाथ। बह्माण्डको शून्यमा पनि आदि यर्थाथ भएर शब्द र स्वरमा सदा गुन्जिरहने छन् यी महान हस्तीहरू। २००२ सालमा दार्जीलिङको खर्साङमा जन्मिएकी गिरी कविता महोत्सवमा भाग लिन २०२२ सालमा काठमाडौं आएकी थिइन्। नेपाल राजकीय प्रज्ञा प्रतिष्ठानबाट आयोजित कविता प्रतियोगितामा उनले दोस्रो स्थान हासिल गरेकी थिइन्। २०२५ सालदेखि उनले पद्मकन्या कलेजमा प्राध्यापन गर्न थालिन्। उनका पति शंकर गिरीको अग्रसरतामा २०७६ सालमा बानिरा फाउन्डेसनको समेत स्थापना भएको छ। त्रिमूर्ति निकेतनको आयोजनामा २०७१ सालमा सम्पन्न कार्यक्रममा तत्कालीन प्रधानमन्त्री सुशील कोइरालाबाट नेपाली साहित्यका विश्व नारीरत्न उपाधिद्वारा गिरी सम्मानित भएकी थिइन्। सन् १९७६ मा अफ्रो एसियाली लेखक सम्मेलनमा नेपाली टोलीको नेतृत्व गर्दै भाग लिने उनी पहिलो नेपाली प्राज्ञसमेत हुन्। उनले गोरखा दक्षिणबाहु, महेन्द्र विद्याभूषण, रत्नश्री स्वर्णपदक, सैनध्वज नन्दकुमारी पुरस्कारलगायत सम्मान तथा पुरस्कार प्राप्त गरेकी छन्। उनका पति, एक छोरा र एक छोरी छन्। उनका कविताहरू हिन्दी, उर्दु, अंग्रेजी, जापनीलगायत थुप्रै भाषामा अनुवाद भएका छन्।"
प्रधानमन्त्रीले प्रधानन्यायाधीशलाई मध्यरातमा निवास बोलाउनु शुभ संकेत होइन : पूर्व प्रधानमन्त्री भट्टराई,"काठमाडौं : जनता समाजवादी पार्टी (जसपा) का संघीय परिषद् अध्यक्ष तथा पूर्व प्रधानमन्त्री बाबुराम भट्टराईले प्रधानमन्त्रीले प्रधानन्यायाधीशलाई मध्यरातमा बोलाउनु लोकतन्त्रका लागि शुभ संकेत नभएको बताएका छन्। प्रधानमन्त्री र प्रधानन्यायाधीशबिच मध्यरातमा भेट भएको र विदेशी दूतले प्रधानमन्त्रीलाई पटकपटक भेटेको समाचारप्रति टिप्पणी गर्दै भट्टराईले यो लोकतन्त्रका लागि खतरा भएको बताएका हुन्। प्रधान न्यायाधीशलाई प्रमले मध्यरातमा निवास बोलाउने, विदेशी दूतले पटकपटक भेट्ने आदि समाचारहल्ला लोकतन्त्रका लागि शुभ संकेत हैनन् !, उनले भनेका छन्। यसैगरी पूर्व प्रधानमन्त्री भट्टराईले खिलराज रेग्मीलाई मन्त्रिपरिषद्को अध्यक्ष बनाइएको घटना नजीर बन्न नसक्ने बताएका छन्। खिलराज रेग्मी प्रकरण अन्तिरिम संविधानकालको अपवाद हो, उनले भनेका छन्, त्यो नियमनजीर बन्न सक्दैन। उनले राज्यका प्रमुख अंगलाई षड्यन्त्रपूर्वक सिध्याउने र संविधान तथा लोकतन्त्रलाई नै मास्ने खेल भइरहेकाले त्यो हुन नदिने बताएका छन्। प्रधान न्यायाधीशलाई प्रमले मध्यरातमा निवास बोलाउने,विदेशी दूतले पटकपटक भेट्ने आदि समाचारहल्ला ळोकतन्त्रकालागि शुभसंकेत हैनन्! खिलराज रेग्मी प्रकरण अन्तरिम संविधानकालको अपवाद हो,त्यो नियमनजीर बन्न सक्दैन। राज्यका प्रमुख अंग धुजाधुजा पारेर संविधानलोकतन्त्र मास्ने खेल पूरा नहोस्!   ()  ,"
निर्माणमा अक्सिजनको प्रयोग,पोखरा : कोरोना संक्रमण बढेपछि पोखरामा अक्सिजन सिलिन्डर अभाव छ। यस्तो जटिल स्वास्थ्य अवस्थामा पनि पोखरामा अक्सिजन प्रयोग हुने विकास निर्माणका काम भने जारी छ। पोखराको सिर्जनाचोकमा आकाशेपुल निर्माण भइरहेको छ। आकाशेपुल निर्माण गर्ने क्रममा अक्सिजन ग्यासको प्रयोग गर्न अक्सिजन सिलिन्डर प्रयोग गरेर काम भइरहेको छ। पोखराको व्यस्त सिर्जनाचोकमा निर्माण हुँदै गरेको आकाशेपुल मुनि एउटा अक्सिजन सिलिन्डर देखिन्छ। आकाशेपुल निर्माणमा खटिएका मजदुरले पुल निर्माणका लागि पहिले ८९ वटा अक्सिजनको सिलिन्डर प्रयोग भएकोमा कोरोनाको कारण उपचारमा चाहिने भएकोले अरू सबै लगेर कामलाई निरन्तरता दिन एउटा अक्सिजन सिलिन्डर मात्र राखिएको सुनाए। अक्सिजन सिलिन्डरको अभावमा कसैका ज्यान नजाओस् भनेर खाडीमा काम गर्ने नेपाली दाजुभाइले आफ्नो छाक काटेर रकम उठाएर सिलिन्डर पठाइरहेका छन्। चीनलगायत बिभिन्न देशबाट अक्सिजन सिलिन्डर ल्याइएको छ। कोरोना कहरमा कसैको ज्यान नजाओस् भनेर सरकारले अक्सिजन सिलिन्डर प्रयोग हुने उद्योगमा प्रयोग भएका सबै अक्सिजन सिलिन्डर यो जटिल समयमा फिर्ता गर्न र स्वास्थ्य उपचारमा प्रयोग गर्न भनेको छ। पोखरामै पनि नेपाल प्रहरीले अक्सिजन प्रयोग हुने विभिन्न उद्योगमा पुगेर अक्सिजन सिलिन्डर जम्मा गरेर अक्सिजन उत्पादन गर्ने कम्पनीलाई हस्तान्तरण गरेका थिए। निर्माण भइरहेको आकाशेपुल मुनि रहेका अक्सिजन सिलिन्डरमध्ये एउटा मात्र कामलाई निरन्तरता दिन छाडेर अरू सुरक्षाकर्मीले अक्सिजन उत्पादन गर्ने कम्पनीलाई स्वास्थ्य उपचारमा प्रयोग गर्न भन्दै हस्तान्तरण गरेका थिए। विकास निर्माणका कामलाई निरन्तरता दिन थोरै अक्सिजन सिलिन्डर मात्रको प्रयोग गरेर भए पनि विकास निर्माणका काम भने निरन्तर दिइएको पाइएको छ। पोखरा महानगरपालिकाका प्रवक्ता धनबहादुर नेपालीले धेरै अक्सिजन सिलिन्डर प्रयोग भएका विकास निर्माणका काममा एक दुईवटा अक्सिजन सिलिन्डर मात्र कामलाई निरन्तर दिने गरी छाडेर अरू उपचारमै प्रयोग हुने गरी उठाइएको बताए। पोखरामा अक्सिजन सिलिन्डरको अन्यत्र जस्तो अभाव नभएकोले आवश्यक परेको बेलामा बाँकी एक दुईवटा पनि स्वास्थ्य उपचारमै प्रयोगमा ल्याइने उनले सुनाए। पोखरामा पोखरा अन्तर्राष्ट्रिय विमानस्थलको निर्माणका काम निरन्तर चलिरहेको छ। पोखरा विमानस्थल निर्माणको काम ७५ प्रतिशत सकिएको छ। यसैगरी पोखरा खानेपानी सुधार आयोजनाको काम पनि लकडाउनमा पनि निरन्तर भइरहेको छ।
पहाडमा झनै पीडा,"विराटनगर : ताप्लेजुङ फुङ्लिङ नगरपालिकाका स्थानीय आनन्द श्रेष्ठ कोरोना संक्रमण भएपछि होम आइसोलेसनमा नै बसे। अचानक श्वासप्रश्वासमा समस्या देखिएर अक्सिजनको मात्रा घट्न थाल्यो र सिम्रिक एयरको हेलिकोप्टरबाट आइतबार विराटनगर पुर्याइयो। समयमा हेलिकोप्टरले सेवा दिएपछि नोबेल अस्पतालमा उनको अहिले उपचार भइरहेको छ। केही दिनअघि मात्रै दुई जना संक्रमित महिलालाई हेलिकोप्टरबाटै उपचारका लागि जिल्लाबाट काठमाडांै लगियो। अझै धेरै संक्रमित होम आइसोलेसनमा बसेका छन्। सक्रिय संक्रमितको संख्या दैनिक थपिँदो छ। जिल्लामा नै हालसम्म ९ जनाले कोरोनाकै कारण ज्यान गुमाए। हिमाली जिल्लामध्ये सबैभन्दा धेरै ज्यान गुमाउनेको संख्या ताप्लेजुङमा छ। केहीले एम्बुलेन्समा जिल्ला बाहिर जाँदाजाँदै ज्यान गुमाए भने केहीले होम आइसोलेसनमा नै ज्यान गुमाएको ताप्लेजुङमा प्रमुख जिल्ला अधिकारी उमेश पाण्डे बताउँछन्। जिल्लामा भरपर्दो उपचार सेवा र स्वास्थ्यकर्मी नहुनु, अक्सिजन, आईसीयू, भेन्टिलेटर नहुनु नै समयमा उपचार नपाउनुको मुख्य कारण हो। नजिकैको जिल्लामा समेत यी सुविधाका अस्पताल नहुँदा झापा, विराटनगर, धरान वा काठमाडौं नै पुर्याउनुपर्ने बाध्यता जिल्लावासीमा अझै छ। ताप्लेजुङको यो प्रतिनिधि उदाहरण मात्रै हो। कोरोना संक्रमणको नयाँ भेरियन्ट ले अहिले प्रदेश १ का पहाडी र हिमाली जिल्लालाई समेत ढाकेको छ। जसको कारण समयमा उपचार सेवा नपाउँदा यस क्षेत्रका नागरिकले अकालमा ज्यान गुमाइरहेका छन्। गाउँगाउँसम्म संक्रमण फैलिएको र संक्रमितको समयमा पहिचान गरेर उपचार गराउन नसक्दा समस्या झनै जटिल बन्दै गएको छ। तराईका जिल्लामा समेत कोरोना संक्रमितको संख्या धेरै हुँदा र पहाडी जिल्लामा भरपर्दो उपचार नहुँदा अस्पतालमा बेड र समयमा उपचार पाउन नागरिकलाई फलामको चिउरा चपाउनु सरह छ। एक त समयमा कोरोनाको परीक्षण हुँदैन, भएर संक्रमण पुष्टि भए उपचारका लागि जिल्लामा सुविधा छैन, जिल्ला बाहिरको अवस्था झनै बेहाल छ, ताप्लेजुङ फुङ्लिङका स्थानीय सजन पौडेल भन्छन् । झापाको बिर्तामोडमा रहेको बीएन्डसी, भद्रपुरको मेची, विराटनगरका नोबेल, विराट नरर्सिङ होम र धरानको घोपामा दैनिक पहाडी जिल्लाबाट आउने लक्षणसहितका जटिल कोभिड बिरामीको संख्या बढ्दो छ। प्रदेश सरकारले नै विराटनगरमा स्थापना गरेको कोभिड अस्पतालका बेड भरिएका छन्। यहाँ निःशुल्क उपचार हुने हुँदा पहाडी र हिमाली जिल्लाबाट पनि ठूलो संख्यामा संक्रमित उपचाररत छन्। तराईका बाहेक जिल्लाका संक्रमित गम्भीर अवस्थामा आउने भएकाले सघन उपचार तथा भेन्टिलेटरमा राखेर उपचार गर्नुपर्दा विराटनगर र धरानसम्म धाउनुपर्ने उनीहरूको बाध्यता छ। पहाडी जिल्ला पाँचथर र इलामले भेन्टिलेटरसहितका न्यूनतम बेडसम्मका कोभिड अस्पताल पनि सञ्चालन गरे। तर, ती अस्पतालले अहिले बिरामीलाई थेग्न छाडेको छ। संखुवासभा, भोजपुर, तेह्रथुम, सोलुखुम्बु, खोटाङ, धनकुटा, उदयपुर र ओखलढुंगामा पनि सक्रिय संक्रमित थपिँदै छन्। संक्रमितमा लक्षणसहित श्वासप्रश्वासमा गम्भीर समस्या देखिने भएकाले सबैले तराईका जिल्लामा रहेका ठूला अस्पतालकै भर पर्नुपर्ने बाध्यता छ। जिल्ला अस्पताल इलाममा दुईवटा भेन्टिलेटर आए पनि चलाउन नसकिएको अस्पतालका प्रमुख डा प्रभु शाहले बताउँछन्। संखुवासभाको चैनपुर नगरपालिकाको स्वास्थ्य शाखा प्रमुख नरबहादुर श्रेष्ठका अनुसार पहाडका कोभिडका बिरामीलाई ६ देखि ८ घण्टासम्म लगाएर धरान वा विराटनगर पुर्याउनुपर्ने बाध्यता अझै टरेको छैन। तराईका बाहेक जिल्लामा स्वास्थ्यकर्मीसहित अस्पतालको समयमा व्यवस्थापन गर्न नसकेको सामाजिक विकास मन्त्री उषाकला राई स्विकार गर्छिन्। पहाडलाई यति धेरै प्रभाव पार्छ भन्ने कुरा सोचिएन उनले भनिन्, अब अहिले आएर परीक्षण तथा उपचारका लागि संरचनामा लगानी गरौँ न भन्दा ती संरचना सञ्चालन गर्ने जनशक्ति कहाँबाट ल्याउनु ? पीसीआर रिपोर्ट ७ दिनमा वैशाख ३० गते पीसीआर परीक्षणका लागि स्वाब दिएका ताप्लेजुङ फुङ्लिङका पासाङरिता शेर्पाको रिपोर्ट जेठ ५ गते आयो, त्यो पनि पोजेटिभ। आफू सात दिनअघि नै पोजेटिभ भएको सात दिनपछि थाहा पाएका उनी बल्ल आफ्नो अझै ख्याल गर्न थाले। अहिले पनि उनी होम हाइसोलेसनमा बसेका छन्। समयमा रिपोर्ट नआउँदा मानसिक तनाब हुने रहेछ, उनले भने, छिटोमा ताप्लेजुङमा ५ दिनमा र ढिलोमा १० दिनमा पनि रिपोर्ट आउने गरेको छ, यसले झनै संक्रमित बढ्ने समस्या सिर्जना भएको छ। ताप्लेजुङमा स्वाब संकलन गरेको अधिकांश रिपोर्ट छिटोमा पाँच दिनमा आउने गरेको प्रमुख जिल्ला अधिकारी उमेश पाण्डे बताउँछन्।"
गेटाको कोरोना अस्पतालमा भर्ना सुरु,"धनगढी : कैलालीको गेटामा नवनिर्मित भवनमा कोरोना केयर सेन्टर सञ्चालनमा आएको छ। सोमबारदेखि आईसीयू र भेन्टिलेटरबाहेकका कोरोनाका अक्सिजनमा राख्नुपर्ने बिरामीहरूको भर्ना सुरु भएको हो। प्रदेश सरकारको उदासीनतापछि संघ सरकारले, जिल्ला कोभिड व्यवस्थापन समिति मातहत रहने गरी कोरोना केयर सेन्टर सञ्चालनमा ल्याएको हो। अहिले ५० शय्याबाट सेवा सुरु गरिएको छ, बढी शय्या राखेर अक्सिजनको आपूर्तिमा असहजता नहोस् भनेर ५० शय्याबाट सुरु गरिएको हो, पूर्ववाणिज्य तथा आपूर्तिमन्त्री लेखराज भट्टका स्वकीय सचिव हितेश ओझाले भने। तत्कालीन मन्त्री भएका बेला लेखराज भट्ट स्वयम् गेटा मेडिकलमा आएर, कोरोना केयर सेन्टरको घोषणा गरेका थिए। कोरोनाका बिरामीका लागि कैलालीको सेती प्रादेशिक अस्पतालमा ५० शय्या र महाकाली अस्पतालमा ५० शय्याको मात्रै डेडिकेटेड अस्पताल छ। यद्यपि, कोरोनाका बिरामीहरू बढेपछि सेती प्रादेशिक अस्पतालले उसको सर्जिकल वार्ड, इमरजेन्सीसहितका वार्डमा पनि एक सयभन्दा बढीलाई भर्ना गरेको छ। महाकालीले पनि एक सयभन्दा बढीलाई भर्ना लिँदै आएको छ। सुदूरपश्चिममा दैनिक एक हजारको हाराहारीमा कोरोनाका नयाँ संक्रमित थपिरहेका छन्। उनीहरूमध्ये अक्सिजन सपोर्ट चाहिने बिरामी बढ्न थालेपछि गेटामा कोरोना केयर सेन्टरको सुरुआत गरिएको हो। गेटा मेडिकल कलेजको ६ सय शय्याको अस्पताल भवन, मेडिकल स्वास्थ्यका विद्यार्थीका लागि कलेज भवन, चिकित्सक आवास, नर्सिङ आवास, छात्रावास भवन, प्रशासनिक भवनहरू निर्माणको अन्तिम चरणमा छन्। गेटामा सञ्चालनमा ल्याइएको कोरोना केयर सेन्टरमा १ सय १० शय्या जडान गरिएका छन्। अक्सिजनको कमीले अहिले ५० शय्या मात्रै सञ्चालनमा ल्याइएको हो। संघ सरकारले, बजेट दिने भनिएपछि, अहिले कार्यविधि बनिनसकेकाले त्यो बजेट भने आउन सकेको छैन। अहिलेको सबै व्यवस्थापन कैलालीका नजिकका तीनवटा स्थानीय तहहरूले गरिरहेका छन्। धनगढी उपमहानगरपालिका, गोदावरी नगरपालिका र गौरीगंगा नगरपालिकाले त्यहाँ चाहिने शय्या, मेट्रेस, प्रयोगशाला, जस्ताको घेरबार गराएका छन्। संघीय सरकारको बजेट आएपछि केयर सेन्टर सञ्चालनमा सहज हुनेछ, अहिलेको सबै व्यवस्थापन तीनवटै तहले गरेका हौं, धनगढी उपमहानगरपालिकाका मेयर नृपबहादुर ओडले भने। सुदूरपश्चिममा सोमबारसम्म १४ हजार कोरोनाका सक्रिय संक्रमित छन्। ठूला सरकारी अस्पतालहरूमा अक्सिजनको अभावको खबर सुनेर धेरै बिरामीहरू अहिले पनि रोग च्यापेर घरमै बसिरहेका बताउँछन् गोदावरी नगरपालिकाका मेयर हरिसिंह साउदले भने। कोरोना केयर सेन्टरका लागि तीनवटै स्थानीय तहले सेवासुविधा बेहोर्ने गरी एक जना फिजिसियन चिकित्सक, दुई जना मेडिकल अफिसर र १२ जना स्टाफ नर्स भर्ना गरिएका छन्। सुदूरपश्चिम प्रदेश सरकारले पनि गेटा मेडिकल कलेजमा कोरोना केयर सेन्टर सञ्चालनका लागि ५० लाख दिने निर्णय गरेको छ। प्रदेश कोरोना व्यवस्थापन समितिका संयोजक तथा आन्तरिक मामिला तथा कानुनमन्त्री प्रकाशबहादुर शाहले बताए।"
"विपक्षी सर्वोच्चमा, संसद पुन:स्थापनाको माग","काठमाडौं : विपक्षी गठबन्धनले प्रतिनिधिसभा विघटन गरी निर्वाचन गर्ने निर्णयलाई असंवैधानिक र त्रुटिपूर्ण भन्दै सर्वोच्च अदालतमा रिट दिएको छ। रिटमा प्रतिनिधिसभा पुनःस्थापना र कांग्रेस सभापति शेरबहादुर देउवालाई प्रधानमन्त्री नियुक्तिको माग गरिएको छ। रिट दिनेमा विघटित प्रतिनिधिसभाका १ सय ४६ सदस्य छन्। जसमा कांग्रेसका ६१, माओवादी केन्द्रका ४९, एमालेको माधवकुमार नेपाल पक्षका २३, जनता समाजवादी पार्टी (जसपा)को उपेन्द्र यादव पक्षका १२ र राष्ट्रिय जनमोर्चाका एक जना छन्। यीमध्ये १ सय ३९ जना सर्वोच्चमा उपस्थित थिए भने बाँकीले वारेस पठाएका थिए। कांग्रेस सभापति देउवाले जेठ ७ मा संविधानको धारा ७६ (५) बमोजिम राष्ट्रपतिसमक्ष प्रधानमन्त्री पदमा नियुक्तिका लागि दाबी पेस गर्दा विपक्षी गठबन्धनबाट १ सय ४९ सांसदले समर्थन जनाएका थिए। तीमध्ये एमालेका गोकर्ण विष्ट, पवित्रा निरौला (खरेल) र गणेश पहाडी सर्वोच्च नगएका हुन्। सर्वोच्चका सहरजिस्ट्रार बाबुराम दाहालले गठबन्धनको रिट मंगलबार दर्ता हुने बताए। उहाँहरू सनाखत गरेर जानुभएको छ, रिट मंगलबार दर्ता हुन्छ, सहरजिस्ट्रार दाहालले भने। उनीहरूले प्रतिनिधिसभा विघटनमा संवैधानिक र कानुनी प्रश्न गरेका छन्। संविधानको धारा ४६, ७६ (३), (४), (५), (६), (७) धारा ८९, १३३ (२), (३), धारा ८९, राजनीतिक दलसम्बन्धी ऐन २०७३ को परिच्छेद ६ समेतका संवैधानिक तथा कानुनी व्यवस्था विद्यमान रहेको रिटमा उल्लेख छ। रिट निवेदकले राष्ट्रपति र प्रधानमन्त्रीबाट भएगरेका कामकारबाहीबाट कानुनको प्रत्यक्ष त्रुटि हुन पुगेको जिकिर गरेका छन्। उनीहरूले प्रतिनिधिसभा सदस्यमध्ये देउवालाई संविधानको धारा ७६ (५) अन्तर्गत प्रधानमन्त्री नियुक्त गर्नुपर्नेमा राष्ट्रपतिद्वारा नगरिएको दाबी गरेका छन्। राष्ट्रपति विद्यादेवी भण्डारीले संविधानको धारा ७६ (५) बमोजिम प्रधानमन्त्री पदमा नियुक्ति गर्ने प्रयोजनका लागि विश्वासको मत प्राप्त गर्न सक्ने आधारसहित दाबी प्रस्तुत गर्न जेठ ७ गते साँझ ५ बजेसम्मको समय दिएकी थिइन्। प्रधानमन्त्री केपी शर्मा ओली र कांग्रेस सभापति देउवाले दाबी गरेकामा दुवै दाबी नपुग्ने नदेखिएको भन्दै प्रधानमन्त्री पदमा नियुक्ति गर्न नमिल्ने निर्णय राष्ट्रपति भण्डारीले लिएकी थिइन्। यस्तै, राष्ट्रपति भण्डारीले जेठ ७ गते राति प्रधानमन्त्रीको सिफारिसबमोजिम प्रतिनिधिसभा विघटन गरी कात्तिक २६ मा पहिलो र मंसिर ३ गते दोस्रो चरणको निर्वाचन तोकेकी थिइन्। प्रतिनिधिसभा विघटन र निर्वाचन तोक्ने गरी राष्ट्रपतिबाट भएका निर्णयलगायत सम्पूर्ण कामकारबाहीलाई असंवैधानिक एवं गैरकानुनी घोषित गर्न रिट निवेदनमा माग गरिएको छ। यी निर्णयलाई उत्प्रेषणको आदेशद्वारा बदर गरी असंवैधानिक रूपमा विघटन भएको प्रतिनिधिसभा पुनःस्थापना गरी देउवालाई संविधानको धारा ७६ (५) बमोजिम प्रधानमन्त्री नियुक्त गर्न माग गरिएको छ। रिट निवेदनमा एमालेका वरिष्ठ नेता नेपालसहित २३ र जसपाका १२ सांसदलाई दल त्यागबाट रोक्न माग गरिएको छ। देउवालाई प्रधानमन्त्रीको समर्थन गरेको आधारमा प्रतिनिधिसभा सदस्यलाई दल त्याग गरेको भनी प्रत्यर्थी राष्ट्रपति कार्यालयसमेतका नाममा परमादेशलगायत अन्य उपयुक्त आदेश वा पुर्जा जारी गरी संवैधानिक हकको संरक्षण गरी पाउन, रिट निवेदनमा लेखिएको छ। रिट निवेदन दिने प्रतिनिधिसभा सदस्यले आफू २०७४ मा भएको सम्पन्न भएको निर्वाचनमा निर्वाचित भएको उल्लेख गरेका छन्। योसहित प्रतिनिधिसभा विघटन गरी निर्वाचन गर्ने निर्णयविरुद्ध सर्वोच्चमा २४ रिट परेका छन्। २४ रिट निवेदनमा प्रतिनिधिसभा पुनःस्थापनाको माग गरिएको सर्वोच्चका सञ्चार विज्ञ किशोर पौडेलले बताए। जसमध्ये नौवटा रिट संवैधानिक इजलासमा पठाउने र १५ वटा नियमित इजलासमा पठाउने तय भएको जनाइएको छ। ओलीका पक्षमा चार रिट प्रधानमन्त्री केपी शर्मा ओलीलाई नै पुनः प्रधानमन्त्री पदमा नियुक्तिको माग गर्दै सर्वोच्च अदालतमा चारवटा रिट परेका छन्। प्रधानमन्त्री ओलीलाई संविधानको धारा ७६ (५) बमोजिम प्रधानमन्त्री नियुक्त गर्नुपर्ने माग गर्दै रिट परेको सर्वोच्चका सञ्चार विज्ञ किशोर पौडेलले बताए। ती रिटमा घोषणा गरिएको समयमै निर्वाचन हुनुपर्ने मागसमेत गरिएको छ।"
नागरिकताको सदुपयोग गरौं,"राष्ट्रपति विद्यादेवी भण्डारीबाट नागरिकतासम्बन्धी अध्यादेश जारी भएको छ। संविधानको धारा ११४(१) बमोजिम उक्त अध्यादेश जारी भएपछि यसको स्वागत र विरोधका दुवै स्वर सतहमा छन्। संविधानको धारा ११ मा जन्मसिद्ध नागरिकका सन्तानले वंशजको नागरिकता पाउने अधिकार भए पनि बेलैमा कानुन नबन्दा तोकिएको कुरा पनि प्राप्त हुन सकेको थिएन। नेपाली नागरिकता पाउन योग्य कुनै पनि व्यक्तिलाई नागरिकताबाट वञ्चित गरिनु हुँदैन भन्ने संविधानमै उल्लेख छ। अहिले जारी भएको अध्यादेशले यो बाटो खोलेको हो। यसले नेपाली नागरिक भए पनि नागरिकता पाउनबाट वञ्चित भएकालाई राहत मिल्ने छ। जन्मका आधारमा नागरिकता प्राप्त गरेका नागरिकले नागरिकता प्राप्त गरेको मितिपछि पाएको सन्तानलाई वंशजको नागरिकता प्रदान गर्नु न्यायसंगत हुन्छ। यो नेपालको संविधान २०७२ अनुसार पनि छ। त्यसलाई ध्यान दिएर सरकारले अध्यादेशमार्फत यो विषयलाई प्राथमिकता दिएको हुनुपर्छ। नागरिकता राष्ट्रियतासँग जोडिएको गम्भीर विषय पनि हो। नागरिकताको विषयलाई व्यक्तिभन्दा माथि राखेर देशको हितमा हेरिनु पर्छ। नेपालमा त्यस्ता लाखौं नागरिक छन्, जो नेपाली भए पनि कानुनी उल्झनले नागरिकता पाउनबाट वञ्चित छन्। नेपाली नागरिकबाट नेपालमै जन्मिए पनि नागरिकता नपाउँदाको पीडा उनीहरूमा छ। पारिवारिक सम्बन्ध व्यवस्थापन गर्न, कानुनी रूपमा निर्वाह गर्नुपर्ने भूमिका तथा अन्य अत्यावश्यक कार्यहरू गर्नबाट उनीहरू वञ्चित छन्। कतिले त नेपाली भएर पनि नागरिकताविहीन हुँदा राज्यको सामान्य सेवासमेत नपाई जीवन गुमाएका छन्। नागरिकता सम्बन्धी अन्यायमा परेकाहरूको संख्या नेपालमा ठुलो छ र थपिँदो पनि। यो अध्यादेशले त्यो ठुलो संख्यालाई सम्बोधन गर्दा ती नागरिकका मुहारमा कोरोना महामारीमा नै सही ठुलो खुसी थपेको हुनुपर्छ। विधानअनुसार ऐन नबन्दा करिब ३५ हजार नागरिकताका निवेदन थन्किएका थिए। स्थानीय प्रशासनले ऐनअनुसार कारबाही गर्नुपर्ने भएकाले तिनको केही निर्णय भएको थिएन। निवेदन दिने कति बिते अभिलेख छैन। दलहरूको मन नमिल्दा बेलैमा कानुन नआउँदा सरकारले अध्यादेशको बाटो रोजेर भए पनि ती निवेदनको गाँठो खोलेको छ। यसले नेपालको सीमाका वास्तविक रक्षकसमेत रहेका मधेशको ठुलो समूह राहत महसुस गरिरहेको छ। जनकपुरका नागरिकले सामाजिक दूरी कायम गरेरै भए पनि अध्यादेशको स्वागतमा दीप प्रज्वलन गरे, यो एउटा सकरात्मकको उदाहरण पनि हो। दलहरू शक्ति र स्वार्थको लडाईंमा छन्। कुनै सकारात्मक नै विषय भए पनि त्यसभित्रको नकरात्मक कुरा खोतल्ने र फैलाउने लहर कोरोना कहरभन्दा चाँडो फैलिने गरेको छ। यसकै घानमा नागरिकतासम्बन्धी अध्यादेश पर्नु पनि स्वाभाविक हो। यो विषय अध्ययन गर्ने र समस्या बुझेकालाई राम्रोसँग सही जानकारी पनि छ। महान्यायाधिवक्ता कार्यालयले पनि संविधानमा भएको नागरिकतासम्बन्धी व्यवस्था कार्यान्वयनका लागि नागरिकतासम्बन्धी अध्यादेश जारी गरेको बताइसकेको छ। जन्मको आधारमा बाबुआमाको नागरिकता भएका व्यक्तिले नागरिकता नपाउँदा क्याम्पस भर्ना हुनदेखि विदेश अध्ययन गर्नसमेत जान पाएका थिएनन्। यो समस्यामा सर्वोच्चले समेत यस्ता व्यक्तिलाई नागरिकता दिन आदेश गर्यो। तर, कानुन नहुँदा रोकिएको थियो। अब यो अवस्थाको पनि अन्त्य भएको छ। यो व्यवस्थाले कुनै पनि गैरनेपालीलाई नागरिकता सुनिश्चित गर्दैन। महान्यायाधिवक्ता रमेश बडालकै भनाइलाई लिँदा संविधानमा भएको व्यवस्था जस्ताको तस्तै अध्यादेशमा आउँदा राष्ट्रघात हुँदैन। संविधानमा उल्लेख भएभन्दा एक अक्षर पनि तल माथि नभई अध्यादेश आउँदा पनि राष्ट्रघात गरेको आरोप आउनु त्यो अर्थहीन हुनेछ। नेपालमा जन्मको आधारमा नागरिकता पाएका व्यक्तिको संख्या एक लाख ९० हजार सात सय २६ जना रहेको र उनीहरूको सन्तानले अहिलेसम्म नागरिकता पाएका छैनन्। उनीहरूका लागि यो न्यायिक उपहार पनि हो। अब विरोध नभई नागरिकता लिएकाहरूको अभिलेखीकरण वैज्ञानिक र प्रविधि अनुकूल बनाउने कामलाई प्राथमिकताका दिउँ। यसैमा सबैको भलाइ छ। तर नागरिकतालाई राजनीति जोड घटाउसँग जोड्नु हुँदैन। नागरिकता दिन प्राविधिक र कानुनी धेरै प्रकृया पूरा गर्नु पर्छ। यसको दुरूपयोग रोक्ने मुख्य जिम्मेवार भनेकै जनप्रतिनिधि र प्रमुख जिल्ला अधिकारी हुन्। उनीहरू जिम्मेवार बनेर सिफारिस र वितरणमा लाग्नु पर्छ। नागरिकताको सदुपयोग गर्नु सबैको कर्तव्य पनि हो। सही काम भए चोरबाटो आफैं बन्द हुन्छ।"
मल नहुँदा किसान चिन्तित,"परासी : निषेधाज्ञाका कारण रासायनिक मल वितरण हुन नसक्दा पश्चिम नवलपरासीका किसानहरू चिन्तित बनेका छन्। विगतका वर्षहरूमा किसानहरूले मलको अभाव झेल्दै आएका थिए। तर अहिले जिल्लामा मल उपलब्ध भए पनि निषेधाज्ञाका कारण वितरण हुन सकेको छैन। मल पाउन हुन नसक्दा धानको बीउ राखेका किसानहरू मर्कामा परेका छन्। अहिले जिल्लाका सबैजसो किसानहरूले धानको बीउ राखिसकेका छन्। समयमा मल नपाउँदा उत्पादनमा समेत कमी आउने भन्दै किसानहरू चिन्तित छन्। पटकपटक मलका लागि पालिका र सहकारी संस्थामा गयौं। मल नै आएको छैन भनेर फर्काउने गरेका छन्। सुस्ता गाउँपालिका५ का किसान वसन्त कुर्मीले भने। विगतमा मल अभाव हुँदा किसानहरूले भारतबाट ल्याउने गरेका थिए। अहिले सीमा नाका बन्द भएकाले विकल्प पनि नरहेको प्रतापपुर गाउँपालिकाका किसान नारायण भरले बताए। ५७ दिनभित्र मल नपाए बीउ हुर्किन नपाउने रामग्राम नगरपालिकाका किसान रामजी गुप्ताले बताए। जिल्लाको २९ हजार ९ सय ७५ हेक्टर क्षेत्रफलमा धान खेती हुँदै आएको छ। जसमध्ये ८० देखि ९० प्रतिशत किसानले धानको बीउ राखिसकेको कृषि ज्ञान केन्द्रकी कृषि प्रसारक अधिकृत एवम् सूचना अधिकारी मनीषा पौडेलले जानकारी दिइन्। समयमा मल नपाए उत्पादनमा कमी आउने उनको भनाइ छ। किसानहरूलाई अहिले डीएपी मलको आवश्यक छ। पयाप्त नभए पनि तत्कालका लागि किसानहरूलाई आवश्यक पर्ने मल रहेको र निषेधाज्ञाले वितरण गर्न नसकिएको कृषि सामग्री कम्पनी लि परासी शाखाका प्रमुख खडानन्द बञ्जाडेले बताए। जिल्ला प्रशासनले जेठ १५ गतेसम्मका लागि निषेधाज्ञा लगाएको छ। निषेधाज्ञामा सम्पूर्ण पसल, व्यवसाय र बैंक तथा वित्तीय संस्थाहरू पूर्ण रूपमा बन्द छन्। कम्पनीसँग अहिले ६ सय टन डीएपी र साढे ५ सय टन युरिया मल छ। कम्पनीले जिल्लाका ५५ वटा सहकारी मार्फत मल वितरण गर्दै आएको छ। बैंकहरू बन्द छन्। सहकारीहरूले रकम जम्मा गर्न पनि समस्या छ। अर्कोतर्फ मल वितरण गर्दा किसानहरूको भीड बढ्ने र कोरोना संक्रमण फैलिन सक्ने भएकाले पनि समस्या आएको छ। प्रशासनले पनि अनुमति दिएको छैन बञ्जाडेले भने। निषेधाज्ञा अवधिभर मल वितरण गर्ने अवस्था नरहेको र त्यसपछि प्रशासनको अनुमतिमा मल वितरणको व्यवस्था गर्न सकिने बञ्जाडेको भनाइ छ। किसानहरूलाई बीउ र मल लैजानका लागि रोकतोक नगरिएको प्रमुख जिल्ला अधिकारी धर्मेन्द्र मिश्रले बताए। सुरक्षित तरिकाले मल वितरणका लागि छलफल गरी किसानहरूको समस्या समाधानतर्फ लाग्ने प्रजिअ मिश्रको भनाइ छ।"
अलपत्र यो भवन कोभिड उपचारमा सदुपयोग किन नगर्ने ?,"भक्तपुर : काठमाडौंभक्तपुर भएर ओहोरदोहोर गर्ने जोसुकैले वर्षौंदेखि अपूर्ण हालतमा ठडिएको १७ तले भवन देखेकै हुनुपर्छ। भक्तपुरको मध्यपुर थिमि नगरपालिका९ राधेराधेमा रहेको यो घरको बेलाबेला अनेक परिचर्चासमेत हुन्छन्। किन यो अलपत्र रह्यो भन्ने जिज्ञासा पनि धेरैमा पाइन्छ। त्यसको कथा भिन्दै छ। यहाँ चर्चा गर्न खोजिएको विषय भने हो कोभिड महामारीमा उपचार प्रयोजनका लागि यो घरलाई सदुपयोग किन नगर्ने ? राज्य वा निजी क्षेत्रले वा सार्वजनिकनिजी साझेदारी (पीपीपी) ढाँचामा स्वास्थ्योपचार केन्द्र यसलाई किन नबनाउने ? नेपालमा कोरोनाको दोस्रो लहर तीव्र गतिमा छ। अघिल्लो भेरियन्ट भन्दा यसपालि चिकित्सकको निगरानीमा उपचार गर्नैपर्ने बिरामीको दर र संख्या बढी छ। राजधानीका अस्पताल भरिभराउ छन्। नयाँ बिरामीलाई सिट पाउन महाभारत छ। त्यसमाथि यो भेरियन्ट मा अधिकांशलाई अक्सिजनको आवश्यकता परिरहेको छ। आईसीयू, सीसीयू र भेन्टिलेटर चाहिनेको संख्या बढ्दो छ। साविक अस्पतालले यो परिस्थितिलाई धान्नै धौधौ परेको छ। संक्रमितको संख्या बढ्दो छ। अस्पतालका भुइँ, बेञ्च र ह्विलचियरमा समेत उपचार भइरहेको छ। यस्तो अवस्थामा वैकल्पिक उपचार केन्द्र अत्यावश्यक भएको छ। तर, त्यसका लागि उचित भौतिक संरचनाको पनि राजधानीमा अभाव छ। विज्ञहरूको सुझाव छ, यो घरलाई सदुपयोग गर्ने हो भने निकै ठूलो समस्या हल हुनेछ। यहाँ चर्चा गरिएको यो घर शुभश्री जगदम्बा डेभलपर्सको स्वामित्वमा छ। करिब ८ रोपनी क्षेत्रफलको उक्त जग्गामा दुई भवन छन्। एउटा पश्चिमतर्फको ७ तले गोलाकार, अर्को १७ तले टावर। १० वर्षदेखि यो भवन यही हालतमा छ। यस कम्पनीका अंकुर न्यौपाने प्रमुख सञ्चालक र विवश न्यौपाने तथा उत्सव न्यौपाने सञ्चालक हुन्। शुभश्री जगदम्बा डेभलपर्सका हर्ताकर्ता भने विष्णुप्रसाद न्यौपाने हुन्। उनी आफैं यो भवन निर्माण गर्न खटिएका थिए। मध्यपुर थिमि नगरपालिकाका प्रमुख मदनसुन्दर श्रेष्ठका अनुसार पाँच तल्लाको मात्र अनुमति लिएर यसले १७ तल्लाको संरचना ठड्यायो। राजकुलोमै घर बनाइएको समेत पाइयो। संरचनागत समस्यासमेत देखिएकाले उतिबेलैदेखि यसको नक्सा पास नदिई रोकिएको छ। उक्त डेभलपर्सका विष्णु न्यौपाने यसको नक्सा पास गराउन आफैं नगरपालिका धाउँदै आएका छन्। २ वर्षअघि पुनः नक्सापासका लागि निवेदन दर्ता गराएका थिए। तर, टुंगोमा पुर्याउन सकेनन्। त्यसमाथि कोरोना भाइरस संक्रमणले सबै क्षेत्र प्रभावित छ। अघिल्लो वर्ष कोरोना भाइरस संक्रमण नियन्त्रण तथा व्यवस्थापन गर्न उक्त भवनमा नेपाली सेनाले आपतकालीन खाद्यान्न भण्डारण गरेको थियो। नेपाली सेनाको अनुरोध घरधनीले स्वीकार गरी भवन प्रयोग गर्न दिएका थिए। अहिले पनि कोही कसैले प्रस्ताव ल्याएमा भवन खुसीखुसी दिन तयार रहेको यसका धनी विष्णुप्रसाद न्यौपाने बताउँछन्। भक्तपुरका प्रमुख जिल्ला अधिकारी प्रेमप्रसाद भट्टराई पछिल्लो समय सबैजसो संक्रमितलाई अक्सिजन अनिवार्य भएकाले राज्यकै तर्फबाट उक्त भवनको प्रयोगतर्फ कुनै योजना नबनाइएको बताउँछन्। सदुपयोगको उचित प्रस्ताव आएमा स्थानीय प्रशासनको सहयोग रहने उनको भनाइ छ। अक्सिजनको व्यवस्था कतैबाट हुन्छ भने त्यहाँ आइसोलेसन वा उपचार केन्द्र बनाउने विचार गर्न सकिन्छ, उनले भने। अहिले भक्तपुरमा भएका अस्पतालहरू ठाउँ अभावको समस्या झेलिरहेका छन्। भक्तपुर अस्पतालकी मेडिकल सुपरिटेन्डेन्ट डा सुमित्रा गौतम दोस्रो लहरमै चरम ठाउँ अभाव रहेको अवस्थामा तेस्रो लहर आए हात उठाउनुको विकल्प नभएको बताउँछिन्। त्यसैले तेस्रो लहर नआउँदै अस्पतालको भौतिक पूर्वाधारसँगै अक्सिजन प्लान्ट, आईसीयू र जनशक्ति बढाउन ढिलाइ गर्न नहुने उनको भनाइ छ। त्यस्तै मध्यपुर थिमि नगरपालिकाले सञ्चालन गरेको नेपाल कोरिया मैत्री नगरपालिका अस्पतालका कार्यकारी निर्देशक प्राडा ज्ञानकृष्ण कायस्थले उपकरण र जनशक्ति व्यवस्थापन गर्न सकिए उक्त भवनमा गर्न नसकिने केही पनि नभएको बताए। अस्पतालमा ठाउँ अभाव भएर संक्रमितलाई आकस्मिक कक्षमा समेत राखेर उपचार गर्नुपरिरहेको उनको भनाइ छ। उनले हुँदाहुँदा ह्विलचियरमा राखेर समेत संक्रमितको उपचार गरिरहेको सुनाए। के हो नक्साको समस्या ? मध्यपुर थिमि नगरपालिकाको नक्साशाखा प्रमुख इञ्जिनियर सन्तोषकुमार अधिकारीका अनुसार २०६७६८ सालमा गोलाकार भवन नक्सापास गरेरै बनाइएको थियो। उक्त भवन पूर्ण नहुँदै त्यहीं साल १७ तले भवन पनि बनाउन सुरु गरियो तर नक्सापास गरिएन। निर्माण अघि बढाएर नक्सापासको निम्ति नगरपालिकामा निवेदन दिइयो। निवेदन परेअनुसारनगरपालिकाको वडा ९ बाट सर्जमिन गर्न जाँदा संधियारहरूसँग कुरा मिलेन। संधियारहरूले निर्माण रोक्का गर्न नगरपालिकामा उजुरी दिए। नगरपालिकाले तत्काल निर्माण रोक्न आदेश दियो। स्थानीयसँग विभिन्न चरणको वार्तापछि सहमतिअनुसार स्थानीयले उजुरी फिर्ता लिए। पछि धमाधम निर्माण कार्य अघि बढाइएको थियो। वडाबाट नक्सापासको सिफारिस पनि भयो। नगरपालिकाले भवनको मापदण्ड जाँच गर्दा नपुगेपछि भवनको नक्सापास अल्झेको हो। जुन अल्झाइलाई २०७२ सालको भूकम्पले थप बल पुर्यो। भूकम्पको २३ वर्ष घरधनीले पनि वास्ता गरेनन्। यसैबीच उक्त भवनको ठीक सामुन्ने भाटभटेनी सुपरमार्केट आउने भयो। त्यसपछि विष्णु फेरि एकपटक उक्त भवनको नक्सापास गर्न जुर्मुराए। तर, टुंगोमा पुगेको छैन। नगरपालिकाको ऐनकानुनले जहाँ जे मिल्ने हो त्यो गर्न तयार छौंभन्दा पनि प्रक्रिया अघि बढेन, उनले भने। नगरपालिकाले चाहेर पनि तत्काल उक्त भवनको नक्सापास गर्न सक्ने अवस्था छैन। नक्सा शाखा प्रमुख इञ्जिनियर सन्तोषकुमार अधिकारीले उक्त भवन संस्थागत भएकाले नगरपालिकाको बोर्ड बैठकले नीतिगत निर्णय नगरी नक्सापास नहुने बताए। बनिसकेको भवन उहाँहरूले अहिले संस्थागत पास गर्न खोज्नुभएको छ। संस्थागत भवनको नक्सापास गर्न स्थानीय तह सञ्चालन ऐनको कुनै दफाले बोलेको छैन, उनले थपे, बाहिरी अभ्यासमा नगरपालिकाको बोर्ड बैठकले निर्णय गरेर नक्सापास भएको देखिन्छ। नगरपालिकाका प्रवक्ता एवं वडा अध्यक्ष राम थापामगरले पनि मध्यपुर थिमि नगरपालिकाले संस्थागत एवं उच्च तलाको भवनको नक्सापास गर्ने कुनै ऐन कानुन तथा मापदण्ड तयार गरिनसकेको बताए। उनले अहिलेको महामारीमा भवन प्रयोग गर्न नगरपालिकाको निर्णय आवश्यक भए बोर्ड बैठक बसेर गर्न सकिने भने स्पष्ट पारे। त्यस्तै मध्यपुर थिमि नगरपालिका९ का वडा अध्यक्ष रामकाजी चक्रधरले उक्त भवनको नक्सापास गर्ने सम्बन्धमा आवश्यकअनावश्यक धेरै टिकाटीप्पणी भए पनि पारदर्शीपूर्ण ढंगले काम गर्न सकिने बताए। नगरपालिकाले उक्त भवनको नक्सापास गर्न भएका प्राविधिक समस्या समाधान गर्न इञ्जिनियर सत्यनारायण साहको संयोजकत्वमा समिति बनाउँदा पनि अहिलेसम्म सुल्झाउन सकेको छैन।"
ओलीलाई बढारेर कानुनी राज स्थापना गर्ने दायित्व हाम्रो हो : माधव नेपाल,"काठमाडौं : पूर्वप्रधानमन्त्री माधवकुमार नेपालले केपी ओली नेतृत्वको सरकारलाई बढारेर कानुनी राज स्थापना गर्ने दायित्व आफूहरुमा आएको बताएका छन् । एमालेका वरिष्ठ नेतासमेत रहेका नेपालले अहिलेसम्म आइपुग्दा ओलीले नेपाली जनता, कार्यकर्ता, लोकतन्त्र र सिंगो कम्युनिस्ट आन्दोलनप्रति गद्दारी गरेको भन्दै यस्तो बताएका हुन् । नेता नेपालले ओलीको गद्दारीविरुद्ध प्रतिरोधमा उत्रिनुपर्ने अवस्था बनेको उल्लेख गरे । आजको दिनसम्म आइपुग्दा जनसाधारण समेत केपी ओलीले नेपाली जनता, निष्ठावान नेता कार्यकर्ता, लोकतन्त्र, संविधान र सिंगो कम्युनिष्ट आन्दोलनप्रति ठूलो गद्दारी गरेका छन् भन्दै प्रतिरोधमा उत्रिने अवस्था बनेको छ, मंगलबार एक अपील सार्वजनिक गर्दै नेता नेपालले भने, त्यसैले अब हामी माथि कानूनी, राजनीतिक तथा सडक आन्दोलनबाट प्रतिगामी ओली सरकारलाई बढार्दै मुलुकमा कानुनको राज स्थापना गर्ने दायित्व आइपरेको छ । एमालेबाट आफूसहित ११ नेतालाई निष्काश गर्नुको कुनै अर्थ नभएको नेपालले बताएका छन् । ओली विचौलियाको पुष्ठपोषक बनेर एमालेको संगठन निस्तेज पार्न लागेको भन्दै उनले यस्तो बताएका हुन् । पार्टीका निष्ठावान, इमान्दार कार्यकर्तामाथि दलाल र माफियाले राज गरेको विरोध गर्दा कारवाही र निष्काशनमा परेको भन्दै उनले यसतो बताएका हुन् । ओलीले आफूलाई बिचौलियाको पृष्ठपोषक बनाउँदै गर्दा नेकपा एमालेको संगठन निस्तेज बन्न पुग्यो। निष्ठावान, त्यागी र इमान्दार कार्यकर्ता पंक्तिमाथि दलाल र माफियाले राज गरे, अपीलमा नेता नेपालले भनेका छन्, यसविरुद्ध आवाज उठाउँदा हामीमाथि केपी ओलीबाट प्रहार भयो । अहिले ओली गुटले गरेको कथित कारबाही वा निष्काशन त्यसैको प्रतिरुप हो । उक्त कारवाही औचित्यहीन, अनाधिकारिक र अर्थहीन रहेको कुरा स्पष्ट पार्दछु । अपील जस्ताकाे तस्तै कम्युनिष्ट पार्टीलाई माया गर्ने तमाम नेपाली जनता  नेपालका कम्युनिष्ट पार्टीहरू एक हुन्, कम्युनिस्ट आन्दोलन एक र सशक्त होस् , जनजीविका, जनताको हित, स्वार्थ र सरोकार तथा सुशासनका पक्षमा एवम् समाजवाद उन्मुख काम गरुन् भन्ने चाहन्छन् । तर जनअपेक्षा विपरीत केपी ओलीले केही समयअघि षड्यन्त्रकारीहरुको उक्सावटमा सिंगो 'नेकपा' लाई विभाजन गर्ने काम फत्ते गरे । त्यसपछि सर्वोच्च अदालतको फैसला अनुसार २०७५ जेष्ठ २ गतेको कमिटी, विधान र नेतृत्व हुनुपर्ने आम कार्यकर्ता पंक्तिको माग विपरित एकाधिकारवादी शैलीमा पार्टीलाई चलाउने काम भयो । जनताबीच लोकप्रिय पार्टी नेकपा एमालेलाई तहसनहस गर्ने अभियान त्यही बिन्दूबाट शुरु गरेर कथित कारवाही र निस्कासनमा आएर पूरा भएको छ। नेपालको कम्युनिष्ट आन्दोलनमा राष्ट्रघाती र प्रतिगमनकारीको रुपमा सिंगो कम्युनिष्ट आन्दोलन बिसर्जन गर्ने पात्रका रुपमा केपी ओलीले आफूलाई स्थापित गरेका छन् । केपी ओलीले नितान्त व्यक्तिवादी सोच र स्वार्थ पूरा गर्न सरकारको चरम दुरुपयोग गरेका छन् । कम्युनिष्ट सरकार रहेका बेला बिचौलिया, दलाल, माफिया र गुण्डाराज चलाउनेहरु उत्साहित हुने तर सर्वहारा वर्ग र आम नेपाली जनता अपहेलित हुने अवस्था आउनु दुखद् पक्ष हो ।ओली सरकारको हर्कत र विवादित पक्षहरु तपाईं हामीबीच छर्लङ्ग नै छन् । ओलीले आफूलाई बिचौलियाको पृष्ठपोषक बनाउँदै गर्दा नेकपा एमालेको संगठन निस्तेज बन्न पुग्यो।निष्ठावान, त्यागी र इमान्दार कार्यकर्ता पंक्तिमाथि दलाल र माफियाहरुले राज गरे ।यसविरुद्ध आवाज उठाउँदा हामीमाथि केपी ओलीबाट प्रहार भयो ।अहिले ओली गुटले गरेको कथित कारबाही वा निस्काशन त्यसैको प्रतिरुप हो । उक्त कार्बाही औचित्यहीन, अनाधिकारिक र अर्थहीन रहेको कुरा स्पष्ट पार्दछु । यसबीचमा मैले व्यक्तिगत रुपमा र सामूहिकरुपमा पार्टीलाई दुर्घटनाबाट जोगाउनका लागि सक्दो भूमिका निर्वाह गरेँ । ओलीले पार्टीलाई गम्भीर मोडमा र संकटपूर्ण अवस्थामा पुर्याए भनेर आवाजलाई आम जनसमुदाय र नेता कार्यकर्ताबीच राखें । पटक पटकको भेटमा स्वयं केपी ओलीलाई सच्चिएर अघि बढ्न आग्रह गरें । तर सत्ता, शक्ति र माफियाको जगमा उभिएका ओलीले हाम्रा सुझावहरु मनन गरेनन्, वास्ता गरेनन् बरु प्रतिशोध साँध्ने काम मात्र गरे ।त्यही कारण आम जनता, नेताकार्यकर्ता र ओली सरकारबीच तीव्र दूरी बढिरह्यो । मनोगत आधारमा र स्वेच्छाचारी ढंगले सरकार चल्दा र जनअपेक्षा अनुरुप काम नहुँदा निराशा बढ्यो ।जस्तो कि राज्यका विभिन्न निकायले कोरोनाले भयावह रूप लिन्छ भन्दाभन्दै पनि ओलीले यसलाई मनोगतरुपमा ठट्टाको विषय बनाए। ओलीको कुतर्क र कुवर्णनका कारण कोरोना प्रतिकार्यका लागि राज्य संयन्त्रले प्रभावकारी कार्य सम्पादन गर्न सकेन । हजारौंको ज्यान जाने अवस्था बन्यो । सिंगो जनताप्रति यो भन्दा ठूलो अपराध अरु हुन सक्दैन । आजको दिनसम्म आइपुग्दा जनसाधारण समेत केपी ओलीले नेपाली जनता, निष्ठावान नेता कार्यकर्ता, लोकतन्त्र, संविधान र सिंगो कम्युनिष्ट आन्दोलनप्रति ठूलो गद्दारी गरेका छन् भन्दै प्रतिरोधमा उत्रिने अवस्था बनेको छ । त्यसैले अब हामी माथि कानूनी, राजनीतिक तथा सडक आन्दोलनबाट प्रतिगामी ओली सरकारलाई बढार्दै मुलुकमा कानूनको राज स्थापना गर्ने दायित्व आइपरेको छ ।अब सिंगो कम्युनिष्ट आन्दोलनलाई पुनर्जागरण गरी समाजवादको अभियानमा गोलबन्द गर्ने अभिभारा युगले तपाईं हामीलाई सुम्पेको छ ।ओली सरकारको सर्वसत्तावाद र निरङ्कुशतालाई परास्त गर्दै संविधान र लोकतन्त्रको रक्षा गर्ने अभियानमा लाग्न आम जनसमुदायमा हार्दिक अपील गर्दछु। २०७८ जेष्ठ ११ गते"
"सभामुख सापकोटाले बोलाए पूर्व सभामुखको बैठक, नेम्बाङ अनुपस्थित","काठमाडौं :प्रतिनिधिसभाका सभामुख अग्निप्रसाद सापकोटा संसद् विघटनपछिको राजनीतिक अवस्थाबारे पूर्वसभामुखसँग परामर्शमा जुटेका छन्। प्रतिनिधिसभाको ल्होत्से हलमा छलफलका लागि पूर्वसभामुखलाई बोलाइएको हो । उक्त बैठकमा पूर्वसभामुख सुवासचन्द्र नेम्वाङलाई पनि बोलाइएको छ। तर नेकपा एमालेका नेतासमेत रहेका नेम्वाङले व्यक्तिगत कारण देखाउँदै बैठकमा नजाने बताएका छन्। नेम्वाङ प्रधानमन्त्री केपी ओलीका निकट मानिन्छन्। आफूसँग एकपटक पनि परामर्श नगरी दुई पटक प्रतिनिधिसभा विघटन गरेपछि सभामुख सापकोटा असन्तुष्ट छन् । उनले विज्ञप्ति निकालेर संसद विघटनको विरोध गर्नुका साथै शीर्ष नेता र संविधानविदसँग छलफल गरेका थिए । गत शुक्रबार राति प्रधानमन्त्रीको सिफारिसमा राष्ट्रपति विद्यादेवी भण्डारीले संसद् विघटन गरेकी थिइन्। पाँच दलका शीर्ष नेताहरूसहित १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा रिट दर्ता गरएका छन्। छलफलमा सहभागी सभामुख सापकोटासँगै पूर्वसभामुख रामचन्द्र पौडेल, कृष्णबहादुर महरा र ओनसरी घर्ती सहभागी छन् । भर्चुअल माध्यमबाट तारानाथ रानाभाट सहभागी भएको सभामुखका प्रेस सल्लाहकार श्रीधर न्यौपानेले जानकारी दिए ।"
प्रधानमन्त्री र प्रधानन्यायाधीशको भेट भएको छैन : सर्वोच्च,"काठमाडौं : सर्वोच्च अदालतले प्रधानमन्त्री र प्रधानन्यायाधीशबीच भेटवार्ता नभएको प्रष्ट पारेको छ । मंगलबार विज्ञप्ति सार्वजनिक गर्दै सर्वोच्चका सहप्रवक्ता देवेन्द्र ढकालले यस्तो बताएका हुन् । केही सञ्चार माध्यमले प्रधानमन्त्री केपी ओली र प्रधानन्यायाधीश चोलेन्द्र शम्शेर राणबीच भेटवार्ता भएको समाचार प्रकाशित गरेकोप्रति आपत्ति जनाउँदै सहप्रवक्ता ढकालले विज्ञप्तिमार्फत प्रष्ट पारेका हुन् । सर्वोच्च अदालतले समाचारमा सत्यता नभएको र यसले न्यायपालिकाको स्वच्छता एवम् यस प्रतिको आस्था र विश्वासमा प्रतिकुल प्रभाव पार्ने भन्दै खेद व्यक्त गरेको छ । अदालतमा दर्ता हुन आएका विवादसँग जोडेर न्यायसम्पादन कार्यलाई प्रतिकुल प्रभाव पार्ने गलत मनसाय राखेर समाचार प्रकाशत गर्नु दुःखद भएको विज्ञप्तिमा उल्लेख गरिएको छ । सर्वोच्चले यस प्रकारका कार्य संविधान कानुन र पत्रकार आचारसंहिताको प्रतिकुल हुने भन्दै सचेत गराउँदै भ्रमपूर्ण कपोकल्पित समाचारको भ्रममा नपर्न अनुरोध गरेको छ । न्यायपालिकाको स्वच्छता एवम् यस प्रतिको आस्था र विश्वासमा प्रतिकुल प्रभाव पार्ने गरी अतिरञ्जित तथा दुरासययुक्त भावनाबाट समाचार प्रकाशन हुनु अत्यन्त दुखद र खेदजन्य विषय हो । अदालतमा दर्ता हुन आएका कुनै विवादसँग जोडेर न्यायसम्पादको कार्यलाई प्रतिकुल प्रभाव पार्ने कुत्सित मनसाय राखी सत्य तथ्य र यथार्थ अवस्था बुझ्दै नबुझी समाचार प्रकाशन हुनु दुखद् अवस्था हो, विज्ञप्तिमा भनिएको छ, यस प्रकारका कार्यहरु संविधान, कानुन र स्वयम् पत्रकार आचारसंहिताको समेत प्रतिकुल हुने हुँदा कानुनी दायरामा आउन सक्नेतर्फ सचेत हुन ध्यानाकर्षण गराउँदछौँ । साथै यस्ता भ्रमपूर्ण कपोकल्पित समाचारको भ्रममा नपर्न सबैमा अनुरोध गर्दछौँ । विज्ञप्तिमा न्यायपालिका आम नागरिकको आस्था, विश्वास र भरोसाबाट सञ्चालन हुने स्वतन्त्र संस्था भएको भन्दै यसको जनआस्था अभिवृद्धिमा अदालत गम्भीर र सचेत रहेको उल्लेख गरिएको छ। न्यायपालिकाको मर्यादा र गरिमामा आँच आउने किसिमबाट प्रकाशित समाचार सच्याउनसमेत अनुरोध गरिएको छ। न्यायपालिका आम नागरिकको आस्था, विश्वास र भरोसाबाट सञ्चालन हुने राज्यको स्वतन्त्र संस्था हो। स्वतन्त्र, निष्पक्ष, सुदृढ र सक्षम न्यायपालिका एवम् विधिको शासनको सुनिश्चितता तथा न्यायपालिका प्रतिको जनआस्था अभिवृद्धिमा अदालत सदैव गम्भीर, सचेत र संवेदनशील एवम् पूर्ण रुपमा प्रतिवद्ध रहेकोप्रति विश्वस्त हुन सबैमा अनुरोध गर्दछौँ, विज्ञप्तिमा भनिएको छ, न्यायपालिकाको मर्यादा र गरिमामा आँच आउने किसिमबाट प्रकाशित भएका तथ्यहीन, कपोलकल्पित र भ्रामक समाचार सच्याउन सम्बन्धित सबैको ध्यानाकर्षण गराउँदछौँ।"
जनताबाट रकम उठाएर प्रदेश सरकारले स्वास्थ्य कार्यक्रम ल्याउने !,"विराटनगर : प्रदेश १ सरकारले कोरोना महामारीबाट थलिएका प्रदेशबासीबाटै रकम उठाएर स्वास्थ्य कार्यक्रम ल्याउने तयारी गरेको छ। प्रदेश १ की सामाजिक विकासमन्त्री उषाकला राईले विपन्नका लागि स्वास्थ्य कार्यक्रम ल्याइने र यसका लागि न्युनतम १० रुपैयाँदेखि अधिकतम जति पनि कोषमा राख्नआग्रह गर्ने बताइन्। आगामी आर्थिक वर्षको नीति तथा कार्यक्रमका विषयमा मंगलबार अधिकारकर्मीको सुझाव लिँदै सामाजीक विकासमन्त्री राईले भनिन् विपन्नलाई निःशुल्क स्वास्थ्य सेवा दिनेगरी प्रदेशवासीबाट सहयोग संकलन गरेर उपचार कोष निर्माणको अवधारणा अघि सारिएका छौँ। सहयोग गर्न सक्नेले आफ्नो योगदान सजिलै हेर्न सकिने गरी सरकारले एप्स निर्माण गर्ने मन्त्री राईले बताइन्। कार्यक्रममा इन्सेक प्रदेश १ काप्रमुख सोमराज थापाले मानव अधिकार मैत्री नीति तथा कार्यक्रम ल्याउन सुझाव दिए। उनले महिला, बालबालिका, जेष्ठ नागरिक सम्बन्धीको ऐन निर्माणमा विशेष ध्यानदिन आग्रह गरे। उनले सामाजिक विकास परिषद् गठनमा जोड दिए। कोकन अध्यक्ष मञ्जिता उपाध्यायले नीति तथा कार्यक्रममा सुझावसँगै कार्यान्वयनमा पनि ध्यान दिन आग्रह गरिन्। माइती नेपाल मोरङ संंयोजक विनोद पोखरेलले बलात्कार र मानव बेचविखनका घटना बढ्दै गएकोमा चिन्ता व्यक्त गरे। एवीसी नेपाल प्रदेश १ अध्यक्ष विष्णु शर्माले सामाजिक क्षेत्र सरकारसँग सहकार्य गरेर जान तयार रहेको बताए। उहाँले अधिकारकर्मीलाई तत्काल खोपको व्यवस्था गर्न माग गरे। अधिकारकर्मी डिक घिमिरेले विगत बर्षका राम्रा कार्यक्रमलाई निरन्तरता दिन आग्रह गरे।"
गोली प्रहारबाट घाइते भएका माओवादी नेताको मृत्यु,कपिलवस्तु : गोली प्रहारबाट घाइते भएका नेकपा माओवादी केन्द्रका जिल्ला सदस्य दिपक पाण्डेयको सोमबार राति उपचारको क्रममा मृत्यु भएको छ। गत जेठ ५ गते राति कपिलवस्तु नगरपालिका वडा नं ६ रामनगरमा ३ जनाको समूहमा आएका व्यक्तिको गोली प्रहारबाट घाइते भएका पाण्डेयको भैरहवास्थित युनिभर्सल मेडिकल कलेजमा उपचार भइरहेको थियो। घाइते पाण्डेयलाई थप उपचारका लागि हेलिकोप्टरबाट काठमाडौं पुयाइएको भए पनि गत राति घाइते पाण्डेयको उपचारका क्रममा काठमाडौंमा मृत्यु भएको प्रहरी नायब उपरीक्षक धर्मराज भण्डारीले बताए। घटनामा संलग्न रहेका ३ जनामध्ये २ जना पक्राउ परेका छन्। प्रकाउ पर्नेहरुमा कपिलवस्तु नगरपालिका वडा नं १ का ३९ वर्षीय ओम प्रकाश यादव र कपिलवस्तु नगरपालिका वडा नं २ का ३३ वर्षीय शाकिर अली पखिया पक्राउ परेका प्रहरीले जनाएको छ। फरार एक जनाको खोजी भइरहेको प्रहरी नायब उपरीक्षक भण्डारीले बताए। नेता पाण्डेयसँगै गोली लागेर घाइते भएका भारतीय नागरिक भने उपचारपछि घर फर्केको प्रहरीले जनाएको छ। उनको अवस्था सामान्य रहेको छ।
खोप किन्ने अनुमति माग्दै वालिङ नगरपालिका,"स्याङजा: कोभिड विरुद्धको खोप उपलब्ध गराइदिन वा खोप खरिदको अनुमति दिन वालिङ नगरपालिकाले स्वास्थ्य तथा जनसंख्या मन्त्रालयलाई अनुरोध गरेको छ। नगरपालिकामा संक्रमित संख्या बढ्दै जाँदा नगरप्रमुख दिलिपप्रताप खाँणले मन्त्रालयलाई पत्र लेखी यस्तो अनुरोध गरेका हुन्। नगरबासीले खोपको माग गरेकाले कि मन्त्रालयबाट उपलब्ध गराइयोस्, कि हामीलाई खरिद गर्ने अनुमित दिइयोस् भन्दै पत्रमा आग्रह गरिएको छ। नगरपालिकाले कोरोना भाइरस संक्रमण रोकथाम, उपचार, नियन्त्रण र व्यवस्थापनका लागि मन्त्रालयसंग खोप किन्न अनुमति मागेको नगरप्रमुख खाँणले बताए। एक व्यक्तिका लागि दुई खोप लगाउनुपर्ने र यसका लागि ८ डलर चाहिन्छ, नगरप्रमुख खाँणले भने गरिब तथा विपन्न वर्गलाई नगरपालिकाले निशुल्क खोप उपलब्ध गराउने गरी तयारी भइरहेको छ। दोश्रो लहरको कोरोना सुरु भएयता, स्याङ्जामा सोमबार साँझसम्ममा १ हजार ७ सय ८३ जनामा संक्रमण पुष्टि भएको छ। तीमध्ये ७७ जनाको मृत्यु भएको छ। ११ पालिकामध्ये वालिङमा सबैभन्दा बढी संक्रमित छन्। यहाँ मात्र ५ सय ६१ जनामा संक्रमण पुष्टि भएको छ। तीमध्ये २ सय ६० जना निको भएका छन् भने २० जनाको मृत्यु भएको स्वास्थ्य कार्यालय स्याङजाले जनाएको छ। नगरभित्र संक्रमितको संख्या दिनदिनै थपिँदै गएपछि नगरपालिकाले कोरोना विरुद्धको खोप किन्नका लागि आवश्यक पर्ने बजेटका लागि जुटेको जनाएको छ।"
ओलीलाई बढारेर कानुनी राज स्थापना गर्ने दायित्व हाम्रो हो : माधव नेपाल,"काठमाडौं : पूर्वप्रधानमन्त्री माधवकुमार नेपालले केपी ओली नेतृत्वको सरकारलाई बढारेर कानुनी राज स्थापना गर्ने दायित्व आफूहरुमा आएको बताएका छन् । एमालेका वरिष्ठ नेतासमेत रहेका नेपालले अहिलेसम्म आइपुग्दा ओलीले नेपाली जनता, कार्यकर्ता, लोकतन्त्र र सिंगो कम्युनिस्ट आन्दोलनप्रति गद्दारी गरेको भन्दै यस्तो बताएका हुन् । नेता नेपालले ओलीको गद्दारीविरुद्ध प्रतिरोधमा उत्रिनुपर्ने अवस्था बनेको उल्लेख गरे । आजको दिनसम्म आइपुग्दा जनसाधारण समेत केपी ओलीले नेपाली जनता, निष्ठावान नेता कार्यकर्ता, लोकतन्त्र, संविधान र सिंगो कम्युनिष्ट आन्दोलनप्रति ठूलो गद्दारी गरेका छन् भन्दै प्रतिरोधमा उत्रिने अवस्था बनेको छ, मंगलबार एक अपील सार्वजनिक गर्दै नेता नेपालले भने, त्यसैले अब हामी माथि कानूनी, राजनीतिक तथा सडक आन्दोलनबाट प्रतिगामी ओली सरकारलाई बढार्दै मुलुकमा कानुनको राज स्थापना गर्ने दायित्व आइपरेको छ । एमालेबाट आफूसहित ११ नेतालाई निष्काश गर्नुको कुनै अर्थ नभएको नेपालले बताएका छन् । ओली विचौलियाको पुष्ठपोषक बनेर एमालेको संगठन निस्तेज पार्न लागेको भन्दै उनले यस्तो बताएका हुन् । पार्टीका निष्ठावान, इमान्दार कार्यकर्तामाथि दलाल र माफियाले राज गरेको विरोध गर्दा कारवाही र निष्काशनमा परेको भन्दै उनले यसतो बताएका हुन् । ओलीले आफूलाई बिचौलियाको पृष्ठपोषक बनाउँदै गर्दा नेकपा एमालेको संगठन निस्तेज बन्न पुग्यो। निष्ठावान, त्यागी र इमान्दार कार्यकर्ता पंक्तिमाथि दलाल र माफियाले राज गरे, अपीलमा नेता नेपालले भनेका छन्, यसविरुद्ध आवाज उठाउँदा हामीमाथि केपी ओलीबाट प्रहार भयो । अहिले ओली गुटले गरेको कथित कारबाही वा निष्काशन त्यसैको प्रतिरुप हो । उक्त कारवाही औचित्यहीन, अनाधिकारिक र अर्थहीन रहेको कुरा स्पष्ट पार्दछु । अपील जस्ताकाे तस्तै कम्युनिष्ट पार्टीलाई माया गर्ने तमाम नेपाली जनता  नेपालका कम्युनिष्ट पार्टीहरू एक हुन्, कम्युनिस्ट आन्दोलन एक र सशक्त होस् , जनजीविका, जनताको हित, स्वार्थ र सरोकार तथा सुशासनका पक्षमा एवम् समाजवाद उन्मुख काम गरुन् भन्ने चाहन्छन् । तर जनअपेक्षा विपरीत केपी ओलीले केही समयअघि षड्यन्त्रकारीहरुको उक्सावटमा सिंगो 'नेकपा' लाई विभाजन गर्ने काम फत्ते गरे । त्यसपछि सर्वोच्च अदालतको फैसला अनुसार २०७५ जेष्ठ २ गतेको कमिटी, विधान र नेतृत्व हुनुपर्ने आम कार्यकर्ता पंक्तिको माग विपरित एकाधिकारवादी शैलीमा पार्टीलाई चलाउने काम भयो । जनताबीच लोकप्रिय पार्टी नेकपा एमालेलाई तहसनहस गर्ने अभियान त्यही बिन्दूबाट शुरु गरेर कथित कारवाही र निस्कासनमा आएर पूरा भएको छ। नेपालको कम्युनिष्ट आन्दोलनमा राष्ट्रघाती र प्रतिगमनकारीको रुपमा सिंगो कम्युनिष्ट आन्दोलन बिसर्जन गर्ने पात्रका रुपमा केपी ओलीले आफूलाई स्थापित गरेका छन् । केपी ओलीले नितान्त व्यक्तिवादी सोच र स्वार्थ पूरा गर्न सरकारको चरम दुरुपयोग गरेका छन् । कम्युनिष्ट सरकार रहेका बेला बिचौलिया, दलाल, माफिया र गुण्डाराज चलाउनेहरु उत्साहित हुने तर सर्वहारा वर्ग र आम नेपाली जनता अपहेलित हुने अवस्था आउनु दुखद् पक्ष हो ।ओली सरकारको हर्कत र विवादित पक्षहरु तपाईं हामीबीच छर्लङ्ग नै छन् । ओलीले आफूलाई बिचौलियाको पृष्ठपोषक बनाउँदै गर्दा नेकपा एमालेको संगठन निस्तेज बन्न पुग्यो।निष्ठावान, त्यागी र इमान्दार कार्यकर्ता पंक्तिमाथि दलाल र माफियाहरुले राज गरे ।यसविरुद्ध आवाज उठाउँदा हामीमाथि केपी ओलीबाट प्रहार भयो ।अहिले ओली गुटले गरेको कथित कारबाही वा निस्काशन त्यसैको प्रतिरुप हो । उक्त कार्बाही औचित्यहीन, अनाधिकारिक र अर्थहीन रहेको कुरा स्पष्ट पार्दछु । यसबीचमा मैले व्यक्तिगत रुपमा र सामूहिकरुपमा पार्टीलाई दुर्घटनाबाट जोगाउनका लागि सक्दो भूमिका निर्वाह गरेँ । ओलीले पार्टीलाई गम्भीर मोडमा र संकटपूर्ण अवस्थामा पुर्याए भनेर आवाजलाई आम जनसमुदाय र नेता कार्यकर्ताबीच राखें । पटक पटकको भेटमा स्वयं केपी ओलीलाई सच्चिएर अघि बढ्न आग्रह गरें । तर सत्ता, शक्ति र माफियाको जगमा उभिएका ओलीले हाम्रा सुझावहरु मनन गरेनन्, वास्ता गरेनन् बरु प्रतिशोध साँध्ने काम मात्र गरे ।त्यही कारण आम जनता, नेताकार्यकर्ता र ओली सरकारबीच तीव्र दूरी बढिरह्यो । मनोगत आधारमा र स्वेच्छाचारी ढंगले सरकार चल्दा र जनअपेक्षा अनुरुप काम नहुँदा निराशा बढ्यो ।जस्तो कि राज्यका विभिन्न निकायले कोरोनाले भयावह रूप लिन्छ भन्दाभन्दै पनि ओलीले यसलाई मनोगतरुपमा ठट्टाको विषय बनाए। ओलीको कुतर्क र कुवर्णनका कारण कोरोना प्रतिकार्यका लागि राज्य संयन्त्रले प्रभावकारी कार्य सम्पादन गर्न सकेन । हजारौंको ज्यान जाने अवस्था बन्यो । सिंगो जनताप्रति यो भन्दा ठूलो अपराध अरु हुन सक्दैन । आजको दिनसम्म आइपुग्दा जनसाधारण समेत केपी ओलीले नेपाली जनता, निष्ठावान नेता कार्यकर्ता, लोकतन्त्र, संविधान र सिंगो कम्युनिष्ट आन्दोलनप्रति ठूलो गद्दारी गरेका छन् भन्दै प्रतिरोधमा उत्रिने अवस्था बनेको छ । त्यसैले अब हामी माथि कानूनी, राजनीतिक तथा सडक आन्दोलनबाट प्रतिगामी ओली सरकारलाई बढार्दै मुलुकमा कानूनको राज स्थापना गर्ने दायित्व आइपरेको छ ।अब सिंगो कम्युनिष्ट आन्दोलनलाई पुनर्जागरण गरी समाजवादको अभियानमा गोलबन्द गर्ने अभिभारा युगले तपाईं हामीलाई सुम्पेको छ ।ओली सरकारको सर्वसत्तावाद र निरङ्कुशतालाई परास्त गर्दै संविधान र लोकतन्त्रको रक्षा गर्ने अभियानमा लाग्न आम जनसमुदायमा हार्दिक अपील गर्दछु। २०७८ जेष्ठ ११ गते"
"विपक्षी सर्वोच्चमा, संसद पुन:स्थापनाको माग","काठमाडौं : विपक्षी गठबन्धनले प्रतिनिधिसभा विघटन गरी निर्वाचन गर्ने निर्णयलाई असंवैधानिक र त्रुटिपूर्ण भन्दै सर्वोच्च अदालतमा रिट दिएको छ। रिटमा प्रतिनिधिसभा पुनःस्थापना र कांग्रेस सभापति शेरबहादुर देउवालाई प्रधानमन्त्री नियुक्तिको माग गरिएको छ। रिट दिनेमा विघटित प्रतिनिधिसभाका १ सय ४६ सदस्य छन्। जसमा कांग्रेसका ६१, माओवादी केन्द्रका ४९, एमालेको माधवकुमार नेपाल पक्षका २३, जनता समाजवादी पार्टी (जसपा)को उपेन्द्र यादव पक्षका १२ र राष्ट्रिय जनमोर्चाका एक जना छन्। यीमध्ये १ सय ३९ जना सर्वोच्चमा उपस्थित थिए भने बाँकीले वारेस पठाएका थिए। कांग्रेस सभापति देउवाले जेठ ७ मा संविधानको धारा ७६ (५) बमोजिम राष्ट्रपतिसमक्ष प्रधानमन्त्री पदमा नियुक्तिका लागि दाबी पेस गर्दा विपक्षी गठबन्धनबाट १ सय ४९ सांसदले समर्थन जनाएका थिए। तीमध्ये एमालेका गोकर्ण विष्ट, पवित्रा निरौला (खरेल) र गणेश पहाडी सर्वोच्च नगएका हुन्। सर्वोच्चका सहरजिस्ट्रार बाबुराम दाहालले गठबन्धनको रिट मंगलबार दर्ता हुने बताए। उहाँहरू सनाखत गरेर जानुभएको छ, रिट मंगलबार दर्ता हुन्छ, सहरजिस्ट्रार दाहालले भने। उनीहरूले प्रतिनिधिसभा विघटनमा संवैधानिक र कानुनी प्रश्न गरेका छन्। संविधानको धारा ४६, ७६ (३), (४), (५), (६), (७) धारा ८९, १३३ (२), (३), धारा ८९, राजनीतिक दलसम्बन्धी ऐन २०७३ को परिच्छेद ६ समेतका संवैधानिक तथा कानुनी व्यवस्था विद्यमान रहेको रिटमा उल्लेख छ। रिट निवेदकले राष्ट्रपति र प्रधानमन्त्रीबाट भएगरेका कामकारबाहीबाट कानुनको प्रत्यक्ष त्रुटि हुन पुगेको जिकिर गरेका छन्। उनीहरूले प्रतिनिधिसभा सदस्यमध्ये देउवालाई संविधानको धारा ७६ (५) अन्तर्गत प्रधानमन्त्री नियुक्त गर्नुपर्नेमा राष्ट्रपतिद्वारा नगरिएको दाबी गरेका छन्। राष्ट्रपति विद्यादेवी भण्डारीले संविधानको धारा ७६ (५) बमोजिम प्रधानमन्त्री पदमा नियुक्ति गर्ने प्रयोजनका लागि विश्वासको मत प्राप्त गर्न सक्ने आधारसहित दाबी प्रस्तुत गर्न जेठ ७ गते साँझ ५ बजेसम्मको समय दिएकी थिइन्। प्रधानमन्त्री केपी शर्मा ओली र कांग्रेस सभापति देउवाले दाबी गरेकामा दुवै दाबी नपुग्ने नदेखिएको भन्दै प्रधानमन्त्री पदमा नियुक्ति गर्न नमिल्ने निर्णय राष्ट्रपति भण्डारीले लिएकी थिइन्। यस्तै, राष्ट्रपति भण्डारीले जेठ ७ गते राति प्रधानमन्त्रीको सिफारिसबमोजिम प्रतिनिधिसभा विघटन गरी कात्तिक २६ मा पहिलो र मंसिर ३ गते दोस्रो चरणको निर्वाचन तोकेकी थिइन्। प्रतिनिधिसभा विघटन र निर्वाचन तोक्ने गरी राष्ट्रपतिबाट भएका निर्णयलगायत सम्पूर्ण कामकारबाहीलाई असंवैधानिक एवं गैरकानुनी घोषित गर्न रिट निवेदनमा माग गरिएको छ। यी निर्णयलाई उत्प्रेषणको आदेशद्वारा बदर गरी असंवैधानिक रूपमा विघटन भएको प्रतिनिधिसभा पुनःस्थापना गरी देउवालाई संविधानको धारा ७६ (५) बमोजिम प्रधानमन्त्री नियुक्त गर्न माग गरिएको छ। रिट निवेदनमा एमालेका वरिष्ठ नेता नेपालसहित २३ र जसपाका १२ सांसदलाई दल त्यागबाट रोक्न माग गरिएको छ। देउवालाई प्रधानमन्त्रीको समर्थन गरेको आधारमा प्रतिनिधिसभा सदस्यलाई दल त्याग गरेको भनी प्रत्यर्थी राष्ट्रपति कार्यालयसमेतका नाममा परमादेशलगायत अन्य उपयुक्त आदेश वा पुर्जा जारी गरी संवैधानिक हकको संरक्षण गरी पाउन, रिट निवेदनमा लेखिएको छ। रिट निवेदन दिने प्रतिनिधिसभा सदस्यले आफू २०७४ मा भएको सम्पन्न भएको निर्वाचनमा निर्वाचित भएको उल्लेख गरेका छन्। योसहित प्रतिनिधिसभा विघटन गरी निर्वाचन गर्ने निर्णयविरुद्ध सर्वोच्चमा २४ रिट परेका छन्। २४ रिट निवेदनमा प्रतिनिधिसभा पुनःस्थापनाको माग गरिएको सर्वोच्चका सञ्चार विज्ञ किशोर पौडेलले बताए। जसमध्ये नौवटा रिट संवैधानिक इजलासमा पठाउने र १५ वटा नियमित इजलासमा पठाउने तय भएको जनाइएको छ। ओलीका पक्षमा चार रिट प्रधानमन्त्री केपी शर्मा ओलीलाई नै पुनः प्रधानमन्त्री पदमा नियुक्तिको माग गर्दै सर्वोच्च अदालतमा चारवटा रिट परेका छन्। प्रधानमन्त्री ओलीलाई संविधानको धारा ७६ (५) बमोजिम प्रधानमन्त्री नियुक्त गर्नुपर्ने माग गर्दै रिट परेको सर्वोच्चका सञ्चार विज्ञ किशोर पौडेलले बताए। ती रिटमा घोषणा गरिएको समयमै निर्वाचन हुनुपर्ने मागसमेत गरिएको छ।"
"सभामुख सापकोटाले बोलाए पूर्व सभामुखको बैठक, नेम्बाङ अनुपस्थित","काठमाडौं :प्रतिनिधिसभाका सभामुख अग्निप्रसाद सापकोटा संसद् विघटनपछिको राजनीतिक अवस्थाबारे पूर्वसभामुखसँग परामर्शमा जुटेका छन्। प्रतिनिधिसभाको ल्होत्से हलमा छलफलका लागि पूर्वसभामुखलाई बोलाइएको हो । उक्त बैठकमा पूर्वसभामुख सुवासचन्द्र नेम्वाङलाई पनि बोलाइएको छ। तर नेकपा एमालेका नेतासमेत रहेका नेम्वाङले व्यक्तिगत कारण देखाउँदै बैठकमा नजाने बताएका छन्। नेम्वाङ प्रधानमन्त्री केपी ओलीका निकट मानिन्छन्। आफूसँग एकपटक पनि परामर्श नगरी दुई पटक प्रतिनिधिसभा विघटन गरेपछि सभामुख सापकोटा असन्तुष्ट छन् । उनले विज्ञप्ति निकालेर संसद विघटनको विरोध गर्नुका साथै शीर्ष नेता र संविधानविदसँग छलफल गरेका थिए । गत शुक्रबार राति प्रधानमन्त्रीको सिफारिसमा राष्ट्रपति विद्यादेवी भण्डारीले संसद् विघटन गरेकी थिइन्। पाँच दलका शीर्ष नेताहरूसहित १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा रिट दर्ता गरएका छन्। छलफलमा सहभागी सभामुख सापकोटासँगै पूर्वसभामुख रामचन्द्र पौडेल, कृष्णबहादुर महरा र ओनसरी घर्ती सहभागी छन् । भर्चुअल माध्यमबाट तारानाथ रानाभाट सहभागी भएको सभामुखका प्रेस सल्लाहकार श्रीधर न्यौपानेले जानकारी दिए ।"
"नागरिकता अध्यादेशको वीरगन्जमा कतै स्वागत, कतै विरोध","वीरगन्ज : राष्ट्रपतिले आइतबार जारी गरेको नेपाल नागरिकता (पहिलो संशोधन) अध्यादेश, २०७८ लाइ लिएर मधेसमै पक्ष र विपक्षमा मिश्रित प्रतिक्रिया आइरहेको छ । सामाजिक सञ्जालदेखि सञ्चारमाध्यममा पछिल्लो नागरिकता अध्यादेशका बारेमा स्वागत र विरोध दुवै भइरहेको छ । केहिले यो अध्यादेश प्रधानमन्त्री केपी शर्मा ओलीले आफनो सत्ताको कुर्सी टिकाउनका लागि मात्र जसपाले गरेको बार्गेनिङ पुरा गर्न ल्याइएको बताएका छन् । केहीले भने वर्षौदेखि अनागरिक भएर बसेका जन्मका आधारमा नागरिकता लिएकाहरुका सन्तानले अब नागरिकता पाउने भए भनेर यसको खुलेर स्वागत पनि गरेका छन् । वीरगन्जस्थित ठाकुरराम बमुखी क्याम्पसका अवकाश प्राप्त प्राध्यापक डाक्टर हरेराम ठाकुर आइतबार आएको नागरिकता सम्बन्धी अध्यादेशलाई दुई पाटोबाट विश्लेषण गर्छन् । उनी भन्छन् , जन्मका आधारमा नागरिकता लिएकाका सन्तान वर्षौंदेखि अनागरिक भएर बसेका छन् तर यो अध्यादेश आएपछि अब उनीहरुले नागरिकता पाउने अवस्था देखिएको छ, यो सकरात्मक पक्ष हो । यो विधेयकलाई संसदबाट पारित गरेर ऐन कानुनको स्वरुप दिनसके मधेसको हितमा नै रहेको उनी बताउँछन् । तर यो अध्यादेश आएपछि मधेसको प्रमुख राजनीतिक शक्ति जनता समाजवादी पार्टी भने फुटको संघारमा पुगेको उनी बताउँछन् । ठाकुर भन्छन्, प्रधानमन्त्री केपी ओलीले आफ्नो सत्ता टिकाउन जसपासँग बार्गेनिङ गरेर यो अध्यादेश ल्याएका हुन् , जसका कारण जसपको एउटा ठूलो खेमा रुष्ट छ , र पार्टी फुटको संघारमा गइसकेको छ , यो मधेसका लागि ठूलो दुर्भाग्य नै हो ।' उनी थप्छन् , यदि ओलीले साच्चिक्कै मधेसको माग पूरा गर्नु थियो भने जलेमा रहेका सांसद रेशम चौधरीको बिनासर्त रिहा गर्थे , लाल आयोगको प्रतिवेदन सार्वजनिक गर्थे ।'राजनीतिक विश्लेषक एंव अधिवक्ता वीरेन्द्र यादव भने राष्ट्रपतिबाट जारी नागरिकता अध्यादेशलाई अन्यथा मान्नु पर्ने आवश्यक नरहेको बताउँछन् । उनी भन्छन् ,कुनै पनि व्याक्तिलाई कुनै एक देशको नागरिक बन्न पाउनु उसको मौलिक अधिकार हो तर नेपालमा जन्मको आधारमा नागरिकता लिएकाका सन्तान वर्षौंदेखि अनागरिक बनेर बसेका छन्, उनीहरुले अब नागरिकता पाउने देखिएको छ, त्यसैले यसलाई मैले स्वभाविक र सकरात्मक रुपमा लिएको छु ।' तर यहि अध्यादेशको दुरुपयोग गरेर कसैले दोहोरो नागरिकता लिन्छ भने त्यो फेरि महाअपराध हुने र सरकारले यसमा विशेष ख्याल राख्नुपर्ने उनी बताउँछन् । अध्यादेशबारे शिक्षाविद् डाक्टर दिपेन्द्र चौधरीको भने आफनै तर्क छ । नेपालको संविधानमा यसअघिको नागरिकता ऐन र अहिले जारी अध्यादेशबीच तात्विक भिन्नता केहि पनि नरहेको उनको तर्क छ । उनी भन्छन् , यसअघिको नागरिकता ऐन र अहिलेको अध्यादेश दुवैमा बुबा आमा दुवै नेपाली नागरिक भएकाको सन्तानले बंशजको नागरिकता पाउने उल्लेख छ , फरक यति मात्र हो कि अहिलेको अध्यादेशमा विशेषगरी जन्मसिद्ध नागरिकका सन्तानले पनि बंशजको नागरिकता पाउँछन् , तर यसमा पनि बुबा आमा दुवैको नागरिकता भएको हुनैपर्छ भनिएको छ । त्यसैले अध्यादेशलाइ लिएर रोइलो गर्नुको कुनै तुक नभएको चौधरी बताउँछन् । बुबाको पहिचान नभएका सन्तानले नेपाली आमाको नामबाट पनि बंशजको नागरिकता पाउने प्रावधान रैथाने मधेसीका लागि खतराको विषय भएको चौधरीको तर्क छ । उनी भन्छन् , मधेसका थुप्रै चेलीबेटीको भारतमा विहे भएको छ । १६ वर्ष उमेर काटेपछि विहे भएकाले उसको नेपाली नागरिकता पनि छ। त्यसैले हाम्रा ती दिदी बहिनीले चाहेमा यहा आएर बुबाको पहिचान छैन भनेर झुठो विवरण पेश गरी आफ्ना भारतीय छोराछोरीलाई धमाधम नागरिकता दिलाउन सक्छन् ।' नागरिक समाजका अगुवा दिपक शाक्य भने कुनै पनि नागरिकलाई उसको देशको नागरिकताबाट बन्चित गराउनु अपराध हुने तर गैर नागरिकलाई नागरिकता दिनु झन महाअपराध हुने बताउँछन् । उनी भन्छन्, आइतबार राष्ट्रपतिबाट जारी नागरिकता सम्बन्धी अध्यादेश , गलत वा सही के छ त्यसको विश्लेषण गर्नु छुटटै बहसको विषय हो तर जुन प्रक्रियाबाट हतार हतारमा ल्याइएको छ त्यो बिल्कुल गलत छ । ' नागरिकता जस्तो संवेदनशील विषयलाई सरकार प्रमुखले आफ्नो सत्ता टिकाउने नियतले गलत प्रक्रियाबाट ल्याएको उनी बताउँछन् । उनी भन्छन् , संसदमा बृहत छलफल गरेर मात्रै ल्याइनु पथ्र्यो तर आफनो सत्ता टिकाउन कुनै दल विशेषलाई खुशी पार्न गलत बाटोमा ल्याइएकाले मधेसका सामान्य नागरिकलाई यो पचेको छैन । ' बुबाआमा नागरिक भएर पनि अनागरिक बनेर बसेका जन्मसिद्ध नागरिकका सन्तानलाई नागरिकता दिलाउने नियतले नभइ आफनो सत्ता टिकाउने नियतले यो अध्यादेश ल्याइएको शाक्य बताउँछन् ।"
देउवाले बोलाए पदाधिकारी बैठक : ओलीको कदमविरुद्धको रणनीतिबारे छलफल हुने,काठमाडौं : नेपाली कांग्रेसका कांग्रेसका सभापति शेरबहादुर देउवाले बुधबार बिहान पार्टी पदाधिकारीको बैठक बोलाएका छन्। बूढानीलकण्ठस्थित देउवा निवासमा बस्ने बैठकमा पछिल्लो राजनीतिक घटनाक्रमबारे छलफल हुने मुख्यसचिव कृष्णप्रसाद पौडेलले जानकारी दिएका छन्। पौडेलका अनुसार प्रधानमन्त्री केपी ओलीको असंवैधानिक र अलोकतान्त्रिक कदमविरुद्धको रणनीति र र १४ औं महाधिवेशन तयारीबारे छलफल हुनेछ। कांग्रेसको अगुवाइमा संसद्मा रहेका शीर्ष नेतासहित १४६ सांसदहरूले विघटन खारेज गर्न र देउवालाई प्रधानमन्त्री नियुक्त गर्न सोमबार सर्वोच्चमा रिट दायार गरेका छन्। रिटमा संसद् विघटन खारेजी गरी नेपालको संविधानको धारा ७६ (५)बमोजिम नेपाली कांगे्रसका शभापति देउवालाई प्रधानमन्त्रीमा नियुक्त गर्न आदेशको माग गरिएको छ।
मैले किनेको सामान विदेशी अनुदान होइन : वनमन्त्री,"काठमाडौं : वन तथा वातावरणमन्त्री प्रेमबहादुर आलेले जिल्ला अस्पताल डोटीमा वितरण गरिएका ७५ अक्सिजन सिलिण्डरमध्ये १५ स्वास्थ्य सेवा विभागले प्रदान गरेको र ६० वटा आफूले किनेर दिएको स्पष्ट पारेका छन् । सेती प्रादेशिक अस्पताल कैलालीमा आज अक्सिजन सिलिण्डर वितरण कार्यक्रममा मन्त्री आलेले विदेशीले दिएको नभइ आफ्नै खर्चमा किनिएको बताए। उनले भने, 'अक्सिजन नभएर नागरिकले ज्यान गुमाइरहेका बेलामा भ्रामक समाचार सम्प्रेषण हुनु आफैँमा नराम्रो हो, सकिन्छ भने सत्य समाचार लेखौँ, सकिँदैन भने गलत प्रचार नगरिदिऔँ ।' महामारीका बेलामा आफ्ना नागरिकको ज्यान बचाउनु नेताहरुको धर्म र कर्तव्य भएको जनाउँदै आफूले अन्य समयमा पनि बिरामी नागरिकलाई पटकपटक स्वास्थ्योपचारका लागि व्यक्तिगतदेखि सामूहिक सहयोग गर्दै आएको जानकारी दिए। जनताको सेवकउनले जिल्ला अस्पताल डोटीमा चार कन्सन्ट्रेटरसमेत आफ्नै लगानीमा किनेर दिएको बताउँदै भने, 'म व्यापारी होइन, जनताको सेवक हुँ, छातीमा हात राखेर भन्छु मैले किनेर दिएको सामान विदेशी अनुदानको होइन ।' मन्त्री आलेले आफ्नो व्यक्तिगत खर्चमा डोटीमा ६० थान अक्सिजन सिलिण्डर, एक लाख ५० हजार मास्क तथा सेती प्रादेशिक अस्पताल कैलालीमा ५० थान भरिएका अक्सिजन सिलिण्डर र ५० हजार मास्क प्रदान गरेको उहाँको सचिवालयले जनाएको छ । मन्त्री आलेले आफ्नो व्यक्ति लगानीमा डोटी र सेती प्रादेशिक अस्पतालमा गरी कुल ११० अक्सिजन सिलिण्डर प्रदान गरिसेका छन्। रासस"
"विपक्षी सर्वोच्चमा, संसद पुन:स्थापनाको माग","काठमाडौं : विपक्षी गठबन्धनले प्रतिनिधिसभा विघटन गरी निर्वाचन गर्ने निर्णयलाई असंवैधानिक र त्रुटिपूर्ण भन्दै सर्वोच्च अदालतमा रिट दिएको छ। रिटमा प्रतिनिधिसभा पुनःस्थापना र कांग्रेस सभापति शेरबहादुर देउवालाई प्रधानमन्त्री नियुक्तिको माग गरिएको छ। रिट दिनेमा विघटित प्रतिनिधिसभाका १ सय ४६ सदस्य छन्। जसमा कांग्रेसका ६१, माओवादी केन्द्रका ४९, एमालेको माधवकुमार नेपाल पक्षका २३, जनता समाजवादी पार्टी (जसपा)को उपेन्द्र यादव पक्षका १२ र राष्ट्रिय जनमोर्चाका एक जना छन्। यीमध्ये १ सय ३९ जना सर्वोच्चमा उपस्थित थिए भने बाँकीले वारेस पठाएका थिए। कांग्रेस सभापति देउवाले जेठ ७ मा संविधानको धारा ७६ (५) बमोजिम राष्ट्रपतिसमक्ष प्रधानमन्त्री पदमा नियुक्तिका लागि दाबी पेस गर्दा विपक्षी गठबन्धनबाट १ सय ४९ सांसदले समर्थन जनाएका थिए। तीमध्ये एमालेका गोकर्ण विष्ट, पवित्रा निरौला (खरेल) र गणेश पहाडी सर्वोच्च नगएका हुन्। सर्वोच्चका सहरजिस्ट्रार बाबुराम दाहालले गठबन्धनको रिट मंगलबार दर्ता हुने बताए। उहाँहरू सनाखत गरेर जानुभएको छ, रिट मंगलबार दर्ता हुन्छ, सहरजिस्ट्रार दाहालले भने। उनीहरूले प्रतिनिधिसभा विघटनमा संवैधानिक र कानुनी प्रश्न गरेका छन्। संविधानको धारा ४६, ७६ (३), (४), (५), (६), (७) धारा ८९, १३३ (२), (३), धारा ८९, राजनीतिक दलसम्बन्धी ऐन २०७३ को परिच्छेद ६ समेतका संवैधानिक तथा कानुनी व्यवस्था विद्यमान रहेको रिटमा उल्लेख छ। रिट निवेदकले राष्ट्रपति र प्रधानमन्त्रीबाट भएगरेका कामकारबाहीबाट कानुनको प्रत्यक्ष त्रुटि हुन पुगेको जिकिर गरेका छन्। उनीहरूले प्रतिनिधिसभा सदस्यमध्ये देउवालाई संविधानको धारा ७६ (५) अन्तर्गत प्रधानमन्त्री नियुक्त गर्नुपर्नेमा राष्ट्रपतिद्वारा नगरिएको दाबी गरेका छन्। राष्ट्रपति विद्यादेवी भण्डारीले संविधानको धारा ७६ (५) बमोजिम प्रधानमन्त्री पदमा नियुक्ति गर्ने प्रयोजनका लागि विश्वासको मत प्राप्त गर्न सक्ने आधारसहित दाबी प्रस्तुत गर्न जेठ ७ गते साँझ ५ बजेसम्मको समय दिएकी थिइन्। प्रधानमन्त्री केपी शर्मा ओली र कांग्रेस सभापति देउवाले दाबी गरेकामा दुवै दाबी नपुग्ने नदेखिएको भन्दै प्रधानमन्त्री पदमा नियुक्ति गर्न नमिल्ने निर्णय राष्ट्रपति भण्डारीले लिएकी थिइन्। यस्तै, राष्ट्रपति भण्डारीले जेठ ७ गते राति प्रधानमन्त्रीको सिफारिसबमोजिम प्रतिनिधिसभा विघटन गरी कात्तिक २६ मा पहिलो र मंसिर ३ गते दोस्रो चरणको निर्वाचन तोकेकी थिइन्। प्रतिनिधिसभा विघटन र निर्वाचन तोक्ने गरी राष्ट्रपतिबाट भएका निर्णयलगायत सम्पूर्ण कामकारबाहीलाई असंवैधानिक एवं गैरकानुनी घोषित गर्न रिट निवेदनमा माग गरिएको छ। यी निर्णयलाई उत्प्रेषणको आदेशद्वारा बदर गरी असंवैधानिक रूपमा विघटन भएको प्रतिनिधिसभा पुनःस्थापना गरी देउवालाई संविधानको धारा ७६ (५) बमोजिम प्रधानमन्त्री नियुक्त गर्न माग गरिएको छ। रिट निवेदनमा एमालेका वरिष्ठ नेता नेपालसहित २३ र जसपाका १२ सांसदलाई दल त्यागबाट रोक्न माग गरिएको छ। देउवालाई प्रधानमन्त्रीको समर्थन गरेको आधारमा प्रतिनिधिसभा सदस्यलाई दल त्याग गरेको भनी प्रत्यर्थी राष्ट्रपति कार्यालयसमेतका नाममा परमादेशलगायत अन्य उपयुक्त आदेश वा पुर्जा जारी गरी संवैधानिक हकको संरक्षण गरी पाउन, रिट निवेदनमा लेखिएको छ। रिट निवेदन दिने प्रतिनिधिसभा सदस्यले आफू २०७४ मा भएको सम्पन्न भएको निर्वाचनमा निर्वाचित भएको उल्लेख गरेका छन्। योसहित प्रतिनिधिसभा विघटन गरी निर्वाचन गर्ने निर्णयविरुद्ध सर्वोच्चमा २४ रिट परेका छन्। २४ रिट निवेदनमा प्रतिनिधिसभा पुनःस्थापनाको माग गरिएको सर्वोच्चका सञ्चार विज्ञ किशोर पौडेलले बताए। जसमध्ये नौवटा रिट संवैधानिक इजलासमा पठाउने र १५ वटा नियमित इजलासमा पठाउने तय भएको जनाइएको छ। ओलीका पक्षमा चार रिट प्रधानमन्त्री केपी शर्मा ओलीलाई नै पुनः प्रधानमन्त्री पदमा नियुक्तिको माग गर्दै सर्वोच्च अदालतमा चारवटा रिट परेका छन्। प्रधानमन्त्री ओलीलाई संविधानको धारा ७६ (५) बमोजिम प्रधानमन्त्री नियुक्त गर्नुपर्ने माग गर्दै रिट परेको सर्वोच्चका सञ्चार विज्ञ किशोर पौडेलले बताए। ती रिटमा घोषणा गरिएको समयमै निर्वाचन हुनुपर्ने मागसमेत गरिएको छ।"
"रोग लुकाउँदै बारपाकका स्थानीय, एकसाताभित्रै छजनाको मृत्यु","गोरखा : गोरखाको बारपाकमा मंगलबार एकैदिन दुईजनाको मृत्यु भएको छ । उनीहरुमध्ये एकजनामा कोभिड पोजिटिभ रहेको र अर्को एकजनाको परीक्षण नै गर्न नपाएको स्थानीयले जानकारी दिए । उनी पनि कोरोनासँग मिल्दोजुल्दो लक्षणबाट ग्रसित रहेको जनाइएको छ। एघारसय घरधुरी एकैठाउँमा झुरुप्प रहेको बारपाक गाउँमा एकसातामै रुघाखोकीबाट छजनाको मृत्यु भएको छ । मृत्यु भएकामध्ये तीनजना कोभिड पोजिटिभ रहेका र बाँकीको परीक्षण नगरिएको स्थानीयबासीको भनाइ छ । दलित बस्तीमा एक दिन बिराएर दुईजनाको मृत्यु भयो, स्थानीय गगन विक भन्छन्, आज मर्ने एकजना कोभिड पोजेटिभ नै हुन्, दुई दिनअघि मर्ने पनि रुघाखोकीले सिकिस्तै भए । सास फेर्न नसकेर हेल्थपोष्ट लगेका थिए । यहाँ सक्दैन, अन्तै लैजानू भनेर पठाएको लैजान नपाइ मृत्यु भयो ।' अरु दुईजना पनि सिकिस्त भएपछि राति नै एम्बुलेन्समा राखेर गोरखा अस्पताल पठाइएको उनले बताए । त्यसअघि मृत्यू भएकामा पनि कोरोनासँग मिल्दोजुल्दो लक्षण रहेको अर्का स्थानीय गौतम गुरुङ बताउँछन् । एकजना भैरहवाबाट पेन्सन बुझेर फर्किएको चार दिनमै रुघाखोकी, ज्वारोले सिकिस्त भएर मृत्यु भएको हो । त्यसको भोलिपल्ट एकजना रुघाखोकी र ज्वारो बिग्रिएर निमोनियाँ भएर मृत्यू भयो, उनले भने, त्यसको भोलिपल्ट दुम्सिकामा मर्ने एकजना पुरुषमा पनि एन्टिजेन जाँच गर्दा पोजेटिभ पुष्टि भएको थियो । गाउँमा बिरामीको संख्या धेरै रहेको उनको भनाइ छ । बारपाकमा घरघरै बिरामी भएको खबर पाएपछि गाउँपालिकाको स्वास्थ्य टोलीले गत जेठ १ गते स्वाब संकलन गरी परीक्षणका लाग पोखरा पठाएको थियो । तर अहिलेसम्म रिपोर्ट नआएको स्वास्थ्य शाखा प्रमुख मोदराज भट्ट बताउँछन् । बिरामी संख्या धेरै भएर पनि स्थानीयबासी परीक्षण गर्न नमान्ने उनी गुनासो गर्छन् । बिरामी धेरै छन् भनेर तीनसय ५० जनाको एण्टिजेन परीक्षण गर्ने तयारी गरिएको थियो । जम्मा १८ जनाको बल्लतल्ल फकाइफुल्याइ एण्टिजेन परीक्षण गरियो । ११ जनाको पोजेटिभ आयो, उनले भने, परीक्षण गर्नै मान्दैनन् । बारपाकको बस्ती सहरको जस्तो, मान्छे गाउँका जस्ता । दुम्सिका टोलमा एकजना पोजेटिभ देखिएका बिरामीको मृत्यू भएपछि कन्ट्याक ट्रेसिङ गर्न गयौँ । कसैले पनि टेस्ट गराएनन् । तर बारपाक सुलीकोट गाउँपालिका २ का वडाअध्यक्ष लालबहादुर गुरुङ भने प्राय दमको समस्याले मृत्यु भएको दावी गर्छन्। माथि लेकमा हिउँ परेको छ । यहाँ गाउँमा चिसोले दम भएर मरेको हुनसक्छ, उनले भने, ठूलो गाउँ छ, रुघाखोकीका बिरामी त पहिले पनि यस्तै हो, अहिले पनि यस्तै हो ।"
प्रधानमन्त्री र प्रधानन्यायाधीशको भेट भएको छैन : सर्वोच्च,"काठमाडौं : सर्वोच्च अदालतले प्रधानमन्त्री र प्रधानन्यायाधीशबीच भेटवार्ता नभएको प्रष्ट पारेको छ । मंगलबार विज्ञप्ति सार्वजनिक गर्दै सर्वोच्चका सहप्रवक्ता देवेन्द्र ढकालले यस्तो बताएका हुन् । केही सञ्चार माध्यमले प्रधानमन्त्री केपी ओली र प्रधानन्यायाधीश चोलेन्द्र शम्शेर राणबीच भेटवार्ता भएको समाचार प्रकाशित गरेकोप्रति आपत्ति जनाउँदै सहप्रवक्ता ढकालले विज्ञप्तिमार्फत प्रष्ट पारेका हुन् । सर्वोच्च अदालतले समाचारमा सत्यता नभएको र यसले न्यायपालिकाको स्वच्छता एवम् यस प्रतिको आस्था र विश्वासमा प्रतिकुल प्रभाव पार्ने भन्दै खेद व्यक्त गरेको छ । अदालतमा दर्ता हुन आएका विवादसँग जोडेर न्यायसम्पादन कार्यलाई प्रतिकुल प्रभाव पार्ने गलत मनसाय राखेर समाचार प्रकाशत गर्नु दुःखद भएको विज्ञप्तिमा उल्लेख गरिएको छ । सर्वोच्चले यस प्रकारका कार्य संविधान कानुन र पत्रकार आचारसंहिताको प्रतिकुल हुने भन्दै सचेत गराउँदै भ्रमपूर्ण कपोकल्पित समाचारको भ्रममा नपर्न अनुरोध गरेको छ । न्यायपालिकाको स्वच्छता एवम् यस प्रतिको आस्था र विश्वासमा प्रतिकुल प्रभाव पार्ने गरी अतिरञ्जित तथा दुरासययुक्त भावनाबाट समाचार प्रकाशन हुनु अत्यन्त दुखद र खेदजन्य विषय हो । अदालतमा दर्ता हुन आएका कुनै विवादसँग जोडेर न्यायसम्पादको कार्यलाई प्रतिकुल प्रभाव पार्ने कुत्सित मनसाय राखी सत्य तथ्य र यथार्थ अवस्था बुझ्दै नबुझी समाचार प्रकाशन हुनु दुखद् अवस्था हो, विज्ञप्तिमा भनिएको छ, यस प्रकारका कार्यहरु संविधान, कानुन र स्वयम् पत्रकार आचारसंहिताको समेत प्रतिकुल हुने हुँदा कानुनी दायरामा आउन सक्नेतर्फ सचेत हुन ध्यानाकर्षण गराउँदछौँ । साथै यस्ता भ्रमपूर्ण कपोकल्पित समाचारको भ्रममा नपर्न सबैमा अनुरोध गर्दछौँ । विज्ञप्तिमा न्यायपालिका आम नागरिकको आस्था, विश्वास र भरोसाबाट सञ्चालन हुने स्वतन्त्र संस्था भएको भन्दै यसको जनआस्था अभिवृद्धिमा अदालत गम्भीर र सचेत रहेको उल्लेख गरिएको छ। न्यायपालिकाको मर्यादा र गरिमामा आँच आउने किसिमबाट प्रकाशित समाचार सच्याउनसमेत अनुरोध गरिएको छ। न्यायपालिका आम नागरिकको आस्था, विश्वास र भरोसाबाट सञ्चालन हुने राज्यको स्वतन्त्र संस्था हो। स्वतन्त्र, निष्पक्ष, सुदृढ र सक्षम न्यायपालिका एवम् विधिको शासनको सुनिश्चितता तथा न्यायपालिका प्रतिको जनआस्था अभिवृद्धिमा अदालत सदैव गम्भीर, सचेत र संवेदनशील एवम् पूर्ण रुपमा प्रतिवद्ध रहेकोप्रति विश्वस्त हुन सबैमा अनुरोध गर्दछौँ, विज्ञप्तिमा भनिएको छ, न्यायपालिकाको मर्यादा र गरिमामा आँच आउने किसिमबाट प्रकाशित भएका तथ्यहीन, कपोलकल्पित र भ्रामक समाचार सच्याउन सम्बन्धित सबैको ध्यानाकर्षण गराउँदछौँ।"
शुक्रबारदेखि एक हप्ता कडा लकडाउन : मर्निङ र इभिनिङ वाक पनि बन्द,"काठमाडौं : काठमाडौं उपत्यकामा एक साता निषेधाज्ञा थप भएको छ। उपत्यकाका काठमाडौं, भक्तपुर र ललितपुरका प्रमुख जिल्ला अधिकारी (सीडीओ)को बैठकले थप कडाईका साथ निषेधाज्ञा एक सातालाई थप गर्ने निर्णय गरेको हो। काठमाडौंका प्रमुख जिल्ला अधिकारी (सीडीओ) कालिप्रसाद पराजुलीका अनुसार उपत्यकामा निषेधाज्ञा एक साता थप गर्ने निर्णय भएको हो। एक साता थप गरिएको निषेधाज्ञामा थप कडाई हुने पराजुलीको भनाइ छ। निषेधाज्ञामा सर्वसाधारणलाई मर्निङ र इभिनिङ वाकका लागि घरबाट निस्कनेलाईसमेत कारबाही गरिने भएको छ। त्यसैगरी खाद्य पसल र डिपार्टमेन्ट स्टोरसमेत बन्द गर्ने निर्णय गरेको छ। यसअघि उपत्यकाभित्र जेठ १३ गतेसम्मका लागि निषेधाज्ञा जारी भएको थियो। पछिल्लो थप भएको निषेधाज्ञामा बिहान ९ बजेसम्म मात्र तरकारी पसल खोल्न दिइने छ। अब विवाहमा सातजना मात्र सहभागी हुन पाइने छ। यसअघि १० जना सहभागी हुने पाइने निर्देशन जारी भएको थियो। कोरोनाको दोस्रो लहर सुरु भएपछि उपत्यकामा वैशाख १६ गतेदेखि निषेधाज्ञा जारी भएको हो।"
सिन्धुली अस्पताललाई रेडक्रसले दियो भेन्टिलेटर,सिन्धुली : पर्याप्त श्रोत साधनको अभावकैबीच कोभिड १९ को संक्रमणको उपचार गरिरहेको सिन्धुली अस्पताललाई रेडक्रसले सहयोग गरेको छ। नेपाल रेडक्रस सोसाइटी सिन्धुली शाखाले नवजात शिशुको उपचारका लागि १३ लाख रुपैयाँ बराबरको भेन्टिलेटरसहितका स्वास्थ्य सामग्री सहयोग गरेको हो। शाखाका सभापति अशोक श्रेष्ठका अनुसार अस्पताललाई प्रसूति सेवा तथा बिरामी भएका नवजातशिशु व्यवस्थापनका लागि आवश्यक पर्ने भेन्टिलेटरसहित १६ प्रकारका स्वास्थ्य सामग्री हस्तान्तरण गरेको हो। क्यानेडियन रेडक्रसको सहयोगमा नेपाल रेडक्रस सोसाइटी केन्द्रीय कार्यालयमार्फत प्राप्त उक्त सामाग्री रेडक्रस सिन्धुलीले अस्पताललाई प्रदान गरेको हो। सिन्धुली अस्पतालले ५० वेडको आइसीयू तथा भेन्टिलेटर सहितको कोभिड अस्पताल संचालनमा ल्याएको छ। रेडक्रसबाट स्वास्थ्य उपकरण प्राप्त गरेपछि त्यसको जडान थालिएको अस्पताल व्यवस्थापन समितिका अध्यक्ष प्रलाद पोखरेलले जानकारी दिए। उताकोरोना महामारीको समयमा प्रसूति सेवा तथा नवजातशिशु बिरामी भएको अवस्थामा अत्यावश्यक उपचार सेवा प्रदान गर्न कठिनाइ भइरहेको अवस्थामा रेडक्रस सिन्धुलीले उपलब्ध गराएको सामाग्रीले गम्भीर प्रकृति बाहेकका नवजात बिरामी शिशुको उपचार ठूलो सहयोग पुग्ने अस्पतालका मेसु डाक्टर उमेश प्रधानले बताए। यस अघि नवजात शिशु बिरामी भएको अवस्थामा धुलिखेल तथा काठमाडौं लानुपर्ने बाध्यता थियो। रेडक्रस सिन्धुलीले उपलब्ध गराएको भेन्टिलेटरसहित स्वास्थ्य सामाग्री प्रदान गर्दै कमलामाई नगरपालिकाका मेयर खड्गबहादुर खत्री लगायत। तस्बिर : राजन गाउँले
प्रतिनिधिसभा विघटनविरुद्ध परेका ३० रिटको पेसी बिहीबार र शुक्रबारलाई तोकियो,"काठमाडौं : प्रतिनिधिसभा विघटनविरुद्ध परेका रिटको पेसी तोकिएको छ। सर्वोच्च अदालतले बिहीबार र शुक्रबारका लागि पेसी तोकेको हो। प्रतिनिधिसभा विघटनविरुद्ध अन्तरिम आदेश माग गरिएका १९ वटा रिटको सुनुवाइ जेठ १३ गते बिहीबार र संवैधानिक बेञ्चमा सुनुवाइको माग गरिएका ११ वटा रिटको सुनुवाइ जेठ १४ गते शुक्रबारका हुने भएको छ। प्रतिनिधिसभा विघटनपछि सर्वोच्च अदालतमा जम्मा ३० वटा रिट दायर भएका छन्। सोमबार पाँच दलका शीर्ष नेतासहित १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा रिट दर्ता गरएका थिए। रिट दर्ताका लागि पाँचै दलका शीर्ष १४६ सांसद अदालतमा उपस्थित भएका थिए। रिटमा संसद् विघटन खारेजी गरी नेपालको संविधानको धारा ७६ (५) बमोजिम नेपाली देउवालाई प्रधानमन्त्रीमा नियुक्त गर्न माग गरिएको छ। रिट निवेदनमा प्रधानमन्त्री ओली नेतृत्वको मन्त्रिपरिषद्को यही जेठ ८ को सिफारिसमा प्रतिनिधिसभा विघटन गरी आगामी कात्तिक २६ र मंसिर ३ गते निर्वाचन तोक्ने राष्ट्रपति विद्यादेवी भण्डारीले गरेको निर्णय बदर गर्न माग गरिएको छ। रिट निवेदनमा भनिएको छ, 'असंवैधानिक रुपमा विघटन भएको प्रतिनिधिसभालाई पुनःस्थापना गरी प्रतिनिधिसभाको सदस्यको हैसियतले संविधानको धारा ७६ (५) बमोजिम प्रधानमन्त्री नियुक्तिको लागि म निवेदकमध्येका शेरबहादुर देउवालाई राष्ट्रप्रतिसमक्ष पेश गरेको मिति २०७८ जेठ ७ गतेको विश्वासको आधारमा प्रधानमन्त्री नियुक्त गर्नू।' नेपालको संविधानको धारा ७६ (५) बमोजिम नियुक्त हुने प्रधानमन्त्रीका लागि समर्थन गरेका आधारमा प्रतिनिधिसभाका सदस्यलाई दल त्याग गरेको भन्दै राष्ट्रपति कार्यालयसमेतका नाममा परमादेशलगायत अन्य उपयुक्त आदेश जारी गरी संवैधानिक हकको संरक्षण गर्न निवेदनमा माग गरिएको छ। निवेदनमा प्रधानमन्त्री तथा राष्ट्रपतिबाट भएगरेका कामकारवाहीबाट कानुनको प्रत्यक्ष त्रुटि हुन पुगेको स्पष्ट भएको र निवेदकले समर्थन गरेको प्रतिनिधिसभा सदस्य निवेदकमध्येकै देउवालाई नेपालको संविधानको धारा ७६ (५) अन्तर्गत प्रधानमन्त्री नियुक्त गर्नुपर्नेमा दुवै दावीकर्ताको दावी नपुग्ने भनी यही जेठ ७ गतेको निर्णयसमेत बदर गर्न माग गरिएको छ। राष्ट्रपति भण्डारीले यही जेठ ८ गते सरकार गठन गर्नका लागि प्रधानमन्त्री ओलीसहित दुवै दाबीकर्ताको बहुमत नपुगेको जनाउँदै प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन तोकेकी छन्। त्यसैको विरोधमा सर्वोच्च अदालतमा रिट निवेदन पुगेको हो। रिट निवेदन दर्ता गर्न सर्वोच्च अदालतमा कांग्रेस सभापति देउवा, नेपाल (माओवादी केन्द्र) का अध्यक्ष पुष्पकमल दाहाल प्रचण्ड, नेकपा (एमाले)का नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसीसहित १४६ निवर्तमान सांसद गएका थिए। तिनमा कांग्रेसका ६१, माओवादी केन्द्रका ४९, एमाले नेपाल समूहका २३, जसपाका १२ र जनमोर्चाका एक निवर्तमान सांसद छन्। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
स्थानीय तहमा सुविधा सम्पन्न अस्पताल बनाउन : उच्च अदालतको परमादेश,"दाङ : उच्च अदालत तुलसीपुरले कोरोना नियन्त्रण र उपचार प्रभावकारी बनाउन स्थानीय सरकारलाई तत्काल अक्सिजन सहितमा आधुनिक तथा सुविधा सम्पन्न अस्पताल सञ्चालन गर्न आदेश दिएको छ। कोरोना संक्रमण रोकथाम, नियन्त्रण र उपचारलाई थप प्रभावकारी बनाउन सरकार गम्भीर बन्नु पर्ने र अक्सिजन नपाई उपचारमा समस्या भइरहेको अवस्थामा अक्सिजन सहितको आधुनिक उपकरण सहितका अस्पताल सञ्चालन गरेर नागरिकको उपचार गर्न परमादेश गरेको हो। प्रदेश अन्तर्गतका प्रत्येक स्थानीय तहलाई आफ्नो पालिकाभित्र अक्सिजन लगायत आवश्यक र सुविधा सम्पन्न कोरोना अस्पताल र क्वारेन्टाइन निर्माणको लागि वातावरण तत्काल बनाउन भन्दै प्रदेश सरकारलाई समेत आदेश गरिएको छ। कोरोना संक्रमण रोकथाम, नियन्त्रण र उपचारलाई थप प्रभावकारी बनाउन उच्च अदालत तुल्सीपुरले प्रदेश र स्थानीय सरकारलाई परमादेश जारी गरेको हो। कोरोना भाइरसको संक्रमण फैलिन नदिन र जोखिम नियन्त्रणको लागि लुम्बिनी प्रदेश सरकार, प्रमुख जिल्ला अधिकारी, स्थानीय तहलाई परमादेश गरेको हो। कोरोना सम्बन्धी गरिएको सम्पूर्ण गतिविधिलाई वेवसाइटमा राख्न र आजको मितिले १५ दिन भित्र प्रदेशस्तरीय कन्ट्रोल रुम बनाउन, प्रदेश अन्तरर्गत प्रमुख जिल्ला अधिकारी, जनस्वास्थ्य कार्यालय, स्वास्थ्य केन्द्र, सामुदायिक तथा निजी अस्पताल, स्थानीय निकायसँग समन्वय र सहकार्य सञ्चालन गर्न सोमबार आदेश गरिएको छ। अपाङ्गता भएका व्यक्ति, बालबालिका, महिला र वृद्धवृद्धालाई प्राथमिकताको आधारमा उपचारको व्यवस्था गराउनु, भिडभाड नियन्त्रणदेखि कालोबजार नियन्त्रण लगायतमा अनुगमन गर्न भनिएको छ। कोरोना रोकथाम, नियन्त्रण र उपचारका लागि अपनाउनु पर्ने तयारी र प्रभावकारी व्यवस्थापनका विषयमा स्थानीय सरकारलाई विभिन्न ८ वटा बुँदामा उल्लेख गरि आदेश गरिएको छ। होम आइसुलेनमा के कति संक्रमित रहेका छन्। सोको विवरण तयार गरी निजको आर्थिक अस्थालाई मनन र मूल्याङकन गरेर आवश्यकता अनुसार पौष्टिक आहार, स्वास्थ्य सामाग्री, फेस सिल्ड, मास्क, स्यानिटाइजरहरु वितरणको व्यवस्था गर्नु भनिएको छ। विपन्न र समस्यामा परेका परिवारको पहिचान गरी आवश्यक राहत सामग्री उपलब्ध गराउन आदेशमा भनिएको छ। नियमति औषधि सेवन गरिरहेका दिर्घ रोगीले प्रयोग गरिरहेको औषधिको विवरण संकलन गरी निषेधाज्ञाको कारण औषधि ल्याउनका लागि समस्यामा परेका बिरामीलाई घरमै औषधि आपूर्ती गर्ने व्यवस्था मिलाउनु भन्ने लगायतका विषयमा मुख्य न्यायाधीश नीता गौतम दीक्षित र न्यायाधीश नसरुल्लाह अंसारीको संयुक्त इजलासले परमादेश जारी गरेको हो। २०७८ वैशाख २९ गते तुलसीपुर र घोराही उपमहानगरपालिका तथा लमही नगरपालिका, प्रमुख जिल्ला अधिकारी, डिसीसीसीएमसी, स्वास्थ्य कार्यालय दाङ, जिल्ला विपत व्यवस्थापनसमेत ८ जनालाई विपक्षी बनाई अधिवक्ता विष्णुमणि धिताल, अधिवक्ता रविन्द्र धिताल, अधिवक्ता मधुसुदन गौतम, नागरिक समाजका अगुवा एवम् पत्रकार सुशील बस्नेत र टेकनाथ आचार्यले रिट दायर गरेका थिए। रिटमाथि अधिवक्ता विष्णुमणि धिताल, अधिवक्ता रविन्द्र धिताल, अधिक्ता मधुसुदन गौतमले बहस गरेका थिए।"
सोधपुछका लागि सर्वोच्चले सम्पादक बोलाएकोप्रति महासंघको आपत्ति,"काठमाडौं : सर्वोच्च अदालतले सम्पादकलाई सोधपुछका लागि बोलाएको प्रति नेपाल पत्रकार महासंघले आपत्ति जनाएको छ। समाचारको विषयलाई लिएर सर्वोच्च अदालतले नेपाल समयका प्रधान सम्पादक नारायण अमृत र इमेज खबरका सम्पादक राजन कुइँकेललाई बोलाएको भन्दै महासंघले आपत्ति जनाएको हो। महासचिव रोशन पुरीले विज्ञप्ति सार्वजनिक गर्दै सम्पादकलाई अदालतले सोधपुछका लागि बोलाएकोप्रति महासंघको गम्भीर ध्यानाकर्षण भएको बताएका हुन्। समाचारको विषयलाई लिएर इमेज खबर डटकम का सम्पादक राजन कुइँकेल र नेपाल समय डटकम का प्रधान सम्पादक नारायण अमृतलाई सर्वोच्च अदालतबाट सोधपुछका लागि भन्दै बोलाएको घटनाप्रति नेपाल पत्रकार महासंघको गम्भीर ध्यानाकर्षण भएको छ, विज्ञप्तिमा भनिएको छ। विज्ञप्तिमा प्रकाशितप्रसारित समाचारको विषयमा चित्त नबुझे या गुनासो रहे त्यसउपर कानुनी उपचार खोज्ने वैधानिक विधि हुँदाहुँदै सोधपुछका लागि बोलाएकोप्रति विज्ञप्तिमा विरोध जनाइएको छ। महासंघले संविधानको सुनिश्चित गरेको प्रेसको अधिकारको सम्मान गर्न आग्रहसमेत गरेको छ। प्रकाशितप्रसारित समाचारको विषयमा चित्त नबुझे या गुनासो रहे त्यसउपर कानुनी उपचार खोज्ने वैधानिक विधि र स्थापित पद्धति छ। त्यसलाई बेवास्ता गर्दै मुलुकको न्यायपालिकाको सर्वोच्च संस्था सर्वोच्च अदालतबाट पत्रकारलाई बोलाएर सोधपुछ गरिनु प्रेस स्वतन्त्रता विरोधी कार्य हो, विज्ञप्तिमा थप भनिएको छ, महासंघ संविधानले सुनिश्चित गरेको प्रेसको अधिकारको सम्मान गर्न सम्बन्धित निकायसँग आग्रह गर्दछ।"
बढी शुल्क लिने अस्पताललाई कारवाही गर्ने महानगरको चेतावनी,"वीरगन्ज : कोरोना संक्रमितको उपचारमा वीरगन्जका निजी अस्पतालले मनोमानी शुल्क लिइरहेको गुनासो बढेपछि वीरगन्ज महानगरपालिकाले अस्पताललाइ कारवाही गर्ने चेतावनी दिएको छ। मंगलबार विज्ञप्ति सार्वजनिक गर्दै महानगर प्रमुख विजयकुमार सरावगीले कोरोना संक्रमतिको उपचारमा सरकारले तोकेको भन्दा बढी शुल्क लिने अस्पताललाई कारवाही गर्ने चेतावनी दिएका हुन्। वीरगन्जको प्रभु हस्पिटलले सर्लाहीको मलंगवाकी ६५ वर्षीया संक्रमितको ९ दिनको उपचार गरे बापत १ लाख ९४ हजार रुपैयाँ शुल्क लिएको थियो। अक्सिजनको मात्रै उसले १ लाख १ हजार रुपैयाँ बिलमा जोडेको छ। प्रभु हस्पिटलले बढी शुल्क लिएको गुनासो आएपछि कोभिड एक्सन टिमको टोली अस्पतालमा अनुगमन गर्न जाँदा अस्पताल प्रशासनले आलटाल गरेर अनुगमन नै नदिई फर्काएको थियो। त्यो घटना सेलाउन नपाउदै फेरि मङगलबार वीरगन्जकै स्पर्श मल्टिस्पेशलिटी हस्पिटलले रौतहटको चन्द्रपुरकी ६५ वर्षीया महिलाको १२ दिन उपचार गरे बापत ३ लाख १४ हजार ६ सय ८२ रुपैयाँ लिएको बिल सहितको तस्बिर सामाजिक सन्जालमा भाइरल भएको छ। महानगरको विज्ञप्तिमा भनिएको छ, कोरोना भाइरस संक्रमणका कारण समुदाय नै अप्ठेरोमा परेको स्थितिमा मानवीय सेवाको उच्च भावनाले काम गर्न र कोरोना संक्रमितको उपचारमा संवेदनशील भएर वीरगन्जमा सन्चालित सम्पूण निजी अस्पतालका सञ्चालकसँग अपील छ। यसअघि जेठ ५ गते बसेको कोभिड संकट व्यवस्थापन केन्द्र (डिसीसीएमसी) को बैठकले पनि बढी शुल्क लिने अस्पतालमा अनुगमन गरेर कार्वाही गर्ने निर्णय गरेको थियो। तर वीरगन्जका निजी अस्पतालले बढी शुल्क लिइरहेको गुनासो आइरहेको भए पनि डिसीसीएमसीले हालसम्म कुनै पनि अस्पतालमा अनुगमन नै गर्न सकेको छैन।"
खाल्डो खनेर लुकाइएको लागुऔषधसहित दुईजना पक्राउ,वीरगन्ज : वीरगन्ज महानगरपालिका १७ अलौंमा खाल्डो खनेर लुकाइएको लागुऔषधसहित दुईजनालाई प्रहरीले पक्राउ गरेको छ । अलौंस्थित पर्ति जग्गामा खाल्डो खनेर माथिबाट स्याउलाले छोपेर लुकाइएको लागुऔषध वीनसिरेक्स ८८ बोत्तलसहित स्थानीय ४० वर्षीय सकुन नेशा पवरिया र ३५ वर्षीय अमरुल्लाह अन्सारीलाई प्रहरीले पक्राउ गरेको हो । गोप्य सूचनाको आधारमा प्रहरी चौकी सिर्सियाबाट खटिएको प्रहरीले सूचनाको आधारमा खानतलाशी गर्दा ती लागुऔषध बरामद गरेको थियो । त्यसपछि अनुसन्धान क्रममा ती लागुऔषध भारतको रक्सौलबाट ल्याएर खोल्डो खनेर लुकाउने सकुन र अमरुल्लाहलाई उनीहरुको घरबाटै नियन्त्रणमा लिइएको पर्साका प्रहरी नायव उपरीक्षक ओम प्रकाश खनालले जानकारी दिए । पक्राउ परेका दुवैजनाविरुद्ध लागुऔषधसम्बन्धी कसुरमा मुद्दा दर्ता गरी पर्सा जिल्ला अदालतबाट म्याद गराइ थप अनुसन्धान भइरहेको खनालले बताए ।
हेलि उद्दारमा ढिलाइ हुँदा घाइतेको गयो ज्यान,"जोमसोम : पोखरा जोमसोम हेलिकोप्टर उद्दारमा ढिलाइ हुँदा एक दुर्घटनाका सहचालकले ज्यान गुमाएका छन् । कोरोनाको दोस्रो लहरसँगैको कोरोना संक्रमणकालमा सरकारले निर्देशन गरेको हेलि कार्यविधिप्रक्रियाका कारण हेलि उडानमा ढिलाई हुँदा मुस्ताङमा सोमबार सडक दुर्घटना परी घाइते भएका एक ट्याक्टरका सहचालकको मृत्यु भएको निर्वतमान संघीय सांसद प्रेमप्रसाद तुलाचनले जानकारी दिए । हिमाली जिल्ला मुस्ताङको वारागुङ मुक्तिक्षेत्र गाउँपालिका वडा३ ध्याकर स्थित कच्ची सडकखण्डमा समरबाट ध्याकरतर्फ आउँदै गरेको ग१च ४८३९ नम्बरको ट््याक्टर दुर्घटनामा सहचालक धादिङ गंगा जमुना गापा५ बस्ने वर्ष २३ वर्षीय सुनिल गुरुङ गम्भीर घाइते भएका थिए भने सोही ट्याक्टरका चालक बिजय दमै सामान्य घाइते भएको जिल्ला प्रहरी कार्यालय मुस्ताङले जनाएको छ । जिल्ला प्रहरी कार्यालय मुस्ताङका प्रहरी निरीक्षक आशिष अधिकारीका अनुसार ट्याक्टर दुर्घटनामा परी घाइते भएका दुईजनामध्ये सहचालक गुरुङको पोखराको मेड्रोसीटी अस्पतालमा सोमबार राति मृत्यु भएको हो । यस्तै चालक बिजय दमैको अवस्था भने सामान्य रहेको र उनको जोमसोम अस्पतालमा उपचार भइरहेको छ ।यसअघि ट्याक्टर दुर्घटनामा परी गम्भीर घाइते सहचालक गुरुङलाई घटनास्थलबाट जोमसोम अस्पताल ल्याइएको र अस्पतालबाट थप उपचारका लागि पोखरा प्रभु एयरको हेलिमार्फत लगिएकोमा अस्पतालमा मृत्यु भएको हो । पोखरा अस्पतालमा मृत्यु भएका सहचालक गुरुङको मुचुल्का र पोष्ट मार्टमका लागि वडा प्रहरी कार्यालय बैदामलाई सिफारिस गरिएको प्रहरी निरीक्षक आशिष अधिकारीले बताए ।यता, मुस्ताङका निर्वतमान संघीय सांसद प्रेमप्रसाद तुलाचनले घाइते उद्दारका लागि हेलि उडान प्रक्रियाको आवश्यक कागजात जुटाउदा ढिलो भइ मृतकले ज्यान गुमाउन परेको उल्लेख गरे । कोरोना माहामारीको अवस्थामा आन्तरिक हेलिउडानका लागि कोभिड तथा नन् कोभिड पहिचान गर्नका लागि घाईते र बिरामी कुरुवाको नागरिकताको प्रमाणपत्र र अस्पतालको रिफर कागजात माग भएको र सो जुटाउँदैमा ढिलाइ हुँदा ट्याक्टरका सहचालकको मृत्यु भएको उनको ठम्याई छ । निर्वतमान सांसद तुलाचनले पोखरामा हेलि उडानको सहजीकरण गरेका थिए ।यसका लागि माग गरिएको कागजात जुटाउदा जुटाउदैमा करिव एक घण्टा समय लस भएको जनाए ।हेलिको आकस्मिक उडान गर्न मुस्ताङ प्रशासन , पोखरा विमानस्थलको समन्वयमा हेलिकोप्टर उद्दार गरिएकोमा घाईतेको अस्पताल पुर्याउँदा मृत्यु भएको बताए । निवर्तमान सांसद तुलाचनले आकस्मिक उडानका लागि स्थानीय प्रशासनको समयमा हेलिउडानको अनुमती प्रदान गर्नुपर्ने उल्लेख गरे ।उनले हिमाली तथा उच्चपहाडी जिल्लाहरुमा आकस्मिक हेलि उद्दारका लागि अनुमती दिन पटकपटक गृह मन्त्रालय र अन्तराष्ट्रिय संम्वन्ध समितिको बैठकमा ध्यानआर्कषण गराउँदै आएको बताए । घाइते गम्भीर अवस्थामा रहेको र जतिसक्दो अस्पताल पुर्याउन पर्ने थियो,निर्वतमान सांसद तुलाचनले भने, 'सायद छिटो अस्पताल पुर्याउन सकेको भए बाँच्ने सम्भावना रहन्थ्यो ।'उनले हेलि उद्दारमा ढिलाइ हुनुमा स्थानीय प्रशासन,विमानस्थल र हेलिकोप्टर टिमको दोष नभइ प्रक्रिया गलत भएको र यसलाई सहज गरिनुपर्ने माग गरे ।"
बर्दियामा हात्ती आक्रमणबाट आमा छोरीको मृत्यु,गुलरिया : बर्दियाको गेरुवा गाउँपालिका ११ स्थित आफ्नै घर अगाडि बसेका आमा छोरीको हात्ती आक्रमणबाट मृत्यु भएको छ । खाना खाएर सानी छोरी सहित घर अगाडि बसिरहेकी ३७ वर्षीया चन्द्रा विकको घटनास्थलमै र ३ वर्षीया छोरी दीपिका विकको उपचारका क्रममा मृत्यु भएको हो । सोमबार राति निकुञ्जबाट आएको हात्तीले सूँडले च्यापेर चन्द्रालाई ३० मिटर पर पछारेपछि उनको घटनास्थलमै मृत्यु भएको जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले बताए । उनकी ३ वर्षीया घाइते छोरी दीपीका विक गम्भीर अवस्थामा तत्काल प्रहरीले उद्धार गरी बाँकेस्थित नर्सिग होममा उपचारका लागि पुर्याएको थियो ।उनको उपचारका क्रममा मृत्यु भएको एसपी कार्कीले जानकारी दिए ।
पहाडमा झनै पीडा,"विराटनगर : ताप्लेजुङ फुङ्लिङ नगरपालिकाका स्थानीय आनन्द श्रेष्ठ कोरोना संक्रमण भएपछि होम आइसोलेसनमा नै बसे। अचानक श्वासप्रश्वासमा समस्या देखिएर अक्सिजनको मात्रा घट्न थाल्यो र सिम्रिक एयरको हेलिकोप्टरबाट आइतबार विराटनगर पुर्याइयो। समयमा हेलिकोप्टरले सेवा दिएपछि नोबेल अस्पतालमा उनको अहिले उपचार भइरहेको छ। केही दिनअघि मात्रै दुई जना संक्रमित महिलालाई हेलिकोप्टरबाटै उपचारका लागि जिल्लाबाट काठमाडांै लगियो। अझै धेरै संक्रमित होम आइसोलेसनमा बसेका छन्। सक्रिय संक्रमितको संख्या दैनिक थपिँदो छ। जिल्लामा नै हालसम्म ९ जनाले कोरोनाकै कारण ज्यान गुमाए। हिमाली जिल्लामध्ये सबैभन्दा धेरै ज्यान गुमाउनेको संख्या ताप्लेजुङमा छ। केहीले एम्बुलेन्समा जिल्ला बाहिर जाँदाजाँदै ज्यान गुमाए भने केहीले होम आइसोलेसनमा नै ज्यान गुमाएको ताप्लेजुङमा प्रमुख जिल्ला अधिकारी उमेश पाण्डे बताउँछन्। जिल्लामा भरपर्दो उपचार सेवा र स्वास्थ्यकर्मी नहुनु, अक्सिजन, आईसीयू, भेन्टिलेटर नहुनु नै समयमा उपचार नपाउनुको मुख्य कारण हो। नजिकैको जिल्लामा समेत यी सुविधाका अस्पताल नहुँदा झापा, विराटनगर, धरान वा काठमाडौं नै पुर्याउनुपर्ने बाध्यता जिल्लावासीमा अझै छ। ताप्लेजुङको यो प्रतिनिधि उदाहरण मात्रै हो। कोरोना संक्रमणको नयाँ भेरियन्ट ले अहिले प्रदेश १ का पहाडी र हिमाली जिल्लालाई समेत ढाकेको छ। जसको कारण समयमा उपचार सेवा नपाउँदा यस क्षेत्रका नागरिकले अकालमा ज्यान गुमाइरहेका छन्। गाउँगाउँसम्म संक्रमण फैलिएको र संक्रमितको समयमा पहिचान गरेर उपचार गराउन नसक्दा समस्या झनै जटिल बन्दै गएको छ। तराईका जिल्लामा समेत कोरोना संक्रमितको संख्या धेरै हुँदा र पहाडी जिल्लामा भरपर्दो उपचार नहुँदा अस्पतालमा बेड र समयमा उपचार पाउन नागरिकलाई फलामको चिउरा चपाउनु सरह छ। एक त समयमा कोरोनाको परीक्षण हुँदैन, भएर संक्रमण पुष्टि भए उपचारका लागि जिल्लामा सुविधा छैन, जिल्ला बाहिरको अवस्था झनै बेहाल छ, ताप्लेजुङ फुङ्लिङका स्थानीय सजन पौडेल भन्छन् । झापाको बिर्तामोडमा रहेको बीएन्डसी, भद्रपुरको मेची, विराटनगरका नोबेल, विराट नरर्सिङ होम र धरानको घोपामा दैनिक पहाडी जिल्लाबाट आउने लक्षणसहितका जटिल कोभिड बिरामीको संख्या बढ्दो छ। प्रदेश सरकारले नै विराटनगरमा स्थापना गरेको कोभिड अस्पतालका बेड भरिएका छन्। यहाँ निःशुल्क उपचार हुने हुँदा पहाडी र हिमाली जिल्लाबाट पनि ठूलो संख्यामा संक्रमित उपचाररत छन्। तराईका बाहेक जिल्लाका संक्रमित गम्भीर अवस्थामा आउने भएकाले सघन उपचार तथा भेन्टिलेटरमा राखेर उपचार गर्नुपर्दा विराटनगर र धरानसम्म धाउनुपर्ने उनीहरूको बाध्यता छ। पहाडी जिल्ला पाँचथर र इलामले भेन्टिलेटरसहितका न्यूनतम बेडसम्मका कोभिड अस्पताल पनि सञ्चालन गरे। तर, ती अस्पतालले अहिले बिरामीलाई थेग्न छाडेको छ। संखुवासभा, भोजपुर, तेह्रथुम, सोलुखुम्बु, खोटाङ, धनकुटा, उदयपुर र ओखलढुंगामा पनि सक्रिय संक्रमित थपिँदै छन्। संक्रमितमा लक्षणसहित श्वासप्रश्वासमा गम्भीर समस्या देखिने भएकाले सबैले तराईका जिल्लामा रहेका ठूला अस्पतालकै भर पर्नुपर्ने बाध्यता छ। जिल्ला अस्पताल इलाममा दुईवटा भेन्टिलेटर आए पनि चलाउन नसकिएको अस्पतालका प्रमुख डा प्रभु शाहले बताउँछन्। संखुवासभाको चैनपुर नगरपालिकाको स्वास्थ्य शाखा प्रमुख नरबहादुर श्रेष्ठका अनुसार पहाडका कोभिडका बिरामीलाई ६ देखि ८ घण्टासम्म लगाएर धरान वा विराटनगर पुर्याउनुपर्ने बाध्यता अझै टरेको छैन। तराईका बाहेक जिल्लामा स्वास्थ्यकर्मीसहित अस्पतालको समयमा व्यवस्थापन गर्न नसकेको सामाजिक विकास मन्त्री उषाकला राई स्विकार गर्छिन्। पहाडलाई यति धेरै प्रभाव पार्छ भन्ने कुरा सोचिएन उनले भनिन्, अब अहिले आएर परीक्षण तथा उपचारका लागि संरचनामा लगानी गरौँ न भन्दा ती संरचना सञ्चालन गर्ने जनशक्ति कहाँबाट ल्याउनु ? पीसीआर रिपोर्ट ७ दिनमा वैशाख ३० गते पीसीआर परीक्षणका लागि स्वाब दिएका ताप्लेजुङ फुङ्लिङका पासाङरिता शेर्पाको रिपोर्ट जेठ ५ गते आयो, त्यो पनि पोजेटिभ। आफू सात दिनअघि नै पोजेटिभ भएको सात दिनपछि थाहा पाएका उनी बल्ल आफ्नो अझै ख्याल गर्न थाले। अहिले पनि उनी होम हाइसोलेसनमा बसेका छन्। समयमा रिपोर्ट नआउँदा मानसिक तनाब हुने रहेछ, उनले भने, छिटोमा ताप्लेजुङमा ५ दिनमा र ढिलोमा १० दिनमा पनि रिपोर्ट आउने गरेको छ, यसले झनै संक्रमित बढ्ने समस्या सिर्जना भएको छ। ताप्लेजुङमा स्वाब संकलन गरेको अधिकांश रिपोर्ट छिटोमा पाँच दिनमा आउने गरेको प्रमुख जिल्ला अधिकारी उमेश पाण्डे बताउँछन्।"
"चक्रवात यासको असरले मौसममा बदली, तीन दिन भारी वर्षासहित हावाहुरीको संभावना","काठमाडौं : चक्रवात यासका कारण मंगलबार अपराह्नपछि देशका धेरै स्थानमा मौसममा सामान्यदेखि पूर्ण बदली हुने जल तथा मौसम विज्ञान विभागअन्तर्गतको मौसम पूर्वानुमान महाशाखाले जनाएको छ। पूर्वीमध्य बङ्गालको खाडीमा रहेको न्यूनचापीय प्रणाली हाल चक्रवात यासमा परिणत भएको हो । यो चक्रवात उत्तरउत्तरपश्चिम सर्ने क्रममा आज धेरै शक्तिशाली चक्रवातमा परिणत भएको र बुधबारसम्ममा थप शक्तिशाली हुने मौसम पूर्वानुमान महाशाखाले प्रक्षेपण गरेको छ । चक्रवात यास उत्तरउत्तरपश्चिम दिशातर्फ जाने अनुमान रहेको छ । चक्रवातको असर आउँदा केही दिनमा नेपालको भूभागमा समेत पर्ने सम्भावना छ । मौसम बदली भई आज अपराह्नपछि बागमती र प्रदेश नं १ का उच्च हिमालीपहाडी भूभागका केही स्थानमा हल्कादेखि मध्यम हिमपातवर्षाको सम्भावना रहेको छ । तसर्थ उच्च हिमाली भूभागमा हावाहुरीसमेत हुनसक्ने सम्भावना रहेकाले केही दिनसम्मका लागि पर्वतारोहीलाई मौसमअनुसार सतर्कता अपनाई सुरक्षित रहन महाशाखाले अनुरोध गरेको छ । त्यस्तै बुधबारदेखि देशका धेरै स्थानमा हल्कादेखि मध्यम वर्षाको सम्भावना छ । साथै प्रदेश नं १, प्रदेश नं २, वाग्मती, गण्डकी र लुम्बिनी प्रदेशका थोरै स्थानमा भारी वर्षा हुने महाशाखाको बुलेटिनमा जनाइएको छ । बिहीबार कर्णाली र सुदुरपश्चिम प्रदेशको एकदुई स्थानमा समेत भारी वर्षाको समेत सम्भावना रहेको छ । यो सिजनमा मेघगर्जनचट्याङहावाहुरी र असिनापानीको समेत सम्भावना रहेकाले सबैलाई आवश्यक सतर्कता अपनाउन महाशाखाले अनुरोध गरेको छ ।"
