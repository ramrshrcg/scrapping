शीर्षक,विवरण
शेर्पा र सगरमाथा,"शेर्पा भन्नेबित्तिकै केहीले चिम्सो आँखा र थेप्चो नाक भएका र तुलनात्मक रूपमा अलि खदिलो शरीर भएका मानिस सम्झिन्छन् होला। यो गलत होइन। झट्ट हेर्दा शेर्पाहरूको बाहिरी रूप त्यस्तै देखिन्छ पनि तर बहुसंख्यक मानिसले शेर्पा भन्नेबित्तिकै प्रत्यक्ष वा परोक्ष रूपमा सम्झिने अर्को कुरा हिमाल हो भन्दा फरक नपर्ला। जति संख्यामा र जतिपटक शेर्पाहरूले हिमालको सफल आरोहण गरेका छन्, त्यसले गर्दा नै हिमालको पर्याय शेर्पा र शेर्पाको एउटा थप परिचय हिमाल बनेको हो। त्यो हिमाल अर्थात् सगरमाथा हो भनियो भने पनि सायद गलत नहोला। वर्षौंदेखि शेर्पाहरूको थातथलो नै त्यही अग्लो स्थान हिमाल भएकाले उनीहरूको शरीर त्यही भूगोल र त्यस्तै वातावरणमा भिजिसकेको हुन्छ। सगरमाथाको फोटो मात्रै देख्दा पनि रोमाञ्चित हुने हामी अधिकांश नेपाली सगरमाथाको काखमै पुग्न पायौं भने कति रोमाञ्चित हुन्छौं होला ? सोचाइले नै एक अनौठो किसिमको तरंग उत्पन्न गर्छ। तर हामीमध्ये कतिपयले आफ्नो जीवनकालमा सगरमाथालाई प्रत्यक्ष साक्षात्कार गर्न पाउँला कतिले नपाउँला, यो भविष्यको गर्भमा छ। चाहना हामी सबैको छ भन्न सकिएला तर कसकसको चाहनाले मूर्त रूप लेला र सफलता मिल्छ होला त्यो भन्न सकिँदैन। केही दिन अगाडि यो शेर्पाले पनि आफ्नो पेशाको सिलसिलामा शेर्पालाई चिनाउने सगरमाथाको आधार शिविर पुग्ने सौभाग्य प्राप्त गरेको थियो। हुन त सगरमाथालाई नजिकबाट नियाल्न पाएको मेरो त्यो पहिलो अवसर पक्कै होइन। त्यस भ्रमणभन्दा अगाडि पनि हाम्रो देशको गौरव र संसारको आकर्षणको केन्द्र सगरमाथालाई नजिकबाट नियाल्ने अवसर पाएको थिएँ। त्यो पनि एकदुईपटक होइन, ६ पटक। तर यसपटकको भ्रमण केही फरक कारणहरूले गर्दा थप स्मरणीय बन्यो। यसपटक आफ्नो कार्य संस्थाका साथीभाइसँग त्यहाँ जाने अवसर जुरेको थियो भने त्यहाँ गएर गरिएको कर्मले विश्वकीर्तिमान रच्न सफल भएको थियो। त्यो सफलतालाई सगरमाथाले दिएको आशिर्वादको रूपमा ग्रहण गरेको छु र सगरमाथाप्रति थप गौरवान्वित समेत भएको छु। सगरमाथाको फोटो मात्रै देख्दा पनि रोमाञ्चित हुने हामी अधिकांश नेपाली सगरमाथाको काखमै पुग्न पायौं भने कति रोमाञ्चित हुन्छौं होला ? सोचाइले नै एक अनौठो किसिमको तरंग उत्पन्न गर्छ। आफ्नो कर्ममा थप अटल रहन सगरमाथाबाट प्रेरणा समेत प्राप्त भएको अनौठो अनुभवसमेत संगाल्ने सुअवसर पनि पाएको छु। सगरमाथाको काखमा धेरैपटक पुगे पनि सगरमाथाको आरोहण गर्ने सपना भने पूरा भएको छैन मेरो। यो त्यति सहज काम पनि होइन। सगरमाथा आरोहण गर्ने निर्णय भनेको एक किसिमले आफ्नो ज्यान जोखिममा हाल्ने निर्णय समेत हो भन्दा कुनै फरक नपर्ला। यो शेर्पाले यसो भन्दै गर्दा उता धेरै शेर्पाहरूले सगरमाथाको सफल आरोहण गरेका केही शेर्पाले त पटक पटक आरोहण गरेर थुप्रै किसिमका कीर्तिमान राखेका तथ्य पनि सबैलाई थाहा छ। त्यस्तो कसरी सम्भव भएको होला ? हामीलाई चुनौतीको शिखर लाग्ने सगरमाथा शेर्पाहरूका लागि किन र कसरी त्यस्तो सुलभ र सुगम भएको होला ? किन शेर्पाका लागि सहज सगरमाथा भएको होला ? आउनुहोस् आज यसबारेमा केही जानकारी लिउँ ः जिन्दगी यात्रा हो भन्ने भनाइलाई सत्य मान्ने हो भने जिन्दगीको यात्रामा ओरालो लाग्नुलाई असफलता मानिन्छ। उकालो लाग्नुलाई सफलताको मानकको रूपमा बुझिन्छ। सफलता पाउन त्यति सहज नहुने र कडा मिहिनेत गर्नुपर्ने भएकाले नै भनिएको होला कि सफलताको यात्रा तय गर्न धेरै उकाला चढनु पर्ने हुन्छ। बाटोको सहजता भएको उकालो चढ्नु तुलनात्मक रूपमा गार्हो नहोला तर पहाड चढनु वा हिमाल चढ्नु भनेको सहज काम पक्कै होइन। हिमाल चढेर सफलताको रोमाञ्चकतामा रमाउन चाहनेहरूले त्यो सफलता प्राप्त गर्न आफ्नो जीवन दाउमा लगाउनु पर्ने हुन्छ। हिमाललाई जित्ने प्रबल उद्देश्य लिएर गएका कतिपयले आफ्नो जीवन हारेको दुखःद् समाचार हामीले नसुनेका पनि होइनौं। हिमालको सफल आरोहण तब मात्र मानिन्छ वा भनिन्छ, जब आरोही सफलतापूर्वक हिमालको चुचुरोमा पुग्दछ। र, त्यति नै सफलतापूर्वक तल ओर्लिन पनि सफल हुन्छ। हिमाल चढ्नु एउटा कठिन काम त हुँदै हो, चुचुरोबाट सफतलाका साथ झर्नु अर्को ठूलो चुनौती हो। शेर्पाहरूले यो कार्य प्रायः सफलताका साथ सम्पन्न गर्ने गरेका छन्। त्यही भएर हिमाल आरोहणको कुरामा शेर्पाहरूलाई असाधारण मानिन्छ। बहुसंख्यक मानिसले शेर्पा भन्नेबित्तिकै प्रत्यक्ष वा परोक्ष रूपमा सम्झिने अर्को कुरा भनेको हिमाल हो भन्दा फरक नपर्ला। त्यो हिमाल अर्थात् सगरमाथा हो भनियो भने पनि सायद गलत नहोला। शेर्पाहरूले जुन किर्तिमानी गति र दक्षताका साथ हिमाल चढछन् र अरूलाई आरोहीलाई चढ्नमा मद्दत पनि गर्छन् जुन कला अद्भुत छ। हिमाल आरोहण गर्ने क्रममा उनीहरूले चुचुरोमा पुग्न पहिल्याउने मार्ग यस्ता हुन्छन्, जुन कसैले सोच्न पनि सकेको हुँदैन। हिमालसँग उनीहरूको परिचय यस्तो गहिरो कसरी भयो ? र, कसरी यस्तो अटुट नाता जोडियो ? बुझ्न शेर्पाहरूको प्राचीन रहनसहनलाई हेर्नुपर्ने हुन्छ। आजभन्दा छ हजार वर्ष अगाडिको कुरा खोतल्ने हो भने शेर्पाहरू १७ हजार चार सय फिटको उचाइमा बसोबास गर्ने गरेको तथ्य हामी पाउँछौं। यो उचाइ भनेको त्यस्तो ठाउँ हो जहाँ कुनै पनि कुराको सुलभता त हुँदैन। अर्थात् जीवन पनि त्यति सहज हुँदैन। हामी समतल भूभाग वा कम उचाइमा बसिरहेका मानिसहरू आठ हजार फिटभन्दा माथिको उचाइमा जानेबित्तिकै अक्सिजनको कमी भएर टाउको दुख्ने, खाना नरुच्ने र निद्रा नलाग्ने जस्ता समस्यामा पर्न सक्छौं। कतिपयमा त उच्च उचाइको कारणले मष्तिस्कमा आघात पर्छ जसलाई हाइ अल्टिच्युड सेरेब्रल एदेमा भनिन्छ। यस्तै फोक्सोमा पानी जम्ने हुन्छ जसलाई हाइ अल्टिच्युड पल्मोनरी एदेमा भनिन्छ। यस्ता थुप्रै समस्या उत्पन्न हुनसक्छ। यी दुवै ज्यान जोखिममा पारिदिन सक्ने अवस्थाहरू हुन्। गर्भवती महिला त्यस्तो उचाइमा जाँदा त गर्भपतन र अरू स्वास्थ्य समस्या हुने र उचाइका कारणले उच्च रक्तचाप हुने सम्भावना पनि धेरै हुन्छ। अब यहाँ प्रश्न उठन सक्छ यदि त्यति उचाइमा त्यति धेरै समस्या उत्पन्न हुन्छन् भने शेर्पाहरूलाई किन केही हुँदैन त ? जवाफ माथि नै लेखिसकेको छु। वर्षौंदेखि शेर्पाहरूको थातथलो नै त्यही स्थान भएकाले उनीहरूको शरीर त्यही भूगोल र वातावरणमा भिजिसकेको हुन्छ। लण्डनको युनिभर्सिटी अफ क्याब्रिजका फिजियोलोजिस्ट एन्ड्रयू मुरेले गरेको एक अध्ययनअनुसार हामी समतल वा कम उचाइमा बस्ने मानिसहरू जब उचाइमा चढ्छौं तब हाम्रो शरीरको एरिथ्रोपोइटिन नामक हर्मोनले शरीरमा रक्त कोशिका उत्पादन गर्छ। जसले शरीर र मांसपेशीमा थप अक्सिजनको सञ्चार त गर्छ तर त्यो रक्त कोशिकाले गर्दा रगत बाक्लो बनाइदिन्छ। रगत बाक्लो भएपछि हाम्रो मुटुले सुचारु रूपमा रगत सञ्चार गर्न सक्दैन र परिणामस्वरूप अल्टिच्युड सिकनेसको लक्षण देखा पर्न थाल्छ। शेर्पाहरूको पनि उचाइमा चढ्दा रक्त कोशिका थप उत्पादन हुन्छ। तर, त्यो समतल भूभागबाट गएका मानिसको तुलनामा न्यून हुन्छ। शेर्पाहरूको शरीरमा कसरी यस्तो अद्भूत क्षमता आयो भन्ने विषयमा एन्ड्रयू मुरे र उनको टोलीले सगरमाथा आधार शिविरमा सन् २०१३ मा उनीहरूले १५ जना शेर्पा र १० जना समतल भूभागामा बस्नेलाई लिएर एक अध्ययन परीक्षण समेत गरे। परीक्षणको त्यो दौरानमा सहभागी कसैलाई पनि अत्यधिक उचाइमा चढ्न दिइएन। त्यसपछि सबैलाई लन्डन वा काठमाडौंबाट ९२०० फिटको उचाइमा रहेको लुक्ला लगियो। सगरमाथा आधारशिविरको १० दिने ट्रेकिङको दौरानमा सबैलाई समान किसिमको भोजन खुवाइयो। त्यो ट्रेकिङको अगाडि र ट्रेकिङपछि पनि अनुसन्धानकर्ताहरूले सहभागी सबैको रगत र मांसपेशीको सानो टुक्रा परीक्षणका लागि नमूनाको रूपमा लिएका थिए। परीक्षणको नतिजा बडो आश्चर्य लाग्ने किसिमको आएको थियो। अनुसन्धानकर्ताहरूको भनाइअनुसार शेर्पाहरूको शरीर कारजस्तो छ जसको इन्धन हाल्ने भाडो सानो आकारको भए पनि गति र पार गर्ने दूरीको क्षमता चाहिँ धेरै हुन्छ। शेर्पाहरू कम अक्सिजनमा पनि उचाइको लामो दूरी पार गर्न सक्छन्। शेर्पाहरूको शरीरले अक्सिजनको अभावमा पनि धेरै शक्ति उत्पादन गर्नसक्छन्। यसो हुनुको मुख्य कारण चाहिँ माथि भनिएको जस्तो वर्षौं वर्ष र पुस्तौं पुस्तादेखि शेर्पाहरू उच्च स्थानमा रहनु बस्नु नै हो। सञ्चारमाध्यमसँग जोडिएकाले आजका मितिसम्म मेरो कर्म सगरमाथा आरोहण होइन। त्यससँग आवद्ध पनि छैन। तथापि नामको पछाडि जोडिएको शेर्पा थर माथि चाहिँ लाग्छ। राष्ट्रिय र अन्तर्राष्ट्रिय रूपमा चासोका साथ हेरिने समुदायको सदस्य हुनुका नाताले पनि हो मेरो त्यो गौरव अनुभूति हो। हिमाल चढ्नेहरूलाई विभिन्न प्रशिक्षण, आरोहणका लागि चाहिने भौतिक सामग्रीको निर्माणदेखि पथप्रदर्शकको कामसमेत गर्न सक्षम भनेर संसारभर शेर्पालाई पर्वतारोहीहरूले नै चिनाएका हुन् भन्दा फरक नपर्ला। तस्विरहरू : लाक्पा शेर्पासेभेन समिट ट्रेक्स"
अडियो हब क्लब हाउस,"केही घन्टा मात्रै पनि इन्टरनेटको पहुँचबाट बाहिर रहँदा खटपट हुन थाल्छ अचेल धेरैलाई। सामाजिक सञ्जालमा जोडिएर सूचना लिने र आफ्नो कुरा राख्नेलाई त इन्टरनेट बिनाको खाली समय पट्यारलाग्दो नै बन्छ। अब इन्टरनेट र सामाजिक सञ्जाल बिनाको समय सबैका लागि बिस्तारै खल्लो बन्दैछ। अझै युवा पुस्तामा सामाजिक सञ्जालको प्रयोग बढ्दो क्रममा रहेकाले यो समूहको छनोटले कुनै पनि सामाजिक सञ्जाललाई छोटो समयमै शिखरमा पुयाएका धेरै उदाहरण छन्। यसमध्ये एक हो क्लब हाउस एप। अनलाइन मिटिङमा भ्वाइसको माध्यमबाट जोडिन सकिने क्लब हाउस एपको प्रयोगकर्ता छोटो समयमै ह्वातै बढे। सन् २०२० मार्चमा पहिलोपटक आईओएस भर्सनमा यो एप सार्वजनिक गरिएको थियो। अल्फा एक्सप्लोरोसन कम्पनीका पल डेभिसन र रोहन सेथले एप निर्माण गरेर सार्वजनिक गरेका थिए। आईओएस भर्सनमा मात्रै एप निर्माण गरेर सार्वजनिक गर्दा सुरुका समयमा प्रयोगकर्ताको संख्या बढ्न सकेन। प्रयोगकर्ता बढाउन त्यसपछि एन्ड्रोइड भर्सनमा पनि ल्याइयो। अहिले प्रयोगकर्ताको संख्यामा देखिएको वृद्धिलाई व्यवस्थापन तथा त्यसलाई धान्नसक्ने बनाउनका लागि इन्भाइट गरेर मात्र नयाँ प्रयोगकर्ता आउन सक्ने गरी एपको विकास गरेको छ। क्लब हाउसको सार्वजनिक समयमै कमाई १० करोड अमेरिकी डलर थियो भने सन् २०२१ को अप्रिलसम्म चार अर्ब डलर पुगेको बताइन्छ। नेपालमा भर्खरै चर्चामा रहे पनि जर्मनी, जापान, स्लोभाकिया र टर्कीमा यसको बढी डाउनलोड भएको छ। जापानमा फेब्रुअरी सम्ममा चार लाख ४० हजार पटक डाउनलोड भएको सेन्सर टावर रिसर्चको तथ्यांकमा छ। टर्कीमा ३० लाखभन्दा बढी डाउनलोड भएको छ। गत फेब्रुअरीमा मात्रै यो एप आईओएसमा ९० लाख ६० हजार डाउनलोड भएको थियो। सेन्सर टावर रिसर्चको नयाँ प्रतिवेदनअनुसार अप्रिलमा भने ९ लाख मात्रै डाउनलोड भएको छ। पछिल्लो समय यो एपमा नेपाली प्रयोगकर्ताको संख्या पनि उच्च छ। कोरोना महामारी नियन्त्रण गर्न गरिएको निषेधाज्ञाले यसको प्रयोगलाई अझै बढाएको मानिन्छ। विभिन्न विषयमा आआफ्नै छुट्टाछुट्टै अनलाइन मिटिङमा भ्वाइसको माध्यमबाट जोडिन सक्ने भएकाले फरक समूहका फरकफरक रूप र छलफल यहाँ भेटिन्छ। आफूलाई मन लागेको समसामयिक विषय छानेर सुन्ने र छलफलमा समेत सहभागी भएर मनोरञ्जन एवं ज्ञान लिन सकिने भएकाले कुनै पनि उमेर समूहका लागि यो एप उपयोगी बनेको देखिन्छ।आवाजको प्रयोगका लागि मात्रै निर्माण गरिएको क्लब हाउसमा फोटो वा भिडियोको नाममा प्रोफाइल तस्वीर मात्रै हुन्छ। यस एपले संवाद तथा अन्तक्रियामा आवाजलाई मात्र सपोर्ट गर्ने हुँदा सुन्दै अन्य काम गर्ने वा समय बिताउनेका लागि सहज पनि छ। यो सेवाले पनि यो एप प्रयोगकर्ताको संख्या थपेको मानिन्छ। कोरोना भाइरस (कोभिड१९) को महामारी सुरु भएपछि घरमै थुनिएर बस्न बाध्य भएको समयमा लन्च भएको क्लब हाउस एपले समय कटाउन सहज बनाएकाले एप डाउनलोडमा पनि यसले फड्को मारेको छ। सन् २०२० को डिसेम्बरसम्ममा ६ लाख प्रयोगकर्ता पुगेको क्लब हाउसको २०२१ सम्ममा साप्ताहिक प्रयोगकर्ता नै २० लाखभन्दा धेरै रहेको प्रमुख कार्यकारी अधिकृत (सीईओ) पल डेभिसनको दाबी छ। एक्लोपनको साथीको रूपमा समेत आफूलाई परिचित गराउन सफल बनेको क्लब हाउसको मुख्य विषेशता भनेकै भर्चुअल रुम हो। तीन फरक रुममा विकास गरेको यसले प्रयोगकर्ताको छनोटलाई पनि विभाजन गरेको छ। यसमा ओपन रुम, सोसियल रुम र क्लोज्ड रुमको प्रयोग गर्न सकिन्छ। जो कोही प्रयोगकर्ता जसको रुममा पनि प्रवेश गरेर आयोजकले सेटिङ परिवर्तन नगरेसम्म उसका संवाद सुन्नका लागि ओपन रूपको प्रयोग गर्न सकिन्छ। यही रुमबाट विश्वभरका मानिसको अन्तक्र्रिया र संवादहरू सजिलै सुन्न सके पनि छलफलमा प्रवेश गर्न भने यो रूपमा आयोजकको अनुमति चाहिन्छ। सोसियल रुममा कडाई अलि बढी छ। यहाँ आयोजक वा वक्तालाई फलो गरेका प्रयोगकर्ताले मात्र प्रवेश गर्न र सुन्न पाउँछन्। समसामयिक विषयमा अन्तरक्रिया, संवाद चलाइरहेका आयोजकले मात्रै त्यसमा प्रवेश गराएर फलो गरेकालाई स्पिकर बनाउन सक्छन्। यो रूपमा निश्चित प्रयोगकर्ता मात्रै सहभागी हुन्छन्। ओपन, सोसियल रुमभन्दा क्लोज्ड रुम फरक छ। यहाँ वक्ताले इन्भाइट गरेका प्रयोगकर्ता मात्रै जोडिन्छन्। आयोजकले रुमलाई आफूअनुकूल चलायमान बनाउने भएकाले श्रोतालाई वक्ता बनाउने, म्युटअनम्युट गर्ने र वक्तालाई निकाल्नेसम्मको अधिकार आयोजकलाई हुन्छ। यो रुम आफूलाई मन नपरेमा वा त्यो रुमबाट बाहिर निस्कन चाहेमा श्रोता वा वक्ताले लिभ क्वाइट्ली भन्ने बटन क्लिक गरेर बाहिरिन सक्ने व्यवस्था क्लब हाउसले गरेको छ। प्रयोगकर्ताको बढ्दो सहभागिताकै कारण क्लब हाउले विभिन्न सेवा पनि एपमा थप्दै गएको छ। आफूलाई मन नपरेको श्रोतालाई ब्लक गर्ने र प्रोफाइलको बायो प्रयोग गरेर आफ्नो बारेमा अरूलाई जानकारी दिन सकिने सुविधा पनि यसले थपेको छ। पछिल्लो समय क्लब हाउसमा बायोको प्रयोग गरेर पैसा कमाउनेहरू पनि थपिँदैछन्। नेपालमा यसको प्रयोग कम भए पनि अन्य मुलुकमा बायोमा राम्रो कन्टेन्ट र विभिन्न क्यास एपको लिंक राखेर आम्दानी गर्ने प्रयोगकर्ता पनि छन्। एपलाई अडियो छलफलका रूपमा मात्रै नभई विसलिस्ट राखेर यसको प्रयोगकर्तालाई आफ्नो प्रडक्ट वा सेवा बेच्नेको संख्या पनि बढ्दै छ। आफ्नो सामानको प्रचार गर्न लिंक राख्दा निश्चित ग्राहकलाई छनोट गर्नेसम्मको सुविधा क्लब हाउसले दिएको छ। यसको सही सदुपयोग गरे प्रयोगकर्ताले राम्रो आम्दानी समेत गर्न सक्ने निर्माणकर्ताको भनाइ छ। पैसा तिर्नुपर्ने रुम र सब्सिक्रिप्सनको अप्सनसमेत यसमा हुँदा भर्चुअल क्लास रुमदेखि सेमिनार जस्ता कार्यक्रम रकम लिएर आयोजना गर्न सकिन्छ। यस्तो कार्यक्रम एक्सक्लुसिभ बनाएर क्लब हाउसमा मात्रै सुन्न पाइने गरी राख्न सके यसको महत्त्व अझै बढ्छ। यसमा भएको आम्दानीलाई पेपल र स्कवारजस्ता कम्पनीबाट भुक्तानी गर्न सकिन्छ। संवादका माध्यमहरूको रूपमा जुम, गुगल मिटहरू पनि लोकप्रिय थिए। तर, यसलाई अब क्लब हाउसले उछिनेको छ। समाजिक सञ्जालको लोकप्रियता जति बढी हुन्छ, सुरक्षा मापदण्डका कुरा पनि उतिकै महत्त्वपूर्ण हुन्छ। क्लब हाउस लोकप्रिय भए पनि उसले सुरक्षाको मादण्ड अपनाएको पाइँदैन। घृणा फैलाउने, आपत्तिजनक अभिव्यक्ति राख्ने, परिवारमा बसेर सुन्नसमेत नमिल्ने रुम निर्माण सहजै गर्नेजस्ता दुरूपयोग बढेको छ। एजेन्सीको सहयोगमा"
एमालेले बोलायो स्थायी र केन्द्रीय कमिटी बैठक,काठमाडौं : एमाले स्थायी कमिटी र केन्द्रीय कमिटी बैठक बोलाएको छ। पार्टी कार्यालय सचिव शेरबहादुर तामाङका अनुसार एमालेको स्थायी कमिटी बैठक आइतबार बस्ने भएको छ भने केन्द्रीय कमिटी बैठक सोमबारका लागि बोलाइएको छ। ललितपुरस्थित तुल्सीलाल स्मृति प्रतिष्ठानमा बिहान ११ बजे बैठक बस्ने पार्टी केन्द्रीय कार्यालय सचिव तामाङले जानकारी दिए।केन्द्रीय कमिटी बैठकको एजेन्डा तय गर्न र विधान अधिवेशनको तयारी गर्नका लागि बैठक बोलाइएको उनको भनाइ छ। यही साउन ४ गते १४ औँ केन्द्रीय कमिटी बैठक तुल्सीलाल स्मृति प्रतिष्ठानमा बिहान ११ बजे बोलाइएको छ। उनका अनुसार पार्टी संरचना २०७५ जेठ २ गते अगाडि फर्काउँदै आइतबारको बैठकमा नेपाल पक्षका नेतालाई समेत डाँकिएको छ। एमालेले यही साउन २५ देखि २७ गते विधान अधिवेशन गर्ने निर्णय गरेको छ। शुक्रबार एमाले स्थायी कमिटी बैठक बसेको थियो। शुक्रबारको बैठकमा वरिष्ठ नेता माधवकुमार नेपाल पक्ष सहभागी भए पनि बीचमै बैठक छोडेर बाहिरिएको थियो। बैठकले पार्टीको विवाद समाधान गर्न गठित कार्यदलले बुझाएको १० बुँदे सहमतिलाई अनुमोदन गरेको थियो। शुक्रबारको बैठकमा अध्यक्ष केपी ओलीसँग राखेका मागको सुनुवाइ नभएको भन्दै नेपाल समूह बैठकस्थलबाट बाहिरिएको थियो।
जीवन्त जीवेश्वर सर,"पञ्चायतकालमा पत्रकारिता गर्नु अहिलेको जस्तो सजिलो थिएन। अलिकति चिप्लियो कि (?) जेल चलान ! यता उति केही चल्दैनथ्यो, मुखै कानुन थियो। पञ्चायतकालमा पत्रकारिता गर्नु अहिलेको जस्तो सजिलो थिएन। अलिकति चिप्लियो कि (?) जेल चलान ! यता उति केही चल्दैनथ्यो, मुखै कानुन थियो। यो सन्दर्भ लेखिरहँदा वर्तमान पुस्तालाई अपत्यारिलो लाग्न सक्छ, तर वास्तविकता यही हो। त्यसमा पनि जागिरेहरूलाई कलम चलाउन कति असजिलो हुन्थ्यो होला। त्रिभुवन विश्वविद्यालयसँग सम्बन्धित व्यक्ति मात्र कलम चलाउन पाउँथे। त्यसमध्ये विराटनगरमा यो पंक्तिकारसहित एक प्राध्यापक थिए, जीवेश्वर लाखे। महेन्द्र मोरङ आदर्श बहुमुखी क्याम्पसका राजनीतिशास्त्रका प्राध्यापक जीवेश्वर लाखेले बिपी कोइराला सवार विमानलाई कसरी विराटनगरमा पञ्चहरूले ओर्लिन दिएनन् भन्ने प्रत्यक्ष रिपोर्टिङको घटना बडो चाखलाग्दो ढंगबाट सुनाउँथे। वर्णन सुनेर खुब रोमाञ्चित हुन्थ्यौं। त्यतिबेला उनी अंग्रेजी दैनिक मदरल्यान्डका विराटनगर सम्वाददाता थिए। मदरल्यान्डका सम्पादक वरिष्ठ पत्रकार मणिन्द्रराज श्रेष्ठ उनका जेठान थिए। प्राध्यापक लाखेले नेपालको शैक्षिक क्षेत्रमा मात्र होइन, देशको तेस्रो अंग न्यायिक सेवा तथा चौथो अंग पत्रकारितामा पनि योगदान पुर्याएका छन्। पत्रकार संघका संयोजकतत्कालीन नेपाल पत्रकार संघलाई पञ्चायतका पृष्ठपोषकहरूले कब्जा गरिसकेका थिए। मञ्जुरत्न शाक्य आजन्म सभापतिजस्तो भएका थिए। यस्तो अवस्थाका इतरपक्षको पत्रकारहरूलाई समेटेर संघलाई पुनर्जीवन प्रदान गर्नु आगोमा हात हाल्नुसरह थियो। वरिष्ठ पत्रकार मणिराज उपाध्यायले त्यो हवनकुण्डमा हाम फाले जसलाई पञ्च प्रशासनले जतिसुकै घिउ हाले पनि खरानी पार्न सकेनन्। अन्ततोगत्वा संघले मूर्त रूप धारण गर्यो जसको बृहत् रूप वर्तमानमा नेपाल पत्रकार महासंघ हो। पञ्चहरूको आँखाको कसिंगर बनेको यो संघको मोरङमा तदर्थ समिति बनाउनु चानचुने कुरा थिएन। विराटनगरबाट प्रकाशित सतप्रतिशत पत्रिका पञ्चायतभक्त भएकाले यो संघमा आवद्ध हुने कुरै थिएन। त्यसैले मणिराज उपाध्यायले नेतृत्व गरेको संघमुनि गोलबन्द हुन पनि धेरै ठूलो साहसको आवश्यकता पथ्र्यो। जीवेश्वर सरले त्यो साहस देखाउनु भयो। विराटनगरबाट प्रकाशित पुष्पाञ्जली साप्ताहिकका एक मात्र सम्पादक स्वर्गीय पुष्पराज गर्तौलासहित हामी काठमाडौंबाट प्रकाशित पत्रिकाका केही प्रतिनिधिहरूले हिम्मत गर्याैं। हिम्मतले नै हो, मणिराज उपाध्यायको कार्यकालको अन्तिम वर्ष मोरङमा जीवेश्वर लाखेलाई संयोजक बनाउन सफल भयौं। उहाँ विराटनगर प्रेस क्लबको अध्यक्ष पनि भएकाले संयोजक चयन गर्न कठिनाई भएन। साथै सभापति मणिराज उपाध्यायले सम्पादनप्रकाशन गरेको समाज दैनिकको विराटनगर प्रतिनिधि पनि थिए। सुनाखरी लामाको नामबाट साप्ताहिक रूपमा विराटनगरबाट साहित्यकार कृष्णभूषण बलले लेखेका देशे मरु झ्याँ तथा रविदास र रिझनराम भन्ने दुईवटा स्तम्भ त्यो विवादको केन्द्रबिन्दू बनेका थिए। एक वर्षपछि संघको अधिवेशन काठमाडौंमा आयोजना भयो। जीवेश्वर सरको नेतृत्वमा हामी सहभागी थियौं, जसमा यो पंक्तिकार, पुष्पराज गडतौला तथा जनार्दन निरौला थिए। त्यस महाधिवेशनको उद्घाटन प्रतिबन्धित नेपाली कांग्रेसका सर्वोच्च नेता गणेशमान सिंहले गरेका थिए। पञ्चायती सत्ताको तर्फबाट कोही पनि आएनन्। गोविन्द वियोगी त्यसै महाधिवेशनबाट पत्रकार संघको सभापति चुनिए। वियोगी संघको सभापति भइसकेपछि झापामा केन्द्रीय समितिको बैठक भयो। फर्किने बेलामा विराटनगरमा पंक्तिकार प्रतिनिधि रहेको पत्रिका साप्ताहिक नेपाली आवाजले पत्रकारितासम्बन्धी गोष्ठीको आयोजना गरेको थियो जसको सभापतित्व अग्रज जीवेश्वर लाखेले नै गरेका थिए। पञ्चायती व्यवस्थाका सबै इतरपक्षका राजनीतिक दलहरूको समर्थन रहेको यो संघप्रति प्रशासन कहिल्यै सकारात्मक भएन। यद्यपि केही पञ्चपत्रकारलाई पनि कार्य समितिमा ठाउँ नदिएका होइनन्। तर वियोगीले २०४६ सालको ऐतिहासिक आन्दोलनमा बिबिसी नेपाली सेवाबाट दिएको अन्तर्वार्ताले सिंगो पञ्चायती व्यवस्थालाई हल्लाइदिएको थियो। त्यतिबेला यो पंक्तिकार विराटनगर हिरासतमा थुनिएको थियो। यस्तो बेला जीवेश्वर सरले चालेको कदम प्रजातन्त्रको पक्षमा भए पनि उनले मोलेको खतरा नै थियो। मेरो जेलजीवनले पनि यो कुरालाई पुष्टि गर्दछ। देशान्तर साप्ताहिकसँगको किचलोपञ्चायतकालमा वरिष्ठ पत्रकार किशोर नेपालको सम्पादनमा देशान्तर साप्ताहिक प्रकाशित हुन्थ्यो। २०४५ वैशाख ५ र १९ गते देशान्तरमा प्रकाशित स्तम्भ विराटनगरबाट सुनाखरी लामा राष्ट्रिय वादविवादको विषयवस्तु बन्न पुग्यो। सुनाखरी लामाको नामबाट साप्ताहिक रूपमा विराटनगरबाट साहित्यकार कृष्णभूषण बलले लेखेका देशे मरु झ्याँ तथा रविदास र रिझनराम भन्ने दुईवटा स्तम्भ त्यो विवादको केन्द्रबिन्दू बनेका थिए। दुईवटैमा स्तम्भकारले जातीय विशेषमाथि नचाहिँदो शब्द खर्चेकाले मैले विराटनगरमा त्यसविरुद्ध हस्ताक्षर अभियान सञ्चालन गरें। यसको विषयवस्तु लेखोटमा गहन तत्त्वलाई लिपिवद्ध गर्ने काम लाखे सरबाटै भएको थियो। अभियानको पहिलो हस्ताक्षरकर्ता लाखे सर र ४४औं तथा अन्तिम दस्तखतकर्ता चिकित्सक डा के एन ठाकुर थिए। यसको व्यापकता त्यतिबेला मलाई अनुभूत भयो जतिबेला अभिनेता तथा नेपाल टेलिभिजनका महप्रबन्धक नीर शाह बहुदलीय व्यवस्थाको पुनस्र्थापनापश्चात् विराटनगर आएको बेला यस सम्बन्धमा मसँग जिज्ञासा राखेका थिए। दुई वर्षपश्चात् पनि त्यो हस्ताक्षर अभियानको जीवन्तता कायम थियो, जसको पछाडि प्रा जीवेश्वर लाखेको लेखनीको कमाल थियो। पञ्चको पिटाइप्राध्यापक, पत्रकार तथा अधिवक्ता जीवेश्वरसँग यो मेरो पहिलो सहकार्य होइन। यसबाहेक पनि मेरो जीवनलाई यूटर्न गर्ने खालका घटनाहरूमा उनले बेजोडको साथ दिए। सन्दर्भ २०४३ मंसिर २७ गतेको हो। २५ वर्ष पुगेकोमा राजाको सक्रिय नेतृत्वमा स्थापित तथा सञ्चालित निर्दलीय पञ्चायती व्यवस्थाले पाँच दिनपछि पुस १ गते रजत जयन्ती महोत्सव मनाउने निधो गरेको थियो। त्यही उपलक्ष्यमा विराटनगरको रोडशेष चोकमा पञ्चायत रजत जयन्ती स्तम्भको निर्माण भइरहेको थियो। साँझ पर्नै लागेको थियो। क्याम्पसबाट कक्षा सिध्याएर फर्किने बेला प्रा श्यामसुन्दर सिंहसँग स्तम्भको बारेमा टिप्पणी गर्दा त्यही उभिरहेका तत्कालीन नगर पञ्चायतका उपप्रधानपञ्च उद्धव पौडेलले मसँग दुव्र्यवहार गरेका थिए। यसविरुद्ध विराटनगरका सम्पूर्ण शिक्षण संस्थाहरू तीन दिनसम्म बन्द भएको थियो। त्यो घटनामा पञ्चायती प्रशासनले मेरो जागिरै खाइदिने धम्की दिएपछि क्याम्पसका सिंगो प्राध्यापक तथा विद्यार्थीले मसँग सोलिडारिटी व्यक्त गरे। जसमा जीवेश्वर सर र पुष्पराज सरले पञ्चायती प्रशासनसँग कसरी जुध्न सकिन्छ भन्ने कानुनका केही तरकिबहरूको व्याख्या गरेर मलाई सहयोग गरेका थिए। त्यतिबेला सूर्यबहादुर सेन ओली कोशी अञ्चलाधीश थिए, जसको पहुँच सोझै दरबारसँग थियो। त्यसैले अञ्चलाधीश कार्यालयमा भएको विराटनगरका पञ्च, मोरङ प्रशासन र प्राध्यापकहरूको बैठकले आन्दोलनलाई लम्ब्याउनुभन्दा सुलहकै बाटो रोज्यो। यससँगै हरेक काममा जीवेश्वर सरको जीवन्त भूमिका अत्यन्तै महत्त्वपूर्ण छन् भन्ने कुरा अहिले पनि मलाई झलझली याद आइरहेको छ।"
माइकल ज्याक्सन : सेलिब्रेटीका पनि सेलिब्रेटी !,"गोरो हुन र भद्दा नदेखिनलाई गरेको पटकपटकको प्लास्टिक सर्जरी इत्यादिले उनको स्वास्थ्य पनि खस्कँदै थियो। सर्जरीकै कारण हुने दुखाई कम गर्न विभिन्न प्रकारको पेन किलर खान उनी बाध्य थिए। भनिन्छ, एउटा यस्तो पनि समय आयो कि उनको शरीरमा हाडछाला मात्र बाँकी थियो। १८, नोभेम्बर २००७। बर्लिनको ब्राण्डेनवर्ग गेट अघिल्तिर टहल्दै थिएँ। छेवैमा सुप्रसिद्ध होटेल एडेलन थियो। स्थानीय साथीले चौथो तलाको झ्यालतिर औल्याउँदै भने यो त्यही झ्याल हो जहाँबाट माइकल ज्याक्सनले आफ्नो काखे बच्चालाई दुई हातले बोकी बाहिर निकाले र त्यहाँ हजारौंको संख्यामा एकत्रित प्रशंसकहरूलाई देखाए। बच्चा देखाउँदै गरेको उनको तस्बिर पहिले नै टाइम म्यागेजिनमा हेरिसकेको थिएँ, एडेलन अगाडि उभिँदा त्यही तस्बिर भिडियोमा परिणत भएर लूपमा प्ले भएजस्तो भान हुन्छ मलाई। सन् २००२ मा उनी कुनै पुरस्कार ग्रहण गर्न बर्लिन पुगेका बेला उनले यस्तो गरेका थिए। त्यसको पाँच वर्षपछि अर्थात् सन् २००७ मा त्यही ठाउँमा पुग्दा आफू उभिएको ठाउँ र होटेल एडेलनमा उनको उपस्थिति कल्पना गरेर रोमाञ्चित भएँ। माइकल ज्याक्सन आएर बसेको कुनै ठाउँको यतिको नजिक पहिलोपटक उभिएको थिएँ। यसअघि सन् १९९६ मा कन्सर्टका लागि उनी मुम्बई आएका बेला म भैरहवावासीेलाई लाग्थ्यो, सात समुद्रपारीको त्यो महान् कलाकार र हाम्रो बीचमा एउटामात्र सिमाना छ भनेर। त्यो जमाना टेलिभिजनविहीन थियो। भिडियो हलहरूमा गएर सिनेमा हेर्ने युग थियो, पछि साथीकै घरमा डेक र स्क्रिन आएपछि भिडियो हलमा जाने धपेडीबाट मुक्त भइयो। आफूलाई मन लागेको सिनेमाको भिएचएस क्यासेट भाडामा लिन पाउने सुविधामा हामी पुगेका थियौं। माइकल ज्याक्सनको थ्रिलर भिडियो त्यही बेला हेरेका थियौं। त्यसपछि उनी समेतले गाएको वी आर द वल्र्ड भन्ने गीत हेरेर आँखासमेत रसाएको थियो। अरू गायकगायिकालाई सामान्य किसिमले देखाइए पनि उक्त गीतमा उनलाई जुत्तादेखि टिल्टअप गर्दै देखाइएको थियो। त्यतिबेलै लागिसकेको थियो, अरूभन्दा माइकल ज्याक्सन विशेष छन् भनेर।  उनले करिब ३० वर्ष पप संगीतको क्षेत्रमा विश्वमै राज गरे।  नृत्यकै दौरान गर्ने मुन वाकका आविष्कारक थिए उनी। ब्रेक डान्स र अद्भूत मानिएको मुन वाक को कायल थियो संसार। महान् कलाकार ज्याक्सन १५० वर्षसम्म बाँच्न चाहन्थे। मृत्युपछि पनि हरेक वर्ष करिब १४० लाख डलर कमाउँछन् ज्याक्सन। पोष्टमार्टम रिपोर्टअनुसार उनले खाने गरेका सातवटा औषधि पेनकिलर थिए। संसारमा सायदै कोही संगीतप्रेमी होला, जसले माइकल ज्याक्सनलाई मन नपराओस्। ज्याक्सनले संगीत र नृत्यमा एक प्रकारले भूकम्प नै ल्याइदिएका थिए। नृत्यकै दौरान गर्ने मुन वाकका आविष्कारक थिए उनी। मुन वाक त्यसअघि संसारले देखेकै थिएन जुन अद्भुत थियो, उनको ब्रेक डान्स र मुन वाक को कायल थियो संसार। त्यसैले उनी सेलेब्रिटीहरूका पनि सेलेब्रिटी भइसकेका थिए। जहाँ जान्थे मानिसहरू उनको झलक पाउन घन्टौं कुर्थे। संसारभरका धनाढ्य, राजनीतिज्ञ एवं अन्य चर्चित मानिसहरू उनलाई आफू कहाँ बोलाउने गर्दथे, चाहे त्यो बेलायतको राजपरिवार होस् वा साउदी अरबका सुल्तान। सारा संसारमा उनको एउटा उचाई स्थापित भइसकेको थियो। पहिला किङ अफ पप र पछि गड अफ पप भनिन्थ्यो उनलाई। नाम, इज्जत, अरबौं डलरको बैंक ब्यालेन्स अनि लस एन्जलसमा २८ सय एकड भूमिमा विस्तारित नेभरल्याण्ड नामक उनको फार्महाउस थियो। जसभित्र चिडियाखाना, अम्यूजमेन्ट पार्कसम्म थियो। आफ्नो मेहनतले बनेको एक यस्तो भाग्यमानी मानव जसमा उन्नत स्वर अनि समुन्नत नृत्य समाहित थियो। तर यति हुँदाहुँदै पनि आफ्ना अनेकौं अन्तर्वार्ताहरूमा उनी भन्ने गर्थे, संसारभरबाट माया, मानसम्मान सबै प्राप्त भए पनि आफू एक्लो छु भनेर। तर किन ? अमेरिकाको इण्डियानामा २९ अगस्ट १९५८ मा जन्मेका माइकलका पिता जो ज्याक्सन पनि एक संगीतकर्मी थिए। पारिवारिक वातावरण नै संगीतमय भएकाले आफ्ना दाजुभाइसँगै पाँच वर्षको उमेरदेखि माइकल पनि संगीतमा लागेका थिए। परिवार गरिब थियो। दुई कोठाको घरमा ९ सदस्य बस्ने गर्दथे। बाल्यकालदेखि नै दाजुभाइभन्दा माइकल पृथक थिए, राम्रो आवाज भएका उनी मीठो लय बनाउने तथा नृत्यका नयाँ नयाँ स्टेपहरू प्रयोग गर्ने गर्दथे। यो कुरा माइकलका बुबाले पनि राम्ररी बुझेका थिए। त्यसैले उनले ज्याक्सन दाजुभाइहरूलाई मिलाएर एउटा ब्याण्ड बनाइदिए। प्रस्तुतिको क्रममा पनि सबैभन्दा कान्छा माइकल नै अगाडि हुन्थे। बुबा जोलाई भने आरोप थियो, उनले घर चलाउन आफ्ना केटाकेटीहरूको बाल्यकाल खोसे भनेर। त्यसमा पनि जम्मा पाँच वर्षको माइकललाई दिनभर अभ्यासमा लगाउँथे उनी। ब्याण्डको प्रस्तुति राम्रो हुँदै गएपछि उनीहरूलाई कामको कमी रहेन। जसमा म्यूजिक कम्पनीहरू र विज्ञापनका कामहरूका काम प्रमुख थिए। विज्ञापनको संवाद अभ्यास गर्नु, रेकर्डिङका लागि स्टूडियो जानु इत्यादि। यस्तै काममा व्यस्त रहँदारहँदै माइकलको बाल्यकाल उनीबाट खोसिइसकेको थियो। परिवारले गर्ने आम्दानीमा उनको योगदान ठूलो हुँदै गएको थियो। उनलाई सबैभन्दा पीडा त्यतिबेला हुन्थ्यो जब काममा स्टूडियो जाँदा घरअगाडिको पार्कमा उनकै उमेरका केटाकेटी खेल्दै गरेको उनी देख्थे। बुबाबाट उनले नराम्ररी कुटिनु पथ्र्यो। यी सब कुराले माइकलको मस्तिष्कमा गहिरो असर पारेको थियो। उनको नाक भद्दा भएको र अनुहार नराम्रो भएको भनेर बुबाले नै उनलाई जिस्काउने गर्थे। बुबाले पटकपटक गरेको यस्ता कुराका कारण उनी आफूलाई कुरूप मान्थे। कस्तो विडम्बना, जुन छोरालाई उनी विशेष मान्थे, उसैलाई कुरूप भनेर हतोत्साही पनि गरिरहन्थे जो ज्याक्सन। तर माइकलको प्रतिभा ईश्वरप्रदत्त थियो। त्यसैले उमेरका साथै उनको प्रसिद्धि बढ्दै गइरहेको थियो। यही प्रसिद्धिको फाइदा उठाउँदै ज्याक्सन परिवार लस एन्जलस बसाइँ सर्छ। माइकल आफूले ब्याण्डबाट अलग भएर काम गर्ने सोच बनाउँछन्। सन् १९७५ मा पहिलो पटक बुबाको नियन्त्रण र परिवारबाट उनी बाहिरिन्छन्। त्यतिबेलासम्म माइकल एक प्रकारले स्थापित भइसकेका थिए। त्यसैले चर्चित म्यूजिक प्रोड्यूसर क्वेन्सी जोन्सबाट उनलाई सँगै काम गर्ने प्रस्ताव आउँछ। पहिलो पटक माइकल ज्याक्सनको सोलो एल्बम रिलिज हुन्छ, जसले राम्रो निकै लोकप्रियता हासिल गर्छ। त्यसपछि १९७९ मा अर्को एल्बम बनाइन्छ, यो पनि पूरै हिट हुन्छ। यति बेलासम्म प्रसिद्धि बढ्दै गए पनि उनी वास्तविक माइकल ज्याक्सन बनिसकेका थिएनन्। यस क्रममा १९८२ मा एउटा टेलिभिजन कार्यक्रममा उनको नयाँ एल्बम रिलिज हुन्छ। जसमा उनले पहिलो पटक मुन वाक गरेका थिए। उनको यो नृत्य रातारात चर्चित हुन्छ, हरेक महादेशका हरेक देशका युवा मुन वाक गर्दै गरेका देखिन थाल्छन्। सबैलाई माइकल ज्याक्सनजस्तै बन्नु थियो। यही एउटा मुन वाकका कारण उनी अब सुपरस्टार माइकल ज्याक्सन बनिसकेका हुन्छन्। संसारभरमा उनलाई नचिन्ने कोही हुँदैनन्। त्यसपछि सन् १९८२ मा माइकलको अर्को एल्बम आउँछ थ्रिलर थ्रिलरले क्यासेट बिक्रीमा यसअघिसम्म सबै कीर्तिमान तोड्छ। थ्रिलरको ६६ मिलियन कपी बिक्री हुन्छ। अब माइकल कहिल्यै नअस्ताउने स्टार बनिसकेका हुन्छन्। उनको तस्बिर भएको टीसर्ट संसारभर अत्यधिक बिक्री हुने वस्तु भइसकेको थियो। त्यसपछि विभिन्न मुलुकमा उनको कन्सर्टहरू हुन थाल्छ। जसले गर्दा पनि उनको प्रसिद्धिले उचाई नाप्दै गरेको हुन्छ। उनले ग्रामी अवार्डहरू पनि उनले पाउँदै गए, एकपछि अर्को कीर्तिमान उनको पोल्टामा पर्दै गयो। उनको गीतहरूको भिडियोको डिमाण्ड यति बढ्न थाल्यो कि त्यसका लागि बेग्लै च्यानल आरम्भ गर्नुपर्ने अवस्था आइलाग्यो। त्यसै क्रममा बनेको एक च्यानल थियोे एमटीभी। एकातिर माइकल ज्याक्सनको प्रसिद्धि बढ्दै थियो भने सन् १९८५ आउँदासम्ममा उनको स्वरूप पनि परिवर्तन हुँदै गएको संसारले महसुस गर्न थाल्योे। बुबाले सधैं जिस्काइरहने उनको भद्दा नाक अब तिखोतिखो हुँदै गएको थियो। उनको श्याम वर्ण अब श्वेत हुँदै थियो। माइकल ज्याक्सनले आफ्नो हुलिया बदले, प्लास्टिक सर्जरीमार्फत। उनी कालोबाट गोरो हुने भन्ने चर्चा संसारभर चल्न थालिसकेको थियो। उनको अनुहार, हुलिया र रंग सबै परिवर्तन हुँदै गइरहेको थियो। सन् १९९५ मा उनले आफ्नो जमानाका चर्चित गायक एल्बिस प्रेस्लेकी छोरी लिजा रे प्रेस्लेसँग विवाह गरे। यो वैवाहिक सम्बन्ध एक वर्षसम्म मात्र चल्छ। त्यसपछि सन् १९९६ मा आफ्नै हेरचाह गर्ने नर्ससँग माइकलले विवाह गरे। जसबाट तीन सन्तान भए। सन् १९९९ मा बच्चाहरू माइकल ज्याक्सनसँगै हुने गरी नर्ससँग पनि उनको डिभोर्स भयो। वैवाहिक जीवनको उतारचढावले उनको प्रसिद्धिमा कुनै असर गरेको थिएन। तर फेरि सन् २००३ मा उनीमाथि यौनशोषणको अर्को आरोप लाग्यो। त्यसपटक मामिला क्रिमिनल कोर्टमा पुग्यो। १४ हप्तासम्म त्यो मुद्दा चलेको थियो। कुनै प्रमाण फेला नपरेपछि अदातलले उनलाई मुक्त गरिदियो। आरोपहरूले माइकलमा बेलामौकामा डिप्रेसन देखिन थाल्यो। तर पनि संसारभर कन्सर्ट गर्ने काम रोकिएको थिएन। सफलताको जुन शिखरमा उनी थिए त्यहाँ उनलाई टिक्नु पनि थियो। अथाह सम्पत्ति हुँदाहुँदै पनि उनलाई करिब ५० करोड डलरको ऋण पनि लागेको थियो। पेश्की लिइसकेको एल्बम र कन्सर्टका कामहरू पनि गर्नुपर्ने बाध्यता थियो। यसबीच, गोरो हुन र भद्दा नदेखिनलाई गरेको पटकपटकको प्लास्टिक सर्जरी इत्यादिले उनको स्वास्थ्य पनि खस्कँदै थियो। सर्जरीकै कारण हुने दुखाई कम गर्न विभिन्न प्रकारको पेन किलर खान उनी बाध्य थिए। भनिन्छ, एउटा यस्तो पनि समय आयो कि उनको शरीरमा हाडछाला मात्र बाँकी थियो। एकातिर पेशाको बाध्यता किनकि जस्तो प्रकारको नृत्य उनी गर्दथे। उनलाई छरितो रहन आवश्यक थियो, शरीरमा अलिकति पनि बोसो थप्ने सुविधा उनलाई थिएन। तर हाडछाला मात्रको उनको त्यो शरीर उनले खाने पेनकिलरहरू धान्न पनि तयार थिएन। पटकपटकको कस्मेटिक सर्जरीले उनी फरक देखिन थालेका थिए, कुनै जन्मजात सेतो छाला भएको मानिसभन्दा पनि उनको छाला बढी सेतो भइसकेको थियो तर यो कृत्रिम कर्मको मूल्य पनि उनले चुकाउँदै थिए। यसैबीच सन् २००९ मा उनले विश्वभर कन्सर्ट गर्ने इच्छा व्यक्त गर्छन्। उद्देश्य थियो, लागेको ऋणबाट मुक्ति। उक्त कन्सर्टको अन्तिम गन्तव्य लण्डन हुनेवाला थियो। यसपछि कुनै पनि लाइभ कन्सर्ट नगर्ने मनस्थितिमा उनी पुगे। जुन २००९ मा लण्डनमा हुने भनिएको अन्तिम कन्सर्टको अभ्यासमा उनी लागेका थिए। तर उनलाई बिसन्चो पनि भइरहेको थियो। उनी निरन्तर पेन किलर खाइरहेका थिए। २५ जुन २००९ मा लस एन्जलसस्थित आफ्नो निवासमा बिहानीपख उनलाई श्वासप्रश्वासमा कठिनाई महसुस भयो। त्यतिबेला उनी सामू आठजना चिकित्सक थिए। जसमध्ये मुटु विशेषज्ञ थिए डा कनरड मरे। जसलाई करिब डेढ लाख डलर प्रतिमहिना तलब दिएर ज्याक्सनले राखेका हुन्छन्। डा कनरडले माइकललाई अस्पताल पुयाए। तर त्यतिबेलासम्म माइकल ज्याक्सनको निधन भसकेको थियो। खबर संसारभर फैलन्छ। निधन ह्दयघातबाट भएको बताइयो। उनका २२ वटा पोष्टमार्टम गरियो। उनको पेटबाट औषधि मात्र निस्किएको थियो। खानेकुराको कुनै अंश भेटिएन। उनी औषधि मात्रको डोजमा जीवित थिए। पोष्टमार्टम रिपोर्टअनुसार उनले खाने गरेका सातवटा औषधि पेनकिलरहरू मात्र थिए। जसको केही डोज नै सामान्य मानिसलाई मार्न पर्याप्त हुन्थ्यो। ती औषधि यस्ता थिए : डेमरोल (अत्यधिक शक्तिशाली पेन किलर, इन्जेक्सनको माध्यमबाट लिने औषधि), मेथेडेनकक (हेरोइनभन्दा पनि बढी नशा दिने औषधि, घबराहट कम गर्न लिने औषधि), डिलोडिड (पटकपटकको प्लास्टिक सर्जरीपश्चात हुने दुखाई कम गर्न दिनभरमा अनेकौं पटक लिने औषधि), फ्याट्नारिल (मोर्फिनभन्दा १०० गुना बढी शक्तिशाली पेन किलर), वाइकोडिन (पारासिटामोल मिश्रित यो औषधि), वेरियम (घबराहट कम गर्न लिने गरेको अर्को औषधि) र प्रोपाफल (बिरामीलाई बेहोस पार्ने औषधि) लिन्थे। यी सबै औषधिहरू माइकल ज्याक्सनले केही वर्षौं त केही महिनौंदेखि लिइरहेका थिए। जाँच कमिटिले यी सबै औषधि एकैपटक एकजना मानिसलाई दिनै हुँदैनथ्यो भनेर ठहर गर्दै डा मरेले यी औषधि कसरी माइकललाई दिइरहेका थिए भन्ने प्रश्न उठायो। त्यसैले लामो मुद्दापश्चात डा मरेलाई अदालतले ज्याक्सनको गैरआशय हत्याको दोषी ठहर गर्दै चार वर्षको जेल सजाय तोकेको थियो। यसबाहेक लसएन्जलस कोर्टले माइकल ज्याक्सनको निधनका बारेमा अन्य कुनै निष्कर्ष निकालेन। जबकि उनको परिवारले मृत्यु षडयन्त्रपूर्ण रहेको कुरा उठाइरहन्छ। अन्तिम निष्कर्षमा ड्रग्सको ओभरडोजबाट उनको निधन भएको ठहर गरिन्छ। सुनौलो कफिनमा उनको शव राखिएको भए पनि उनको अनुहार कसैलाई देखाइएन। त्यसैले यदाकदा प्रश्न पनि उठ्ने गर्छ के त्योे कफिनमा माइकल ज्याक्सनकै शरीर थियो ? भनेर। अर्को एउटा हल्ला, उनको दिमाग झिकेर कतै संरक्षण गरिएको छ भनेर। तर यी सबै कुरा हालसम्म हल्लामात्र साबित हुँदै आएका छन्। मृत्युपश्चात पनि आम्दानी गरिरहने मानिसमा पर्छन् माइकल ज्याक्सन। अहिले पनि हरेक वर्ष करिब १४० लाख डलरको कमाई माइकल ज्याक्सनको छ, जुन उनको परिवारलाई प्राप्त हुने गर्दछ। करिब ३० वर्ष पप संगीतको क्षेत्रमा संसारभर राज गरेका यी महान् कलाकार १५० वर्षसम्म बाँच्न चाहन्थे। भनिन्छ, उनले मासिक लाखौं डलर खर्च गरेर अंग अनुसारका चिकित्सकहरू राखेका थिए। तर नियतीको खेल, चिकित्सकहरूका ती फौजले उनलाई ५० वर्ष पनि यो धरतीमा टिकाउन सकेन। त्यसैले परिवारका सदस्यहरूको आरोप आज पनि उही छ के तिनीहरू नाम र पैसाका लागि मात्र माइकलसँग जोडिन आएका थिए ?"
कोइराला परिवारका तीन नेताको लञ्च मिटिङ : तीन एजेन्डामा छलफल,"काठमाडौं : कोइराला परिवारका नेपाली कांग्रेसका तीन नेताले शनिबार लञ्च मिटिङ गरेका छन्। महामन्त्री डा शशांक कोइराला, केन्द्रीय सदस्य डा शेखर कोइराला र सुजाता कोइरालाबीच लञ्च मिटिङ भएको हो। महाराजगञ्जस्थित महामन्त्री शशांकको निवासमा भएको लञ्च मिटिङमा तीन एजेन्डामा छलफल भएको डा शेखर कोइरालाका सहयोगी दिनेशचन्द्र थपलीयाले जानकारी दिए। थपलीयाका अनुसार राष्ट्रिय राजनीति, सरकारलाई विश्वासको मत दिलाउने र पार्टीको १४ औं महाधिवेशनका विषयमा कुराकानी भएको हो। तीन नेताको छलफलमा पार्टी सभापति शेरबहादुर देउवा नेतृत्वको सरकारलाई कसरी विश्वासको मत दिलाउने भन्ने विषयमा केन्द्रित भएको छ। सरकारलाई विश्वासको मत दिलाउन विभिन्न अप्सनमा छलफल भएको छ। त्यसका लागि सक्रिय भएर लाग्ने निर्णय नेताहरुले लिएका छन्। राष्ट्रिय राजनीतिलाई कांग्रेसको नेतृत्वमा अगाडि बढाउँदै महाधिवेशनलाई सफल बनाउने विषयमा नेताहरुबीच छलफल भएको हो। १४ औं महाधिवेशनमा पार्टी नेतृत्वका लागि उम्मेदवार चयन र अहिले देखिएको क्रियाशिल सदस्यता विवादको विषयमा समेत छलफल भएको छ। आसन्न महाधिवेशनमा कोइराला परिवारबाट सर्वसम्मत उम्मेदवार चयनको विषयमा नेताहरुले छलफल गरे। कोइराला परिवारबाट शशांक र शेखर कोइरालाले नेतृत्व दाबी गर्दै आएका छन्। दुवै नेताले तयारी तीव्र बनाइरहेका बेला सुजाता कोइरालाले सहमति गरेर अगाडि बढ्ने प्रस्ताव गरेकी छन्। सुजाताले सहमति गरेर अगाडि बढ्नुपर्ने र नभए आफूले पनि दाबी गर्ने बताएकी हुन्। कांग्रेसको संस्थापन पक्षका दर्जन बढी नेताले सभापतिका लागि आकांक्षा देखाउँदा कोइराला परिवारबाट शशांक र शेखरले दाबी प्रस्तुत गर्दै आएका छन्। शशांक र शेखरले सभापतिको दाबीबाट पछाडि नहट्ने अडान लिएका छन्। पार्टी सभापति देउवाले पुनः पार्टी सभापतिमा उम्मेदवारी दिने तयारी गरेपछि विपक्षी गठबन्धन एक भएर अगाडि बढ्नुपर्ने नेताहरुको मत रहेको छ। यसमा सहमति भने हुन सकेको छैन। सभापति देउवाले दोहोरिने घोषणा गरेपछि संस्थापन पक्षकै उपसभापति विमलेन्द्र निधिलेसमेत दाबी प्रस्तुत गरेका छन्। निधिले सभापतिमा दाबी गरेपछि केही दिनअगाडि निधिसँगै शशांक कोइराला र प्रकाशमान सिंहबीच पटकपटक छलफल भएको थियो। तीन नेताको छलफलसमेत बिना निष्कर्ष टुंगिएको थियो ।"
"एमाले विपक्षमा, नेपाल पक्ष अप्ठ्यारोमा","काठमाडौं : एमालेले कांग्रेस सभापति शेरबहादुर देउवा नेतृत्वको सरकारलाई विश्वासको मत नदिने निर्णय गरेको छ। अध्यक्ष केपी शर्मा ओलीको अध्यक्षतामा शुक्रबार बसेको स्थायी समिति बैठकले प्रतिपक्षमा बस्ने निर्णय गरेको हो। संस्थापन पक्षको यो निर्णयले वरिष्ठ नेता माधवकुमार नेपाल पक्ष भने अप्ठ्यारोमा परेको छ। पार्टी एकता प्रक्रिया सुरु भएको भन्दै नेपाल पक्षधर कार्यदलका सदस्यहरू बैठक रोक्न माग गर्दै शुक्रबार बैठकस्थल तुल्सीलाल स्मृति प्रतिष्ठान पुगेका थिए। तर, अध्यक्ष ओलीले बैठक नरोकेर पार्टी प्रतिपक्षमा बस्ने लगायतका निर्णय गराएका थिए। पार्टीभित्र देखिएको विवाद समाधान गर्न गठित १० सदस्यीय कार्यदलले १० बुँदेसहमति गरेर अध्यक्ष ओली र वरिष्ठ नेता नेपाललाई प्रतिवेदन बुझाएको थियो। ओली र नेपालबीचको शत्रुतापूर्ण व्यवहारका कारण कार्यदलको प्रतिवेदन भने अलपत्र छ। आफ्नै पार्टी नेतृत्वको सरकारलाई ढालेर देउवालाई प्रधानमन्त्री बनाउन महत्वपूर्ण भूमिका खेलेको भन्दै पार्टी अध्यक्ष ओली नेपालसँग क्रुद्द छन्। नेता नेपाल पनि ओलीले अति गरेको भन्दै देउवालाई विश्वासको मत दिनुपर्ने पक्षमा छन्। तर, कार्यदलमा सम्मिलित दोस्रो तहका नेताहरूसहमति जुटाएर पार्टी एक ढिक्का बनाउन चाहन्छन्। त्यसको पहलसमेत गरिरहेका छन्। दुई नेताबीच सहमति नभई बैठक गर्न नहुने भन्दै नेपाल पक्षधर कार्यदलका संयोजक भीम रावल सहितका सदस्यहरू सक्रिय थिए। ओलीले भने नेपाल पक्षको उपस्थिति बिनै स्थायी समितिको बैठक गरेर विभिन्न निर्णय गराएका छन्। संस्थापन पक्षले संसदमा देउवाको विपक्षमा मतदान गर्ने र पार्टी प्र्रतिपक्षमा बस्ने निर्णय गरेका कारण नेपाल पक्ष अप्ठ्यारोमा पर्ने देखिन्छ। नेपाल पक्षको समर्थनबिना देउवाको बहुमत पुग्न कठिन छ। जनता समाजवादी पार्टी एक ढिक्का भएर देउवाका पक्षमा उभियो भने मात्र त्यो सम्भव हुन्छ। तर, जसपाभित्रको चर्को द्वन्द्वले विश्वासको मत जुट्न कठिन छ। स्थायी समितिको बैठकमा एमाले अध्यक्ष ओलीले अदालतको परमादेशबाट नयाँ सरकार गठन भएको बताउँदै अब आफूहरू सक्रिय एवं रचनात्मक प्रतिपक्षमा बस्ने स्पष्ट गरेका थिए। अध्यक्ष ओलीले राष्ट्रियता, लोकतन्त्र, राष्ट्रिय छवि निर्माण, विकास निर्माण र समृद्धिका लागि पार्टी निरन्तर सक्रिय रहने बताए। स्थायी कमिटी बैठकले देशप्रति जिम्मेवार र राष्ट्रियताको पहरेदार, लोकतन्त्र र संविधानको रक्षक एवं जनताको हितप्रति अटल रहँदै अब नेकपा (एमाले) ले सक्रिय र रचनात्मक प्रतिपक्षको भूमिका खेल्ने निर्णय गरेको छ। एमालेले आप्ना पार्टीबाट निर्वाचित सबै प्रतिनिधिसभा सदस्यलाई विश्वासको मतको विपक्षमा मतदान गर्न पनि निर्देशन गरेको छ। एमालेले देउवाको सरकारलाई अलोकतान्त्रिक र अस्वस्थ विधिबाट गठित भएको सज्ञा दिएको छ। बैठकपछि पार्टी प्रवक्ता प्रदीप ज्ञवालीले प्रतिपक्षमा उभिने निर्णय भएको जानकारी दिए। १० सहमति अनुमोदन, कार्यदल विघटननेपाल पक्षको अनुपस्थितिबीच बसेको स्थायी समितिले कार्यदलले गरेको १० बुँदे सहमति अनुमोदन गरेको छ। एकताका लागि भएको सहमतिको पक्षमा निर्णय भएको पार्टी प्रवक्ता प्रदीप ज्ञवालीले जानकारी दिए। उनकाअनुसार पार्टीमा विद्यमान समस्या समाधान सम्बन्धमा सुझाव दिन गठित कार्यदलले तयार गरी बैठक समक्ष प्रस्तुत गरेको प्रस्तावलाई ग्रहण र अनुमोदन गर्ने निर्णय भएको छ। प्रस्तावलाई सिर्जनात्मक र रचनात्मक ढंगले कार्यान्वयन गर्ने निर्णय पनि बैठकले गरेको छ। कार्यदलले आफ्नो जिम्मेवारी पूरा गरेकामा बैठकले धन्यवाद दिँदै कार्यदल विघटन गर्ने निर्णय गरेको छ। एमाले एकताका लागि भन्दै जेठ २ मा दुवै पक्षका पाँचपाँच जनाको कार्यदल गठन गरिएको थियो। कार्यदलमा संस्थापनतर्फ स्थायी समिति सदस्य सुवास नेम्बाङको नेतृत्वमा उपमहासचिव विष्णुप्रसाद पौडेल, सचिव प्रदीप ज्ञवाली, स्थायी समिति सदस्य शंकर पोखरेल र विष्णु रिमाल थिए। नेपाल पक्षबाट उपाध्यक्ष भीम रावलको नेतृत्वमा उपमहासचिव घनश्याम भुसाल, सचिव गोकर्ण विष्ट, स्थायी समिति सदस्य सुरेन्द्र पाण्डे र रघुजी पन्त थिए। डेढ महिना समय निस्क्रिय रहेको कार्यदल असार २० मा अध्यक्ष ओली र उपाध्यक्ष रावलबीचको वार्ताबीच बिउँतिएको थियो। लगातार एक साताको प्रयासपछि कार्यदलबीचमा १० बुँदे सहमति भएको थियो। असार २८ गते सर्वोच्च अदालतले प्रतिनिधिसभा पुनस्र्थापना गर्दै देउवालाई प्रधानमन्त्री बनाउने आदेश दिएपछि अध्यक्ष ओली र वरिष्ठ नेता नेपालको क्रियाकलापले एकतामा पुनः संकट पारेको छ। ओलीको अभिव्यक्ति र नेपालको सत्तारुढ दलसँग सामीप्यताले एमाले एक हुने आंशका पैदा भएको छ। तर, प्रवक्ता ज्ञवालीले भने १० बँुदे सहमतिलाई पार्टीले ग्रहण गरी अनुमोदन गरिसकेकाले अब कार्यान्वयनमा आउने दाबी गरेका छन्। सहमति ग्रहण गर्यौं,अनुमोदन गयौं, अब कार्यान्वयन गर्छौँ, प्रवक्ता ज्ञवालीले भने। ओलीले बैठक रोक्न नमानेपछि नेपाल पक्ष बाहिरियो शुक्रबारको स्थायी समिति बैठक रोक्न नेपाल पक्षले आग्रह गरेको थियो। तर, अध्यक्ष ओलीले नमानेपछि कार्यदलमा रहेका नेपाल पक्षधर नेताहरू बाहिरिएका थिए। बैठक स्थल पुगेका नेपाल पक्षधर कार्यदलका संयोजक भीम रावलले स्थायी कमिटी बैठक र संसदीय दलको बैठक रोकेर एकताको पहल गर्न आग्रह गरेका थिए। तर, ओलीले बैठक कार्यसूचीअनुसार अघि बढिसकेको भन्दै रोक्न नमिल्ने जवाफ दिएका थिए। संविधानको प्रस्तावना नै अतिक्रमणप्रतिनिधिसभा विघटनसम्बन्धी मुद्दामा गरिएको सर्वोच्चको फैसलाले संविधानको आधारभूत मान्यतालाई नै अतिक्रमण गर्दै कमजोर तुल्याएको एमालेको ठहर छ। नेपालको संविधानको अक्षर र भावना, बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली, शक्ति पृथकीकरण एवं नियन्त्रण र सन्तुलनको सिद्धान्त तथा सार्वभौमसत्ता र राजकीयसत्ता नेपाली जनतामा निहीत रहेको संविधानको प्रस्थापनामा अतिक्रमण गरेको निश्कर्ष एमालेको छ। ताजा जनादेशका लागि जनतामा जाने निर्णयलाई निरंकुश भनेर आरोपित गर्ने काम फैसलाले गरेको एमालेले भनेको छ।"
देउवा सरकार जोगाउने प्रयास : कोटेश्वरमा नेपाल र प्रचण्डको वार्ता,काठमाडौं : नेकपा (एमाले) वरिष्ठ नेता माधवकुमार नेपाल र नेकपा (माओवादी केन्द्र)का अध्यक्ष अध्यक्ष पुष्पकमल दाहाल प्रचण्डबीच छलफल भएको छ। नेपाल निवास कोटेश्वरमा दुई नेताबीच एक घण्टा बढी छलफल भएको हो। प्रचण्ड निकट स्रोतका अनुसार भेटमा पाँच दलीय गठबन्धन जोगाउने र पुनस्र्थापित प्रतिनिधिसभामा कसरी प्रस्तुत हुने भन्ने विषय केन्द्रित छलफल भएको छ। प्रचण्डले छलफलमा पाँच दलीय गठबन्धन जोगाउन नेता नेपालले साथ दिनुपर्नेमा जोड दिएका छन्। एमाले एकता कार्यदलले १० बुँदे सहमति गरेपछि पनि ठोस रुपमा पार्टी एकता हुन सकेको छैन। पार्टी एकता हुन नसकिरहेको अवस्थामा प्रचण्डले पूर्व प्रधानमन्त्रीसमेत रहेका नेता नेपालले पाँच दलीय गठबन्धनलाई साथ दिँदै आएका छन्। प्रचण्डले त्यसलाई निरन्तरता दिएर नयाँ ढंगले अगाडि बढ्नुपर्नेमा जोड दिएका छन्। पौने २ बजेतिर नेपाल निवास कोटेश्वर पुगेका प्रचण्ड करिब तीन बजे त्यहाँबाट निस्किएका छन्। एमाले नेपाल समूहका २३ सांसदको हस्ताक्षरकै आधारमा प्रधानमन्त्री बनेका देउवालाई संसदमा विश्वासको मत दिलाउने कसरतमा प्रचण्ड लागिपरेका छन्। देउवा प्रधानमन्त्री बनेपछि बसेको पाँच दलीय गठबन्धनको बैठकमा वरिष्ठ नेता नेपाल सहभागी नभए पनि आफ्नो तर्फबाट डा विजयी पौडेललाई सिंहदरबार पठाएका थिए। यसले नेपाल समूह पार्टी एकतामा भन्दा पाँच दलीय गठबन्धनप्रति प्रतिवद्ध भएको आरोप एमाले संस्थापन पक्षले लगाउँदै आएको छ। एमाले एकताका लागि भएको १० बुँदे सहमतिप्रति असन्तुष्टि जनाएका नेता नेपालले देउवालाई विश्वासको मत तयारी गरेको आरोप लाग्दै आएको छ। पछिल्ला भेटघाटले आरोपलाई पुष्टि गरेको संस्थापन पक्षको दाबी छ। संविधान अनुसार प्रधानमन्त्री बनेको एक महिनाभित्र प्रतिनिधिसभाबाट विश्वासको मत लिनुपर्छ। त्यसका लागि प्रधानमन्त्री देउवालाई नेपाल समूहको साथ आवश्यक पर्छ। त्यही पहलमा प्रचण्ड सक्रिय छन्। प्रधानमन्त्री नियुक्त भए लगत्तै देउवासमेत असार ३० गते कोटेश्वर पुगेका थिए। देउवाले नेपाल निवासमै पुगेर विश्वासको मतका लागि आग्रह गरेका थिए।
कोइराला परिवारका तीन नेताको लञ्च मिटिङ : तीन एजेन्डामा छलफल,"काठमाडौं : कोइराला परिवारका नेपाली कांग्रेसका तीन नेताले शनिबार लञ्च मिटिङ गरेका छन्। महामन्त्री डा शशांक कोइराला, केन्द्रीय सदस्य डा शेखर कोइराला र सुजाता कोइरालाबीच लञ्च मिटिङ भएको हो। महाराजगञ्जस्थित महामन्त्री शशांकको निवासमा भएको लञ्च मिटिङमा तीन एजेन्डामा छलफल भएको डा शेखर कोइरालाका सहयोगी दिनेशचन्द्र थपलीयाले जानकारी दिए। थपलीयाका अनुसार राष्ट्रिय राजनीति, सरकारलाई विश्वासको मत दिलाउने र पार्टीको १४ औं महाधिवेशनका विषयमा कुराकानी भएको हो। तीन नेताको छलफलमा पार्टी सभापति शेरबहादुर देउवा नेतृत्वको सरकारलाई कसरी विश्वासको मत दिलाउने भन्ने विषयमा केन्द्रित भएको छ। सरकारलाई विश्वासको मत दिलाउन विभिन्न अप्सनमा छलफल भएको छ। त्यसका लागि सक्रिय भएर लाग्ने निर्णय नेताहरुले लिएका छन्। राष्ट्रिय राजनीतिलाई कांग्रेसको नेतृत्वमा अगाडि बढाउँदै महाधिवेशनलाई सफल बनाउने विषयमा नेताहरुबीच छलफल भएको हो। १४ औं महाधिवेशनमा पार्टी नेतृत्वका लागि उम्मेदवार चयन र अहिले देखिएको क्रियाशिल सदस्यता विवादको विषयमा समेत छलफल भएको छ। आसन्न महाधिवेशनमा कोइराला परिवारबाट सर्वसम्मत उम्मेदवार चयनको विषयमा नेताहरुले छलफल गरे। कोइराला परिवारबाट शशांक र शेखर कोइरालाले नेतृत्व दाबी गर्दै आएका छन्। दुवै नेताले तयारी तीव्र बनाइरहेका बेला सुजाता कोइरालाले सहमति गरेर अगाडि बढ्ने प्रस्ताव गरेकी छन्। सुजाताले सहमति गरेर अगाडि बढ्नुपर्ने र नभए आफूले पनि दाबी गर्ने बताएकी हुन्। कांग्रेसको संस्थापन पक्षका दर्जन बढी नेताले सभापतिका लागि आकांक्षा देखाउँदा कोइराला परिवारबाट शशांक र शेखरले दाबी प्रस्तुत गर्दै आएका छन्। शशांक र शेखरले सभापतिको दाबीबाट पछाडि नहट्ने अडान लिएका छन्। पार्टी सभापति देउवाले पुनः पार्टी सभापतिमा उम्मेदवारी दिने तयारी गरेपछि विपक्षी गठबन्धन एक भएर अगाडि बढ्नुपर्ने नेताहरुको मत रहेको छ। यसमा सहमति भने हुन सकेको छैन। सभापति देउवाले दोहोरिने घोषणा गरेपछि संस्थापन पक्षकै उपसभापति विमलेन्द्र निधिलेसमेत दाबी प्रस्तुत गरेका छन्। निधिले सभापतिमा दाबी गरेपछि केही दिनअगाडि निधिसँगै शशांक कोइराला र प्रकाशमान सिंहबीच पटकपटक छलफल भएको थियो। तीन नेताको छलफलसमेत बिना निष्कर्ष टुंगिएको थियो ।"
एकताको लागि एमालेका दोस्रो तहका नेता छलफलमा,"काठमाडौं : पार्टी एकताको लागि नेकपा एमालेको दोस्रो तहका नेताहरु छलफलमा जुटेका छन्। शनिबार बिहान सिंहदरबारमा विघटित एकता कार्यदल दल सदस्य र नेताहरु बीच छलफल चलिरहेको छ। शुक्रबार स्थायी समितिले कार्यदलले गरेको १० बुँदे सहमति अनुमोदन गरेको छ। एकताका लागि भएको सहमतिको पक्षमा निर्णय भएको पार्टी प्रवक्ता प्रदीप ज्ञवालीले जानकारी दिए। प्रस्तावलाई सिर्जनात्मक र रचनात्मक ढंगले कार्यान्वयन गर्ने निर्णय पनि बैठकले गरेको छ। कार्यदलले आफ्नो जिम्मेवारी पूरा गरेकामा बैठकले धन्यवाद दिँदै कार्यदल विघटन गर्ने निर्णय गरेको छ। एमाले एकताका लागि भन्दै जेठ २ मा दुवै पक्षका पाँचपाँच जनाको कार्यदल गठन गरिएको थियो। कार्यदलमा संस्थापनतर्फ स्थायी समिति सदस्य सुवास नेम्बाङको नेतृत्वमा उपमहासचिव विष्णुप्रसाद पौडेल, सचिव प्रदीप ज्ञवाली, स्थायी समिति सदस्य शंकर पोखरेल र विष्णु रिमाल थिए। नेपाल पक्षबाट उपाध्यक्ष भीम रावलको नेतृत्वमा उपमहासचिव घनश्याम भुसाल, सचिव गोकर्ण विष्ट, स्थायी समिति सदस्य सुरेन्द्र पाण्डे र रघुजी पन्त थिए। एमाले स्रोतका अनुसार आजको छलफलमा कार्यदलका सदस्यबाहेक पृथ्वीसुब्बा गुरुङ, योगेश भट्टराई र भीम आचार्य पनि सहभागी भएका छन्। नयाँ पार्टी निर्माण गर्दै थुप्रै वर्ष नेकपा एमालेमा गरेको संघर्षलाई तिलाञ्जली दिन नहुने भन्दै पछिल्लोपटक नेपालका विश्वासपात्र योगेश भट्टराई विभाजनसम्म पुग्न नहुने भन्दै पछिल्ला नेपाल पक्षका विपक्षी दलसँगको सहकार्य तथा कसरतबाट टाढिएका छन् र एकताका पक्षमा दौडधुप गरिरहेका छन्। सोही पंक्तिमा पाण्डे, भुसाल, विष्टहरू उभिएपछि तत्काल नयाँ पार्टी गठन गरी अघि बढ्ने नेपाल पक्षका अधिकांशको चाहना रोकिएको छ। तर आफूले लिएको अडानमा ओली टसमस नहुने भन्दै नेपाल नयाँ पार्टी निर्माण नै अन्तिम विन्दु हुने निष्कर्षमा पुगिसकेका छन्। विगतदेखिको नजिर र नेतृत्वबीच उत्पन्न संकटले पार्टी जीवनलाई अर्को मोडतर्फ लैजाने संकेत देखा पर्दा दोस्रो तहका नेताहरू जुर्मुराउने गरेका छन्। उनीहरूले देखाएको सकृयता र खेलेको भूमिकाले नेतृत्वलाई कहीँ न कहीँ टसमस गराएको भने प्रष्ट देखिएको छ। तर निर्णयक समयमा उनीहरूको मौनता र गर्नुपर्ने पहलकदमीमा थप एककदम पछाडि हट्नुपर्ने वा मौनतामा नेतृत्वको कदमलाई होस्टेमा हैंसे गर्नुपर्ने जो व्यवहारत देखिएको छ यो विगत देखिकै एउटा नजिरको रूपमा स्थापित हुँदै आएको देखिन्छ। नेपाल पक्षको २३ मतको बलमा देउवा सर्वोच्च अदालतको परमादेशले प्रधानमन्त्री बनेपछि ओली नेपालसँग रुष्ट छन्। प्रधानमन्त्रीबाट हटेर आफ्नो निवास बाल्कोटमा सरेलगत्तै अध्यक्ष ओलीले नेपाललाई पार्टीमा स्थान नरहेको धारणा सार्वजनिक गरेपछि पार्टी विवाद झन् पेचिलो बनेको हो। शुक्रबार एमालेले कांग्रेस सभापति शेरबहादुर देउवा नेतृत्वको सरकारलाई विश्वासको मत नदिने निर्णय गरेको छ। अध्यक्ष केपी शर्मा ओलीको अध्यक्षतामा शुक्रबार बसेको स्थायी समिति बैठकले प्रतिपक्षमा बस्ने निर्णय गरेको हो। संस्थापन पक्षको यो निर्णयले वरिष्ठ नेता माधवकुमार नेपाल पक्ष भने अप्ठ्यारोमा परेको छ। पार्टी एकता प्रक्रिया सुरु भएको भन्दै नेपाल पक्षधर कार्यदलका सदस्यहरू बैठक रोक्न माग गर्दै शुक्रबार बैठकस्थल तुल्सीलाल स्मृति प्रतिष्ठान पुगेका थिए। तर, अध्यक्ष ओलीले बैठक नरोकेर पार्टी प्रतिपक्षमा बस्ने लगायतका निर्णय गराएका थिए। प्रतिनिधिसभा विघटनसम्बन्धी मुद्दामा गरिएको सर्वोच्चको फैसलाले संविधानको आधारभूत मान्यतालाई नै अतिक्रमण गर्दै कमजोर तुल्याएको एमालेको ठहर छ। दोस्रो तेस्रो तहका नेताले हस्तक्षेपकारी भूमिका र निर्णायक तहमा उनीहरूको स्वामित्व स्थापित हुने गरी सक्रियता देखाउन जरुरी भएको आवाज उठ्न थालेको छ।"
संसद् अधिवेशनको तयारी : ८०१ जनाको परीक्षण गर्दा तीन जनामा कोरोना पुष्टि,"काठमाडौं : संघीय संसद्को अधिवेशन सुरु हुनु अगाडि गरिएको एन्टिजेन परीक्षणमा तीन जनामा कोरोना भाइरस (कोभिड१९) संक्रमण देखिएको छ । संघीय संसद सचिवालयका अनुसार अधिवेशन अगाडि ८०१ जनाको एन्टिजेन परीक्षण गर्दा तीन जनाको मात्र रिपोर्ट पोजिटिभ रिपोर्ट आएको हो । पोजिटिभ रिपोर्ट आएकालाई पीसीआर गर्नका लागि पठाइएको छ । सभामुख, सांसद, संसद् सचिवालयका कर्मचारी, स्वकीय सचिवालय, मर्यादापालक, पत्रकारसहित शुक्रबार र शनिबार गरेर ८०१ जनाको एन्टिजेन परीक्षण भएको हो । तीन जनाको रिपोर्ट पोजिटिभ आउँदा ७९८ जनाको रिपोर्ट नेगेटिभ आएको छ । दोस्रो पटक विघटन भएको प्रतिनिधिसभालाई सर्वोच्च अदालतले पुनर्स्थापना गरेपछि राष्ट्रपति विद्यादेवी भण्डारीले आइतबारका लागि अधिवेशन आह्वान गरेकी छन् । त्यसअघि एन्टिजेन परीक्षण भएको हो ।"
एमालेले बोलायो स्थायी र केन्द्रीय कमिटी बैठक,काठमाडौं : एमाले स्थायी कमिटी र केन्द्रीय कमिटी बैठक बोलाएको छ। पार्टी कार्यालय सचिव शेरबहादुर तामाङका अनुसार एमालेको स्थायी कमिटी बैठक आइतबार बस्ने भएको छ भने केन्द्रीय कमिटी बैठक सोमबारका लागि बोलाइएको छ। ललितपुरस्थित तुल्सीलाल स्मृति प्रतिष्ठानमा बिहान ११ बजे बैठक बस्ने पार्टी केन्द्रीय कार्यालय सचिव तामाङले जानकारी दिए।केन्द्रीय कमिटी बैठकको एजेन्डा तय गर्न र विधान अधिवेशनको तयारी गर्नका लागि बैठक बोलाइएको उनको भनाइ छ। यही साउन ४ गते १४ औँ केन्द्रीय कमिटी बैठक तुल्सीलाल स्मृति प्रतिष्ठानमा बिहान ११ बजे बोलाइएको छ। उनका अनुसार पार्टी संरचना २०७५ जेठ २ गते अगाडि फर्काउँदै आइतबारको बैठकमा नेपाल पक्षका नेतालाई समेत डाँकिएको छ। एमालेले यही साउन २५ देखि २७ गते विधान अधिवेशन गर्ने निर्णय गरेको छ। शुक्रबार एमाले स्थायी कमिटी बैठक बसेको थियो। शुक्रबारको बैठकमा वरिष्ठ नेता माधवकुमार नेपाल पक्ष सहभागी भए पनि बीचमै बैठक छोडेर बाहिरिएको थियो। बैठकले पार्टीको विवाद समाधान गर्न गठित कार्यदलले बुझाएको १० बुँदे सहमतिलाई अनुमोदन गरेको थियो। शुक्रबारको बैठकमा अध्यक्ष केपी ओलीसँग राखेका मागको सुनुवाइ नभएको भन्दै नेपाल समूह बैठकस्थलबाट बाहिरिएको थियो।
कांग्रेसका क्रियाशील सदस्यता छानबिन समिति सदस्य घिमिरेमाथि आक्रमण,"काठमाडौं : नेपाली कांग्रेसका क्रियाशील सदस्यता छानबिन समितिका सदस्य श्याम घिमिरेमाथि कार्यकर्ताले हातपात गरेका छन्। कांग्रेस कार्यकर्ताहरुले छानबिन समितिको कार्यस्थल तीलगंगास्थित धर्म शालामा नेपाली कांग्रेसका केन्द्रीय सदस्य घिमिरेमाथि हातपात गरेका हुन्। प्रवक्ता विश्वप्रकाश शर्माले नेपाली कांग्रेसका केन्द्रीय सदस्य एवं क्रियाशील सदस्यता छानबिन समितिका सदस्य घिमिरेमाथि भएको आक्रमण अत्यन्तै निन्दनीय भएको विज्ञप्तिमार्फत जनाएका छन्। महाधिवेशन तयारीमा शुक्रबार बसेको पार्टी पदाधिकारी र पूर्व पदाधिकारी बैठकले घटनालाई गम्भीरतापूर्वक लिएको उनले बताए। जारी विज्ञप्तिमा भनिएको छ,क्रियाशिल सदस्यताको छानबिन स्थलमा पुगेर सांगठनिक कार्यमा व्यस्त रहेको समयमा एकाएक गरिएको आक्रमण पार्टीको अनुशासित सदस्यको परिचय हुन सक्दैन । महाधिवेशन तयारीमा शुक्रबार बसेको पार्टी पदाधिकारी र पूर्व पदाधिकारी बैठकले घटनालाई गम्भीरतापूर्वक लिएको छ । छोटो समय र कोभिड महामारीकाबीच पनि केन्द्रीय सदस्य रमेश लेखकको नेतृत्वमा रहेको क्रियाशील सदस्यता छानबिन समितिले रातदिन कार्य सम्पादन गरिरहेको विषयलाई कांग्रेसले प्रशंसा गरेको छ । सदस्यता सम्बन्धि कुनै निर्णय उपर निर्दिष्ट गरिएको उजुरीको निश्चित विधि र सुनुवाइको प्रक्रिया बाहिर गएर प्रकट हुने अराजक, अनुशासनहिन र दण्डनीय गतिविधि अस्वीकार्य रहेको शर्माले जानकारी दिए।"
प्रदेश २ मा मन्त्रिपरिषद् विस्तार : दुई मन्त्रीले लिए शपथ,जनकपुरधाम : प्रदेश २ सरकारमा दुई नयाँ मन्त्री थपिएका छन्। शनिवार माओवादी केन्द्र संसदीय दलका नेता भरतप्रसाद साह र सचेतक रुबी कर्णले शपथ लिएका हुन्। प्रदेश प्रमुख डा राजेश झाले मन्त्री भरत साह र मुख्यमन्त्री लालबाबु राउतले रुवी कर्णलाई शपथ ग्रहण गराएका हुन्। दुवैजनाले नेपाली भाषामा शपथ लिएका छन् । सत्ता समीकरणको खेलमा जनता समाजवादी पार्टीले आफ्नै मन्त्रीलाई राजीनामा गराएर माओवादी केन्द्रबाट मन्त्री नियुक्त गरेको हो। आन्तरिक मामिला तथा सञ्चारमन्त्री ज्ञानेन्द्रकुमार यादव र राज्यमन्त्री सरोजसिंह कुशवाहाको स्थानमा उनीहरु मन्त्री बनेका हुन्। सरकारमा सहभागी गराउन समाजवादी पार्टीका दुई मन्त्रीलाई राजीनामा गराएर माओवादी केन्द्रलाई दुई मन्त्री दिइएको हो। साह महोत्तरी क्षेत्र न १ (ख) बाट निर्वाचित सांसद हुन भने कर्ण सप्तरी निवासी समानुपातिक सांसद् हुन्।
काँग्रेस संसदीय दलको बैठक आइतबार बस्ने,काठमाडौं : नेपाली काँग्रेस संसदीय दलको बैठक आइतबार दिउँसो २ बजे नयाँ बानेश्वरस्थित संसद् भवनमा बस्ने भएको छ। पार्टी सभापति एवं संसदीय दलका नेता शेरबहादुर देउवा प्रधानमन्त्री बनेपछि दलको पहिलोपटक बैठक बस्न लागेको हो। सांसद डिला सङ्ग्रौलाले संसदीय दलको बैठक आइतबार दिउँसो २ बजे नयाँ बानेश्वरस्थित संसद् भवनमा बस्न लागेको जानकारी दिए। विसं २०७४ को निर्वाचनपछि प्रमुख प्रतिपक्षी दलका रुपमा सदनमा भूमिका निर्वाह गर्दै आएको काँग्रेस गत साता सरकारको नेतृत्वमा पुगेपछि परिवर्तित परिस्थितिमा दल र सांसदले खेल्नुपर्ने भूमिकाका विषयमा बैठकमा छलफल हुने बताइएको छ। बैठकमा समसामयिक राजनीतिक परिस्थितिमा पार्टीले सदनमा निर्वाह गर्नुपर्ने भूमिकाका विषयमा पनि छलफल हुने उनले बताए। आइतबार दिउँसो ४ बजे संसद् बैठकसमेत बोलाइएको छ। यसअघि बिहान १० बजे संसद्को कार्य व्यवस्था परामर्श समितिको बैठक बस्ने जनाइएको छ।
"एमाले विपक्षमा, नेपाल पक्ष अप्ठ्यारोमा","काठमाडौं : एमालेले कांग्रेस सभापति शेरबहादुर देउवा नेतृत्वको सरकारलाई विश्वासको मत नदिने निर्णय गरेको छ। अध्यक्ष केपी शर्मा ओलीको अध्यक्षतामा शुक्रबार बसेको स्थायी समिति बैठकले प्रतिपक्षमा बस्ने निर्णय गरेको हो। संस्थापन पक्षको यो निर्णयले वरिष्ठ नेता माधवकुमार नेपाल पक्ष भने अप्ठ्यारोमा परेको छ। पार्टी एकता प्रक्रिया सुरु भएको भन्दै नेपाल पक्षधर कार्यदलका सदस्यहरू बैठक रोक्न माग गर्दै शुक्रबार बैठकस्थल तुल्सीलाल स्मृति प्रतिष्ठान पुगेका थिए। तर, अध्यक्ष ओलीले बैठक नरोकेर पार्टी प्रतिपक्षमा बस्ने लगायतका निर्णय गराएका थिए। पार्टीभित्र देखिएको विवाद समाधान गर्न गठित १० सदस्यीय कार्यदलले १० बुँदेसहमति गरेर अध्यक्ष ओली र वरिष्ठ नेता नेपाललाई प्रतिवेदन बुझाएको थियो। ओली र नेपालबीचको शत्रुतापूर्ण व्यवहारका कारण कार्यदलको प्रतिवेदन भने अलपत्र छ। आफ्नै पार्टी नेतृत्वको सरकारलाई ढालेर देउवालाई प्रधानमन्त्री बनाउन महत्वपूर्ण भूमिका खेलेको भन्दै पार्टी अध्यक्ष ओली नेपालसँग क्रुद्द छन्। नेता नेपाल पनि ओलीले अति गरेको भन्दै देउवालाई विश्वासको मत दिनुपर्ने पक्षमा छन्। तर, कार्यदलमा सम्मिलित दोस्रो तहका नेताहरूसहमति जुटाएर पार्टी एक ढिक्का बनाउन चाहन्छन्। त्यसको पहलसमेत गरिरहेका छन्। दुई नेताबीच सहमति नभई बैठक गर्न नहुने भन्दै नेपाल पक्षधर कार्यदलका संयोजक भीम रावल सहितका सदस्यहरू सक्रिय थिए। ओलीले भने नेपाल पक्षको उपस्थिति बिनै स्थायी समितिको बैठक गरेर विभिन्न निर्णय गराएका छन्। संस्थापन पक्षले संसदमा देउवाको विपक्षमा मतदान गर्ने र पार्टी प्र्रतिपक्षमा बस्ने निर्णय गरेका कारण नेपाल पक्ष अप्ठ्यारोमा पर्ने देखिन्छ। नेपाल पक्षको समर्थनबिना देउवाको बहुमत पुग्न कठिन छ। जनता समाजवादी पार्टी एक ढिक्का भएर देउवाका पक्षमा उभियो भने मात्र त्यो सम्भव हुन्छ। तर, जसपाभित्रको चर्को द्वन्द्वले विश्वासको मत जुट्न कठिन छ। स्थायी समितिको बैठकमा एमाले अध्यक्ष ओलीले अदालतको परमादेशबाट नयाँ सरकार गठन भएको बताउँदै अब आफूहरू सक्रिय एवं रचनात्मक प्रतिपक्षमा बस्ने स्पष्ट गरेका थिए। अध्यक्ष ओलीले राष्ट्रियता, लोकतन्त्र, राष्ट्रिय छवि निर्माण, विकास निर्माण र समृद्धिका लागि पार्टी निरन्तर सक्रिय रहने बताए। स्थायी कमिटी बैठकले देशप्रति जिम्मेवार र राष्ट्रियताको पहरेदार, लोकतन्त्र र संविधानको रक्षक एवं जनताको हितप्रति अटल रहँदै अब नेकपा (एमाले) ले सक्रिय र रचनात्मक प्रतिपक्षको भूमिका खेल्ने निर्णय गरेको छ। एमालेले आप्ना पार्टीबाट निर्वाचित सबै प्रतिनिधिसभा सदस्यलाई विश्वासको मतको विपक्षमा मतदान गर्न पनि निर्देशन गरेको छ। एमालेले देउवाको सरकारलाई अलोकतान्त्रिक र अस्वस्थ विधिबाट गठित भएको सज्ञा दिएको छ। बैठकपछि पार्टी प्रवक्ता प्रदीप ज्ञवालीले प्रतिपक्षमा उभिने निर्णय भएको जानकारी दिए। १० सहमति अनुमोदन, कार्यदल विघटननेपाल पक्षको अनुपस्थितिबीच बसेको स्थायी समितिले कार्यदलले गरेको १० बुँदे सहमति अनुमोदन गरेको छ। एकताका लागि भएको सहमतिको पक्षमा निर्णय भएको पार्टी प्रवक्ता प्रदीप ज्ञवालीले जानकारी दिए। उनकाअनुसार पार्टीमा विद्यमान समस्या समाधान सम्बन्धमा सुझाव दिन गठित कार्यदलले तयार गरी बैठक समक्ष प्रस्तुत गरेको प्रस्तावलाई ग्रहण र अनुमोदन गर्ने निर्णय भएको छ। प्रस्तावलाई सिर्जनात्मक र रचनात्मक ढंगले कार्यान्वयन गर्ने निर्णय पनि बैठकले गरेको छ। कार्यदलले आफ्नो जिम्मेवारी पूरा गरेकामा बैठकले धन्यवाद दिँदै कार्यदल विघटन गर्ने निर्णय गरेको छ। एमाले एकताका लागि भन्दै जेठ २ मा दुवै पक्षका पाँचपाँच जनाको कार्यदल गठन गरिएको थियो। कार्यदलमा संस्थापनतर्फ स्थायी समिति सदस्य सुवास नेम्बाङको नेतृत्वमा उपमहासचिव विष्णुप्रसाद पौडेल, सचिव प्रदीप ज्ञवाली, स्थायी समिति सदस्य शंकर पोखरेल र विष्णु रिमाल थिए। नेपाल पक्षबाट उपाध्यक्ष भीम रावलको नेतृत्वमा उपमहासचिव घनश्याम भुसाल, सचिव गोकर्ण विष्ट, स्थायी समिति सदस्य सुरेन्द्र पाण्डे र रघुजी पन्त थिए। डेढ महिना समय निस्क्रिय रहेको कार्यदल असार २० मा अध्यक्ष ओली र उपाध्यक्ष रावलबीचको वार्ताबीच बिउँतिएको थियो। लगातार एक साताको प्रयासपछि कार्यदलबीचमा १० बुँदे सहमति भएको थियो। असार २८ गते सर्वोच्च अदालतले प्रतिनिधिसभा पुनस्र्थापना गर्दै देउवालाई प्रधानमन्त्री बनाउने आदेश दिएपछि अध्यक्ष ओली र वरिष्ठ नेता नेपालको क्रियाकलापले एकतामा पुनः संकट पारेको छ। ओलीको अभिव्यक्ति र नेपालको सत्तारुढ दलसँग सामीप्यताले एमाले एक हुने आंशका पैदा भएको छ। तर, प्रवक्ता ज्ञवालीले भने १० बँुदे सहमतिलाई पार्टीले ग्रहण गरी अनुमोदन गरिसकेकाले अब कार्यान्वयनमा आउने दाबी गरेका छन्। सहमति ग्रहण गर्यौं,अनुमोदन गयौं, अब कार्यान्वयन गर्छौँ, प्रवक्ता ज्ञवालीले भने। ओलीले बैठक रोक्न नमानेपछि नेपाल पक्ष बाहिरियो शुक्रबारको स्थायी समिति बैठक रोक्न नेपाल पक्षले आग्रह गरेको थियो। तर, अध्यक्ष ओलीले नमानेपछि कार्यदलमा रहेका नेपाल पक्षधर नेताहरू बाहिरिएका थिए। बैठक स्थल पुगेका नेपाल पक्षधर कार्यदलका संयोजक भीम रावलले स्थायी कमिटी बैठक र संसदीय दलको बैठक रोकेर एकताको पहल गर्न आग्रह गरेका थिए। तर, ओलीले बैठक कार्यसूचीअनुसार अघि बढिसकेको भन्दै रोक्न नमिल्ने जवाफ दिएका थिए। संविधानको प्रस्तावना नै अतिक्रमणप्रतिनिधिसभा विघटनसम्बन्धी मुद्दामा गरिएको सर्वोच्चको फैसलाले संविधानको आधारभूत मान्यतालाई नै अतिक्रमण गर्दै कमजोर तुल्याएको एमालेको ठहर छ। नेपालको संविधानको अक्षर र भावना, बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली, शक्ति पृथकीकरण एवं नियन्त्रण र सन्तुलनको सिद्धान्त तथा सार्वभौमसत्ता र राजकीयसत्ता नेपाली जनतामा निहीत रहेको संविधानको प्रस्थापनामा अतिक्रमण गरेको निश्कर्ष एमालेको छ। ताजा जनादेशका लागि जनतामा जाने निर्णयलाई निरंकुश भनेर आरोपित गर्ने काम फैसलाले गरेको एमालेले भनेको छ।"
प्रदेश २ : दुई मन्त्रीले दिए राजीनामा,जनकपुर : प्रदेश २ सरकारका दुई मन्त्रीले राजिनामा दिएका छन्। माओवादीलाई सरकारमा सहभागी गराउन आन्तरिक मामिला तथा सञ्चार मन्त्रालय खाली गराएर मन्त्री ज्ञानेन्द्रकुमार यादव र राज्यमन्त्री सरोजसिंह कुशवाहाले राजीनामा दिएका हुन्। नेकपा माओवादी केन्द्रलाई सरकारमा सहभागी गराउन मार्गप्रशस्त गर्न उनीहरूले राजीनामा दिएका हुन्। राजीनामा पत्र मुख्यमन्त्री लालबाबु राउतलाई बुझाइएको राज्यमन्त्री कुशवाहाले जानकारी दिए। माओवादी केन्द्रलाई सरकारमा सहभागी गराउन आफूहरूले स्वेच्छाले राजीनामा दिएको कुशवाहाले बताए। शनिबार प्रदेश २ सरकारमा माओवादी केन्द्रबाट संसदीय दलका नेता भरत साह मन्त्री र रुवी कर्ण राज्यमन्त्री बन्ने तयारीमा छन्। मन्त्री यादव र राज्यमन्त्री कुशवाहा दुवै जसपा उपेन्द्र यादव पक्षका नेता हुन्। मन्त्री बन्न लागेको भरतप्रसाद साह महोत्तरी जिल्लाको क्षेत्र नं १ बाट निर्वाचित सांसद हुन् भने रुबि कर्ण सप्तरी जिल्ला निवासी हुन्।
कांग्रेस महाधिवेशन : क्रियाशील सदस्यताको काम अन्तिम चरणमा,"काठमाडौं : नेपाली कांग्रेसले आसन्न १४ औँ महाधिवेशनका लागि क्रियाशीय सदस्यताको काम अन्तिम चरणमा पुगेको जनाएको छ। पार्टीका पदाधिकारी र पूर्व पदाधिकारीको आज बसेको बैठकमा क्रियाशील सदस्यता छानबिन समितिले बारा र सप्तरीबाहेक सबै जिल्लाको क्रियाशील सदस्यताको काम सम्पन्न भएको जानकारी गराएको हो। बैठकमा समिति संयोजक रमेश लेखकले ७५ जिल्लाको क्रियाशील सदस्यताको काम सम्पन्न भएको र छिट्टै सम्पूर्ण विवरणसहितको प्रतिवेदन सभापति शेरबहादुर देउवालाई बुझाइने बताउनुभएको मुख्यसचिव कृष्णप्रसाद पौडेलले जानकारी दिए। बैठकले क्रियाशील सदस्यताको विवादले भएको ढिलाइलाई व्यवस्थापन गर्न पार्टीको केन्द्रीय निर्वाचन समिति, सहमहामन्त्री डा प्रकाशशरण महत र केन्द्रीय सदस्य डा मीनेन्द्र रिजाललाई निर्वाचन निर्देशिकामा रहेका अप्ठ्यारा सहजीकरण गर्ने जिम्मेवारी प्रदान गरेको छ। क्रियाशील सदस्यतामा केही विवाद देखिए पनि यही विषयका कारणले महाधिवेशनको मिति भने नसर्ने भएको छ। बैठकमा प्रधानमन्त्री एवं पार्टी सभापति देउवाले महाधिवेशन निर्धारित मितिभन्दा एक दिन पनि पछाडि सार्न नसकिने बताएको मुख्यसचिव पौडेलले जानकारी दिए। गत असार ४ गते सम्पन्न कांग्रेस केन्द्रीय समिति बैठकले पार्टीको १४औँ महाधिवेशन आगामी भदौ १६ देखि १९ गतेसम्म काठमाडौँमा गर्ने संशोधित कार्यतालिका पारित गरेको थियो। संशोधित कार्यतालिकानुसार गाउँनगर वडा अधिवेशन आगामी साउन १२ गते, गाउँनगरपालिका अधिवेशन साउन १६ गते, प्रदेशसभा क्षेत्रीय अधिवेशन साउन २० गते हुनेछ। यसैगरी प्रतिनिधिसभा क्षेत्रीय अधिवेशनएक मात्र प्रतिनिधिसभा निर्वाचन क्षेत्र भएको जिल्ला अधिवेशन साउन २३ गते, एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन साउन २६ गते र प्रदेश अधिवेशन भदौ १ र २ गते निर्धारण गरिएको छ। त्यस्तै क्रियाशील सदस्यताको सूचीमा केन्द्रीय सभापतिबाट हस्ताक्षर भई केन्द्रीय निर्वाचन समितिलाई बुझाउने अवधि गत असार ३० गतेभित्र तोकिएको थियो। तर सो अवधिमा काम सम्पन्न हुन नसकेकाले समितिले केही समय माग गरको छ।"
पहिरोले दुई जेसीबी र एक ट्याक्टर पुरियो : एक जनाको मृत्यु,तानसेन : पाल्पाको तिनाउ गाउँपालिका वडा नं ६ डुम्रेमा गएराती पहिरोले ट्याक्टर र दुईवटा जेसीबी पुरिंदा एक जनाको मृत्यु भएको छ भने एक जना घाइते भएका छन्। पहिरोमा पुरिएर घाइते भएका ट्याक्टरका सहचालक बर्दियाको बासगढी नगरपालिका ४ घर भइ हाल पाल्पाको डुम्रेमा बस्दै आएका २७ वर्षीय महेन्द्र भन्ने मुमलाल पुनको उपचारको क्रममा लुम्विनी मेडिकल कलेज तानसेन प्रभासमा मृत्यु भएको पाल्पा प्रहरीले जनाएको छ। घाइते हुनेमा जेसीबी चालक जिल्लाको रैनादेवि छहरा गाउँपालिका वडा नं १ बस्ने २० वर्षीय सरोज बुढा रहेको छन्। जेसीबी चालक बुढाको पनि लुम्विनी मेडिकल कलेजमा उपचार भइरहेको छ। गएराती हिलोमा फसेको लु ४ त ६६२९ नम्बरको ट्याक्टर निकाल्न गएको लु १ क २४९६ नम्बर र लु १ क २४९६ नम्बरको जेसीबी माथिबाट खसेको पहिरोले पुरिएका थिए। डुम्रेको भित्री सडक खण्डबाट होलिघाटतर्फ ढुङ्गगा लिएर जाने क्रममा हिलोबाटोमा ट्याक्टर फसेको थियो। घटनाको थप अनुशन्धानको लागि प्रभास प्रहरी चौकिका प्रमुख भरत थापाको कमाण्डमा टोलि खटिएको जिल्ला प्रहरी कार्यालय पाल्पाका प्रवक्ता प्रहरी नायब उपरीक्षक रामेश्वर त्वातीले बताए। लगातार परेको वर्षाको कारण भर्खर खनेका सडकहरु पहिरोका जोखिममा परेका छन्। पाल्पामा बाढी पहिरोबाट मात्र एक महिनाको अवधिमा ५ जनाको मृत्यु भइसकेको छ।
हतियारधारी समूहको लुटपाट प्रयास असफल,"विराटनगर : मोरङको सुन्दरहरैँचा नगरपालिका१० विराट चोकस्थित त्रिवेणी टोलमा रहेको एउटा सुनचाँदी पसलमा हतियारधारी अपरिचित समूहले दिनदहाडै लुटपाटको असफल प्रयास गरेको छ। प्रहरीको प्रारम्भिक अनुसन्धानबाट खगेन्द्र थापाले आफ्नै घरमा सञ्चालन गरेको शिव पञ्चायन ज्वेलर्समा लुटपाटको योजनासहित शुक्रबार दिउँसो ३ बजेतिर दुईवटा मोटरसाइकलमा चार जनाको समूह आएको खुलेको छ। उत्तरपश्चिमको बाटो हुँदै आएकामध्ये दुई जनाले सुरुमा पसलभित्र छिरेर हतियार देखाउँदै लुटपाट गर्न खोजेको मोरङ प्रहरी प्रमुख एसपी जनार्दन जिसीले बताए। उनका अनुसार अरु दुईमध्ये एक जना पसल बाहिर र अर्का व्यक्ति पसलभन्दा ३० मिटरजति टाढा रहेर वरपरको अवस्था नियाल्दै र रेकी गर्दै बसेको पाइएको छ। दुवै मोटरसाइकल ३० मिटरभन्दा पर नै पार्किङ गरेर राखेपछि त्यहाँबाट पैदल नै आएर उनीहरुमध्ये दुई जना पसलभित्र छिरेको खुलेको जिसीले बताए। अपरिचित समूह मास्क लगाएर नचिनिने गरी उत्तरतिर रहेको जंगल क्षेत्रबाट भित्री सडक खण्ड हुँदै पसलसम्म आएको जिसीको भनाइ छ। प्रारम्भिक अनुसन्धानबाट र घटनाको प्रकृति हेर्दा सुनचाँदी पसलमा लुटपाट मच्चाउने योजनासहित आएको देखिन्छ, उनले भने, असफल प्रयास गरेको हतियारधारी समूहले राजमार्ग प्रयोग भने गरेको पाइएन। लुटपाटको प्रयास सफल नभएपछि वरपर जम्मा भएकालाई हतियार देखाउँदै त्यो समूह उत्तरपश्चिमतर्फको भित्री बाटो हुँदै मोटरसाइकलमा भागेको जिसीले बताए। घटनास्थल वरपरको सिसी टिभी फुटेजमा पनि भेलाजम्मा भएका सर्वसाधारणलाई हतियार देखाएर आतंकित पार्दै लुटपाट गर्न आएकाहरु फरार हुँदै गरेको देखिन्छ। सिसी टिभी फुटेजमा लुटेरा समूह अत्याधुनिक हतियार एसएमजी र पेस्तोलसहित आएको देखिन्छ, प्रहरी स्रोतले भन्यो, उनीहरुको साथमा एउटा एसएमजी र दुईवटा पेस्तोल रहेको खुल्यो। तर पसल सञ्चालकलाई हतियार देखाएर तर्साउने र नियन्त्रणमा लिने प्रयास सफल नभएपछि ठूलै घटना गराउने योजनामा रहेको लुटेरा समूह आफै भाग्नुपर्ने अवस्था बनेको हो। प्रहरी अधिकारीका अनुसार एसएमजी नेपाली सेना, सशस्त्र र नेपाल प्रहरीको विशेष टोलीले मात्रै बोक्न पाउने अत्याधुनिक हतियार हो। लुटपाट गर्ने समूह छिर्दा पसल सञ्चालक थापा, उनकी श्रीमती टीकादेवी र ६ वर्षका नाति पसलभित्रै थिए। हामी बसिरहेका बेला अचानक दुई व्यक्ति पसलभित्र छिरेर चुप लाग्न र होहल्ला नगर्न चेतावनी दिएर पसलको सटर भित्रबाट लगाउन खोजे। झोलामा बोकेर ल्याएको बन्दुक निकालेर गोली फिट (लोड) गर्न थाले, थापाले भने, एक जनाले झोलाबाट पेस्तोल निकालेर मलाई ताकेपछि अति नै डराएकी श्रीमती भाग्नलाई बाहिर निस्किन खोज्दा तानेर रोक्न खोजे। तर फुत्किएर निस्कन सफल भएसँगै बाहिर आएर होहल्ला गर्न थालेपछि घटनाका बारेमा छरछिमेकी र स्थानीयले थाहा पाए। पसलभित्र रहेकालाई नियन्त्रणमा लिन खोज्दै गर्दा ६ वर्षे बालक भने निस्किएर आत्तिँदै भागेको सिसी टिभी फुटेजमा देखिन्छ। वरपर रहेका केही महिलाहरु बच्चा च्यापेर आत्तिएर दौडदै गरेको देख्न सकिन्छ। हतियारसहित पसलमा छिरेकासँग मेरो वादविवाद पर्न थाल्यो। बाहिर निस्कन सफल भएकी श्रीमतीले होहल्ला गरिछन्, थापाले भने, छरछिमेकी र स्थानीय बासिन्दा भेला भएपछि हतियारधारी समूह एक मिनेटभित्र नै पसलबाट निस्किएर भाग्यो। केही पैसा र सुनचाँदी राखिएको पसलमा धन्न कुनै घटना गराउन र लुट्न भने भ्याएनन्। हतियारधारी समूहले लुटपाटको प्रयास गरेको सुनचाँदी पसल। बाहिर रेकी गरेर बसेकाहरुले वरपरबाट मान्छे भेला हुन थालेको संकेत गरेपछि पसलभित्र रहेकाहरु पनि निस्किएर दुईवटा मोटरसाइकलमा उत्तरपश्चिमतर्फ भागेको थापाले बताए। उनका अनुसार आत्तिएको र डराएको बेला मान्छे चनिएन भने मोटरसाइकल नम्बर पनि याद गरिएन। स्थानीय बासिन्दाले होहल्ला गरेको र केही समयमै प्रहरी पनि आइपुगेकाले लुटपाटको योजना भने असफल भएको उनको भनाइ छ। आफ्नै पसलभित्र असुरक्षित भइयो। व्यवसाय सञ्चालन गर्दा ठूलै जोखिम उठाउनुपर्ने अवस्था आयो, थापाले भने, हतियार देख्नेवित्तिकै होस नै उड्यो। लखेट्न खोजे पनि हतियार देखाएकाले डराएर उनीहरुको पिछा गर्नसक्ने अवस्था नै भएन। घटनास्थल वरपरका सबै सिसी टिभी फुटेज प्रहरीले अनुसन्धानका लागि लगेको छ। घटनास्थलबाट प्राप्त सिसी टिभी फुटेज लगायतका प्रमाणका आधारमा लुटेराको खोजी तीव्र पारेर घटनाको अनुसन्धान थालिएको एसपी जिसीले बताए। लुटपाट मच्चाउने प्रयास गरेको गिरोहको पहिचान भइसकेको छैन, उनले भने, विभिन्न प्राविधिक पक्षलाई आधार बनाएर प्रहरी उनीहरुको नजिक पुगिसकेका कारण केही समयमै पक्राउ गरिने छ। सबैतिर नाका सिल गरेर विभिन्न प्रहरी युनिटसँग समन्वय गर्दै लुटेरा समूहको खोजीका लागि इलाका प्रहरी कार्यालय बेलबारीबाट प्रहरी निरीक्षक (इन्सपेक्टर) सरोज खनाल नेतृत्वको विशेष टोली परिचालित छ। जिसीका अनुसार लुटपाट गर्न आएकाहरु अन्दाजी २५ देखि ४० वर्ष उमेर समूहसम्मका पुरुषहरु हुन्। स्थानीय बासिन्दाले दिएको सूचनाका आधारमा लुटेरा भागेको बाटोको पहिचान गरेर उनीहरुको पिछा गर्दै प्रहरी गछिया खोलासम्म पुगेको थियो। तर गछिया खोला तरेर उनीहरु भागिसकेको पाइएपछि प्रहरीले सबैतिर नाका सिल गरेर खोजी र पहिचानलाई जारी राखेको एसपी जिसीको भनाइ छ।"
बाढीपहिराले आठ आयोजनामा क्षति,"काठमाडौं : यस वर्षको मनसुनमा हालसम्म विभिन्न आठ जलविद्युत् आयोजनामा क्षति पुगेको छ। ऊर्जा, जलस्रोत तथा सिँचाइ मन्त्रालय मातहतको विद्युत् विभागले गरेको अध्ययनमा ती आयोजनामा बाढी पहिराका कारण क्षति पुगेको पाइएको हो। विभागका अनुसार ती आयोजनाको क्षमता २०८ मेगावाट रहेको छ। विभागका अनुसार गत जेठ ३१ गते र असार १ गते लम्जुङको दोर्दी खोलामा आएको बाढी तथा पहिराका कारण १२ मेगावाट क्षमताको दोर्दी एक जलविद्युत् आयोजनामा क्षति पुगेको हो। यस्तै २७ मेगावाट क्षमताको हिमालयन पावर पार्टनर लिमिटेडले निर्माण गरिरहेको दोर्दी खोलामा समेत क्षति पुगेको छ। विभागका अनुसार २५ मेगावाट क्षमताको माथिल्लो दोर्दी, ५४ मेगावाट क्षमताको सुपर दोर्दी खमा समेत क्षति पुगेको छ। सो नदी करिडोरमा निर्माण भइरहेका कूल चार आयोजनामा क्षति पुगेको विभागको अध्ययनमा देखिएको छ। यस्तै कलङ्गा खोला जलविद्युत् आयोजनामा समेत बाढीका कारण क्षति पुगेको छ। सो आयोजनामा समेत गत जेठ ३१ गते र असार १ गतेको बाढी पहिराले क्षति पुर्याएको हो। सो आयोजनाको क्षमता १५३३ मेगावाट छ। विभागका अनुसार बाढी, पहिराका कारण २४ मेगावाट क्षमताको मादमे खोला, ७२७ मेगावाट क्षमताको याम्लिङ खोला र ४४ मेगावाट क्षमताको सुपर मादीमा समेत ठूलो क्षति पुगेको छ। सो आयोजनाको निर्माण सामग्री र उपकरण बाढीले बगाएको छ। यस्तै बाँधस्थल तथा कफर ड्याममा समेत क्षति पुगेको छ। बाढीको पानी निर्माणाधीन विद्युत् गृहमा पसेको थियो भने प्रसारण लाइनमा सामान्य क्षति पुगेको छ। स्वतन्त्र ऊर्जा उत्पादकको संस्था नेपाल (इपान)ले बाढी, पहिराका कारण क्षति पुगेका आयोजनालाई क्षतिपूर्ति उपलब्ध गराउन सरकारसँग माग गरेको छ।"
"सार्वजनिक यातायातमा राजधानीमै मनपरी भाडा, अनुगमन सुस्त","काठमाडौँ : यातायात व्यवस्था विभागले एउटा प्रदेशबाट अर्को प्रदेशमा जाने सवारी साधनमा भाडा बढाए पनि यातायात व्यवसायीले भने राजधानीमै सकेजति असुल्न थालेका छन्। विभागको वेबसाइटमा गत असार ३१ गते अन्तर प्रदेशमा चल्ने सार्वजनिक सवारीमा भाडा बढाइएको सूचना राखिएको छ। राजधानीमै व्यवसायीले मनपरी भाडा लिँदा पनि विभागले अनुगमन नगरेको यात्रुको गुनासो छ। यात्रु रामचन्द्र सिम्खडाले शुक्रबार गोकर्णेश्वरबाट जोरपाटीसम्म तीन किमीभन्दा कम दूरी यात्रा गरेको भाडा रु २० असुलेको बताए। बढी भाडा लिने बा२ख ६८०५ नम्बरको बसका बारेमा प्रहरीलाई जानकारी गराए पनि कारबाही भएन। ट्राफिक प्रहरीको नं १०३ मा फोन गरी तोकिएकोभन्दा रु छ बढी भाडा लिएको जानकारी गराए पनि कारवाही नभएको उनको दुःखेसो छ। फोन उठाएका ट्राफिक प्रहरी चन्द्र केसीले कारवाही गराएरपछि जानकारी गराउँछौँ भनेको यात्रु सिम्खडाले बताए। त्यो सवारीपछि पनि दादागिरी देखाउँदै सडकमा कुदेकाले कारवाही नभएको उनको ठम्याइ छ। साउन लागेसँगै भाडा बढेको छ भनी ठगिनेमा सिम्खडा प्रतिनिधि पात्र मात्र हुन्। यही साउन १ गते शुक्रबार नै रत्नपार्कबाट गौशालासम्म सार्वजनिक यातायातमा यात्रा गर्दा यात्रु रमा भट्टराईले तोकिएभन्दा रु छ नै बढी भाडा तिर्नुपर्यो। असार ३१ गतेदेखि भाडा बढेको छ। अब चढेपछि न्यूनतम रु २० भाडा भएको छ भन्दै बा५ख २७६४ नंको बसका परिचालकले भट्टराईसँग बढी भाडा असुलेका हुन्। छोटो दूरीमा रु छ र लामो दूरीमा दोब्बरसम्म बढी भाडा असुली भइरहेको भए पनि अनुगमन गर्नुपर्ने निकाय मौन छन। विभागको वेबसाइटमा राखिएको ल्याण्डलाइन फोन सम्पर्क गरेर जानकारी गराउन खोज्दा फोन नउठ्ने गरेको यात्रुको गुनासो छ। वेबसाइटमा विभागका सूचना अधिकारी डा लोकनाथ भुसालको मोबाइल नम्बरसमेत राखिएको छ। भुसालको ९८५१२५३१३५ मोबाइल नंमा पटकपटक फोन गर्दासमेत उठ्दैन। महानिर्देशक नमराज घिमिरेको मोबाइल नम्बरसमेत पत्ता लगाएर फोन गरे पनि नउठेको यात्रु बताउँछन्। पटकपटकको मोबाइल सम्पर्कपछि फोन उठाएका सूचना अधिकारी भुसालले विभागले अन्तर प्रदेशमा मात्र भाडा बढाउन पाउने व्यवस्थाअनुसार एक प्रदेशबाट अर्को प्रदेशमा जाँदा बढी लिन पाइने गरी बिहीबारदेखि भाडा बढाइएको बताए। प्रदेशभित्र र स्थानीय तहको क्षेत्रमा चल्ने सवारीको भाडा बढाउने अधिकार प्रदेश र स्थानीय सरकारलाई नै दिइएको उनले जानकारी गराए। विभागले गत वैशाख १७ गते भाडा बढाउने सम्बन्धमा पठाएको फाइलको निर्णयानुसार गत असार २७ गते भाडा बढाएको हो। सवा दुई महिनासम्म फाइल थन्क्याएर सरकार परिवर्तन हुने बेलामा भाडा बढाइएको भन्दै पाँच विद्यार्थी सङ्गठनलगायत नागरिकस्तरबाट पनि यसको विरोध भइरहेको छ। विभागको अनुगमन सुस्त, ट्राफिक प्रहरी केही सक्रिय यातायात अनुगमनका लागि विभागबाट विशेष जिम्मेवारी पाएका नायबसुब्बा केशवराज जमरकट्टेल र चार जना ट्राफिक प्रहरी अनुगमनमा खटिने गरेको सूचना अधिकारी भुसालले जानकारी दिए। विभागले यातायात अनुगमनका लागि छुट्टै सवारीको व्यवस्था गरे पनि त्यसको सदुपयोग नभएको यात्रुको गुनासो छ। महानगरीय ट्राफिक प्रहरी महाशाखा रामशाहपथका प्रवक्ता सञ्जीव शर्मादासले शुक्रबार तोकिएभन्दा बढी भाडा लिने १६० सवारीलाई कारवाही गरिएको जानकारी दिए। बढी भाडा लिने सवारीलाई पहिलोपटक रु ५०० देखि रु एक हजार ५०० सम्म कारवाही गरिएको महाशाखाले जनाएको छ। बढी भाडा लिने क्रम दोहोर्याउने सवारीलाई रु पाँच हजार कारवाही गरी सवारी सिज गर्नेसम्मको तयारी भएको प्रवक्ता शर्मादासले बताए। 'प्रत्येक दिन धुम्बाराही चोकबाट रानीपोखरीसम्म म पनि सार्वजनिक यातायातमा यात्रा गर्छु, सार्वजनिक यातायातका समस्या राम्रोसँग थाहा पाएकाले समस्या समाधानमा लागिपरेको छु', उनले भने। शनिबार पनि बिहानैदेखि बढी भाडा लिएको गुनासो आइरहेकाले कार्यालयबाट धेरै जनशक्ति सार्वजनिक यातायात अनुगमनमै खटाइएको महाशाखाले जनाएको छ। यात्रुलाई तोकिएभन्दा बढी भाडा नतिर्न र बढी भाडा लिनेको जानकारी महाशाखाको निःशुल्क फोन नं १०३ मा खबर गर्न प्रवक्ता शर्मादासले आह्वान गरेका छन्।"
छोरीलाई बलात्कार गरेको कसुरमा बाबुलाई जन्मकैद,"बाजुरा : १४ वर्षीया छोरीलाई बलात्कार गरेको कसुरमा जिल्ला अदालत बाजुराले बुढीगंगा नगरपालिकाका ६७ वर्षीय बाबुलाई जन्म कैद सजायको फैसला सुनाएको छ। जिल्ला अदालत बाजुराका न्यायाधीश माधबप्रसाद घिमेरेको असार ३१ गतेको इजलासले छोरीलाई जबरजस्ति करणी र हाडनाताकरणी गरेको भन्दै मुलुकी अपराध संहिता २०७४ को दफा २१९ (१) र २१९ (२) बमोजिम जन्मकैद अर्थात २५ वर्ष कदै र ५० हजार नगद जरिवाना तोकेको छ। बुवाले छोरीलाई बलात्कार गरेपछि गर्भ रहेको घटना बाहिर आएपछि बालिकाका दाईले ०७७ साउन ९ गते जिल्ला प्रहरी कार्यालयमा उजुरी दिएपछि सोही दिन आरोपितलाई पक्राउ गरी सरकारी वकिल कार्यालयमार्फत ०७७ साउन २२ गते जिल्ला अदालत बाजुरामा जबरजस्ति करणी र हाडनाताकरणी अन्र्तगत मुद्धा दर्ता भएको थियो। बालिकाले महिनावारी हुन लागेको १ वर्ष भएको थियो। पीडित बालिकाका अनुसारर आमा गाई भैँसी लिएर अन्यत्र बस्ने गरेकी थिइन्, घरमा कोही नभएको बेला आफुमाथि बाबुले करणी गरेको बताएकी छन्। १ हप्तासम्म घरभन्दा बाहिर जान दिएन्, करणीको बेला पनि मुख छोपेको ती बालिका न्यायका लागि मार्तडी पुगेको बेला बताएकी थिइन्। बालिका स्थानिय स्वास्थ्य चौकीमा पेट दुखेको भनेर चेकँजाचमा पुगेकी थिइन्। त्यहाँ स्वास्थ्यकर्मीले पेटमा बच्चा रहेको भनेपछि घटना बाहिर आएको हो।"
हतियारसहित दाजुभाइ पक्राउ,"धरान : सुनसरीको कोसी गाउँपालिकाबाट हतियारसहित दुई दाजुभाइलाई पक्राउ परेका छन् । शनिबार कोसी गाउँपालिका ५ स्थित कुम्याहीबाट कटुवा पेस्तोलसहित ४८ वर्षीय विध्यानन्द यादव र ४६ वर्षीय चन्द्रदेव यादवलाई पक्राउ गरिएको सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले जानकारी दिए। सशस्त्र प्रहरीको टोलीले उनीहरुलाई झगडा गर्दै गरेको अवस्थामा हतियार सहित पक्राउ गरेको हो । पौडेलले दाजुभाइले घरनजिकैको आँपको रुखमुनि लुकाई राखेको एकथान कटुवा पेस्तोल र एकथान गोली बरामत गरिएको बताए। दुई दाजुभाइ हतियारले एकअर्कालाई उडाइदिने भन्दै झगडा गरिरहेको सूचनाका आधारमा तत्काल सशस्त्र प्रहरी घटनास्थल पुगेर उनीहरुलाई पक्राउ गरिएको सशस्त्र प्रहरी उपरीक्षक पौडेलले बताए। घटनास्थल नेपाल भारत सीमा क्षेत्र नजिकै पर्दछ । खुल्ला सीमानाका कारण यस क्षेत्रका अपराधिक मानसिकता बोकेका व्यक्तिहरुले भारतबाट अबैध हतियार खरिद गरेर ल्याएर चन्दा आतंक, हत्या, अपहरण जस्ता अपराधिक घटना घटाउँदै आएका छन् । सशस्त्र प्रहरीले पक्राउ परेका दाजुभाइलाई आवश्यक कार्वाहिका लागि बरामत हतियारसहित जिल्ला प्रहरी कार्यालय सुनसरीमा बुझाएको छ । दुई दाजुभाइको झडपमा तत्काल सशस्त्र प्रहरी घटनास्थल आए पश्चात कुनै अप्रिय घटना हुन नपाएको स्थानीयले बताए।"
नेपाली सेना अब ३ जोड १ कमाण्ड संरचनामा,"काठमाडौं : नेपाली सेनाको साङ्गठनिक पुनः संरचना २०७७७८ कार्यान्वयनमा आएको छ । सेनाको साङ्गठनिक पुनः सरचना मन्त्रिपरिषद्को असार २४ गते बैठकले स्वीकृत गरेको थियो । प्रधानसेनापति पूर्णचन्द्र थापाले सैनिक मुख्यालय जङ्गी अड्डामा शुक्रबार आयोजित समारोहमा कमाण्ड सेनापतिलाई झण्डा हस्तान्तरण गर्नुभएको सैनिक जनसम्पर्क तथा सूचना निर्देशनालयले जनाएको छ । सरकारले सैद्धान्तिक स्वीकृति दिएको ३ जोड १ कमाण्ड अवधारणाको निरन्तरताका रुपमा आएको साङ्गठनिक पुनः संरचना २०७७७८ राष्ट्रिय सुरक्षा नीति र दीर्घकालीन सोच २०८७ समेतका आधार तयार पाएिको हो । साङ्गठनिक पुनः संरचनाको पूर्ण कार्यान्वयन भने २०८१ असार मसान्तसम्ममा हुने जानकारी दिइएको छ । चार कमाण्ड हेड क्वाटर आजबाटै पूर्णरुपमा सञ्चालनमा आएका छन् । कमाण्डलाई आवश्यक अधिकृत र सकल दर्जाको दरबन्दी क्रमिक रुपमा आगामी ६ वर्षमा पूरा हुने बताइएको छ । सेनाको संवैधानिक र अन्य जिम्मेवारीलाई थप असरदाररुपमा सम्पादन गर्ने लक्ष्य अघि बढाइएको ३ जोड १ कमाण्ड अवधारणा कार्यान्वयनका लागि साङ्गठनिक संरचना आवश्यक रहेको सेनाले जनाएको छ । अन्तर्राष्ट्रिय, क्षेत्रीय तथा राष्ट्रिय सुरक्षा परिवेश र अन्तर्राष्ट्रिय अभ्याससमेतलाई दृष्टिगत गरी सेनालाई समयानुकूल व्यावसायिक, चलायमान र गतिशील बनाउन साङ्गठनिक सरचना अघि बढाइएको हो । नेपालको नदी क्षेत्रमा उद्धार तथा वन्यजन्तु चोरी शिकारी नियन्त्रण कार्य गर्नसक्ने क्षमताको विकास र तदर्थ रुपमा स्थापना गरिएका अङ्ग सीमा अनुगमन एवं सर्भे निर्देशनालयलाई समेट्न यसले योगदान दिनेछ । फिल्ड तहमा हाल देखिएका मध्ये क्रमका अधिकृत, पदीक र विल्लादारसमेत वृत्ति विकासमा परेका समस्यालाई सम्बोधन र व्यवस्थापन गर्न साङ्गठनिक पुनः संरचना कोशेढुङ्गा सावित हुने जानकारी दिएको छ । साङ्गठनिक पुनः संरचना अघि बढाउने क्रममा सेनामा कायम रहेका विद्यमान कूल सङ्ख्यामा कुनै थपघट नहुने मात्र होइन विशिष्ट श्रेणीको दरबन्दी सङ्ख्यामा पनि कुनै पनि हेरफेर हुने छैन । साङ्गठनिक पुनः संरचना २०७७७८ कार्यान्वयन भएपछि सञ्चारप्रविधि, मेडिकल, बन्दोबस्ती, इन्जिनियरिङको क्षमता र अवधारणा गुणस्तरीय हुने सेनाले जनाएको छ ।"
मनसुन सक्रिय : भारी वर्षाको सम्भावना,"काठमाडौं : जल तथा मौसम विज्ञान विभागले देशभर मनसुनी वायुको प्रभाव रहेको जनाएको छ । हाल देशभर सामान्यदेखि पूर्ण बदली रही गण्डकी प्रदेशका धेरै स्थानहरुमा साथै प्रदेश नं १, प्रदेश नं २, बागमती प्रदेश तथा लुम्बिनी प्रदेशका थोरै स्थानहरुमा हल्कादेखि मध्यम वर्षा भइरहेको छ। शनिबारबाट सोमबारसम्म मनसुन न्यून चापीय रेखा नेपालको तराई भूभाग नजिक आउने तथा बङ्गालको खाडी अरबियन सागरबाट जलवाष्प युक्त हावा प्रशस्त मात्रामा आउने सम्भावना रहेकाले देशका धेरै स्थानमा हल्कादेखि मध्यम वर्षाको सम्भावना रहेको विभागले जनाएको छ । मौसम पूर्वानुमान महाशाखाका अनुसार शनिबार दिउँसो देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। सुदूरपश्चिम, लुम्बिनी, गण्डकी, बागमती, प्रदेश २ तथा प्रदेश १ का थोरै स्थानहरुमा मेघगर्जनचट्याङ्गसहित भारी वर्षाको सम्भावना रहेको छ। राती सुदूरपश्चिम, कर्णाली, लुम्बिनी तथा प्रदेश १ का थोरै स्थानहरुमा मेघगर्जनचट्याङ्गसहित भारी वर्षाको सम्भावना रहेको छ। आइतबार प्रदेश १, गण्डकी, लुम्बिनी, कर्णाली तथा सुदूरपश्चिम प्रदेशका थोरै स्थानहरुमा मेघगर्जनचट्याङ्गसहित भारी वर्षाको सम्भावना रहेको छ। सोमबार प्रदेश १, प्रदेश २, बागमती, गण्डकी, लुम्बिनी तथा सुदूरपश्चिम प्रदेशका थोरै स्थानहरुमा मेघगर्जनचट्याङ्गसहित भारी वर्षाको सम्भावना रहेको छ। बाढी पूर्वानुमान महाशाखाका अनुसार आज महाकाली, कर्णाली, गण्डकी र यी नदीहरुका सहायक नदीहरुमा जलसतह उल्लेख्य बढ्ने तथा कोशी र यसका सहायक नदीहरुमा समेत जलसतह बढ्ने पूर्वानुमान रहेको छ। सुदूरपश्चिम, कर्णाली र लुम्बिनी प्रदेश भई विशेष गरी महाकाली, कर्णाली, भेरी, सेती, तिनाउ, पश्चिम राप्ती, बबई लगायतका नदीहरुमा बहाव उल्लेख्य बढ्ने र सतर्कता तह पार गर्ने पूर्वानुमान रहेको छ।"
तार भूमिगत गरेर नयाँ शहर बनाउने पहिलो आयोजना राजधानीको पूर्वोत्तरमा,"काठमाडौं : काठमाडौंको पूर्वोत्तर भेगका तीन नगरपालिकाको २० हजार रोपनी जग्गा एकीकरण (ल्याण्ड पुलिङ) गरी विद्युत्, टेलिफोन र इन्टरनेटका तार भूमिगत गरेर व्यवस्थित शहर निर्माण गरिने भएको छ। विद्युत्, टेलिफोन र इन्टरनेटका तार भूमिगत गरेर व्यवस्थित शहर निर्माण गर्ने यो आयोजना पहिलो हुने पूर्वी काठमाडौँ नयाँ शहरी विकास आयोजनाका इञ्जिनीयर परासर घिमिरेले जानकारी दिए। प्राकृतिक प्रकोपबाट बच्न पर्याप्तमात्रामा खुला क्षेत्र र नदी किनारमा बाढी नआउने गरी तयार शहरका रुपमा स्थापित गर्ने गरी काम अघि बढेको छ। कागेश्वरी मनोहरा नगरपालिकाको वडा नं १, २, ३ र ४, गोकर्णेश्वर नगरपालिकाको वडा नं १, २ र ४ एवं शङ्खरापुर नगरपालिकाको वडा नं ९ भित्रको करिब २६ हजार रोपनी जग्गामध्ये २० हजार रोपनी जग्गा एकीकरण गरेर नयाँ शहर बनाउन लागिएको हो। यसका लागि पूर्वी काठमाडौँ नयाँ शहरी आयोजना गत वर्ष स्थापना गरी सञ्चालन गरिएको कागेश्वरी मनोहरा नगरपालिकाका प्रमुख कृष्णहरि थापाले बताए। आयोजना सञ्चालन गर्न तीनवटै नगरपालिकाका नगर प्रमुख, उपप्रमुख, प्रमुख प्रशासकीय अधिकृत, आयोजना सञ्चालन हुने वडाका वडाध्यक्ष, तीनवटै नगरपालिकाका कानूनी सल्लाहकार, जग्गा धनी, मोही र सरोकार भएका सरकारी कार्यालयका प्रतिनिधि सदस्य रहने गरी ४० सदस्यीय समिति गठन गरिएको छ, उनले भने। समितिको अध्यक्षमा कागेश्वरी मनोहराका नगर प्रमुख थापा तोकिएका छन्। यसैगरी सहअध्यक्षमा गोकर्णेश्वर नगरपालिकाका नगर प्रमुख सन्तोष चालिसे र शङ्खरापुर नगरपालिकाका नगर प्रमुख सुवर्ण श्रेष्ठ रहेका छन्। आयोजना सञ्चालनका लागि उपभोक्ता समिति, आवश्यकताअनुसार उपसमिति, आयोजना क्षेत्रभित्रका सबै कित्ता जग्गालाई एकीकरण गर्ने, आयोजना क्षेत्रमा विकसित घडेरी निर्माण गर्न प्रचलित कानूनबमोजिम ठेक्कामा दिने काम अघि बढाउन लागिएको हो। आयोजना सम्पन्न गरी विकसित घडेरी वितरण गर्ने, आयोजना हस्तान्तरण गर्ने र सम्पन्न भएपछि सो को प्रतिवेदन नगर कार्य पालिकासमक्ष पेश गरिने भएको छ। आयोजना व्यवस्थापन समितिको बैठकले आयोजना कार्यान्वयन व्यवस्थापन कार्यविधि २०७६ स्वीकृत गरेको छ। गोकर्णेश्वर नगरपालिका८ मा आयोजना कार्यालय स्थापना गरी सम्भाव्यता अध्ययनको काम पूरा गरिएको छ। आयोजना सञ्चालन गर्न आवश्यक पर्ने बजेटको ५० प्रतिशत कागेश्वरी मनोहरा, ३५ प्रतिशत गोकर्णेश्वर र १५ प्रतिशत शङ्खरापुर नगरपालिकाले व्यहोर्ने निर्णय पनि बैठकले गरेको छ। सो रकमलाई तीन नगरपालिकाको सभाबाट सम्बोधन गरी विनियोजन ऐन २०७७२०७८ मा उल्लेख गरेपछि गत आर्थिक वर्षदेखि नै काम अघि बढेको हो। बागमती र मनोहरा नदी किनारका फाँट रहेको आयोजनास्थलका बहाव क्षेत्रको दायाँबायाँ २०२० मिटरमा सडकसमेत बनाउन नदिने गरी काम अघि बढाइएको इञ्जिनीयर घिमिरेले बताउनुभयो। यसले गर्दा नदीमा बाढी आउँदा घर र व्यवसायी नडुबाउने गरी शहर निर्माण गरिँदैछ। राजधानीमा आवासीय क्षेत्रको माग पूरा गर्न काम शुरु गरिएको आयोजना प्रमुख इञ्जिनीयर दीपक श्रेष्ठले बताए। आयोजनाको प्रभावकारी कार्यान्वयनका लागि जग्गाधनी तथा मोहीलाई जानकारी दिन अन्तक्र्रिया सञ्चालन गरिएको छ। आयोजनाअन्तर्गत नै गोकर्णेश्वर महादेव मन्दिर परिसरबाट सुन्दरीजलसम्मको वाग्मती कोरिडोरसमेत निर्माण गर्ने गरी योजना बनाइएको छ। यसका लागि अधिकार सम्पन्न वाग्मती सभ्यता एकीकृत विकास समितिसँग पनि समन्वय गरिने आयोजनाले जनाएको छ। अन्तक्र्रियामार्फत आयोजनामा सहभागी हुन निवेदन आह्वान गर्ने निर्णय पनि बैठकले गरेको गोकर्णेश्वरका नगर प्रमुख सन्तोष चालिसेले जानकारी दिए। सम्भाव्यता अध्ययनको काम सम्पन्न गरी हाल विस्तृत परियोजना प्रस्ताव (डिपिआर) निर्माणको काम भइरहेको छ। असोजसम्ममा प्रस्ताव तयार पारी मन्त्रिपरिषद्मा पारितका लागि पेश गरिने छ। मन्त्रिपरिषद्बाट प्रस्ताव पारित भएपछि मात्र आयोजनाले वैधानिकता पाउनेछ। वैधानिकता दिएर तिहारपछि स्थलगतरुपमै जग्गा एकीकरणको काम शुरु गर्ने आयोजनाको लक्ष्य छ। एकीकरण गरिने जग्गामध्ये १६ हजार रोपनी व्यक्तिको पर्ने प्रारम्भिक अनुमान समितिले गरेको छ। दुई हजार रोपनी जग्गा भने सार्वजनिक, पर्ती, नदी, वन क्षेत्रको पर्ने जनाइएको छ। जग्गा एकीकरण गर्दा जग्गाधनीको ३५ प्रतिशत जग्गा काटिने भएको छ। त्यसमध्ये २० प्रतिशत सडक, पाँच प्रतिशत खुला स्थानका लागि र १० प्रतिशत जग्गा बेचेर आयोजनालाई व्यवस्थित गर्ने सोच अघि सारिएको छ। हाल सडक नपर्ने जग्गाधनीबाट बढी जग्गा लिएर व्यवस्थित गर्ने सिद्धान्त पनि आयोजनाले अघि सारेको छ। यसै महिनादेखि आयोजनाका लागि जग्गा रोक्का गर्ने तयारी पनि आयोजनाले गरेको छ।रासस"
अवरुद्ध मध्यपहाडी लोकमार्ग सुचारु,कुश्मा : पहिरोका कारण शुक्रबार रातीदेखि अवरुद्ध भएको मध्यपहाडी लोकमार्गको पर्वत खण्ड सञ्चालनमा आएको छ। कुश्मा नगरपालिका१ पाङको सहस्रधारामा वर्षासँगै सडकमाथिबाट आएको पहिरोका कारण सडक अवरुद्ध भएको थियो। वर्षा रोकिएसँगै पहिरो पन्छाएपछि सवारी साधन सञ्चालनमा आएको जिल्ला ट्राफिक प्रहरी प्रमुख कृष्णबहादुर खड्काले जानकारी दिए। अहिले रोकिएका सवारीहरु गन्तव्यतर्फ लागेका छन्।लगातारको वर्षाका कारण राति नै पहिरो आएर सडक पुरिएको थियो । वर्षा रोकिएपछि बिहान सबेरैबाट एक्स्काभेटर लगाएर पहिरो पन्छाइएको खड्काले बताए। यस वर्ष मध्यपहाडी लोकमार्ग अन्तर्गत पर्वत खण्डमा पहिरोले बढी नै असर गरेको छ। सहस्रधारा नजिकै नयाँ पुलमा केही दिनअगाडि विशाल ढुङ्गासहित खसेको पहिरो पन्छाउन एक साता लागेको थियो। ब्रेकरले ढुङ्गा फुटाउन नसक्ने भएपछि नेपाली सेनाले विस्फोटक पदार्थ प्रयोग गरेर ढुङ्गा फुटाएको थियो। कुश्मा नगरपालिका८ चुवास्थित दोबिल्लामा पनि सुन्दरे खोलामा आएको बाढीले मध्यपहाडी लोकमार्गकै केही भाग क्षति गरेको थियो । बाढीले लोकमार्गकै ठेक्का लिएको लामा कन्स्ट्रक्सनको हाइलक्स गाडीसहित त्यसमा सवार इन्जिनियर र चालक बगाएर बेपत्ता बनाएको थियो । गाडी नजिकैको मोदी खोलामा पुगेको अवस्थामा भेटिएको भए पनि ती दुईजनाको अवस्था भने अज्ञात नै छ ।
