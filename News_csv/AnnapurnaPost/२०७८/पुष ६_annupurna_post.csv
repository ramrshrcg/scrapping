शीर्षक,विवरण
बाआमाप्रतिको कर्तव्य नभुलौं,"मुलुकभर चिसो बढ्दै गएको छ। न्यूनतम तापक्रम घट्दा राति र बिहान चिसो छ। अधिकतम तापक्रम घट्दा दिउँसो पनि चिसो बढ्दैछ। काठमाडौं उपत्यकामा चिसो हावा चल्न थालेको छ। तराई क्षेत्रमा हुस्सु र शीतलहर सुरु भएको छ। जाडो समयमा स्वास्थ्यसम्बन्धी जोखिम पनि उच्च हुन्छ। उमेर बढ्दै गएका कारण ज्येष्ठ नागरिकमा रोगप्रतिरोधात्मक क्षमतामा पनि क्रमशः ह्रास आइरहेको हुन्छ। त्यसैले जाडोले ज्येष्ठ नागरिकलाई बढी प्रभाव पार्छ। शीतांग (हाइपोथर्मिया), निमोनिया, दम, खोकीलगायत अन्य श्वासप्रश्वासजन्य समस्याले सताउँछ। उच्च रक्तचाप, मधुमेहलगायतका दीर्घरोगहरू अनियन्त्रित भएर पिरोल्ने गर्छ। रुघाखोकी, इन्फ्लुएन्जाका साथै कोरोना भाइरस संक्रमणको जोखिम पनि उच्च छ। भाइरस, ब्याक्टेरिया र फंगसबाट हुने संक्रमणबाट विशेषगरी ज्येष्ठ नागरिकलाई जोगाउनु आवश्यक छ। जाडोले मुटु, फोक्सोलगायतका भित्री अंगका साथै शरीरको बाहिरी भागलाई असर परिरहेको हुन्छ। सामान्य रुघाखोकी, रक्तचाप बढ्नेदेखि कडा खालको निमोनिया, मस्तिष्कघात, हृदयघात भएर ज्यानसमेत जान सक्छ। जाडो समयमा सामान्य समस्या पनि बल्झेर ठूलै दुर्घटना गराउने हुन सक्छ। बा आमा सुत्ने कोठालाई न्यानो बनाउने क्रममा कोइला बालेर सुत्ने, ग्याँस हिटर बाल्दा निसास्सिएर समेत ज्यान जाने गरेको छ। यसमा विशेष सावधानी र सतर्कता अपनाउनु पर्छ। घरमा रहेका ज्येष्ठ नागरिकप्रति हेरचाह एवं स्याहारसुसार परिवारको पहिलो दायित्व हो। ससाना बालबालिकालाई झैं बाआमालाई पनि शरीर न्यानो हुने कपडा लगाइदिनु पर्छ। खुट्टामा मोजादेखि शरीरमा न्यानो कपडा, मफलर (गलबन्दी), बाक्लो टोपीसम्मको बन्दोबस्त गरिदिनुपर्छ। जाडोको बेला शरीरलाई न्यानो बनाई राख्नुपर्छ। चिसो पानीले नुहाउनु हुँदैन। बाआमाको शारीरिक एवं मानसिक अवस्थाको ख्याल गर्दै मनतातो पानीले नुहाउने वा मनतातो पानीमा नरम कपडा भिजाएर शरीर पुछिदिँदा उपयुक्त हुने चिकित्सकहरूको सुझाव छ। बाहिर मात्र नभई ज्येष्ठ नागरिकलाई शरीर भित्रबाट न्यानो पार्न खानपानमा पनि ध्यान दिनुपर्छ। बदलिएको पारिवारिक संरचना तथा व्यक्तिको जीवनशैली र रोजगारीका लागि युवा बिदेसिँदा ज्येष्ठ नागरिक एक्लिएका छन्। वृद्ध बाआमाको रेखदेख पारिवारिक वातावरणमा हुन सके स्याहार पुग्छ। फरक पुस्ताबीचको अन्तक्र्रिया पनि बढ्छ। वृद्ध बाआमा बोझ होइनन्। आवश्यक सेवासुविधा, औषधि उपचार उपलब्ध गराउनु सन्तानको कर्तव्य हो। पारिवारिक र सामाजिक माध्यमबाट ज्येष्ठ नागरिकको हेरचाह, सुरक्षित एवं सम्मानित जीवनयापनको वातावरण गराउने कार्य पारिवारिक तवरबाट गर्नुपर्छ। बाआमालाई सन्तानले अनिवार्य हेरचाह गर्नु पर्ने पद्धतिको विकास गर्नु पर्ने आवश्यकता छ। संविधानद्वारा पनि ज्येष्ठ नागरिकको विशेष संरक्षण तथा सामाजिक सुरक्षाको हक सुनिश्चित गरिएको छ। नेपालको संविधानको धारा ४१ ले ज्येष्ठ नागरिकलाई राज्यबाट विशेष संरक्षण तथा सामाजिक सुरक्षाको हक हुने सुनिश्चितता गरेको छ। नेपालमा ६० वर्ष नाघेका व्यक्तिलाई ज्येष्ठ नागरिकका रूपमा लिइन्छ। यो उमेरमा रोगसँग लड्ने क्षमता पनि न्यून हुँदै गइरहेको हुन्छ। राष्ट्रिय जनगणना, २०६८ अनुसार नेपालमा ६० वर्ष वा सोभन्दा माथिका २१ लाख ५३ हजार ३ सय ३० जनसंख्या छ। एक सय वर्ष र सोभन्दा माथिका ३ हजार ५ सय ६६ नागरिक छन्। यी ज्येष्ठ नागरिकको सेवासुविधाको पर्याप्त व्यवस्था गर्नु राज्यको दायित्व हो। ज्येष्ठ नागरिकको ज्ञान, सीप र अनुभवलाई समाज विकास र पूर्वाधार निर्माणमा उपयोग गर्न सकिन्छ। आर्थिक रूपले विपन्न, अशक्त र असहाय अवस्थामा रहेका, एकल अपांगता भएका र आफ्नो हेरचाह आफैं गर्न नसक्ने नागरिकलाई कानुनबमोजिम सामाजिक सुरक्षा राज्यले प्रदान गर्नुपर्छ। राज्यले असहाय, अशक्त र परित्यक्त ज्येष्ठ नागरिकका लागि ज्येष्ठ नागरिक क्लब, दिवा सेवा केन्द्र एवं आरोग्य आश्रमको स्थापना गर्नुपर्छ। ज्येष्ठ नागरिक मुलुकका निधि हुन्। बाआमा परिवारका अभिभावक हुन्। ज्येष्ठ नागरिकका संरक्षण एवं सम्मानित जीवनको प्रत्याभूति राष्ट्रको दायित्व हो। परिवारका सदस्यको कर्तव्य हो।"
दूधमतीको मुहानै कब्जा,"जनकपुरधाम : जनकपुरको धार्मिक महत्वको दूधमती नदी अतिक्रमणको चपेटामा परेको छ। अतिक्रमणमा संलग्न व्यक्तिले नदीको मुहान नै थुनेका छन्। नदी पुरेर खेत बनाएका छन्। कतैकतै घरै ठड्याएका छन्। तर, सरकारी निकायले अतिक्रमण हटाउन चासो देखाएको छैन। दूधमतीको उद्गमस्थल धनुषाको क्षिरेश्वरनाथ नगरपालिका५ महेन्द्रनगर अरजनमा टोलमा पर्छ। यसको बहाव महोत्तरीको मधवापुर मटिहानीसम्म करिब ४६ किलोमिटर क्षेत्रफलमा छ। यो नदीमा ५० वर्षअघिसम्म सफा र स्वच्छ पानी बग्थ्यो। अहिले ठाउँठाउँमा थुनिएको छ। भएको धारमा पनि फोहोर र ढल मिसाएर नदी प्रदूषित बनेको छ। दूधमतीको पानी पहिले सोझै खान मिल्ने खालको थियो, जनकपुरधाम उपमहानगरपालिका२२ बिसबिट्टीका ७५ वर्षीय सोनफी सहनी भन्छन्, पहिला फागुपूर्णिमामा मिथिला मध्यमा परिक्रमा जनकपुर आउँदा दूधमती नदीकै किनारमा परिक्रमा यात्रीहरू बस्थे। यस नदीको पानी लिएर खाना पकाउने गर्थे। तर, अहिले त पानी निकै फोहोर भएको छ। मुहानको अवस्था निकै दयनीय छ। सानो तटबन्ध बनाएर पानी छेकबार गरिएको छ। तटबन्ध खुलाई थुनिएको पानीलाई निकास दिने योजना थियो। तर, अतिक्रमणकारीले तटबन्ध पुरेर सडक बनाइदिए र ग्राभेल पनि गरिदिए। विमलेश मिश्र, सचिव, दूधमती गरिमा संरक्षण समिति दूधमती नदीको संरक्षण गर्न जनकपुरधाम उपमहानगरपालिकाबाट जुन प्रकारको पहल हुनुपथ्र्यो त्यो हुन सकेको छैन। अतिक्रमणबारे मलाई पनि जानकारी छ। तर, गाउँघरमा यस्तो अतिक्रमण हटाउन साह्रै गाह्रो छ। शिवरत्न पाण्डे, वडाध्यक्ष, जनकपुरधाम२२ बिसबिट्टीकै ५० वर्षीय विन्देश्वर साहका अनुसार दूधमतीको पानीले यस क्षेत्रमा सिँचाइ पनि हुन्थ्यो। पहिला नदी किनारमा ठूलठूलो रूखहरू थियो। नदी निकै सुन्दर र कलकल पानीले भरिएको थियो। तर, जतिजति जनकपुर सहर बस्दै गयो त्यति दूधमती खुम्चिँदै गएको छ, स्थानीयवासी साह भन्छन्, अधिकांश ठाउँमा नदीको डिल पुरेर जग्गा नम्बरी गराइएको छ। अहिले त केही स्थानहरूमा मात्रै दूधमतीको धार बाँकी छ। मुहान थुनेर पोखरीजानकारका अनुसार धर्तीको गर्भबाट आफैं प्रस्फुटित भएको दूधमतीको धारा कलकलाउँदै बग्ने गथ्र्यो। तर, व्यक्तिगत स्वार्थका कारण नदी थुनेर हाल पोखरी बनाइएको छ। मूल मुहान थुनेर करिब दुई बिघामा डिल बाँधी दूधमतीलाई पोखरीको स्वरूप दिइएको छ। नदी क्षेत्र मिचेर खेत बनाउन पोखरी बनाइएको जानकार बताउँछन् । यो पोखरी प्रयोग भने गरेका छैनन् । पोखरीबाट नदीको पानीलाई बहाव दिन सानो कलभर्टजस्तो बनाइएको छ। तर, त्यहाँबाट पानी बढी नबगोस् भने कलभर्टको मुख पनि थुनेर त्यहाँ कच्ची रोड नै बनाई अतिक्रमण गरिएको छ। धनुषाको क्षिरेश्वरनाथ नगरपालिका अरजनमा उद्गमस्थल रहेको दूधमती नदी दुर्गन्धित अवस्थामा। तस्बिर : मनिका झा पहिला यहाँबाट जनकपुरसम्म नदी बग्थ्यो। यो अहिले बनाएको रोडहरू केही पनि थिएन्। तर, बिस्तारै गाउँलेले नै यसको मुहान थुन्न थाले। धारलाई छेकबार गरी अहिले त खेती नै गर्न थालेका छन्, अरजनमा टोलका ७५ वर्षीय वासुदेव सिंह भन्छन्, निकै दुःख लाग्छ, यति ठूलो धार्मिक महत्वको नदीको यस्तो दुर्दशा देख्दा। न जनप्रतिनिधिले यसको थुनिएको मुहान खोल्ने प्रयास गरेका छन् न त अरूले नै। २०२० सालको सहरी नापीमा मालपोतका कर्मचारी र स्थानीयवासीको मिलेमतोमा नदीका डिल पुरेर त्यसलाई निजी जग्गा बनाई व्यक्तिको नाममै नामसारी गराइएको सिंह बताउँछन्। हाम्रो आँखा अगाडि नदी पुरेर सडक बनाए। जहाँबाट पानी बग्थ्यो त्यहाँ माटो हालेर खेत बनाइयो अहिले सबै निजी भइसकेको छ, उनी भन्छन्। संरक्षण योजना कागजमै सीमित प्रदेश २ मा मुख्यमन्त्री स्वच्छता अभियानअन्तर्गत दूधमती नदी संरक्षण तथा नदी उकास्नका लागि योजना ल्याइएको थियो। त्यो कागजमै सीमित भएको छ। नदी अतिक्रमणमा परेको हुनाले यसलाई उकास्न र संरक्षण गर्न तीन वर्षीय योजनाअन्तर्गत बजेट छुट्ट्याइएको छ, स्वच्छता अभियानका पूर्वप्रमुख भगवान झा भन्छन्, मलाई जानकारी भएअनुसार यसको संरक्षणका लागि एक वर्षमा ८ करोड गरी जम्मा २४ करोडको बजेट माग भइसकेको छ। तर, काम हालसम्म विभिन्न प्राविधिक समस्याहरूले गर्दा अघि बढ्न सकेको छैन। दूधमतीको रामायणकालीन सम्बन्ध जनकपुर रामायणकालीन इतिहाससँग प्रत्यक्ष सम्बन्ध राख्ने स्थल हो। यहाँका मठमन्दिर, नदी, तलाउ, पोखरी र जलाशयको आआफ्नै पौराणिक तथा ऐतिहासिक महत्व छन्। माता सीतासँगै सम्बन्ध जोडिएको जनकपुरका नदीमध्ये एक हो दूधमती। यसको सन्दर्भमा मिथिला महात्ममा उल्लेखित भएअनुसार पृथ्वीको गर्भबाट उत्पति भएकी माता सीतालाई बाल्यावस्थामा दूध खुवाउन निकै समस्या भएको थियो। सो बेला कामधेनु गाईले माता सीतालाई दूध खुवाउने गर्थिन्। दूध खाने बेलामा सीताको मुखबाट खस्ने गरेका दूधहरूबाट नै दूधमती नदीको उत्थान भएको किंवदन्ती छ। जानकी नवमीको दिन प्रत्येक वर्ष दूधमती किनारमा मेला लाग्ने गर्छ। जानकी जन्मोत्सवको दिन दूधमती नदीमा माता जानकीको डोला ल्याई शाही स्नान गराउने गरिन्छ। ००० त्यसपछि संरक्षण अभियान अभियन्ता भोगेन्द्रलाल कर्णले २०७३ सालमा स्वस्फुर्त जनकपुरधाम उपमहानगरपालिका२२ बिसबिट्टीमा दूधमती नदीको सरसफाइ सुरु गरे। धार्मिक महत्वबारे अध्ययनपछि नदीलाई स्वच्छ बनाउन कर्ण उत्प्रेरित भए। उनले झाडु र कोदालो बोकी एक्लै नदीका डिल सफाइ गर्न थाले। केही युवा र गाउँले पनि सरसफाइमा सहभागी भए। बिस्तारै एउटा समूह नै तयार भयो। पछि त्यसै समूहलाई दूधमती गरिमा संरक्षण समितिमा परिणत गरे। समितिका अध्यक्ष रत्न सहनी भए। उक्त समितिले नदीको कुनै एक स्थानमा नभई यसको उद्गमस्थलबाट समापन स्थलसम्म उत्थानको पहल गर्यो। नदीको वास्तविक र अतिक्रमणको अवस्था बुझ्न हामीले यसको मुहानदेखि समापन थलोसम्म पैदल यात्रा पनि गर्यौं, समिति सचिव विमलेश मिश्र भन्छन्, मुहानको अवस्था निकै दयनीय छ। सानो तटबन्ध बनाएर पानी छेकबार गरिएको छ। हामीले मुहानलाई संरक्षित गर्न त्यहाँ सरसफाइ पनि गर्यौ। अर्को शनिबार आएर तटबन्ध खुलाई थुनिएको पानीलाई निकास दिने योजना पनि थियो। तर, त्यहाँ नदी अतिक्रमणकारीले सात दिन नबित्दै तटबन्ध पुरेर सडक बनाए। हालसम्म कति क्षेत्रफल अतिक्रमित हो भन्नेबारे यकिन गर्न नसकिएको समितिका पदाधिकारी बताउँछन्। यद्यपि, ८ किलोमिटर जति पूर्णरूपमा अतिक्रमण भइसकेको समितिको ठहर छ। दूधमतीलाई अतिक्रमणमुक्त बनाउन प्रदेश सरकार, प्रशासनिक निकाय र स्थानीय तहलाई पटकपटक अनुरोध गरिएको ऐतिहासिक दूधमती नदी संरक्षण तथा सरसफाइ अभियानका अभियन्ता सुदीप मण्डल बताउँछन्। यो नदी मानव जीवनको लाइफ लाइन हो। तर, बढ्दो सहरीकरणका कारण अतिक्रमण, प्रदूषण भई लोपोन्मुख अवस्थामा पुगेको छ, मण्डल भन्छन्, हामीले बच्चा हुँदा आमाहरूसँग कथा सुनेका थियौं दूधमतीको पानीमा कुनै बेला दूधको धारा बग्थ्यो भनेर। हामी त्यो दिन त फर्काउन सक्दैनौं। तर, यस नदीलाई स्वच्छ र अतिक्रमणमुक्त बनाउन सक्दो प्रयास गरिरहेका छौं। नदी संरक्षण गर्न जनकपुरधाम उपमहानगरपालिकाबाट जुन प्रकारको पहल हुनुपथ्र्याे त्यो हालसम्म हुन नसकेको जनकपुरधाम उपमहानगरपालिका२२ का वडाध्यक्ष शिवरत्न पाण्डे बताउँछन्। यसलाई करिडोर बनाउने योजना पनि सहरी विकास कार्यालयबाट बनेको थियो। प्रदेश २ सरकारले पनि सौन्दर्यीकरणका लागि योजना ल्याएको थियो। तर, ती सबै योजना के भए र त्यसको काम किन अघि बढ्न सकेन ? त्यस विषयमा उपमहानगरपालिकाले कुनै चासो लिएको छैन, वडाध्यक्ष पाण्डे भन्छन्, नदीको डिलहरू अतिक्रमण थुपै्र ठाउँमा भएको छ। अतिक्रमणबारे मलाई पनि जानकारी छ। तर, गाउँघरमा यस्तो अतिक्रमण हटाउन लाग्दा साह्रै गाह्रो छ। सरकारी जग्गा अतिक्रमण हटाउन प्रशासनिक स्तरबाट जुन प्रकारको तदारुकता भएको हुन्थ्यो त्यो भएको छैन। आफ्नो स्तरबाट सरसफाइ अभियान होस् वा धार्मिक कार्यक्रमहरू त्यो सबैमा सक्दो सहयोग गर्दै आएको उनी बताउँछन्। तर, उपमहानगरपालिकाबाट ठोस बजेटको व्यवस्थापन नहुँदा समस्या छ, उनी भन्छन्।"
निर्माण सामग्रीमा नेपाल आत्मनिर्भर छ,"समृद्धिको आधारशिला भनेको आत्मनिर्भर हुनु हो। आयातमुखी अर्थतन्त्र भएको हाम्रोजस्तो मुलुकमा औद्योगिक आत्मनिर्भरता तत्काल सम्भव देखिँदैन। तर, पूर्वाधार विकासको मेरुदण्डको रूपमा रहेका केही निर्माण सामग्रीहरूमा नेपाल आत्मनिर्भर बन्दै गइरहेको छ। सिमेन्ट, डन्डी र पाइप उत्पादनमा नेपाल पूर्ण रूपमा आत्मनिर्भर भइसकेको व्यवसायी बताउँछन्। निर्माण सामग्रीमा कान्छो पुस्ताको रूपमा करिब छ वर्षअघि भित्रिएको एइसी ब्रिक्सको अवस्था पनि सन्तोषजनक छ। आत्मनिर्भरलाई जोगाइराख्न सरकारले औद्योगिक वातावरण बनाउनु आवश्यक रहेको व्यवसायी बताउँछन्। यसै सन्दर्भमा नेपाली निर्माण सामग्रीजन्य उत्पादनहरूको बारेमा विभिन्न निर्माण कम्पनीका प्रतिनिधिसँग गरिएको राउन्ड टेबल छलफलको अन्नपूर्णकर्मी रामकला खड्का र सुनिता कार्की (कोइराला)ले तयार पारेको सम्पादित सामग्री। राष्ट्रले पर्याप्त विद्युत् दिनुपर्छ गिनिस श्रेष्ठ, युनाइटेड सिमेन्ट्स नेपालमा अहिले विद्युत् उत्पादन पहिलेको तुलनामा बढेको छ। तर उद्योगहरूलाई आवश्यक पर्ने विद्युत् राष्ट्रले अझै प्रदान गर्न सकेको छैन। विद्युत् अभावमा कतिपय उद्योगहरू डिजेल, कोइलालगायतले चलिरहेका छन्। नेपाल पनि अन्तर्राष्ट्रिय गुणस्तरको रड, सिमेन्टलगायत उत्पादन गर्न सफल छ। गुणस्तरको कुरा आइरहँदा एउटा साधारण मानिसले हेर्ने भनेको ल्याब रिपोर्ट हो। ल्याबले जे रिपोर्ट दिन्छ त्यसैलाई सही मान्नुपर्छ भन्ने आम सोचाइ छ। यस्तो सोचलाई परिवर्तन गर्नुपर्छ। किनकि उक्त ल्याबले पनि कस्तो मापदण्ड अपनाएर परीक्षण गरेको हुन्छ भन्ने कुरा बढी महत्त्वपूर्ण हुन्छ। यस्तै, यस क्षेत्रमा भएको विदेशी लगानीले स्वदेशी उद्योगहरूलाई टिकिरहन गाह्रो परेको देखिन्छ। किनभने विदेशी भन्नेबित्तिकै एकदमै उत्कृष्ट भन्ने बुझाइ हुन्छ। नेपालमा हुने पूर्वाधार निर्माणमा विदेशी ठेकेदार हुने हुँदा उनीहरूले विदेशी सामान नै पहिलो प्राथमिकतामा राख्ने गर्छन्। यसले स्वदेशी उत्पादनको बजार साँघुरिने गर्छ। यसैकारण पूर्ण रूपमा नै विदेशी लगानी र विदेशी श्रममा उद्योग सञ्चालन गर्न दिनु हुँदैन। उनीहरूले हाम्रो कच्चा पदार्थ सस्तोमा किनेर हामीलाई नै महँगोमा बेच्ने गर्छन्। तर, विदेशी कम्पनी सञ्चालनमा आएर उत्पादन गर्न थाले भने मूल्यमा प्रतिस्पर्धाको वातावरण बनाइदिन्छ। यसलाई केही राम्रो पक्ष मान्न सकिन्छ। तर, त्यस्ता कम्पनीले गर्दा नेपाली कम्पनीलाई अरू धेरै नकारात्मक प्रभाव पार्ने गर्छन्। ००० रोबोटिक ल्याबले गुणस्तरमा एकरूपता दिवस देवकोटा, सौर्य सिमेन्ट नयाँ नेपालको कुरा गरिरहँदा कुनै पनि मानिसको लागि पहिलो प्राथमिकताको विषय भनेको गुणस्तर हो। भोलि बजारमा जाँदा व्यापार र सेल्स प्रयोजनको लागि मात्र नभई हामीले बनाएका संरचनाको भविष्य के छ भनेर जाँच्ने भनेकै गुणस्तर हो। खानी तथा भूगर्भ विभागको तथ्यांकअनुसार सिन्धुलीको गाल्टार खानी भनेको राम्रो चुनढुंगा पाउने खानी हो। जसमा सिमेन्टमा मुख्य भूमिका खेल्ने एमजीओ र इन्सोलुबल रेसिड्यु (आईआर), म्यागनेसियम अक्साइड र कार्बनडाइअक्साइड उपयुक्त मात्रामा हुन्छ। उदयपुर भनेको नेपालकै सबैभन्दा बढी चुनढुंगा उत्पादन हुने ठाउँ हो। त्यसैगरी नेपालकै सबैभन्दा उच्च ग्रेडको चुनढुंगा (४८ भन्दा माथि) पाइने ठाउँ पनि हो। जबकि नेपालमा पाइने अरू चुनढुंगाको ग्रेड भनेको ४१, ४२, ४३ हुन्। नेपाल सरकारको मातहतमा त्यहीँ उत्पादन हुँदै आएको उदयपुर सिमेन्टको उत्पादनमा मानिसको जुन विश्वास छ त्यो उदयपुरको चुनढुंगामा रहेको ग्रेड र गुणस्तरकै कारणले हो। सौर्य सिमेन्टले त्यही खानी प्रयोग गरेर त्योभन्दा राम्रो र उच्च गुणस्तरको सिमेन्ट उत्पादन गर्छौं भनेर सिरहाको मिर्चैयामा उद्योग सुरु गर्यौं। नेपालको सिमेन्टमा कार्बनडाइअक्साइड भनेको औसतमा ५० प्रतिशतभन्दा माथि चाहिन्छ। जबकि हाम्रो त्यहाँको चुनढुंगाको कार्बनडाइअक्साइड भनेको औसतमा ६० प्रतिशतभन्दा माथि नै छ। नेपालको मापदण्डअनुसार एमजीओ अधिकतम हुनुपर्ने भनेको पाँच प्रतिशतसम्म हो। हाम्रो त्यहाँ एमजीओ एक भन्दा तल नै छ। त्यसैगरी इन्सोलुबल रेसिड्यु (आईआर) अधिकतम दुई प्रतिशत हो। हाम्रो ०५ प्रतिशतको हाराहारीमा छ। त्यसैले उदयपुरको चुनढुंगा प्रयोग गरेको भएर पनि हामी गुणस्तरमा एकदमै राम्रो छौं। अर्को कुरा हामीले अहिले जुन नयाँ प्रविधि प्रयोग गरिरहेका छौं, यसले पनि हामीलाई काममा सहज भएको छ। हामीसँग फोर्थ जेनेरेसनको भर्टिकल रोलर मिल छ। सामान्यतया ट्युब मिलहरूको ठाउँमा फोर्थ जेनेरेसनको भर्टिकल रोलर मिलले कच्चा पदार्थमा एकरूपता ल्याइदिने, मसिनो धुलो बन्ने भएका कारणले यसले पनि गुणस्तरमा ठूलो भूमिका खेलेको हुन्छ। अर्को भनेको हाम्रो सेपरेट साइलोजहरू हुन्। कतिपय सिमेन्ट फ्याक्ट्रीहरूमा एउटै साइलोजबाट विभिन्न ग्रेडका सिमेन्ट उत्पादन हुन्थ्यो। जस्तै हामीले ४३ ग्रेडको सिमेन्ट उत्पादन गर्दा त्यही प्रयोग गरेर अर्को पीपीसी सिमेन्ट उत्पादन गर्दा पनि त्यही प्रयोग गर्र्याैं भने सिमेन्ट खराब भई गुणस्तरमा तलमाथि हुने देखियो। त्यसैले हामीले छुट्टाछुट्टै राखेका छौं। हाम्रा पाँच प्रकारका सिमेन्ट छन्। ४३ ग्रेड, ५३ ग्रेड र पीएससी। अहिले तत्काललाई ४३, ५३ र पीएससीको नेपाल गुणस्तर (एनएस) लिएर बजारमा काम गर्न सुरु गरेका छौं। हाम्रो तुरुन्तै पीपीसी र लो अल्काली सिमेन्ट बजारमा आउँदैछ। यसले गर्दा पनि हाम्रो गुणस्तरमा छुट्टै साइलोजहरूले दूषित कम गराउने सिस्टम जडित छ। यसले सिमेन्टहरूमा एकरूपता ल्याउने काम गर्छ। हामीले ल्याएका चुनलाई बाहिर भण्डारण गर्दा घामपानीले असर गरी यसको गुणस्तरमा कमी ल्याउँछ। त्यसैले हामीसँग ठूलठूला टहरा र ट्यांकीहरू व्यवस्थित छन्। अब रोबोटिक ल्याबले एक त हाम्रो जनशक्ति वा श्रम कम लाग्ने भो। यसले हामीलाई दुर्घटनाबाट पनि सुरक्षित राख्छ। हाम्रो उद्देश्य भनेको चुनढुंगा खानीदेखि फ्याक्ट्रीमा आएर त्यो पिसिएर बाहिर निस्किउन्जेलसम्म के छ त हाम्रो रोबोटिक ल्याबले गुणस्तरको मापदण्ड सेट गरिसकेका हुनाले त्योभन्दा अर्को गुणस्तरको सिमेन्ट उत्पादन नै गर्न दिँदैन। अर्को भनेको लो अल्कालिक रिडक्सन क्षार, विश्वमा कार्बन उत्पादन गर्ने भनेको सिमेन्ट उद्योगहरूमा क्लिंकर जलेर निस्केको फोहोर हो भन्ने सबैलाई थाहा छ। ती फोहोरहरूलाई हामीले डिस्पोज गर्छौं। जस्तै कार्बनडाइअक्साइडलाई कार्बन र अक्सिजनमा टुक्र्याएर त्यही नास गर्ने प्रविधि हाम्रो उद्योगमा फिट गरेका छौं। त्यसैले नयाँ प्रविधिले गर्दा हाम्रो गुणस्तर त राम्रो नै छ। ००० गुणस्तरमा ग्राहक आफैं सचेत हुनुपर्छप्रभु आचार्य, जगदम्बा स्टिलस् प्रालि अहिले नेपालमा उद्योगको अवस्था हेर्दा देशको स्थितिलाई पनि सँगै हेर्नुपर्ने हुन्छ। सरकार छिनछिनमा परिवर्तन भइरहने र अस्थिर नीतिका कारण सबैभन्दा बढी मार उद्योगलाई नै परेको छ। अहिलेको अवस्थालाई हेर्ने हो भने वार्षिक रूपमा कुल ३० देखि ३२ लाखटन वार्षिक उत्पादन गर्ने क्षमता नेपाली स्टिल उद्योगहरूमा छ। तर, अहिले बजारमा माग १३ देखि १४ लाख टन मात्र उत्पादन तथा बिक्री हुने अवस्था छ। क्षमताको हिसाबले फलाम उद्योगहरू पर्याप्त छन्। तर उपभोग भने धेरै कम छन्। त्यसैले अहिले क्षमता धेरै हुँदाहुँदै पनि उत्पादन कम गर्नु परेको अवस्था छ। यसले गर्दा फलाम उद्योगहरू धराशायी हुने अवस्थामा छन्। सरकारले खर्च गर्न सकेको छैन। पुँजीगत खर्च घटेको छ। पोहोर साल ११ प्रतिशत कर तिर्ने गरेको थियो भने यस वर्ष ५, साढे ५ प्रतिशतभन्दा बढी छैन। ठेकेदारहरू सबै मारमा छन्। सरकारले पैसा दिएको छैन। एकदमै गाह्रो अवस्था छ। डन्डी उत्पादनको हिसाबले पर्याप्त छ। जगदम्बाकै कुरा गर्ने हो भने प्रतिदिन दुई हजार टन उत्पादन गर्न सक्छ। तर अहिले हामी बजारको मागका कारणले गर्दा एक हजार टनमा सीमित छौैं। विशेषगरी उद्योगहरूलाई प्रत्यक्ष असर पार्ने भनेको सरकारको नीति हो। पुँजीगत खर्च नै हो। अहिले सरकारले खर्च गर्न नसकेको अवस्था छ। यसले गर्दा बैंकले ऋण दिँदैन। यहाँसम्मकि एलसी खोल्नुपर्यो भने पनि बैंकले टारिरहेको छ। किनभने डलर सञ्चिति कम भइरहेको छ। विदेशबाट आउने पैसा पनि कम भइरहेको छ। भएको पैसा पनि खर्च गर्न सकेको छैन। यो बेलामा पुँजीगत खर्चलाई १२, १३, १४ प्रतिसतसम्म पुर्याउनुपर्ने हो। त्यो नगरेका कारण अहिले सेल्स एकदमै घटेको छ। उद्योगहरूले तलब खुवाउने अवस्था पनि छैन। कतिपय पुराना उद्योग टिकिरहेका छन्। नयाँहरूलाई गाह्रो अवस्था आएको छ। गुणस्तरको कुरा गर्दा हरेक कम्पनीले आफ्नो उत्पादन गुणस्तर नै छ भन्छ। तर यिनलाई नियमन गर्ने निकाय को त ? नेपालमा फलाम वा सिमेन्टको कुरा गर्दा नेपाल गुणस्तर नै हो। नेपाल गुणस्तर पनि एउटा विभागले यति धेरै उद्योगलाई कति कभर गर्छ भन्ने कुरा हो। हुन त भेटेको ठाउँमा उसले कारबाही पनि गरेको छ। अहिलेको अवस्थामा एनएसलाई अलि सक्रिय बनाउनु पर्नेछ। अर्को कुरा मिडिया हो। त्यसैगरी ग्राहक आफैं पनि जागरुक हुनुपर्ने अवस्था छ। सबैभन्दा आलोचित त हामी जगदम्बा स्टिल्सकै मानिस हुने गरेका छौं। किनभने हामीसँग मेल्टिङ प्लान्ट छ। जगदम्बासँग मेल्टिङ प्लान्ट भएकै कारणले यसले कबाडी डन्डी बनाउँछ भन्ने कतिपय मिडियामा पनि आउँछ। तर जगदम्बाको नेपालमा सबैभन्दा ठूलो फ्याक्ट्री भएकाले हामीसँग डन्डी मात्रै छैन अरू आइटम पनि छ। हामी ठूलो कम्पनी, ठूलो सेल्स भोलुम र हाम्रो करिब ४५ प्रतिशत सेल्स बजारमा भएकाले हामीप्रति अलि बढी एग्रेसिभ हुनु स्वाभाविक नै हो। तर समग्रमा भन्ने हो भने एनएसलाई सक्रिय बनाउनै पर्छ। उसको पहुँच सबै ठाउँमा पुगेको छैन। गुणस्तरका लागि ग्राहक आफैं सचेत हुनुपर्छ। ००० जनशक्ति र उपकरणलाई समुन्नत बनाउनुपर्छकुशल काफ्ले, जगदम्बा सिमेन्ट प्रालि सिमेन्टअन्तर्गत ओपीसी, पीपीसी, पीएसीजस्ता तीन वटा ब्रान्डका सिमेन्ट उत्पादन हामीले गरिरहेका छौं। पेबर्ट्सको कुरा गर्दा विभिन्न किसिमका पेबर्ट्समा नेपाल गुणस्तर प्राप्त गरिसकेका छौं। सबैले आफ्नो उत्पादन राम्रो त भनिहाल्छन्। तर गुणस्तरको कुरा गर्दा हाम्रो गुणस्तरमापन गर्ने नेपाल गुणस्तर मात्र छ। यस प्रयोगशालामा सुविधासम्पन्न उपकरणहरू नहुँदा हाम्रो उद्योगका उत्पादन मारमा परेको छ। बाहिर प्राइभेट ल्याबमा गर्दा गुणस्तर भएका उत्पादनमा पनि नेपाल गुणस्तरले परीक्षण गर्दा हाम्रा उत्पादनहरू सिज हुने अवस्था छ। त्यसैले यसमा हामीले नेपाल गुणस्तरलाई घचघच्याउनु पर्छ। हाम्रो ब्रान्डको सिमेन्ट प्राइभेट ल्याबमा गर्दा सबै मापदण्ड पुगेको देखिन्छ। तर नेपाल गुणस्तरमा गर्दा नपुगेको देखिन्छ। जमानाका उपकरणहरू उहाँहरूले प्रयोग गरिरहनु भएको छ। जसले गर्दा आउनुपर्ने रिजल्ट आइरहेको छैन भन्ने हाम्रो मूल्यांकन हो। हाम्रो दाबी हो। तर आरोप लगाउन खोजेको भन्ने चाहिँ होइन। आजभन्दा १० वर्ष अगाडि जुन जनशक्तिले सञ्चालन गरिरहेका थिए, अहिले पनि त्यही जनशक्तिले परीक्षण गरिरहेका छन्। त्यसैले उनीहरूले आफ्नो जनशक्ति र उपकरणलाई समुन्नत बनाउनुपर्छ भन्ने हाम्रो सुझाव हो। ००० आयात निरुत्साही गर्नु पर्यो भिनित अग्रवाल, इन्टरटेक्ट पाइप्स एन्ड फिटिङ्स हामी पाइप्स एण्ड फिटिङ्समा काम गर्न थालेको १५ वर्ष भइसक्यो। हामीले सुरु गरेको पीपीआर पाइप र फिटिङ्बाट हो। नेपालमा तीन तहको पीपीआर पाइप र फिटिङ्स उत्पादन गर्ने हामी पहिलो कम्पनी हौं। पाइप र फिटिङ्समै प्रडक्ट रेन्ज विस्तार गर्ने क्रममा एचडीपी पाइप्प एन्ड फिटिङ्स उत्पादन गर्र्याैं। त्यसको अर्को वर्ष पीभीसी पाइप्स एन्ड फिटिङ्स र त्यसपछि बोरिङ पाइप र अहिले सीपीभीसी पाइप एन्ड फिटिङ्स उत्पादन गरेका हौं। बजारको मागअनुरूप एउटै कम्पनीले सबै रेन्जको पाइप एन्ड फिटिङ्स दियो भने सजिलो हुन्छ भन्ने हाम्रो उद्देश्य हो। हाम्रा अरू उत्पादनले नेपाल गुणस्तर पाइसकेको भए पनि पीपीआर पाइप पनि केही दिनमा यो लिने क्रममा छ। गुणस्तरको कुरा गर्दा हामी उद्योग क्षेत्रमा आएको ४५ वर्ष भइसक्यो। स्टिल फ्याक्ट्रीबाट सुरु गरेर प्लास्टिक फ्याक्ट्रीमा हामीले त्रिपालबाट आयौं। त्यसपछि जुट, खाद्यान्नलगायतका ब्याग बनाउन थाल्यौं। त्यसपछि पाइप र फिटिङ्समा आएका हौं। हामी प्रविधिको हिसाबमा राम्रो छौं। प्रत्येक घण्टाको उत्पादन हाम्रो ल्याबमा परीक्षण हुन्छ। प्रत्येक घण्टाको ब्याच नम्बर त्यसमा लेखेको हुन्छ। अलि कति विद्युत् र तापक्रम घटबढ भए गुणस्तरमा फरक आउन सक्छ। हाम्रो ल्याब हाइटेक ल्याब हो। सरकारले औद्योगीकरणको कुरा त गर्छ तर त्यसमा केन्द्रित भएको छैन। नेपालमा उद्योग खोल्ने ट्रेन्ड चलेको छ। अहिले पाइप्स एन्ड फिटिङ्स उद्योग धेरै आइसके। जब हामीले आफ्नै देशमा उत्पादन गरेर आवश्यकता परिपूर्ति गर्न सक्छौं, किन हामी आयातलाई हौस्याउँछौं ? जब नेपाली उद्योगले नेपालको माग पूरा गर्न सक्छ भने आयातलाई निरुत्साही गर्नुपर्यो नि। भारतीय परामर्शदाता आएर ठूला प्रोजेक्टमा काम गर्दा उनीहरूले भारतकै उत्पादनलाई रिफर गर्छन्। गुणस्तर त सबैले हासिल गरिसकेका छन्। त्यसैले सरकारले सकेसम्म नेपाली उत्पादनलाई प्रयोग गर्न लगाउने नीति बनाएर अगाडि बढ्नुपर्छ। ग्लोबल टेन्डर आह्वान गर्दा सरकारले समेत भारतीय पाइप नै प्रयोग गर्छ। तर यो जरुरी छैन। हामी अर्थतन्त्र कुरा गर्दा पेट्रोल आयात नगर्ने, विद्युत्लाई प्रश्रय दिने भन्छौं। अर्कोतिर औद्योगीकरणमा पनि त्यही कुरा आउँछ नि। नेपाल गुणस्तरको कुरा गर्दा सबैभन्दा समस्या भनेको जनशक्ति र गुणस्तरीय प्रयोगशालाको हो। हामीले यो पटकपटक गुणस्तर विभागमा भनेका पनि छौं। सरकारबाट बजेट ल्याएर प्रयोगशालालाई अपग्रेड गर्नुपर्यो। जुन लेबलको प्रयोगशाला यहाँ छ, सबै प्रदेशमा त्यही हुनुपर्यो। जुन उत्पादनमा एनएस थिएन, अहिले त्यसमा पनि दिन थालेको छ। यो राम्रो कुरा हो। हामी उद्योगीलाई गुणस्तरमा कडाइ गर्नै पर्छ। कुनै पनि निर्माणमा पाइप फिटिङ्स पनि त्यति नै महत्त्वपूर्ण हुन्छ। त्यसैले यसमा गुणस्तर र प्लम्बरको क्षमताको कुरा गर्नुपर्छ। हामी प्लम्बरलाई पनि तालिम दिन्छौं। फिल्डमा काम गर्दा धेरै चुनौती छन्। ती चुनौतीलाई सामना गर्दै कसरी राम्रो काम गर्ने भन्नेमा हामी तालिम दिन्छौं। पाइप फिटिङ्स कुनै पनि भवनको नसा हो। त्यसैले यो अत्यन्त महत्त्वपूर्ण हुन्छ। यो वर्षको अन्त्यमा हामीले गार्डेन पाइप पनि ल्याउँछौं। ट्यांकीको कुरा पनि भइरहेको छ। हेरौं के हुन्छ। ००० इँटालाई विस्थापित गर्न सक्छ गोविन्द रिमाल, एरोब्रिक्स कम्पनी एइसी ब्लकमा बालुवा, सिमेन्ट, जिपसम, लाइम, आल्मुनियम प्रयोग हुन्छ। पाइप, कंक्रिट, सिमेन्ट, डन्डी, इँटाको कुरा हुँदा हामी पनि निर्माण सामग्रीमा पर्न सक्छौं भनेर अघि आएको हो। नेपाली निर्माण क्षेत्रमा यो नयाँ अवधारणा हो। करिब चार, पाँच वर्षदेखि मात्रै एइसी ब्लक नेपालमा परिचित भएको हो। यसले निर्माणको क्षेत्रमा इँटालाई विस्तापित गर्न सक्छ भनेर यस कम्पनीले सुरुवात गरेको हो। सुरुका दुई, चार वर्षमा जनतालाई बुझाउन गाह्रो भयो। भूकम्पपछिको पुनर्निर्माणमा सुरक्षित, भरपर्दो र हलुका निर्माण सामग्रीको प्रयोग परिवर्तन गर्ने सिलसिलामा राष्ट्रिय पुनर्निर्माण प्राधिकरणले यो अभ्यास सुरु गर्न खोजिरहेको छ। यो ब्लक हलुका हुने भएकाले हामी अघि आउन सफल भयौं। ठूलाठूला भवन निर्माणको क्रममा पनि हलुका निर्माण सामग्रीहरूको खोजी भइरहेको थियो। विश्वका अन्य मुलुकहरूमा मुख्य निर्माण सामग्रीको रूपमा लिन सुरु गरिसकेको एक दशक बितिसक्दा पनि नेपालमा भने हामी सुरुवात गर्न खोजिरहेका थियौं। भूकम्प पछि नै यो उत्पादनले चिनिने मौका पाएको हो। यो कारणले इन्जिनियरिङमा एइसी ब्लक छिटो परेको हो। अझ व्यावसायिक भवनहरू बनाउन त झन् छिटो प्रभाव पारेको देखिन्छ। हामीले सुरु गरिसकेपछि अन्य कम्पनी पनि आइसकेका थिए। तर, ठूला भवनहरूमा एइसी ब्लकको कुनै विकल्प नै हुँदैनथ्यो। सरकारको मापदण्डमा पनि इँटाबाहेकको अरू विकल्प थिएन। इन्जिनियरहरूले चाहेर पनि एइसी ब्लक प्रयोग गर्न सक्ने अवस्था थिएन। त्यसका लागि हामीले भवन विभाग, गुणस्तरमापन केन्द्रमा गयौं। त्यहाँ यसको कुनै कोड नै थिएन। कति बलियो हुनुपर्ने, कति तौलको हुनुपर्ने भनी कुनै स्ट्यान्डर्ड नै थिएन। यसका लागि हामीले भारतको कोड (२१८५) र जर्मनी प्रविधिको आधारित भएर कोड दिएपछि विस्तारै अहिले कोड आएको छ, एनएस ५७३ भनेर। तर गुणस्तर मापन भने भइसकको छैन। गत वर्षदेखि भवन विभागको मापदण्डमा पनि एइसी ब्लक दर्ता भएको छ। इँटा प्रयोग गर्न मिल्ने सम्पूर्ण ठाउँहरूमा एइसी ब्लकलाई प्रयोग गर्न सकिने प्रावधान रहेको छ। एइसी ब्लक लगाएर जमिनमुनिको काम भने गर्न सकिँदैन। हामीले प्राधिकरणको संयोजकत्वमा र गैरआवासीय नेपाली संघसँग सहकार्य गरी गोरखाको लाप्राकमा ५ सय ७३ घरधुरीको बस्ती पुनर्निर्माण गरेका छौं। यी घरहरूको दोस्रो तल्लामा एइसी ब्लकको प्रयोग गरेका छौं। यो अरू भन्दा किन ठीक छ भने इँटा वा सिमेन्टको घरमा थर्मल इन्सुलेसन, साउन्ड इन्सुलेसनजस्ता विशेषताहरू अरूभन्दा राम्रो हुने गर्छ। तौल कम हुने भएकाले सामान ओसारपसारमा लागत कम पर्ने हुन्छ भने विकट ठाउँमा पुर्याउन पनि सजिलो छ। अहिले सात वटा यस्ता कम्पनीहरू रहेका छन्। तर अझै पनि हामी एइसी ब्रिक्समा आत्मनिर्भर हुन सकेका छैनांै। अझै भारतबाट आउने सामग्रीहरू बजारमा देख्न सकिन्छ। भारतमा ए, बी र सी गरेर यस्ता सामानहरूको रेटिङ हुने गरेको छ। नेपालमा आउँदा सी क्लासका एइसी ब्लक प्रायः आउने हुँदा त्यसले नेपाली उत्पादनहरूको स्ट्यान्डर्डभन्दा कम र मूल्य पनि कम हुने गर्छ। यसले नेपाली उद्योगहरूको अवस्था नाजुक बनाइरहेको छ। यसमा सरकारले बाहिरबाट आउने उत्पादनहरूको गुणस्तरमा जाँच गर्नुपर्यो अनि नेपालमा पनि त्यही गुणस्तरको सामान बन्छ। त्यसैगरी आयातलाई निरुत्साहन गर्न सरकारले भूमिका खेल्नु पर्यो।"
मेडिकल कलेजको असुलीमा आयोग मूकदर्शक,"काठमाडौं : मेडिकल कलेजहरूले २० लाख रुपैयाँसम्म बढी रकम मागिरहे पनि चिकित्सा शिक्षा आयोग मूकदर्शक बनिरहेको छ। आयोगले सम्बन्धन खारेज गर्न सम्बन्धित विश्वविद्यालयलाई लेखी पठाउने अधिकार पाएको छ। यससम्बन्धी व्यवस्था राष्ट्रिय चिकित्सा शिक्षा ऐनको दफा १४ ले गरेको छ। तर, अवैध ढंगले रकम लिइरहेका कलेजविरुद्ध आयोगले कारबाही प्रक्रिया नै अघि बढाएको छैन। पीडित विद्यार्थीले काठमाडौं विश्वविद्यालय र आयोग धाउँदै आएका छन्। उनीहरूले दुबै निकायमा उजुरी दिएका छन्। काठमाडौं विश्वविद्यालयले चिकित्सा शिक्षा आयोगलाई देखायो। आयोगले काठमाडौं विश्वविद्यालयलाई देखायो। हामीले के गर्नु ?, एक पीडित विद्यार्थीले भने, हामीलाई चित्तबुझ्दो जवाफ आएन उल्टै कलेजविरुद्ध ठगी मुद्दा लगाउनुहोस् भनेर जवाफ दिनुहुन्छ। अतिरिक्त शुल्क दिनुपर्ने हो भने हामी पढ्न सक्दैनौं। मंसिर तेस्रो सातामै सुरु भइसक्नुपर्ने शैक्षिक कार्यक्रम यही कारण अझै अन्योलमा छ। आयोगले एमबीबीएसतर्फ उपत्यकाभित्र ४० लाख २३ हजार र उपत्यकाबाहिर ४४ लाख ३६ हजार २५ रुपैयाँ निर्धारण गरेको छ। काठमाडौं विश्वविद्यालयले पुस २ गते बढी शुल्क लिएको अवस्थामा कारबाहीको सिफारिस गर्ने अधिकार आयोगकै भएको सूचना जारी गरेको थियो। परीक्षा र रजिस्ट्रेसन शुल्क पनि तोकिएको शुल्कभित्रै पर्छ। शुल्क तोकेको आयोगले हो, उक्त विश्वविद्यालयको स्कुल अफ मेडिकल साइन्सका डिन प्राडा राजेन्द्र कोजूले भने, आयोगले यो विषयमा विद्यार्थीलाई स्पष्ट पारिदिनुपर्छ। आयोग उपाध्यक्ष प्रा डा श्रीकृष्ण गिरीले अतिरिक्त शुल्क लिएका कलेजहरूलाई पत्र पठाउने कार्य अघि बढाएको बताए। तोकिएको शुल्कभन्दा बाहिर लिन पाइँदैन। अरू कुरा ऐच्छिक हुन्, उपाध्यक्ष प्राडा गिरीले भने, होस्टलमा बस्न मन लागे बस्छन्। नलागे नबस्ने पनि भए। जबरजस्ती गरेर शुल्क यति हो तिर्नैपर्छ भन्ने भएन। राष्ट्रिय चिकित्सा शिक्षा ऐन २०७५ मा के छ ? १४ सम्बन्धनको खारेजी : (१) प्रचलित कानुनमा जुनसुकै कुरा लेखिएको भए तापनि आयोगले देहायको अवस्थामा शिक्षण संस्थाको वा सो संस्थाको कुनै एक वा सोभन्दा बढी शैक्षिक कार्यक्रमको सम्बन्धन खारेज गर्न सम्बन्धित विश्वविद्यालयलाई लेखी पठाउन सक्नेछ। (क) दफा १८ बमोजिम निर्धारितभन्दा बढी शुल्क लिएमा यसअघि आयोगले सूचना जारी गर्दै भनेको थियो, विद्यार्थीको शिक्षण सिकाइका लागि आयोगले निर्धारण गरेको भन्दा अन्य शीर्षकका रकम अनिवार्य नभएको ब्यहोरा सम्बन्धित सबैका लागि जानकारी गराइन्छ। साथै शिक्षण शुल्क बुझाउँदा राष्ट्रिय चिकित्सा शिक्षा ऐन, २०७५ को दफा १८ बमोजम एकतिहाइ रकम पहिलो वर्ष विश्वविद्यालयमा र बाँकी रकम वार्षिक रूपमा किस्ताबन्दीमा शिक्षण संस्थामा बुझाउनुपर्ने व्यवस्था रहेको पुन: स्मरण गराइन्छ। पीडित विद्यार्थीले सोमबार काठमाडौं मेडिकल कलेज र नोवेल मेडिकल कलेजविरुद्ध काठमाडौं र मोरङ जिल्ला प्रशासन कार्यालयमा उजुरी दिएका छन्। मणिपाल मेडिकल कलेजविरुद्ध यसअघि नै विद्यार्थीले जिल्ला प्रशासन कार्यालय कास्कीमा उजुरी दिएका थिए। मणिपालमा अझै तालाबन्दी छ। कलेज सञ्चालकले अतिरिक्त शुल्क नतिरे एमबीबीएस नपढ्न भनेको पीडित विद्यार्थी बताउँछन्। विद्यार्थीले नियमत: बुझाउनुपर्ने पहिलो किस्ता काठमाडौं विश्वविद्यालयलाई बुझाइसकेका छन्। एमबीबीएस पढ्न काठमाडौं उपत्यकामा १३ लाख ४१ हजार र बाहिर १४ लाख ७८ हजार बुझाएको एक विद्यार्थीले बताए। केही कलेजले गराएको करारनामामा अतिरिक्त शिक्षण शुल्कको विषयमा कलेजविरुद्ध बोले निष्कासन गर्ने र सो अवस्थामा शुल्क फिर्ता नगर्नेसम्म उल्लेख छ। कलेज प्रशासनले आयोगको निर्देशनसमेत नमान्ने बताएको पीडितको भनाइ छ। पीडितको गुनासो छ, काठमाडौं विश्वविद्यालयलाई पैसा बुझायौं। कलेजले पाँच वर्ष अवधिभित्र १५ लाख रुपैयाँभन्दा धेरै अतिरिक्त तिर्नुपर्छ भनिरहेको छ। हामीलाई टर्चर पनि दिएको छ। हामीलाई न्याय चाहियो सरकार ! सिनामंगलस्थित काठमाडौं मेडिकल कलेजले अतिरिक्त २० लाख मागेको छ। भर्नाका क्रममा मात्रै अतिरिक्त ४ लाख मागेको पीडितको गुनासो छ। कलेजले ओरियन्टेसन (अभिमुखीकरण)अघि ४ लाख बुझाउन भनेको छ। यो कलेजमा पाँच जनाले एमबीबीएस अध्ययन गर्न अतिरिक्त ३ लाख ८९ हजारका दरले रकम बुझाएका छन्। आवेदन शुल्क ५ हजार, स्वास्थ्य जाँचमा ५ हजार ६ सय, छात्रावासतर्फ १ लाख ४४ हजार, इन्टर्नसिपको २ लाख ४० हजार रुपैयाँ बुझाइसकेको एक पीडितले बताए। भने, कलेजले व्यक्तिगत रूपमा फोन गरी स्वास्थ्य परीक्षण गर्नुस्, पैसा नतिरे नियमित कक्षामा बस्न पाउनुहुँदैन भन्यो। अनि तिर्न बाध्य भयौं। केएमसी सञ्चालक, अभिभावक र विद्यार्थीबीच आइतबार छलफल भएको थियो। सञ्चालकले अतिरिक्त शुल्क नतिर्ने हो भने अन्यत्र पढ्न जान भनेको एक विद्यार्थीले सुनाए। कलेजले तयार पारेको करारनामामा लेखिएको छ, विद्यार्थीहरूले अनिवार्य रूपमा होस्टलभित्रको मेसको प्रयोग गर्नुपर्नेछ। विद्यार्थीहरूले खाना खानका लागि मेस सञ्चालकलाई अग्रिम दुई महिनाको मेस एड्भान्स स्वरूप शुल्क बुझाउनुपर्नेछ। प्रथम पक्ष (विद्यार्थी)ले छात्रावासबापत मासिक डबल सेयरिङ १२ हजार र सिंगल अकुपेन्सीमा २४ हजार रुपैयाँ समयमै कलेजलाई बुझाउनुपर्ने करारनामामा उल्लेख छ। विराटनगरस्थित नोवेल मेडिकलले छात्रावास शुल्क सुरुमा एक वर्षको १ लाख ४४ हजार, इन्टर्नसिपको २ लाख ४० हजार रुपैयाँ लिएको छ। नोवेलमा ८१० जनाले अतिरिक्त शुल्क बुझाएका छन्। कलेजले अतिरिक्त १५ लाख रुपैयाँ मागेको जनाइएको छ। पहिलो चरणमा ३ लाख ८७ हजार रुपैयाँ बुझाउन ताकेता गरेको पीडितको गुनासो छ। सो रकम नबुझाएसम्म कलेजले पढाइ सुरु नगर्ने चेतावनी दिएको जनाइएको छ। विद्यार्थीले प्रदेश सरकारलाई पनि गुहारेका छन्। उनीहरूले प्रदेश १ को आन्तरिक मामिला तथा कानुन मन्त्रालयलाई पत्र बुझाएका छन्। आयोगले तोकेको ४४ लाख रुपैयाँमा पढाइसक्नुपर्ने हो। होस्टल अनिवार्य भनेको छ। घर विराटनगरमै छ। घरबाट आउँछु जान्छुभन्दा पनि कलेजले मान्दैन, नोवेलका एक पीडितले भने, कलेजले शुल्कको सूची औपचारिक रूपमा सार्वजनिक गरेको छैन। एकएक जना बोलाएर पैसा तिर्न लगाउँछ। बिजुली र इन्टरनेटको विल पनि विद्यार्थीले आफैं तिर्नुपर्ने कलेजले बताएको छ। अतिरिक्त शुल्कको विलसमेत नदिएको अभिभावकको गुनासो छ। उक्त कलेजमा १ सय जना एमबीबीएस अध्ययनको तयारीमा छन्। जसमध्ये छात्रवृत्तितर्फ १०, विदेशी विद्यार्थी ९ र पेइङतर्फ ८१ जना छन्। कलेज प्रशासन भने विद्यार्थीको कुरा सुन्न चाहँदैन। कलेजका प्रिन्सिपल रामहरि घिमिरेले भने अतिरिक्त शुल्क नलिएको बताए। भने, मंगलबारदेखि कक्षा सञ्चालन गर्छौं। आयोगसँग सोमबार छलफल भएको थियो, घिमिरेले भने, उहाँहरूले नियम कानुन पालना गर्न भन्नुभयो। हामीले लगानीको चिन्ता जाहेर गयौं। हामी विद्यार्थीको भविष्यप्रति चिन्तित छौं। यस्तै, मणिपालले अतिरिक्त २ लाख ५० हजार रुपैयाँ लिइसकेको छ। उसले छात्रावास, सुरक्षालगायत शीर्षकमा शुल्क असुलेको हो।"
निर्माण सामग्रीमा नेपाल आत्मनिर्भर छ,"समृद्धिको आधारशिला भनेको आत्मनिर्भर हुनु हो। आयातमुखी अर्थतन्त्र भएको हाम्रोजस्तो मुलुकमा औद्योगिक आत्मनिर्भरता तत्काल सम्भव देखिँदैन। तर, पूर्वाधार विकासको मेरुदण्डको रूपमा रहेका केही निर्माण सामग्रीहरूमा नेपाल आत्मनिर्भर बन्दै गइरहेको छ। सिमेन्ट, डन्डी र पाइप उत्पादनमा नेपाल पूर्ण रूपमा आत्मनिर्भर भइसकेको व्यवसायी बताउँछन्। निर्माण सामग्रीमा कान्छो पुस्ताको रूपमा करिब छ वर्षअघि भित्रिएको एइसी ब्रिक्सको अवस्था पनि सन्तोषजनक छ। आत्मनिर्भरलाई जोगाइराख्न सरकारले औद्योगिक वातावरण बनाउनु आवश्यक रहेको व्यवसायी बताउँछन्। यसै सन्दर्भमा नेपाली निर्माण सामग्रीजन्य उत्पादनहरूको बारेमा विभिन्न निर्माण कम्पनीका प्रतिनिधिसँग गरिएको राउन्ड टेबल छलफलको अन्नपूर्णकर्मी रामकला खड्का र सुनिता कार्की (कोइराला)ले तयार पारेको सम्पादित सामग्री। राष्ट्रले पर्याप्त विद्युत् दिनुपर्छ गिनिस श्रेष्ठ, युनाइटेड सिमेन्ट्स नेपालमा अहिले विद्युत् उत्पादन पहिलेको तुलनामा बढेको छ। तर उद्योगहरूलाई आवश्यक पर्ने विद्युत् राष्ट्रले अझै प्रदान गर्न सकेको छैन। विद्युत् अभावमा कतिपय उद्योगहरू डिजेल, कोइलालगायतले चलिरहेका छन्। नेपाल पनि अन्तर्राष्ट्रिय गुणस्तरको रड, सिमेन्टलगायत उत्पादन गर्न सफल छ। गुणस्तरको कुरा आइरहँदा एउटा साधारण मानिसले हेर्ने भनेको ल्याब रिपोर्ट हो। ल्याबले जे रिपोर्ट दिन्छ त्यसैलाई सही मान्नुपर्छ भन्ने आम सोचाइ छ। यस्तो सोचलाई परिवर्तन गर्नुपर्छ। किनकि उक्त ल्याबले पनि कस्तो मापदण्ड अपनाएर परीक्षण गरेको हुन्छ भन्ने कुरा बढी महत्त्वपूर्ण हुन्छ। यस्तै, यस क्षेत्रमा भएको विदेशी लगानीले स्वदेशी उद्योगहरूलाई टिकिरहन गाह्रो परेको देखिन्छ। किनभने विदेशी भन्नेबित्तिकै एकदमै उत्कृष्ट भन्ने बुझाइ हुन्छ। नेपालमा हुने पूर्वाधार निर्माणमा विदेशी ठेकेदार हुने हुँदा उनीहरूले विदेशी सामान नै पहिलो प्राथमिकतामा राख्ने गर्छन्। यसले स्वदेशी उत्पादनको बजार साँघुरिने गर्छ। यसैकारण पूर्ण रूपमा नै विदेशी लगानी र विदेशी श्रममा उद्योग सञ्चालन गर्न दिनु हुँदैन। उनीहरूले हाम्रो कच्चा पदार्थ सस्तोमा किनेर हामीलाई नै महँगोमा बेच्ने गर्छन्। तर, विदेशी कम्पनी सञ्चालनमा आएर उत्पादन गर्न थाले भने मूल्यमा प्रतिस्पर्धाको वातावरण बनाइदिन्छ। यसलाई केही राम्रो पक्ष मान्न सकिन्छ। तर, त्यस्ता कम्पनीले गर्दा नेपाली कम्पनीलाई अरू धेरै नकारात्मक प्रभाव पार्ने गर्छन्। ००० रोबोटिक ल्याबले गुणस्तरमा एकरूपता दिवस देवकोटा, सौर्य सिमेन्ट नयाँ नेपालको कुरा गरिरहँदा कुनै पनि मानिसको लागि पहिलो प्राथमिकताको विषय भनेको गुणस्तर हो। भोलि बजारमा जाँदा व्यापार र सेल्स प्रयोजनको लागि मात्र नभई हामीले बनाएका संरचनाको भविष्य के छ भनेर जाँच्ने भनेकै गुणस्तर हो। खानी तथा भूगर्भ विभागको तथ्यांकअनुसार सिन्धुलीको गाल्टार खानी भनेको राम्रो चुनढुंगा पाउने खानी हो। जसमा सिमेन्टमा मुख्य भूमिका खेल्ने एमजीओ र इन्सोलुबल रेसिड्यु (आईआर), म्यागनेसियम अक्साइड र कार्बनडाइअक्साइड उपयुक्त मात्रामा हुन्छ। उदयपुर भनेको नेपालकै सबैभन्दा बढी चुनढुंगा उत्पादन हुने ठाउँ हो। त्यसैगरी नेपालकै सबैभन्दा उच्च ग्रेडको चुनढुंगा (४८ भन्दा माथि) पाइने ठाउँ पनि हो। जबकि नेपालमा पाइने अरू चुनढुंगाको ग्रेड भनेको ४१, ४२, ४३ हुन्। नेपाल सरकारको मातहतमा त्यहीँ उत्पादन हुँदै आएको उदयपुर सिमेन्टको उत्पादनमा मानिसको जुन विश्वास छ त्यो उदयपुरको चुनढुंगामा रहेको ग्रेड र गुणस्तरकै कारणले हो। सौर्य सिमेन्टले त्यही खानी प्रयोग गरेर त्योभन्दा राम्रो र उच्च गुणस्तरको सिमेन्ट उत्पादन गर्छौं भनेर सिरहाको मिर्चैयामा उद्योग सुरु गर्यौं। नेपालको सिमेन्टमा कार्बनडाइअक्साइड भनेको औसतमा ५० प्रतिशतभन्दा माथि चाहिन्छ। जबकि हाम्रो त्यहाँको चुनढुंगाको कार्बनडाइअक्साइड भनेको औसतमा ६० प्रतिशतभन्दा माथि नै छ। नेपालको मापदण्डअनुसार एमजीओ अधिकतम हुनुपर्ने भनेको पाँच प्रतिशतसम्म हो। हाम्रो त्यहाँ एमजीओ एक भन्दा तल नै छ। त्यसैगरी इन्सोलुबल रेसिड्यु (आईआर) अधिकतम दुई प्रतिशत हो। हाम्रो ०५ प्रतिशतको हाराहारीमा छ। त्यसैले उदयपुरको चुनढुंगा प्रयोग गरेको भएर पनि हामी गुणस्तरमा एकदमै राम्रो छौं। अर्को कुरा हामीले अहिले जुन नयाँ प्रविधि प्रयोग गरिरहेका छौं, यसले पनि हामीलाई काममा सहज भएको छ। हामीसँग फोर्थ जेनेरेसनको भर्टिकल रोलर मिल छ। सामान्यतया ट्युब मिलहरूको ठाउँमा फोर्थ जेनेरेसनको भर्टिकल रोलर मिलले कच्चा पदार्थमा एकरूपता ल्याइदिने, मसिनो धुलो बन्ने भएका कारणले यसले पनि गुणस्तरमा ठूलो भूमिका खेलेको हुन्छ। अर्को भनेको हाम्रो सेपरेट साइलोजहरू हुन्। कतिपय सिमेन्ट फ्याक्ट्रीहरूमा एउटै साइलोजबाट विभिन्न ग्रेडका सिमेन्ट उत्पादन हुन्थ्यो। जस्तै हामीले ४३ ग्रेडको सिमेन्ट उत्पादन गर्दा त्यही प्रयोग गरेर अर्को पीपीसी सिमेन्ट उत्पादन गर्दा पनि त्यही प्रयोग गर्र्याैं भने सिमेन्ट खराब भई गुणस्तरमा तलमाथि हुने देखियो। त्यसैले हामीले छुट्टाछुट्टै राखेका छौं। हाम्रा पाँच प्रकारका सिमेन्ट छन्। ४३ ग्रेड, ५३ ग्रेड र पीएससी। अहिले तत्काललाई ४३, ५३ र पीएससीको नेपाल गुणस्तर (एनएस) लिएर बजारमा काम गर्न सुरु गरेका छौं। हाम्रो तुरुन्तै पीपीसी र लो अल्काली सिमेन्ट बजारमा आउँदैछ। यसले गर्दा पनि हाम्रो गुणस्तरमा छुट्टै साइलोजहरूले दूषित कम गराउने सिस्टम जडित छ। यसले सिमेन्टहरूमा एकरूपता ल्याउने काम गर्छ। हामीले ल्याएका चुनलाई बाहिर भण्डारण गर्दा घामपानीले असर गरी यसको गुणस्तरमा कमी ल्याउँछ। त्यसैले हामीसँग ठूलठूला टहरा र ट्यांकीहरू व्यवस्थित छन्। अब रोबोटिक ल्याबले एक त हाम्रो जनशक्ति वा श्रम कम लाग्ने भो। यसले हामीलाई दुर्घटनाबाट पनि सुरक्षित राख्छ। हाम्रो उद्देश्य भनेको चुनढुंगा खानीदेखि फ्याक्ट्रीमा आएर त्यो पिसिएर बाहिर निस्किउन्जेलसम्म के छ त हाम्रो रोबोटिक ल्याबले गुणस्तरको मापदण्ड सेट गरिसकेका हुनाले त्योभन्दा अर्को गुणस्तरको सिमेन्ट उत्पादन नै गर्न दिँदैन। अर्को भनेको लो अल्कालिक रिडक्सन क्षार, विश्वमा कार्बन उत्पादन गर्ने भनेको सिमेन्ट उद्योगहरूमा क्लिंकर जलेर निस्केको फोहोर हो भन्ने सबैलाई थाहा छ। ती फोहोरहरूलाई हामीले डिस्पोज गर्छौं। जस्तै कार्बनडाइअक्साइडलाई कार्बन र अक्सिजनमा टुक्र्याएर त्यही नास गर्ने प्रविधि हाम्रो उद्योगमा फिट गरेका छौं। त्यसैले नयाँ प्रविधिले गर्दा हाम्रो गुणस्तर त राम्रो नै छ। ००० गुणस्तरमा ग्राहक आफैं सचेत हुनुपर्छप्रभु आचार्य, जगदम्बा स्टिलस् प्रालि अहिले नेपालमा उद्योगको अवस्था हेर्दा देशको स्थितिलाई पनि सँगै हेर्नुपर्ने हुन्छ। सरकार छिनछिनमा परिवर्तन भइरहने र अस्थिर नीतिका कारण सबैभन्दा बढी मार उद्योगलाई नै परेको छ। अहिलेको अवस्थालाई हेर्ने हो भने वार्षिक रूपमा कुल ३० देखि ३२ लाखटन वार्षिक उत्पादन गर्ने क्षमता नेपाली स्टिल उद्योगहरूमा छ। तर, अहिले बजारमा माग १३ देखि १४ लाख टन मात्र उत्पादन तथा बिक्री हुने अवस्था छ। क्षमताको हिसाबले फलाम उद्योगहरू पर्याप्त छन्। तर उपभोग भने धेरै कम छन्। त्यसैले अहिले क्षमता धेरै हुँदाहुँदै पनि उत्पादन कम गर्नु परेको अवस्था छ। यसले गर्दा फलाम उद्योगहरू धराशायी हुने अवस्थामा छन्। सरकारले खर्च गर्न सकेको छैन। पुँजीगत खर्च घटेको छ। पोहोर साल ११ प्रतिशत कर तिर्ने गरेको थियो भने यस वर्ष ५, साढे ५ प्रतिशतभन्दा बढी छैन। ठेकेदारहरू सबै मारमा छन्। सरकारले पैसा दिएको छैन। एकदमै गाह्रो अवस्था छ। डन्डी उत्पादनको हिसाबले पर्याप्त छ। जगदम्बाकै कुरा गर्ने हो भने प्रतिदिन दुई हजार टन उत्पादन गर्न सक्छ। तर अहिले हामी बजारको मागका कारणले गर्दा एक हजार टनमा सीमित छौैं। विशेषगरी उद्योगहरूलाई प्रत्यक्ष असर पार्ने भनेको सरकारको नीति हो। पुँजीगत खर्च नै हो। अहिले सरकारले खर्च गर्न नसकेको अवस्था छ। यसले गर्दा बैंकले ऋण दिँदैन। यहाँसम्मकि एलसी खोल्नुपर्यो भने पनि बैंकले टारिरहेको छ। किनभने डलर सञ्चिति कम भइरहेको छ। विदेशबाट आउने पैसा पनि कम भइरहेको छ। भएको पैसा पनि खर्च गर्न सकेको छैन। यो बेलामा पुँजीगत खर्चलाई १२, १३, १४ प्रतिसतसम्म पुर्याउनुपर्ने हो। त्यो नगरेका कारण अहिले सेल्स एकदमै घटेको छ। उद्योगहरूले तलब खुवाउने अवस्था पनि छैन। कतिपय पुराना उद्योग टिकिरहेका छन्। नयाँहरूलाई गाह्रो अवस्था आएको छ। गुणस्तरको कुरा गर्दा हरेक कम्पनीले आफ्नो उत्पादन गुणस्तर नै छ भन्छ। तर यिनलाई नियमन गर्ने निकाय को त ? नेपालमा फलाम वा सिमेन्टको कुरा गर्दा नेपाल गुणस्तर नै हो। नेपाल गुणस्तर पनि एउटा विभागले यति धेरै उद्योगलाई कति कभर गर्छ भन्ने कुरा हो। हुन त भेटेको ठाउँमा उसले कारबाही पनि गरेको छ। अहिलेको अवस्थामा एनएसलाई अलि सक्रिय बनाउनु पर्नेछ। अर्को कुरा मिडिया हो। त्यसैगरी ग्राहक आफैं पनि जागरुक हुनुपर्ने अवस्था छ। सबैभन्दा आलोचित त हामी जगदम्बा स्टिल्सकै मानिस हुने गरेका छौं। किनभने हामीसँग मेल्टिङ प्लान्ट छ। जगदम्बासँग मेल्टिङ प्लान्ट भएकै कारणले यसले कबाडी डन्डी बनाउँछ भन्ने कतिपय मिडियामा पनि आउँछ। तर जगदम्बाको नेपालमा सबैभन्दा ठूलो फ्याक्ट्री भएकाले हामीसँग डन्डी मात्रै छैन अरू आइटम पनि छ। हामी ठूलो कम्पनी, ठूलो सेल्स भोलुम र हाम्रो करिब ४५ प्रतिशत सेल्स बजारमा भएकाले हामीप्रति अलि बढी एग्रेसिभ हुनु स्वाभाविक नै हो। तर समग्रमा भन्ने हो भने एनएसलाई सक्रिय बनाउनै पर्छ। उसको पहुँच सबै ठाउँमा पुगेको छैन। गुणस्तरका लागि ग्राहक आफैं सचेत हुनुपर्छ। ००० जनशक्ति र उपकरणलाई समुन्नत बनाउनुपर्छकुशल काफ्ले, जगदम्बा सिमेन्ट प्रालि सिमेन्टअन्तर्गत ओपीसी, पीपीसी, पीएसीजस्ता तीन वटा ब्रान्डका सिमेन्ट उत्पादन हामीले गरिरहेका छौं। पेबर्ट्सको कुरा गर्दा विभिन्न किसिमका पेबर्ट्समा नेपाल गुणस्तर प्राप्त गरिसकेका छौं। सबैले आफ्नो उत्पादन राम्रो त भनिहाल्छन्। तर गुणस्तरको कुरा गर्दा हाम्रो गुणस्तरमापन गर्ने नेपाल गुणस्तर मात्र छ। यस प्रयोगशालामा सुविधासम्पन्न उपकरणहरू नहुँदा हाम्रो उद्योगका उत्पादन मारमा परेको छ। बाहिर प्राइभेट ल्याबमा गर्दा गुणस्तर भएका उत्पादनमा पनि नेपाल गुणस्तरले परीक्षण गर्दा हाम्रा उत्पादनहरू सिज हुने अवस्था छ। त्यसैले यसमा हामीले नेपाल गुणस्तरलाई घचघच्याउनु पर्छ। हाम्रो ब्रान्डको सिमेन्ट प्राइभेट ल्याबमा गर्दा सबै मापदण्ड पुगेको देखिन्छ। तर नेपाल गुणस्तरमा गर्दा नपुगेको देखिन्छ। जमानाका उपकरणहरू उहाँहरूले प्रयोग गरिरहनु भएको छ। जसले गर्दा आउनुपर्ने रिजल्ट आइरहेको छैन भन्ने हाम्रो मूल्यांकन हो। हाम्रो दाबी हो। तर आरोप लगाउन खोजेको भन्ने चाहिँ होइन। आजभन्दा १० वर्ष अगाडि जुन जनशक्तिले सञ्चालन गरिरहेका थिए, अहिले पनि त्यही जनशक्तिले परीक्षण गरिरहेका छन्। त्यसैले उनीहरूले आफ्नो जनशक्ति र उपकरणलाई समुन्नत बनाउनुपर्छ भन्ने हाम्रो सुझाव हो। ००० आयात निरुत्साही गर्नु पर्यो भिनित अग्रवाल, इन्टरटेक्ट पाइप्स एन्ड फिटिङ्स हामी पाइप्स एण्ड फिटिङ्समा काम गर्न थालेको १५ वर्ष भइसक्यो। हामीले सुरु गरेको पीपीआर पाइप र फिटिङ्बाट हो। नेपालमा तीन तहको पीपीआर पाइप र फिटिङ्स उत्पादन गर्ने हामी पहिलो कम्पनी हौं। पाइप र फिटिङ्समै प्रडक्ट रेन्ज विस्तार गर्ने क्रममा एचडीपी पाइप्प एन्ड फिटिङ्स उत्पादन गर्र्याैं। त्यसको अर्को वर्ष पीभीसी पाइप्स एन्ड फिटिङ्स र त्यसपछि बोरिङ पाइप र अहिले सीपीभीसी पाइप एन्ड फिटिङ्स उत्पादन गरेका हौं। बजारको मागअनुरूप एउटै कम्पनीले सबै रेन्जको पाइप एन्ड फिटिङ्स दियो भने सजिलो हुन्छ भन्ने हाम्रो उद्देश्य हो। हाम्रा अरू उत्पादनले नेपाल गुणस्तर पाइसकेको भए पनि पीपीआर पाइप पनि केही दिनमा यो लिने क्रममा छ। गुणस्तरको कुरा गर्दा हामी उद्योग क्षेत्रमा आएको ४५ वर्ष भइसक्यो। स्टिल फ्याक्ट्रीबाट सुरु गरेर प्लास्टिक फ्याक्ट्रीमा हामीले त्रिपालबाट आयौं। त्यसपछि जुट, खाद्यान्नलगायतका ब्याग बनाउन थाल्यौं। त्यसपछि पाइप र फिटिङ्समा आएका हौं। हामी प्रविधिको हिसाबमा राम्रो छौं। प्रत्येक घण्टाको उत्पादन हाम्रो ल्याबमा परीक्षण हुन्छ। प्रत्येक घण्टाको ब्याच नम्बर त्यसमा लेखेको हुन्छ। अलि कति विद्युत् र तापक्रम घटबढ भए गुणस्तरमा फरक आउन सक्छ। हाम्रो ल्याब हाइटेक ल्याब हो। सरकारले औद्योगीकरणको कुरा त गर्छ तर त्यसमा केन्द्रित भएको छैन। नेपालमा उद्योग खोल्ने ट्रेन्ड चलेको छ। अहिले पाइप्स एन्ड फिटिङ्स उद्योग धेरै आइसके। जब हामीले आफ्नै देशमा उत्पादन गरेर आवश्यकता परिपूर्ति गर्न सक्छौं, किन हामी आयातलाई हौस्याउँछौं ? जब नेपाली उद्योगले नेपालको माग पूरा गर्न सक्छ भने आयातलाई निरुत्साही गर्नुपर्यो नि। भारतीय परामर्शदाता आएर ठूला प्रोजेक्टमा काम गर्दा उनीहरूले भारतकै उत्पादनलाई रिफर गर्छन्। गुणस्तर त सबैले हासिल गरिसकेका छन्। त्यसैले सरकारले सकेसम्म नेपाली उत्पादनलाई प्रयोग गर्न लगाउने नीति बनाएर अगाडि बढ्नुपर्छ। ग्लोबल टेन्डर आह्वान गर्दा सरकारले समेत भारतीय पाइप नै प्रयोग गर्छ। तर यो जरुरी छैन। हामी अर्थतन्त्र कुरा गर्दा पेट्रोल आयात नगर्ने, विद्युत्लाई प्रश्रय दिने भन्छौं। अर्कोतिर औद्योगीकरणमा पनि त्यही कुरा आउँछ नि। नेपाल गुणस्तरको कुरा गर्दा सबैभन्दा समस्या भनेको जनशक्ति र गुणस्तरीय प्रयोगशालाको हो। हामीले यो पटकपटक गुणस्तर विभागमा भनेका पनि छौं। सरकारबाट बजेट ल्याएर प्रयोगशालालाई अपग्रेड गर्नुपर्यो। जुन लेबलको प्रयोगशाला यहाँ छ, सबै प्रदेशमा त्यही हुनुपर्यो। जुन उत्पादनमा एनएस थिएन, अहिले त्यसमा पनि दिन थालेको छ। यो राम्रो कुरा हो। हामी उद्योगीलाई गुणस्तरमा कडाइ गर्नै पर्छ। कुनै पनि निर्माणमा पाइप फिटिङ्स पनि त्यति नै महत्त्वपूर्ण हुन्छ। त्यसैले यसमा गुणस्तर र प्लम्बरको क्षमताको कुरा गर्नुपर्छ। हामी प्लम्बरलाई पनि तालिम दिन्छौं। फिल्डमा काम गर्दा धेरै चुनौती छन्। ती चुनौतीलाई सामना गर्दै कसरी राम्रो काम गर्ने भन्नेमा हामी तालिम दिन्छौं। पाइप फिटिङ्स कुनै पनि भवनको नसा हो। त्यसैले यो अत्यन्त महत्त्वपूर्ण हुन्छ। यो वर्षको अन्त्यमा हामीले गार्डेन पाइप पनि ल्याउँछौं। ट्यांकीको कुरा पनि भइरहेको छ। हेरौं के हुन्छ। ००० इँटालाई विस्थापित गर्न सक्छ गोविन्द रिमाल, एरोब्रिक्स कम्पनी एइसी ब्लकमा बालुवा, सिमेन्ट, जिपसम, लाइम, आल्मुनियम प्रयोग हुन्छ। पाइप, कंक्रिट, सिमेन्ट, डन्डी, इँटाको कुरा हुँदा हामी पनि निर्माण सामग्रीमा पर्न सक्छौं भनेर अघि आएको हो। नेपाली निर्माण क्षेत्रमा यो नयाँ अवधारणा हो। करिब चार, पाँच वर्षदेखि मात्रै एइसी ब्लक नेपालमा परिचित भएको हो। यसले निर्माणको क्षेत्रमा इँटालाई विस्तापित गर्न सक्छ भनेर यस कम्पनीले सुरुवात गरेको हो। सुरुका दुई, चार वर्षमा जनतालाई बुझाउन गाह्रो भयो। भूकम्पपछिको पुनर्निर्माणमा सुरक्षित, भरपर्दो र हलुका निर्माण सामग्रीको प्रयोग परिवर्तन गर्ने सिलसिलामा राष्ट्रिय पुनर्निर्माण प्राधिकरणले यो अभ्यास सुरु गर्न खोजिरहेको छ। यो ब्लक हलुका हुने भएकाले हामी अघि आउन सफल भयौं। ठूलाठूला भवन निर्माणको क्रममा पनि हलुका निर्माण सामग्रीहरूको खोजी भइरहेको थियो। विश्वका अन्य मुलुकहरूमा मुख्य निर्माण सामग्रीको रूपमा लिन सुरु गरिसकेको एक दशक बितिसक्दा पनि नेपालमा भने हामी सुरुवात गर्न खोजिरहेका थियौं। भूकम्प पछि नै यो उत्पादनले चिनिने मौका पाएको हो। यो कारणले इन्जिनियरिङमा एइसी ब्लक छिटो परेको हो। अझ व्यावसायिक भवनहरू बनाउन त झन् छिटो प्रभाव पारेको देखिन्छ। हामीले सुरु गरिसकेपछि अन्य कम्पनी पनि आइसकेका थिए। तर, ठूला भवनहरूमा एइसी ब्लकको कुनै विकल्प नै हुँदैनथ्यो। सरकारको मापदण्डमा पनि इँटाबाहेकको अरू विकल्प थिएन। इन्जिनियरहरूले चाहेर पनि एइसी ब्लक प्रयोग गर्न सक्ने अवस्था थिएन। त्यसका लागि हामीले भवन विभाग, गुणस्तरमापन केन्द्रमा गयौं। त्यहाँ यसको कुनै कोड नै थिएन। कति बलियो हुनुपर्ने, कति तौलको हुनुपर्ने भनी कुनै स्ट्यान्डर्ड नै थिएन। यसका लागि हामीले भारतको कोड (२१८५) र जर्मनी प्रविधिको आधारित भएर कोड दिएपछि विस्तारै अहिले कोड आएको छ, एनएस ५७३ भनेर। तर गुणस्तर मापन भने भइसकको छैन। गत वर्षदेखि भवन विभागको मापदण्डमा पनि एइसी ब्लक दर्ता भएको छ। इँटा प्रयोग गर्न मिल्ने सम्पूर्ण ठाउँहरूमा एइसी ब्लकलाई प्रयोग गर्न सकिने प्रावधान रहेको छ। एइसी ब्लक लगाएर जमिनमुनिको काम भने गर्न सकिँदैन। हामीले प्राधिकरणको संयोजकत्वमा र गैरआवासीय नेपाली संघसँग सहकार्य गरी गोरखाको लाप्राकमा ५ सय ७३ घरधुरीको बस्ती पुनर्निर्माण गरेका छौं। यी घरहरूको दोस्रो तल्लामा एइसी ब्लकको प्रयोग गरेका छौं। यो अरू भन्दा किन ठीक छ भने इँटा वा सिमेन्टको घरमा थर्मल इन्सुलेसन, साउन्ड इन्सुलेसनजस्ता विशेषताहरू अरूभन्दा राम्रो हुने गर्छ। तौल कम हुने भएकाले सामान ओसारपसारमा लागत कम पर्ने हुन्छ भने विकट ठाउँमा पुर्याउन पनि सजिलो छ। अहिले सात वटा यस्ता कम्पनीहरू रहेका छन्। तर अझै पनि हामी एइसी ब्रिक्समा आत्मनिर्भर हुन सकेका छैनांै। अझै भारतबाट आउने सामग्रीहरू बजारमा देख्न सकिन्छ। भारतमा ए, बी र सी गरेर यस्ता सामानहरूको रेटिङ हुने गरेको छ। नेपालमा आउँदा सी क्लासका एइसी ब्लक प्रायः आउने हुँदा त्यसले नेपाली उत्पादनहरूको स्ट्यान्डर्डभन्दा कम र मूल्य पनि कम हुने गर्छ। यसले नेपाली उद्योगहरूको अवस्था नाजुक बनाइरहेको छ। यसमा सरकारले बाहिरबाट आउने उत्पादनहरूको गुणस्तरमा जाँच गर्नुपर्यो अनि नेपालमा पनि त्यही गुणस्तरको सामान बन्छ। त्यसैगरी आयातलाई निरुत्साहन गर्न सरकारले भूमिका खेल्नु पर्यो।"
मेडिकल कलेजको असुलीमा आयोग मूकदर्शक,"काठमाडौं : मेडिकल कलेजहरूले २० लाख रुपैयाँसम्म बढी रकम मागिरहे पनि चिकित्सा शिक्षा आयोग मूकदर्शक बनिरहेको छ। आयोगले सम्बन्धन खारेज गर्न सम्बन्धित विश्वविद्यालयलाई लेखी पठाउने अधिकार पाएको छ। यससम्बन्धी व्यवस्था राष्ट्रिय चिकित्सा शिक्षा ऐनको दफा १४ ले गरेको छ। तर, अवैध ढंगले रकम लिइरहेका कलेजविरुद्ध आयोगले कारबाही प्रक्रिया नै अघि बढाएको छैन। पीडित विद्यार्थीले काठमाडौं विश्वविद्यालय र आयोग धाउँदै आएका छन्। उनीहरूले दुबै निकायमा उजुरी दिएका छन्। काठमाडौं विश्वविद्यालयले चिकित्सा शिक्षा आयोगलाई देखायो। आयोगले काठमाडौं विश्वविद्यालयलाई देखायो। हामीले के गर्नु ?, एक पीडित विद्यार्थीले भने, हामीलाई चित्तबुझ्दो जवाफ आएन उल्टै कलेजविरुद्ध ठगी मुद्दा लगाउनुहोस् भनेर जवाफ दिनुहुन्छ। अतिरिक्त शुल्क दिनुपर्ने हो भने हामी पढ्न सक्दैनौं। मंसिर तेस्रो सातामै सुरु भइसक्नुपर्ने शैक्षिक कार्यक्रम यही कारण अझै अन्योलमा छ। आयोगले एमबीबीएसतर्फ उपत्यकाभित्र ४० लाख २३ हजार र उपत्यकाबाहिर ४४ लाख ३६ हजार २५ रुपैयाँ निर्धारण गरेको छ। काठमाडौं विश्वविद्यालयले पुस २ गते बढी शुल्क लिएको अवस्थामा कारबाहीको सिफारिस गर्ने अधिकार आयोगकै भएको सूचना जारी गरेको थियो। परीक्षा र रजिस्ट्रेसन शुल्क पनि तोकिएको शुल्कभित्रै पर्छ। शुल्क तोकेको आयोगले हो, उक्त विश्वविद्यालयको स्कुल अफ मेडिकल साइन्सका डिन प्राडा राजेन्द्र कोजूले भने, आयोगले यो विषयमा विद्यार्थीलाई स्पष्ट पारिदिनुपर्छ। आयोग उपाध्यक्ष प्रा डा श्रीकृष्ण गिरीले अतिरिक्त शुल्क लिएका कलेजहरूलाई पत्र पठाउने कार्य अघि बढाएको बताए। तोकिएको शुल्कभन्दा बाहिर लिन पाइँदैन। अरू कुरा ऐच्छिक हुन्, उपाध्यक्ष प्राडा गिरीले भने, होस्टलमा बस्न मन लागे बस्छन्। नलागे नबस्ने पनि भए। जबरजस्ती गरेर शुल्क यति हो तिर्नैपर्छ भन्ने भएन। राष्ट्रिय चिकित्सा शिक्षा ऐन २०७५ मा के छ ? १४ सम्बन्धनको खारेजी : (१) प्रचलित कानुनमा जुनसुकै कुरा लेखिएको भए तापनि आयोगले देहायको अवस्थामा शिक्षण संस्थाको वा सो संस्थाको कुनै एक वा सोभन्दा बढी शैक्षिक कार्यक्रमको सम्बन्धन खारेज गर्न सम्बन्धित विश्वविद्यालयलाई लेखी पठाउन सक्नेछ। (क) दफा १८ बमोजिम निर्धारितभन्दा बढी शुल्क लिएमा यसअघि आयोगले सूचना जारी गर्दै भनेको थियो, विद्यार्थीको शिक्षण सिकाइका लागि आयोगले निर्धारण गरेको भन्दा अन्य शीर्षकका रकम अनिवार्य नभएको ब्यहोरा सम्बन्धित सबैका लागि जानकारी गराइन्छ। साथै शिक्षण शुल्क बुझाउँदा राष्ट्रिय चिकित्सा शिक्षा ऐन, २०७५ को दफा १८ बमोजम एकतिहाइ रकम पहिलो वर्ष विश्वविद्यालयमा र बाँकी रकम वार्षिक रूपमा किस्ताबन्दीमा शिक्षण संस्थामा बुझाउनुपर्ने व्यवस्था रहेको पुन: स्मरण गराइन्छ। पीडित विद्यार्थीले सोमबार काठमाडौं मेडिकल कलेज र नोवेल मेडिकल कलेजविरुद्ध काठमाडौं र मोरङ जिल्ला प्रशासन कार्यालयमा उजुरी दिएका छन्। मणिपाल मेडिकल कलेजविरुद्ध यसअघि नै विद्यार्थीले जिल्ला प्रशासन कार्यालय कास्कीमा उजुरी दिएका थिए। मणिपालमा अझै तालाबन्दी छ। कलेज सञ्चालकले अतिरिक्त शुल्क नतिरे एमबीबीएस नपढ्न भनेको पीडित विद्यार्थी बताउँछन्। विद्यार्थीले नियमत: बुझाउनुपर्ने पहिलो किस्ता काठमाडौं विश्वविद्यालयलाई बुझाइसकेका छन्। एमबीबीएस पढ्न काठमाडौं उपत्यकामा १३ लाख ४१ हजार र बाहिर १४ लाख ७८ हजार बुझाएको एक विद्यार्थीले बताए। केही कलेजले गराएको करारनामामा अतिरिक्त शिक्षण शुल्कको विषयमा कलेजविरुद्ध बोले निष्कासन गर्ने र सो अवस्थामा शुल्क फिर्ता नगर्नेसम्म उल्लेख छ। कलेज प्रशासनले आयोगको निर्देशनसमेत नमान्ने बताएको पीडितको भनाइ छ। पीडितको गुनासो छ, काठमाडौं विश्वविद्यालयलाई पैसा बुझायौं। कलेजले पाँच वर्ष अवधिभित्र १५ लाख रुपैयाँभन्दा धेरै अतिरिक्त तिर्नुपर्छ भनिरहेको छ। हामीलाई टर्चर पनि दिएको छ। हामीलाई न्याय चाहियो सरकार ! सिनामंगलस्थित काठमाडौं मेडिकल कलेजले अतिरिक्त २० लाख मागेको छ। भर्नाका क्रममा मात्रै अतिरिक्त ४ लाख मागेको पीडितको गुनासो छ। कलेजले ओरियन्टेसन (अभिमुखीकरण)अघि ४ लाख बुझाउन भनेको छ। यो कलेजमा पाँच जनाले एमबीबीएस अध्ययन गर्न अतिरिक्त ३ लाख ८९ हजारका दरले रकम बुझाएका छन्। आवेदन शुल्क ५ हजार, स्वास्थ्य जाँचमा ५ हजार ६ सय, छात्रावासतर्फ १ लाख ४४ हजार, इन्टर्नसिपको २ लाख ४० हजार रुपैयाँ बुझाइसकेको एक पीडितले बताए। भने, कलेजले व्यक्तिगत रूपमा फोन गरी स्वास्थ्य परीक्षण गर्नुस्, पैसा नतिरे नियमित कक्षामा बस्न पाउनुहुँदैन भन्यो। अनि तिर्न बाध्य भयौं। केएमसी सञ्चालक, अभिभावक र विद्यार्थीबीच आइतबार छलफल भएको थियो। सञ्चालकले अतिरिक्त शुल्क नतिर्ने हो भने अन्यत्र पढ्न जान भनेको एक विद्यार्थीले सुनाए। कलेजले तयार पारेको करारनामामा लेखिएको छ, विद्यार्थीहरूले अनिवार्य रूपमा होस्टलभित्रको मेसको प्रयोग गर्नुपर्नेछ। विद्यार्थीहरूले खाना खानका लागि मेस सञ्चालकलाई अग्रिम दुई महिनाको मेस एड्भान्स स्वरूप शुल्क बुझाउनुपर्नेछ। प्रथम पक्ष (विद्यार्थी)ले छात्रावासबापत मासिक डबल सेयरिङ १२ हजार र सिंगल अकुपेन्सीमा २४ हजार रुपैयाँ समयमै कलेजलाई बुझाउनुपर्ने करारनामामा उल्लेख छ। विराटनगरस्थित नोवेल मेडिकलले छात्रावास शुल्क सुरुमा एक वर्षको १ लाख ४४ हजार, इन्टर्नसिपको २ लाख ४० हजार रुपैयाँ लिएको छ। नोवेलमा ८१० जनाले अतिरिक्त शुल्क बुझाएका छन्। कलेजले अतिरिक्त १५ लाख रुपैयाँ मागेको जनाइएको छ। पहिलो चरणमा ३ लाख ८७ हजार रुपैयाँ बुझाउन ताकेता गरेको पीडितको गुनासो छ। सो रकम नबुझाएसम्म कलेजले पढाइ सुरु नगर्ने चेतावनी दिएको जनाइएको छ। विद्यार्थीले प्रदेश सरकारलाई पनि गुहारेका छन्। उनीहरूले प्रदेश १ को आन्तरिक मामिला तथा कानुन मन्त्रालयलाई पत्र बुझाएका छन्। आयोगले तोकेको ४४ लाख रुपैयाँमा पढाइसक्नुपर्ने हो। होस्टल अनिवार्य भनेको छ। घर विराटनगरमै छ। घरबाट आउँछु जान्छुभन्दा पनि कलेजले मान्दैन, नोवेलका एक पीडितले भने, कलेजले शुल्कको सूची औपचारिक रूपमा सार्वजनिक गरेको छैन। एकएक जना बोलाएर पैसा तिर्न लगाउँछ। बिजुली र इन्टरनेटको विल पनि विद्यार्थीले आफैं तिर्नुपर्ने कलेजले बताएको छ। अतिरिक्त शुल्कको विलसमेत नदिएको अभिभावकको गुनासो छ। उक्त कलेजमा १ सय जना एमबीबीएस अध्ययनको तयारीमा छन्। जसमध्ये छात्रवृत्तितर्फ १०, विदेशी विद्यार्थी ९ र पेइङतर्फ ८१ जना छन्। कलेज प्रशासन भने विद्यार्थीको कुरा सुन्न चाहँदैन। कलेजका प्रिन्सिपल रामहरि घिमिरेले भने अतिरिक्त शुल्क नलिएको बताए। भने, मंगलबारदेखि कक्षा सञ्चालन गर्छौं। आयोगसँग सोमबार छलफल भएको थियो, घिमिरेले भने, उहाँहरूले नियम कानुन पालना गर्न भन्नुभयो। हामीले लगानीको चिन्ता जाहेर गयौं। हामी विद्यार्थीको भविष्यप्रति चिन्तित छौं। यस्तै, मणिपालले अतिरिक्त २ लाख ५० हजार रुपैयाँ लिइसकेको छ। उसले छात्रावास, सुरक्षालगायत शीर्षकमा शुल्क असुलेको हो।"
दूधमतीको मुहानै कब्जा,"जनकपुरधाम : जनकपुरको धार्मिक महत्वको दूधमती नदी अतिक्रमणको चपेटामा परेको छ। अतिक्रमणमा संलग्न व्यक्तिले नदीको मुहान नै थुनेका छन्। नदी पुरेर खेत बनाएका छन्। कतैकतै घरै ठड्याएका छन्। तर, सरकारी निकायले अतिक्रमण हटाउन चासो देखाएको छैन। दूधमतीको उद्गमस्थल धनुषाको क्षिरेश्वरनाथ नगरपालिका५ महेन्द्रनगर अरजनमा टोलमा पर्छ। यसको बहाव महोत्तरीको मधवापुर मटिहानीसम्म करिब ४६ किलोमिटर क्षेत्रफलमा छ। यो नदीमा ५० वर्षअघिसम्म सफा र स्वच्छ पानी बग्थ्यो। अहिले ठाउँठाउँमा थुनिएको छ। भएको धारमा पनि फोहोर र ढल मिसाएर नदी प्रदूषित बनेको छ। दूधमतीको पानी पहिले सोझै खान मिल्ने खालको थियो, जनकपुरधाम उपमहानगरपालिका२२ बिसबिट्टीका ७५ वर्षीय सोनफी सहनी भन्छन्, पहिला फागुपूर्णिमामा मिथिला मध्यमा परिक्रमा जनकपुर आउँदा दूधमती नदीकै किनारमा परिक्रमा यात्रीहरू बस्थे। यस नदीको पानी लिएर खाना पकाउने गर्थे। तर, अहिले त पानी निकै फोहोर भएको छ। मुहानको अवस्था निकै दयनीय छ। सानो तटबन्ध बनाएर पानी छेकबार गरिएको छ। तटबन्ध खुलाई थुनिएको पानीलाई निकास दिने योजना थियो। तर, अतिक्रमणकारीले तटबन्ध पुरेर सडक बनाइदिए र ग्राभेल पनि गरिदिए। विमलेश मिश्र, सचिव, दूधमती गरिमा संरक्षण समिति दूधमती नदीको संरक्षण गर्न जनकपुरधाम उपमहानगरपालिकाबाट जुन प्रकारको पहल हुनुपथ्र्यो त्यो हुन सकेको छैन। अतिक्रमणबारे मलाई पनि जानकारी छ। तर, गाउँघरमा यस्तो अतिक्रमण हटाउन साह्रै गाह्रो छ। शिवरत्न पाण्डे, वडाध्यक्ष, जनकपुरधाम२२ बिसबिट्टीकै ५० वर्षीय विन्देश्वर साहका अनुसार दूधमतीको पानीले यस क्षेत्रमा सिँचाइ पनि हुन्थ्यो। पहिला नदी किनारमा ठूलठूलो रूखहरू थियो। नदी निकै सुन्दर र कलकल पानीले भरिएको थियो। तर, जतिजति जनकपुर सहर बस्दै गयो त्यति दूधमती खुम्चिँदै गएको छ, स्थानीयवासी साह भन्छन्, अधिकांश ठाउँमा नदीको डिल पुरेर जग्गा नम्बरी गराइएको छ। अहिले त केही स्थानहरूमा मात्रै दूधमतीको धार बाँकी छ। मुहान थुनेर पोखरीजानकारका अनुसार धर्तीको गर्भबाट आफैं प्रस्फुटित भएको दूधमतीको धारा कलकलाउँदै बग्ने गथ्र्यो। तर, व्यक्तिगत स्वार्थका कारण नदी थुनेर हाल पोखरी बनाइएको छ। मूल मुहान थुनेर करिब दुई बिघामा डिल बाँधी दूधमतीलाई पोखरीको स्वरूप दिइएको छ। नदी क्षेत्र मिचेर खेत बनाउन पोखरी बनाइएको जानकार बताउँछन् । यो पोखरी प्रयोग भने गरेका छैनन् । पोखरीबाट नदीको पानीलाई बहाव दिन सानो कलभर्टजस्तो बनाइएको छ। तर, त्यहाँबाट पानी बढी नबगोस् भने कलभर्टको मुख पनि थुनेर त्यहाँ कच्ची रोड नै बनाई अतिक्रमण गरिएको छ। धनुषाको क्षिरेश्वरनाथ नगरपालिका अरजनमा उद्गमस्थल रहेको दूधमती नदी दुर्गन्धित अवस्थामा। तस्बिर : मनिका झा पहिला यहाँबाट जनकपुरसम्म नदी बग्थ्यो। यो अहिले बनाएको रोडहरू केही पनि थिएन्। तर, बिस्तारै गाउँलेले नै यसको मुहान थुन्न थाले। धारलाई छेकबार गरी अहिले त खेती नै गर्न थालेका छन्, अरजनमा टोलका ७५ वर्षीय वासुदेव सिंह भन्छन्, निकै दुःख लाग्छ, यति ठूलो धार्मिक महत्वको नदीको यस्तो दुर्दशा देख्दा। न जनप्रतिनिधिले यसको थुनिएको मुहान खोल्ने प्रयास गरेका छन् न त अरूले नै। २०२० सालको सहरी नापीमा मालपोतका कर्मचारी र स्थानीयवासीको मिलेमतोमा नदीका डिल पुरेर त्यसलाई निजी जग्गा बनाई व्यक्तिको नाममै नामसारी गराइएको सिंह बताउँछन्। हाम्रो आँखा अगाडि नदी पुरेर सडक बनाए। जहाँबाट पानी बग्थ्यो त्यहाँ माटो हालेर खेत बनाइयो अहिले सबै निजी भइसकेको छ, उनी भन्छन्। संरक्षण योजना कागजमै सीमित प्रदेश २ मा मुख्यमन्त्री स्वच्छता अभियानअन्तर्गत दूधमती नदी संरक्षण तथा नदी उकास्नका लागि योजना ल्याइएको थियो। त्यो कागजमै सीमित भएको छ। नदी अतिक्रमणमा परेको हुनाले यसलाई उकास्न र संरक्षण गर्न तीन वर्षीय योजनाअन्तर्गत बजेट छुट्ट्याइएको छ, स्वच्छता अभियानका पूर्वप्रमुख भगवान झा भन्छन्, मलाई जानकारी भएअनुसार यसको संरक्षणका लागि एक वर्षमा ८ करोड गरी जम्मा २४ करोडको बजेट माग भइसकेको छ। तर, काम हालसम्म विभिन्न प्राविधिक समस्याहरूले गर्दा अघि बढ्न सकेको छैन। दूधमतीको रामायणकालीन सम्बन्ध जनकपुर रामायणकालीन इतिहाससँग प्रत्यक्ष सम्बन्ध राख्ने स्थल हो। यहाँका मठमन्दिर, नदी, तलाउ, पोखरी र जलाशयको आआफ्नै पौराणिक तथा ऐतिहासिक महत्व छन्। माता सीतासँगै सम्बन्ध जोडिएको जनकपुरका नदीमध्ये एक हो दूधमती। यसको सन्दर्भमा मिथिला महात्ममा उल्लेखित भएअनुसार पृथ्वीको गर्भबाट उत्पति भएकी माता सीतालाई बाल्यावस्थामा दूध खुवाउन निकै समस्या भएको थियो। सो बेला कामधेनु गाईले माता सीतालाई दूध खुवाउने गर्थिन्। दूध खाने बेलामा सीताको मुखबाट खस्ने गरेका दूधहरूबाट नै दूधमती नदीको उत्थान भएको किंवदन्ती छ। जानकी नवमीको दिन प्रत्येक वर्ष दूधमती किनारमा मेला लाग्ने गर्छ। जानकी जन्मोत्सवको दिन दूधमती नदीमा माता जानकीको डोला ल्याई शाही स्नान गराउने गरिन्छ। ००० त्यसपछि संरक्षण अभियान अभियन्ता भोगेन्द्रलाल कर्णले २०७३ सालमा स्वस्फुर्त जनकपुरधाम उपमहानगरपालिका२२ बिसबिट्टीमा दूधमती नदीको सरसफाइ सुरु गरे। धार्मिक महत्वबारे अध्ययनपछि नदीलाई स्वच्छ बनाउन कर्ण उत्प्रेरित भए। उनले झाडु र कोदालो बोकी एक्लै नदीका डिल सफाइ गर्न थाले। केही युवा र गाउँले पनि सरसफाइमा सहभागी भए। बिस्तारै एउटा समूह नै तयार भयो। पछि त्यसै समूहलाई दूधमती गरिमा संरक्षण समितिमा परिणत गरे। समितिका अध्यक्ष रत्न सहनी भए। उक्त समितिले नदीको कुनै एक स्थानमा नभई यसको उद्गमस्थलबाट समापन स्थलसम्म उत्थानको पहल गर्यो। नदीको वास्तविक र अतिक्रमणको अवस्था बुझ्न हामीले यसको मुहानदेखि समापन थलोसम्म पैदल यात्रा पनि गर्यौं, समिति सचिव विमलेश मिश्र भन्छन्, मुहानको अवस्था निकै दयनीय छ। सानो तटबन्ध बनाएर पानी छेकबार गरिएको छ। हामीले मुहानलाई संरक्षित गर्न त्यहाँ सरसफाइ पनि गर्यौ। अर्को शनिबार आएर तटबन्ध खुलाई थुनिएको पानीलाई निकास दिने योजना पनि थियो। तर, त्यहाँ नदी अतिक्रमणकारीले सात दिन नबित्दै तटबन्ध पुरेर सडक बनाए। हालसम्म कति क्षेत्रफल अतिक्रमित हो भन्नेबारे यकिन गर्न नसकिएको समितिका पदाधिकारी बताउँछन्। यद्यपि, ८ किलोमिटर जति पूर्णरूपमा अतिक्रमण भइसकेको समितिको ठहर छ। दूधमतीलाई अतिक्रमणमुक्त बनाउन प्रदेश सरकार, प्रशासनिक निकाय र स्थानीय तहलाई पटकपटक अनुरोध गरिएको ऐतिहासिक दूधमती नदी संरक्षण तथा सरसफाइ अभियानका अभियन्ता सुदीप मण्डल बताउँछन्। यो नदी मानव जीवनको लाइफ लाइन हो। तर, बढ्दो सहरीकरणका कारण अतिक्रमण, प्रदूषण भई लोपोन्मुख अवस्थामा पुगेको छ, मण्डल भन्छन्, हामीले बच्चा हुँदा आमाहरूसँग कथा सुनेका थियौं दूधमतीको पानीमा कुनै बेला दूधको धारा बग्थ्यो भनेर। हामी त्यो दिन त फर्काउन सक्दैनौं। तर, यस नदीलाई स्वच्छ र अतिक्रमणमुक्त बनाउन सक्दो प्रयास गरिरहेका छौं। नदी संरक्षण गर्न जनकपुरधाम उपमहानगरपालिकाबाट जुन प्रकारको पहल हुनुपथ्र्याे त्यो हालसम्म हुन नसकेको जनकपुरधाम उपमहानगरपालिका२२ का वडाध्यक्ष शिवरत्न पाण्डे बताउँछन्। यसलाई करिडोर बनाउने योजना पनि सहरी विकास कार्यालयबाट बनेको थियो। प्रदेश २ सरकारले पनि सौन्दर्यीकरणका लागि योजना ल्याएको थियो। तर, ती सबै योजना के भए र त्यसको काम किन अघि बढ्न सकेन ? त्यस विषयमा उपमहानगरपालिकाले कुनै चासो लिएको छैन, वडाध्यक्ष पाण्डे भन्छन्, नदीको डिलहरू अतिक्रमण थुपै्र ठाउँमा भएको छ। अतिक्रमणबारे मलाई पनि जानकारी छ। तर, गाउँघरमा यस्तो अतिक्रमण हटाउन लाग्दा साह्रै गाह्रो छ। सरकारी जग्गा अतिक्रमण हटाउन प्रशासनिक स्तरबाट जुन प्रकारको तदारुकता भएको हुन्थ्यो त्यो भएको छैन। आफ्नो स्तरबाट सरसफाइ अभियान होस् वा धार्मिक कार्यक्रमहरू त्यो सबैमा सक्दो सहयोग गर्दै आएको उनी बताउँछन्। तर, उपमहानगरपालिकाबाट ठोस बजेटको व्यवस्थापन नहुँदा समस्या छ, उनी भन्छन्।"
प्रधानन्यायाधीशले डाके न्याय सेवा आयोगको बैठक,"काठमाडौं: प्रधानन्यायाधीश चोलेन्द्रशमशेर जबराले न्याय सेवा आयोगको बैठक बुधबारका लागि बोलाएका छन्। आयोगको बुधबार अपराह्न ३ बजे बस्ने बैठकले जिल्ला न्यायाधीशको लिखित परीक्षाको नजिता प्रकाशन गर्नेछ। 'न्याय सेवा आयोगको भोलि ३ बजे बैठक बोलाइएको छ,' न्याय परिषद्का प्रवक्ता मानबहादुर कार्कीले भने, 'जिल्ला न्यायाधीशको लिखित परीक्षाको नतिजा प्रकाशन गर्नका लागि बैठक बस्न लागेको हो।' आयोगमा प्रधानन्यायाधीश अध्यक्ष रहने व्यवस्था छ भने सदस्यमा कानुन न्याय तथा संसदीय मामिलामन्त्री, सर्वोच्च अदालतका वरिष्ठतम न्यायाधीश, महान्यायाधिवक्ता र लोकसेवा आयोगका अध्यक्ष रहने कानुनी व्यवस्था रहेको छ।"
कांग्रेस महाधिवेशन : प्रदेश नं १ को मत परिणाम सार्वजनिक,"काठमाडौं: नेपाली कांग्रेसको १४औँ महाधिवेशनअन्तर्गत केन्द्रीय सदस्य प्रदेश नं १ को मत परिणाम सार्वजनिक भएको छ। गत मङ्सिर २७ गते भएको मतदानको आज सार्वजनिक गरिएको मत परिणामअनुसार प्रदेश नं १ बाट अमृत अर्याल दुई हजार ३८९ र राजिव कोइराला दुई हजार १५२ मत ल्याई केन्द्रीय सदस्यमा निर्वाचित भएका छन्। त्यस्तै आनन्द सन्तोषी राईले दुई हजार ८१, अनिलकृष्ण प्रसाईले एक हजार ४२२, सुमित्रा थरुनीले ३९२, जनार्दनराम निरौलाले १४९ र खिलराज बस्नेतले २८१ मत प्राप्त गरे। त्यसैगरी केन्द्रीय सदस्य प्रदेश नं १ महिलातर्फ महेन्द्रकुमारी लिम्बु दुई हजार २२९ मत प्राप्त गरी निर्वाचित भएकी छन्। त्यस्तै लिलादेवी बोखिम लिम्बुले एक हजार ७४७ तथा गोमाकुमारी भट्टराईले ६०९ मत प्राप्त गरेको केन्द्रीय निर्वाचन समितिका संयोजक गोपालकृष्ण घिमिरेले जानकारी दिए।"
राष्ट्रियसभा सदस्य निर्वाचनका लागि निर्वाचन अधिकृत नियुक्ति,"काठमाडौं: निर्वाचन आयोगले राष्ट्रियसभा सदस्यको आगामी पुस १२ गते हुने निर्वाचनका लागि सम्बन्धित जिल्ला न्यायाधीशलाई तत्तत् जिल्लामा यही पुस १२ गतेदेखि लागू हुनेगरी निर्वाचन अधिकृतमा नियुक्ति गरेको छ। नियुक्त भएका निर्वाचन अधिकृतमा प्रदेश नं १ का लागि मोरङ जिल्ला अदालतका न्यायाधीश भरत लम्साल, प्रदेश नं २ का लागि धनुषा जिल्ला अदालतका न्यायाधीश ब्रजेश प्याकुरेल, बागमती प्रदेशका लागि मकवानपुर जिल्ला अदालतका न्यायाधीश डिल्लीरत्न श्रेष्ठ छन्। गण्डकी प्रदेशका लागि कास्की जिल्ला अदालतका न्यायाधीश श्री श्रीकृष्ण भटृराई, लुम्बिनी प्रदेशका लागि दाङ जिल्ला अदालतका न्यायाधीश रीतेन्द्र थापा, कर्णाली प्रदेशका लागि सुर्खेत जिल्ला अदालतका न्यायाधीश डा राजेन्द्रकुमार आचार्य र सुदूरपश्चिम प्रदेशका लागि कैलाली जिल्ला अदालतका न्यायाधीश जयानन्द पनेरु रहेको आयोगका प्रवक्ता शालीग्राम शर्माले जानकारी दिए। यसैबीच आयोगले २०७३ माघ २० गतेभन्दा अघि फोटोसहितको मतदाता नामावलीमा नाम दर्ता भई नागरिकतामा उल्लेखित ठेगानाभन्दा फरक ठेगानामा मतदाता नामावली रहेका व्यक्तिले नागरिकतामा उल्लेखित ठेगानामा नै मतदाता नामावली सारी पाउन निजको मतदाता नामावली रहेको जिल्लाको निर्वाचन कार्यालयमा निवेदन दिन सक्ने उल्लेख गरेको छ। त्यस्ता व्यक्तिको नाम सो जिल्लाको मतदाता नामावलीबाट निजको नागरिकतामा उल्लेखित ठेगानामा भएको स्थानीय तहको वडामा सार्ने सकिने निर्वाचन आयोगले जानकारी दिएको छ।"
"संसद् बैठक : कार्यसूची एकातिर, सुवाल बोले अर्कैतिर","काठमाडौं : मंगलबारको संसद् बैठकमा सांसद प्रेम सुवालले कार्यसूचीमा प्रवेश नगरी एमसीसी र राष्ट्रियताका सवालमा गम्भीर भएर बोले। संसद सचिवालयले तयार पारिएको कार्यसूचीमा सुवालले बोल्नुपर्ने अर्कै विषय थियो। उनले बैठकमा फौजदारी कसूर तथा फौजदारी कार्यविधि सम्बन्धी केही ऐन संशोधन गर्ने अध्यादेश, २०७८ लाई अस्वीकार गरियोस भन्ने सूचना प्रस्तुत गर्नुपर्ने थियो। तर, सांसद सुवालले फौजदारीको 'फ' पनि उच्चारण नगरी एमसीसी राष्ट्रघाती भन्दै कुनैपनि हालतमा पारित गर्न नहुने बताए । उनले यसो भनिरहँदा सभामुख अग्निप्रसाद सापकोटाले कार्यसूचीमा प्रवेश गर्ने अनुरोध गरे। तर सुवालले सभामुखको आग्रहलाई वेवास्ता गर्दै एमसीसी राष्ट्रघाती भन्दै चर्को स्वरमा बोलिरहे। उनले एमसीसीलाई फौजदारीको संज्ञा दिँदै यो कुनै पनि हालतमा पास गर्न नहुने बताए। यस्तै, यौन हिंसाविरूद्धका केही ऐनलाई संशोधन गर्ने अध्यादेश २०७८, लाई अस्वीकार गरियोस् भन्ने प्रस्ताव पेश गर्ने कार्यसूची थियो। तर, उनले यस विषयमा प्रवेश नगरी एमसीसी इण्डोप्यासिफिक रणनीतिअन्तर्गत भन्दै खुलेर विरोध जनाए। फेरि सभामुखले कार्यसूचीमा प्रवेश गर्न आग्रह गरे। सभामुखको आग्रह नसुनेझैं गरी सुवालले आफ्नो भनाइ जारी राखे। आजको संसद् बैठकमा पनि एमाले सांसदहरुले अवरोध जनाए। अवरोधका बीच दुई अध्यादेश स्वीकृत भएको छ। यसअघि सोमबार पनि राष्ट्रियसभा बैठकमा एमालले अवरोध गरेको थियो। सभामुख सापकोटाको भूमिकामाथि प्रश्न उठाउँदै एमालेले लामो समयदेखि संसद् बैठक अवरोध गर्दै आएको छ।"
"अध्यक्षमा प्रचण्ड निर्विकल्प, पदाधिकारीमा अन्योल !","काठमाडौं: नेकपा माओवादी केन्द्रको राष्ट्रिय सम्मेलन पुस ११ देखि १३ गतेमसम्म काठमाडौंमा हुँदैछ। माओवादीका केन्द्रीय नेताहरु सम्मेलनको तीव्र तयारीमा जुटेका छन्। माओवादी केन्द्रका अनुसार काठमाडौं विशेष, बागमती, लुम्बिनी र कर्णालीको अधिवेशन सम्पन्न भएको छ। प्रदेश १, २ र सुदूरपश्चिमको अधिवेशन भए पनि अध्यक्षसहितको पदाधिकारी चयन गर्न सकेको छैन। यसअघि माओवादी केन्द्रले पालिका, नगर, वडा सम्मेलन गरिसकेको छ। माओवादी केन्द्रले यो सम्मेलनलाई नेतृत्व परिवर्तनको सम्मेलन बताए पनि नेताहरूका अनुसार फेरि अध्यक्षमा पुष्पकमल दाहाल प्रचण्ड नै दोहोरिने सम्भावना छ। माओवादी केन्द्रका नेता धर्मशीला चापागाईँले मूल नेतृत्व परिवर्तन नहुने बताइन्। मूल नेतृत्व भनेको विचार र संगठन हो। कम्युनिष्ट पार्टीमा अन्तर्राष्ट्रियस्तरमा पनि मूल नेतृत्व प्रायः परिवर्तन हुँदैनन्। त्यही भएर प्रचण्ड नै अध्यक्ष बन्नुहुन्छ। पदाधिकारी भने परिवर्तन हुन्छ, उनले भनिन्। गत भदौ २९ मा विष्णुपुकार श्रेष्ठको संयोजकत्वमा २२ सदस्यीय निर्वाचन आयोग गठन गरेको थियो। संघीयताको मर्मअनुसार जिल्ला समिति नरहने र संयोजन समितिमात्रै रहने छ। जसमा प्रमुख, उपप्रमुखको व्यवस्था गरिएको छ। कसरी चुनिँदैछ नेतृत्व? नेकपा माओवादी केन्द्रका एक स्थायी कमिटी सदस्यका अनुसार नयाँ नेतृत्व चयनका लागि सहमतिको प्रयास भइरहेको बताए। उनले सहमति प्रयास विफल भएमात्र लोकतान्त्रिक पद्धतिअनुसार चुनाव गराइने छ। पार्टीको केन्द्रीय विधानअनुसार केन्द्रीय समिति, पोलिट्ब्युरो र स्थायी समितिमा अध्यक्ष, उपाध्यक्ष, महासचिव, उपमहासचिव र सचिवसहित २९९ सदस्यीय रहने उल्लेख छ। पार्टीको केन्द्रीय समितिको पदाधिकारी संख्या कति हुने भन्ने अझै एकिन छैन। पदाधिकारी संख्याबारे अन्तरिम विधान २०७८ पनि स्पस्ट छैन। केन्द्रीय समितिको कूल सदस्य संख्याको बढीमा एकतिहाइ सदस्य रहेको पोलिटव्युरो, पोलिट्व्युरोको कूल सदस्यको बढीमा एकतिहाइ सदस्य रहेको स्थायी समिति रहने भनिएको छ। त्यस्तै दैनिक कार्य सञ्चालनका लागि अध्यक्षको नेतृत्वमा उपाध्यक्ष र महासचिवसहितको आवश्यक संख्यामा एक केन्द्रीय कार्यालय रहने छ। अन्तरिम विधानमा २ सय ९९ जनाको केन्द्रीय समिति र त्यसमध्ये एकतिहाइ सदस्य रहेको पोलिटव्युरो र पोलिटव्युरोको एक तिहाइ सदस्य रहेको स्थायी कमिटी रहने व्यवस्था छ। प्रदेशमा १ सय ७५ सदस्यीय कमिटी र स्थानीय तहमा महानगरमा ९९, उपमहानगरमा ८१, नगरमा ६५ र गाउँपालिकामा ५५ सदस्यीय कमिटी रहने छ। अन्तरिम विधानमा माओवादी केन्द्रले १४ केन्द्रीय निकायको व्यवस्था गरेको छ। जसमा राष्ट्रिय महाधिवेशन, केन्द्रीय समिति, राष्ट्रिय परिषद्, केन्द्रीय अनुशासन आयोग, केन्द्रीय लेखापरीक्षण आयोग, केन्द्रीय निर्वाचन आयोग, केन्द्रीय सल्लाहकार परिषद् र केन्द्रीय ज्येष्ठ कम्युनिष्ट मञ्च छन्। प्रचण्ड बन्लान् त अध्यक्ष? पछिल्लो वर्षमा माओवादी केन्द्रमा निकै उथलपुथल आएको छ। विसं २०४६ कात्तिकमा चितवनमा भएको केन्द्रीय समितिको बैठकले सेक्टर काण्डलाई एक भुलको रूपमा लियो र महामन्त्री किरणकै प्रस्तावअनुसार त्यसमा संलग्न नेताको एकएक पद घटुवा गर्ने निर्णय गर्यो। त्यसअनुरुप किरण महामन्त्रीबाट पोलिटव्युरो सदस्यमा झरे भने पोलिटव्युरो सदस्यहरू केन्द्रीय समितिमा र केन्द्रीय सदस्यहरू क्षेत्रीय सदस्यमा झरे। अनि सेक्टर काण्डमा नफसेका मुख्य नेताहरूमा प्रचण्डमात्र बाँकी रहे। मोहन वैद्य किरणकै प्रस्तावमा ३५ वर्षे युवा पार्टीका महामन्त्री बने। स्थापनाकालदेखि नै पार्टीको नेतृत्व प्रचण्डले गर्दै आएका छन्। २०७५ जेठ ३ गते नेकपा (एमाले) र माओवादी केन्द्रबीच एकता भयो। एकतापश्चात माओवादी केन्द्रको पार्टी संरचना थिएन। गत २०७७ फागुन २३ गते तत्कालीन नेपाल कम्युनिस्ट पार्टी (नेकपा) वैधानिक नभएको सर्वोच्च अदालतले फैसला गरेपछि एमाले र माओवादी आफ्नै पुरानो पार्टीलाई सक्रिय बनाउन लागेका हुन्। माओवादी केन्द्रका नेता सन्तकुमार थारुले नेतृत्वमा प्रचण्डको विकल्प नरहेको बताए। 'मुख्य नेतृत्वको विकल्प छैन। बाँकी पदाधिकारीका लागि मूल्याकंन विधि भनेको क्रियाशिलता, गतिशिलता, निरन्तरता र लोकप्रियता नै हो, उनले अन्नपूर्णसँग भने। उनले पदाधिकारीलगायत केन्द्रीय कमिटी टुंग्याउन छलफल भइरहेको बताए। पदाधिकारीमा कसको सम्भावना कति? अध्यक्षमा प्रचण्ड दोहोरिने लगभग निश्चित छ। त्यसबाहेक कुन कुन पदमा को आउने भन्ने अहिल्यै टुंगो नलागेको एक नेताले बताए। उनका अनुसार पदाधिकारीमा नारायणकाजी श्रेष्ठ, जनार्दन शर्मा, देवेन्द्र पौडेल, देव गुरुङ, पम्फा भुषाल, मातृका यादव, बर्षमान पुन, ओन्सरी घर्ती, जयपुरी घर्ती, गिरिराजमणि पोखरेलको नाम चर्चा छ। पदाधिकारीमा सहमति नभए केन्द्रीय कमिटीमात्रै गठन गर्ने माओवादी केन्द्रको तयारी छ। प्रचण्ड निकट नेताहरु महासचिवका लागि लबिङ गरिरहेका छन्। १५ सय प्रतिनिधि सहभागी हुने प्रत्येक प्रदेशबाट ३० जना सहभागी गराउने माओवादी केन्द्रको तयारी छ। औसत १ हजार ५ सय संगठित सदस्य बराबर १ जना प्रतिनिधि चयन गर्ने मापदण्ड बनाइएको छ। राष्ट्रिय प्रज्ञा प्रतिष्ठानमा सम्मेलन हुने माओवादी केन्द्रले जनाएको छ। कहाँ कहाँ भयो नेतृत्व चयन? माओवादी केन्द्रका अनुसार अहिलेसम्म बागमती प्रदेश, उपत्यका विशेष प्रदेश समिति, सम्पर्क समन्वय प्रदेश, गण्डकी प्रदेश र लुम्बिनी प्रदेशमा नेतृत्व चयन भएको छ। प्रदेश १, प्रदेश २, कर्णाली र सुदूरपश्चिम प्रदेशमा अधिवेशन सम्पन्न भए पनि पदाधिकारी चयन भएको छैन। पदाधिकारीबाहेक भने कमिटी सदस्यको टुंगो लगाइएको छ। राजनीतिक प्रतिवेदन तयार पार्दै प्रचण्ड माओवादी केन्द्रले यो सम्मेलनमा पार्टीको आगामी कार्यदीशा र संगठनात्मक दस्तावेज प्रस्तुत गर्नेछ। प्रचण्ड राजनीतिक प्रतिवेदन तयारीमा छन्। संगठनात्मक विषय पनि प्रतिवेदनमा समेटिने छ। विधान परिमार्जन गर्न देव गुरुङको संयोजकत्वमा जनार्दन शर्मा, लिलामणि पोखरेल, पम्फा भुसाल र मातृका यादव रहेको समिति गठन गरिएको थियो। त्यस्तै समसामयिक प्रस्ताव गिरिराजमणि पोखरेलको संयोजकत्वमा शक्तिबहादुर बस्नेत, गणेश साहले तयार पारिरहेका छन्। राष्ट्रिय सम्मेलनको पुस ११ मा उद्घाटन हुनेछ। वैद्य, विप्लवलगायत आउँलान्? नेकपा माओवादी केन्द्रको राष्ट्रिय सम्मेलन आउन एक हप्ता बाँकी छ। यो अवधिमा माओवादी केन्द्रका नेताहरु नेकपा (क्रान्तिकारी) माओवादीका महासचिव मोहन वैद्य, नेकपाका महासचिव विप्लवसँग औपचारिकअनौपचारिक छलफल गरिरहेका छन्। विप्लवलाई पार्टीभित्र ल्याएर महासचिव बनाउनेसम्म चर्चा छ। विप्लवलाई फर्काउन प्रवक्ता कृष्णबहादुर महरालगायतका नेताहरू लगातार सम्वादमा छन्।"
मधेसी कोटामा विनोद चौधरी केन्द्रीय सदस्यमा निर्वाचित,"काठमाडौं: नेपाली कांग्रेसको मधेसीतर्फको केन्द्रीय सदस्यमा विनोद चौधरीसहित ९ जना विजयी भएका छन्। विजयी हुनेहरुमा अधिकांश देउवा समूहका रहेका छन्। अन्तिम मत परिणामअनुसार पहिलो नम्बरमा अजय चौरसियाले २५२२ मत ल्याए भने दोस्रो नम्बरमा विनोद चौधरीले २२०६ मत ल्याएका छन्। त्यस्तै तेस्रो नम्बरमा चन्द्रमोहन यादव २१३८ मत, चौथोमा महेन्द्रकुमार राय १९८४ मत, पाँचौं नम्बरमा दिनेशकुमार यादव १९५९ मत ल्याएका छन्। त्यस्तै महिलातर्फ मुक्ता कुमारी यादव ३ हजार ९ सय ६९ मत, मिनाक्षी झा ३ हजार १२ मत, मन्जुकुमारी यादव २ हजार ८ सय ८३ मत र नागिना यादव २ हजार ८ सय ४६ मत ल्याएर विजयी भएकी छन्।"
कांग्रेस महाधिवेन : प्रदेश २ सभापतिमा देउवा पक्षबाट कृष्ण यादव उम्मेदवार,"काठमाडौं: प्रमुख सत्तारुढ दल नेपाली कांग्रेसको संस्थापन पक्षले पार्टीको प्रदेश २ सभापतिमा कृष्ण यादवलाई उम्मेद्वार बनाउने भएको छ । १३ औं महाधिवेशनबाट रौतहटको पार्टी सभापति बनेका यादवलाई संस्थापनले प्रदेश सभापतिको उम्मेद्वार बनाउने निर्णय गरेको हो । संस्थापन पक्षका नेता गृहमन्त्रीसमेत रहेका बालकृष्ण खाण, नवनिर्वाचित सहमहामन्त्री महेन्द्रै यादव, केन्द्रीय सदस्यहरु सुरेन्द्रराज पाण्डे, रामहरि खतिवडा, उदयशमशेर राणा, आनन्द ढुंगाना रमेश रिजालसहितका नेताहरुको बैठकले यादवलाई प्रदेश सभापतिको उम्मेद्वार बनाउने निर्णय गरेको हो । प्रदेश २ मा मंगलबार नयाँ नेतृत्व चयनका लागि उम्मेद्वारी मनोनयन र भोलि प्रदेश अधिवेशन उद्घाटनको कार्यक्रम तय भएको छ ।"
संसद्मा एमालेको अवरोध कायमै,काठमाडौं : संसद् बैठक सुरु भएको छ। बैठक सुरु हुनेवित्तिकै एमाले सांसदहरुले अवरोध जनाएका छन्। सभामुख अग्निप्रसाद सापकोटाले बैठकको कामकारबाही अगाडि बढाउन खोज्दा एमाले सांसद्हरुले अवरोध जनाएका छन्। सभामुख सापकोटाले संसदको कामकारबाही अगाडि बढाउन सहयोग गर्न अनुरोध गरेका छन्।
पार्टीको पाठ्यक्रम तयार गर्दै माओवादी केन्द्र,"काठमाडौं : नेकपा (माओवादी केन्द्र) ले तीन तहको पाठ्यक्रम तयार गरी सोहीअुनसार उच्च तहको कक्षा र प्रशिक्षक प्रशिक्षण सञ्चालन गर्ने भएको छ । पार्टी स्कूल विभागको बैठकले आधारभूत, माध्यमिक र उच्च तहको पाठ्यक्रम निर्माण गर्ने र सोहीअनुरूप पाठ्यसामग्री तयार पार्ने निर्णय गरेको हो । बैठकले केन्द्रका तर्फबाट उच्च तहका कक्षा र प्रशिक्षक प्रशिक्षण सञ्चालन गर्ने, प्रदेश र पालिका स्तरमा माध्यमिक र आधारभूत तहका कक्षाहरू सञ्चालन गर्ने निर्णय गरेको स्कूल विभागका सदस्य मनोहरि तिमिल्सिनाले जानकारी दिए। वडा तहमा स्वअध्ययनको संस्कृति विकास गर्ने, पार्टी कार्यदिशाको सम्प्रेषणलाई केन्द्रमा राखेर स्कुलको काम गर्ने, वर्तमान विश्वमा विकसित समकालीन मुद्दाहरूको अध्ययन गरी माक्र्सवादी दृष्टिकोण तयार पार्ने बैठकको निष्कर्ष छ । अनुसन्धानलाई योजनाबद्ध रूपमा अघि बढाउने, कार्यविधि, आचारसंहिता र वार्षिक कार्ययोजना बनाउने निर्णय गरेको उहाँले जानकरी दिनुभयो । बैठकमा स्कुलका लागि आवश्यक संरचना र पार्टीका जिम्मेवारी लिन निश्चित तहको कक्षा लिनैपर्ने बाध्यकारी वैधानिक व्यवस्थाका विषयमा छलफल भएको थियो ।"
कुनै बहानामा एमसीसी पास गर्न हुन्न : प्रेम सुवाल,"काठमाडौं : सांसद प्रेम सुवालले एमसीसी राष्ट्रघाती भएकाले कुनैपनि हालतमा पारित गर्न नहुने बताएका छन् । मंगलबारको संसद बैठकमा बोल्दै सुवालले कुनै न कुनै बहानामा एमसीसी तयारी भइरहेको भन्दै पास गरिए नमान्ने बताए । उनले भने, यो इन्डोप्यासीफिक रणनीतिअन्तर्गत आएको परियोजना हो। राष्ट्रघाती सम्झौतालाई हामी मान्दैनौं।"
लुम्बिनीको विकासमा अभूतपूर्व काम : ओली,"लुम्बिनी : पूर्वप्रधानमन्त्री एवं नेकपा एमालेका अध्यक्ष केपी शर्मा ओलीले लुम्बिनीको विकासमा यसअघिको सरकारले अभूतपूर्व काम गरेको बताएका छन् । रुपन्देहीबाट हुलाकी राजमार्गहुँदै कपिलवस्तु हिँडेका ओलीले लुम्बिनीको पर्साचोकमा स्थानीयलाई संक्षिप्त सम्बोधन गर्दै लुम्बिनी क्षेत्रमा गर्नुपर्ने बाँकी काम अब एमाले सरकार बनेपछि अघि बढ्ने बताए । हामीले सरकारमा रहँदा थुप्रै विकासका कामको सुरुवात गरेका छौं, लुम्बिनीमा ५ हजार अट्ने ध्यान केन्द्र बन्दैछ, 'उनले भने । उनले लुम्बिनी विकास कोषभित्र र लुम्बिनी आसपासमा पूर्वाधार विकास आवश्यक रहेको र ती निर्माणको सुरुआत भइसकेको बताए । शिक्षा, स्वास्थ्य, सिचाइ, खानेपानी, सडक निर्माणको काम आफू नेतृत्वका सरकारले सुरु गरेको भन्दै त्यसलाई एमाले नेतृत्वको अर्को सरकारले अझै रफ्तारमा अघि बढाउने बताए । केही समय प्रतिक्षा गर्नुपर्नेछ, फेरि एमालेको सरकार बन्नेछ,अनि विकासको काम थाल्नेछ, 'उनले भने । लुम्बिनीमा काम नलाग्ने सिसौघारीलाई फलफूल बगैचा बनाउने अभियान आफैले सुरु गरेको ओलीले स्मरण गरे । लुम्बिनीमै विश्वविद्यालय विकास, सडक निर्माणका काम भएको बताउदै उनले यो क्षेत्रमा कृषिको आधुनिकीकरणलगायत विकासमा ध्यान दिइने बताए । हामी सरकारमा हुदा के गरेका छौं भन्ने सबैलाई जानकारी नै छ, बाँकी काम निर्वाचनपछि एमाले नेतृत्वको सरकारले पुरा गर्नेछ,' उनले भने । ओलीले लुम्बिनीको प्रचार अन्र्तराष्ट्रिय क्षेत्रमा गर्न आवश्यक रहेको बताए । स्पेनले मूर्ति स्थापना गर्दा लुम्बिनीको प्रचारमा सहयोग पुगेको भन्दै उनले अब आफ्नै व्यक्तिगत लगानीमा स्पेनलाई बुद्धमूर्ति दिने बताए । ओलीले यात्राका क्रममा हुलाकी सडकको निरीक्षण गरेका छन् । कपिलवस्तुको बहादुरगञ्जमा आयोजित पार्टीको कार्यक्रममा सहभागि हुनका लागि ओली सोमबार नै रुपन्देही आएका हुन् ।"
संसद् बैठक सुरु,"काठमाडौं : संघीय संसद्अन्तरगत प्रतिनिधिसभा बैठक सुरु भएको छ। कानुन, न्याय तथा संसदीय मामिलामन्त्री दिलेन्द्र प्रसाद बडूले यौन हिंसाविरूद्धका केही ऐनलाई संशोधन गर्ने अध्यादेश २०७८, प्रेम सुवालले 'फौजदारी कसूर तथा फौजदारी कार्यविधि सम्बन्धी केही ऐन संशोधन गर्ने अध्यादेश, २०७८ लाई अस्वीकार गरियोस्' भन्ने सूचना प्रस्तुत गर्ने कार्यसूची छ। यस्तै, सुवालले यौन हिंसा विरूद्धका केही ऐनलाई संशोधन गर्ने अध्यादेश २०७८ लाई अस्वीकार गरियोस्' भन्ने सूचना प्रस्तुत गर्ने भएका छन्।"
संसद् बैठकअघि सभामुखले बोलाए कार्यव्यवस्था परामर्श समिति बैठक,"काठमाडौं : सभामुख अग्निप्रसाद सापकोटाले प्रतिनिधिसभा कार्यव्यवस्था परामर्श समितिको बैठक बोलाएका छन् । आज अपराह्न १ बजे प्रतिनिधिसभाको बैठक बस्दैछ । बैठकअघि सभामुखले कार्यव्यवस्थाको बैठक बोलाएका हुन्। नयाँ बानेश्वरस्थित सङ्घीय संसद् भवनको शङ्कर हलमा केहीबेरमा कार्यव्यवस्था परामर्श समितिको बैठक बस्न लागेको सभामुखको सचिवालयले जनाएको छ । बैठकमा संसद्को कार्यसूचीलगायत विषयमा छलफल हुने सभामुख सापकोटाका सञ्चारविज्ञ श्रीधर न्यौपानेले जानकारी दिए । सभामुखले आवश्यक ठानेको अवस्थामा कार्यव्यवस्था परामर्श समितिको बैठक बस्ने व्यवस्था छ । समितिमा सरकारका तर्फबाट कानून, न्याय तथा संसदीय मालिमामन्त्री, प्रमुख प्रतिपक्षीसहित विभिन्न दलका प्रमुख सचेतकको सहभागी हुनेछन्। समितिमा बैठकको कार्यसूची, आगामी बैठकलगायत विषयमा छलफल हुनेछ । प्रमुख प्रतिपक्षी दल एमालेको निरन्तरको अवरोधका कारण संसद्को कामकारबाही प्रभावित हुँदै आएको छ । एमालेले आफूले कारबाही गरेका १४ सांसद पदमुक्त भएको सूचना टाँस नभएसम्म बैठक अवरुद्ध पार्ने बताउँदै आएको छ । रासस"
विवेकशील साझामा पाण्डे पक्षले बनायो समानान्तर समिति,"काठमाडौं : विवेकशील साझा पार्टीका संयोजक मिलन पाण्डे पक्षले समानान्तर समिति घोषणा गरेको छ । अर्का अध्यक्ष रवीन्द्र मीश्र र पाण्डेबीचको विवाद उत्कर्षमा पुगेपछि पाण्डेले समानान्तर समिति घोषणा गरेका हुन् । जसमा प्रविन सुवेदी, सुजन आचार्य, विक्रम परियार, कालुराम तामाङ, महेन्द्र आचार्य, कल्याण अधिकारी, बिमला रोक्का, बोधराज पराजुली, सुबास भारती, प्रदीप ढकाल, पवन थापा मगर, प्रतिभा पोखरेल, दिपेन्द्र कार्की, चेतनाथ निरौला, प्रेक्षा पन्डित, फडिन्द्र शाह, सुदिप ओझा, अशोक खड्का, सुरज श्रेष्ठ लगायत केन्द्रीय सदस्य भएका छन् ।"
प्रदेश २ को कांग्रेस सभापतिमा कृष्ण यादव र रामसरोज यादवको उम्मेदवारी,"जनकपुरधाम: प्रदेश २ नेपाली कांग्रेसको सभापतिमा दुई जनाले उम्मेदवारी दिएका छन्। कांग्रेस प्रदेश २ संसदीय दलका नेता तथा भौतिक पूर्वाधार विकासमन्त्री रामसरोज यादव र रौतहट जिल्ला सभापति कृष्ण यादवले उम्मेदवारी दिएका हुन्। जनकपुरधामस्थित गोपाल धर्मशाला पुगेर दुवैजनाले आआफ्नो उम्मेदवारी दर्ता गराएका हुन्। रामसरोजलाई नेता विमलेन्द्र निधिको समर्थन छ भने कृष्णलाई सभापति शेरबहादुर देउवाको समर्थन छ। यद्यपि रामसरोजले आफू कुनै गुटबाट नभइ कांग्रेसबाट उम्मेदवारी दिएको बताए। यादवले आफूलाई सबैको समर्थन रहेको भन्दै जित सुनिश्चित रहेको दाबी गरे। उनले कांग्रेसभित्र गुट उपगुट समाप्त पारेर कांग्रेसलाई मजबुत बनाउनकै लागि आफूले उम्मेदवारी दर्ता गराएको सञ्चारकर्मी समक्ष प्रतिक्रिया दिए। यता संस्थापन पक्षबाट कृष्णले प्यानल बनाएर उम्मेदवारी दर्ता गराएका हुन्। उनको प्यानलबाट प्रदेश २ को महिला बालबालिका युवा तथा खेलकुदमन्त्री विरेन्द्र सिंह र उपेन्द्र यादवले उपसभापति पदमा उम्मेदवारी दर्ता गराएका छन्। कृष्णले निर्वचित भए कांग्रेसलाई विगतजस्तै प्रदेश २ मा मजबुत बनाउने लक्ष्य रहेको बताए। निर्वाचनबाट प्रदेश सभापति, २ उपसभापति, महामन्त्री, एक महिलासहित तीन सहमहामन्त्री र सदस्यहरु चयन गर्ने छ।"
संसद बैठक अवरोधका बीच अध्यादेश स्वीकृत,"काठमाडौं : संसद वैठक अवरोधका बीच दुई अध्यादेश स्वीकृत भएको छ। यौन हिंसाविरुद्धको केही ऐनलाई संशोधन गर्ने अध्यादेश,२०७८ र फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७८ स्वीकृत भएको हो । बैठक सुरु हुनेवित्तिकै एमाले सांसदहरुले अवरोध जनाएका थिए। अवरोधकै बीच सभामुख अग्निप्रसाद सापकोटाले दुईवटा अध्यादेश पारित भएको घोषणा गरेका थिए। अब अर्को बैठक बुधबार १ बजेका लागि डाकिएको छ।"
थारु कोटातर्फ रामजनम र योगेन्द्र चौधरीको अग्रता,काठमाडौं: नेपाली कांग्रेसको १४औं महाधिवेशनअन्तर्गत थारु कोटातर्फको खुला केन्द्रीय सदस्यको मतगणना भइरहेको छ। पार्टी कार्यालय सानेपामा भइरहेको पछिल्लो मतपरिणाम अनुसार रामजन चौधरी र योगेन्द्र चौधरीले अग्रता लिएका छन्। तीन हजार मत गन्दा रामजनमले १६१९ र योगेन्द्रले १४१७ मत ल्याएका छन्। त्यस्तै बद्रीनारायण चौधरीले १०२८ र साजनकुमार महतोले ९०९ मत ल्याएका छन्। थारु खुलातर्फ दुई सिटका लागि ८ जनाले उम्देवारी दिएका छन्। त्यस्तै थारु महिलातर्फ कल्पना चौधरी र जीवन रानाले अग्रता लिएका छन्। कल्पनाले १६१९ मत र जीवनले १५४९ मत ल्याएका छन्। त्यस्तै नमिता चौधरीले १०६३ र नवोदिता चौधरीले १०२१मत ल्याएका छन्। महिलातर्फ दुई सिटका लागि पाँच जनाले उम्मेदवारी दिएका छन्।
कांग्रेस प्रदेश २ अधिवेशनमा त्रीपक्षीय भीडन्तको तयारी,"जनकपुरधाम: नेपाली कांग्रेस प्रदेश २ को अधिवेशनअन्तर्गत आज मनोनयन दर्ता हुँदै छ। कांग्रेसको १४औँ महाधिवेशनअन्तर्गत प्रदेश अधिवेशन हुन नसकेको प्रदेश २ मा आज मनोनयन दर्ता गर्ने हुन लागेको हो। नेपाली कांग्रेस प्रदेश सभापतिमा संसदीय दलको नेता तथा भौतिक पूर्वाधार मन्त्री रामसरोज यादव, कांग्रेस रौतहटका सभापति कृष्णप्रसाद यादव र नरेश रिजाल सभापति पदका लागि मनोनयन दर्ता गराउन लागेको स्रोतको दाबी छ। देउवा प्यानलबाट रामसरोज, शेखर कोइराला प्यानलबाट नरेश रिजाल र निधि प्यानलबाट रामसरोज यादवले मनोनयन दर्ता गराउन लागेको हो। यद्यपि अहिले पनि सर्वसम्मतिका लागि प्रयास भइरहेको एक नेताले जानकारी दिए। उम्मेदवारी दिने तयारी गरेका प्रदेश २ का भौतिक पूर्वाधार विकासमन्त्री रामसरोज यादव र कांग्रेस रौतहटका सभापति कृष्ण यादवमध्ये कोही पछाडि हट्ने संकेत अहिलेसम्म नदिएको धनुषाका सभापति कृष्ण गिरीले जानकारी दिए। कृष्णा यादवको पक्षमा नै आफूले समर्थन जनाएको भन्दै महोत्तरी जिल्लाका सभापतिले समेत समर्थन जनाइसकेका छन्। रिजालले अरु पदमा सम्झौता गर्न सकिए पनि प्रदेश सभापतिमा कुनै हालमा पनि सम्झौता नगर्ने प्रतिक्रिया दिँदै आइरहेका छन्। प्रदेश अधिवेशनका लागि केन्द्रीय नेताहरु जनकपुरधाम आइसकेका छन्। नेता विमलेन्द्र निधि, गृहमन्त्री बालकृष्ण खाँड, केन्द्रीय सदस्य उदयशम्शेर राणासमेत जनकपुरधाम आएका छन्। कोइराला पक्षबाट गुरूराज घिमिरे, भुपेन्द्रजंग शाहीलगायतका नेताहरु जनकपुरधाम पुगेका छन्। प्रदेश अधिवेशन सर्वसम्मतिमै सम्पन्न गराउने प्रयास अहिले पनि भइरहेको गृहमन्त्री बालकृष्ण खाँणले प्रतिक्रिया दिएका छन्। उनले नेपाली कांग्रेस प्रजातान्त्रिक पार्टी रहेकाले सर्वसम्मतिमा नेतृत्व चयन नभए निर्वाचनकै माध्यम अपनाउने बताए। अधिवेशनबाट प्रदेश सभापति, २ उपसभापति, महामन्त्री, एक महिलासहित तीन सहमहामन्त्री र सदस्यहरु चयन गर्नेछ।"
मूल गेटमा नाराबाजी नगर्न कानुन व्यवसायीलाई सर्वोच्च प्रशासनको फोन,"काठमाडौं : सर्वोच्च अदालत प्रशासनले कानुन व्यवसायीलाई सर्वोच्च परिसरमा नाराबाजी नगर्न आग्रह गरेको छ। सर्वोच्च प्रशासनले पटक पटक फोन गरेर कानुन व्यवसायीलाई सर्वोच्च परिसरमा नाराबाजी नगर्न आग्रह गरेको सर्वोच्च बारका सचिव ऋषिराम शर्माले अन्नपूर्णलाई बताए। उनले भने,' धर्ना नदिनू भनेर सर्वोच्च प्रशासनबाट नेपाल बार र सर्वोच्चबारका पदाधिकारीलाई पटक पटक फोन आएको छ। हाम्रो माग पूरा नभएसम्म आन्दोलन जारी रहन्छ।' प्रधानन्यायाधीश चोलेन्द्र शमशेर जबराको राजीनामा माग गर्दै कानुन व्यवसायी महिनौं दिनदेखि सर्वोच्चको मूल गेटमा नाराबाजी गर्दै आएका छन्। सर्वोच्च अदातलमा गोला प्रकियामा मुद्दाको पेशी तोकिएसँगै न्यायाधीशहरु भने नियमित काममा फर्किसकेका छन्। न्यायालयमा देखिएको विकृवि विसंगतिको अन्त्यका लागि गोला प्रणाली लागू भएपनि यो नै न्यायालय सुदृढीकरणको अन्तिम उपाय नभएको कानुन व्यवसायीहरु बताउँछन्। प्रधानन्यायाधीश जबराकै कारण न्यायालयमा भ्रष्टाचार,विकृति र विसंगति मौलाएको भन्दै राजीनामा नआएसम्म आन्दोलन जारी राख्ने उनीहरुले बताए।"
एमसीसी सम्झौता पारित हुन्छ : गृहमन्त्री खाँण,"जनकपुरधाम : गृहमन्त्री बालकृष्ण खाँणले नेपालको विकासका लागि नेपालकै प्रस्तावमा आएको अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सम्झौता पारित हुने बताएका छन् । मन्त्री खाँणले पूर्ववर्ती सरकारहरुकै पालोमा अघि बढेको र नेपालको विकासका लागि परियोजना बीच अघि नै सम्झौता भएकाले एमसीसी सम्झौतालाई अगाडि बढाउनु सरकारको दायित्व भएको बताए । नेपाली काँग्रेस प्रदेश २ को अधिवेशनलाई केन्द्रित गरेर जनकपुरधाम आइपुगेका गृहमन्त्री खाँणले स्व रामनारायण मिश्रको समाधिस्थलमा आयोजना गरिएको स्मृतिसभामा पत्रकारसँग कुरा गर्दै एमसीसीको बारेमा जनतामा केही भ्रम छरिएको बताए । उनले भने, अमेरिकी सरकारले एमसीसीको माध्यमबाट मुख्यतः गरिबी निवारण र रोजगारीसँग सम्बन्धित परियोजना सञ्चालन गरिरहेको छ । यसमा अन्य कुनै भ्रम छैन् । नेपाल सरकारले विद्युतीकरण र विद्युतीकरणको परियोजना तथा सडक निर्माण परियोजनाका लागि निःशर्त अनुदान दिन लागेको पनि उनले जानकारी गराए । उनले भने, एमसीसीको परियोजना कुनै ऋण होइन, यो निःशर्त अनुदान हो, गठबन्धनको दलहरुको सहमतिको आधारमा यो पारित हुन्छ । पत्ररकारको जिज्ञासामा गृहमन्त्री खाँणले कुनै पनि प्रस्ताव अगाडि लग्नुभन्दा पहिले सहमति र सहकार्यता जरुरी रहेकाले वातावरण तयारीमा लागेको बताए । प्रदेश २ को नेपाली कांग्रेसका महाधिवेशन लक्षित गरी नेताहरु विमलेन्द्र निधिसहितका नेताहरु जनकपुरधाम पुगेका छन्।"
कांग्रेस महाधिवेशन: मुस्लिमतर्फ अब्दुल रज्जाक र अब्दुल सतार विजयी,"काठमाडौं: नेपाली कांग्रेस केन्द्रीय सदस्य मुस्लिम खुला तथा महिला पदको मतपरिणाम सार्वजनिक भएको छ। पार्टीको १४औँ महाधिवेशनको मङ्सिर २७ गते भएको मतदानको आज सार्वजनिक मतपरिणामअनुसार मुस्लिम खुलातर्फ अब्दुल रज्जाक (२,३९०) र अब्दुल सतार (२,२२८) मत ल्याएर विजयी भएका छन्। अकिल मिया (१,५९९), मोहम्मद इर्शाद अन्सारी (१,४२१), अब्दुल रहिम (२९९), मोख्तार अहमद (२१८), हसन अन्सारी (४०१), मोहमद निजामुद्दिन (१७९), मोहम्मद नसिर सिद्धिकी (१२३) र सलाउ द्दिन मिया (१६८) मत प्राप्त गर्नुभएको केन्द्रीय निर्वाचन समितिका संयोजक गोपालकृष्ण घिमिरेले जानकारी दिए। केन्द्रीय सदस्य मुस्लिम महिलामा जावेदा खातुन जागा (१,९००) मत ल्याई विजयी भए। सो प्रतिस्पर्धामा जमिला मिया (१,४४१), गोमा अन्सारी (४७८), जमिला खातुन (३३८), यासीवा रहमान (२०३) र सनम बेगम (१४६) मत प्राप्त गरे।"
"आज संसद बैठक बस्दै, यस्ता छन् कार्यसूची",काठमाडौं : प्रतिनिधिसभा बैठक मंगलबार (आज) दिउँसो १ बजे बस्दैछ। एक सातापछि संसद बैठक बस्न लागेको हो। गत मंगलबार संसदको दसौं अधिवेशनको पहिलो बैठक बसेको थियो। सो बैठकमा प्रमुख प्रतिपक्षी दल नेकपा एमालेले नाराबाजी गरेको थियो। एमालेको अवरोधकैबीच कानुन न्याय तथा संसदीय मामिलामन्त्री दिलेन्द्रप्रसाद बडुले केही अध्यादेश पेश गरेका थिए। आजको बैठकमा मन्त्री बडुले यौन हिंसाविरुद्धका केही ऐनलाई संशोधन गर्ने र फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश स्वीकार गरियोस् भन्ने प्रस्ताव प्रस्तुत गर्ने कार्यसूची रहेको छ। संघीय संसदका महासचिव डा भरतराज गौतमका अनुसार बडुले प्रस्ताव प्रस्तुत गर्नुपहिले प्रेम सुवालले सो अध्यादेश अस्वीकार गरियोस् भन्ने सूचना प्रस्तुत गर्नेछन्। त्यस्तै गत मंगलबार पेश भएको अध्यादेश फौजदारी कसूर तथा फौजदारी कार्यविधि सम्बन्धी केही ऐन संशोधन गर्ने अध्यादेश २०७८ लाई स्वीकार गरियोस् भन्ने प्रस्ताव मन्त्री बडुले प्रस्तुत गर्ने कार्यसूची रहेको छ।
चाबहिलसाँखु सडक खण्ड : दुई महिनाभित्र कालोपत्रे हुने,"काठमाडौं : चाबहिलजोरपाटीसाँखु सडक खण्डको बाँकी सडकमा दुई महिनाभित्र कालोपत्रे हुने भएको छ। काठमाडौं उपत्यका सडक विस्तार आयोजना र निर्माण व्यवसायीबीच सोमबार बाँकी सडकमा २ महिनाभित्र कालोपत्रे गरिसक्ने लिखित सहमति भएको हो। कागेश्वरी मनोहरा नगरपालिकाका प्रमुख कृष्ण हरि थापाले काठमाडौं उपत्यका सडक विस्तार आयोजना र निर्माण व्यवसायीबीच लिखित सहमति भएको अन्नपूर्णलाई जानकारी दिए। उनका अनुसार नगरपालिकामा सोमबार भएको छलफलमा निर्माण व्यवसायीले २ महिनाभित्र बाँकी भएका सबै काम सम्पन्न गर्ने प्रतिवद्धता गरेको हो। उक्त सडक विस्तार गर्न एक अर्ब ७३ करोड ५४ लाख रुपैयाँको ठेक्का लगाइएको थियो। काठमाडौं उपत्यका सडक विस्तार आयोजनाले २०७२ सालमा १३ असोजमा १२ किलोमिटर लामो यो सडक विस्तारको प्रक्रिया अघि बढाएको थियो। आयोजनाले सडकलाई पाँचवटा प्याकेजमा ठेक्का लगाएर विस्तारको काम अघि बढाएको थियो। सो सडक विस्तारका लागि तीन पटक म्याद थप भइसकेको छ। सो सडक खण्डको चाबहिलदेखि जोरपार्टीसम्म कालोपत्रे भइसकेको छ। माकलबारीपुलदेखि दक्षिणढोका,तिवारी टोलको केही भाग र थली उकालोदेखि बजारसम्म कालोपत्रे हुन बाँकी छ। अन्य ठाउँमा पनि कालोपत्रे हुन बाँकी छ। चाबहिलबागमती पुलसम्म युनाइटेड विल्डर्स, बागमतीपुलदेखि थलीसम्म बज्रगुरु, च्याङमिलखानी भेजी, थलीदेखि ब्रहम्खेलसम्म ब्रजगुरुबिरुवाखानी जेभी, इन्द्रायणीदेखि सलम्बुटारसम्म वटीसुनकोसीवर्ल्डवाइज जेभी र सलम्बुटारदेखि साँखुसम्म लामा,समानान्तर जेभीले ठेक्काको जिम्मा लिएका हुन्। आयोजनाले यो सडक २२ मिटरमा विस्तार गर्न ठेक्का लगाएको थियो। स्थानीयले सडक विस्तार गर्दा सुकुम्बासी हुने भन्दै सर्वोच्च अदालतमा मुद्दा दायर गरेका थिए। अदालले सडक विस्तार गर्ने क्रममा अधिग्रहण गर्नुपर्ने जग्गा र भत्किने भौतिक संरचनाको उचित मूल्य दिन आदेश दिएको थियो। अदालतको निर्णयका कारण २२ मिटर चौडाइमा सडक विस्तार गर्न सम्भव थिएन। त्यसपछि विभागले सार्वजनिक सूचना निकालेर चाबहिलजोरपाटी सडकखण्डलाई उपलब्ध जग्गामा विस्तार गर्ने निर्णय गरेको थियो। कालोपत्रे भएको खण्डको ठाउँ ठाउँमा खाल्डाखुल्डी पर्न थालेका छन्। ठेक्काको ६ वर्ष वितिसक्दा पनि सडक निर्माणको भौतिक प्रगित ६४ प्रतिशत मात्र भएको छ। समयमै सडक निर्माण नहुँदा यहाँका स्थानीय धूलो र हिलोबाट आक्रान्त छन्। बाटोकै कारण सडक छेउछाउका कतिपय व्यवसायीले व्यापारबाट हात धुनु परेको छ। सडक विस्तारमा ढिलाइ भएको भन्दै स्थानीयले पटक पटक विरोध जनाउँदै आएका थिए। खाल्डाखुल्डीले सडक दुर्घटना बढ्न थालेपछि स्थानीयले 'कालमार्ग' भनेर सडकको नामै फेरेका थिए।"
प्रदेश २ : कांग्रेस अधिवेशनको निर्वाचन कार्यतालिका सार्वजनिक,"जनकपुरधाम : प्रदेश २ को नेपाली कांग्रेसको प्रदेश स्तरीय निर्वाचनका लागि निर्वाचन समितिले कार्यतालिका सार्वजनिक गरेको छ। कार्यतालिका अनुसार मंगलबार दिउँसो साढे १ बजे मतदाता नामावली प्रकाशन गरिएको छ भने मनोनयन पत्र दर्ताका लागि आजै दिउँसो साढे १ देखि साढे ४ बजेसम्मको समय निर्धारण गरिएको छ। त्यस्तै मनोनयन पत्र माथि पर्ने दावी विरोधको समय साढे ४ देखि ५ बजेसम्म, दावी विरोध उपर निर्णय दिने समय साढे ५ देखि ६ बजेसम्म र वर्णानुक्रम अनुसार उमेद्वारहरुको नामावली प्रकाशन गर्ने समय साँझ ७ बजे तोकिएको छ। दर्ता भएको मनोनयन पत्र फिर्ता लिने समय साँझ ७ देखि ८ बजेसम्मका लागि तोकिएको छ भने अन्तिम नामावली प्रकाशन राति १० बजे गरिने निर्वाचन अधिकृत प्रह्लाद गौतमले जानकारी दिए। मतदान बुधबार बिहान ८ देखि मध्याह्न ४ बजेसम्म हुनेछ। समय बितिसकेको भएता पनि प्राङ्गणभित्र प्रवेश गरेकलाई मतदानबाट वञ्चित नगरिने निर्वाचन अधिकृत गौतमले बताए।"
नेपालकै अग्लो बुद्ध मूर्ति स्याङ्जाको थाप्लेमा,"स्याङ्जा : स्याङ्जाको थाप्लेमा निर्मित वशाल बुद्ध मुर्तिले पर्यटक आगमनलाई ह्वात्तै बढाएको छ। मूर्ति अवलोकन तथा घुमघाम गर्नेको ओइरो लागेको छ। नेपालकै सबैभन्दा अग्लो दावी गरिएको ५८ फिटे बुद्ध मूर्ति यहाँको अर्जुनचौपारी र आँधीखोला गाउँपालिकाको संगमस्थल पनि हो। विशेष गरी यो अर्जुनचौपारी वडा नं ६ को थाप्लो मै पर्छ। समुन्द्री सतहदेखि झण्डै २२ सय मिटरको उचाईको थाप्लेमा विशाल बुद्धको मूर्ति बनेको छ। दरौंका गुरुङ समुदायको सहयोगमा बुद्ध मूर्ति निर्माण भएको हो। विसं २०७५ सालदेखि सुरु गरिएको मूर्ति २ वर्षमा रंगरोगन सहित पूरा भएको छ। निकै आकर्षक सो मूर्ति झण्डै १ करोड ५० लाखको लागतमा निर्माण भएको हो। शहर केन्द्रित बसाइसराइलाई नियन्त्रण गर्न भूमिबहादुर गुरुङ् (विश्व) ले थाप्लेमा विशाल मूर्ति निर्माणको परिकल्पना गरे। गाउँले दाजुभाइलाई भेला गराए। पोखरा, काठमाडौं लगायत विदेशमा पुगेका स्थानीयबासी सबैले मन खुलाएर सहयोग गरे। 'करोडको संख्यामा रकम जम्मा भयो। त्यसपछि मूर्ति निर्माण सुरु गरियो, विश्व भन्छन्। नेपाली कांग्रेसका नेता समेत रहेका विश्व एक्लैले ५० लाख सहयोग गरेका छन्। मूर्ति निर्माणसँगै यहाँ चहलपहल बढेको छ। बालबालिकादेखि जेष्ठ नागरिकसम्म यहाँ आउने गर्छन्। मानिसका चहलपहल बढेसँगै यहाँ रेष्टुरेन्ट र गेष्टहाउस सञ्चालनमा ल्याइएका छन्। उनले भने , 'सुन्दर शान्त र रमणीय स्थलमा बनेको मूर्तिको स्थापनापछि दैनिक सयौंका संख्यामा मानिस आउने गरेका छन्। दैनिक ५ सय व्यक्ति घुम्न आउँछन् भने २० देखि ३५ जनासम्म दिनहुँ बस्ने गर्छन्। हामी उनीहरुलाई स्थानीय खाना र संस्कृतिमा रमाउने वातावरण दिन्छौं। ५० जना क्षमताको गेष्ट हाउस पनि संचालनमा छ।' विशाल बुद्ध मूर्ति र यहाँका मनोरम प्रकृतिमा रमाउदै समय बिताउने र क्लिक क्लिक गर्दे फोटो खिच्ने पनि उत्तिकै हुन्छन्, गेष्ट हाउस संचालक संजीव गुरुङले भने, दिनमा आएर फर्कने हुन् वा, बासै बस्नेका लागि पनि स्थानीय खाना र सांस्कृतिमा रमाउन सक्नेछन्। पर्यटकका चाहना बमोजिम क्याम्प फायर, लोक दोहोरी, बार्वी क्यू लगायतका मनोरञ्जनको सुविधा उपलब्ध भएको र घुम्न मात्र नभए बैठक, सेमिनार र अन्य कार्यक्रम पनि गरिने उनले बताए। उक्त स्थानबाटै माछापुच्छ्रे, धवलागिरि लगायतका थुप्रै हिमशृंखला प्रत्यक्ष हेर्न सकिन्छ। बिहानको सूर्योदय र सूर्यास्त पनि नजिकैबाट देख्न सकिनेछ। आँधीखोला उपत्यकाका लगायत खर्सुको लेक, डहरेको चुचुरो, अलि पर रहेको शिरुवारी पोखरा लगायत वरपरका केही उपत्यका पनि प्रत्यक्ष देख्न पाइन्छ।"
चीनले सेनाको बर्दी परिवर्तन गर्ने,"बेइजिङ : चीनले आफ्ना सैनिकको बर्दी परिवर्तन गराउने भएको छ । यो हिउँददेखि नयाँ संकेतको सैन्य पोसाकसहित चीनले आफ्ना सेनाको बर्दी परिवर्तन गराउने भएको हो । चीनको केन्द्रीय सैनिक आयोग (सीएमसी) ले लडाई र अपरेसनमा रहेका आफ्ना सेनाका लागि नयाँ खाले टाइप२१ बर्दीको अनुमति दिएसँगै सेनाको बर्दीमा परिवर्तन हुने भएको हो । सबै चिनियाँ सेनालाई यहि हिउँददेखि परिवर्तित बर्दी वितरण गरिने चाइना मिलिट्रीमा खबर छ । सेनाको पुरानो बर्दीको मोडल सुधारेर नयाँखाले बर्दी वितरण गर्न लागिएको बताइएको छ । सेनाको नयाँखाले बर्दि नवीन शैली, संरचनामा आधारित हुने छ भने सो बर्दी अझै गुणस्तरिय सामग्री र प्रविधिमा आधारित हुने बताइएको छ । सेनाको भूमिकाअनुसार फरक विशेषतासहितको बर्दी वितरण गरिने बताइएको छ ।"
सिरहामा किसानलाई दिन राखिएको गहुँको बिउ स्थानीयले लुटे,"सिरहा : सिरहाको औरही गाउँपालिका स्थित किसानलाई वितरण गर्न तयारी अवस्थामा राखिएको गहुँको बिउ लुटिएको छ। स्थानीय युवाहरुको समुहको उस्काहटले स्थानीयले लुटपाट गरेका हुन्। प्रहरी भने मुकदर्शक बनेको थियो। गाउँपालिकाले किसानका लागि ६५० बोरा बिउ खरिद गरेको थियो। सोमबार ४० किलोको दरले ३२५ बोरा वितरण गरिएएको थियो। बाँकी रहेका ३२५ बोरा बिउ वडा ५ स्थित प्राथमिक स्वास्थ्य केन्द्रमा राखिएको थियो। मंगलबार ११ बजेबाट वडा नम्बर ३ का किसानलाई वितरण गरिने गाउँपालिकाले जनाएको थियो। नेपाल प्रहरी त्यही पुगेका थिए। तर, बिउ वितरण हुन नपाउँदै लुटपाट मचिएको थियो। स्थानीय उच्छृंखल युवाहरुको उस्काहटमा किसानका लागि राखिएको गहुँको बिउ लुटिएको गाउँपालिका अध्यक्ष सिद्धार्थ यादवले जानकारी दिए। उनका अनुसार गहुँ बिउसँगै स्थास्थ्य केन्द्रमा राखिएको मास्क, अक्सिजन रेगुलेटर, अक्सीमिटरलगायत स्वास्थ्य उपकरण पनि लुटिएको छ। गाउँपालिका कार्यालयमा तोडफोड भएको उनले सुनाए। गाउँपालिकाले किसानलाई ५ कठ्ठा खेतको लागि निःशुल्क गहुँको बिउ वितरण गर्न बजेट विनियोजन गरिएको थियो। पहिलो दिन २० किलोको दरले वितरण गरिएको अध्यक्ष यादवले सुनाए।"
ट्रकको ठक्करबाट पैदलयात्रीको मृत्यु,झापा: पूर्वपश्चिम राजमार्गको विर्तामोड नगरपालिका१ मा ट्रकको ठक्करबाट आज एक पैदलयात्रीको मृत्यु भएको छ। मृत्यु हुनेमा शिवसताक्षी नगरपालिका१० का ४० वर्षीय यामनाथ राय रहेको जिल्ला प्रहरी कार्यालय झापाले जनाएको छ। मे१ख १९५२ नं को ट्रकले ठक्कर दिँदा सोमबार राति उनी घाइते भएका थिए। घाइते रायको विर्तामोडस्थित बीएण्डसी अस्पतालमा उपचारकै क्रममा आज बिहान मृत्यु भएको प्रहरीको भनाइ छ। दुर्घटनामा संलग्न ट्रक र चालक इलाम सन्दकपुर३ का रोशन लिम्बुलाई इलाका प्रहरी कार्यालय अनारमनीले नियन्त्रणमा लिई थप अनुसन्धान गरिरहेको छ।
आरआर क्याम्पसमा विद्यार्थीले आफ्नै गुरु पिटे,"काठमाडौं : प्रर्दशनी मार्गस्थित रत्नराज्य क्याम्पस (आरआर) मा एक विद्यार्थीले आफ्नै शिक्षकमाथि हातपात गरेका छन् । आरआरका विद्यार्थी कुबेर देशाराले आफैलाई सोसल वर्क पढाउने शिक्षक प्रकाश पुडासैनीमाथि मंगलबार बिहान कुटपिट गरेका हुन् । आन्तरिक परीक्षा भइरहेका बेला शिक्षक पुडासैनीसँग ती विद्यार्थीले भनाभन गरेका थिए । शिक्षकहरुको कक्षामै गएर देशाराले शिक्षक पुडासैनीमाथि हातपात गरेका थिए । अन्य शिक्षकहरुले त्यही बेला देशारालाई पक्राउ गरेका थिए । तर , शौचालय जान्छु भनी हिँडेका देशारा त्यहींबाट भागेका थिए । उनी अहिले फरार छन् । शिक्षकमाथि हातपात गर्ने विद्यार्थीलाई कारबाही गर्न आरआर क्याम्पसका शिक्षकले माग गरेका छन् ।"
बाँदरझुलावासीसँग तीन बुँदे सहमति,"काठमाडौं: नेकपा (माओवादी केन्द्र)का अध्यक्ष पुष्पकमल दाहाल प्रचण्ड को पहलमा चितवनका बाँदरझुलावासीले उठाउँदै आएका माग सम्बोधन गर्ने सहमति भएको छ। चितवनको माडी नगरपालिका९ बाँदरझुलाका भूमिहीन र सुकुम्वासीले आफूहरुलाई जग्गाको स्वामित्व दिलाउनुपर्ने माग राख्दै विगत केही दिनदेखि काठमाडौँमा प्रदर्शन गर्दै आएका थिए। अध्यक्ष प्रचण्डले भूमि व्यवस्था, सहकारी तथा गरिबी निवारणमन्त्री शशी श्रेष्ठ, माडी नगरपालिकाका प्रमुख ठाकुरप्रसाद ढकाल, अखिल नेपाल किसान महासङ्घ (क्रान्तिकारी) का अध्यक्ष तथा संविधानसभा सदस्य चित्रबहादुर श्रेष्ठ र भूमि आयोगका उपाध्यक्ष नहेन्द्र खड्कालगायतसँग छलफल गरी समस्या समाधानका लागि पहल गरेका छन्। सुकुम्वासीका प्रतिनिधि र सरकारी अधिकारीसहितको छलफलमा भएको सहमतिका आधारमा भूमि आयोगले समस्या समाधानका लागि तीन बुँदे सहमति गरेको उपाध्यक्ष खड्काले जानकारी दिए। अध्यक्ष प्रचण्डले सुकुम्वासी समस्या समाधानका लागि पार्टीले विशेष पहल गरिरहेको र केही समयभित्रै बाँदरझुलावासीले जग्गा र जग्गाधनी पूर्जा पाउने विश्वास दिलाएङ्का थिए। आयोगले देशभरका भूमिहीन तथा अव्यवस्थित बसोवासीलाई लगत सङ्कलन गरी जग्गाधनी पूर्जा वितरण गर्ने प्रयोजनार्थ आवश्यक कार्यविधि, कार्ययोजना र पूर्वतयारी गरिरहेको छ। माडी९ बाँदरझुलावासीले शान्तिपूर्ण गरेको सङ्घर्षको सम्मान गर्दै आयोगले आयोग गठन आदेश, २०७८ को क्षेत्राधिकारभित्र रहँदै समस्या समाधानका लागि पहल गरेको उपाध्यक्ष खड्काको भनाइ छ। आयोग र सङ्घर्ष समितिबीच तीन बुँदे सहमति भएको छ। सहमतिअनुसार आयोगले आगामी फागुन मसान्तसम्म भूमिहीन, दलित, भूमिहीन सुकुम्बासी र अव्यवस्थित बसोबासीको लगत सङ्कलन, जग्गा नाप जाँचको सूचना निस्केपछि लगत सङ्कलनको निवेदन दिएकै दिनमा निवेदन दिएको निस्सा र जग्गा नाप जाँचको निस्सा वितरण गरिने छ। बाँदरझुलामा विद्युतीकरणका लागि बजेटसमेत छुट्याइसकेको अवस्थामा निर्माण कार्यलाई छिटोभन्दा छिटो अगाडि बढाउन नेपाल विद्युत् प्राधिकरण र सो कार्यको सहजीकरणका लागि सम्बन्धित निकायमा सहयोगका लागि सरकार, भूमिव्यवस्था, सहकारी तथा गरिबी निवारण मन्त्रालयलाई तत्काल पत्राचार गरिनेछ। सहमतिको तेस्रो बुँदामा बाँदरझुलामा खेतीपातीका लागि ट्र्याक्टर प्रयोग गर्न नदिइएकामा तत्काल सो जमिनमा ट्र्याक्टर प्रयोग गर्न दिइने भएको छ। किसानले सहज, सरल र सुपथ तरिकाले कृषिका लागि सहज वातावरण बनाउन सरकार, वन तथा वातावरण मन्त्रालय र अन्य सरोकारवाला निकायलाई पत्राचार गरेका थिए। सहमतिपत्रमा आयोगका उपाध्यक्ष खड्का र सङ्घर्ष समितिका तर्फबाट संयोजक शारदा आचार्यले हस्ताक्षर गरेका थिए।"
२५० वर्षपछि केहरसिंह बस्न्यातका सन्तती सतौंकोटमा,"स्याङ्जा : नेपाल एकीकरणका योद्धा केहरसिंह बस्न्यातलाई उनका सन्ततीले २५० वर्षपछि खोजी गर्दै स्याङ्जाको सतौंकोट आएका छन्। विसं १८२८ पुस ५ गतेका दिनको घटनाका स्मरण गर्दे बस्न्यात सन्तती सतौंकोट आएर स्मृतिसभा गरेका हुन्। सहिद महेन्द्र पार्कमा स्मृतिसभा गरिएको छ। आफ्ना पूर्वजको सम्झना गर्दै नेपाली सेनाका पूर्व जर्नेल डा प्रेमसिंह बस्न्यात लगायत श्रीपाली बस्न्यात समाज र वडा नं १४ ले स्मृति सभाको आयोजना गरेको हो। हालको पुतलीबजार नगरपालिका १४ मा सतौंकोट छ। सतौंचण्डी र सतौंकोट यहाँका पहिचान हुन्। तत्कालीन गोरखाका राजा पृथ्वीनारायण शाहको नेपाल एकीकरणको अभियान अन्तरगत सतौं दरबार आक्रमण गर्न आउँदा पुस ५ गते गोरखाका योद्धा कमाण्डर केहरसिंह बस्न्यातले लडाईंका क्रममा यहाँ मृत्यु भएको थियो। सतौंकोटे दरबार शक्तिशाली देखियो। त्यतिबेला सेनाका कमाण्डार बस्न्यात मारिए भने बंशराज पाण्डे घाइते भए। घाइते पाण्डेलाई नजरबन्द अवस्थामा पर्वत पुर्याइयो र करिब ५ सय सैनिक मारिएका भन्ने भनाइ छ। स्मृति सभालाई सम्बोधन गर्दे मध्यकमाण्ड सेनापति उपरथी बाबुराम श्रेष्ठले राष्ट्रियताको रक्षा र ऐतिहासिक धरोधरको संरक्षण गर्न नेपाली सेनाको उद्देश्य रहने बताए। उनले भने, पृथ्वी दिवस पुस २७ का दिन आयोजना गरिने एकीकरण पदयात्रालाई सतौंसम्म जोडेर पदयात्रा बनाउनेतर्फ आफ्नो पहल हुनेछ। कार्यक्रममा प्रमुख जिल्ला अधिकारी राजुप्रसाद पौडेल, प्राडा डीलबहादुर क्षेत्री, प्राडा ज्ञानबहादुर कार्की, श्रीपाली बस्न्यात समाजका मोहनसिंह बस्न्यात, वडा अध्यक्ष ओमबहादुर खड्का, पर्यटन विकास समितिका पूर्व उपाध्यक्ष अनन्तकुमार श्रेष्ठ, जेष्ठ नागरिक रनबहादुर शाह लगायतले ऐतिहासिक धरोहरको संरक्षण र स्मरण गर्नुपर्नेमा जोड दिए। वडाअध्यक्ष शेषराज ढकालको अध्यक्षतामा सम्पन्न कार्यक्रमको नेपाली सेनाका पूर्व जर्नेल डा प्रेमसिंह बस्न्यातले स्वागत एवं आफ्ना पूर्वज केहरसिंह बस्न्यातका बारेमा जानकारी गराए भने स्थानीय समाजसेवी ताराचन्द्र ढकालले कार्यक्रमको सहजीकरण गरे। यसैबीच, पूर्व जर्नेल प्रा डा प्रेमसिंह बस्न्यातद्वारा लिखित नेपाल एकीकरणमा योद्धाहरुको सम्मानमा आयोजित सतहुँकोटको लडाईं र प्रधानसेनापति केहरसिंह बस्न्यातको २५० औं स्मृति दिवस हात पुस्तिका समेत विमोचन गरिएको छ।"
ओछ्यानमा पिसाब फेरेको भन्दै बालकको लिङ्ग बाँधेपछि,"काठमाडौं: ओछ्याउनमा पिसाब गरेकै निहुँमा पोखरामा होस्टेल वार्डेनले एक बालकको लिङ्ग बाँधेका छन्। पोखरा१५ गलेश्वरचोकमा रहेको न्यु लाइफ होस्टेल पढ्नका लागि होस्टेल बसेका डोल्पाका ५ वर्षीय एक बालकलाई होस्टेलका वार्डेनले पिसाब गर्ने लिङ्ग बाँधेका हुन्। होस्टेल वार्डेन जानुका नेपालीले रेमन बुढालाई सोमबार यातना दिँदै लिङ्ग बाँधेको पाइएको छ। हिमालयन गुडलाइफ काठमाडौंद्वारा सञ्चालित होस्टेलमा वार्डेन नेपालीले राति सुत्ने समयमा ओछ्यानमा पिसाब गरेपछि रेमनको लिङ्गमा रबरले बाँधिदिएकी थिइन्। उक्त विद्यालयमा अभिभावक नभएका बालबालिका पढने गरेको सञ्चालक राहुल नेपालीले बताए। रेमनसँगै ९ बालबालिका बस्छन्। नर्सरीमा कक्षामा पढ्ने उनलाई सोमबार राति लिङ्गमा रबर बाँधेको फोटो सार्वजनिक भएपछि कुरा बाहिर आएको थियो। होस्टेल सञ्चालक राहुल नेपालीले घटनाको जिम्मेवारी लिँदै अब आइन्दा घटना नदोहोर्याउने प्रतिबद्धता सम्झौता पत्रमा जनाएका छन्। अब आउँदा दिनमा आफ्नो संस्थामा आश्रित बालबालिकालाई यस्ता घटना घट्न नदिने प्रतिबद्धता नेपालीले गरेका छन्। सञ्चालक राहुल नेपालीका अनुसार घटना पछि ती वार्डेनलाइ होस्टेलले निलम्बन गरिसकेको बताए। सामान्य जिस्किदा घटना हुन पुगेको भन्नुभयो, सधैं माया गरिरँहदा बाँधेछु निकाल्न बिर्सेछु, जेसुकै भए पनि जघन्य उपराध हो भनेर हामीले उहाँलाई माइनट गरेर बर्खास्त गरिसक्यौं,' प्रहरी बाँकी अनुसन्धान प्रहरी कार्यलयले गर्ने उनले सञ्चालक नेपालीले जानकारी दिए। कास्कीका प्रहरी नायब उपरिक्षक सुन्दर तिवारीले होस्टेल संचालकले जाहेरी दिएपछि बालबालिका कसुरअन्तर्गत जानुका नेपालीलाई ५ दिनको म्याद थप गरी अनुसन्धान गरिने बताए। बाँकी कुरा अनुसन्धानबाट खुल्ने तिवारीको भनाइ छ।"
ब्राउन सुगरसहित युवक पक्राउ,"विराटनगर : लागुऔषध ब्राउन सुगर (खैरो हेरोइन) सहित प्रहरीले मोरङको मिक्लाजुङबाट सोमबार दिउँसो एकजना युवकलाई पक्राउ गरेको छ । मिक्लाजुङ गाउँपालिका६ कसेनीका २६ वर्षीय विक्रम लावतीलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार लावतीको घरमा खानतलासी गर्दा कोठाबाट १५ ग्राम ५० मिलिग्राम ब्राउन सुगर बरामद भएको छ । लावतीको घरबाट ब्राउन सुगर किनबेचमा प्रयोग गरिने मेसिन, मोबाइल र पाँच हजार २५ रूपैयाँ नगद पनि बरामद भएको श्रेष्ठले बताए । उनलाई इलाका प्रहरी कार्यालय उर्लाबारीमा राखेर प्रहरीले अनुसन्धान अघि बढाएको छ। लावती लागुऔषधको कारोबारमा संलग्न रहेको प्रहरीको प्रारम्भिक अनुसन्धानबाट खुलेको छ। उनीविरुद्ध लागुऔषध ऐनअन्तर्गत मुद्दा चलाउने प्रहरीको तयारी छ।"
दूधमतीको मुहानै कब्जा,"जनकपुरधाम : जनकपुरको धार्मिक महत्वको दूधमती नदी अतिक्रमणको चपेटामा परेको छ। अतिक्रमणमा संलग्न व्यक्तिले नदीको मुहान नै थुनेका छन्। नदी पुरेर खेत बनाएका छन्। कतैकतै घरै ठड्याएका छन्। तर, सरकारी निकायले अतिक्रमण हटाउन चासो देखाएको छैन। दूधमतीको उद्गमस्थल धनुषाको क्षिरेश्वरनाथ नगरपालिका५ महेन्द्रनगर अरजनमा टोलमा पर्छ। यसको बहाव महोत्तरीको मधवापुर मटिहानीसम्म करिब ४६ किलोमिटर क्षेत्रफलमा छ। यो नदीमा ५० वर्षअघिसम्म सफा र स्वच्छ पानी बग्थ्यो। अहिले ठाउँठाउँमा थुनिएको छ। भएको धारमा पनि फोहोर र ढल मिसाएर नदी प्रदूषित बनेको छ। दूधमतीको पानी पहिले सोझै खान मिल्ने खालको थियो, जनकपुरधाम उपमहानगरपालिका२२ बिसबिट्टीका ७५ वर्षीय सोनफी सहनी भन्छन्, पहिला फागुपूर्णिमामा मिथिला मध्यमा परिक्रमा जनकपुर आउँदा दूधमती नदीकै किनारमा परिक्रमा यात्रीहरू बस्थे। यस नदीको पानी लिएर खाना पकाउने गर्थे। तर, अहिले त पानी निकै फोहोर भएको छ। मुहानको अवस्था निकै दयनीय छ। सानो तटबन्ध बनाएर पानी छेकबार गरिएको छ। तटबन्ध खुलाई थुनिएको पानीलाई निकास दिने योजना थियो। तर, अतिक्रमणकारीले तटबन्ध पुरेर सडक बनाइदिए र ग्राभेल पनि गरिदिए। विमलेश मिश्र, सचिव, दूधमती गरिमा संरक्षण समिति दूधमती नदीको संरक्षण गर्न जनकपुरधाम उपमहानगरपालिकाबाट जुन प्रकारको पहल हुनुपथ्र्यो त्यो हुन सकेको छैन। अतिक्रमणबारे मलाई पनि जानकारी छ। तर, गाउँघरमा यस्तो अतिक्रमण हटाउन साह्रै गाह्रो छ। शिवरत्न पाण्डे, वडाध्यक्ष, जनकपुरधाम२२ बिसबिट्टीकै ५० वर्षीय विन्देश्वर साहका अनुसार दूधमतीको पानीले यस क्षेत्रमा सिँचाइ पनि हुन्थ्यो। पहिला नदी किनारमा ठूलठूलो रूखहरू थियो। नदी निकै सुन्दर र कलकल पानीले भरिएको थियो। तर, जतिजति जनकपुर सहर बस्दै गयो त्यति दूधमती खुम्चिँदै गएको छ, स्थानीयवासी साह भन्छन्, अधिकांश ठाउँमा नदीको डिल पुरेर जग्गा नम्बरी गराइएको छ। अहिले त केही स्थानहरूमा मात्रै दूधमतीको धार बाँकी छ। मुहान थुनेर पोखरी जानकारका अनुसार धर्तीको गर्भबाट आफैं प्रस्फुटित भएको दूधमतीको धारा कलकलाउँदै बग्ने गथ्र्यो। तर, व्यक्तिगत स्वार्थका कारण नदी थुनेर हाल पोखरी बनाइएको छ। मूल मुहान थुनेर करिब दुई बिघामा डिल बाँधी दूधमतीलाई पोखरीको स्वरूप दिइएको छ। नदी क्षेत्र मिचेर खेत बनाउन पोखरी बनाइएको जानकार बताउँछन् । यो पोखरी प्रयोग भने गरेका छैनन् । पोखरीबाट नदीको पानीलाई बहाव दिन सानो कलभर्टजस्तो बनाइएको छ। तर, त्यहाँबाट पानी बढी नबगोस् भने कलभर्टको मुख पनि थुनेर त्यहाँ कच्ची रोड नै बनाई अतिक्रमण गरिएको छ। धनुषाको क्षिरेश्वरनाथ नगरपालिका अरजनमा उद्गमस्थल रहेको दूधमती नदी दुर्गन्धित अवस्थामा। तस्बिर : मनिका झा पहिला यहाँबाट जनकपुरसम्म नदी बग्थ्यो। यो अहिले बनाएको रोडहरू केही पनि थिएन्। तर, बिस्तारै गाउँलेले नै यसको मुहान थुन्न थाले। धारलाई छेकबार गरी अहिले त खेती नै गर्न थालेका छन्, अरजनमा टोलका ७५ वर्षीय वासुदेव सिंह भन्छन्, निकै दुःख लाग्छ, यति ठूलो धार्मिक महत्वको नदीको यस्तो दुर्दशा देख्दा। न जनप्रतिनिधिले यसको थुनिएको मुहान खोल्ने प्रयास गरेका छन् न त अरूले नै। २०२० सालको सहरी नापीमा मालपोतका कर्मचारी र स्थानीयवासीको मिलेमतोमा नदीका डिल पुरेर त्यसलाई निजी जग्गा बनाई व्यक्तिको नाममै नामसारी गराइएको सिंह बताउँछन्। हाम्रो आँखा अगाडि नदी पुरेर सडक बनाए। जहाँबाट पानी बग्थ्यो त्यहाँ माटो हालेर खेत बनाइयो अहिले सबै निजी भइसकेको छ, उनी भन्छन्। संरक्षण योजना कागजमै सीमित प्रदेश २ मा मुख्यमन्त्री स्वच्छता अभियानअन्तर्गत दूधमती नदी संरक्षण तथा नदी उकास्नका लागि योजना ल्याइएको थियो। त्यो कागजमै सीमित भएको छ। नदी अतिक्रमणमा परेको हुनाले यसलाई उकास्न र संरक्षण गर्न तीन वर्षीय योजनाअन्तर्गत बजेट छुट्ट्याइएको छ, स्वच्छता अभियानका पूर्वप्रमुख भगवान झा भन्छन्, मलाई जानकारी भएअनुसार यसको संरक्षणका लागि एक वर्षमा ८ करोड गरी जम्मा २४ करोडको बजेट माग भइसकेको छ। तर, काम हालसम्म विभिन्न प्राविधिक समस्याहरूले गर्दा अघि बढ्न सकेको छैन। दूधमतीको रामायणकालीन सम्बन्ध जनकपुर रामायणकालीन इतिहाससँग प्रत्यक्ष सम्बन्ध राख्ने स्थल हो। यहाँका मठमन्दिर, नदी, तलाउ, पोखरी र जलाशयको आआफ्नै पौराणिक तथा ऐतिहासिक महत्व छन्। माता सीतासँगै सम्बन्ध जोडिएको जनकपुरका नदीमध्ये एक हो दूधमती। यसको सन्दर्भमा मिथिला महात्ममा उल्लेखित भएअनुसार पृथ्वीको गर्भबाट उत्पति भएकी माता सीतालाई बाल्यावस्थामा दूध खुवाउन निकै समस्या भएको थियो। सो बेला कामधेनु गाईले माता सीतालाई दूध खुवाउने गर्थिन्। दूध खाने बेलामा सीताको मुखबाट खस्ने गरेका दूधहरूबाट नै दूधमती नदीको उत्थान भएको किंवदन्ती छ। जानकी नवमीको दिन प्रत्येक वर्ष दूधमती किनारमा मेला लाग्ने गर्छ। जानकी जन्मोत्सवको दिन दूधमती नदीमा माता जानकीको डोला ल्याई शाही स्नान गराउने गरिन्छ। ००० त्यसपछि संरक्षण अभियान अभियन्ता भोगेन्द्रलाल कर्णले २०७३ सालमा स्वस्फुर्त जनकपुरधाम उपमहानगरपालिका२२ बिसबिट्टीमा दूधमती नदीको सरसफाइ सुरु गरे। धार्मिक महत्वबारे अध्ययनपछि नदीलाई स्वच्छ बनाउन कर्ण उत्प्रेरित भए। उनले झाडु र कोदालो बोकी एक्लै नदीका डिल सफाइ गर्न थाले। केही युवा र गाउँले पनि सरसफाइमा सहभागी भए। बिस्तारै एउटा समूह नै तयार भयो। पछि त्यसै समूहलाई दूधमती गरिमा संरक्षण समितिमा परिणत गरे। समितिका अध्यक्ष रत्न सहनी भए। उक्त समितिले नदीको कुनै एक स्थानमा नभई यसको उद्गमस्थलबाट समापन स्थलसम्म उत्थानको पहल गर्यो। नदीको वास्तविक र अतिक्रमणको अवस्था बुझ्न हामीले यसको मुहानदेखि समापन थलोसम्म पैदल यात्रा पनि गर्यौं, समिति सचिव विमलेश मिश्र भन्छन्, मुहानको अवस्था निकै दयनीय छ। सानो तटबन्ध बनाएर पानी छेकबार गरिएको छ। हामीले मुहानलाई संरक्षित गर्न त्यहाँ सरसफाइ पनि गर्यौ। अर्को शनिबार आएर तटबन्ध खुलाई थुनिएको पानीलाई निकास दिने योजना पनि थियो। तर, त्यहाँ नदी अतिक्रमणकारीले सात दिन नबित्दै तटबन्ध पुरेर सडक बनाए। हालसम्म कति क्षेत्रफल अतिक्रमित हो भन्नेबारे यकिन गर्न नसकिएको समितिका पदाधिकारी बताउँछन्। यद्यपि, ८ किलोमिटर जति पूर्णरूपमा अतिक्रमण भइसकेको समितिको ठहर छ। दूधमतीलाई अतिक्रमणमुक्त बनाउन प्रदेश सरकार, प्रशासनिक निकाय र स्थानीय तहलाई पटकपटक अनुरोध गरिएको ऐतिहासिक दूधमती नदी संरक्षण तथा सरसफाइ अभियानका अभियन्ता सुदीप मण्डल बताउँछन्। यो नदी मानव जीवनको लाइफ लाइन हो। तर, बढ्दो सहरीकरणका कारण अतिक्रमण, प्रदूषण भई लोपोन्मुख अवस्थामा पुगेको छ, मण्डल भन्छन्, हामीले बच्चा हुँदा आमाहरूसँग कथा सुनेका थियौं दूधमतीको पानीमा कुनै बेला दूधको धारा बग्थ्यो भनेर। हामी त्यो दिन त फर्काउन सक्दैनौं। तर, यस नदीलाई स्वच्छ र अतिक्रमणमुक्त बनाउन सक्दो प्रयास गरिरहेका छौं। नदी संरक्षण गर्न जनकपुरधाम उपमहानगरपालिकाबाट जुन प्रकारको पहल हुनुपथ्र्याे त्यो हालसम्म हुन नसकेको जनकपुरधाम उपमहानगरपालिका२२ का वडाध्यक्ष शिवरत्न पाण्डे बताउँछन्। यसलाई करिडोर बनाउने योजना पनि सहरी विकास कार्यालयबाट बनेको थियो। प्रदेश २ सरकारले पनि सौन्दर्यीकरणका लागि योजना ल्याएको थियो। तर, ती सबै योजना के भए र त्यसको काम किन अघि बढ्न सकेन ? त्यस विषयमा उपमहानगरपालिकाले कुनै चासो लिएको छैन, वडाध्यक्ष पाण्डे भन्छन्, नदीको डिलहरू अतिक्रमण थुपै्र ठाउँमा भएको छ। अतिक्रमणबारे मलाई पनि जानकारी छ। तर, गाउँघरमा यस्तो अतिक्रमण हटाउन लाग्दा साह्रै गाह्रो छ। सरकारी जग्गा अतिक्रमण हटाउन प्रशासनिक स्तरबाट जुन प्रकारको तदारुकता भएको हुन्थ्यो त्यो भएको छैन। आफ्नो स्तरबाट सरसफाइ अभियान होस् वा धार्मिक कार्यक्रमहरू त्यो सबैमा सक्दो सहयोग गर्दै आएको उनी बताउँछन्। तर, उपमहानगरपालिकाबाट ठोस बजेटको व्यवस्थापन नहुँदा समस्या छ, उनी भन्छन्।"
सीटी सफारी दुर्घटनामा घाइते भएका सहनीको मृत्यु,विराटनगर : मोरङको रंगेलीमा सीटी सफारी दुर्घटनामा घाइते भएका एकजनाको उपचारका क्रममा मृत्यु भएको छ । प्रदेश १०२००३ ह ३८४७ नम्बरको सफारी गत मंसिर २९ गते राती दुर्घटना हुँदा मोरङको सुनवर्षी नगरपालिका९ का २७ वर्षीय डोमा सहनी घाइते भएका थिए । डाइनियारंगेली सडक खण्डअन्तर्गत रंगेली नगरपालिका७ धाद्रीपुलमा ५ जना सवार रहेको सीटी सफारी दुर्घटना हुँदा गम्भीर घाइते भएका सहनीको मृत्यु भएको हो । उपचारका क्रममा विराटनगरको गोल्डेन अस्पतालमा सोमबार साँझ ६ बजेतिर उनको मृत्यु भएको मोरङ ट्राफिक प्रमुख प्रहरी निरीक्षक चन्द्रबहादुर खड्काले बताए । उनका अनुसार जिल्ला अस्पताल रंगेली र विराटनगरको कोसी अस्पतालमा उपचार सम्भव नभएपछि घाइते भएका सहनीलाई थप उपचारका लागि गोल्डेन अस्पताल लगिएको थियो । प्रहरीले सफारी चालक सुनवर्षी९ का २७ वर्षीय सुरेन सहनीलाई नियन्त्रणमा लिएर घटनाको अनुसन्धान गरिरहेको छ । प्रहरी निरीक्षक खड्काका अनुसार मादक पदार्थ सेवन (मापसे) गरेर सहनीले चलाएको सफारी आफै अनियन्त्रित भएर दुर्घटनामा परेको थिया । चालकको साथमा सवारी चालक अनुमति पत्र (लाइसेन्स) लगायतका केही पनि कागजात नरहेको उनले बताए ।
