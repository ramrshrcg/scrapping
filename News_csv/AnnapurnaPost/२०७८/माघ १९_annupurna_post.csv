शीर्षक,विवरण
जोगाऔं धरतीको मिर्गौला,"पृथ्वी अद्भुत छ। पृथ्वीमा पनि सिमसार झन् अद्भुत छ। सिमसार मानिसका लागि र स्वयं पृथ्वीको जीवनका लागि पनि अदभुत रूपमा महत्त्वपूर्ण ठाउँ हो। पानीको शुद्धीकरण, मानवीय स्वास्थ्य र पर्यावरणीय सन्तुलनका लागि सिमसारले योगदान दिइरहेको हुन्छ। जहाँ छिपछिपे पानी हुन्छ, दलदल हुन्छ, धाप हुन्छ त्यो सिमसार हो। खोलानाला, झरना र तालतलैयाको ओसिला ठाउँ सिमसार हुन्। पानीको शुद्धीकरणको मामलामा सिमसारलाई मानिसको शरीरको मिर्गाैलासँग दाँजिन्छ। विज्ञहरू सिमसारलाई धर्तीको मिर्गाैला भन्छन्। यसैबाट स्पष्ट हुन्छ कि जसरी मिर्गाैला फेल भएपछि मानिसको जीवन जटिल बन्छ, त्यसरी नै सिमसार बिग्रे धर्तीको सन्तुलन खल्बलिन्छ। जसै मानिस आफ्नो स्वास्थ्यमा ख्याल नगरी समस्या आएपछि मात्रै होसमा आउँछन्, धर्तीका हकमा पनि त्यस्तै भएको छ। यो धराका धेरै सिमसार विस्तारै फेल हुँदै आइरहेका छन्। त्यसको प्रत्यक्ष प्रभावहरू देखिन थालिसकेका छन्, तै पनि मानिस ब्युँझिसकेका छैनन्। अर्थात्, अझै सिमसार मास्न उद्यत् छन्। देशैभरका सिमसार धमाधम घडेरीमा परिणत भइरहेका छन्। मानिसको सभ्यताको सुरुआत पानीका स्रोतहरूकै आसपास भएको पाइन्छ। पानीमाथि नै चाहिँ होइन। विकसित र सभ्य मानिएको मानव जाति भने पानीका स्रोतहरूलाई थिच्दै र मिच्दै बस्ती बसालिरहेको छ। संयुक्त राष्ट्र संघका अनुसार विश्वमा आधा मानिसको जीविकोपार्जनको आधार सिमसार हो। सिमसारको संवेदनशीलता ख्याल गरेरै संयुक्त राष्ट्रसंघको आह्वानमा सन् १९८५ देखि फेब्रुअरी २ लाई विश्व सिमसार दिवस मनाउन थालिएको थियो। २०४८ सालदेखि नेपालमा पनि यो दिवस मनाउन थालिएको छ। त्यसो त सन् १९७१ को फेब्रुअरी २ मा इरानको रामसार सहरमा सम्पन्न सिमसार सम्मेलनका सहभागी राष्ट्रले सिमसार संरक्षणसम्बन्धी अभिसन्धि पारित गरेका थिए। जसमा नेपाल सन् १९८७ मा पक्षराष्ट्र भइसकेको हो। अभिसन्धिको पक्षराष्ट्र अर्थात् हस्ताक्षरकर्ताको हैसियतले नेपालसँग उक्त अधिसन्धिले निर्दिष्ट गरेका कर्तव्य पालना गर्नुपर्ने दायित्व छ। नेपालले २०५९ सालमा राष्ट्रिय सिमसार नीति ल्याइसकेको थियो। पछि २०६९ मा ल्यायो। सिमसारका नयाँनयाँ सवाल र समस्यालाई एकाकार गरी समन्वयात्मक ढंगले कार्यान्वयन गर्न सजिलो बनाउनु दोस्रो पटक ल्याइएको नीतिको उद्देश्य थियो। नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। सिमसारले मात्रै नेपालको ७ लाख ५० हजार हेक्टर (करिब ५ प्रतिशत) ढाकेको नीतिमा उल्लेख छ। मुलुकका १० वटा ठाउँ त रामसार सूचीमै छन्। रामसारमा सूचीकृत हुनु भनेको अन्तर्राष्ट्रिय महŒवका सिमसार हुनु हो। ती राष्ट्रिय मात्रै होइनन्, धराकै लागि महŒवपूर्ण छन् भन्ने हो। नेपालमा यस्ता धेरै सिमसार छन्, जसलाई रामसार क्षेत्रमै सूचीकृत गर्न सकिन्छ। तर दुर्भाग्य के भने ती दिनप्रतिदिन अस्तित्वको संकटमा छन्। कारण मानवीय अतिक्रमण र प्रदूषण। प्रदूषणका कारण पनि पनि आखिर मानवीय नै हो। संकटमा सिमसार हुनु मानव जाति संकटमा पर्नु हो। पर्यावरणीय सन्तुलन खल्बलिनु मानवीय जीवनको सन्तुलन भत्कनु हो। जस्तो कि पोखराका थुपै्र तालतलैयाका सिमसारमा देखिँदै आएका चराचुरुंगी गएको १० वर्षयता आधा घटेका छन्। सन् २००५ सम्म पाँच सय थरी चरा देखिन्थे। अचेल ती २ सय ५० मा सीमित छन्। यो नै खतराको घण्टी हो। त्यतिका संख्यामा चरा घट्नु भनेको घण्टीको आवाज चर्काे हुनु हो। तर हामी भने कानमा तेल हालेर बसेका छौं। न राज्य सचेत छ, न नागरिक। यसले भोलिको पिँढी होइन आजकै अस्तित्व पनि खतरामा रहेको प्रष्ट छ। सिमसार जोगाऔं, मानव अस्तित्व रक्षा गरौं। प्राणी जगत्को साझा घर यो धर्तीलाई बचाऔं।"
मुसहरको वनमा ब्रम्हलुट,"तराईमधेस क्षेत्रको दलित समुदायमा पनि मुसहरको आर्थिक, सामाजिक र शैक्षिक अवस्था निकै नाजुक छ। टाठाबाठाले यो समुदायको गरिबी र अशिक्षाको फाइदा कसरी उठाउँछन् भन्ने एउटा उदाहरण हो, महोत्तरीको बर्दिबास१० स्थित खयरमाराको वन। मुसहर समुदायको उन्नतिका लागि बनाइएको वनमा टाठाबाठाको रजाइँ छ। लाखौं रकम हिनामिना छ। जसका लागि बनाइएको हो, उसलाई भने न वनको आम्दानी थाहा छ, न त खर्चको प्रयोजन नै। बाहिर आवरणमा मुसहरको उन्नति, भित्र भने टाठाबाटाको कमाउ धन्दा। तराईमधेस क्षेत्रमा झन्डै दुई लाख जति जनसंख्या भएको मुसहर समुदायका अधिकांशसँग जमिन छैन। दुई छाक टार्न जमिन्दारको घरमा मजदुरी गर्ने यो समुदाय मुस्किलले ७ प्रतिशत मात्र साक्षर छ। त्यसको फाइदा उठाउने समूह र व्यक्तिहरू समाजमा सक्रिय छन्। उनीहरू कतिसम्म यो समुदायमाथि लुट मच्चाउँछन् भने बर्दिबासस्थित खयरमाराको वनमा भइरहेको बदमासी नै काफी छ। यो वनको वार्षिक आम्दानी ५० लाख छ। वन कार्यालय, स्थानीय तहका पदाधिकारी, गाउँका टाठाबाठा र सरकारी कर्मचारीको मिलेमतोमा वनको आम्दानी कहाँ जान्छ, मुसहरलाई थाहा हुन्न। पटकपटक उपभोक्ता समितिले वनको कोषबाट पैसा झिकेको छ। मनलाग्दी खर्च गरेको छ। वार्षिक योजना र त्यसअनुसारको बजेट नबनाई उपभोक्ता समितिका पदाधिकारीले खर्च गर्दा पनि जिल्ला डिभिजन कार्यालयका कर्मचारीको रहस्यमय मौनता छ। वडाध्यक्ष पनि वनको पैसा हिनामिनामा संलग्न छन्। कति पैसा आम्दानी हुन्छ, किन र कसले खर्च गरिरहेको छ भन्ने जानकारीसम्म नपाउने मुसहर समुदायले आफू ठगिएको समेत महसुस गर्न सक्दैन। यतिसम्म कि, आफ्नै नाममा भएको वनबाट मुसहर समुदायले काठदाउरा पनि पाउँदैन। बरु, उपभोक्ता समितिले बिचौलियालाई मिलेमतोमा काठदाउरा बेचबिखन गर्छ। गरिबी निवारणको रकम पनि समितिका सदस्यहरूले बाँडीचुँडी खाएका छन्। उक्त वनको आम्दानीबाट गैरसदस्यका नाममा जग्गा खरिद गरिएको छ। वृक्षरोपणको नाममा आएको लाखौं रकम हिनामिना छ। निरक्षर र सोझो मुसहर जातिका नाममा यसरी ब्रह्मलुट मच्चिँदा पनि राज्यका जिम्मेवार निकायसंयन्त्र चुप छन। बरु, तिनै टाठाबाठासँग अनुचित साँठगाँठमा संलग्न छन्। शिक्षा, स्वास्थ्य, रोजगारी र सरकारी सेवासुविधाबाट मुसहर समुदाय वञ्चित छ। गरिबी र आर्थिक विपन्नताका कारण यो समुदायले पेसा नै मजदुरी नै हो। सरकारको आरक्षणसम्वन्धी नीति २०६१ मा भूमिहीनलाई आवासका लागि तराईमा प्रतिपरिवार पाँच कट्ठा र पहाडमा चार रोपनी जग्गा दिने भनिएको थियो। तर, पनि यो समुदायले त्यसअनुसार जमिन पाउन सकेन। त्यसैकारण अधिकांश मुसहर सुकुम्बासी छन्। जमिन्दारको जमिन र ऐलानी जग्गामा झुप्रा बनाएर कष्टकर जीवन बाँचिरहेका छन्। मुसहर तथा दलित समुदायको उन्नति, प्रगति र आर्थिक विकासका लागि सरकारी संयन्त्रदेखि विभिन्न राष्ट्रियअन्तर्राष्ट्रिय संघसंस्थाले पैसाको खोला नै बगाउने गरेका छन्। तर पनि त्यो मुसहर जातिसम्म पुग्दैन। मुसहर समुदायको उन्नति र प्रगतिका लागि भन्दै तारे होटेलमा गोष्ठी सेमिनार गर्दै बजेट सिध्याउने गरिन्छ। मुसहर समुदायको आर्थिक, सामाजिक र शैक्षिक अवस्था भने उस्तै छ। यो समुदायका बा(लबालिकामा कुपोषण व्याप्त छ। बालबालिका विद्यालय जानबाट वञ्चित छन्। संविधानले नै खाद्यान्न, शिक्षा र आधारभूत स्वास्थ्यको ग्यारेन्टी गरेको छ। तर पनि मुसहर समुदाय वञ्चित छ। लोकतान्त्रिक गणतन्त्रात्मक व्यवस्थाले मुसहरजस्तै पछि पारिएका समुदायको आर्थिक र सामाजिक विकास गर्ने अपेक्षा गरिएको थियो। आज त, एउटा मात्र सिंहदरबार होइन, गाउँगाउँमा सिंहदरबार छन्। एउटा सिंहदरबारको अधिकार गाउँगाउँ पुर्याइएको छ। तर, गाउँका सिंहदरबारले पनि मुसहरको जीवनमा कुनै सकारात्मक असर पार्न सक्दैन भने कसका लागि बनाइए त यतिका सिंहदरबारहरू ? प्रश्न उठ्न सक्छ।"
पानीका लागि जमिन खरिद,"फिदिम : जलस्रोतले सम्पन्न देशका नागरिकले पानीकै लागि अनेक दुःख गरेको सुन्दा पत्यार नलाग्न सक्छ। तर, पाँचथरको तुम्बेवा गाउँपालिका१ आङ्नाका बासिन्दाहरूले पानी पिउन निकै ठूलो संघर्ष गरिरहेका छन्। पानीकै लागि जमिन नै खरिद गरेका छन्। यस ठाउँमा पानी रसाउने मुहानहरू क्रमशः सुक्दै गए। कुवाहरू सुक्खा खल्डोजस्तै देखिन थालेका छन्। स्थानीय पानीको खोजीमा भौतारिन थाले। पानीको समस्यालाई थेग्न नसकेर कतिपय बसाइँ पनि सरे। सीमित स्थानमा भएको पानीका मुहानमा जग्गाधनीको हैकम चल्ने भएपछि आङ्नाका बासिन्दाले पानी पिउनलाई मुहान भएको जमिन खरिद गरेका छन्। मुहान मात्र खरिद गर्दा जग्गाधनीको हैकम चल्ने भएपछि यहाँका मानिसले पानीको मुहान भएको जमिन खरिद गरेका छन्, आङ्नाका स्थानीय सहरसिंह तामाङले भने, पानी पिउनलाई जमिन खरिद गर्नुपर्ने हाम्रो बाध्यता हो। आङ्नास्थित रातमाटे टोलका गोविन्द तामाङ र खेपाङ टोलका भूमिकुमार देवानले पानीको मुहान भएको चार रोपनी जमिन खरिद गरेका हुन्। हामीले ७ लाख रुपैयाँमा मुहान भएको जमिन खरिद गरेका छौं, गोविन्दले भने, उक्त जमिनमा भएको मुहानबाट पानी ल्याएर गाउँका ५० घरधुरीलाई वितरण गरेका छौं। पानीको मुहान मात्र किन्न नपाइने भएपछि जमिन खरिद गर्नुपरेको हो। सरकारले आङ्नालाई सुक्खा क्षेत्र घोषणा गरेको दशकौं बितिसकेको छ। सुक्खा क्षेत्र घोषणा भएपछि गाउँमा खानेपानी आयोजना सञ्चालन होला भनेर यहाँका मानिसहरू निकै आशावादी थिए। तर, अहिलेसम्म राज्यको तर्फबाट कुनै आयोजना सञ्चालन नभएपछि स्थानीयहरू निराश बनेका छन्। आङ्ना मौवाका लागि भनेर सरकारले आङ्ना मौवा बेहत पम्पिङ खानेपानी आयोजना को काम अघि सरेको छ। उक्त आयोजनाको काम सुस्त भएपछि पानीको समस्या टार्न स्थानीयले जमिन खरिद गर्न बाध्य भएका हुन्। अघिल्लो वर्षमै सम्पन्न हुनुपर्ने खानेपानी आयोजनाको काम आधा भएको छ, गोविन्दले भने उक्त आयोजनाको काम सकिन्छ र पानी पिउँला भन्ने आशा हराएपछि मुहान भएको जमिन खरिद गरेका हौं। उनीहरूले उत्तिसेनीस्थित जोतिन्द्र लावतीको चार रोपनि जमिन खरिद गरेका हुन्। यसका लागि गाउँका ५० घरबाट रकम संकलन गरेका थिए। समय मिलाएर गाउँका सबै घरमा पानी वितरण गरिएको छ, गोविन्दले भने अहिले मेरो र भूमि देवानको नाममा जग्गा खरिद गरेका छौं। यो जमिनलाई संस्था दर्ता गरेर संस्थाको नाममा ल्याउने तयारी गरिरहेका छौं। उपभोक्ताहरूको लगानीबाट गाउँसम्म ल्याएको पानीको मुहान सुक्न थालेको छ। उक्त मुहानबाट ल्याएको पानीले आवश्यकता पूरा गर्न नसकेको स्थानीय बताउँछन्। घण्टा सिस्टमले पानी आउँछ, स्थानीय बमबहादुर तामाङले भने सुक्खा क्षेत्रमा पानीको समस्या समाधान गर्न सरकार गम्भीर छैन।"
रामसारमा १० सिमसार क्षेत्र,"काठमाडौं : नेपालका १० सिमसार क्षेत्र अन्तर्राष्ट्रिय महत्वको रामसारमा सूचीकृत छन्। ६० हजार ५ सय ६१ हेक्टर क्षेत्र रामसारमा पर्छ। सिमसारले मात्रै मुलुकको ७ लाख ५० हजार हेक्टर (करिब ५ प्रतिशत) ढाकेको राष्ट्रिय सिमसार नीति २०६९ मा उल्लेख छ। पटक सन् १९८७ डिसेम्बर १७ मा कोसीटप्पु वन्यजन्तु आरक्षलाई रामसारमा सूचीकृत गरिएको थियो। बीसहजारी तथा आसपासका तालहरू, घोडाघोडी ताल क्षेत्र, जगदीशपुर जलाशय, रारा, फोक्सुन्डो, गोसाइँकुण्ड तथा आसपासका तालहरू, गोक्यो तथा आसपासका तालहरू, माई पोखरी र पोखरा उपत्यकाका तालहरू रामसारमा पर्न सफल भएका छन्। नेपालमा धेरै नै रामसार क्षेत्रमा सूचीकृत गर्न सकिने सिमसार क्षेत्रहरू रहेको राष्ट्रिय निकुञ्ज तथा वन्यजन्तु संरक्षण विभागका सूचना अधिकारी वेदकुमार ढकाल बताउँछन्। यस्ता क्षेत्रमध्ये पहाडी र तराई क्षेत्रमा बढी रहेको सूचना अधिकारी ढकाल बताउँछन्। सिमसार क्षेत्र मासिँदै गएका छन्। तालतलैया धेरै सुक्दै गएका छन्, ढकाल भन्छन्। सिमसार संरक्षण र व्यवस्थापनका लागि राज्यले विभिन्न नीति कार्यान्वयनमा ल्याएको रामसार क्षेत्रको घोषणा र व्यवस्थापन मार्गदर्शन २०७५ मा उल्लेख छ। जलचर संरक्षण ऐन २०१७, जलस्रोत ऐन २०४९, वन ऐन २०४९, राष्ट्रिय निकुञ्ज तथा वन्यजन्तु ऐन २०२९, भू तथा जलाधार संरक्षण ऐन २०३९, वातावरण संरक्षण ऐन २०५३ र राष्ट्रिय सिमसार नीति २०६९ मुख्य रहेको जनाइएको छ। सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ, मार्गदर्शनमा लेखिएको छ, नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। रामसार महासन्धिले अन्तर्राष्ट्रिय महत्व बोकेका तथा अति संवेदनशील संकटापन्न र खतरापूर्ण जैविक प्रजाति वा पारिस्थितिकीय समुदायलाई आश्रय प्रदान गर्ने सिमसारलाई रामसारमा सूचीकृत गर्ने मार्गदर्शनमा उल्लेख छ। विश्वका २ हजार २ सय ५२ सिमसार यसमा सूचीकृत छन्। काठमाडौंका खेतमा पहिला पानी जम्थ्यो। तर, सहरीकरणले सिमसार बाँकी रहेन। यहाँ भूमिगत पानीको सतह पनि सुक्दै गएको छ। तराई क्षेत्रको अवस्था पनि त्यस्तै छ। वन क्षेत्र मासिँदै जाँदा पानीको सतह घट्दै गएको उनी बताउँछन्। सिमसार क्षेत्र संरक्षणमा वनको ठूलो महत्व हुन्छ, उनी भन्छन्। सरकारले सिमसार क्षेत्रको संरक्षण गर्न राष्ट्रिय सिमसार नीति बनाएको वन तथा वातावरण मन्त्रालयका प्रवक्ता मेघनाथ काफ्ले बताउँछन्। तत्कालीन वन तथा भूसंरक्षण मन्त्रालयले २०६९ मा यो नीति बनाएको देखिन्छ। त्यसअघि २०५९ सालमा बनाइएको नीतिलाई १० वर्षपछि परिमार्जन गरिएको हो। सिमसारले मत्स्यपालन, पर्यापर्यटन, कृषि उत्पादकत्व अभिवृद्धिमा सहयोगलगायत जैविक विविधताको दिगो व्यवस्थापनमार्फत राष्ट्रिय तथा स्थानीय अर्थतन्त्रमा महत्वपूर्ण योगदान पुर्याइरहेको प्रवक्ता काफ्ले बताउँछन्। भन्छन्, सिमसारले जलवायु परिवर्तन तथा भूविनाशको असरलाई न्यूनीकरण गर्दै पर्यावरणीय सुरक्षा कवचका रूपमा पनि कार्य गर्छ। नीतिको कार्यान्वयनका लागि समन्वय गर्न मन्त्रालयका सचिवको संयोजकत्वमा राष्ट्रिय सिमसार समिति रहने उल्लेख छ। जिल्लामा तत्कालीन जिविस सभापतिको संयोजकत्वमा जिल्ला वन समन्वय समिति रहेको भनिएको छ। तर, यो समिति क्रियाशील नरहेको विभागका सूचना अधिकारी ढकाल बताउँछन्। यसमार्फत काम खासै भएको छैन, उनी भन्छन्। यो समितिलाई क्रियाशील बनाउने प्रत्यन्न भइरहेको उनको भनाइ छ। के हो सिमसार क्षेत्र ? सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ । नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो ।रामसार क्षेत्रको घोषणा र व्यवस्थापन मार्गदर्शन २०७५"
जोगाऔं धरतीको मिर्गौला,"पृथ्वी अद्भुत छ। पृथ्वीमा पनि सिमसार झन् अद्भुत छ। सिमसार मानिसका लागि र स्वयं पृथ्वीको जीवनका लागि पनि अदभुत रूपमा महत्त्वपूर्ण ठाउँ हो। पानीको शुद्धीकरण, मानवीय स्वास्थ्य र पर्यावरणीय सन्तुलनका लागि सिमसारले योगदान दिइरहेको हुन्छ। जहाँ छिपछिपे पानी हुन्छ, दलदल हुन्छ, धाप हुन्छ त्यो सिमसार हो। खोलानाला, झरना र तालतलैयाको ओसिला ठाउँ सिमसार हुन्। पानीको शुद्धीकरणको मामलामा सिमसारलाई मानिसको शरीरको मिर्गाैलासँग दाँजिन्छ। विज्ञहरू सिमसारलाई धर्तीको मिर्गाैला भन्छन्। यसैबाट स्पष्ट हुन्छ कि जसरी मिर्गाैला फेल भएपछि मानिसको जीवन जटिल बन्छ, त्यसरी नै सिमसार बिग्रे धर्तीको सन्तुलन खल्बलिन्छ। जसै मानिस आफ्नो स्वास्थ्यमा ख्याल नगरी समस्या आएपछि मात्रै होसमा आउँछन्, धर्तीका हकमा पनि त्यस्तै भएको छ। यो धराका धेरै सिमसार विस्तारै फेल हुँदै आइरहेका छन्। त्यसको प्रत्यक्ष प्रभावहरू देखिन थालिसकेका छन्, तै पनि मानिस ब्युँझिसकेका छैनन्। अर्थात्, अझै सिमसार मास्न उद्यत् छन्। देशैभरका सिमसार धमाधम घडेरीमा परिणत भइरहेका छन्। मानिसको सभ्यताको सुरुआत पानीका स्रोतहरूकै आसपास भएको पाइन्छ। पानीमाथि नै चाहिँ होइन। विकसित र सभ्य मानिएको मानव जाति भने पानीका स्रोतहरूलाई थिच्दै र मिच्दै बस्ती बसालिरहेको छ। संयुक्त राष्ट्र संघका अनुसार विश्वमा आधा मानिसको जीविकोपार्जनको आधार सिमसार हो। सिमसारको संवेदनशीलता ख्याल गरेरै संयुक्त राष्ट्रसंघको आह्वानमा सन् १९८५ देखि फेब्रुअरी २ लाई विश्व सिमसार दिवस मनाउन थालिएको थियो। २०४८ सालदेखि नेपालमा पनि यो दिवस मनाउन थालिएको छ। त्यसो त सन् १९७१ को फेब्रुअरी २ मा इरानको रामसार सहरमा सम्पन्न सिमसार सम्मेलनका सहभागी राष्ट्रले सिमसार संरक्षणसम्बन्धी अभिसन्धि पारित गरेका थिए। जसमा नेपाल सन् १९८७ मा पक्षराष्ट्र भइसकेको हो। अभिसन्धिको पक्षराष्ट्र अर्थात् हस्ताक्षरकर्ताको हैसियतले नेपालसँग उक्त अधिसन्धिले निर्दिष्ट गरेका कर्तव्य पालना गर्नुपर्ने दायित्व छ। नेपालले २०५९ सालमा राष्ट्रिय सिमसार नीति ल्याइसकेको थियो। पछि २०६९ मा ल्यायो। सिमसारका नयाँनयाँ सवाल र समस्यालाई एकाकार गरी समन्वयात्मक ढंगले कार्यान्वयन गर्न सजिलो बनाउनु दोस्रो पटक ल्याइएको नीतिको उद्देश्य थियो। नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। सिमसारले मात्रै नेपालको ७ लाख ५० हजार हेक्टर (करिब ५ प्रतिशत) ढाकेको नीतिमा उल्लेख छ। मुलुकका १० वटा ठाउँ त रामसार सूचीमै छन्। रामसारमा सूचीकृत हुनु भनेको अन्तर्राष्ट्रिय महŒवका सिमसार हुनु हो। ती राष्ट्रिय मात्रै होइनन्, धराकै लागि महŒवपूर्ण छन् भन्ने हो। नेपालमा यस्ता धेरै सिमसार छन्, जसलाई रामसार क्षेत्रमै सूचीकृत गर्न सकिन्छ। तर दुर्भाग्य के भने ती दिनप्रतिदिन अस्तित्वको संकटमा छन्। कारण मानवीय अतिक्रमण र प्रदूषण। प्रदूषणका कारण पनि पनि आखिर मानवीय नै हो। संकटमा सिमसार हुनु मानव जाति संकटमा पर्नु हो। पर्यावरणीय सन्तुलन खल्बलिनु मानवीय जीवनको सन्तुलन भत्कनु हो। जस्तो कि पोखराका थुपै्र तालतलैयाका सिमसारमा देखिँदै आएका चराचुरुंगी गएको १० वर्षयता आधा घटेका छन्। सन् २००५ सम्म पाँच सय थरी चरा देखिन्थे। अचेल ती २ सय ५० मा सीमित छन्। यो नै खतराको घण्टी हो। त्यतिका संख्यामा चरा घट्नु भनेको घण्टीको आवाज चर्काे हुनु हो। तर हामी भने कानमा तेल हालेर बसेका छौं। न राज्य सचेत छ, न नागरिक। यसले भोलिको पिँढी होइन आजकै अस्तित्व पनि खतरामा रहेको प्रष्ट छ। सिमसार जोगाऔं, मानव अस्तित्व रक्षा गरौं। प्राणी जगत्को साझा घर यो धर्तीलाई बचाऔं।"
निर्वाचन आयोगले बढायो सरकारलाई दबाब,"काठमाडौं : निर्वाचन आयोगले स्थानीय तहको निर्वाचन समयमै गर्न दबाब बढाएको छ। उसले निर्वाचनको मिति जेठ ४ गतेलाई प्रस्ताव गरेको छ। यसमा प्रधानमन्त्री शेरबहादुर देउवा सकारात्मक देखिएको आयोगका पदाधिकारीले बताएका छन्। आयोगले यसअघि एकै चरणमा भए वैशाख १४ र दुई चरणमा भए वैशाख १४ र २२ गते निर्वाचन गर्न प्रस्ताव गरेको थियो। तर, सत्तारुढ गठबन्धनभित्रको मतभेदका कारण सरकारले मिति तोक्न सकेको थिएन। बरु गठबन्धनमा आवद्ध दलका नेता निर्वाचन पर धकेल्न लागिपरेका थिए। तर, चौतर्फी दबाबपछि गठबन्धनको गत शनिबार बसेको बैठकले कानुन संशोधन गरेर भए पनि जेठभित्र निर्वाचन गर्ने सहमति जुटाएको थियो। त्यसपछि प्रधानमन्त्री देउवाले छलफल अघि बढाएका हुन्। बालुवाटारमा मंगलबार प्रधानमन्त्री देउवासहित मन्त्रीहरू र आयोगका पदाधिकारीबीच छलफल भएको थियो। सरकार र आयोगबीच समझदारी बन्यो, देउवानिकट स्रोतले भन्यो, प्रधानमन्त्रीले आयोगका पदाधिकारीलाई तयारी अघि बढाउनुहोस्, सरकारले केही दिनमै निर्वाचनको मिति घोषणा गर्छ भन्नुभएको छ। निर्वाचन आयुक्त ईश्वरीप्रसाद पौड्यालले जेठ ४ मा निर्वाचन गर्न परामर्श दिएको बताए। प्रधानमन्त्रीले हुन्छ भन्नुभएको छ, आयुक्त पौड्यालले भने, उहाँले राम्रोसँग निर्वाचन तयारीमा जुट्नुहोस्। अब बस्ने मन्त्रिपरिषद् बैठकबाट चुनावको मिति तोक्छौं भन्नुभएको छ। देउवाले एकै चरणमा गर्न सक्नेनसक्नेबारे आयोगका पदाधिकारीसँग जिज्ञासा राखेका थिए। प्रधानमन्त्रीले एकै चरणमा सबै चुनाव गर्न सकिएला कि के छ ? आयोग तयार छ कि छैन भनेर चासो दिनुभयो, आयोगका प्रवक्ता शालिग्राम शर्मा पौडेलले भने, हामीले एकै चरणमा निर्वाचन गराउन पनि हामी तयार छौं। सरकारले मिति छिट्टै मन्त्रिपरिषद्बाट पारित गरोस्। आयोगका तर्फबाट यति कुरा राख्यौं। ०७४ सालमा वैशाख ३१ गते, असार १४ गते र असोज २ गते गरी तीन चरणमा चुनाव भएको थियो। त्यतिबेला निर्वाचित पदाधिकारीहरूको पदावधि संविधानको धारा २१५ को उपधारा ६, धारा २१६ को उपधारा ६, धारा २२० को उपधारा ५ तथा स्थानीय तह निर्वाचन ऐन, २०७३ को दफा ४ र दफा ५५ बमोजिम २०७९ जेठ ५ मा समाप्त हुँदै छ। प्रधानमन्त्रीले हुन्छ भन्नुभएको छ। उहाँले राम्रोसँग निर्वाचन तयारीमा जुट्नुहोस्। अब बस्ने मन्त्रिपरिषद् बैठकबाट चुनावको मिति तोक्छौं भन्नुभएको छ ।ईश्वरीप्रसाद पौड्याल , निर्वाचन आयुक्त त्यसअघि नै निर्वाचन सम्पन्न गर्नुपर्ने नेपाल सरकार तथा निर्वाचन आयोगको संवैधानिक एवं कानुनी दायित्व रहेको आयोगले जनाएको छ। त्यसैले २०७९ जेठ ४ गते बुधबारका दिन एकै चरणमा चुनाव गर्ने गरी मिति तोक्न सरकारलाई आग्रह गरेको जनाइएको छ। निर्वाचन व्यवस्थापनका लागि कानुनबमोजिम आयोगलाई सामान्यतः १ सय २० दिन आवश्यक पर्छ। आयोगले मतदाता नामावली संकलन, मतदानस्थालहरूको पुनरावलोकन र निर्धारण तथा निर्वाचन गर्न पूर्वतयारी गरिरहेको प्रधानमन्त्रीलाई जानकारी पनि गराएको छ। गठबन्धनले केही समयअघि राखेको बैठकमा केही संविधानविद्ले संविधानसँग बाझिएको स्थानीय तह निर्वाचन ऐन २०७३ को व्यवस्था संशोधन गर्न सुझावसमेत दिएका थिए। जेठ ४ मा गर्दा एमाले मनाउन सकिने र कानुन संशोधन पनि गर्नुनपर्ने भएकाले प्रधानमन्त्री उक्त मितिको विषयमा आयोगसँग छलफलमा जुटिरहेका थिए। खर्च १२ अर्ब लाग्ने आयोगले आगामी जेठ ४ गते प्रस्ताव गरेको स्थानीय निर्वाचनमा १२ अर्ब रुपैयाँ खर्च लाग्ने अनुमानित खेस्रा बजेट सरकारलाई पेश गरेको छ। आयोगका पदाधिकारीले प्रधानमन्त्री देउवासँगको भेटमा निर्वाचनमा अनुमानित खर्चबारे पनि जानकारी गराएका थिए। २०७४ सालमा ७ प्रदेश निर्वाचन कार्यालय, ७० निर्वाचन कार्यालय र ७ सय ५३ निर्वाचन अधिकृतको कार्यालयबाट समेत गरी स्थानीय निर्वाचनमा ८ अर्ब रुपैयाँभन्दा बढी खर्च लागेको थियो। आयोगका प्रवक्ता पौडेलले भने, एकै चरणमा निर्वाचन नभएको खण्डमा यो अनुमानित खर्च बढ्न सक्छ। स्वास्थ्य सुरक्षा मापदण्ड पालना गर्न स्वास्थ्यकर्मी परिचालन, बजार मूल्य, ढुवानी, निर्वाचनमा खटिने जनशक्तिको तलब भत्ता र अन्य सुविधामा पहिलेको तुलनामा ३० प्रतिशत बढी खर्च हुने आयोगको अनुमान छ।"
"आकाशियो पेट्रोलियम पदार्थको मूल्य, इतिहासमै उच्च","काठमाडौं : नेपाल आयल निगमले पेट्रोलियम पदार्थको मूल्य फेरि बढाएको छ। यससँगै पेट्रोलियमको भाउ अहिलेसम्मकै उच्च भएको छ । मंगलबार राति १२ बजेदेखि लागू हुने गरी पेट्रोल, डिजेल, मट्टितेल, आन्तरिक हवाई इन्धन र अन्तर्राष्ट्रिय हवाई इन्धनको मूल्य बढाइएको हो। योसँगै पेट्रोलको मूल्यले नयाँ रेकर्ड कायम गरेको छ। नेपाल आयल निगमका अनुसार साबिकको बिक्री मूल्यमा पेट्रोल र डिजलमट्टितेल प्रतिलिटर ३ रुपैयाँले वृद्धि भएको छ। अब पेट्रोल १४२ र डिजलमट्टितेलको मूल्य प्रतिलिटर १२५ रुपैयाँ कायम भएको छ। यसअघि २०७० साल फागुन ३० गते भएको समायोजनअनुसर पेट्रोलको मूल्य प्रतिलिटर १४० रुपैयाँसम्म पुगेको थियो। आन्तरिक हवाई इन्धनमा प्रतिलिटर १० रुपैयाँले वृद्धि गरी बिक्री मूल्य ११६ रुपैयाँ तोकिएको छ। निगमका अनुसार अन्तर्राष्ट्रिय हवाई इन्धनमा प्रतिकिलोलिटर अमेरिकी डलर १०० ले वृद्धि गरी प्रतिकिलोलिटर बिक्री मूल्य डलर १ हजार ९५ कायम भएको छ। एलपी ग्यासको मूल्य यथावत छ।"
महँगोमा धान किन्दै सरकार,"जनकपुरधाम : अधिकांश किसानले व्यापारीलाई सस्तोमा धान बिक्री गरिसकेपछि बल्ल खाद्य व्यवस्था तथा व्यापार कम्पनी लिमिटेडले धान किन्न थालेको छ। खाद्यले मधेश प्रदेशको जनकपुर, लहान र वीरगन्जबाट पुस २८ देखि धान खरिद गरिरहेको छ। सरकारले सोना मन्सुली धान प्रतिक्विन्टल २ हजार ९ सय २ रुपैयाँ तोकेको छ। तर, स्थानीय किसानले व्यापारीलाई प्रतिक्विन्टल १ हजार ५ सयदेखि १८ सयसम्ममा बिक्री गरेका थिए। सरकारले समयमै जानकारी नदिँदा व्यापारीलाई सस्तोमा धान बेच्नुपरेको महोत्तरी लोहारपट्टि६ कविलासाका किसान पुरन साहले बताए। धान काटेको केही महिनामै गाउँको गल्लामा १५ सयभन्दा बढी कुनै व्यापारीले दिन मानेनन्। सरकारले क्विन्टलको २९ सय २ तोकेर मात्र के गर्नु ? किसानले पाउने हैन,साहले भने, धानको मूल्य त व्यापारीको लागि तोकेको हो। किसानले भएभरको सबै धान बेचिसकेको छ। अब व्यापारीसँग भएको धान सरकारले किन्दै छ। किसानलाई के फइदा। किसानभन्दा व्यापारी मालामाल भइरहेका छन्। कात्तिकमा बाढीले धान नष्ट गर्दा उत्पादन आधा घटेको र त्यसमा पनि उचित मूल्य नपाएको उनले गुनासो गरे। धान भण्डारणको समस्या तथा धान बिक्री गरेर बिउ, मल किन्नुपर्ने बाध्यताले अधिकांश किसानले चाँडै व्यापारीलाई बिक्री गर्ने गर्छन्। तर, सरकारले अन्तिममा धान खरिद गर्छ। धनुषा लक्ष्मीनियाका सखी चन्दन यादवले भने, हामी किसानले सस्तोमा व्यापारीलाई धान बिक्री गरिसक्यौं। अब हाम्रो धान व्यापारीले किनेर अहिले किसान बनेर सरकारलाई महँगोमा बेच्दैछ। धान बेचेर गहुँको बिउ, रासायनिक मल किन्नुपर्ने भएकाले सस्तोमा बिक्री गर्न बाध्य भएको महोत्तरी गौशाला नगरपालिकाका किसान राजकिशोर महतोको भनाइ छ। गहुँबाली लगाउने बेलामा मल, बिउ किन्न व्यापारीलाई नै सस्तोमा धान बेचेको उनको भनाइ छ। अन्य बाली लगाउन पैसा चाहिन्छ तर किसानको हातमा पैसा नभएपछि उब्जाएको धान बजारमा लगेर व्यापारीलाई बिक्री गर्न बाध्य भएको किसान रामबाबु यादवले गुनासो गरे। उनले भने, सरकारले तोकेको मूल्य धेरै किसानलाई थाह नै छैन। थाहा भएकाहरूको पनि गहुँ लगाउने बेलामा गहुँबाली लगाउन चाहिने मलखाद, बिउ, विषादी सबै किन्नुपर्छ। धान लगेर व्यापारीलाई दिने र त्यहीबाट गहुँबालीका लागि आवश्यक बिउ, मलखाद र विषादी किनेर ल्याउने गरेका छन्। शहिदनगर नगरपालिकाका ननुपट्टीका किसान विन्देश्वर पण्डितले बजार लगेर प्रतिक्विन्टल १६ सयका दरले बिक्री गरेको बताउँछन्। पण्डितले भने, घरायसी समस्या टार्न सस्तोमै धान बेचियो। धान असोजमै पाक्यो। उतिबेलै धान भित्र्याएँ। समस्या भएपछि सस्तोमै बिक्री गरिदिएँ। किसानले व्यापारीलाई १ हजार ५ सयदेखि १८ सय प्रतिक्विन्टल सम्ममा बिक्री गरेको धानको मूल्य सरकारले २ हजार ९ सय २ रुपैयाँ तोकेको छ। खाद्य व्यवस्था तथा व्यापार कम्पनी प्रादेशिक कार्यालय जनकपुरधामले किसानबाट १५ सय मेट्रिक टन धान किन्ने लक्ष्य राखेको छ। निमित्त कार्यालय प्रमुख उपेन्द्र लिम्बूले धान खरिदका लागि माथिको निर्देशनअनुसारले खरिद गर्ने भएकोले ढिलोचाँडोमा केही गर्न नसक्ने बताए। उनले भने, धान खरिदमा केही ढिलाइ भएको हो तर हामीले यहाँबाट केही गर्न सक्दैनौं। नेपाल सरकारको मन्त्रिपरिषद्ले धानको मूल्य निर्धारण गरेपछि मन्त्रालय हुँदै विभाग भएर हामीकहाँ आइपुग्छ। अनि ढिलो भइसकेको हुन्छ। मधेसमा घट्यो धान उत्पादनमधेस प्रदेशको जिल्लामा यस वर्ष धान उत्पादन घटेको छ। गत कात्तिकमा भएको बेमौसमी वर्षाले प्रदेशका जिल्लामा गत वर्षको तुलनामा यस वर्ष धान उत्पादनमा ह्रास आएको हो। धानखेतीको समयमा वर्षा भएको र ग्वारो किराको प्रकोपसमेत कम भएकाले यस वर्ष धान उत्पादन दर बढ्ने अनुमान गरिए पनि धान भिœयाउने बेला भएको बेमौसमी वर्षाले क्षति पुर्याउँदा धान उत्पादनमा कमी आएको हो। प्रदेशमा चालू आर्थिक वर्षमा कुल ३ लाख ७६ हजार ४३४ हेक्टर क्षेत्रफलमा प्रतिहेक्टर ३५१ मेट्रिक टनका दरले १३ लाख १९ हजार ८ सय ६ मेट्रिक टन धान उत्पादन भएको छ। आव २०७७७८ मा ३ लाख ४५ हजार ६०३ हेक्टर क्षेत्रफलमा प्रतिहेक्टर ३६५ मेट्रिक टनका दरले १२ लाख ६२ हजार २०० मेट्रिक टन धान उत्पादन भएको थियो।"
मुसहरको वनमा ब्रम्हलुट,"तराईमधेस क्षेत्रको दलित समुदायमा पनि मुसहरको आर्थिक, सामाजिक र शैक्षिक अवस्था निकै नाजुक छ। टाठाबाठाले यो समुदायको गरिबी र अशिक्षाको फाइदा कसरी उठाउँछन् भन्ने एउटा उदाहरण हो, महोत्तरीको बर्दिबास१० स्थित खयरमाराको वन। मुसहर समुदायको उन्नतिका लागि बनाइएको वनमा टाठाबाठाको रजाइँ छ। लाखौं रकम हिनामिना छ। जसका लागि बनाइएको हो, उसलाई भने न वनको आम्दानी थाहा छ, न त खर्चको प्रयोजन नै। बाहिर आवरणमा मुसहरको उन्नति, भित्र भने टाठाबाटाको कमाउ धन्दा। तराईमधेस क्षेत्रमा झन्डै दुई लाख जति जनसंख्या भएको मुसहर समुदायका अधिकांशसँग जमिन छैन। दुई छाक टार्न जमिन्दारको घरमा मजदुरी गर्ने यो समुदाय मुस्किलले ७ प्रतिशत मात्र साक्षर छ। त्यसको फाइदा उठाउने समूह र व्यक्तिहरू समाजमा सक्रिय छन्। उनीहरू कतिसम्म यो समुदायमाथि लुट मच्चाउँछन् भने बर्दिबासस्थित खयरमाराको वनमा भइरहेको बदमासी नै काफी छ। यो वनको वार्षिक आम्दानी ५० लाख छ। वन कार्यालय, स्थानीय तहका पदाधिकारी, गाउँका टाठाबाठा र सरकारी कर्मचारीको मिलेमतोमा वनको आम्दानी कहाँ जान्छ, मुसहरलाई थाहा हुन्न। पटकपटक उपभोक्ता समितिले वनको कोषबाट पैसा झिकेको छ। मनलाग्दी खर्च गरेको छ। वार्षिक योजना र त्यसअनुसारको बजेट नबनाई उपभोक्ता समितिका पदाधिकारीले खर्च गर्दा पनि जिल्ला डिभिजन कार्यालयका कर्मचारीको रहस्यमय मौनता छ। वडाध्यक्ष पनि वनको पैसा हिनामिनामा संलग्न छन्। कति पैसा आम्दानी हुन्छ, किन र कसले खर्च गरिरहेको छ भन्ने जानकारीसम्म नपाउने मुसहर समुदायले आफू ठगिएको समेत महसुस गर्न सक्दैन। यतिसम्म कि, आफ्नै नाममा भएको वनबाट मुसहर समुदायले काठदाउरा पनि पाउँदैन। बरु, उपभोक्ता समितिले बिचौलियालाई मिलेमतोमा काठदाउरा बेचबिखन गर्छ। गरिबी निवारणको रकम पनि समितिका सदस्यहरूले बाँडीचुँडी खाएका छन्। उक्त वनको आम्दानीबाट गैरसदस्यका नाममा जग्गा खरिद गरिएको छ। वृक्षरोपणको नाममा आएको लाखौं रकम हिनामिना छ। निरक्षर र सोझो मुसहर जातिका नाममा यसरी ब्रह्मलुट मच्चिँदा पनि राज्यका जिम्मेवार निकायसंयन्त्र चुप छन। बरु, तिनै टाठाबाठासँग अनुचित साँठगाँठमा संलग्न छन्। शिक्षा, स्वास्थ्य, रोजगारी र सरकारी सेवासुविधाबाट मुसहर समुदाय वञ्चित छ। गरिबी र आर्थिक विपन्नताका कारण यो समुदायले पेसा नै मजदुरी नै हो। सरकारको आरक्षणसम्वन्धी नीति २०६१ मा भूमिहीनलाई आवासका लागि तराईमा प्रतिपरिवार पाँच कट्ठा र पहाडमा चार रोपनी जग्गा दिने भनिएको थियो। तर, पनि यो समुदायले त्यसअनुसार जमिन पाउन सकेन। त्यसैकारण अधिकांश मुसहर सुकुम्बासी छन्। जमिन्दारको जमिन र ऐलानी जग्गामा झुप्रा बनाएर कष्टकर जीवन बाँचिरहेका छन्। मुसहर तथा दलित समुदायको उन्नति, प्रगति र आर्थिक विकासका लागि सरकारी संयन्त्रदेखि विभिन्न राष्ट्रियअन्तर्राष्ट्रिय संघसंस्थाले पैसाको खोला नै बगाउने गरेका छन्। तर पनि त्यो मुसहर जातिसम्म पुग्दैन। मुसहर समुदायको उन्नति र प्रगतिका लागि भन्दै तारे होटेलमा गोष्ठी सेमिनार गर्दै बजेट सिध्याउने गरिन्छ। मुसहर समुदायको आर्थिक, सामाजिक र शैक्षिक अवस्था भने उस्तै छ। यो समुदायका बा(लबालिकामा कुपोषण व्याप्त छ। बालबालिका विद्यालय जानबाट वञ्चित छन्। संविधानले नै खाद्यान्न, शिक्षा र आधारभूत स्वास्थ्यको ग्यारेन्टी गरेको छ। तर पनि मुसहर समुदाय वञ्चित छ। लोकतान्त्रिक गणतन्त्रात्मक व्यवस्थाले मुसहरजस्तै पछि पारिएका समुदायको आर्थिक र सामाजिक विकास गर्ने अपेक्षा गरिएको थियो। आज त, एउटा मात्र सिंहदरबार होइन, गाउँगाउँमा सिंहदरबार छन्। एउटा सिंहदरबारको अधिकार गाउँगाउँ पुर्याइएको छ। तर, गाउँका सिंहदरबारले पनि मुसहरको जीवनमा कुनै सकारात्मक असर पार्न सक्दैन भने कसका लागि बनाइए त यतिका सिंहदरबारहरू ? प्रश्न उठ्न सक्छ।"
जोगाऔं सिमसार,"पोखरा : आज विश्व सिमसार दिवस। नेपालमा यसपटकको नारा छ दलदल, पानी, पोखरी र खोला, संरक्षण गरे सर्वहित होला। सिमसार भनेका पानीका स्रोत हुन्। तर, संरक्षण गर्न ध्यान नदिँदा यस्ता क्षेत्र मासिँदै गएका छन्। पोखरामा ओसिलो, धापिलो, दलदले, पानी जमिरहने यस्ता क्षेत्र पुरेर घरघडेरी बनाउने क्रम बढेको छ। सबै तालका मुहानमा डोजर चलाएर माटो खलबल्याउने क्रम बढ्दो छ। जलाधार क्षेत्र अध्ययन नगरी सडक बनाउँदा पनि वर्षायाममा जाने पहिरोका कारण तालहरू साँघुरिँदै गएका छन्। ताल, नदी, जलाशय, धाप, कुण्ड, धानखेतसमेत गरी ६ प्रकारका सिमसार छन्। यी क्षेत्र संरक्षणमा ध्यान नगएको विज्ञ डा दीपेन्द्र जोशी बताउँछन्। जोशीले जलवायु परिवर्तनले सिमसारमा आश्रित जनसमुदायको जीविकोपार्जनमा कस्तो असर परेको छ भन्ने विषयमा अध्ययन गरेका छन्। पोखरा उपत्यकाका फेवा, बेगनास, रूपा, खास्टे, न्युरेनी, गुँदे, दिपाङ, मैदी र कमलपोखरी विश्व सिमसार दिवस २०७२ मा रामसारमा सूचीकृत भएका हुन्। यहाँका ताल र सेती नदीसमेत रामसारमा सूचीकृत गरेर अन्तर्राष्ट्रियकरण गरियो। तर, त्यसको मर्मअनुसार काम नभएको जानकार बताउँछन्। यहाँको पारिस्थितिकीय प्रणालीमै असर पर्दै गएको उनीहरूको ठहर छ। फेवा मात्र होइन, बेगनास, दिपाङ, न्युरेनी, मैदी ताल रिङ्गै पर्यटक आकर्षण गर्न भन्दै सडक बनाइएको छ। त्यस क्रममा कतै तालै पुरिएको छ। न्युरेनी तालमा माटो थुपारेर बाटो बनाइएको छ। ताल किनारमा बनाइएका पदमार्ग र सडक निर्माणका क्रममा डोजर चलाएका कारण पानीका मूल सुक्न थालेको जनाइएको छ। जसकारण तालको पानीको स्रोत घट्ने, वर्षायाममा मुहानमा पहिरो जाँदा त्यसले तालको क्षेत्रफल र सतह पनि घटिरहेको हर्पन फेवा मत्स्य सहकारीका पूर्वअध्यक्ष ज्ञानबहादुर जलारी बताउँछन्। पोखराको लेखनाथस्थित गुदे तालबीचमै माटो थुपारेर बनाइएको सडक । यस्तो प्रवृत्तिले सिमसार क्षेत्र मासिँदै गएको छ । तस्बिर : कृष्णमणि बराल ताल किनारको वन क्षेत्रमा सडक खन्दा बस्ती, वन र तालको संरक्षणमा ध्यान नदिँदा पहिरोको जोखिम बढेको दिपाङ आसपासका बासिन्दा नारायणप्रसाद लामिछाने बताउँछन्। सडक बनाउने तर ढल नबनाउँदा पहिरोको जोखिम देखिएको छ। बेगनास ताल क्षेत्रमा पनि वरपर सडक बनाइएको छ। त्यही कारण तालको मुहान चण्डीखोला, कमारङ खोला क्षेत्रमा गत वर्ष सात ठाउँमा पहिरो गएको स्थानीय शिवराज बास्तोलाको भनाइ छ। बेगनासको मुहानस्थित सिमसारमा गत साता माछापालनका लागि भन्दै पोखरी बनाउन डोजर चलाइएको छ। त्यस क्रममा जमेको माटो खलबलिई वर्षायाममा ताल पुरिने जोखिम रहने सिमसार विज्ञ डा जोशी बताउँछन्। रूपाताल पनि मुहान क्षेत्रबाट पुरिने क्रम तीव्र छ। ताल संरक्षण गर्न बाँध बाँध्ने काम सुरु भएको छ। पहिलो चरणमा सिल्टेसन ड्याम निर्माण अघि बढेको छ। २०३२ को नापीअनुसार १३५ हेक्टरमा फैलिएको ताल हाल १०७ हेक्टरमा खुम्चिएको अध्ययनले देखाएको छ। बाँध बनेपछि तालको क्षेत्रफल १७४ हेक्टर पुग्ने जनाइएको छ। फोहोरजति ताल र नदीमापोखराका ताल, नदी र खोला प्रदूषणको चपेटामा परेका छन्। फेवामा मिसिने बुलौदी र फिर्के खोला, सेती नदीमा बढी समस्या देखिएको छ। २०३४ सालसम्म तालको पानी खाएको स्थानीयवासी गोविन्दराज पहारी सम्झना गर्छन्। त्यति बेलासम्म बैदाममा खानेपानीको धारा विस्तार भएको थिएन। उनका अनुसार त्यति बेला तालमा सिक्का खसालेर डुबेर निकाल्ने प्रतिस्पर्धा नै चल्थ्यो। त्यति कञ्चन फेवामा विन्ध्यवासिनिदेखिको ढल फिर्के खोला हुँदै मिसिएको छ। मुहान क्षेत्र चंखपुर, पामे, खपौंदी, फेवा फाँटमा बस्ती बढ्ने क्रमसँगै फेवाको मुख्य स्रोत हर्पन खोला पनि प्रदूषणको चपेटामा परेको छ। महानगरपालिका, प्रदेश सरकार र संघ सरकारले ढल नहटाए तालमा फोहोर मात्रै जम्ने चिन्ता संरक्षणकर्मीले व्यक्त गरेका छन्। सिमसारले जलवायु परिवर्तन तथा भूविनाशको असरलाई न्यूनीकरण गर्दै पर्यावरणीय सुरक्षा कवचका रूपमा पनि कार्य गर्छ। मेघनाथ काफ्ले, प्रवक्ता, वन तथा वातावरण मन्त्रालय सिमसार क्षेत्र मासिँदै गएका छन्। तालतलैया धेरै सुक्दै गएका छन्। रामसारमा सूचीकृत गर्न सकिने सिमसार क्षेत्रहरू धेरै छन्।  वेदकुमार ढकाल, सूचना अधिकारी, राष्ट्रिय निकुञ्ज तथा वन्यजन्तु संरक्षण विभाग घरबाट निस्कने फोहोर पानी बग्ने ढल कि फेवामा मिसिने बुलौदी, फिर्के खोलामा सोझिएका छन् कि त सेतीमा। किनारका घरको फोहोर पानी सेतीमै सोझ्याइएको छ। यसैले यहाँका पानीका स्रोत संकटमा पर्दै गएको कवि तथा संस्कृतिविद् तीर्थ श्रेष्ठ बताउँछन्। पानीका स्रोत संरक्षणका लागि पुर्खाहरूले पानीमा फोहोर गर्दा पाप लाग्छ भन्ने गर्थे। नदी, खोला, तालमा पूजा गर्ने परम्परा पनि पानीमा फोहोर नगरौैं भन्ने सन्देश दिने थियो, उनी भन्छन्, तर सांस्कृतिक विचलन आउँदा पनि पानीको स्रोत प्रदूषणको चपेटामा परेको छ। घटे चराताल, नदी, खोला, सिमसारमा चरा धेरै हुनु भनेको ती क्षेत्र सफा र सुरक्षित छन् भनेर बुझिने विज्ञ बताउँछन्। पारिस्थितिकीय प्रणाली बिग्रिएको छैन, चराका बासस्थान र पानीका स्रोत सुरक्षित छन् भन्ने अर्थमा बुझ्नुपर्ने संरक्षणकर्मी कृष्ण भुसाल बताउँछन्। पोखराका तालमा चराको संख्यामा कमी आउँदै गएको अध्ययनले देखाएको छ। फेवा तालमा गत वर्ष चरा गणना गरिएको थियो। विभिन्न प्रजातिका १८ सय ७८ चरा देखिएको थियो। यस वर्षको गणनामा घटेर ११ सय ८८ मात्र देखिएको पोखरा पंछि समाजका अध्यक्ष मनशान्त घिमिरे बताउँछन्। फेवामा सन् २०१० मा २८ सयभन्दा धेरै चरा देखिएको थियो। सबैभन्दा धेरै बिजुला गैरी प्रजातिका चरा देखिएको छ। यो चरा पहिले ५ सयको हाराहारीमा देखिनेमा अहिले २ सयको हाराहारीमा सीमित छ। पहिले ५ सयको हाराहारी देखिने कुर्मा चरा घटेर २५० को संख्या मात्र रहेको घिमिरे सुनाउँछन्। पोखराको मैदी ताल किनारमा बनाइएको बाटो । तस्बिर : कृष्णमणि बराल हिउँदमा आउने पाहुँना चरा घट्नुमा देशभित्र र बाहिर उब्जेका दुबै खतरा लागू हुने विज्ञ हेमसागर बराल बताउँछन्। जलवायु परिवर्तनका कारण सिमसार क्षेत्र सुक्दै र खुम्चदै गएको उनको बुझाइ छ। रैथाने प्रजाति घट्नुमा देशभित्रको बासस्थान बिग्रनु। बासस्थानमा आक्रमण गर्नु जस्तै सिमसार क्षेत्र पुरेर बस्ती बसाल्नु रहेको छ। आहारा कमी हुनु। तालमा पाइने आहारा माछाको संख्या कम हुनु पनि हो। जलविद्युत् उत्पादनका क्रममा खोला नै सुकाउँदा पनि चरा संकटमा पर्दै गएको बराल बताउँछन्। सन् २००४ देखि पोखरामा चराको नियमित रूपमा बर्सेनि चरा गणना गरेर अभिलेख राख्न थालिएको हो। त्यति बेला पोखराका सबै तालमा ५ हजारभन्दा बढी चरा देखिएको गणनामा सहभागी हुँदै आएका विज्ञ झलक चौधरी बताउँछन्। यस वर्षको गणनामा ४४ प्रजातिका ३ हजार ८ सयको संख्यामा चरा भेटिएको छ। पोखरा महानगरपालिका र गण्डकी प्रदेश ताल प्राधिकरणले भने तालको संरक्षण र सौन्दर्यकरणको काम भइरहेको बताएका छन्। ताल प्राधिकरणका कार्यक्रम अधिकृत रनबहादुर विकका अनुसार पर्यापर्यटनको माध्यमले जीविको पार्जनमा सहयोग गर्ने उद्देश्यले काम भइरहेको छ। के हो सिमसार क्षेत्र ? सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ । नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो ।रामसार क्षेत्रको घोषणा र व्यवस्थापन मार्गदर्शन २०७५"
महँगोमा धान किन्दै सरकार,"जनकपुरधाम : अधिकांश किसानले व्यापारीलाई सस्तोमा धान बिक्री गरिसकेपछि बल्ल खाद्य व्यवस्था तथा व्यापार कम्पनी लिमिटेडले धान किन्न थालेको छ। खाद्यले मधेश प्रदेशको जनकपुर, लहान र वीरगन्जबाट पुस २८ देखि धान खरिद गरिरहेको छ। सरकारले सोना मन्सुली धान प्रतिक्विन्टल २ हजार ९ सय २ रुपैयाँ तोकेको छ। तर, स्थानीय किसानले व्यापारीलाई प्रतिक्विन्टल १ हजार ५ सयदेखि १८ सयसम्ममा बिक्री गरेका थिए। सरकारले समयमै जानकारी नदिँदा व्यापारीलाई सस्तोमा धान बेच्नुपरेको महोत्तरी लोहारपट्टि६ कविलासाका किसान पुरन साहले बताए। धान काटेको केही महिनामै गाउँको गल्लामा १५ सयभन्दा बढी कुनै व्यापारीले दिन मानेनन्। सरकारले क्विन्टलको २९ सय २ तोकेर मात्र के गर्नु ? किसानले पाउने हैन,साहले भने, धानको मूल्य त व्यापारीको लागि तोकेको हो। किसानले भएभरको सबै धान बेचिसकेको छ। अब व्यापारीसँग भएको धान सरकारले किन्दै छ। किसानलाई के फइदा। किसानभन्दा व्यापारी मालामाल भइरहेका छन्। कात्तिकमा बाढीले धान नष्ट गर्दा उत्पादन आधा घटेको र त्यसमा पनि उचित मूल्य नपाएको उनले गुनासो गरे। धान भण्डारणको समस्या तथा धान बिक्री गरेर बिउ, मल किन्नुपर्ने बाध्यताले अधिकांश किसानले चाँडै व्यापारीलाई बिक्री गर्ने गर्छन्। तर, सरकारले अन्तिममा धान खरिद गर्छ। धनुषा लक्ष्मीनियाका सखी चन्दन यादवले भने, हामी किसानले सस्तोमा व्यापारीलाई धान बिक्री गरिसक्यौं। अब हाम्रो धान व्यापारीले किनेर अहिले किसान बनेर सरकारलाई महँगोमा बेच्दैछ। धान बेचेर गहुँको बिउ, रासायनिक मल किन्नुपर्ने भएकाले सस्तोमा बिक्री गर्न बाध्य भएको महोत्तरी गौशाला नगरपालिकाका किसान राजकिशोर महतोको भनाइ छ। गहुँबाली लगाउने बेलामा मल, बिउ किन्न व्यापारीलाई नै सस्तोमा धान बेचेको उनको भनाइ छ। अन्य बाली लगाउन पैसा चाहिन्छ तर किसानको हातमा पैसा नभएपछि उब्जाएको धान बजारमा लगेर व्यापारीलाई बिक्री गर्न बाध्य भएको किसान रामबाबु यादवले गुनासो गरे। उनले भने, सरकारले तोकेको मूल्य धेरै किसानलाई थाह नै छैन। थाहा भएकाहरूको पनि गहुँ लगाउने बेलामा गहुँबाली लगाउन चाहिने मलखाद, बिउ, विषादी सबै किन्नुपर्छ। धान लगेर व्यापारीलाई दिने र त्यहीबाट गहुँबालीका लागि आवश्यक बिउ, मलखाद र विषादी किनेर ल्याउने गरेका छन्। शहिदनगर नगरपालिकाका ननुपट्टीका किसान विन्देश्वर पण्डितले बजार लगेर प्रतिक्विन्टल १६ सयका दरले बिक्री गरेको बताउँछन्। पण्डितले भने, घरायसी समस्या टार्न सस्तोमै धान बेचियो। धान असोजमै पाक्यो। उतिबेलै धान भित्र्याएँ। समस्या भएपछि सस्तोमै बिक्री गरिदिएँ। किसानले व्यापारीलाई १ हजार ५ सयदेखि १८ सय प्रतिक्विन्टल सम्ममा बिक्री गरेको धानको मूल्य सरकारले २ हजार ९ सय २ रुपैयाँ तोकेको छ। खाद्य व्यवस्था तथा व्यापार कम्पनी प्रादेशिक कार्यालय जनकपुरधामले किसानबाट १५ सय मेट्रिक टन धान किन्ने लक्ष्य राखेको छ। निमित्त कार्यालय प्रमुख उपेन्द्र लिम्बूले धान खरिदका लागि माथिको निर्देशनअनुसारले खरिद गर्ने भएकोले ढिलोचाँडोमा केही गर्न नसक्ने बताए। उनले भने, धान खरिदमा केही ढिलाइ भएको हो तर हामीले यहाँबाट केही गर्न सक्दैनौं। नेपाल सरकारको मन्त्रिपरिषद्ले धानको मूल्य निर्धारण गरेपछि मन्त्रालय हुँदै विभाग भएर हामीकहाँ आइपुग्छ। अनि ढिलो भइसकेको हुन्छ। मधेसमा घट्यो धान उत्पादनमधेस प्रदेशको जिल्लामा यस वर्ष धान उत्पादन घटेको छ। गत कात्तिकमा भएको बेमौसमी वर्षाले प्रदेशका जिल्लामा गत वर्षको तुलनामा यस वर्ष धान उत्पादनमा ह्रास आएको हो। धानखेतीको समयमा वर्षा भएको र ग्वारो किराको प्रकोपसमेत कम भएकाले यस वर्ष धान उत्पादन दर बढ्ने अनुमान गरिए पनि धान भिœयाउने बेला भएको बेमौसमी वर्षाले क्षति पुर्याउँदा धान उत्पादनमा कमी आएको हो। प्रदेशमा चालू आर्थिक वर्षमा कुल ३ लाख ७६ हजार ४३४ हेक्टर क्षेत्रफलमा प्रतिहेक्टर ३५१ मेट्रिक टनका दरले १३ लाख १९ हजार ८ सय ६ मेट्रिक टन धान उत्पादन भएको छ। आव २०७७७८ मा ३ लाख ४५ हजार ६०३ हेक्टर क्षेत्रफलमा प्रतिहेक्टर ३६५ मेट्रिक टनका दरले १२ लाख ६२ हजार २०० मेट्रिक टन धान उत्पादन भएको थियो।"
जोगाऔं सिमसार,"पोखरा : आज विश्व सिमसार दिवस। नेपालमा यसपटकको नारा छ दलदल, पानी, पोखरी र खोला, संरक्षण गरे सर्वहित होला। सिमसार भनेका पानीका स्रोत हुन्। तर, संरक्षण गर्न ध्यान नदिँदा यस्ता क्षेत्र मासिँदै गएका छन्। पोखरामा ओसिलो, धापिलो, दलदले, पानी जमिरहने यस्ता क्षेत्र पुरेर घरघडेरी बनाउने क्रम बढेको छ। सबै तालका मुहानमा डोजर चलाएर माटो खलबल्याउने क्रम बढ्दो छ। जलाधार क्षेत्र अध्ययन नगरी सडक बनाउँदा पनि वर्षायाममा जाने पहिरोका कारण तालहरू साँघुरिँदै गएका छन्। ताल, नदी, जलाशय, धाप, कुण्ड, धानखेतसमेत गरी ६ प्रकारका सिमसार छन्। यी क्षेत्र संरक्षणमा ध्यान नगएको विज्ञ डा दीपेन्द्र जोशी बताउँछन्। जोशीले जलवायु परिवर्तनले सिमसारमा आश्रित जनसमुदायको जीविकोपार्जनमा कस्तो असर परेको छ भन्ने विषयमा अध्ययन गरेका छन्। पोखरा उपत्यकाका फेवा, बेगनास, रूपा, खास्टे, न्युरेनी, गुँदे, दिपाङ, मैदी र कमलपोखरी विश्व सिमसार दिवस २०७२ मा रामसारमा सूचीकृत भएका हुन्। यहाँका ताल र सेती नदीसमेत रामसारमा सूचीकृत गरेर अन्तर्राष्ट्रियकरण गरियो। तर, त्यसको मर्मअनुसार काम नभएको जानकार बताउँछन्। यहाँको पारिस्थितिकीय प्रणालीमै असर पर्दै गएको उनीहरूको ठहर छ। फेवा मात्र होइन, बेगनास, दिपाङ, न्युरेनी, मैदी ताल रिङ्गै पर्यटक आकर्षण गर्न भन्दै सडक बनाइएको छ। त्यस क्रममा कतै तालै पुरिएको छ। न्युरेनी तालमा माटो थुपारेर बाटो बनाइएको छ। ताल किनारमा बनाइएका पदमार्ग र सडक निर्माणका क्रममा डोजर चलाएका कारण पानीका मूल सुक्न थालेको जनाइएको छ। जसकारण तालको पानीको स्रोत घट्ने, वर्षायाममा मुहानमा पहिरो जाँदा त्यसले तालको क्षेत्रफल र सतह पनि घटिरहेको हर्पन फेवा मत्स्य सहकारीका पूर्वअध्यक्ष ज्ञानबहादुर जलारी बताउँछन्। पोखराको लेखनाथस्थित गुदे तालबीचमै माटो थुपारेर बनाइएको सडक । यस्तो प्रवृत्तिले सिमसार क्षेत्र मासिँदै गएको छ । तस्बिर : कृष्णमणि बराल ताल किनारको वन क्षेत्रमा सडक खन्दा बस्ती, वन र तालको संरक्षणमा ध्यान नदिँदा पहिरोको जोखिम बढेको दिपाङ आसपासका बासिन्दा नारायणप्रसाद लामिछाने बताउँछन्। सडक बनाउने तर ढल नबनाउँदा पहिरोको जोखिम देखिएको छ। बेगनास ताल क्षेत्रमा पनि वरपर सडक बनाइएको छ। त्यही कारण तालको मुहान चण्डीखोला, कमारङ खोला क्षेत्रमा गत वर्ष सात ठाउँमा पहिरो गएको स्थानीय शिवराज बास्तोलाको भनाइ छ। बेगनासको मुहानस्थित सिमसारमा गत साता माछापालनका लागि भन्दै पोखरी बनाउन डोजर चलाइएको छ। त्यस क्रममा जमेको माटो खलबलिई वर्षायाममा ताल पुरिने जोखिम रहने सिमसार विज्ञ डा जोशी बताउँछन्। रूपाताल पनि मुहान क्षेत्रबाट पुरिने क्रम तीव्र छ। ताल संरक्षण गर्न बाँध बाँध्ने काम सुरु भएको छ। पहिलो चरणमा सिल्टेसन ड्याम निर्माण अघि बढेको छ। २०३२ को नापीअनुसार १३५ हेक्टरमा फैलिएको ताल हाल १०७ हेक्टरमा खुम्चिएको अध्ययनले देखाएको छ। बाँध बनेपछि तालको क्षेत्रफल १७४ हेक्टर पुग्ने जनाइएको छ। फोहोरजति ताल र नदीमापोखराका ताल, नदी र खोला प्रदूषणको चपेटामा परेका छन्। फेवामा मिसिने बुलौदी र फिर्के खोला, सेती नदीमा बढी समस्या देखिएको छ। २०३४ सालसम्म तालको पानी खाएको स्थानीयवासी गोविन्दराज पहारी सम्झना गर्छन्। त्यति बेलासम्म बैदाममा खानेपानीको धारा विस्तार भएको थिएन। उनका अनुसार त्यति बेला तालमा सिक्का खसालेर डुबेर निकाल्ने प्रतिस्पर्धा नै चल्थ्यो। त्यति कञ्चन फेवामा विन्ध्यवासिनिदेखिको ढल फिर्के खोला हुँदै मिसिएको छ। मुहान क्षेत्र चंखपुर, पामे, खपौंदी, फेवा फाँटमा बस्ती बढ्ने क्रमसँगै फेवाको मुख्य स्रोत हर्पन खोला पनि प्रदूषणको चपेटामा परेको छ। महानगरपालिका, प्रदेश सरकार र संघ सरकारले ढल नहटाए तालमा फोहोर मात्रै जम्ने चिन्ता संरक्षणकर्मीले व्यक्त गरेका छन्। सिमसारले जलवायु परिवर्तन तथा भूविनाशको असरलाई न्यूनीकरण गर्दै पर्यावरणीय सुरक्षा कवचका रूपमा पनि कार्य गर्छ। मेघनाथ काफ्ले, प्रवक्ता, वन तथा वातावरण मन्त्रालय सिमसार क्षेत्र मासिँदै गएका छन्। तालतलैया धेरै सुक्दै गएका छन्। रामसारमा सूचीकृत गर्न सकिने सिमसार क्षेत्रहरू धेरै छन्।  वेदकुमार ढकाल, सूचना अधिकारी, राष्ट्रिय निकुञ्ज तथा वन्यजन्तु संरक्षण विभाग घरबाट निस्कने फोहोर पानी बग्ने ढल कि फेवामा मिसिने बुलौदी, फिर्के खोलामा सोझिएका छन् कि त सेतीमा। किनारका घरको फोहोर पानी सेतीमै सोझ्याइएको छ। यसैले यहाँका पानीका स्रोत संकटमा पर्दै गएको कवि तथा संस्कृतिविद् तीर्थ श्रेष्ठ बताउँछन्। पानीका स्रोत संरक्षणका लागि पुर्खाहरूले पानीमा फोहोर गर्दा पाप लाग्छ भन्ने गर्थे। नदी, खोला, तालमा पूजा गर्ने परम्परा पनि पानीमा फोहोर नगरौैं भन्ने सन्देश दिने थियो, उनी भन्छन्, तर सांस्कृतिक विचलन आउँदा पनि पानीको स्रोत प्रदूषणको चपेटामा परेको छ। घटे चराताल, नदी, खोला, सिमसारमा चरा धेरै हुनु भनेको ती क्षेत्र सफा र सुरक्षित छन् भनेर बुझिने विज्ञ बताउँछन्। पारिस्थितिकीय प्रणाली बिग्रिएको छैन, चराका बासस्थान र पानीका स्रोत सुरक्षित छन् भन्ने अर्थमा बुझ्नुपर्ने संरक्षणकर्मी कृष्ण भुसाल बताउँछन्। पोखराका तालमा चराको संख्यामा कमी आउँदै गएको अध्ययनले देखाएको छ। फेवा तालमा गत वर्ष चरा गणना गरिएको थियो। विभिन्न प्रजातिका १८ सय ७८ चरा देखिएको थियो। यस वर्षको गणनामा घटेर ११ सय ८८ मात्र देखिएको पोखरा पंछि समाजका अध्यक्ष मनशान्त घिमिरे बताउँछन्। फेवामा सन् २०१० मा २८ सयभन्दा धेरै चरा देखिएको थियो। सबैभन्दा धेरै बिजुला गैरी प्रजातिका चरा देखिएको छ। यो चरा पहिले ५ सयको हाराहारीमा देखिनेमा अहिले २ सयको हाराहारीमा सीमित छ। पहिले ५ सयको हाराहारी देखिने कुर्मा चरा घटेर २५० को संख्या मात्र रहेको घिमिरे सुनाउँछन्। पोखराको मैदी ताल किनारमा बनाइएको बाटो । तस्बिर : कृष्णमणि बराल हिउँदमा आउने पाहुँना चरा घट्नुमा देशभित्र र बाहिर उब्जेका दुबै खतरा लागू हुने विज्ञ हेमसागर बराल बताउँछन्। जलवायु परिवर्तनका कारण सिमसार क्षेत्र सुक्दै र खुम्चदै गएको उनको बुझाइ छ। रैथाने प्रजाति घट्नुमा देशभित्रको बासस्थान बिग्रनु। बासस्थानमा आक्रमण गर्नु जस्तै सिमसार क्षेत्र पुरेर बस्ती बसाल्नु रहेको छ। आहारा कमी हुनु। तालमा पाइने आहारा माछाको संख्या कम हुनु पनि हो। जलविद्युत् उत्पादनका क्रममा खोला नै सुकाउँदा पनि चरा संकटमा पर्दै गएको बराल बताउँछन्। सन् २००४ देखि पोखरामा चराको नियमित रूपमा बर्सेनि चरा गणना गरेर अभिलेख राख्न थालिएको हो। त्यति बेला पोखराका सबै तालमा ५ हजारभन्दा बढी चरा देखिएको गणनामा सहभागी हुँदै आएका विज्ञ झलक चौधरी बताउँछन्। यस वर्षको गणनामा ४४ प्रजातिका ३ हजार ८ सयको संख्यामा चरा भेटिएको छ। पोखरा महानगरपालिका र गण्डकी प्रदेश ताल प्राधिकरणले भने तालको संरक्षण र सौन्दर्यकरणको काम भइरहेको बताएका छन्। ताल प्राधिकरणका कार्यक्रम अधिकृत रनबहादुर विकका अनुसार पर्यापर्यटनको माध्यमले जीविको पार्जनमा सहयोग गर्ने उद्देश्यले काम भइरहेको छ। के हो सिमसार क्षेत्र ? सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ । नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो ।रामसार क्षेत्रको घोषणा र व्यवस्थापन मार्गदर्शन २०७५"
रामसारमा १० सिमसार क्षेत्र,"काठमाडौं : नेपालका १० सिमसार क्षेत्र अन्तर्राष्ट्रिय महत्वको रामसारमा सूचीकृत छन्। ६० हजार ५ सय ६१ हेक्टर क्षेत्र रामसारमा पर्छ। सिमसारले मात्रै मुलुकको ७ लाख ५० हजार हेक्टर (करिब ५ प्रतिशत) ढाकेको राष्ट्रिय सिमसार नीति २०६९ मा उल्लेख छ। पटक सन् १९८७ डिसेम्बर १७ मा कोसीटप्पु वन्यजन्तु आरक्षलाई रामसारमा सूचीकृत गरिएको थियो। बीसहजारी तथा आसपासका तालहरू, घोडाघोडी ताल क्षेत्र, जगदीशपुर जलाशय, रारा, फोक्सुन्डो, गोसाइँकुण्ड तथा आसपासका तालहरू, गोक्यो तथा आसपासका तालहरू, माई पोखरी र पोखरा उपत्यकाका तालहरू रामसारमा पर्न सफल भएका छन्। नेपालमा धेरै नै रामसार क्षेत्रमा सूचीकृत गर्न सकिने सिमसार क्षेत्रहरू रहेको राष्ट्रिय निकुञ्ज तथा वन्यजन्तु संरक्षण विभागका सूचना अधिकारी वेदकुमार ढकाल बताउँछन्। यस्ता क्षेत्रमध्ये पहाडी र तराई क्षेत्रमा बढी रहेको सूचना अधिकारी ढकाल बताउँछन्। सिमसार क्षेत्र मासिँदै गएका छन्। तालतलैया धेरै सुक्दै गएका छन्, ढकाल भन्छन्। सिमसार संरक्षण र व्यवस्थापनका लागि राज्यले विभिन्न नीति कार्यान्वयनमा ल्याएको रामसार क्षेत्रको घोषणा र व्यवस्थापन मार्गदर्शन २०७५ मा उल्लेख छ। जलचर संरक्षण ऐन २०१७, जलस्रोत ऐन २०४९, वन ऐन २०४९, राष्ट्रिय निकुञ्ज तथा वन्यजन्तु ऐन २०२९, भू तथा जलाधार संरक्षण ऐन २०३९, वातावरण संरक्षण ऐन २०५३ र राष्ट्रिय सिमसार नीति २०६९ मुख्य रहेको जनाइएको छ। सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ, मार्गदर्शनमा लेखिएको छ, नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। रामसार महासन्धिले अन्तर्राष्ट्रिय महत्व बोकेका तथा अति संवेदनशील संकटापन्न र खतरापूर्ण जैविक प्रजाति वा पारिस्थितिकीय समुदायलाई आश्रय प्रदान गर्ने सिमसारलाई रामसारमा सूचीकृत गर्ने मार्गदर्शनमा उल्लेख छ। विश्वका २ हजार २ सय ५२ सिमसार यसमा सूचीकृत छन्। काठमाडौंका खेतमा पहिला पानी जम्थ्यो। तर, सहरीकरणले सिमसार बाँकी रहेन। यहाँ भूमिगत पानीको सतह पनि सुक्दै गएको छ। तराई क्षेत्रको अवस्था पनि त्यस्तै छ। वन क्षेत्र मासिँदै जाँदा पानीको सतह घट्दै गएको उनी बताउँछन्। सिमसार क्षेत्र संरक्षणमा वनको ठूलो महत्व हुन्छ, उनी भन्छन्। सरकारले सिमसार क्षेत्रको संरक्षण गर्न राष्ट्रिय सिमसार नीति बनाएको वन तथा वातावरण मन्त्रालयका प्रवक्ता मेघनाथ काफ्ले बताउँछन्। तत्कालीन वन तथा भूसंरक्षण मन्त्रालयले २०६९ मा यो नीति बनाएको देखिन्छ। त्यसअघि २०५९ सालमा बनाइएको नीतिलाई १० वर्षपछि परिमार्जन गरिएको हो। सिमसारले मत्स्यपालन, पर्यापर्यटन, कृषि उत्पादकत्व अभिवृद्धिमा सहयोगलगायत जैविक विविधताको दिगो व्यवस्थापनमार्फत राष्ट्रिय तथा स्थानीय अर्थतन्त्रमा महत्वपूर्ण योगदान पुर्याइरहेको प्रवक्ता काफ्ले बताउँछन्। भन्छन्, सिमसारले जलवायु परिवर्तन तथा भूविनाशको असरलाई न्यूनीकरण गर्दै पर्यावरणीय सुरक्षा कवचका रूपमा पनि कार्य गर्छ। नीतिको कार्यान्वयनका लागि समन्वय गर्न मन्त्रालयका सचिवको संयोजकत्वमा राष्ट्रिय सिमसार समिति रहने उल्लेख छ। जिल्लामा तत्कालीन जिविस सभापतिको संयोजकत्वमा जिल्ला वन समन्वय समिति रहेको भनिएको छ। तर, यो समिति क्रियाशील नरहेको विभागका सूचना अधिकारी ढकाल बताउँछन्। यसमार्फत काम खासै भएको छैन, उनी भन्छन्। यो समितिलाई क्रियाशील बनाउने प्रत्यन्न भइरहेको उनको भनाइ छ। के हो सिमसार क्षेत्र ? सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ । नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो ।रामसार क्षेत्रको घोषणा र व्यवस्थापन मार्गदर्शन २०७५"
मुसहरको वनमा ब्रम्हलुट,"तराईमधेस क्षेत्रको दलित समुदायमा पनि मुसहरको आर्थिक, सामाजिक र शैक्षिक अवस्था निकै नाजुक छ। टाठाबाठाले यो समुदायको गरिबी र अशिक्षाको फाइदा कसरी उठाउँछन् भन्ने एउटा उदाहरण हो, महोत्तरीको बर्दिबास१० स्थित खयरमाराको वन। मुसहर समुदायको उन्नतिका लागि बनाइएको वनमा टाठाबाठाको रजाइँ छ। लाखौं रकम हिनामिना छ। जसका लागि बनाइएको हो, उसलाई भने न वनको आम्दानी थाहा छ, न त खर्चको प्रयोजन नै। बाहिर आवरणमा मुसहरको उन्नति, भित्र भने टाठाबाटाको कमाउ धन्दा। तराईमधेस क्षेत्रमा झन्डै दुई लाख जति जनसंख्या भएको मुसहर समुदायका अधिकांशसँग जमिन छैन। दुई छाक टार्न जमिन्दारको घरमा मजदुरी गर्ने यो समुदाय मुस्किलले ७ प्रतिशत मात्र साक्षर छ। त्यसको फाइदा उठाउने समूह र व्यक्तिहरू समाजमा सक्रिय छन्। उनीहरू कतिसम्म यो समुदायमाथि लुट मच्चाउँछन् भने बर्दिबासस्थित खयरमाराको वनमा भइरहेको बदमासी नै काफी छ। यो वनको वार्षिक आम्दानी ५० लाख छ। वन कार्यालय, स्थानीय तहका पदाधिकारी, गाउँका टाठाबाठा र सरकारी कर्मचारीको मिलेमतोमा वनको आम्दानी कहाँ जान्छ, मुसहरलाई थाहा हुन्न। पटकपटक उपभोक्ता समितिले वनको कोषबाट पैसा झिकेको छ। मनलाग्दी खर्च गरेको छ। वार्षिक योजना र त्यसअनुसारको बजेट नबनाई उपभोक्ता समितिका पदाधिकारीले खर्च गर्दा पनि जिल्ला डिभिजन कार्यालयका कर्मचारीको रहस्यमय मौनता छ। वडाध्यक्ष पनि वनको पैसा हिनामिनामा संलग्न छन्। कति पैसा आम्दानी हुन्छ, किन र कसले खर्च गरिरहेको छ भन्ने जानकारीसम्म नपाउने मुसहर समुदायले आफू ठगिएको समेत महसुस गर्न सक्दैन। यतिसम्म कि, आफ्नै नाममा भएको वनबाट मुसहर समुदायले काठदाउरा पनि पाउँदैन। बरु, उपभोक्ता समितिले बिचौलियालाई मिलेमतोमा काठदाउरा बेचबिखन गर्छ। गरिबी निवारणको रकम पनि समितिका सदस्यहरूले बाँडीचुँडी खाएका छन्। उक्त वनको आम्दानीबाट गैरसदस्यका नाममा जग्गा खरिद गरिएको छ। वृक्षरोपणको नाममा आएको लाखौं रकम हिनामिना छ। निरक्षर र सोझो मुसहर जातिका नाममा यसरी ब्रह्मलुट मच्चिँदा पनि राज्यका जिम्मेवार निकायसंयन्त्र चुप छन। बरु, तिनै टाठाबाठासँग अनुचित साँठगाँठमा संलग्न छन्। शिक्षा, स्वास्थ्य, रोजगारी र सरकारी सेवासुविधाबाट मुसहर समुदाय वञ्चित छ। गरिबी र आर्थिक विपन्नताका कारण यो समुदायले पेसा नै मजदुरी नै हो। सरकारको आरक्षणसम्वन्धी नीति २०६१ मा भूमिहीनलाई आवासका लागि तराईमा प्रतिपरिवार पाँच कट्ठा र पहाडमा चार रोपनी जग्गा दिने भनिएको थियो। तर, पनि यो समुदायले त्यसअनुसार जमिन पाउन सकेन। त्यसैकारण अधिकांश मुसहर सुकुम्बासी छन्। जमिन्दारको जमिन र ऐलानी जग्गामा झुप्रा बनाएर कष्टकर जीवन बाँचिरहेका छन्। मुसहर तथा दलित समुदायको उन्नति, प्रगति र आर्थिक विकासका लागि सरकारी संयन्त्रदेखि विभिन्न राष्ट्रियअन्तर्राष्ट्रिय संघसंस्थाले पैसाको खोला नै बगाउने गरेका छन्। तर पनि त्यो मुसहर जातिसम्म पुग्दैन। मुसहर समुदायको उन्नति र प्रगतिका लागि भन्दै तारे होटेलमा गोष्ठी सेमिनार गर्दै बजेट सिध्याउने गरिन्छ। मुसहर समुदायको आर्थिक, सामाजिक र शैक्षिक अवस्था भने उस्तै छ। यो समुदायका बा(लबालिकामा कुपोषण व्याप्त छ। बालबालिका विद्यालय जानबाट वञ्चित छन्। संविधानले नै खाद्यान्न, शिक्षा र आधारभूत स्वास्थ्यको ग्यारेन्टी गरेको छ। तर पनि मुसहर समुदाय वञ्चित छ। लोकतान्त्रिक गणतन्त्रात्मक व्यवस्थाले मुसहरजस्तै पछि पारिएका समुदायको आर्थिक र सामाजिक विकास गर्ने अपेक्षा गरिएको थियो। आज त, एउटा मात्र सिंहदरबार होइन, गाउँगाउँमा सिंहदरबार छन्। एउटा सिंहदरबारको अधिकार गाउँगाउँ पुर्याइएको छ। तर, गाउँका सिंहदरबारले पनि मुसहरको जीवनमा कुनै सकारात्मक असर पार्न सक्दैन भने कसका लागि बनाइए त यतिका सिंहदरबारहरू ? प्रश्न उठ्न सक्छ।"
पानीका लागि जमिन खरिद,"फिदिम : जलस्रोतले सम्पन्न देशका नागरिकले पानीकै लागि अनेक दुःख गरेको सुन्दा पत्यार नलाग्न सक्छ। तर, पाँचथरको तुम्बेवा गाउँपालिका१ आङ्नाका बासिन्दाहरूले पानी पिउन निकै ठूलो संघर्ष गरिरहेका छन्। पानीकै लागि जमिन नै खरिद गरेका छन्। यस ठाउँमा पानी रसाउने मुहानहरू क्रमशः सुक्दै गए। कुवाहरू सुक्खा खल्डोजस्तै देखिन थालेका छन्। स्थानीय पानीको खोजीमा भौतारिन थाले। पानीको समस्यालाई थेग्न नसकेर कतिपय बसाइँ पनि सरे। सीमित स्थानमा भएको पानीका मुहानमा जग्गाधनीको हैकम चल्ने भएपछि आङ्नाका बासिन्दाले पानी पिउनलाई मुहान भएको जमिन खरिद गरेका छन्। मुहान मात्र खरिद गर्दा जग्गाधनीको हैकम चल्ने भएपछि यहाँका मानिसले पानीको मुहान भएको जमिन खरिद गरेका छन्, आङ्नाका स्थानीय सहरसिंह तामाङले भने, पानी पिउनलाई जमिन खरिद गर्नुपर्ने हाम्रो बाध्यता हो। आङ्नास्थित रातमाटे टोलका गोविन्द तामाङ र खेपाङ टोलका भूमिकुमार देवानले पानीको मुहान भएको चार रोपनी जमिन खरिद गरेका हुन्। हामीले ७ लाख रुपैयाँमा मुहान भएको जमिन खरिद गरेका छौं, गोविन्दले भने, उक्त जमिनमा भएको मुहानबाट पानी ल्याएर गाउँका ५० घरधुरीलाई वितरण गरेका छौं। पानीको मुहान मात्र किन्न नपाइने भएपछि जमिन खरिद गर्नुपरेको हो। सरकारले आङ्नालाई सुक्खा क्षेत्र घोषणा गरेको दशकौं बितिसकेको छ। सुक्खा क्षेत्र घोषणा भएपछि गाउँमा खानेपानी आयोजना सञ्चालन होला भनेर यहाँका मानिसहरू निकै आशावादी थिए। तर, अहिलेसम्म राज्यको तर्फबाट कुनै आयोजना सञ्चालन नभएपछि स्थानीयहरू निराश बनेका छन्। आङ्ना मौवाका लागि भनेर सरकारले आङ्ना मौवा बेहत पम्पिङ खानेपानी आयोजना को काम अघि सरेको छ। उक्त आयोजनाको काम सुस्त भएपछि पानीको समस्या टार्न स्थानीयले जमिन खरिद गर्न बाध्य भएका हुन्। अघिल्लो वर्षमै सम्पन्न हुनुपर्ने खानेपानी आयोजनाको काम आधा भएको छ, गोविन्दले भने उक्त आयोजनाको काम सकिन्छ र पानी पिउँला भन्ने आशा हराएपछि मुहान भएको जमिन खरिद गरेका हौं। उनीहरूले उत्तिसेनीस्थित जोतिन्द्र लावतीको चार रोपनि जमिन खरिद गरेका हुन्। यसका लागि गाउँका ५० घरबाट रकम संकलन गरेका थिए। समय मिलाएर गाउँका सबै घरमा पानी वितरण गरिएको छ, गोविन्दले भने अहिले मेरो र भूमि देवानको नाममा जग्गा खरिद गरेका छौं। यो जमिनलाई संस्था दर्ता गरेर संस्थाको नाममा ल्याउने तयारी गरिरहेका छौं। उपभोक्ताहरूको लगानीबाट गाउँसम्म ल्याएको पानीको मुहान सुक्न थालेको छ। उक्त मुहानबाट ल्याएको पानीले आवश्यकता पूरा गर्न नसकेको स्थानीय बताउँछन्। घण्टा सिस्टमले पानी आउँछ, स्थानीय बमबहादुर तामाङले भने सुक्खा क्षेत्रमा पानीको समस्या समाधान गर्न सरकार गम्भीर छैन।"
जोगाऔं धरतीको मिर्गौला,"पृथ्वी अद्भुत छ। पृथ्वीमा पनि सिमसार झन् अद्भुत छ। सिमसार मानिसका लागि र स्वयं पृथ्वीको जीवनका लागि पनि अदभुत रूपमा महत्त्वपूर्ण ठाउँ हो। पानीको शुद्धीकरण, मानवीय स्वास्थ्य र पर्यावरणीय सन्तुलनका लागि सिमसारले योगदान दिइरहेको हुन्छ। जहाँ छिपछिपे पानी हुन्छ, दलदल हुन्छ, धाप हुन्छ त्यो सिमसार हो। खोलानाला, झरना र तालतलैयाको ओसिला ठाउँ सिमसार हुन्। पानीको शुद्धीकरणको मामलामा सिमसारलाई मानिसको शरीरको मिर्गाैलासँग दाँजिन्छ। विज्ञहरू सिमसारलाई धर्तीको मिर्गाैला भन्छन्। यसैबाट स्पष्ट हुन्छ कि जसरी मिर्गाैला फेल भएपछि मानिसको जीवन जटिल बन्छ, त्यसरी नै सिमसार बिग्रे धर्तीको सन्तुलन खल्बलिन्छ। जसै मानिस आफ्नो स्वास्थ्यमा ख्याल नगरी समस्या आएपछि मात्रै होसमा आउँछन्, धर्तीका हकमा पनि त्यस्तै भएको छ। यो धराका धेरै सिमसार विस्तारै फेल हुँदै आइरहेका छन्। त्यसको प्रत्यक्ष प्रभावहरू देखिन थालिसकेका छन्, तै पनि मानिस ब्युँझिसकेका छैनन्। अर्थात्, अझै सिमसार मास्न उद्यत् छन्। देशैभरका सिमसार धमाधम घडेरीमा परिणत भइरहेका छन्। मानिसको सभ्यताको सुरुआत पानीका स्रोतहरूकै आसपास भएको पाइन्छ। पानीमाथि नै चाहिँ होइन। विकसित र सभ्य मानिएको मानव जाति भने पानीका स्रोतहरूलाई थिच्दै र मिच्दै बस्ती बसालिरहेको छ। संयुक्त राष्ट्र संघका अनुसार विश्वमा आधा मानिसको जीविकोपार्जनको आधार सिमसार हो। सिमसारको संवेदनशीलता ख्याल गरेरै संयुक्त राष्ट्रसंघको आह्वानमा सन् १९८५ देखि फेब्रुअरी २ लाई विश्व सिमसार दिवस मनाउन थालिएको थियो। २०४८ सालदेखि नेपालमा पनि यो दिवस मनाउन थालिएको छ। त्यसो त सन् १९७१ को फेब्रुअरी २ मा इरानको रामसार सहरमा सम्पन्न सिमसार सम्मेलनका सहभागी राष्ट्रले सिमसार संरक्षणसम्बन्धी अभिसन्धि पारित गरेका थिए। जसमा नेपाल सन् १९८७ मा पक्षराष्ट्र भइसकेको हो। अभिसन्धिको पक्षराष्ट्र अर्थात् हस्ताक्षरकर्ताको हैसियतले नेपालसँग उक्त अधिसन्धिले निर्दिष्ट गरेका कर्तव्य पालना गर्नुपर्ने दायित्व छ। नेपालले २०५९ सालमा राष्ट्रिय सिमसार नीति ल्याइसकेको थियो। पछि २०६९ मा ल्यायो। सिमसारका नयाँनयाँ सवाल र समस्यालाई एकाकार गरी समन्वयात्मक ढंगले कार्यान्वयन गर्न सजिलो बनाउनु दोस्रो पटक ल्याइएको नीतिको उद्देश्य थियो। नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। सिमसारले मात्रै नेपालको ७ लाख ५० हजार हेक्टर (करिब ५ प्रतिशत) ढाकेको नीतिमा उल्लेख छ। मुलुकका १० वटा ठाउँ त रामसार सूचीमै छन्। रामसारमा सूचीकृत हुनु भनेको अन्तर्राष्ट्रिय महŒवका सिमसार हुनु हो। ती राष्ट्रिय मात्रै होइनन्, धराकै लागि महŒवपूर्ण छन् भन्ने हो। नेपालमा यस्ता धेरै सिमसार छन्, जसलाई रामसार क्षेत्रमै सूचीकृत गर्न सकिन्छ। तर दुर्भाग्य के भने ती दिनप्रतिदिन अस्तित्वको संकटमा छन्। कारण मानवीय अतिक्रमण र प्रदूषण। प्रदूषणका कारण पनि पनि आखिर मानवीय नै हो। संकटमा सिमसार हुनु मानव जाति संकटमा पर्नु हो। पर्यावरणीय सन्तुलन खल्बलिनु मानवीय जीवनको सन्तुलन भत्कनु हो। जस्तो कि पोखराका थुपै्र तालतलैयाका सिमसारमा देखिँदै आएका चराचुरुंगी गएको १० वर्षयता आधा घटेका छन्। सन् २००५ सम्म पाँच सय थरी चरा देखिन्थे। अचेल ती २ सय ५० मा सीमित छन्। यो नै खतराको घण्टी हो। त्यतिका संख्यामा चरा घट्नु भनेको घण्टीको आवाज चर्काे हुनु हो। तर हामी भने कानमा तेल हालेर बसेका छौं। न राज्य सचेत छ, न नागरिक। यसले भोलिको पिँढी होइन आजकै अस्तित्व पनि खतरामा रहेको प्रष्ट छ। सिमसार जोगाऔं, मानव अस्तित्व रक्षा गरौं। प्राणी जगत्को साझा घर यो धर्तीलाई बचाऔं।"
निर्वाचन आयोगले बढायो सरकारलाई दबाब,"काठमाडौं : निर्वाचन आयोगले स्थानीय तहको निर्वाचन समयमै गर्न दबाब बढाएको छ। उसले निर्वाचनको मिति जेठ ४ गतेलाई प्रस्ताव गरेको छ। यसमा प्रधानमन्त्री शेरबहादुर देउवा सकारात्मक देखिएको आयोगका पदाधिकारीले बताएका छन्। आयोगले यसअघि एकै चरणमा भए वैशाख १४ र दुई चरणमा भए वैशाख १४ र २२ गते निर्वाचन गर्न प्रस्ताव गरेको थियो। तर, सत्तारुढ गठबन्धनभित्रको मतभेदका कारण सरकारले मिति तोक्न सकेको थिएन। बरु गठबन्धनमा आवद्ध दलका नेता निर्वाचन पर धकेल्न लागिपरेका थिए। तर, चौतर्फी दबाबपछि गठबन्धनको गत शनिबार बसेको बैठकले कानुन संशोधन गरेर भए पनि जेठभित्र निर्वाचन गर्ने सहमति जुटाएको थियो। त्यसपछि प्रधानमन्त्री देउवाले छलफल अघि बढाएका हुन्। बालुवाटारमा मंगलबार प्रधानमन्त्री देउवासहित मन्त्रीहरू र आयोगका पदाधिकारीबीच छलफल भएको थियो। सरकार र आयोगबीच समझदारी बन्यो, देउवानिकट स्रोतले भन्यो, प्रधानमन्त्रीले आयोगका पदाधिकारीलाई तयारी अघि बढाउनुहोस्, सरकारले केही दिनमै निर्वाचनको मिति घोषणा गर्छ भन्नुभएको छ। निर्वाचन आयुक्त ईश्वरीप्रसाद पौड्यालले जेठ ४ मा निर्वाचन गर्न परामर्श दिएको बताए। प्रधानमन्त्रीले हुन्छ भन्नुभएको छ, आयुक्त पौड्यालले भने, उहाँले राम्रोसँग निर्वाचन तयारीमा जुट्नुहोस्। अब बस्ने मन्त्रिपरिषद् बैठकबाट चुनावको मिति तोक्छौं भन्नुभएको छ। देउवाले एकै चरणमा गर्न सक्नेनसक्नेबारे आयोगका पदाधिकारीसँग जिज्ञासा राखेका थिए। प्रधानमन्त्रीले एकै चरणमा सबै चुनाव गर्न सकिएला कि के छ ? आयोग तयार छ कि छैन भनेर चासो दिनुभयो, आयोगका प्रवक्ता शालिग्राम शर्मा पौडेलले भने, हामीले एकै चरणमा निर्वाचन गराउन पनि हामी तयार छौं। सरकारले मिति छिट्टै मन्त्रिपरिषद्बाट पारित गरोस्। आयोगका तर्फबाट यति कुरा राख्यौं। ०७४ सालमा वैशाख ३१ गते, असार १४ गते र असोज २ गते गरी तीन चरणमा चुनाव भएको थियो। त्यतिबेला निर्वाचित पदाधिकारीहरूको पदावधि संविधानको धारा २१५ को उपधारा ६, धारा २१६ को उपधारा ६, धारा २२० को उपधारा ५ तथा स्थानीय तह निर्वाचन ऐन, २०७३ को दफा ४ र दफा ५५ बमोजिम २०७९ जेठ ५ मा समाप्त हुँदै छ। प्रधानमन्त्रीले हुन्छ भन्नुभएको छ। उहाँले राम्रोसँग निर्वाचन तयारीमा जुट्नुहोस्। अब बस्ने मन्त्रिपरिषद् बैठकबाट चुनावको मिति तोक्छौं भन्नुभएको छ ।ईश्वरीप्रसाद पौड्याल , निर्वाचन आयुक्त त्यसअघि नै निर्वाचन सम्पन्न गर्नुपर्ने नेपाल सरकार तथा निर्वाचन आयोगको संवैधानिक एवं कानुनी दायित्व रहेको आयोगले जनाएको छ। त्यसैले २०७९ जेठ ४ गते बुधबारका दिन एकै चरणमा चुनाव गर्ने गरी मिति तोक्न सरकारलाई आग्रह गरेको जनाइएको छ। निर्वाचन व्यवस्थापनका लागि कानुनबमोजिम आयोगलाई सामान्यतः १ सय २० दिन आवश्यक पर्छ। आयोगले मतदाता नामावली संकलन, मतदानस्थालहरूको पुनरावलोकन र निर्धारण तथा निर्वाचन गर्न पूर्वतयारी गरिरहेको प्रधानमन्त्रीलाई जानकारी पनि गराएको छ। गठबन्धनले केही समयअघि राखेको बैठकमा केही संविधानविद्ले संविधानसँग बाझिएको स्थानीय तह निर्वाचन ऐन २०७३ को व्यवस्था संशोधन गर्न सुझावसमेत दिएका थिए। जेठ ४ मा गर्दा एमाले मनाउन सकिने र कानुन संशोधन पनि गर्नुनपर्ने भएकाले प्रधानमन्त्री उक्त मितिको विषयमा आयोगसँग छलफलमा जुटिरहेका थिए। खर्च १२ अर्ब लाग्ने आयोगले आगामी जेठ ४ गते प्रस्ताव गरेको स्थानीय निर्वाचनमा १२ अर्ब रुपैयाँ खर्च लाग्ने अनुमानित खेस्रा बजेट सरकारलाई पेश गरेको छ। आयोगका पदाधिकारीले प्रधानमन्त्री देउवासँगको भेटमा निर्वाचनमा अनुमानित खर्चबारे पनि जानकारी गराएका थिए। २०७४ सालमा ७ प्रदेश निर्वाचन कार्यालय, ७० निर्वाचन कार्यालय र ७ सय ५३ निर्वाचन अधिकृतको कार्यालयबाट समेत गरी स्थानीय निर्वाचनमा ८ अर्ब रुपैयाँभन्दा बढी खर्च लागेको थियो। आयोगका प्रवक्ता पौडेलले भने, एकै चरणमा निर्वाचन नभएको खण्डमा यो अनुमानित खर्च बढ्न सक्छ। स्वास्थ्य सुरक्षा मापदण्ड पालना गर्न स्वास्थ्यकर्मी परिचालन, बजार मूल्य, ढुवानी, निर्वाचनमा खटिने जनशक्तिको तलब भत्ता र अन्य सुविधामा पहिलेको तुलनामा ३० प्रतिशत बढी खर्च हुने आयोगको अनुमान छ।"
"आकाशियो पेट्रोलियम पदार्थको मूल्य, इतिहासमै उच्च","काठमाडौं : नेपाल आयल निगमले पेट्रोलियम पदार्थको मूल्य फेरि बढाएको छ। यससँगै पेट्रोलियमको भाउ अहिलेसम्मकै उच्च भएको छ । मंगलबार राति १२ बजेदेखि लागू हुने गरी पेट्रोल, डिजेल, मट्टितेल, आन्तरिक हवाई इन्धन र अन्तर्राष्ट्रिय हवाई इन्धनको मूल्य बढाइएको हो। योसँगै पेट्रोलको मूल्यले नयाँ रेकर्ड कायम गरेको छ। नेपाल आयल निगमका अनुसार साबिकको बिक्री मूल्यमा पेट्रोल र डिजलमट्टितेल प्रतिलिटर ३ रुपैयाँले वृद्धि भएको छ। अब पेट्रोल १४२ र डिजलमट्टितेलको मूल्य प्रतिलिटर १२५ रुपैयाँ कायम भएको छ। यसअघि २०७० साल फागुन ३० गते भएको समायोजनअनुसर पेट्रोलको मूल्य प्रतिलिटर १४० रुपैयाँसम्म पुगेको थियो। आन्तरिक हवाई इन्धनमा प्रतिलिटर १० रुपैयाँले वृद्धि गरी बिक्री मूल्य ११६ रुपैयाँ तोकिएको छ। निगमका अनुसार अन्तर्राष्ट्रिय हवाई इन्धनमा प्रतिकिलोलिटर अमेरिकी डलर १०० ले वृद्धि गरी प्रतिकिलोलिटर बिक्री मूल्य डलर १ हजार ९५ कायम भएको छ। एलपी ग्यासको मूल्य यथावत छ।"
आयोगले तोकेकै समयमा निर्वाचन गराउनुपर्छ : ओली,"काठमाडौं : नेकपा एमालेका अध्यक्ष केपी शर्मा ओलीले आगामी जेठ ४ मै निर्वाचन गर्नुपर्ने बताएका छन् । बुधबार बसेको पार्टी केन्द्रीय सचिवालय बैठकलाई सम्बोधन गर्दै अध्यक्ष ओलीले यस्तो बताएका हुन् । उनले भने, निर्वाचन आयोगले सिफारिस गरेको मितिमा नै स्थानीय तहको निर्वाचन गर्नुपर्छ ।' अध्यक्ष ओलीले देउवा सरकार सत्ता स्वार्थमा रहेको आरोप समेत लगाए। उनले भने,' संविधान कार्यान्वयन र लोकतान्त्रिक अभ्यास, संघीयताको कार्यान्वयन गर्नुभन्दा पनि सत्ता स्वार्थमा केन्द्रित भयो । उनले समयमै चुनाव गराउन पटकपटक सरकारलाई ध्यानाकर्षण गराएको बैठकमा बताएका थिए ।"
सर्वसहमतिबाट एमसीसी पास गर्ने प्रयास भइरहेको छ : माधव नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले सर्वसम्मतले एमसीसी पास गर्ने प्रयास भइरहेको बताएका छन्। अध्यक्ष नेपालले सिन्धुपाल्चोकका नेता, कार्यकर्तालाई पार्टी प्रवेश गराउँदै यस्तो बताएका हुन्। उनले भने, एमसीसीमा कुनकुन कुराहरु छन् संसोधन गर्नुपर्ने भनेर प्रधानमन्त्रीले सोध्नुभयो। संसोधन गराउनुपर्ने कुरा उपलब्ध गराउन हामीलाई भन्नुभएको छ। गठबन्धनको सहमतिबाटै एमसीसी पास गराउने कार्यमा प्रयास भइरहेको छ। उनले गठबन्धन कायम रहने भन्दै नटुट्ने बताए। उनले भने, गठबन्धन टुटाउन अनेक भ्रम र आशंका फैलिएका छन्। गठबन्धन भत्किँदैन। प्रधानमन्त्री देउवाले माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादी अध्यक्ष माधवकुमार नेपालसँग एमसीसी संसोधनका बुँदाहरु मागेको उनले बताए। यसअघि पार्टी कार्यालयमा आयोजित कार्यक्रममा अध्यक्ष नेपालले नेपाललले चुनावमा गठबन्धनका दलहरु एक भएर अघि बढ्ने बताएका थिए। उनले भने, पाँच दलीय गठबन्धन गरेका छौं । यो गठबन्धन टुट्नेवाला छैन । गठबन्धनलाई थप बलियो बनाउँछौं। समाचारमा अनेक कुराहरु आएका छन्। मनगढन्ते कुराहरु आएका हुन्। उनले थपे, प्रतिनिधि सभा क्रियाशील हुनुपर्ने बेलामा बाधा व्यवधान खडा गर्ने काम भएको छ। विध्वशंकारी भूमिका निर्वाह गर्ने प्रवृत्ति हाबी भएको छ।"
राष्ट्रियसभा निर्वाचनमा अन्तर्घात गर्नेहरुलाई कारबाही गर्ने एमालेको निर्णय,"काठमाडौं: नेकपा एमालेले राष्ट्रियसभा निर्वाचनमा अन्तर्घात गर्नेहरुलाई कारबाही गर्ने भएको छ। पार्टीको बुधबार बसेको सचिवालय बैठकले निर्वाचनमा अन्तर्घात गर्नेहरुको छानबिन गरी कारबाही गर्न निर्देशन दिइएको प्रचार विभाग प्रमुख पृथ्वी सुब्बा गुरुङले बताए। उनका अनुसार बैठकले पार्टी पंक्तिलाई स्थानीय तहको निर्वाचनको तयारीमा लाग्न निर्देशन दिएको छ। त्यस्तै प्रदेश अधिवेशनहरू स्थानीय निर्वाचनपछि गर्ने र जिल्ला अधिवेशनहरू निर्वाचनअघि नै गर्ने निर्णय भएको उनले बताए। 'स्थानीय निर्वाचनमा केन्द्रीत भई केन्द्रीय र प्रदेशस्तरमा अगुवा कार्यकर्ता भेला आयोजना गर्ने, युवा, विद्यार्थी, महिला र किसानबाहेकका जनसंगठनका राष्ट्रिय अधिवेशनहरू तोकिएकै मितिमा गर्ने निर्णय भएको छ,' उनले भने। त्यस्तै पार्टीको नियमावली र जनसंगठन सञ्चालन निर्देशिका सुझावसहित पारित गरेको छ। बैठकले केन्द्रीय प्रचार तथा प्रकाशन, उद्योग, वाणिज्य तथा आपूर्ति विभाग, पार्टी स्कुल विभाग, सहकारी तथा गरिबी निवारण विभाग र स्थानीय तह विभागमा सदस्यहरू मनोनयन गरिएको उनले बताए।"
पाँच महिनापछि सार्वजनिकस्थलमा देखा परिन् किम पत्नी,प्योङयाङ : उत्तर कोरियाली शासक किम जोङ उनकी पत्नी पाँच महिनापछि पहिलोपटक देखा परेकी छन् । किम पत्नी रि सोल जु बुधबार पाँच महिनापछि पहिलोपटक सार्वजनिक रुपमा देखा परेकी हुन् । उत्तर कोरियाको राजधानी प्योङयाङमा लुनार नयाँ वर्षको अवसरमा आयोजित कला प्रदर्शनी कार्यक्रममा सहभागी हुन किम र उनकी पत्नी जु एकसाथ बाहिर निस्केको त्यहाँको सरकारी मिडियाले जनाएको छ । समाचार एजेन्सी रोयटर्सका अनुसार किम पत्नी रि अन्तिम पटक गएको सेप्टेम्बर ९ मा सार्वजनिक रुपमा देखा परेकी थिइन् । सो समयमा उनी आफ्नी पतिसँग उत्तर कोरिया स्थापना भएको वार्षीकोत्सवको अवसरमा कुमसुसन दरबार घुम्न निस्केकी थिइन् ।
"एमालेको केन्द्रीय सचिवालय बैठक आज बस्दै, केके छन् एजेण्डा ?","काठमाडौं : नेकपा (एमाले) को केन्द्रीय सचिवालयको बैठक आज बस्दैछ। भक्तपुरस्थित जर्मन हस्पिटालिटी होम्समा बुधबार दिउँसो १ बजे सचिवालय बैठक बस्ने उपमहासचिव विष्णु रिमालले जानकारी दिए । दिउँसो १ बजे सचिवालय बैठक बस्दैछ। रिमालले अन्नपूर्णसँग भने, बैठकमा स्थानीय निर्वाचन, प्रदेश, जिल्ला र जनसंगठनका अधिवेशन, केन्द्रीय विभागहरू गठन, जनसंगठन सञ्चालन निर्देशिका निर्माणलगायतका विषयमा छलफल हुनेछ। एमालेले कोरोना भाइरस संक्रमण बढेपछि यस अगाडि तोकिएको जिल्ला र प्रदेश अधिवेशन स्थगित गरेको थियो। पार्टी केन्द्रीय कमिटीको बैठकले फागुन मसान्तभित्र सबै जनसंगठनका राष्ट्रिय सम्मेलन अधिवेशन आयोजना गर्न निर्देशन दिएको थियो। संयोजक भानुभक्त ढकालको अध्यक्षतामा जनसंगठन समन्वय संयन्त्रद्वारा गठित जनसंगठन सञ्चालन निर्देशिकाको मस्यौदालाई समेत अन्तिम रुप दिइसकिएको छ। सोमबार केन्द्रीय कार्यालय बैठकले सचिवालयमा छलफल गर्ने एजेण्डा तय गरेको हो। महासचिव नेतृत्वको केन्द्रीय कार्यालयमा उपमहासचिव र सचिवहरू सदस्य रहने प्रावधान छ । एमाले केन्द्रीय सचिवालयमा अध्यक्षसहितका पदाधिकारी रहने व्यवस्था छ।"
वरिष्ठता मिचेर मन्त्री आलेले गरे उड्डयन प्राधिकरणको महानिर्देशक नियुक्त,"काठमाडौं : नेपाल नागरिक उड्डयन प्राधिकरणको महानिर्देशकमा प्रदीप अधिकारी नियुक्त भएका छन्। सोमबार बसेको मन्त्रिपरिषद् बैठकले अधिकारीलाई महानिर्देशकमा नियुक्त गरेको स्रोतले बताएको छ। मंगलबार सार्वजनिक भएको मन्त्रिपरिषद्को निर्णयमा प्राधिकरणको महानिर्देशक नियुक्तिबारे उल्लेख छैन। पुष २५ गतेदेखि महानिर्देशक पद रिक्त थियो। पर्यटनमन्त्री प्रेमबहादुर आलेले मन्त्रिपरिषद्मा अधिकारीको नाम सिफारिस गरेका थिए। १२ औं तहका ६ जना हुँदा हुँदै सरकारले ११ औं तहका अधिकारीलाई नियुक्ति गरेको हो। मन्त्री आलेले नै प्राधिकरण बोर्ड बैठकमा अधिकारीको नियुक्ति बारेमा जानकारी गराएको स्रोतको भनाइ छ। बुधबार सार्वजनिक बिदा परेकोले अधिकारीले बिहिबार मन्त्रालयबाट नियुक्तिको चिठी बुझ्ने बताइएको छ। भोलाप्रसाद गुरागाईं, प्रतापबहादुर तिवारी, हंशराज पाण्डेय, देवचन्द्रलाल कर्ण, गोविन्दप्रसाद दाहाल र प्रेमनाथ ठाकुर १२औं तहका कर्मचारी हुन्। ठाकुरले निमित्त महानिर्देशकको जिम्मेवारी निभाएका थिए।"
एमाले सचिवालय बैठक बस्दै,"काठङ्गाडौं : नेकपा एमालेको केन्द्रीय सचिवालयको बैठक बस्दै । स्थानीय निर्वाचनको तयारी, पार्टीको नियमावली र जनसङ्गठन सञ्चालन निर्देशिका निर्माणलगायत विषयमा छलफल गर्न केन्द्रीय सचिवालयको बैठक बस्न लागेको हो। भक्तपुरको गठ्ठाघरस्थित जर्मन हस्पिटालिटी होम्समा केही बेरमा बस्ने बैठकमा केन्द्रीय विभागहरू गठन, प्रदेश, जिल्ला र जनसङ्गठनका अधिवेशनलगायतका विषयमा छलफल हुने कार्यसूची रहेको सो पार्टीका केन्द्रीय प्रचार विभागका उपप्रमुख विष्णु रिजालले जानकारी दिए। एमालेको दशौँ महाधिवेशनबाट पारित विधानअनुसार अध्यक्ष केपी शर्मा ओलीसहित १९ पदाधिकारी रहेको सचिवालय रहने व्यवस्था छ ।"
प्रधानमन्त्रीको पुतला दहन,जनकपुरधाम: पेट्रोलियम पदार्थको मूल्यवृद्धि विरोधमा युवाहरुले जनकपुरमा प्रधानमन्त्री शेरवहादुर देउवाको पुतला दहन गरेको छ। नेकपा एमाले निकट अनेरास्ववियुले बुधबार दिउँसो जनकपुरको जनक चौकमा सरकारले पेट्रोलियम पदार्थको मूल्यवृद्धि फिर्ताको माग गरेर सरकारको विरोधमा प्रधानमन्त्री देउवाको पुतला दहन गरेका हुन्। जनकपुरको शिव चौकबाट निस्केको जुलुस जनकचौक पुगेर पुतला दहन गरेको अनेरास्ववियुका मधेस प्रदेश अध्यक्ष अञ्जना सिवाकोटीले बताइन्। प्रदर्शनकारीहरु स्थानीय तहको निर्वाचनको मिति घोषणा गर्नसमेत माग गरेको अनेरास्ववियुका केन्द्रीय सदस्य रोशन यादवले जानकारी दिए। नेपाल आयल निगमले १३ दिनको अवधिमा नै दुई पटक पेट्रोलियम पदार्थको मूल्य बढाएको भन्दै आफूहरु आन्दोलित भएको अनेरास्ववियुका केन्द्रीय सदस्य रोशन यादवले जानकारी दिए। यसअघि माघ ५ गते पेट्रोलियम पदार्थको मूल्य बढाएको निगमले मंगलबार फेरि नयाँ मूल्यसूची सार्वजनिक गरेको थियो। निगमले पेट्रोलको मूल्य प्रतिलिटर १४२ रुपैँया तय गरेको छ। डिजेल र मट्टीतेलको मूल्य प्रति लिटर १२५ रुपैँया तोकिएको छ। एलपी ग्यासको मूल्य यथावत राखिएको छ। यसअघि पेट्रोलको मूल्य ३ रुपैँयाले बढेर १३९ रुपैँया पुगेको थियो। डिजेल र मट्टीतेलमा पनि ३ रुपैँया बढेर १२२ रुपैँया पुगेको थियो।
"गठबन्धन टुट्नेवाला छैन, झन् बलियो हुन्छ : माधव नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले गठबन्धन थप बलियो हुने बताएका छन् । पार्टी कार्यालयमा आयोजित कार्यक्रममा अध्यक्ष नेपालले यस्तो बताएका हुन् । नेता नेपाललले चुनावमा गठबन्धनका दलहरु एक भएर अघि बढ्ने बताए । उनले भने, पाँच दलीय गठबन्धन गरेका छौं । यो गठबन्धन टुट्नेवाला छैन । गठबन्धनलाई थप बलियो बनाउँछौं । समाचारमा अनेक कुराहरु आएका छन् । मनगडन्ते कुराहरु आएका हुन् । उनले भने, प्रतिनिधि सभा क्रियाशील हुनुपर्ने बेलामा बाधा व्यवधान खडा गर्ने काम भएको छ । विध्वशंकारी भूमिका निर्वाह गर्ने प्रवृत्ति हाबी भएको छ ।"
"देउवा, प्रचण्ड र नेपालबीच भेटवार्ता, एमसीसी मुख्य एजेन्डा","काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपालबीच भेटवार्ता भएको छ । बुधबार बालुवाटारमा भएको भेटमा एमसीसी, स्थानीय तहको निर्वाचन, संसदको अवरोधलगायतका विषयमा छलफल भएको प्रधानमन्त्रीको सचिवलायले जनाएको छ। छलफलमा सरकारका प्रवक्ता एवं सूचना तथा संचारमन्त्री ज्ञानेन्द्र बहादुर खड्का पनि सहभागी थिए। उनीहरुबीच करिब डेढ घण्टा कुराकानी भएको बालुवाटार स्रोतले जनाएको छ। मंगलबार निर्वाचन आयोगका पदाधिकारीले स्थानीय तहको निर्वाचन जेठ ४ गते गर्न सरकारलाई सिफारिस गरेका थिए। लगत्तै प्रधानमन्त्री देउवाले गठबन्धनमा छलफल गरेर सरकारले निर्वाचनको मिति सार्वजनिक गर्ने बताएका थिए। पछिल्लो समय प्रधानमन्त्री शेरबहादुर देउवाले अमेरिकी सहयोग परियोजना मिलेनियम च्यालेन्ज कम्प्याक्ट (एमसीसी) पारित गर्ने तयारीमा जुटेका छन्। तर, एमसीसीबारे भने सत्तागठबन्धनभित्र विवाद चुलिएको छ। प्रधानमन्त्री देउवा एमसीसी संसद्बाट पारित गराउनुपर्ने पक्षमा छन्। प्रचण्ड र नेपाल भने परिमार्जनसहित पारित गर्नुपर्ने अडानमा छन्। यसअघि माघ १७ गते पनि तीनै नेताबीच सोही विषयमा छलफल भएको थियो। सत्तारुढ गठबन्धनले एमसीसी सम्झौताबारे साझा धारणा बनाउन कार्यदल बनाएको छ। कार्यदलमा नेकपा (एकीकृत समाजवादी)का नेता झलनाथ खनाल, कांग्रेस नेता एवं सञ्चार तथा सूचना प्रविधिमन्त्री ज्ञानेन्द्रबहादुर कार्की र माओवादी केन्द्र नेता नारायणकाजी श्रेष्ठ छन्। स्थानीय तहको निर्वाचन आउँदो जेठमा गर्न सत्ता गठबन्धनमा सहमति भने जुटिसेको छ।"
एमालेको बढ्दो शक्ति र लोकप्रियतालाई रोक्न गठबन्धन बन्यो : महासचिव पोखरेल,"काठमाडौं : नेकपा (एमाले)का महासचिव शंकर पोखरेलले चुनावमा जनता जनार्दन नै न्यायाधीश हुने बताएका छन् । बुधबार उनले जनताको फैसला सत्य र न्यायको पक्षमा हुने दाबी गरेका हुन्। पोखरेलले एमालेको बढ्दो शक्ति र लोकप्रियतालाई रोक्न पाँच दलीय गठबन्धन धारणा राखे । उनले भने, जनादेशको सम्मान, राष्ट्रिय स्वाधिनता र स्वाभिमानको रक्षा, विकास र समृद्धिको आशालाग्दो यात्रामा अघि बढ्दा एमालेको बढ्दो शक्ति र लोकप्रियतालाई रोक्न बनेको हो पाँच दलीय गठबन्धन । उनले अब हुने तीनतहको चुनावसँगै पुरानो जनादेश खण्डित हुने र त्यसको ठाँउ नयाँ जनादेशले लिने उल्लेख गरे। पोखरेलले देश र जनताका पक्षको एजेण्डाबाट नै चुनाव जित्ने धारणा राखे। उनले भने, एजेण्डाविहिन गठबन्धनले होइन, देश र जनताका पक्षको एजेण्डाबाट नै चुनाव जित्ने हो । अब सिंगो पार्टी पंक्ति विगतमा हामीले गरेका राम्रा काम र गर्न चाहेको कामको फेरिस्त बोकेर जनताका बीचमा जाऔं । जनताको फैसला सत्य र न्यायको पक्षमा हुनेछ।"
माधव नेपालको कटाक्ष : नेकपा एमाले हो की 'बा' माले,"काठमाडौं: नेकपा एकीकृत समाजवादीका अध्यक्ष माधवकुमार नेपालले नेकपा एमालेलाई 'बा' मालेको संज्ञा दिएका छन् । पार्टी कार्यालयमा आयोजित कार्यक्रममा बोल्दै अध्यक्ष नेपाल एमालेलाई 'बा' मालेको संज्ञा दिएका हुन्। उनले भने, एमाले भन्छन् की बामाले । प्रतिनिधिसभा क्रियाशील हुनुपर्ने बेलामा बाधा व्यवधान खडा गर्ने काम सोही पार्टीबाटै भएको छ । विध्वशंकारी भूमिका निर्वाह गर्ने प्रवृत्ति हाबी भएको छ । उनले यो गठबन्धन नटुट्ने बरु थप बलियो हुने दावी गरे। उनले भने,' गठबन्धन टुट्नेवाला छैन्, झन् बलियो भएर जानेछ।' नेता नेपालले आजै प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डसँग भेटेर आएको जानकारी दिए।"
"एमसीसीमा यस्ता पनि बुँदा छन्, जसले राष्ट्रियता, स्वाभिमान सबै सिध्याउँछ : पूर्वमन्त्री बस्नेत","उदयपुर: पूर्वमन्त्री एवं राष्ट्रिय प्रजातन्त्र पार्टीका वरिष्ठ नेता हरिबहादुर बस्नेतले बहुचर्चित मिलेनियम च्यालेन्ज कर्पोरेसन (एमसीसी) यथास्थितिमा पारित नहुने बताएका छन्। पार्टीको अभियानकाक्रममा गृह जिल्ला उदयपुर आइपुगेका नेता बस्नेतले बुधबार पत्रकारसँगको भेटघाटमा एमसीसी सम्झौतामा समेटिएका नेपाल र नेपालीको हितविपरित राखिएका शर्तहरु संशोधन गरेरमात्र पारित गर्न सकिने बताए। उनले भने, धेरै बुँदाहरु नेपाल र नेपालीको आर्थिक समृद्धिको हितमा भए पनि केही बुँदाहरु यस्ता छन्, जसले राष्ट्र, राष्ट्रियता, स्वाभिमान सबै सिध्याउने छन्, ती बुँदा संशोधन नभएसम्म राप्रपा पारित गर्ने पंक्षमा छैन। एमसीसीका बिषयमा ठूला दल र नेताप्रति लक्षित गर्दै बस्नेतले भने, एकाथरी चाकडी गर्ने र अर्कोथरी विरोध गर्दा राष्ट्रवादी भइन्छ भन्ने मानसिकताबाट ग्रसित छन्, जुन मुलुकको हितमा छैन।' पञ्चायतकालीन नेताकै रुपमा चिनिएका पूर्वमन्त्री बस्नेतले मुलुकको प्रमुख पद सम्हाल्ने व्यक्ति पार्टी निकटभन्दा पनि साझा व्यक्ति हुनुपर्ने धारणा व्यक्त गरे। त्यस्तो साझा थलोमा जाने व्यक्ति पार्टी निकटको हुँदा कहिलेकहीँ पार्टीको धारणमा वहकिने हुन्छ,' उनले भने, त्यो पदमा कार्यकारी नभई गहनाकोरुपमा राजालाई राख्नुपर्छ।' बोल्नेक्रममा अधिकांस समय संवैधानिक राजसंस्था, हिन्दू राष्ट्रका विषयमा खर्चिएका बस्नेतले प्रजातन्त्रमा शासन गर्ने नभई सबै धर्म, जातजाति, संस्कृतिको संरक्षण गर्ने राजसंस्था आवश्यक रहेको बताए। उनले प्रजातन्त्रको रक्षा, संस्कृति र सबै धर्मको संरक्षण र ओझपूर्ण संस्था राजसंस्था मात्र भएको बताए। पछिल्लो समय हिन्दूराष्ट्र प्रति सबै क्षेत्रबाट प्रहार भइरहेको प्रति इंगित गर्दै उनले भने, हिन्दू राष्ट्र नै हो मुलुक एकीकरण र सबै धर्मको सम्मान गर्ने हो। त्यसैले राजसंस्था र हिन्दू राष्ट्रका लागि जनमत संग्रह गर्नुपर्छ।' संविधानमा केही विषय संशोधन गर्न पाइँदैन भनिएको छ,' उनले भने, तर हामीले संसोधन गर्न मिल्ने राजसंस्था र हिन्दू राष्ट्रको विषयमा दुई तिहाइ पुर्याउँछौंभन्दा दिन मानिएको छ, के यहीँ हो लोकतन्त्र र गणतन्त्र?' उनले लोकतन्त्रका नाममा समाज छिन्नभिन्न, धर्म, संस्कृतिमा स्खलन र मुलुक आर्थिकरुपले टाट पल्टिएकोसमेत आरोप लगाए। सत्तासीन दलप्रति केन्द्रित गर्दै नेता बस्नेतले आफ्नै पार्टीका महामन्त्री, महासचिव, नेतालाई दास बनाउने प्रवृति हुर्किँदै गएकाले यस्ता पार्टी र नेतृत्वबाट नेपाली जनता मालिक हुने सपना देख्नु दिवा स्वप्नमात्र भएको टिप्पणी गरे। प्रधानमन्त्री शेरबहादुर देउवाको भूमिकाप्रति कटुआलोचनामा उत्रिएका नेता बस्नेतले 'ज्योतिसीले सात पटक प्रधानमन्त्री हुन्छस्' भनेको भरमा भएका प्रधानमन्त्री शेरबहादुर देउवाबाट मुलुक र जनता समृद्ध बन्न नसक्ने ठोकुवा गरे। जिल्लाको विकासप्रति चासो राख्दै उनले राजदूत आउने, जाने, ल्याउने र उद्घाटन गर्ने विकास दीगो विकास नभई मगन्तेप्रथा भएको बताए। विभिन्न कालखण्डमा एक दर्जन मन्त्रालयको अनुभव बटुलिसकेका नेता बस्नेतले आजभन्दा ४० वर्षअघि गालीगलौज खाँदै आफूले गरेको गाइघाट बजारको प्लानिङ अहिले सत्य सावित भएको बताए।"
प्रधानमन्त्रीको विज्ञमा गजुरेल नियुक्त,काठमाडौं : प्रधानमन्त्री शेरबहादुर देउवाले प्रधानमन्त्रीको विज्ञ समूहमामा रहेर काम गर्नेगरी नुवाकोटका किरण गजुरेललाई नियुक्त गरेका छन्। यसअघि नेपाली कांग्रेसको स्थानीय तह समन्वय विभागको सदस्य रहेका गजुरेलले नेपाली कांग्रेसको १३औँ र १४औँ महाधिवेशनमा कांग्रेस सभापति देउवाको जनसम्पर्क कार्यालयमा रहेर काम गरेका थिए।
एमसीसीविरुद्ध प्रदर्शन हुनसक्ने भन्दै सुरक्षा प्रमुखहरुलाई सजग रहन गृहमन्त्रीको निर्देशन,"काठमाडौं: मुलुकको पछिल्लो सुरक्षा अवस्था, निर्वाचनको तयारी र एमसीसीविरुद्ध सडकमा हुनसक्ने सम्भावित प्रदर्शनले सुरक्षा चुनौति बढाउने आँकलन गर्दै केन्द्रीय सुरक्षा समितिको बैठक बसेको छ। गृहमन्त्री बालकृष्ण खाँडको अध्यक्षमा गृहमन्त्रालयमा बसेको बैठकमा वर्तमान सुरक्षा अवस्था र स्थानीय तहको निर्वाचको सुरक्षा तयारीका बारेमा छलफल भएको छ। 'यतिबेला एमसीसी टेबुल गर्ने विषयमा जुन खालको बहस भइरहेको छ। त्यसले द्वन्द्व निम्त्याउने खतरा रहेको भन्दै बैठकमा छलफल भएको थियो,' बैठकमा सहभागी स्रोतले अन्नपूर्णलाई बतायो। पछिल्लो समयमा नेपालमा एमसीसीलाई संसदमा टेबुल गर्ने विषयलाई लिएर चर्को बहस चलिरहेको छ। प्रधानमन्त्री शेरबहादुर देउवाले जसरी पनि एमसीसी पास गर्नुपर्ने भन्दै सत्तारुढ गठबन्धनका नेताहरुलाई दबाब दिँदै आएका छन्। एमसीसीको विषयलाई लिएर सडकमा प्रदर्शन हुनसक्ने आँकलन गर्दै गृहमन्त्री खाँणले त्यसतर्फ सुरक्षा निकायको ध्यानाकर्षण गराएको स्रोतले बतायो। त्यस्तै निर्वाचन आयोगले जेठ ४ गते स्थानीय निर्वाचन एकै चरणमा गर्न सरकारलाई प्रस्तावसमेत गरिसकेको छ। त्यसतर्फ पनि सतर्क रहन गृहमन्त्रीले निर्देशन दिएका थिए। बैठकमा आगामी जेठ ४ गतेका लागि प्रस्ताव भएको स्थानीय तह निर्वाचनमा सुरक्षा व्यवस्थापन र वर्तमान सुरक्षा अवस्थाबारे छलफल भएको गृह मन्त्रालयका प्रवक्ता फणिन्द्रमणि पोखरेलले जानकारी दिए। बैठकमा गृहमन्त्रीसहित गृहसचिव टेकनारायण पाण्डे, प्रहरी महानिरीक्षक शैलेश थापा, सशस्त्र प्रहरी महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख यदुलाल खरेल र नेपाली सेनका रथी बालकृष्ण कार्कीको सहभागिता थियो।"
प्रशासनको जग्गा कब्जा,"दाङ : प्रहरी र प्रशासन नागरिकको विश्वास बोकेको संस्था हो। तर, दाङमा यी प्रशासनले आफ्नो सम्पत्ति आफैं सुरक्षित गर्न सकेका छैनन्। धार्मिक गुठी, विश्वविद्यालय, क्याम्पस, विद्यालय र विभिन्न सामुदायिक संस्थाले कब्जा जग्गा फिर्ताका लागि प्रशासन र प्रहरीमा आग्रह गर्छन्। तर, प्रहरी प्रशासन आफैं त्यो समस्याले ग्रस्त देखिएको छ। जिल्ला प्रशासन कार्यालय दाङको १४ बिघा जमिन वर्षौंदेखि सुकुम्बासीको कब्जामा छ। उक्त जग्गा प्रशासनले अहिलेसम्म (१७ वर्षसम्म) फिर्ता लिन सकेको छैन। त्यस्तै, प्रहरीको २१ बिघामा मुक्त कमैया र सुकुम्बासीले वर्षौदेखि कब्जा जमाएका छन्। आलिसान पूर्वाधारसमेत बनाएर बसिरहेका छन्। जिल्ला प्रशासन कार्यालय दाङको नाममा रहेको घोराही उपमहानगरपालिका१६, सानी अम्बापुरस्थित १४ बिघा जमिन १७ वर्षदेखि विभिन्न बहानामा कब्जामा छ। प्रशासनले जग्गा फिर्ता त के फिर्ताका लागि पहलसमेत गरेको देखिएन। मुक्त कमैया घोषणापछि २०६१ साउनदेखि यो जग्गा मुक्त कमैया भूमिहीनका नाममा कब्जामा रहेको प्रशासनले बताएको छ। घोराहीतुलसीपुर सडकखण्डको छेउमै रहेको प्रशासनको जग्गा प्रशासनले उपभोग गर्न पाएको छैन। उपभोगका लागि प्रयास पनि गरेको देखिँदैन। त्यतिबेला १२० घरपरिवारले प्रशासनको जग्गामा टहरा बनाएर अतिक्रमण गरेका थिए। अहिले त्यहाँ ५० घरभन्दा बढी परिवार बस्दै आएका छन्। उनीहरूले ठूल्ठूला घर पनि बनाएका छन्। कतिले त त्यही व्यवसायसमेत सञ्चालन गर्दै आएका छन्। राज्यले आफूहरूलाई व्यवस्थापन नगरेका कारण यहाँ आएर बस्नुपरेको त्यहाँका नागरिकहरूको भनाइ छ। तत्कालीन अवस्थामा प्रशासनको जग्गा कब्जा गर्नेमा राजनीतिक दलको समेत भूमिका र सहयोग थियो। तर, ती दलले अहिले ती बस्ती उठाउन भने प्रयास गरेका छैनन्। उल्टै चुनावी नारा बनाएर बस्तीलाई संस्थागत गरिरहेको स्थानीय जगवीर चौधरीले बताए। दाङका प्रमुख जिल्ला अधिकारी हीरालाल रेग्मीले यस विषयमा आफूले अध्ययन गरिरहेको बताए। सरकारको नीतिमा सार्वजनिक र सरकारी जग्गामा बस्न पाउँदैन। यो अवस्थाका कसैले पनि अरूको जग्गा प्रयोग गर्न नपाउने उनको भनाइ छ। उनले मुक्त कमैया बसेको जानकारी पाएको र त्यस विषयमा गम्भीर रूपमा बुझ्न थालेको बताए। यस किसिमको परिस्थिति किन आयो भनेर गहिरिएर जानुपर्ने अवस्था आएको छ, उनले भने, अहिले जहाँ बसेका छन् त्यहीँ बस्ने भन्ने नीति आयोगको भएकाले त्यसमा नयाँ कदम चालिएको छैन। आवश्यक सरसल्लाह र समन्वय गरेर यो समस्या टुंग्याउनुपर्छ। प्रशासनको जग्गा १७ वर्षदेखि अतिक्रमण भएको उनको भनाइ छ। सुकुम्बासी र मुक्त कमैयाले पनि प्रशासनको जग्गा अतिक्रमण गरेर बसेका छन्, उनले भने । त्यस्तै अन्य सरकारी कार्यालयका पनि जग्गा अतिक्रमण भएका छन्। शिक्षण संस्था, वन, सरकारी कार्यालय, प्रहरीको जग्गा अतिक्रमण भएको प्रजिअ रेग्मीले बताए। कमैयाका नाममा अरू पनि आए। त्यो अतिक्रमण नै हो, उनले भने, हटाउनुपर्ने हो तर हटाउन सकिएको छैन। अब आवश्यक परे राजनीतिक दल र स्थानीय जनप्रतिनिधिको सहयोगमा हटाउँछौं। उनका अनुसार अर्काको सरकारी तथा सार्वजनिक सम्पत्तिमा गैरकानुनी रूपमा कोही बस्न मिल्दैन। लमहीको टिकुलीगढस्थित प्रहरी स्कुलको २१ बिघा जग्गा भूमिहीनका नाममा कब्जा भएको छ। २०६४ माघ १६ मा उक्त जग्गा कब्जा भएको हो। संविधानसभा निर्वाचन नजिकिएका बेला नेताहरूको आडमा प्रहरी बोडिङको जग्गा भागबण्डा गरेर अतिक्रमण गरिएको थियो। सुकुम्बासी र मुक्त कमैयाहरूले भने बाध्यताले प्रहरी र प्रशासनको जग्गामा बस्नुपरेको बताउँदै आएका छन्।"
एमाले सचिवालय बैठकमा ओलीले के भने?,"काठमाडौं: नेकपा एमालेका अध्यक्ष केपी शर्मा ओलीले स्थानीय तहको निर्वाचन जेठ ४ भित्रै हुनुपर्ने बताएका छन्। भक्तपुरको गठ्ठाघरस्थित एक पार्टी प्यालेसमा सम्पन्न केन्द्रीय सचिवालय बैठकमा पूर्वप्रधानमन्त्रीसमेत रहेका एमाले अध्यक्ष ओलीले निर्वाचन आयोगले सिफारिस गरेको मितिमै स्थानीय तहको निर्वाचन हुनुपर्ने बताएका हुन्। सरकार संविधान कार्यान्वयन, संघीयताको कार्यान्वयन र लोकतान्त्रिक अभ्यासमा लाग्नुभन्दा सत्ता स्वार्थमा केन्द्रित रहेको आरोप लगाउँदै उनले कानुन एवं संविधानबमोजिम फागुनभित्र निर्वाचन गर्न एमालेले पटकपटक ध्यानाकर्षण गराउँदा पनि नगरेको बताए। कोरोनाविरुद्धको २४ लाख खोप हराउनु सरकारको गम्भीर लापरबाही भएको भन्दै छानविन पनि नहुनु दुर्भाग्य भएको उनले टिप्पणी गरे। एमाले केन्द्रीय सचिवालय बैठकले स्थानीय तहको निर्वाचनको मिति तत्काल घोषणा गर्न माग गरेको छ। बैठकपछि सञ्चारकर्मीलाई बैठकको निर्णयबारे जानकारी दिँदै एमाले प्रचार विभाग प्रमुख पृथ्वीसुब्बा गुरुङले स्थानीय तहको मिति भोलि बिहीबारसम्म नतोके सातै प्रदेश र केन्द्रबाट दबाबमुलुक कार्यक्रम सञ्चालन गर्ने निर्णय गरेको जानकारी दिए। एमालेले राष्ट्रियसभा निर्वाचनमा अन्तर्घात गर्नेलाई कारबाही गर्ने भएको छ। बैठकले राष्ट्रियसभा सदस्य निर्वाचनमा प्रदेश १ र सुदूरपश्चिममा भएको अनुशासन उल्लंघन एवं अन्तर्घातको छानबिन गर्न कारबाहीका लागि सिफारिस गर्न प्रदेशलाई निर्देशन दिएको उनले जानकारी दिए। केही दिन अगाडि पार्टी छोडेकी तुलसीपुर उपमहानगरपालिकाका उपप्रमुखलाई निष्काशन गर्ने निर्णय सचिवालय बैठकले गरेको जानकारी दिँदै प्रचार विभाग प्रमुख गुरुङले रौतहट र पर्सामा जिल्ला अधिवेशनमा देखिएको विवाद समाधान गर्न केन्द्रीय संगठन विभागलाई जिम्मेवारी दिइएको जानकारी दिए। बैठकले यसैसाता केन्द्रमा प्रशिक्षण कार्यक्रम गर्ने, प्रदेशमा पनि कार्यक्रम सञ्चालन गर्ने, आफूहरूले गरेको राम्रा कामको प्रचार गर्दै स्थानीय तह निर्वाचन जित्ने रणनीतिका साथ अगाडि बढ्ने गुरुङले जानकारी दिए। बैठकले महिला, युवा, विद्यार्थी र किसान महासंघबाहेकका अन्य जनसंगठनको महाधिवेशन प्रक्रिया अघि बढाउने निर्णय गरेको, पार्टीको नियमावली, जनसंगठनको निर्देशिका पारित गरेको र सहकारी तथा स्थानीय निकाय विभागमा सदस्य थप्ने निर्णय गरेको उनले जानकारी दिए। चैत महिनासम्म पार्टी सदस्यता वितरण र नवीकरण गरिसक्ने निर्णय गर्दै बैठकले पार्टी सदस्यतासम्बन्धी अभिलेख राख्न प्रत्येक जिल्लामा आइटी विज्ञ राख्ने एमालेले निर्णय गरेको छ।"
"सोनाम ल्होछारले रीति, परम्परा र संस्कृतिको संरक्षण गर्न प्रेरणा प्रदान गर्छ : ओली","काठमाडौं : नेपाल कम्युनिष्ट पार्टी (एमाले)का अध्यक्ष केपी शर्मा ओली तामाङ समुदायको रीति, परम्परा र संस्कृतिको संरक्षण गर्न सोनाम ल्होछारले थप प्रेरणा प्रदान गर्ने विश्वास व्यक्त गरेका छन्। सोनाम ल्होछार (लाङम्हे ल्हो) अर्थात् नयाँ वर्षको शुभ अवसरमा शुभकामना दिँदै उनले नेपालका बहुसांस्कृतिक विशेषताहरु मौलिक पूँजीको रुपमा रहेको उल्लेख गरेका छन्। ओलीले एकता र सहिष्णुताको विशेषतालाई हामीले समृद्ध देश निर्माणमा सदुपयोग गर्नुपर्ने बताएका छन्। हाम्रो सुन्दर देश नेपालका बहुसांस्कृतिक विशेषताहरु हाम्रो मौलिक पूँजीको रुपमा रहेका छन्। एकता र सहिष्णुताको यस विशेषतालाई हामीले समृद्ध देश निर्माणमा सदुपयोग गर्नु पर्दछ। , शुभकामना सन्देशमा भनिएको छ, विभिन्न संस्कृतिमा आधारित यस्ता पर्वहरु हाम्रो राष्ट्रिय एकता, पारस्परिक सामाजिक सद्भाव र सहिष्णुताका मौलिक आधारहरु हुन्। ओलीले संविधानले विविध भाषा तथा संस्कृति सम्बन्धि विषयलाई मौलिक हकको रुपमा सुनिश्चित गरेको उल्लेख गरेका छन्। विभिन्न समुदायका धार्मिक तथा सांस्कृतिक आस्थालाई सम्मान गर्दै नेपालमा विभिन्न भाषा, लिपि, धर्म, संस्कृति, सभ्यता र सांस्कृतिक सम्पदाको संरक्षण हुँदै आएको शुभकामना सन्देशमा उल्लेख छ। नेकपा (एमाले) ऐतिहासिक जनआन्दोलनबाट स्थापित संघीय लोकतन्त्रिक गणतन्त्रको सम्वर्द्धन गर्दै सामाजिक न्याय, समानता, राष्ट्रिय एकता, राष्ट्रिय अखण्डता, स्वाधीनता र देशभक्तिलाई केन्द्रमा राखेर समृद्ध मुलुक निर्माणमा अग्रसर भएको ओलीको दाबी छ। समृद्ध नेपाल, सुखी नेपालीको साझा राष्ट्रिय आकाङ्क्षा प्राप्तिको अभियानमा गोलबन्द हुन उनले आग्रह गरेका छन्। समृद्ध नेपाल, सुखी नेपाली हामी नेपालीहरुको साझा राष्ट्रिय आकाङ्क्षा हो र एमालेले यसलाई आफ्नो गन्तव्य बनाएको छ। यस उद्देश्यलाई प्राप्त गर्न स्पष्ट दूरदृष्टि, तदनुसारका नीति र कार्यक्रमहरु एवं ती नीति र कार्यक्रमहरुलाई कार्यान्वयन गर्न क्षेत्रगत कार्ययोजना र आवधिक लक्ष्यहरुसहित एमाले अघि बढिरहेको छ। , शुभकामना सन्देशमा भनिएको छ, समृद्ध नेपाल, सुखी नेपालीको साझा राष्ट्रिय आकाङ्क्षा प्राप्तिको अभियानमा गोलबन्द हुन म यस सुखद् अवसरमा सबैमा हार्दिक आग्रह गर्दछु।"
सोनाम ल्होसारले बृहत् राष्ट्रिय एकतालाई सुदृढ बनाउँछ : राष्ट्रपति,"काठमाडौं : राष्ट्रपति विद्यादेवी भण्डारीले सोनाम ल्होसारले बृहत् राष्ट्रिय एकतालाई थप सुदृढ बनाउन मद्दत पुग्ने विश्वास व्यक्त गरेकी छन्। तामाङ समुदायको महान् पर्व सोनम ल्होसारका अवसरमा शुभकामना दिँदै उनले आर्थिक र सामाजिक रूपले समृद्ध मुलुक निर्माण गर्नका लागि अघि बढ्न सबैलाई प्रेरणा प्रदान गरोस् भन्ने कामना गरेकी छन्। बहुजातीय, बहुभाषिक, बहुसांस्कृतिक विविधतायुक्त नेपाली समाजमा सोनम ल्होसार जस्ता पर्वहरूबाट सबै नेपाली बीच आपसी सद्भाबव, सहिष्णुता र बन्धुत्वको भावना अभिवृद्धि हुने र यसबाट बृहत् राष्ट्रिय एकतालाई थप सुदृढ तुल्याउन मद्दत पुग्नेछ भन्ने विश्वास लिएको छु ।सन्देशमा भनिएको छ,सोनम ल्होसार पर्वले सबै नेपाली बीचको एकतालाई अझ सुदृढ गर्दै आर्थिक र सामाजिक रूपले समृद्ध मुलुक निर्माण गर्नका लागि अघि बढ्न सबैलाई प्रेरणा प्रदान गरोस् भन्ने कामना गर्दछु। प्रत्येक वर्ष माघ शुक्ल प्रतिपदाको दिन मनाइने यस पर्वमा तामाङ समुदायले कुल पूजा, प्रकृति पूजा र बुद्धका सन्देशको स्मरण गर्नुका साथै आफन्तजन भेला भई मनोरञ्जन गर्दै आपसमा खुसी आदानप्रदान गर्ने गर्दछन् । मुलुकका विभिन्न भागमा बसोबास गर्ने तामाङसहित ह्योल्मो, थकाली, जिरेल, नेस्याङ्वा, भोटे, दुरा, लेप्चा आदि जातिहरूले समेत आआफ्नै शैली र परम्पराअनुसार यो पर्व मनाउँदै आएको पाइन्छ । चाडपर्वहरूले हाम्रो मौलिक सांस्कृतिक सम्पदाको संरक्षण र प्रवर्द्धन गर्दै मौलिक पहिचान अभिवृद्धि गर्न समेत सहयोग पुर्याइरहेको राष्ट्रपतिको सन्देशमा उल्लेख छ ।"
"प्रधानमन्त्री देउवाले भने, सबै जातिका विशिष्ट संस्कृति र परम्परा छन्","काठमाडौं : प्रधानमन्त्री शेरबहादुर देउवाले सोनाम ल्होसारजस्ता पर्वले नेपाली समाजमा सद्भावना बढाउँदै आएको बताएका छन्। देउवाले परापूर्वकालदेखि मान्दै आएको सोनाम ल्होसार अर्थात् नयाँ वर्षको उपलक्ष्यमा तामाङ समुदायका नागरिकमा सुख, शान्ति, सुस्वास्थ्य र दीर्घायुको कामनासहित शुभकामना व्यक्त गरेका हुन्। उनले शुभकामना सन्देशमार्फत सामाजिक, सांस्कृतिक, जातीय र धार्मिक विविधताले सम्पन्न मुलुक नेपालका विभिन्न भाषा, धर्म, वर्ण, सम्प्रदाय, जातजातिका आआफ्ना विशिष्ट संस्कृति र परम्परा रहेको उल्लेख गरेका छन् । प्रधानमन्त्री देउवाले सदैव एकले अर्काको धर्म, भाषा, संस्कृति र परम्पराको सम्मान र आदर गर्ने हाम्रो आफ्नो विशिष्ट पहिचान रहेको उल्लेख गरेका छन् । उनले कोभिड१९ नियन्त्रणका लागि अवलम्बन गरिएका रणनीति प्रभावकारी देखिए पनि कोभिड१९ को जोखिम कायमै रहेकाले जनस्वास्थ्य मापदण्डको पालना गर्दै यो पर्व हर्षोल्लासपूर्वक मनाउन आग्रह गरेका छन् । प्रधानमन्त्री देउवाले यस पर्वले पारस्परिक सद्भाव र सहिष्णुको भावनालाई अझ प्रगाढ र सुदृढ बनाउन प्रेरणा प्रदान गरोस् भन्ने कामना गरेका छन् । रासस"
निर्वाचन आयोगले बढायो सरकारलाई दबाब,"काठमाडौं : निर्वाचन आयोगले स्थानीय तहको निर्वाचन समयमै गर्न दबाब बढाएको छ। उसले निर्वाचनको मिति जेठ ४ गतेलाई प्रस्ताव गरेको छ। यसमा प्रधानमन्त्री शेरबहादुर देउवा सकारात्मक देखिएको आयोगका पदाधिकारीले बताएका छन्। आयोगले यसअघि एकै चरणमा भए वैशाख १४ र दुई चरणमा भए वैशाख १४ र २२ गते निर्वाचन गर्न प्रस्ताव गरेको थियो। तर, सत्तारुढ गठबन्धनभित्रको मतभेदका कारण सरकारले मिति तोक्न सकेको थिएन। बरु गठबन्धनमा आवद्ध दलका नेता निर्वाचन पर धकेल्न लागिपरेका थिए। तर, चौतर्फी दबाबपछि गठबन्धनको गत शनिबार बसेको बैठकले कानुन संशोधन गरेर भए पनि जेठभित्र निर्वाचन गर्ने सहमति जुटाएको थियो। त्यसपछि प्रधानमन्त्री देउवाले छलफल अघि बढाएका हुन्। बालुवाटारमा मंगलबार प्रधानमन्त्री देउवासहित मन्त्रीहरू र आयोगका पदाधिकारीबीच छलफल भएको थियो। सरकार र आयोगबीच समझदारी बन्यो, देउवानिकट स्रोतले भन्यो, प्रधानमन्त्रीले आयोगका पदाधिकारीलाई तयारी अघि बढाउनुहोस्, सरकारले केही दिनमै निर्वाचनको मिति घोषणा गर्छ भन्नुभएको छ। निर्वाचन आयुक्त ईश्वरीप्रसाद पौड्यालले जेठ ४ मा निर्वाचन गर्न परामर्श दिएको बताए। प्रधानमन्त्रीले हुन्छ भन्नुभएको छ, आयुक्त पौड्यालले भने, उहाँले राम्रोसँग निर्वाचन तयारीमा जुट्नुहोस्। अब बस्ने मन्त्रिपरिषद् बैठकबाट चुनावको मिति तोक्छौं भन्नुभएको छ। देउवाले एकै चरणमा गर्न सक्नेनसक्नेबारे आयोगका पदाधिकारीसँग जिज्ञासा राखेका थिए। प्रधानमन्त्रीले एकै चरणमा सबै चुनाव गर्न सकिएला कि के छ ? आयोग तयार छ कि छैन भनेर चासो दिनुभयो, आयोगका प्रवक्ता शालिग्राम शर्मा पौडेलले भने, हामीले एकै चरणमा निर्वाचन गराउन पनि हामी तयार छौं। सरकारले मिति छिट्टै मन्त्रिपरिषद्बाट पारित गरोस्। आयोगका तर्फबाट यति कुरा राख्यौं। ०७४ सालमा वैशाख ३१ गते, असार १४ गते र असोज २ गते गरी तीन चरणमा चुनाव भएको थियो। त्यतिबेला निर्वाचित पदाधिकारीहरूको पदावधि संविधानको धारा २१५ को उपधारा ६, धारा २१६ को उपधारा ६, धारा २२० को उपधारा ५ तथा स्थानीय तह निर्वाचन ऐन, २०७३ को दफा ४ र दफा ५५ बमोजिम २०७९ जेठ ५ मा समाप्त हुँदै छ। प्रधानमन्त्रीले हुन्छ भन्नुभएको छ। उहाँले राम्रोसँग निर्वाचन तयारीमा जुट्नुहोस्। अब बस्ने मन्त्रिपरिषद् बैठकबाट चुनावको मिति तोक्छौं भन्नुभएको छ ।ईश्वरीप्रसाद पौड्याल , निर्वाचन आयुक्त त्यसअघि नै निर्वाचन सम्पन्न गर्नुपर्ने नेपाल सरकार तथा निर्वाचन आयोगको संवैधानिक एवं कानुनी दायित्व रहेको आयोगले जनाएको छ। त्यसैले २०७९ जेठ ४ गते बुधबारका दिन एकै चरणमा चुनाव गर्ने गरी मिति तोक्न सरकारलाई आग्रह गरेको जनाइएको छ। निर्वाचन व्यवस्थापनका लागि कानुनबमोजिम आयोगलाई सामान्यतः १ सय २० दिन आवश्यक पर्छ। आयोगले मतदाता नामावली संकलन, मतदानस्थालहरूको पुनरावलोकन र निर्धारण तथा निर्वाचन गर्न पूर्वतयारी गरिरहेको प्रधानमन्त्रीलाई जानकारी पनि गराएको छ। गठबन्धनले केही समयअघि राखेको बैठकमा केही संविधानविद्ले संविधानसँग बाझिएको स्थानीय तह निर्वाचन ऐन २०७३ को व्यवस्था संशोधन गर्न सुझावसमेत दिएका थिए। जेठ ४ मा गर्दा एमाले मनाउन सकिने र कानुन संशोधन पनि गर्नुनपर्ने भएकाले प्रधानमन्त्री उक्त मितिको विषयमा आयोगसँग छलफलमा जुटिरहेका थिए। खर्च १२ अर्ब लाग्ने आयोगले आगामी जेठ ४ गते प्रस्ताव गरेको स्थानीय निर्वाचनमा १२ अर्ब रुपैयाँ खर्च लाग्ने अनुमानित खेस्रा बजेट सरकारलाई पेश गरेको छ। आयोगका पदाधिकारीले प्रधानमन्त्री देउवासँगको भेटमा निर्वाचनमा अनुमानित खर्चबारे पनि जानकारी गराएका थिए। २०७४ सालमा ७ प्रदेश निर्वाचन कार्यालय, ७० निर्वाचन कार्यालय र ७ सय ५३ निर्वाचन अधिकृतको कार्यालयबाट समेत गरी स्थानीय निर्वाचनमा ८ अर्ब रुपैयाँभन्दा बढी खर्च लागेको थियो। आयोगका प्रवक्ता पौडेलले भने, एकै चरणमा निर्वाचन नभएको खण्डमा यो अनुमानित खर्च बढ्न सक्छ। स्वास्थ्य सुरक्षा मापदण्ड पालना गर्न स्वास्थ्यकर्मी परिचालन, बजार मूल्य, ढुवानी, निर्वाचनमा खटिने जनशक्तिको तलब भत्ता र अन्य सुविधामा पहिलेको तुलनामा ३० प्रतिशत बढी खर्च हुने आयोगको अनुमान छ।"
"सबै भाषा, संस्कृति तथा पहिचानको संरक्षण गर्नु राज्यको कर्तव्य हो : माधव नेपाल","काठमाडौं : नेपाल कम्युनिष्ट पार्टी (एकीकृत समाजवादी)का अध्यक्ष माधवकुमार नेपालले मुलुकका सबै जातजाति तथा समुदायको भाषा, संस्कृति तथा पहिचानको संरक्षण गर्नु राज्यको कर्तव्य भएको बताएका छन्। तामाङ समुदायले नयाँ वर्षका रूपमा मनाउने सोनाम ल्होसार २०७८ का अवसरमा सम्पूर्ण दिदीबहिनी तभा दाजुभाइमा सुस्वास्थ्य, दीर्घायु र उत्तरोत्तर प्रगतिको कामना व्यक्त गर्दै उनले बहुजातीय, बहुधार्मिक र बहुप्राकृतिक विशेषतायुक्त नेपालका विभिन्न समुदायका रीति, परम्परा र संस्कृति मौलिक पहिचान र बहुमूल्य सम्पत्ति भएको बताएका छन्। यस्ता पर्वले मौलिक संस्कृति प्रवद्र्धन, सामाजिक सद्भाव अभिवृद्धि र राष्ट्रिय एकता सुदृढ गर्न महत्वपूर्ण योगदान पुर्याउँदै आएको जनाउँदै पूर्वप्रधानमन्त्री नेपालले सबै नेपालीबीच बन्धुत्व, आपसी प्रेम, हार्दिकता र सम्मान कायम गर्दै सामाजिक न्याय र समानतासहितको समुन्नत समाजवादी मुलुक निर्माण गर्ने दिशातर्फ अग्रसर हुन सोनाम ल्होसारले सबैमा प्रेरणा प्रदान गर्ने विश्वास व्यक्त गरेका छन्। रासस"
सन्धिखर्कमा १ सय ५० मेट्रिक टन क्षमताको कोल्ड स्टोर,"सन्धिखर्क : अर्घाखाँचीको सन्धिखर्कमा अत्याधुनिकस्तरको कोल्ड स्टोर बन्ने भएपछि स्थानीय कृषक खुशी भएका छन् । कृषकहरुले उत्पादन गरेको फलफूल तथा तरकारीको सुरक्षित भण्डारण गर्न सन्धिखर्क नगरपालिकाले वडा नम्बर १ को हटारीमा कोल्ड स्टोर निर्माण गर्न थालेको हो । पहिलो तलामा २ च्याम्बर कोल्ड स्टोर, दोस्रो तलामा १७ वटा सटर र तेस्रा् तलामा कार्यालय तथा नास्ता पसलसहितको चिस्यान केन्द्र ७ करोड ७९ लाख ४७ हजार २ सय ७ रुपैयाँको लागतमा निर्माण गर्न थालिएको सन्धिखर्क नगरपालिकाका प्रमुख प्रशासकीय अधिकृत नारायण अर्यालले बताए । चिस्यान केन्द्रको अभावमा तरकारी तथा फलफूलहरु मौसमी समयमा कृषकले सस्तो मुल्यमा बिक्री गर्न बाध्य छन् । केही तरकारी तथा फलफूलहरु कुहिएर जाने गरेका छन् । कृषकहरुले उत्पादन गरेको तरकारी तथा फलफूलहरु कोल्ड स्टोरमा राखेर अफ सिजनमा बिक्री गर्दा मनग्य आम्दानी गर्न सकून तथा कुहेर फाल्न कृषकलाई नपरोस् भन्ने उदेश्यका साथ बहु उदेश्यसहितको कोल्ड स्टोर निर्माण गर्न थालिएको सन्धिखर्क नगरपालिकाका नगर प्रमुख कमल प्रसाद भुसालले बताए । १ सय ५० मेट्रिक टन क्षमताको कोल्ड स्टोर निर्माण भएपछि कृषकलाई सहज हुने तथा युवाहरु स्वरोजगारमार्फत आत्मनिर्भर बन्ने नगर प्रमुख भुसालको भनाइ छ । २०७९ साल को चैत १६ गते सम्म काम सम्पन्न गर्ने गरी लुम्विनी अर्घाखाँची जेभीले कोल्ड स्टोर निर्माण गर्ने सम्झौता अनुसारको काम गरिरहेको छ । आफूले चाहेको तरकारी तथा फलफूल बेमौसमी समयमा नपाइने तथा पाइएपनि महंगो मुल्यमा किन्न स्थानीय उपभोक्ताहरु बाध्य भएका छन् । चिस्यान केन्द्र स्थापना भएर सञ्चालन आएपछि कृषकहरु मात्र नभै उपभोक्ताहरु पनि लाभान्वित हुनेछन् । कोल्ड स्टोर निर्माण भएपछि सन्धिखर्क नगरपालिकासँगसँगै मालारानी गाउँपालिका र गुल्मी जिल्लाको नयाँगाउँ क्षेत्रका सुन्तला उत्पादन कृषकहरु समेत लाभान्वित हुनेछन् ।"
कांगेस वडा सभापति हातहतियार तथा खरखजना कसुरमा पक्राउ,सोलुखुम्बुः नेपाली कांग्रेस थुलुङ दुधकोशी गाउँपालिका वडा ७ सभापति पक्राउ परेका छन्। हातहतियार तथा खरखजनासम्बन्धी कसुरमा वडा सभापति मिलन कुमार राईलाई पक्राउ गरिएको जिल्ला प्रहरी कार्यालय सोलुखुम्बुले जनाएको छ। काठमाडौं जिल्ला अदालतको पक्राउ पुर्जीको आधारमा राईलाई घरबाटै पक्राउ गरिएको जिल्ला प्रहरी कार्यालय सोलुखुम्बुका प्रहरी निरीक्षक ऋषिराज ढकालले बताए। हातहतियार तथा खरखजनासम्बन्धी कसुरमा अनुसन्धानका लागि काठमाडौं पठाइएको सोलुखुम्बु प्रहरीले जनाएको छ। हातहतियार तथा खरखजना ऐन २०१९ तथा मुलुकी अपराध संहिता ऐन २०७४ को भाग २ को परिच्छेद ६ अनुसार कसुरदारलाई ३ वर्षसम्म कैद तथा ३० हजारसम्म जरिवाना हुने कानुनी व्यवस्था रहेको छ।
पानीका लागि जमिन खरिद,"फिदिम : जलस्रोतले सम्पन्न देशका नागरिकले पानीकै लागि अनेक दुःख गरेको सुन्दा पत्यार नलाग्न सक्छ। तर, पाँचथरको तुम्बेवा गाउँपालिका१ आङ्नाका बासिन्दाहरूले पानी पिउन निकै ठूलो संघर्ष गरिरहेका छन्। पानीकै लागि जमिन नै खरिद गरेका छन्। यस ठाउँमा पानी रसाउने मुहानहरू क्रमशः सुक्दै गए। कुवाहरू सुक्खा खल्डोजस्तै देखिन थालेका छन्। स्थानीय पानीको खोजीमा भौतारिन थाले। पानीको समस्यालाई थेग्न नसकेर कतिपय बसाइँ पनि सरे। सीमित स्थानमा भएको पानीका मुहानमा जग्गाधनीको हैकम चल्ने भएपछि आङ्नाका बासिन्दाले पानी पिउनलाई मुहान भएको जमिन खरिद गरेका छन्। मुहान मात्र खरिद गर्दा जग्गाधनीको हैकम चल्ने भएपछि यहाँका मानिसले पानीको मुहान भएको जमिन खरिद गरेका छन्, आङ्नाका स्थानीय सहरसिंह तामाङले भने, पानी पिउनलाई जमिन खरिद गर्नुपर्ने हाम्रो बाध्यता हो। आङ्नास्थित रातमाटे टोलका गोविन्द तामाङ र खेपाङ टोलका भूमिकुमार देवानले पानीको मुहान भएको चार रोपनी जमिन खरिद गरेका हुन्। हामीले ७ लाख रुपैयाँमा मुहान भएको जमिन खरिद गरेका छौं, गोविन्दले भने, उक्त जमिनमा भएको मुहानबाट पानी ल्याएर गाउँका ५० घरधुरीलाई वितरण गरेका छौं। पानीको मुहान मात्र किन्न नपाइने भएपछि जमिन खरिद गर्नुपरेको हो। सरकारले आङ्नालाई सुक्खा क्षेत्र घोषणा गरेको दशकौं बितिसकेको छ। सुक्खा क्षेत्र घोषणा भएपछि गाउँमा खानेपानी आयोजना सञ्चालन होला भनेर यहाँका मानिसहरू निकै आशावादी थिए। तर, अहिलेसम्म राज्यको तर्फबाट कुनै आयोजना सञ्चालन नभएपछि स्थानीयहरू निराश बनेका छन्। आङ्ना मौवाका लागि भनेर सरकारले आङ्ना मौवा बेहत पम्पिङ खानेपानी आयोजना को काम अघि सरेको छ। उक्त आयोजनाको काम सुस्त भएपछि पानीको समस्या टार्न स्थानीयले जमिन खरिद गर्न बाध्य भएका हुन्। अघिल्लो वर्षमै सम्पन्न हुनुपर्ने खानेपानी आयोजनाको काम आधा भएको छ, गोविन्दले भने उक्त आयोजनाको काम सकिन्छ र पानी पिउँला भन्ने आशा हराएपछि मुहान भएको जमिन खरिद गरेका हौं। उनीहरूले उत्तिसेनीस्थित जोतिन्द्र लावतीको चार रोपनि जमिन खरिद गरेका हुन्। यसका लागि गाउँका ५० घरबाट रकम संकलन गरेका थिए। समय मिलाएर गाउँका सबै घरमा पानी वितरण गरिएको छ, गोविन्दले भने अहिले मेरो र भूमि देवानको नाममा जग्गा खरिद गरेका छौं। यो जमिनलाई संस्था दर्ता गरेर संस्थाको नाममा ल्याउने तयारी गरिरहेका छौं। उपभोक्ताहरूको लगानीबाट गाउँसम्म ल्याएको पानीको मुहान सुक्न थालेको छ। उक्त मुहानबाट ल्याएको पानीले आवश्यकता पूरा गर्न नसकेको स्थानीय बताउँछन्। घण्टा सिस्टमले पानी आउँछ, स्थानीय बमबहादुर तामाङले भने सुक्खा क्षेत्रमा पानीको समस्या समाधान गर्न सरकार गम्भीर छैन।"
अटोटेम्पु दुर्घटना : चालकको मृत्यु,धनकुटा : धनकुटा७ जिरोप्वाइन्टस्थित कोशी राजमार्गमा अटोटेम्पु दुर्घटना हुँदा चालकको मृत्यु भएको छ। मंगलबार बेलुका ८:३० बजे बजारदेखि जिरोप्पाइन्टतर्फ जाँदै गरेको मे १ ह ४४७४ नम्बरको अटो टेम्पु सडकको नालीमा पल्टिंदा टेम्पु चालक ६० वर्षीय लालबहादुर दलार्मीको मृत्यु भएको हो। छथरजोरपाटी१ हात्तिखर्क घर भए पनि उनी जिरोप्वाइन्टमा बसेर यतै टेम्पु चलाउँथे। टेम्पु पल्टिंदा गम्भीर घाइते भएका उनलाई तत्कालै उपचारको लागि जिल्ला अस्पताल धनकुटामा पुर्याइएको थियो। अस्पताल पुर्याउन साथ डाक्टरले मृत घोषित गरेका हुन्। मृतक मगरको टाउको सहित विभिन्न भागमा चोटपटक देखिएको छ। दुर्घटनाको कारणबारे अनुसन्धान भइरहेको जिल्ला ट्राफिक प्रहरी कार्यालय धनकुटाका हवल्दार दिपक खड्काले जानकारी दिए। घटना स्थल जिल्ला ट्राफिक प्रहरी कार्यालयदेखि ३ सय मिटर पूर्व रहेको छ।
कतार हिँडेकी मीना कुमारीको पासपोर्ट इन्टरपोलको डाटाबेसमा देखिएपछि,"काठमाडौंः त्रिभुवन अन्तर्राष्ट्रिय विमानस्थस्थित अध्यागमन कार्यालयले श्रीमान भेट्न दुई छोरीसहित कतार जान लागेकी धनुषाकी रोहिणी खातुनसहित १४ जनालाई फिर्ता (अफलोड) गरेको छ। आवश्यक प्रमाण पेस गर्न नसकेपछि अध्यागमनले खातुनलाई प्रस्थान अनुमति दिन अस्विकार गरेको हो। त्यस्तै कतार हिँडेकी बाराकी मिना कुमारी मोक्तनको राहदानी शंकास्पद पाइएपछि अध्यागमनले उनलाई पनि प्रस्थान अनुमति दिएन। मोक्तानले प्रयोग गरेको ०९८३०४१९ नम्बरको राहदानी इन्टरपोलको स्टोलन एण्ड लस्ट ट्राभल डकुमेन्ट डेटाबेस देखिएपछि अध्यागमनले उनलाई रोकेको हो। अध्यागमनले बहराइन हिँडेका ओखलढुङ्गाका प्रेमबहादुर पुलामी मगर, युगाण्डा हिँडेका बाँकेका रन्जीत राम चमार र ऋखिराम कुमार प्रस्थान अनुमति नदिई फिर्ता गरेको छ। त्यस्तै युगाण्डा हिँडेका रन्जीत राम र ऋखिराम कुमारको यात्रा शंकास्पद भएको भन्दै अध्यामगनले फिर्ता पठाएको हो। राष्ट्रिय महिला आयोगको उजुरीका आधारमा ओखलढुंगाका पुलामीलाई अध्यागमनले प्रस्थान अनुमति नदिएको हो। महिला आयोगले कात्तिक १५ गते अध्यागमन विभागलाई पत्र लेखी पुलामीलाई प्रस्थान अनुमति नदिन आग्रह गरेको थियो। त्यस्तै भिजिट भिसामा दुबई हिँडेका पाल्पाका नरेश अर्गली मगर र रुकुम (पश्चिम)का रमेश थापालाई आवश्यक कागजपत्र पेस गर्न नसकेपछि अध्यागमन अधिकृतले प्रस्थान अनुमति दिन अस्विकार गरेका छन्। शंकास्पद यात्रा भन्दै अध्यामगन अधिकृतले उनीहरुलाई फिर्ता गरिदिएका हुन्। म्यानपावर व्यवयासीले भिजिट भिसामा सर्वसाधारणलाई अफ्रिकीलगायत खाडी मुलुकमा पठाई अलपत्र पारेको उजुरी परेपछि गृह मन्त्रालयले रोक लगाएको छ। गृह मन्त्रालयले भिजिट भिसामा जान मापदण्डसमेत बनाएको छ। गृहले बनाएको मापदण्ड पूरा नगरेका र शंकास्पद यात्र गर्नेलाई अध्यागमनले रोक लगाएको हो।"
बारामा आगलागी : ९ घरगोठ जलेर नष्ट,"वीरगन्ज : बाराको बारागढी गाउँपालिका वडा नम्बर २ बिसुनपुर्वा गाउँमा आगलागी हुँदा ९ वटा घरगोठ जलेर नष्ट भएका छन् । आगलागीबाट करिब ९ लाख रुपैयाँ बराबरको धनमाल क्षति भएको जिल्ला प्रहरी कार्यालय बाराले जनाएको छ । बिसुनपुर्वामा मङगलबार मध्यराती १२ बजेतिर आगलागी हुँदा स्थानीय प्रेमलाल चौधरी, जयप्रकास चौधरी, लिलावति थरुनी, उर्मिला चौधरी, कान्त चौधरी,सुरेश दास, कान्चानन्द दास, लक्ष्मण दास र शकंर प्रसाद जयसवालको खरले छाएको गोठ घर जलेर पूर्णरुपमा क्षति भएको हो । आगलागीबाट घरगोठसँगै काठका फर्निचर, झ्याल ढोका र दाउरा जल्दा अन्दाजी ९ लाख रुपैयाँ बराबरको क्षति भएको अनुमान गरिएको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए । आगो प्रहरी र स्थानीयवासीले मिलेर बिहान पौने २ बजेतिर निभाएको प्रहरी नायव उपरीक्षक थापाले बताए । आगलागीका कारण अहिलेसम्म खुल्न नसकेको भन्दै थापाले घटनास्थलमा पुगेर प्रहरीले अनुसन्धान गरिरहेको जानकारी दिए ।"
प्रेस युनियन सुनसरीद्वारा निशुल्क फोटो पत्रकारिता प्रशिक्षण,"इटहरी : सुनसरी र मोरङलाई कर्मथलो बनाएर व्यवसायिक पत्रकारिता गर्दै आएका पत्रकारहरुलाई फोटो पत्रकारिताको माध्यमबाट समाजलाई सुशुचित गर्न सक्ने सिप प्रदान गर्ने उद्धेश्यले सुनसरीको इटहरीमा एक दिने निःशुल्क फोटो पत्रकारिता प्रशिक्षणको आयोजना गरिएको छ। नेपाल प्रेस युनियन सुनसरीले राष्ट्रिय फोटो पत्रकार समुह काठमाडौंसँगको सहकार्यमा पत्रकारहरुलाई फोटो पत्रकारितामा अझ दक्षता प्रदान गर्ने उद्धेश्यले प्रशिक्षणको आयोजना गरिएको हो। प्रशिक्षण कार्यक्रमपछि बोल्दै कान्तिपुर टेलिभिजनमा कार्यरत पत्रकार अर्जुन सुवेदीले कार्यक्रमले आफुलाई फोटोग्राफीमा आफ्नो अवस्था कस्तो रहेछ भन्ने थाहा दिएको बताए। उनले भने, 'अहिलेसम्म फोटोग्राफीका बारेमा राम्रो जानकारी नै नभएको आफूलाई महसुस भएको छ। यो तालिमले फोटो पत्रकारिताको कखरा सिकाएको छ।' पत्रकार सुवेदीले पत्रकारलाई व्यावसायिक रुपमा सबल बनाउन र पेशागत दक्षता अभिवृद्धि गर्न मद्दत पुर्याएको बताए। त्यसैगरी, ग्यालेक्सी टेलिभिजनका पत्रकार प्रकाश तिम्सिनाले प्रशिक्षण कार्यक्रमले आफूलाई व्यावसायिक रुपमा फोटो पत्रकारिता गर्न मद्दत पुगेको बताए। उनले भने, 'प्रेस युनियनले सारै राम्रो काम गरेको छ। पत्रकारलाई व्यावसायिक रुपमा सबल बनाउन यो प्रशिक्षणले महत्त्वपूर्ण सहयोग गरेको छ।' पत्रकारको प्राविधिक र व्यावसायिक क्षमता अभिवृद्धि गर्ने यस्ता कार्यक्रम प्रेस युनियनले मात्र नभएर अन्य संघ संगठनले पनि ल्याउनु पर्नेमा तिम्सिनाको जोड थियो। कार्यक्रममा बोल्ने अन्य प्रशिक्षार्थीहरुले समेत यस्ता प्रशिक्षण कार्यक्रम निरन्तर रुपमा संचालन हुनुपर्नेमा जोड दिएका थिए। कार्यक्रम राष्ट्रिय फोटो पत्रकार समुहका अध्यक्ष प्रदिपराज वन्तको प्रमुख आतिथ्य तथा नेपाल प्रेस युनियन सुनसरीका अध्यक्ष पवन अधिकारीको अध्यक्षता रहेको प्रशिक्षण कार्यक्रममा ३० जना विभिन्न सञ्चार माध्यममा आवद्ध पत्रकारहरु प्रशिक्षार्थीका रुपमा सहभागी रहेको थियो। प्रशिक्षण कार्यक्रममा कस्तो विषयवस्तु समेटेका दृष्य खिच्ने, कसरी खिच्नेदेखि प्रकाशमा आइसकेपछि त्यसले पार्ने प्रभाव लगायतका विषयमा राष्ट्रिय फोटो पत्रकार समुहका अध्यक्ष तथा कार्यक्रमका प्रमुख अतिथि वन्तले सहजीकरण गरेका थिए। त्यसैगरी नेपाल पत्रकार महासंघका केन्द्रीय सदस्य भीषण राईले फोटो क्याप्सन लगायतका विषयमा सहजीकरण गरेका थिए। सुनसरीका पत्रकारका लागि कोरोना कहरका समयमा, दुर्घटना विमा, खाद्यान्न राहत, स्वास्थ्य सुरक्षा सामाग्री मास्क, सेनिटाइजर लगायतका सामाग्री वितरणदेखि संक्रमित बन्न पुगेका पत्रकारलाई मोबाइल डाक्टर कार्यक्रम सञ्चालन गरेर संक्रमितको घरघरमा औषधि उपचार व्यवस्था मिलाउने काम विगतमा गरिएको स्मरण गर्दै नेपाल प्रेस युनियन सुनसरीले पत्रकारहरुको दक्षताका लागि समेत तालिम प्रशिक्षण कार्यक्रम सञ्चालन गर्ने योजना अनुसार प्रशिक्षण राखिएको अध्यक्ष पवन अधिकारीले बताए। प्रशिक्षण कार्यक्रमको उद्धघाटन सत्रमा नेपाल पत्रकार महासंघका केन्द्रीय सदस्य अमर खड्का, इक्वाल अहमद, प्रदेश सचिव सन्तोष यादव, नेपाल प्रेस युनियन प्रदेश सचिव धनबहादुर पुरी, नेपाल पत्रकार महासंघका उपाध्यक्ष गणेश निरौला, प्रेस युनियन सुनसरीका उपाध्यक्ष सञ्जिव वाग्ले र वरिष्ठ फोटोग्राफर विसप ताम्राकार लगायतले कार्यक्रमको प्रभावकारिताका विषयमा आफ्नो धारणा राखेका थिए।"
त्रिविका स्थगित परीक्षा फागुन १ देखि,"काठमाडौं : त्रिभुवन विश्वविद्यालयका परीक्षाहरु सुरु हुने भएका छन् । कोरोना संक्रमण जोखिम औंल्याउँदै स्थगित भएका परीक्षाहरु फागुन १ देखि सुरु हुने भएको हो । परीक्षा नियन्त्रण कार्यालय, बल्खुले बुधबार सूचना प्रकाशित गर्दै २०७८ सालमा सञ्चालन हुने शिक्षा र मानविकी संकायका तीन वर्षे स्नातक तहको नियमित तथा आंशिक परीक्षा सुरु हुने भएको हो । यस्तै, प्राइभेटतर्फका परीक्षार्थीहरूको परीक्षा पनि सञ्चालन हुने परीक्षा नियन्त्रण कार्यालय बल्खुले जनाएको छ ।"
सत्य बोल्दा सजाय !,"जंगलको बीचमा साधुको कुटी थियो। दाह्री पालेका ती साधु वृद्ध भइसकेका थिए। उनी झुटो बोल्दैनथे। उनको आदर्शमय जीवनका कारण धेरै मानिस भेट्न आइरहन्थे। एक दिन सधैं झैं ती साधु आफ्नो कुटीमा बसिरहेका थिए। त्यही बेला एक जना व्यक्ति उनको कुटीमा दौड्दै आए। हस्याङफस्याङ गर्दैै आएका ती युवा कुटीमा लुक्न खोजे। कस्तो व्यक्ति हो ? किन यसरी दौडिएर आयो ? किन लुक्न कुटी छिर्न खोज्यो ? यस्तै अनेक कुरा सोचेर साधुले कुटीमा छिर्न दिएनन्। तत्काल विकल्प खोज्नुपर्ने अवस्था ती युवकलाई थियो। दायाँबायाँ हेरे। नजिकै एउटा गुफा देखे। दौडिएर गुफामा पुगे र लुके। बढेको सास घट्न नपाउँदै केही मिनेट नबित्दै त्यही व्यक्तिलाई खोज्दै केही हेर्दै डरलाग्दा केही व्यक्ति साधुको कुटीमा आए। ज्यान परेका कपाल पालेका फरक शैलीका ती पाँच जनाको टोलीको व्यवहार सशंकित लाग्दो ठाने साधुले। उनीहरूसँग हातमा धारिलो चक्कु पनि थियो। टोलीको मुख्य व्यक्तिले साधुसित सोधे एकजना व्यक्ति यतातिर कुद्दै आइरहेको थियो, यतै कतै लुकेको हुनुपर्छ। तपाईंलाई थाहा छ ? जीवनमा कहिले पनि झुटो नबोल्ने ती साधुले युवक गुफामा लुकेको जानकारी दिँदै गुफा नै देखाइदिए। हिंस्रक व्यक्तिहरूको टोली गुफातिर लाग्यो। लुकेका ती व्यक्तिलाई टोलीको एउटा मान्छेले बाहिर लिएर आए। त्यसपछिको तिनको हाउभाउ हेरिरहेका साधुलाई छटपटि भयो, कतै त्यो युवकलाई तिनले केही गर्ने पो हुन् कि ? नभन्दै केही बेरमै सबै मिलेर युवकको जीवन समाप्त गरिदिए। उनीहरू त्यहाबाट अन्यत्रै भागे। साधु आँखा अगाडि नै भएको निर्मम घटना देखेर अचम्मित भए। लडिरहेको लास देखेर भावविह्वल पनि बने। साधुलाई जिन्दगीमा पहिलो पटक सत्य बोलेकोमा पश्चाताप गयो, सजाय भोगेजस्तो भयो । नैतिक शिक्षा : सत्य बोल्नुपर्छ तर कहिलेकाहीँ अवस्था विचार गर्नुपर्छ। कहिलेकाहीँ सत्य नबोल्दा समस्या हुन्छ, कहिलेकाहीँ सत्य बोल्दा।"
बढ्यो सुनचाँदीको मूल्य,काठमाडौं : सुनचाँदी बजारमा बुधबार छापावाल सुनको मूल्य प्रतितोला ३०० ले बढेर ९२ हजार २०० पुगेको छ। पहेँलो धातु अधिल्लो दिन प्रतितोला ९१ हजार ९०० मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९१ हजार ७०० कायम भएको छ। जसको मूल्य मङ्गलबार प्रतितोला ९१ हजार ४०० तोकिएको थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला १५ ले बढेर एक हजार २५५ कायम भएको महासङ्घले जनाएको छ। महासङ्घले अन्तर्राष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ। अन्तर्राष्ट्रिय बजारमा आज सुन प्रतिऔँस एक हजार ७९७ डलर आसपास कारोबार भइरहेको छ।
पश्चिमी न्यून चापीय प्रणालीको प्रभाव : भारी वर्षासहित असिना र हिमपातको सम्भावना,"काठमाडौं : बुधबार रातिदेखि पश्चिम नेपालबाट प्रवेश गर्न लागेको पश्चिमी न्यून चापीय प्रणालीको प्रभावले वर्षा र हिमपात हुने जल तथा मौसम विज्ञान विभागले जनाएको छ। मौसम पूर्वानुमान महाशाखाका जारी गरेको मौसम बुलेटिनमा पश्चिमी वायुको प्रभावले विभिन्न प्रदेशमा असिनासहित भारी वर्षा र हिमपातको सम्भावना समेत रहेको जनाएको छ। बुधबार दिउँसो प्रदेश १, मधेस , बागमती र गण्डकी प्रदेशमा आंशिकदेखि सामान्य बदली रही बाँकी भूभागहरुमा मौसम आंशिक बदली रहनेछ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। महाशाखाका अनुसार राति प्रदेश १, बागमती, गण्डकी र लुम्बिनी प्रदेशमा आंशिकदेखि सामान्य बदली तथा कर्णाली र सुदूरपश्चिम प्रदेशमा पूर्ण बदली रहनेछ। मधेश प्रदेशमा मौसम सामान्यतया सफादेखि आंशिक बदली रहनेछ। सुदूरपश्चिम प्रदेश र कर्णाली प्रदेशका पहाडी भूभागका केही स्थानमा हल्का वर्षाको सम्भावना रहेको छ। सुदूरपश्चिम र कर्णाली प्रदेशको उच्च पहाडी तथा हिमाली भूभागका धेरै स्थानहरुमा साथै गण्डकी, बागमती र प्रदेश १ का उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। बिहीबार पहाडी भुभाग तथा तराईका धेरै स्थानहरुमा मेघ गर्जनचटयाङसहित मध्यम वर्षाको सम्भावना रहेको देखिन्छ। सुदूरपश्चिम, कर्णाली , लुम्बिनी र गण्डकी प्रदेशका उच्च पहाडी तथा हिमाली भूभागमा तथा बागमती प्रदेश र प्रदेश नं १ को उच्च पहाडी तथा हिमाली भूभागमा हल्का हिमपातको सम्भावना रहेको बुलेटिनमा उल्लेख छ। महाशाखाका अनुसार शुक्रबार देशभर सामान्यदेखि पूर्ण बदली रहने देखिन्छ। देशका पहाडी तथा तराईका धेरै स्थानहरुमा मेघ गर्जन चटयाङ्ग असिनासहित मध्यम वर्षाको सम्भावना रहेको देखिन्छ। साथै गण्डकी तथा लुम्बिनी प्रदेशको एक वा दुई स्थानमा भारी वर्षाको सम्भावना पनि रहेको छ। देशका उच्च पहाडी तथा हिमाली भूभागमा हल्का हिमपातको सम्भावना रहेको छ।"
गुद्वारमा करिब एक किलो सुन लुकाएर ल्याउने दावा विमानस्थलबाट पक्राउ,"काठमाडौं: करिब एक किलो सुनसहित त्रिभुवन अन्तर्राष्ट्रिय विमानस्थलबाट प्रहरीले एक जनालाई पक्राउ गरेको छ। एयर अरेबियाको विमानबाट नेपाल फर्किएका सिन्धुपाल्चोकका दावा छिरिङ शेर्पालाई प्रहरीले पक्राउ गरेको विमानस्थल प्रहरी स्रोतले जानकारी दिएको छ। स्रोतका अनुसार दावाले गुद्वारमा करिब एक किलो सुन लुकाएर ल्याएका थिए। आशंका लगेपछि विमानस्थल प्रहरीले सोधपुछ गर्दा उनले गुद्वारबाट सुन लुकाएर ल्याएको बयान दिएका थिए। दावाले ०९३६८६१८ नम्बरको पासपोर्टबाट गत नोभेम्बर १६ मा दुबई गएका थिए। थप अनुसन्धान भइरहेको प्रहरीले जनाएको छ। विमानस्थल प्रहरी प्रमुख एसएसपी भीम ढकालका अनुसार दावाले गोप्य अंगमा र पेटभित्र लुकाएर ल्याएको बताए। 'चेकजाँचको क्रममा एक्सरे गर्दा कट्टु र पेटभित्र पनि सुन देखिएपछि नियन्त्रणमा लिएका थियौं,' एसएसपी ढकालले अन्नपूर्णसँग भने।"
साउदी अरबमा पहिलो योग महोत्सव आयोजना : भारतमा उत्साहप्रद चर्चा,"साउदी अरब : साउदी अरबको किंग अब्दुल्ला इकोनोमिक सिटीमा रहेको जुमान पार्कमा सो देशको पहिलो योग महोत्सव आयोजना सम्पन्न भएको छ। शनिबार भएको उक्त महोत्सवमा करिब एक हजार व्यक्तिले सहभागी भएर योग गरेका थिए । समाचार एजेन्सी एएनाईले अरब न्यूजलाई उद्धृत गर्दै यो खबर दिएको छ । महोत्सबमा १० देखि ६० वर्षसम्मका मानिसले विभिन्न योगआयसन गरेका थिए । कार्यक्रमको सुरुवात जमिनमा सुतेर गरिने योगबाट गरिएको थियो। सहभागीहरूले विभिन्न योग गर्दै र योग स्टुडियोका सेवाहरूबारे जानकारी पाएका थिए। कार्यक्रमका आयोजनक साउदी योगा कमिटीका अध्यक्ष नौफ मारवाईले महोत्सबमा सहभागी हुनेको ठूलो संख्या, उनीहरुको उत्साह र सकारात्मक प्रतिक्रिया देखेर आफू छक्क परेको बताए । उनले सरकारको सहयोगमार्फत साउदी अबरले सबैको गणस्तरमा उल्लेखनीय विकास गरिरहेको बताए। उनले अरब न्युजसँग भने, यो महोत्सव पूर्ण रूपमा सफल भएको छ। म खुसी छु कि साउदी अरबका जनताले यसलाई स्वागत मात्र गरेनन्, यो कार्यक्रमको उद्देश्य अनुरुप योगसम्बन्धी विचार अपनाए। उनले भने, हामी योगलाई जनतामाझ पुयाएर साउदी अरबमा प्रवद्र्धन गर्न चाहन्छौँ । हामी साउदी जनताले आफ्नो दिनको सुरुवात योगबाट गरू भन्ने चाहन्छौं जसमा २० मिनेटभन्दा बढी समय लाग्दैन। महोत्सबको भारतमा चर्चा साउदी अरबमा सम्पन्न योग महोत्सवको भारतमा चर्चा पायो । यसको कारण पनि नौफ मारवाई पनि हुन्, जसले सन् २०१८ मा पद्मश्री सुसोभित गरियो। नौफ मारवाई साउदी अरेबियाको पहिलो सर्टिफाइड योग प्रशिक्षक हुन्।। उनले साउदी अरबमा योगलाई वैधानिक बनाउन महत्वपूर्ण भूमिका खेलिन् । उनी आफैं इम्युन सिस्टम(प्रतिरोधात्मक प्रणाली)सँग सम्बन्धित रोगबाट पीडित थिइन्, जसलाई उनले योग र आयुर्वेदबाट निको पार्न सफल भएकी थिइन्। भारतीय समाजिक संजाल प्रयोगकर्ताहरुले साउदी अरबमा मनाइएको योग महोत्सबलाई लिएर उत्साहपूर्ण टिप्पणी गरेका छन्। बीबीसी हिन्दीबाट"
"पोल देखेर हौसिएका स्थानीय भन्छन् रहर मरिसक्यो, अब कहिले आउला बिजुली ?","जाजरकोट : नेपाल विद्युत प्राधिकरणको जाजरकोट वितरण केन्द्रले जाजरकोटमा विद्युत वितरण कार्य सञ्चालन गरेको ५ वर्ष पुग्दा पनि सबै स्थानमा भने विद्युत पुग्न सकेको छैन । सदरमुकाम वरिपरी केन्द्रीय प्रसारण लाइनको विद्युत पुग्दा अन्य स्थानमा भने पोल गाडेर मात्र छोडिएको छ । केन्द्रीय प्रसारणले विद्युत लाइन जोड्न ढिलाइ गरेपछि विद्युतको उज्यालोमा बस्ने स्थानीयको सपना भने मरिसकेको छ । कुशे गाउँपालिका ५, पाँचकाटीयकी तिर्खा थापा घर नजिकै केन्द्रीय प्रसारण विद्युत लाइनको पोल गाड्दा बिजुली बाल्न पाइने भो भनेर खुसीले गद्गद् थिइन् । तर चार वर्ष बित्यो बिजुली बत्ती भने बलेन । उनको विजुली बाल्ने रहर भने मरिसकेको छ । थापाजस्तै सोही ठाउँका चक्रबहादुर थापाको पनि बिजुली बाल्ने रहर मरिसकेको छ । केन्द्रीय प्रसारण विद्युत लाइनको पोल पुगेपछि निकै हौसिएको स्थानीय अहिले निरास भएका छन् । पोल गाडेको चार वर्षमा बिजुली बलेन अब कहिले बल्ला उनीहरु प्रश्न गर्छन ? जाजरकोट वितरण केन्द्रको लापरवाहीले गर्दा दुर्गम गाउँका स्थानीयबासी विद्युत बाल्नबाट बञ्चित भएको स्थानीय प्रेमबहादुर थापाले बताए । सदरमुकाम वरिपरीका केही ठाउँमा मात्र केन्द्रीय प्रसारण पुगेको भएपनि गाउँसम्म पुग्न सकेको छैन । सुर्खेतको राकमबाट आएको ३३ केभी प्रसारण लाइन जाजरकोट कुदुमा छ भने अर्को रग्दाको चौखामा रहेपनी निर्माण काम नहुदा जाजरकोट, पश्चिम रुकुम र डोल्पा जिल्लाको लागि केन्द्रीय प्रसारण लाइन वितरण गर्न ढिलाइ भएको छ । 'खलंगाबाट नलगाड हुदै बारेकोट, कुशे गाउँपालिकासम्म बिजुली विस्तारका लागि वाइपी कन्टक्सनले ६ महिनामा काम सक्ने गरी २०७२ सालमा ठेक्का सम्झौता गरेको थियो तर चार वर्षसम्म काम नगर्दा स्थानीयको विद्युत बाल्ने रहर अधुरै रहेको छ,' थापाले भने । प्राधिकरणको लापरबाहीले विद्युत जडान कार्य अलपत्र परेको प्रमुख जिल्ला अधिकारी प्रेम प्रसाद देवकोटाले बताए । जाजरकोट वितरण केन्द्रका प्रमुख अभिशेक राज कलवार अलपत्र रहेको विद्युत काम छिटै नै अगाडि बढ्ने बताए। प्रादेशीक कार्यालय सुर्खेतबाट ठेक्का भएको काम अलपत्र परेको बताउँदै त्यसलाई अगाडि बढाउनु आफूले पहल थालेको प्रमुख कलवारको भनाइ छ । जिल्लाका सात स्थानीय तहमध्ये छेडागाड नगरपालिका, भेरी नगरपालिका, नलगाड नगरपाकिका र शिवायल गाउँपालिकाका केही स्थानमा मात्र केन्द्रीय विद्युत पुगेको छ । विद्युत नहुँदा सरकारी सेवा प्रवाह, बैङ्गिक कार्य, पठनपाठन, पूर्वाधार निर्माण, उद्योग सञ्चालनलगायतमा बाधा पुगेको छ । जनताको सुविधालाई ध्यानमा राखेर छिटोभन्दा छिटो बिजुली जोड्न सम्बन्धित निकायको ध्यान जाओस्।"
कोदोको रक्सीलाई ब्रान्डिङ गरिने,"पर्वत : गण्डकी विश्वविद्यालयले कोदोबाट उत्पादन हुने मदिरालाई ब्रान्डिङ गर्ने भएको छ । गण्डकी प्रदेशका विभिन्न जिल्लामा व्यावसायिक रुपमै उत्पादन हुने मदिरालाई कसरी ब्राण्डिङ गर्न सकिन्छ भनेर अध्ययन सुरु गरिएको हो । पर्वत, कास्की, स्याङ्जा, लमजुङ र बागलुङ गरी पाँच जिल्लामा उत्पादित स्थानीय मदिरालाई ब्राण्डिङ गर्नेगरी अध्ययन सुरु गरिएको गण्डकी विश्वविद्यालयका रजिष्ट्रार कैलाश तिमिल्सिनाले जानकारी दिए। ब्राण्डिङ र गुणस्तर मापनको अभावमा घरेलु मदिरा उत्पादनमा प्रतिबन्द तथा उत्पादित मदिरासमेत खेर जाने गरेको छ । विदेशी मदिरा आयातमा वृद्धि भइरहेको अवस्थामा यसलाई प्रतिस्थापन गरी स्वरोजगार सिर्जना गर्न र प्रदेशलाई आर्थिक समृद्धितर्फ लैजान ब्राण्डिङको अवधारणा अघि सारिएको हो । गण्डकी प्रदेश सरकारका पूर्वमुख्यमन्त्री पृथ्वीसुब्बा गुरुङको कार्ययोजना अनुरुप कोदोको रक्सीलाई ब्राण्डिङ गर्न थालिएको रजिष्ट्रार तिमिल्सिनाले बताए।गण्डकी प्रदेशमा कोदोको खेती र उत्पादन बढी हुने र घरेलु मदिरासमेत बढी मात्रामा उत्पादन हँदै आएको छ । यसैगरी विश्वविद्यालयले सुन्तलामा कीरा लाग्ने विषयको समेत अध्ययन सुरु गरेको छ । विगत केही वर्षदेखि सुन्तलामा कीरा लाग्दा पर्वत, बागलुङ, म्याग्दी, स्याङ्जालगायतका जिल्लामा सुन्तला उत्पादनमा ह्रास आएको भन्दै यसको अध्ययन थालिएको उनले बताए । मङ्गलबार विश्वविद्यालयले पर्वतका शिक्षा क्षेत्रका सरोकारवालाबीच अन्तक्र्रिया कार्यक्रम गरी गण्डकी प्रदेश सरकारको पहिलो विश्वविद्यालयवाट सञ्चालित शैक्षिक कार्यक्रम, आगामी रणनीति र यस विश्वविद्यालय सञ्चालनका उद्देश्यका बारेमा छलफल गरिएको हो । सो अवसरमा बोल्दै गण्डकी विश्वविद्यालयका कुलपति गणेशमान गुरुङले गण्डकी प्रदेशमै दक्षजनशक्ति उत्पादन गर्नका लागि विश्वविद्यालय रचनात्मक सोचका साथ अघि बढेको बताए। अबको युगमा आवश्यक पर्ने व्यावहारिक शिक्षा प्रदान गर्नका लागि विश्व विद्यालय लागिपरेको छ । शिक्षाको गहिरो अध्ययनबिना जुनसुकै क्षेत्र पनि अपूरो हुने भएकाले यो विश्वविद्यालय सूचना प्रविधि, खेलकूद, चिकित्साविज्ञानलगायत कृषि, पर्यटन, ऊर्जालगायतका क्षेत्रका पढाइ सञ्चालन गर्ने भएको छ । पहिलो चरणमा स्नातक तहमा सूचना प्रविधिको कक्षा सञ्चालन गरिने भएको छ भने त्यसैगरी खेलकूद विभागको पढाइसमेत सञ्चालन गरिने उहाँले बताउनुभयो । हरेक नागरिकलाई सर्वसुलभ रुपमा शिक्षाको पहुँच पुयाउने उद्देश्यले प्रदेश सरकारले यो विश्वविद्यालय स्थापना गरेको कुलपति गुरुङले जानकारी दिए। गण्डकी विश्व विद्यालयका रजिष्ट्रार कैलाश तिमिल्सिनाले विश्वविद्यालयका कार्यक्रमका बारेमा जानकारी गराएका थिए। विश्वविद्यालय सबैको पहुँचमा हुनुपर्छ भन्ने मान्यतलाई स्थापित गर्दै कृषि, पत्रकारिता, उद्यमशीलतालाई समेत अघि बढाइने बताइएको छ । विश्वविद्यलयका प्रोफेसर सरोज गिरीले स्नातक तहमा सूचना प्रविधि र मधुसुदन सुवेदीले खेलकुद व्यवस्थापनका विषयमा कार्यपत्र प्रस्तुत गरेका थिए।"
"हवाई र पर्वतारोहण क्षेत्र प्रभावित हुनसक्ने, आइतबारदेखि मात्रै मौसममा सुधार आउने","काठमाडौं : हाल देशमा पश्चिमी वायुको आंशिक प्रभाव रहेको छ । आज रातिदेखि पश्चिम नेपालबाट प्रवेश गर्न लागेको उक्त मौसमी प्रणालीको प्रभावले आगामी तीन दिनसम्म मेघगर्जनचट्याङसहित हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ । साथै, यो मौसमी प्रणालीका कारण हवाई क्षेत्र, पर्वतारोहण, कृषि, यातायातलगायत दैनिक जनजीवनमा समेत असर पर्नसक्ने देखिएकाले चिसोबाट बच्न र हिमपातबाट हुनसक्ने प्रभावबाट आवश्यक सतर्कता अपनाउन महाशाखाले अनुरोध गरेको छ । मंगलबार घाम लागेपनि काठमाडौं उपत्यकामा आज भने बिहानैदेखि घाम लागेको छैन। आकाश धुम्मिएको छ। घाम नलागेपछि उपत्यकाबासीले चिसो महशुस गरेका छन्। पश्चिम नेपालबाट प्रवेश गर्न लागेको यस प्रणालीको प्रभावले बिहीबार सुदुरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशका उच्च पहाडी तथा हिमाली भूभागका धेरै स्थानहरुमा तथा बागमती प्रदेश र प्रदेश नं १ को उच्च पहाडी तथा हिमाली भूभागका केहि स्थानहरूमा हल्का हिमपातको सम्भावना रहेको छ। पहाडी तथा तराईका धेरै स्थानहरुमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाको अनुमान छ। यस्तै शुक्रबार देशका उच्च पहाडि तथा हिमाली भूभागका धेरै स्थानमा हल्कादेखि मध्यम हिमपातको सम्भावना रहेको छ । देशका पहाडि तथा तराईका धेरै स्थानमा मेघ गर्जन चट्याङअसिनासहित हल्कादेखि मध्यम वर्षाको सम्भावना रहनुको साथै गण्डकी तथा लुम्बिनी प्रदेशको एक वा दुई स्थानमा भारी वर्षाको समेत सम्भावना रहेको छ । शनिबार गण्डकी प्रदेश, बागमती प्रदेश र प्रदेश नं १ का उच्च पहाडी तथा हिमाली भूभागका केही स्थानहरुमा हल्कादेखि मध्यम हिमपातको संभावना रहेको छ। साथै उक्त प्रदेशका पहाडि तथा तराई भेगका केही स्थानमा हल्कादेखि मध्यम वर्षाको सम्भावना रहेको छ । आइतबारदेखि यो मौसम प्रणाली कमजोर हुँदै मौसममा क्रमिक रुपमा सुधार हुने देखिएको छ ।"
आइफोन र सुनसहित विमानस्थलबाट एक जना पक्राउ,काठमाडौं: आइफोन १३ प्रो र ५० ग्राम सुनसहित एक जना विमानस्थलबाट पक्राउ परेका छन्। हिमाल एयरलायन्सको विमानबाट नेपाल फर्किएका नवराज परियार आइफोन र ५० ग्राम सुनसहित पक्राउ परेको विमानस्थल प्रहरी प्रमुख एसएसपी भीम ढकालले जानकारी दिए। उनी दुबईबाट फर्किएको प्रहरीले जनाएको छ। यसअघि गुद्वारमा करिब एक किलो सुन लुकाएर ल्याउने दावा छिरिङ शेर्पा विमानस्थलबाट पक्राउ परेका थिए। गुद्वारमा करिब एक किलो सुन लुकाएर ल्याउने दावा विमानस्थलबाट पक्राउ
अपांगता भएका महिला बढी हिंसाको मारमा,"सन्धिखर्क : नेपालमा अन्य महिलाको तुलनामा अपाङ्गता भएका महिला बढी हिंसाको मारमा परेको एक कार्यक्रममा बोल्ने बक्ताहरुले बताएका छन् । राष्ट्रिय अपाङ्ग महासंघ नेपालको आयोजनामा अर्घाखाँचीको सन्धिखर्कमा अपाङ्गता भएका व्यक्तिमाथि हुने यौन तथा लैंगिक हिंसा विषयक अन्तरक्रिया कार्यक्रममा बोल्ने बक्ताहरुले यस्तो बताएका हुन् । कार्यक्रममा राष्ट्रिय अपाङ्ग महासंघका केन्द्रीय अध्यक्ष मित्रलाल शर्माले अपाङ्गता नभएका महिलाको तुलनामा अपाङ्गता भएका महिला दुई गुण बढी हिंसाको मारमा परेको बताए। उनले पहुँचको अभावमा अपाङ्गता भएका महिला हिंसामा परेका उजुरीहरु पनि कम पर्ने गरेको बताए । अधिवक्ता पवित्रा भट्टराईले जिल्ला अदालत तथा जिल्ला प्रहरी कार्यालयमा सांकेतिक भाषा नजानेको तथा दोभाषेको अभावले पनि अपाङ्गता भएकाहरुले न्याय पाउन नसकेको बताइन्। यसैगरी कार्यक्रममा जिल्ला न्यायधीवक्ता श्याम सुन्दर चौधरीले अपांङ्गताहरुका मुद्धा कम आउने गरेका बताए। प्रहरी निरीक्षक सुजन विक्रम शाहले हिंसामा परेका केही उजुरी प्रहरीमा आउने गरेको बताए । उनले दोभाषे तथा अपाङ्गताहरुको भाषा बुझ्ने घरको सदस्यलाई ल्याएर समेत बयान लिने गरेको बताए । कार्यक्रममा जिल्ला प्रशासन कार्यलयका नायव सुब्बा राजन पाण्डे, सन्धिखर्क नगरपालिकाका न्यायिक समिति सदस्य आशा परियार, युएन्एफ्पिएका जिल्ला संयोजक सुजाता सुब्बा, नेपाल बार एसोसिएसनका जिल्ला उपाध्यक्ष पबित्रा भट्टराइ, इन्सेकका जिल्ला प्रतिनिधि कुलबहादुर नेपाली, देउराली अपाङ्ग केन्द्रका राम प्रसाद पौडेललगायतले मन्तव्य राखेका थिए । कार्यक्रम राष्ट्रिय अपाङ्ग महासंघका केन्द्रीय अध्यक्ष मित्रलाल शर्माको अध्यक्षता भएको थियो।"
रामजानकी विवाहको प्रसंग समेटिएको पूनी पूनी होत विवाह लोकार्पण,"जनकपुरधाम : ऐतिहासिक, धार्मिक तथा सांस्कृतिक महत्त्व बोकेको प्राचिन इतिहासमा आधारित रामजानकी विवाहको प्रसंग समेटिएको पुस्तक पूनी पूनी होत विवाह लोकार्पण गरिएको छ। मिथिलामा रामजानकी विवाह उत्सव र जानकी रुपी सिताको रामायणसँगको प्रसंगलाई पूनी पूनी होत विवाह पुस्तक मार्फत उजागर गरिएको छ। पत्रकार तथा साहित्यकार सुजितकुमार झाले त्रेता युगमा भगवान राम र सिताको विवाहको स्मरणमा जनकपुरधाममा हुने विवाहोत्सवलाई पुस्तक मार्फत धर्म र संस्कृतिको उजागर गर्ने प्रयास गरिएको हो। झाद्वारा मैथिली भाषामा लिखित पुस्तकमा रामजानकी विवाह महोत्सव हुने पौराणिक संस्कृति, महत्त्व र आजको आवश्यकतासहितका विषयवस्तुलाई पुस्तकमा गहन रुपमा पस्किने प्रयास गरिएको छ। सितारामा विवाहको सम्पूर्ण जानकारी यहाँको भाषा, साहित्य, कला र संस्कृतिक कुरालाई पुस्तकमा समावेश गरिएको छ। विवाहको सम्बन्धमा नेपाली भाषाको आदिकवि भानुभक्त आचार्य, वाल्मिकी, तुलसीदास चन्दा झासहित दश वटाभन्दा बढी रामायणको कथाहरुमा आधारित वृतान्तसमेत पुस्तकमा समावेश गरिएको छ। पुस्तक समीक्षक तथा विश्लेषक रामचन्द्र झाले पुस्तकको समिक्षा गर्दै ब्राह्मडको नायिका सिता र भगवानको प्रभुतालाई पुस्तकमा गहिरो रुपमा पस्किएको बताए। उनले भने, 'मिथिलाको संस्कृतिक अस्मिताको ध्वजावाहिका जनक दुलारी सिताको विवाहमा आधारित पारम्परिक विधिव्यवहार र एतिहासिकतासँग जोडिएको विषयवस्तुलाई वर्तमान स्थितिपरिस्थितिको विभिन्न शीर्षक अन्तर्गत संगोपांग विवेचना र विश्लेषण गरिएको छ। पुस्तकले मिथिलाको महिमा मर्यादा पुरुषोत्तम रामको ससुरालीको गौरव र वाल्मिकी कृति रामायण को यो पहिलो विवेचना हुनेछ। साहित्यकार तथा सहप्राध्यापक श्यामसुन्दर शशिले पूनी पूनी होत विवाह मा केही तथ्य र मौलिकतालाई वर्षौंसम्म अक्षुण्ण राख्न मदत गर्ने विश्वास व्यक्त गरे। उनले भने, यो पुस्तक पठनीय एवं संग्रहनीय छ। लिखित र अलिखित प्राय: दुवै श्रोतको उपयोगमा ल्याएर ग्रन्तबद्ध गरिएकोमा लेखकलाई बधाइ ज्ञापन गर्दछु। उद्योग, पर्यटन तथा वन मन्त्रालयका मन्त्री शत्रुधन महतोले पुस्तकले सिताराम र जनकसँग सम्बन्धित क्षेत्रहरुको प्रचार प्रसारको लागि विश्व पर्यटनसँग जोड्न पुस्तकले भुमिका निर्वाह गर्ने विश्वास व्यक्त गरे। उनले भने, बाहिरी पर्यटकको पर्यटन क्षेत्र सुरक्षितको लागि यो पुस्तकको महत्वपूर्ण योगदान मानिनेछ। यो सँगसँगै पदयात्रा, जलविहार, धार्मिक तथा सांस्कृतिक पर्यटनसहितको आधार बनाउँदै क्षेत्रगत हिसाबबाट सरकार र व्यवसायी दुवैको पहलमा पर्यटन प्याकेज ल्याउन समेत आवश्यक छ। पुस्तक लेखक सुजितकुमार झाले खासगरी रामजानकी विवाह महोत्सवमा किन हजारौं तीर्थयात्री वैवाहिक मेला भर्न जनकपुर आउँछन्, धार्मिक उत्सव कस्तो हुन्छ, यसको महत्व र पौराणिक परम्परा सहितको जिज्ञासाको समाधान पुस्तकमा पाउन सकिने बताए। जानकी मन्दिरमा हरेक वर्ष हुने विवाह उत्सवको लौकिक र अलौकिक दुवै थरीको विवाहको आकर्षणलाई पुस्तक रचनामार्फत पाठकलाई जानकारी गराउने छ। झाको पुस्तक पूनी पूनी होत विवाह लाई नेपाल सरकार संघीय संस्कृति तथा पर्यटन मन्त्रालयद्वारा स्थापित विद्यापति पुरस्कार कोष २०७७ सालको मैथिली अनुसन्धान पुरस्कार वापत १ लाख रुपैयाँसमेत प्रदान गरेको छ। पत्रकार झाको यो दशौं कृतिको रुपमा प्रकाशन भएको हो।"
"आँगनमा आगो तापेर बसिरहेकालाई टिपरले हान्यो : २ जनाको मृत्यु, ३ घाइते","गुलरिया : बर्दियाको बढैयाताल गाउँपालिका वडा नम्बर ३ सतपतिया निवासी घरको आँगनमा आगो तापेर बसिरहेका ४५ वर्षीय रामु थारु छिमेकीहरुसँग कुराकारीमै ब्यस्त थिए। सोमबार सम्साँझैमा एक्कासी टिपर आएर आगो तापेर बसिरहेका उनीहरुलाई ठक्कर दियो। टिपरको ठक्करले ४५ वर्षीय सोमबहादुर विकको घटना स्थलमै मृत्यु भयो। थारुको नेपालगञ्ज स्थित मेडिकल कलेजमा उपचारका क्रममा मृत्यु भयो। घर अगाडि नै काल बनेर आएको टिपरले एकैछिनमा दुई जनाको ज्यान लियो। तीन जना घाइते भए। जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले घटनाबाट स्थानीय ३५ वर्षीया प्रमिला चौधरी, ४० वर्षीया चमेलिया थारु र सुर्खेत जिल्ला विरेन्द्रनगर नगरपालिका वडा नम्बर ११ निवासी १९ वर्षीय टिपरका सहचालक लक्ष्मण सुनार घाइते भएको बताए। सुर्खेतबाट जमुनी बर्दियाको भित्री सडकतर्फ गैरहेको भे १ क १४९५ नम्बरको टिपरले आगो तापेर घर अगाडि बसिरहेकालाई ठक्कर दिएको हो। 'हामीले टिपरका चालक सुर्खेत जिल्लाको विरेन्द्रनगर नगरपालिका वडा नम्बर ११ निवासी ३३ वर्षीय दुर्गा विक लाई तत्काल नियन्त्रणमा लिइ घटनाको सुस्म अनुसन्धानलाई अगाडि बढाएका छौं', उनले थपे, 'घटना स्थलको प्रारम्भिक अनुसन्धानबाट टिपर अनियन्त्रित भइ दुर्घटना भएको खुलेको छ। क्रमशः अन्य कुराहरु पनि पत्ता लगाउने क्रममा छौं। केही दिनमा वास्तविक तथ्य उजागर गर्छौं।' घटनास्थल क्षेत्रमा स्थानीयले आक्रोश ब्यक्त गरेका छन्। दोषीलाई हदैसम्मको कारवाहीको माग गर्दै स्थानीय सडकमा उत्रिएका छन्। 'उनीहरुको मागलाई हामीले गम्भीर रुपमा लिइ अनुसन्धान अघि बढाएका छौं', जिल्ला प्रहरी कार्यालय बर्दियाका प्रहरी उपरीक्षक इश्वर कार्कीले भने, 'चालकले मादक पदार्थ सेवन गरी सवारी चलाएको मेडीकल रिपोर्टबाट पाएका छौं। थप गाडीको मेकानिकल टेष्ट गर्छौं। शवलाई पोष्ट मार्टमका लागि अस्पताल लगिएको छ।' बढैयातालमा भएको दुर्घटनाले सिंगो सतपतिया गाउँ नै शोकाकुल भएको छ। सवारी चलाउँदा चरम लापरवाही गर्ने चालकलाई हदैसम्मको कारवाही गर्नुपर्ने स्थानीय एवम् नेपाल यातायात ब्यवसायी राष्ट्रिय महासंघका केन्द्रीय सचिव शम्भुप्रसाद रिजालले बताए। तीन जना घाइतेहरु उपचारका क्रममा छन्। उनीहरुको उपचारको व्यवस्था गर्दै पीडितलाई उचित क्षतिपूर्तिको ब्यवस्था गर्नुपर्ने रिजालको भनाइ छ।"
जलकुम्भीले ढाक्यो ताल,"बढैयाताल (बर्दिया) : कमलका फूलले बढैया ताल ढकमक्कै ढाकिएको हुन्थ्यो। सयौं प्रजातिका पाहुना र लोपोन्मुख चरा प्रशस्तै देखिन्थ्यो। चराचुरुंगीको बासस्थानले वातावरण रमणीय हुन्थ्यो। यी सारा अवलोकन गर्न स्वदेशी तथा विदेशी पर्यटक आउँथे। तर, हिजोआज जलकुम्भीले ढाकिएर कुरुप बनेको छ। बर्दियाको बढैयाताल गाउँपालिका५ बढैया गाउँमा पर्ने यो तालले संरक्षण पाएको छैन। जलकुम्भीले तालभरि रहेको कमलको फूल पूरै नष्ट गरिदिएको छ। अहिले त कमलको पात र जरा पनि भेटिदैन, स्थानीय मिश्रिलाल चौधरी भन्छन्, स्थानीय सरकारले माछाको ठेक्का नदिएको पनि चार वर्ष भयो। पहिले माछा मार्ने क्रममा जलकुम्भी सबै सफा हुन्थ्यो। जनप्रतिनिधिले माछा पाल्न ताल ठेक्का दिएनन्। हरेक वर्ष जलकुम्भीले ताल भरिँदै छ। साबिक सोरहवा गाविसका अध्यक्षसमेत रहेका माछा व्यवसायी मीनराज पंगेनी जलकुम्भी हानिकारक भएको बताउँछन्। यो तालको सुन्दरको बाधक हो। तालमा पालिएका माछाका लागि पनि जलकुम्भी दुस्मन नै भएको छ। जलकुम्भीका कारण माछाले सजिलै अक्सिजन लिन पाउँदैन, कल्पवृक्ष कृषि सहकारीका अध्यक्षसमेत रहेको पंगेनी भन्छन्, जतिसक्दो चाँडो बढैयातालबाट जलकुम्भी निकाल्नुपर्छ। यहाँ हिउँदमा पनि पानी सुक्दैन। तत्कालीन जिल्ला विकास समितिले वार्षिक २५ लाख रुपैयाँ माछा ठेक्काबाट आम्दानी गथ्र्यो। गाउँपालिका बनेयता तालमा माछा पाल्न र ठेक्का दिन छोडिएको छ। तालको माछाको पूर्ति भने दर्जनौं निजी पोखरीले गरेका छन्। माछा ठेक्कामा दिएकै कारण तालको जग्गा अतिक्रमण भएको र ताल कुरुप बनेको निष्कर्ष निकालेर जनप्रतिनिधिले ठेक्का रोकेका हुन्। गाउँपालिकाका प्रमुख प्रशासकीय अधिकृत धर्मराज न्यौपाने अब चाँडै जलकुम्भी सफा गरी ताल संरक्षित गरिने बताउँछन्। भन्छन्, हामी प्रोजेक्ट बनाएरै जलकुम्भी हटाउने र ताल संरक्षण गर्ने तयारी गरिरहेका छौं। जोगाऔं सिमसार रामसारमा १० सिमसार क्षेत्र"
जोगाऔं सिमसार,"पोखरा : आज विश्व सिमसार दिवस। नेपालमा यसपटकको नारा छ दलदल, पानी, पोखरी र खोला, संरक्षण गरे सर्वहित होला। सिमसार भनेका पानीका स्रोत हुन्। तर, संरक्षण गर्न ध्यान नदिँदा यस्ता क्षेत्र मासिँदै गएका छन्। पोखरामा ओसिलो, धापिलो, दलदले, पानी जमिरहने यस्ता क्षेत्र पुरेर घरघडेरी बनाउने क्रम बढेको छ। सबै तालका मुहानमा डोजर चलाएर माटो खलबल्याउने क्रम बढ्दो छ। जलाधार क्षेत्र अध्ययन नगरी सडक बनाउँदा पनि वर्षायाममा जाने पहिरोका कारण तालहरू साँघुरिँदै गएका छन्। ताल, नदी, जलाशय, धाप, कुण्ड, धानखेतसमेत गरी ६ प्रकारका सिमसार छन्। यी क्षेत्र संरक्षणमा ध्यान नगएको विज्ञ डा दीपेन्द्र जोशी बताउँछन्। जोशीले जलवायु परिवर्तनले सिमसारमा आश्रित जनसमुदायको जीविकोपार्जनमा कस्तो असर परेको छ भन्ने विषयमा अध्ययन गरेका छन्। पोखरा उपत्यकाका फेवा, बेगनास, रूपा, खास्टे, न्युरेनी, गुँदे, दिपाङ, मैदी र कमलपोखरी विश्व सिमसार दिवस २०७२ मा रामसारमा सूचीकृत भएका हुन्। यहाँका ताल र सेती नदीसमेत रामसारमा सूचीकृत गरेर अन्तर्राष्ट्रियकरण गरियो। तर, त्यसको मर्मअनुसार काम नभएको जानकार बताउँछन्। यहाँको पारिस्थितिकीय प्रणालीमै असर पर्दै गएको उनीहरूको ठहर छ। फेवा मात्र होइन, बेगनास, दिपाङ, न्युरेनी, मैदी ताल रिङ्गै पर्यटक आकर्षण गर्न भन्दै सडक बनाइएको छ। त्यस क्रममा कतै तालै पुरिएको छ। न्युरेनी तालमा माटो थुपारेर बाटो बनाइएको छ। ताल किनारमा बनाइएका पदमार्ग र सडक निर्माणका क्रममा डोजर चलाएका कारण पानीका मूल सुक्न थालेको जनाइएको छ। जसकारण तालको पानीको स्रोत घट्ने, वर्षायाममा मुहानमा पहिरो जाँदा त्यसले तालको क्षेत्रफल र सतह पनि घटिरहेको हर्पन फेवा मत्स्य सहकारीका पूर्वअध्यक्ष ज्ञानबहादुर जलारी बताउँछन्। पोखराको लेखनाथस्थित गुदे तालबीचमै माटो थुपारेर बनाइएको सडक । यस्तो प्रवृत्तिले सिमसार क्षेत्र मासिँदै गएको छ । तस्बिर : कृष्णमणि बराल ताल किनारको वन क्षेत्रमा सडक खन्दा बस्ती, वन र तालको संरक्षणमा ध्यान नदिँदा पहिरोको जोखिम बढेको दिपाङ आसपासका बासिन्दा नारायणप्रसाद लामिछाने बताउँछन्। सडक बनाउने तर ढल नबनाउँदा पहिरोको जोखिम देखिएको छ। बेगनास ताल क्षेत्रमा पनि वरपर सडक बनाइएको छ। त्यही कारण तालको मुहान चण्डीखोला, कमारङ खोला क्षेत्रमा गत वर्ष सात ठाउँमा पहिरो गएको स्थानीय शिवराज बास्तोलाको भनाइ छ। बेगनासको मुहानस्थित सिमसारमा गत साता माछापालनका लागि भन्दै पोखरी बनाउन डोजर चलाइएको छ। त्यस क्रममा जमेको माटो खलबलिई वर्षायाममा ताल पुरिने जोखिम रहने सिमसार विज्ञ डा जोशी बताउँछन्। रूपाताल पनि मुहान क्षेत्रबाट पुरिने क्रम तीव्र छ। ताल संरक्षण गर्न बाँध बाँध्ने काम सुरु भएको छ। पहिलो चरणमा सिल्टेसन ड्याम निर्माण अघि बढेको छ। २०३२ को नापीअनुसार १३५ हेक्टरमा फैलिएको ताल हाल १०७ हेक्टरमा खुम्चिएको अध्ययनले देखाएको छ। बाँध बनेपछि तालको क्षेत्रफल १७४ हेक्टर पुग्ने जनाइएको छ। फोहोरजति ताल र नदीमा पोखराका ताल, नदी र खोला प्रदूषणको चपेटामा परेका छन्। फेवामा मिसिने बुलौदी र फिर्के खोला, सेती नदीमा बढी समस्या देखिएको छ। २०३४ सालसम्म तालको पानी खाएको स्थानीयवासी गोविन्दराज पहारी सम्झना गर्छन्। त्यति बेलासम्म बैदाममा खानेपानीको धारा विस्तार भएको थिएन। उनका अनुसार त्यति बेला तालमा सिक्का खसालेर डुबेर निकाल्ने प्रतिस्पर्धा नै चल्थ्यो। त्यति कञ्चन फेवामा विन्ध्यवासिनिदेखिको ढल फिर्के खोला हुँदै मिसिएको छ। मुहान क्षेत्र चंखपुर, पामे, खपौंदी, फेवा फाँटमा बस्ती बढ्ने क्रमसँगै फेवाको मुख्य स्रोत हर्पन खोला पनि प्रदूषणको चपेटामा परेको छ। महानगरपालिका, प्रदेश सरकार र संघ सरकारले ढल नहटाए तालमा फोहोर मात्रै जम्ने चिन्ता संरक्षणकर्मीले व्यक्त गरेका छन्। सिमसारले जलवायु परिवर्तन तथा भूविनाशको असरलाई न्यूनीकरण गर्दै पर्यावरणीय सुरक्षा कवचका रूपमा पनि कार्य गर्छ।  मेघनाथ काफ्ले, प्रवक्ता, वन तथा वातावरण मन्त्रालय सिमसार क्षेत्र मासिँदै गएका छन्। तालतलैया धेरै सुक्दै गएका छन्। रामसारमा सूचीकृत गर्न सकिने सिमसार क्षेत्रहरू धेरै छन्।  वेदकुमार ढकाल, सूचना अधिकारी, राष्ट्रिय निकुञ्ज तथा वन्यजन्तु संरक्षण विभाग घरबाट निस्कने फोहोर पानी बग्ने ढल कि फेवामा मिसिने बुलौदी, फिर्के खोलामा सोझिएका छन् कि त सेतीमा। किनारका घरको फोहोर पानी सेतीमै सोझ्याइएको छ। यसैले यहाँका पानीका स्रोत संकटमा पर्दै गएको कवि तथा संस्कृतिविद् तीर्थ श्रेष्ठ बताउँछन्। पानीका स्रोत संरक्षणका लागि पुर्खाहरूले पानीमा फोहोर गर्दा पाप लाग्छ भन्ने गर्थे। नदी, खोला, तालमा पूजा गर्ने परम्परा पनि पानीमा फोहोर नगरौैं भन्ने सन्देश दिने थियो, उनी भन्छन्, तर सांस्कृतिक विचलन आउँदा पनि पानीको स्रोत प्रदूषणको चपेटामा परेको छ। घटे चरा ताल, नदी, खोला, सिमसारमा चरा धेरै हुनु भनेको ती क्षेत्र सफा र सुरक्षित छन् भनेर बुझिने विज्ञ बताउँछन्। पारिस्थितिकीय प्रणाली बिग्रिएको छैन, चराका बासस्थान र पानीका स्रोत सुरक्षित छन् भन्ने अर्थमा बुझ्नुपर्ने संरक्षणकर्मी कृष्ण भुसाल बताउँछन्। पोखराका तालमा चराको संख्यामा कमी आउँदै गएको अध्ययनले देखाएको छ। फेवा तालमा गत वर्ष चरा गणना गरिएको थियो। विभिन्न प्रजातिका १८ सय ७८ चरा देखिएको थियो। यस वर्षको गणनामा घटेर ११ सय ८८ मात्र देखिएको पोखरा पंछि समाजका अध्यक्ष मनशान्त घिमिरे बताउँछन्। फेवामा सन् २०१० मा २८ सयभन्दा धेरै चरा देखिएको थियो। सबैभन्दा धेरै बिजुला गैरी प्रजातिका चरा देखिएको छ। यो चरा पहिले ५ सयको हाराहारीमा देखिनेमा अहिले २ सयको हाराहारीमा सीमित छ। पहिले ५ सयको हाराहारी देखिने कुर्मा चरा घटेर २५० को संख्या मात्र रहेको घिमिरे सुनाउँछन्। पोखराको मैदी ताल किनारमा बनाइएको बाटो । तस्बिर : कृष्णमणि बराल हिउँदमा आउने पाहुँना चरा घट्नुमा देशभित्र र बाहिर उब्जेका दुबै खतरा लागू हुने विज्ञ हेमसागर बराल बताउँछन्। जलवायु परिवर्तनका कारण सिमसार क्षेत्र सुक्दै र खुम्चदै गएको उनको बुझाइ छ। रैथाने प्रजाति घट्नुमा देशभित्रको बासस्थान बिग्रनु। बासस्थानमा आक्रमण गर्नु जस्तै सिमसार क्षेत्र पुरेर बस्ती बसाल्नु रहेको छ। आहारा कमी हुनु। तालमा पाइने आहारा माछाको संख्या कम हुनु पनि हो। जलविद्युत् उत्पादनका क्रममा खोला नै सुकाउँदा पनि चरा संकटमा पर्दै गएको बराल बताउँछन्। सन् २००४ देखि पोखरामा चराको नियमित रूपमा बर्सेनि चरा गणना गरेर अभिलेख राख्न थालिएको हो। त्यति बेला पोखराका सबै तालमा ५ हजारभन्दा बढी चरा देखिएको गणनामा सहभागी हुँदै आएका विज्ञ झलक चौधरी बताउँछन्। यस वर्षको गणनामा ४४ प्रजातिका ३ हजार ८ सयको संख्यामा चरा भेटिएको छ। पोखरा महानगरपालिका र गण्डकी प्रदेश ताल प्राधिकरणले भने तालको संरक्षण र सौन्दर्यकरणको काम भइरहेको बताएका छन्। ताल प्राधिकरणका कार्यक्रम अधिकृत रनबहादुर विकका अनुसार पर्यापर्यटनको माध्यमले जीविको पार्जनमा सहयोग गर्ने उद्देश्यले काम भइरहेको छ। के हो सिमसार क्षेत्र ? सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ । नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो । रामसार क्षेत्रको घोषणा र व्यवस्थापन मार्गदर्शन २०७५"
रामसारमा १० सिमसार क्षेत्र,"काठमाडौं : नेपालका १० सिमसार क्षेत्र अन्तर्राष्ट्रिय महत्वको रामसारमा सूचीकृत छन्। ६० हजार ५ सय ६१ हेक्टर क्षेत्र रामसारमा पर्छ। सिमसारले मात्रै मुलुकको ७ लाख ५० हजार हेक्टर (करिब ५ प्रतिशत) ढाकेको राष्ट्रिय सिमसार नीति २०६९ मा उल्लेख छ। पटक सन् १९८७ डिसेम्बर १७ मा कोसीटप्पु वन्यजन्तु आरक्षलाई रामसारमा सूचीकृत गरिएको थियो। बीसहजारी तथा आसपासका तालहरू, घोडाघोडी ताल क्षेत्र, जगदीशपुर जलाशय, रारा, फोक्सुन्डो, गोसाइँकुण्ड तथा आसपासका तालहरू, गोक्यो तथा आसपासका तालहरू, माई पोखरी र पोखरा उपत्यकाका तालहरू रामसारमा पर्न सफल भएका छन्। नेपालमा धेरै नै रामसार क्षेत्रमा सूचीकृत गर्न सकिने सिमसार क्षेत्रहरू रहेको राष्ट्रिय निकुञ्ज तथा वन्यजन्तु संरक्षण विभागका सूचना अधिकारी वेदकुमार ढकाल बताउँछन्। यस्ता क्षेत्रमध्ये पहाडी र तराई क्षेत्रमा बढी रहेको सूचना अधिकारी ढकाल बताउँछन्। सिमसार क्षेत्र मासिँदै गएका छन्। तालतलैया धेरै सुक्दै गएका छन्, ढकाल भन्छन्। सिमसार संरक्षण र व्यवस्थापनका लागि राज्यले विभिन्न नीति कार्यान्वयनमा ल्याएको रामसार क्षेत्रको घोषणा र व्यवस्थापन मार्गदर्शन २०७५ मा उल्लेख छ। जलचर संरक्षण ऐन २०१७, जलस्रोत ऐन २०४९, वन ऐन २०४९, राष्ट्रिय निकुञ्ज तथा वन्यजन्तु ऐन २०२९, भू तथा जलाधार संरक्षण ऐन २०३९, वातावरण संरक्षण ऐन २०५३ र राष्ट्रिय सिमसार नीति २०६९ मुख्य रहेको जनाइएको छ। सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ, मार्गदर्शनमा लेखिएको छ, नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। रामसार महासन्धिले अन्तर्राष्ट्रिय महत्व बोकेका तथा अति संवेदनशील संकटापन्न र खतरापूर्ण जैविक प्रजाति वा पारिस्थितिकीय समुदायलाई आश्रय प्रदान गर्ने सिमसारलाई रामसारमा सूचीकृत गर्ने मार्गदर्शनमा उल्लेख छ। विश्वका २ हजार २ सय ५२ सिमसार यसमा सूचीकृत छन्। काठमाडौंका खेतमा पहिला पानी जम्थ्यो। तर, सहरीकरणले सिमसार बाँकी रहेन। यहाँ भूमिगत पानीको सतह पनि सुक्दै गएको छ। तराई क्षेत्रको अवस्था पनि त्यस्तै छ। वन क्षेत्र मासिँदै जाँदा पानीको सतह घट्दै गएको उनी बताउँछन्। सिमसार क्षेत्र संरक्षणमा वनको ठूलो महत्व हुन्छ, उनी भन्छन्। सरकारले सिमसार क्षेत्रको संरक्षण गर्न राष्ट्रिय सिमसार नीति बनाएको वन तथा वातावरण मन्त्रालयका प्रवक्ता मेघनाथ काफ्ले बताउँछन्। तत्कालीन वन तथा भूसंरक्षण मन्त्रालयले २०६९ मा यो नीति बनाएको देखिन्छ। त्यसअघि २०५९ सालमा बनाइएको नीतिलाई १० वर्षपछि परिमार्जन गरिएको हो। सिमसारले मत्स्यपालन, पर्यापर्यटन, कृषि उत्पादकत्व अभिवृद्धिमा सहयोगलगायत जैविक विविधताको दिगो व्यवस्थापनमार्फत राष्ट्रिय तथा स्थानीय अर्थतन्त्रमा महत्वपूर्ण योगदान पुर्याइरहेको प्रवक्ता काफ्ले बताउँछन्। भन्छन्, सिमसारले जलवायु परिवर्तन तथा भूविनाशको असरलाई न्यूनीकरण गर्दै पर्यावरणीय सुरक्षा कवचका रूपमा पनि कार्य गर्छ। नीतिको कार्यान्वयनका लागि समन्वय गर्न मन्त्रालयका सचिवको संयोजकत्वमा राष्ट्रिय सिमसार समिति रहने उल्लेख छ। जिल्लामा तत्कालीन जिविस सभापतिको संयोजकत्वमा जिल्ला वन समन्वय समिति रहेको भनिएको छ। तर, यो समिति क्रियाशील नरहेको विभागका सूचना अधिकारी ढकाल बताउँछन्। यसमार्फत काम खासै भएको छैन, उनी भन्छन्। यो समितिलाई क्रियाशील बनाउने प्रत्यन्न भइरहेको उनको भनाइ छ। के हो सिमसार क्षेत्र ? सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ । नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो । रामसार क्षेत्रको घोषणा र व्यवस्थापन मार्गदर्शन २०७५"
आज सोनाम ल्होसार पर्व मनाइँदै,"काठमाडौं : तामाङ समुदायले माघ शुक्ल प्रतिपदाका दिन मनाउने सोनाम ल्होसारअर्थात् नयाँ वर्ष पर्व आज विविध कार्यक्रम आयोजना गरी मनाइँदैछ। मञ्जुश्री पात्रोअनुसार आजदेखि २८५८ औँ वर्ष सुरु हुन्छ। आजदेखि गाई वर्ष पूरा गरी बाघ वर्ष प्रवेश हुन्छ। प्रत्येक वर्ष माघ शुक्ल प्रतिपदाका अवसरमा विभिन्न कार्यक्रम गरी सोनाम ल्होसार पर्व मनाइन्छ। मुसा, गाई, बाघ, खरायो, ड्रागन (मेघ), सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। ल्होसारका १२ वटै वर्ष पशुपन्छीको नामबाट गणना गरिएकाले प्रकृतिपूजक रहेको अनुसन्धानदाता टीका शेर्पाले जानकारी दिए। तामाङ जातिको बाहुल्यता रहेको बागमती प्रदेशका विभिन्न जिल्लामा यो पर्व विशेषरुपमा मनाइन्छ। यस वर्ष बुधबार मनाइने पर्वका अवसरमा सरकारले देशभर सार्वजनिक बिदा दिएको छ। पर्वका अवसरमा बौद्धनाथ क्षेत्र विकास समितिले बौद्ध क्षेत्रमा विविध कार्यक्रम आयोजना गरी मनाउने गरेकामा यस वर्ष नयाँ भेरियन्टसहितको कोरोना महामारीका कारण औपचारिक कार्यक्रम राखिएको छैन। समितिका कार्यकारी निर्देशक वसन्त लामा यस वर्ष स्वास्थ्य सुरक्षाका विधि अपनाएर बौद्ध क्षेत्रका चैत्यमा कार्यसमिति सदस्य, सल्लाहकार मात्र बसेर पूजापाठ गरी ल्होसार मनाउन लागिएको बताउछन्। विगत वर्षमा बौद्ध क्षेत्रमा सोनाम ल्होसारका अवसरमा सांस्कृतिक झाँकीसहित बाजागाजाको र्याली निकालिने गरिएको थियो। दिउँसो महेन्द्र बौद्ध माध्यमिक विद्यालय परिसरमा मूल समारोह समितिका तर्फबाट कार्यक्रम गर्ने गरिएकामा त्यो पनि स्थगित गरिएको जनाइएको छ। यसैगरी राजधानीको स्वयम्भू क्षेत्रका चैत्यमा आन्तरिक रुपमा मात्र पूजा पाठका कार्यक्रम गरी ल्होसार मनाइने बताइएको छ। देशका अन्य भागमा पनि ल्होसार मनाइने तयारी भइरहेको छ।"
