शीर्षक,विवरण
भारतमा एक करोड ८० लाखभन्दा बढी कोरोना संक्रमित,"भारतमा एक करोड ८० लाख भन्दा बढी व्यक्ति कोरोना संक्रमित पुगेको छ। बुधबार एकै दिनमा तीन लाख ७९ हजार २५७ जना थप व्यक्तिमा कोरोना संक्रमण देखिएपछि भारतमा अहिलेसम्ममा एक करोड ८३ लाख ७६ हजारभन्दा बढी व्यक्ति संक्रमित हुन पुगेका केन्द्रीय स्वास्थ्य मन्त्रालयले जानकारी दिएको छ। त्यहाँ संक्रमणको कारण मृत्यु हुने व्यक्तिको संख्या २ लाख नाघेको छ । गएको २४ घण्टायता तीन हजार ६४५ जनाको कोरोना संक्रमणको कारण ज्यान गएपछि यस प्रकोपबाट मृत्यु हुनेको संख्या दुई लाख चार हजार ८३२ पुगेको सो मन्त्रालयले जनाएको छ । एकैदिनमा कोरोनाबाट ठूलो संख्यामा मृत्यु भएको यस वर्ष शुरु भएयताकै यो सब भन्दा धेरै भएको जनाइएको छ । एकैदिन तीन लाखभन्दा बढी कोरोना भाइरस संक्रमित भेटिएका यो आठौं दिन भएको बताइएको छ । कोरोना महामारी शुरु भएयता विश्वमा भएका संक्रमणको तुलनामा यो ठूलो संख्या भएको सरकारी तथ्यांकले जानकारी दिएको छ । भारतमा हाल ३० लाख ८४ हजारभन्दा बढी सक्रिय संक्रमित रहेका छन् । भारतमा हालसम्म एक करोड ५० लाख ८६ हजारभन्दा बढी कोरोना मुक्त भएका छन् । भारतमा गत जनवरी १६ देखि कोरोना भाइरसविरुद्ध खोप अभियान शुरु भएको थियो सो समयबाट अहिलेसम्म १५ करोड भन्दा बढी व्यक्तिले खोप लगाएका छन् । कोरोना भाइरसको महामारी फैलिने क्रम एकातिर चलिरहेको छ, भने अर्कोतर्फ कोरोना भाइरस विरुद्धको खोप चलाउने क्रम पनि चलिनै रहेको छ । भारतको दिल्ली सबैभन्दा धेरै कोरोना प्रभावित राज्यका रुपमा रहेको छ । त्यहाँ हिजो एकैदिनमा २५ हजार ९८६ जना थप व्यक्ति कोरोना भाइरस संक्रमण देखिएको र ३६८ जनाको मृत्यु भएको छ । दिल्ली कोरोना शुरु भएदेखि हालसम्म यसको संक्रमणको कारण १५ हजार ३७७ व्यक्तिको मृत्यु भइसकेको छ ।"
दैलेखमा कोरोना संक्रमितको उपचारका लागि ४१७ बेड तयारी अवस्थामा,"दैलेखः दैलेखमा कोरोना भाइरस (कोभिड१९) संक्रमितको उपचारका लागि चार सय १७ बेड तयारी अवस्थामा राखिएको छ । भेन्टिलेटर सहितका दुई वटा, अक्सिजन सहितका ६३ वटा र सामान्य ३ सय ५२ गरी चार सय १७ वटा बेड संक्रमितको उपचारका लागि तयारी अवस्थामा राखिएको प्रमुख जिल्ला अधिकारी हरि प्याकुरेलले बताए । प्रमुख जिल्ला अधिकारी प्याकुरेलका अनुसार एक सय १ वटा अक्सिजनको सिलिण्डर तयारी अवस्थामा राखिएको छ । सरकारले कोभिड१९ का संक्रमितको उपचारमा अक्सिजन अभाव हुन नदिनका लागि उद्योगधन्दा केही समय बन्द गर्न आग्रह गरिसकेको छ । यस्तै संक्रमणको जोखिमलाई मध्यजनर गर्दै जिल्लामा १४ वटा एम्बुलेन्सहरु समेत तयारी अवस्थामा राखिएको प्रमुख जिल्ला अधिकारी प्याकुरेलले जानकारी दिए । हाल जिल्लामा नयाँ भेरियन्ट सहित तिव्र गति फैलिरहेको कोरोना भाइरस (कोभिड१९) को संक्रिय संक्रमितको संख्या ९० जना छ । ती मध्ये १३ जना जिल्लाका विभिन्न आइसोलेसनमा उपचाररत छन् भने ७७ जना होम आइसोलेसनमा छन् । बुधवार मात्रै एक जना संक्रमितको दैलेख अस्पतालको आइसोलेसनमा निधन भएको थियो । विश्व्यापी रुपमा फैलिएको कोरोना संक्रमणबाट अघिल्लो बर्ष एक हजार पाँच सय ११ जना नागरिक संक्रमित भएका थिए । ती मध्ये ६ जनाको निधन भएको थियो । दैलेख अस्पतालमा ओपीडी सेवा बन्द स्वास्थ्य सेवा कार्यालय दैलेख, दैलेख जिल्ला अस्पतालको ओपीडी सेवा बन्द गरिएको छ । चिकित्सक, स्वास्थ्यकर्मी र कर्मचारीमा कोरोना भाइरस संक्रमण देखिएपछि ओपिडि सेवा शुक्रवारबाट बन्द हुने भएको हो । बिहीवार एक विज्ञप्ति जारी गर्दै हाललाई अस्पतालको ओपिडि सेवा मात्रै बन्द गरिएको जनाएको छ । स्वास्थ्य सेवा कार्यालयका निमित्त स्वास्थ्य सेवा व्यवस्थापक थीरप्रसाद रेग्मीका अनुसार ओपिडि सेवा अर्को सूचना जारी नहुँदासम्म बन्द रहनेछ । अन्य सेवाहरु भने नियमित रुपमा सञ्चालन हुने रेग्मीले बताए । अस्पतालले कोरोना भाइरस (कोभिड१९) को महामारीमा धैर्यताका साथै सरकारबाट लागु भएका जनस्वास्थ्य सम्बन्धी मापदण्डहरुको पूर्ण पालना गर्न जिल्लाबासीलाई अपिल गरेको छ । जिल्ला प्रशासनको सेवा पनि बन्द कोरोना भाइरस (कोभिड१९) को संक्रमणका कारण जिल्ला प्रशासन कार्यालय दैलेखको सेवा प्रवाह बन्द गरिएको छ । प्रशासनले बुधवार विहान एक सूचना जारी गर्दै सेवा प्रवाह बन्द गरिएको जानकारी दिएको छ । विश्वव्यापी रुपमा फैलिएको कोरोना भाइरस (कोभिड१९) को संक्रमणका कारण सेवा बन्द गरिएको सहायक प्रमुख जिल्ला अधिकारी हरिप्रसाद देवकोटाले जानकारी दिए । नयाँ भेरियन्ट सहितको कोरोना भाइरस नेपालमा समेत फैलिएको र मानवीय क्षती भईरहेको अवस्थामा दैलेखमा पनि संक्रमण तिब्र रुपमा बढिरहेको हुँदान संक्रमणलाई थप फैलिन नदिन सेवा प्रवाह बन्द भएको देवकोटाले बताए । शान्ति सुरक्षा, विपद् व्यवस्थापन र मुद्धा बाहेक जिल्ला प्रशासन कार्यालय दैलेखबाट प्रवाह गरिने नियमित सेवा प्रवाह अर्को सूचना जारी नहुँदासम्म बन्द गरिएको सहायक प्रमुख जिल्ला अधिकारी देवकोटाको भनाई छ ।"
कोभिडका बिरामीले आईसीयू नपाउँदा अछामका आईसीयू र भेन्टिलेटर खियाले खायो,"अछामः कैलाली र कञ्चनपुरमा कोरोनाका विरामी आईसीयू र भेन्टिलेटर नपाएर ज्यान गुमाइरहेका बेला अछामको जिल्ला अस्पतालमा जोडिएका दुई भेन्टिलेटर र आईसीयूका उपकरणमा खिया लाग्न थालेको छ । प्रदेश सरकार, प्रदेश स्वास्थ्य तथा आपूर्ति व्यवस्थापन केन्द्रले गत मंसिरमा जिल्ला अस्पताल अछामका जडान गरेका उक्त उपकरणहरु सञ्चालन गर्ने जनशक्ति नभएकाले खिया लाग्न थालेका हुन् । बुधवार मात्रै अछाममा २४ जनाको कोरोना परीक्षण गर्दा २३ जनामा संक्रमण पुष्टि भएको छ । बुधवार बान्नीगढी जयगढ गाउँपालिका६ मा २१ जनामा परीक्षण गर्दा २० जनामा संक्रमण पुष्टि भएको हो । मंगलसेनमा एक र बयलपाटामा २ जनामा कोरोना पुष्टि भएको स्वास्थ्य कार्यालय अछामका कोभिड सम्पर्क व्यक्ति मिनबहादुर कुँवरले बताए । हाल अछाममा ६८ जना कोरोनाका सक्रिय संक्रमित छन् । अछाममा संक्रमितको उपचारमा समस्या देखिनुको कारण भेन्टिलेटर र आईसीयू समेत बनेका छन् । भेन्टिलेटर र आईसीयू सञ्चालनमा नआउँदा उपचारमा समस्या भएको अस्पतालले जनाएको छ । भेण्टिलेटर र आईसीयूका लागि अछाममा आएका उपकरण ४ महिनादेखि नै थन्किएका जिल्ला अस्पताल अछामका निमित्त प्रमुख डा अतुल भारद्धाजले बताए । उनले भने अहिले लक्षण देखिएकालाई मात्र अस्पतालमा राखिएको छ, ६ जना अहिले उपचारत छन् । बाँकी लक्षण नदेखिएकालाई घरमै अथवा पालिकाले बनाएको आईशोलेशनमा राखिएको छ । तर ६८ जना संक्रमित रहेको जिल्लामा गम्भीर प्रकृतिका विरामी आएमा रेफर गर्नुभन्दा अरु विकल्प नरहेको उनले बताए । भेन्टिलेर र आईसीयू त छन् तर सञ्चालन गर्ने जनशक्ति छैन । भेन्टिलेटरका लागि एनेस्थेसियोलोजिष्ट र फिजिसियन चिकित्सक चाहिन्छ, ती दुबै जनशक्ति अछाममा छैनन् डा भारद्वाजले भने । उनले जिल्लामा सीजनको समेत अभाव रहेको बताए । अछाम जिल्लामा कोरोनाका मात्रै नभइ अन्य प्रकृतिका विरामीलाई पनि भेन्टिलेर र आईसीयूमा राखेर उपचार गर्नुपर्ने भएमा रेधनगढी वा नेपालगञ्ज रेफर गरिँदै आएको डा भारद्वाजले बताए । नगरपालिकाले अक्सिन सिलेन्डर किन्ने साँफेबगर नगरपालिकाले कोरोना संक्रमितको उपचारका लागि अक्सिजन सिलिन्डर किन्ने जनाएको छ । नगरपालिकाको संकट व्यवस्थापन केन्द्रको बैठकले अस्पताललाई आवश्यक १० वटा अक्सिजन सिलिन्डर खरिद गर्ने निर्णय गरेको नगर प्रमुख कुल बहादुर कुँवरले बताए । न्याय हेल्थ नेपाल बयलपाटा अस्पतालका डा मन्दिप पाठकले एकै दिन १० देखि २० जना संक्रमित आए भने उपचार गर्ने अवस्था नभएको बताए । गाउँगाउँमा कोरोना फैलिसकेकोले स्थिति नियन्त्रण बाहिर जानसक्ने बताए । उनले भने अस्पतालमा औषधिको अभाव छ, कोरोना संक्रमितहरुलाई दिइने औषधि समेत सकिएको छ । बान्नीगढी जयगढ गाउँपालिकाको कालिका नन्दा माबिका १५ जना विद्यार्थी कोरोना संक्रमण देखिएपछि साँफेबगर नगरपालिका र चौरपाटी गाउँपालिकाले विद्यालय बन्द गर्ने निर्णय गरेका छन् । दुई पालिकाकाले बैशाख १६ गतेदेखि अर्को निर्णय नहुँदासम्म विद्यालय बन्द गर्ने निर्णय गरेका पालिकाले जनाएका छन् ।"
१४ वर्षीया बालिकामाथि सामूहिक बलात्कारको अभियोगमा २ युवक पक्राउ,दाङ: सल्यानमा १४ वर्षीया एक बालिकामाथि सामूहिक बलात्कारको अभियोगमा दुईजना पक्राउ परेका छन् । सल्यानको बनगाड कुपिन्डे नगरपालिकाकी १४ वर्षीया बालिकालाई माघ १० गते बलत्कार गरेको अभियोगमा दुईजनालाई प्रहरीले प्रहरीले बिहीबार पक्राउ गरेको हो । बालिकालाई ज्यानमार्ने धम्की आए पनि र अभिभावकहरु घर नभएका कारण यो घटना अहिले सार्वजनिक भएको प्रहरी जनाएको छ । बलात्कार अभियोगमा पक्राउ पर्नेमा बनगाड कुपिण्डे नगरपालिकाका २ जना युवा छन् । सामूहिक बलात्कार भएको भन्दै जिल्ला प्रहरी कार्यालय सल्यानमा पीडित पक्षले बैशाख १६ गते दिएको जाहेरीका आधारमा आरोपित बनगाड कुपिण्डे नगरपालिकाका १६ वर्षीय र १७ वर्षीय युवकलाई प्रहरी नियन्त्रणमा लिएर अनुसन्धान थालेको सल्यान प्रहरी प्रवक्ता प्रहरी निरीक्षक अर्जुन पौडेलले जानकारी दिए । यसरी घटेको थियो घटना कक्षा ८ मा अध्यनरत पीडित बालिका माघ १० गते स्बेलुका बहिनी खेल्न निस्किएकी हुनाले बेलुका बहिनी खोज्न घर बाहिर निस्केकी ती बालिकालाई छिमेकी युवाहरुले समातेर नजिकैको गोठमा लगे । एउटाले मुख बन्द गरेको थियो भने अर्को युवाले उनीलाई समाएर बाख्रा बाध्ने गोठमा लगेपछि पालैपालो बलात्कार गरेको पीडित बालिकाले बताएकी छन् । आर्थिक अवस्था कमजोर भएकी बालिकाका बुवा र आमा मजदुरीका लागि भारतमा रहेको र बालिका सहित दुई दिदी बहिनी हजुर आमासँग बस्दै आएका थिए । बालिकाको बुवा र आमा रोजगारीबाट फर्किएपछि यो कानुनी प्रक्रिया अघि बढेको परिवारले बताएको छ । आरोपितहरुले घटना बारे कसैलाई भनेमा ज्यान मार्ने धम्की दिएपछि बालिकाले घटनाबारे कसैलाई भन्न नसकेको परिवारले जनाएको छ । बालिकाले पीडा सहन नसकेर पटक पटक आत्माहत्याको प्रयास समेत गरेको बताएकी छन् ।
लुम्बिनीका चार सांसद निलम्बनले जसपाको 'लफडा' छताछुल्ल,"बुटवल : लुम्बिनी प्रदेशसभाका चार सांसद निलम्बनको सूचना प्रदेशसभाले प्रकाशित गरेपछि जनता समाजवादी पार्टी (जसपा) को विवाद छताछुल्ल भएको छ। एक पक्षले सांसदलाई कारबाही गरिएको र अर्काे पक्षले कारबाही नभएको पत्र प्रदेशसभामा पठाएका छन्। एघार दिनअघि जसपाका चार सांसद एमाले नेतृत्वको सरकारमा मन्त्री भएपछि विवाद सतहमा आएको हो। मन्त्री भएका चार सांसद सन्तोष पाण्डेय, विजयबहादुर यादव, कल्पना पाण्डे र सुमन शर्मा रायमाझीलाई जसपाको एक खेमा (पूर्वसमाजवादी पार्टी) ले स्पष्टीकरण सोध्दै कारवाहीको चेतावनी दिएका थियो। पूर्वराजपा खेमाले भने सहमतिमै सरकारमा सहभागी भएको विज्ञप्ति जारी गरेको थियो। प्रदेशसभाले बिहीबार सांसद निलम्बनको सूचना प्रकाशित गरेपछि जसपाका अध्यक्ष महन्थ ठाकुरले प्रदेशसभालाई पत्र लेख्दै कुनै पनि सदस्यलाई कारबाही नगरिएको जनाएका छन्। राजपा नेपाल र समाजवादी पार्टी एकीकरण भए पनि प्रदेशमा संरचना तयार नभएकाले संसदीय दललाई नै अधिकार दिइएको पत्रमा उल्लेख छ। ठाकुरले कार्यकारिणी समितिको बैठक नै नबसी कारबाही हुन नसक्ने बताएका छन्। जसपाका अर्का अध्यक्ष उपेन्द्र यादवले कारबाही गरिएको पत्र पठाएकाले सोही बमोजिम निलम्बन गरिएको प्रदेशसभा सचिवालयले जनाएको छ। प्रदेशसभाका सूचना अधिकारी दिनेश अधिकारीले सभामुखको आदेश अनुरुप संसद निलम्बनको सूचना आएको बताए। पार्टी सदस्यबाट कारबाही गरिएको पत्र आएको थियो। सभामुखले त्यसलाई उपयुक्त ठान्नुभयो। अनि सूचना प्रकाशित भयो, उनले भने। प्रदेशसभालाई संसदीय दलका नेता सहसराम यादवले समेत चार सांसदलाई कारबाही गरिएको भन्दै निलम्बनका लागि पत्र पठाएका छन्। यादवलाई वैशाख ६ गते नै दलको नेताबाट हटाइएको थियो। जसपा संसदीय दलले बैशाख ६ गते नेतामा सन्तोष पाण्डेलाई चयन गरेको छ। सहसराम यादवमाथि अविश्वासको प्रस्ताव पारित गर्दै चार जनाको बहुमतमा पाण्डे दलको नेता भएका हुन्। सो पत्र प्रदेशसभा आएको अधिकारीले जानकारी दिए। यहाँ पत्रै पत्रको गञ्जागोल छ, सभामुखले उपयुक्त लागेको निर्णय गर्नुभयो, चित्त नबुझ्नेहरु अदालत जान सक्ने बाटो छ, उनले भने। जसपाका केन्द्रीय अध्यक्ष ठाकुरले संसदीय दलको निर्णय नै प्रदेशसभामा लागू हुने बताएका छन्। नेता राजेन्द्र महत्तोले फर्जी पत्रकै आधारमा सांसद निलम्बन गरिएको भन्दै आपत्ती जनाएका छन्। प्रदेशको संसदीय दलले निर्णय गरेरै सरकारमा सहभागि भएको छ। बिहीबार प्रदेशसभाले भौतिक पूर्वाधार विकासमन्त्री बनेका सन्तोष पाण्डेय, भूमि व्यवस्था, कृषि तथा सहकारी मन्त्री बनेका बिजयबहादुर यादव, शिक्षा तथा सामाजिक विकास मन्त्री कल्पना पाण्डे र भौतिक पूर्वाधार विकास राज्यमन्त्री सुमन रायमाझी शर्मा संसद पदबाट निलम्बन भएको जनाएको छ। प्रदेशसभामा वैशाख १९ गते मुख्यमन्त्री शंकर पोखरेल विरुद्धको अविश्वास प्रस्तावमाथि छलफल गर्न विशेष अधिवेशन बोलाइएको छ। त्यसको पूर्वार्धमा माओवादीबाट सभामुख बनेका पूर्णबहादुर घर्तीले राजनीति गरेको जसपाका नेताको आरोप छ। कदाचित चार सांसदको निलम्बन सदर भए लुम्बिनीमा एमालेको एकल बहुमत हुनेछ। यसअघि माओवादी केन्द्रका दुई सांसद पदमुक्त भएका छन्। ६ जनाको पद रिक्त हुँदा प्रदेशसभामा ८१ सांसद हुन्छन्। सभामुखले मतदान नगर्ने भएकाले बहुमतका लागि ४१ सांसद भए पुग्छ। एमालेका ४१ जना छन्। यद्यपि एमालेभित्र दुई जना माधव नेपाल पक्षधर हुन्। चार सांसद निलम्बनको सूचना महन्थ ठाकुरले सभामुखलाई लेखेको पत्र"
अन्तरिक्ष स्टेसन बनाउन चीनको पहिलो रकेट प्रक्षेपण,"चीनले नयाँ स्थायी अन्तरिक्ष स्टेसन निर्माणका लागि आवश्यक एक महत्वपूर्ण अंश बिहीवार प्रक्षेपण गरेको छ । चीनको अन्तरिक्ष आकाङषामा यो नयाँ कडी हो ।अन्तरिक्ष स्टेसनमा अन्तरिक्षयात्रुहरूका लागि वासस्थान रहने 'तियाहे' अंश बिहीवार वेनच्याङ् अन्तरिक्ष प्रक्षेपण केन्द्रबाट लङ मार्च५बी रकेटमार्फत पठाइएको हो। चीनले आफ्नै नयाँ अन्तरिक्ष स्टेसन सन् २०२२ मा सञ्चालनमा ल्याउने तयारी गरिरहेको छ। अहिले अन्तरिक्षमा रहेको एक मात्र स्टेसन अन्तर्राष्ट्रिय अन्तरिक्ष स्टेसन हो जसमा चीनलाई सहभागी गराइएको छैन । अन्तरिक्ष अन्वेषणमा चीन नयाँ खेलाडी हो। सन् २००३ मा मात्रै चीनले आफ्नो पहिलो अन्तरिक्षयात्री पठाएको थियो। अमेरिका र तत्कालिन सोभियत सङ्घपछि त्यस्तो गर्ने चीन तेस्रो देश बनेको थियो। अहिलेसम्म चीनले परीक्षणका रूपमा दुई वटा स्टेसन अन्तरिक्षमा पठाएको छ जसमा अल्पकालीन रूपमा अन्तरिक्षयात्रीहरू रहन सक्छन्। चिनियाँ भाषामा स्वर्गमा अमनचैन अर्थ लाग्ने नाम राखिएको 'तियाहे' अन्तरिक्षमा कम्तीमा १० वर्ष सञ्चालनमा रहने बताइएको छ। चीनले सो स्टेसनका लागि कम्तीमा थप १० अंशहरू पठाउने छ। सो अन्तरिक्ष स्टेसन पृथ्वीबाट ३४० देखि ४५० किलोमिटरको दूरीमा रहने छ । रुस, अमेरिका, क्यानडा, युरोप र जापानको सहभागिता रहेको अन्तर्राष्ट्रिय अन्तरिक्ष स्टेसनमा चीनको संलग्नता छैन। अन्तर्राष्ट्रिय अन्तरिक्ष स्टेसन सन् २०२४ मा बन्द हुने बताइएको छ र त्यसपछि अन्तरिक्षमा एक मात्र स्टेसन चिनियाँ स्टेसन हुने सम्भावना छ।यो प्रक्षेपणको एक महिनाअघि मात्रै चीन र रुसले संयुक्त रूपमा चन्द्रमाको सतहमा अन्तरिक्ष स्टेसन बनाउने घोषणा गरेका थिए। चीनले हालैका वर्षहरूमा आफ्नो अन्तरिक्ष आकाङ्क्षा प्रदर्शन गरेको छ। अन्तरिक्ष कार्यक्रममा ठुलो लगानी खन्याएको चीन सन् २०१९ मा चन्द्रमाको पछाडिको भागमा मानवरहित यान पठाउने पहिलो राष्ट्र बनेको थियो।"
पानीको बहानामा बलात्कार गर्नेलाई सात वर्ष कैद,राजविराज : पानी लिने बहानामा घर प्रवेश गरी बलात्कार गरेको आरोपमा सप्तरीको विष्णुपुर गाउँपालिका३ मुसहर्नियाका ३७ वर्षीय दिपेन भनिने दिपनारायण साफीलाई बिहीबार सात वर्ष कैद सजाय भएको छ। सप्तरी जिल्ला अदालतका न्यायाधीश सूर्यनाथ प्रकाश अधिकारीको इजलाशले आरोपितलाई सात वर्ष कैद सजाय गरेको अदालतका सुचना अधिकारी हेमबहादुर बुढाथोकीले बताए। बुढाथोकीका अनुसार आरोपितलाई सात वर्ष कैद सजाय हुनुका साथै ५० हजार क्षतिपूर्ति भराउनु पर्ने फैसला भएको छ। घरमा कोही नभएका बेला ट्युबवेलबाट पानी लिने बहानामा आएका आरोपितले २०७६ जेठ २७ गते राति बलात्कार गरेको ३० वर्षीया पीडितले बताएकी छन्। पीडितका पति वैदेशिक रोजगारमा छन्। पीडितले तत्कालै उजुरी गर्ना साथ प्रहरीले भोलिपल्टै ०७६ भदौ २८ गते आरोपितलाई पक्राउ गरेको थियो। आरोपित दुई छोरा र तीन छोरीका बुवा हुन्। जिल्ला अदालतका तत्कालिन न्यायाधीश नन्दकिशोरप्रसाद यादवको आदेशमा आरोपित ०७६ असोज ९ गतेदेखि पुर्पक्षका लागि राजविराज कारागारमा थुनामा छन्।
"रुपन्देहीमा थपिए ४४७ संक्रमित, ६ जनाको मृत्यु","भैरहवा: रुपन्देहीमा पछिल्लो २४ घण्टामा ४ सय ४७ जनामा संक्रमण देखिएको छ । साथै ६ जना संक्रमितको मृत्यु भएको स्वास्थ्य कार्यालय रुपन्देहीले जनाएको छ । यससँगै जिल्लामा सक्रिय संक्रमितको संख्या २ हजार ५ सय ५२ पुगेको छ भने एक सय ८७ जनाको मृत्यु भएको स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले जानकारी दिए । जिल्लाको ग्रामिण क्षेत्र भन्दा सहरी क्षेत्रमा संक्रमण ग्राफ उक्लिँदै गएको छ । संक्रमणको ग्राफ बढ्न थालेपछि स्थानीय प्रशासनले बिहीबारदेखि जिल्लामा १५ दिनसम्म निषेधाज्ञा लगाएको छ । स्वास्थ्य कार्यालय रुपन्देहीका अनुसार पछिल्लो २४ घण्टामा सबैभन्दा बढी बुटवल उपमहानगरपालिकामा एक सय ८७ जना, तिलोत्तमा नगरपालिकामा एक सय चार जना, सिद्धार्थनगर नगरपालिका (भैरहवा) मा ५७ जनामा संक्रमण पुष्टि भएको छ । यस्तै सैनामैना नपामा २८ जना, देवदहमा २५ जना, लुम्बिनी सांस्कृतिकमा दुई जना, सियारी गापामा ७ जना, गैडहवामा ३ जना, मायादेवीमा ९ जना, ओमसतियामा ८ जना, कंचनमा ४ जना, शुद्धोधनमा ९ जना, कोटहीमाई दुई जना, मर्चवारी र रोहिणीमा एकएक जनामा संक्रमित भएका छन् । पछिल्लो एक हप्तामा जिल्लामा दुई हजार दुई सय ४० जनामा संक्रमण देखिएकोले स्वास्थ्य मापदण्ड पालना गरी सुरक्षित बस्न स्वास्थ्य कार्यालय रुपन्देहीले आग्रह गरेको छ । स्वास्थ्य कार्यालय रुपन्देहीका भेक्टर कन्ट्रोल निरिक्षक शाहका अनुसार जिल्लामा सबैभन्दा बढी सक्रिय संक्रमित बुटवलमा एक हजार एक सय ३७ जना, तिलोत्तमा नपामा ५ सय ७८ जना र सिद्धार्थनगर (भैरहवा) मा ३ सय ६१, सैनामैनामा १ सय २१, शुद्धोधनमा ८४, देवदहमा ८२, ओमसतियामा ५२, रोहिणीमा ४४ जना रहेका छन् । त्यस्तै कंचनामा २५ जना, सियारीमा २३, मायादेवीमा २१, लुम्बिनीमा १७, गैडहवामा १५, सम्मरीमाईमा १०, कोटहीमाई र मर्चवारीमा चारचार जना सक्रिय संक्रमित रहेका छन् ।"
उपत्यकासहित पहाडी क्षेत्रमा चट्याङसहित वर्षा,"काठमाडौं : उपत्यकासहित देशका विभिन्न ठाउँमा मेघ गर्जनसहित पानी परिरहेको छ। मौसम पूर्वानुमान महाशाखाका अनुसार अहिले काठमाडौं उपत्यकासहित देशका पहाडी भूभागमा चट्याङसहित पानी परिरहेको हो। पश्चिमी वायु र स्थानीय वायुको प्रभावले चट्याङ, हावाहुरीसहित पानी परेको महाशाखाले जनाएको छ। यस्तै बिहीबार राति देशका तराईका भूभागमा आंशिक बदली र पहाडी भूभागमा सामान्य बदली रहने छ। देशका पहाडी भूभागका एक(दुई स्थानमा मेघगर्जन, चट्याङ्ग र हावाहुरीसहित क्षणिक वर्षाको सम्भावना छ। यसैगरी शुक्रबार दिउँसो देशका तराईका भूभागमा आंशिक बदली र पहाडी भूभागमा सामान्य बदली रहनेछ। देशका पहाडी भूभागका केही स्थानमा र तराईका एकदुई स्थानमा अपरान्हपछि मेघगर्जन, चट्याङ्ग र हावाहुरी सहित क्षणिक वर्षाको सम्भावना छ। राति देशका तराईमा आंशिक बदली र पहाडी भागमा सामान्य बदली रहनेछ। देशका पहाडी भूभागका थोरै स्थानमा मेघगर्जन, चट्याङ्ग र हावाहुरीसहित क्षणिक वर्षाको सम्भावना रहेको छ। बिहीबार र शुक्रबार मेघगर्जनसहित वर्षा भए पनि शनिबार भने पहाडी भागमा आंशिक बदली रही बाँकी भागमा मौसम सामान्यतया सफा रहनेछ। प्रदेश १ लगायत अन्य प्रदेशका पहाडी भागका केही स्थानमा मेघगर्जन, चट्याङ्ग र हावाहुरीसहित क्षणिक वर्षाको सम्भावना छ। अहिले देशको पहाडी भागमा मेघ गर्जन र चट्टयांङ सहित वर्षा गराउने बादल विकसित भएकाले पहाडी भागमा सतर्कता अपनाउन मौसम पूर्वानुमान महाशाखाले अनुरोध गरेको छ।"
निषेधाज्ञामा धनगढी (फोटोफिचर),"धनगढी : कोरोनाका बिरामीको संख्या तीव्ररुपमा बढन थालेपछि सुदूरपश्चिम प्रदेशका दुई जिल्ला कैलाली र कञ्चनपुरमा बिहीबारबाट निषेधाज्ञा लागू भएको छ । बिहान ६ बजेदेखि दुबै जिल्लाभरी निषेधाज्ञा लागू भएको हो । प्रदेशको राजधानी धनगढीमा बिहान ५ बजेदेखि दैनिक उपभोग्य समानका पसल खुलेका छन् । तरकारी, उपभोग्य सामान, मेडिकल र स्वास्थ्यका मापडण्डअनुसार डिपार्टमेन्टल स्टोर बिहान ५ देखि १० बजेसम्म मात्रै खोल्ने आदेश भएको छ । जिल्ला कोभिड व्यवस्थापन समितिको सिफासिरमा जिल्ला प्रशासन कार्यालय कैलालीले मंगलबार नै निषेधाज्ञा जारी गर्ने निर्णय गरेको थियो । सुदूरपश्चिमका नौवटै जिल्लामा बुधबार बेलुकीसम्म पीसीआर प्रविधिबाट कोरोना जाँच भएका ११ सय ७६ जना एक्टिभ संक्रमित रहेका छन् । कैलालीको गौरीफन्टामा चैत ३ गते र कञ्चनपुरको गड्डाचौकी, बैतडीको झुलाघाट दार्चुलाको पुलघाट नाकामा चैत १७ गते देखि गरिएको एन्टिजेन परीक्षणमा अहिलेसम्म १६ सय ६४ जनामा कोरोना संक्रमण पुष्टि भएको छ। यद्यपी एन्टीजेन परीक्षणमा पछिल्लो १० दिन यताकालाई मात्रै एक्टिभ केश मानिने गरिएको छ । तर एन्टीजेन परीक्षणमा पोजेटिभ देखिका र लक्षण नभएकाहरु घर गएकाले कतिलाई सञ्चो भयो भएन भन्ने कुराको तथ्यांक भने छैन । कोरोना संक्रमणको चेन ब्रेक गर्नका लागि कैलाली र कञ्चनपुरमा आजबाट निषेधाज्ञा लागू भएको हो । यी दुई जिल्लाका बजारहरु बन्द छन भने छोटो लामो दुरीका यातायात चलेका छैनन । धनगढी बजारमा पनि यातायात बजार बन्द छ । तर प्रहरीले विभिन्न बहाना बनाएर बजारमा निस्कनेहरु भने धेरै रहेको जनाएको छ । पहिलो दिन भएकाले, धेरैलाई थाहा पनि हुदैन, आज अलि निषेधाज्ञाको अवज्ञा गर्नेहरुलाई छोडिएको र शनिबारदेखि भने कडाइ गरिने जिल्ला प्रशासन कार्यालय कैलालीले जनाएको छ । निषेधाज्ञा जारी गरिएपछि बैकिङ कारोबार दिउँसो १ बजेसम्म सञ्चालनमा रहने भनिएपछि बजारमा बैंक जानेहरुको भीडभाड देखिएको छ ।"
रुपन्देहीमा निषेधाज्ञाको अवज्ञा गर्दा ३ जना गए जेल,"भैरहवा : रुपन्देही जिल्लामा निषेधाज्ञाको अवज्ञा गर्ने आठ जनालाई पक्राउ गरी कारवाही गरिएको छ। जिल्लामा संक्रमणको ग्राफको बढेपछि स्थानीय प्रशासनले बिहीबारदेखि वैशाख ३० गतेसम्म निषेधाज्ञा लगाएको छ। निषेधाज्ञाको अवज्ञा गरेर हिड्डुल गर्दा पक्राउ पर्नेमा काठमाडौँमा ५२ वर्षीय हरी शाही ठाकुरी, रुपन्देही मायादेवी गाउँपालिका २ का ३४ वर्षीय महेन्द्र कोहार, मायादेवी ४ का २७ वर्षीय दिनेश यादव, सिद्धार्थनगर नगरपालिका (भैरहवा) ८ का २८ वर्षीय श्याम दुबे, सिद्धार्गजगरका ९ का ३८ वर्षीय ईरशाद आलम, सिद्धार्थनगर ६ की २६ वर्षीय सविता खनाल, सोही स्थानका ३७ वर्षीय प्रितम कुवँर र ३४ वर्षीय प्रेम कुवँर रहेका छन्। निषेधाज्ञाको अवज्ञा गर्नेलाई सम्झाई बुझाई गर्दा पनि डिउटीमा प्रहरीलाई बाधा अवरोध पुर्याउने आठ जनालाई पक्राउ गरी संक्रामक रोग ऐन २०२० को दफा ३ को उपदफा २ बमोजिम कारवाही गरिएको जिल्ला प्रहरी कार्यालय रुपन्देहीमा डीएसपी एंव प्रवक्ता सत्य नारायण थापाले जानकारी दिए। पक्राउ परेकालाई आवश्यक कारवाहीका जिल्ला प्रशासन कार्यालय रुपन्देही पठाइएको थियो। रुपन्देहीका प्रमुख जिल्ला अधिकारी अस्मान तमाङले उनीहरु मध्ये ७ जनालाई जनही एक महिना कैद वा सो बराबरको जरिवाना ९ हजार एक सय रुपैयाँ र एक जनालाई ६ सय रुपैयाँ जरिवानाको आदेश गरेका थिए। जसमध्ये ५ जनाले कैद र जरिवाना बापतको रकम दाखिला गरेपछि छाडिएको र अन्य ३ जना दिनेश यादव, श्याम दुवे र महेन्द्र कोहारले कैद वा सो बराबरको जरिवना अनुरुप रकम नबुझाउदाँ उनीहरुलाई सजाए भुक्तानका लागि भैरहवा कारागारमा पठाइएको डीएसपी थापाले बताए। त्यस्तै निषेधाज्ञा उल्लंघन गर्ने एक हजार २० वटा विभिन्न सवारी साधन र एक हजार चार सय ७० जना (पैदल यात्री २ सय समेत) लाई होल्ड गरी सम्झाई बुझाई छाडिएको जिल्ला प्रहरी कार्यालय रुपन्देहीले जनाएको छ।"
रोल्पामा चट्याङले एक बालकको मृत्यु : दुई घर जले,"रोल्पा : रोल्पामा चट्याङले एक बालकको मृत्यु भएको छ भने दुईवटा घर जलेका छन्। बिहीवार दिउँसो वर्षातसँगै परेको चट्याङमा परेर पुर्वी रोल्पाको सुनछहरी गाउँपालिका७ जेलबाङका ९ वर्षीय अभिशेख पुनको ज्यान गएको हो। जिल्ला प्रहरी प्रमुख एवं प्रहरी नायव उपरीक्षक नरेशराज सुवेदीका अनुसार चट्याङमा परेका पुनको उपचारका लैजाने क्रममा बाटोमै मृत्यु भएको हो। आमासँगै बहिनीको पोबाङ बैंकमा पोषण भत्ताका लागि खाता खोलेर घर फर्किने क्रममा याबाङ जंगलमा चट्याङमा परेका थिए। सँगै रहेका आमा र मामालाई चट्याङको धमाकाले सामान्य चोट लागेको गाउँलेले बताएका छन्। पश्चिमी र दक्षिणी रोल्पाका दुई अलग स्थानका दुई घर चट्याङले जलेर नष्ट भएका छन्। परिवर्तन गाउँपालिका२ बागमारा टाईबाङमा अमन कुमारी रानाको घर जलेको हो। प्रनाउ सुवेदीका अनुसार त्रिवेणी गाउँपालिका२ दहवनका कृष्ण केसीको घर पनि चट्याङले जलेको हो। घरसहित लत्ताकपडा, धनमाल र अन्नपात सबै जलेका छन्। दुवै घर जलेपनि मानवीय क्षति हुन पाएन। चट्याङले बागमाराको घरमा लागेको आगो प्रहरी र स्थानीयले नियन्त्रणमा लिएका छन् । दिउँसोदेखि जिल्लामा असिनासहित भारी वर्षा भइरहेको छ। चार दिनदेखि नुवागाउँ र गुनाम क्षेत्रमा लागेको आगो वर्षाले निभवेको छ भने घर गोठ जलेका अग्नि पीडितलाई भने समस्या परेको छ।"
कोरोनाले सुदूरपश्चिमका तीन जिल्लामा एकै दिन १० जनाको मृत्यु,"धनगढी : कैलाली, कञ्चनपुर र बझाङमा एकै दिनमा १० जनाको मृत्यु भइएको छ। सेती प्रादेशिक अस्पतालमा पाँच, महाकाली अस्पतालमा ३, कैलालीमै होम आईसोलेशन बसेका एक र जिल्ला अस्पताल बझाङमा एक गरेर बिहीबार १० जनाको कोरोनाले मृत्यु भएको हो। सेती प्रादेशिक अस्पतालमा उपचाररत धनगढी उपमहानगरपालिका३ की ४५ वर्षीया महिला, अस्पतालको आइसीयूमा उपचारत कैलालीकी लम्कीचुहा२ का ३३ वर्षीय पुरुष र घोडाघोडी१० का ६० वर्षीय पुरुष, घोडाघाडी १२ का २८ वर्षका पुरुष र धनगढी उपमहानगरपालिका वडा नम्बर ४ का ४० वर्षीय पुरुष गरी पाँच जनाको मृत्यु भएको अस्पतालका सूचना अधिकारी दिलिप श्रेष्ठले जानकारी दिए। लम्कीचुहा ३ का ३३ वर्षका पुरुष वैशाख १४ गते अस्पताल भर्ना भएका थिए। घोडाघोडी १० का ६० वर्षका पुरुषको भने अस्पताल भर्ना भएको १२ घण्टा नबित्नै मृत्यु भएको हो। उनलाई वैशाख १५ गते राति ११ बजे मात्रै सेतीको कोभिड अस्पतालमा भर्ना गरिएको अस्पतालका सूचना अधिकारी श्रेष्ठले जानकारी दिए। यस्तै एक जनाको होमआइसोलेशनमा ज्यान गएको छ। कैलालीको गोदावरी नगरपालिकाकी ८७ वर्षीया महिलाको होम आईसोलेशनमा मृत्यु भएको हो। जिल्ला प्रशासन कार्यालय कैलालीका सूचना अधिकारी शिवराज जोशीले १५ गते कोरोना संक्रमण पुष्टि भएकी गोदावरीका ८७ वर्षीय महिलाको बिहीबार घरमै ज्यान गएको जानकारी दिए। कञ्चनपुरको महाकाली अस्पतालमा उपचाररत ३ जना कोरोना संक्रमितको मृत्यु भएको छ। कञ्चनपुरको भीमदत्त नगरपालिका१९ का २१ वर्षीय युवकको बिहीवार बिहान १ बजे, भिमदत्त १८ की ३६ वर्षीय एक महिलाको बिहीबार बिहान ७ः३० बजे र दोधारा चाँदनी नगरपालिकाका ३० बर्षीय युवकको राति १२ः३० बजे मृत्यु भएको अस्पतालले जनाएको छ। महाकाली अस्पतालका कोरोना सम्पर्क व्यक्ति डागोविन्द रोकायाले भीमदत्त नगरपालिका१९ का २१ वर्षीय युवकको कुनै पनि ट्राभल हिस्ट्री नभएकाले दोस्रो भेरिअन्टको कोरोना समुदाय स्तरमा तिब्र रुपमा फैलिन थालेका बताए। दोधारा चाँदनी नगरपालिकाका ३० वर्षीय युवकलाई मंगलवार अस्पतालमा उपचारको लागि भर्ना गरिए पनि उनमा कडा खालको निमोनिया देखा परेको थियो। उता बझाङमा पनि कोरोना कारण एक जनाको ज्यान गएको छ। जिल्ला अस्पताल बझाङमा उपचाररत मष्टा गाउँपालिका५ का ५५ वर्षीय पुरुषको बिहीबार दिउँसो मृत्यु भएको स्वास्थ्य कार्यालय बझाङका कोभिड सम्पर्क व्यक्ति नारायण जोशीले बताए। भेन्टिलेटर र आईसीयू वेड सेटअप गरिसकेको बझाङमा त्यो सेवा नपाएर दुई जनाले ज्यान गुमाई सकेका छन्। अस्पतालले, दुबै जनालाई आईसीयू बेड भएको स्थानमा रेफर गरेको तर लैजान अगावै ज्यान गएको जनाएको छ।"
२४ घन्टामा कोरोनाले ३५ जनाको मृत्यु : ४ हजार ९२८ संक्रमित थपिए,"काठमाडौं : नेपालमा पछिल्लो २४ घन्टामा कोरोना भाइरस (कोभिड१९) संक्रमणबाट थप ३५ जनाको मृत्यु भएको छ। मृत्यु हुने दर यो अहिलेसम्मकै उच्च हो। यो सहित कोरोनाबाट मृत्यु हुनेको संख्या ३ हजार २ सय ४६ पुगेको छ। यस्तै पछिल्लो २४ घन्टामा थप ४ हजार ९२८ जनामा संक्रमण पुष्टि भएको छ। १२ हजार ९५७ पीसीआर र ९६३ एन्टिजेन विधिबाट परीक्षण गर्दा ४ हजार ९२८ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै बिहीबार थप ८८८ जना डिस्चार्ज भएका छन्। यो सहित कोरोनाबाट निको हुनेको संख्या २ लाख ८० हजार १६७ पुगेको छ। मन्त्रालयका अनुसार ५९ जना ३४ हजार ११७ आइसोलेसनमामा छन्। उपत्यकामा पछिल्लो २४ घण्टामा १५ सय ६१ जनामा कोरोना भाइरस (कोभिड१९)संक्रमण पुष्टि भएको छ। स्वास्थ्य मन्त्रालयका अनुसार काठमाडौंका ११ सय २७ जना, भक्तपुरका १८२ जना र ललितपुरका २५२ जनामा कोरोना संक्रमण भेटिएको हो।"
कोरोना नियन्त्रणका लागि बन्दाबन्दी मात्र पर्याप्त छैन : विप्लव,"काठमाडौं : नेत्रविक्रम चन्द विप्लवले कोरोना रोकथाम तथा नियन्त्रणका लागि अहिले सरकारले गरेको बन्दाबन्दी मात्र पर्याप्त नभएको बताएका छन्। बिहीबार विज्ञप्ति सार्वजनिक गर्दै नेपाल कम्युनिस्ट पार्टीका महासचिव विप्लवले यस्तो बताएका हुन्। उनले भारतलगायत अन्य देशबाट नेपाल प्रवेश गर्नेलाई एकान्तबासमा राख्नुपर्ने र बिरामीको उपचारमा ध्यान दिनुपर्ने आवश्यकता औंल्याएका छन्। कोरोना महामारीले नेपाल फेरि आक्रान्त भएको छ र बन्दाबन्दीको अवस्थामा जान बाध्य भएको छ। यो अवस्थासँग जुध्न सरकारले बन्दाबन्दीलगायत अभियान सञ्चालन गरेको छ तर त्यो आफैंमा पर्याप्त देखिँदैन, विप्लवले विज्ञप्तिमा भनेका छन्, यसप्रकारको समस्या समाधान गर्न सरकारले मुख्यतः भारतलगायत विदेशबाट नेपाल प्रवेश गर्ने आप्रवासीहरू नियन्त्रण गर्ने, आएकाहरूलाई एकान्तबासमा राख्ने व्यवस्था गर्ने र बिरामी परेका सबैको उपचार गर्ने विषयमा ध्यान दिनु आवश्यक हुन्छ। महामारी नियन्त्रणका लागि सामाजिक परिचालन अभियानका रुपमा सरकारले स्वयम्सेवक परिचालन गर्नुपर्ने र त्यस अभियानमा साथ दिने भन्दै विप्लवले कोरोना रोकथाम तथा यिन्त्रणका लागि परिचालिन हुन सबै पार्टी पंक्तिलाई अपीलसमेत गरेका छन्। यसप्रकारको महामारीसँग जुध्न सामाजिक परिचालन अभियानका रूपमा सरकारले स्वयम्सेवकहरू परिचालन गर्ने व्यवस्था गर्नु आवश्यक हुन्छ। यसप्रकारको सामाजिक अभियान सञ्चालन गर्ने अवस्थामा हाम्रो पार्टी सहयोग गर्न तयार रहेको पनि अवगत गराउन चाहन्छु, उनले थप भनेका छन्, हाम्रो पार्टीका सम्पूर्ण समिति, विभित्र स्तरका नेता तथा कार्यकर्ताहरू, बुद्धिजीवी, चिकित्सक, स्वास्थ्यकर्मी र जनसमुदायमा समेत सरकारको मात्र भर नपरी कोरोना महामारीसँग जुध्न होसियारीपूर्वक सामाजिक स्तरमा स्वयम्सेवकका रूपमा परिचालित हुन र महामारी नियन्त्रणमा सहयोग गर्नुहुन केन्द्रीय समिति अपील गर्दछ।"
"भारतमा कोरोना संक्रमण उच्च, चौबीसै घण्टा सामूहिक दाहसंस्कार",कोरोना भाइरस महामारीका कारण भारत अहिले अभूतपूर्व संकटमा परेको छ । कोभिड१९ को दोस्रो लहर फैलिन थालेपछि बिरामी र मृतकको संख्या ह्वात्तै बढेको छ । भारतमा कोभिड१९ का कारण मृत्यु हुने मानिसको संख्या दुई लाख नाघिसकेको छ । विगत सात दिनमा भारतमा अन्य देशमा भन्दा धेरै मानिसमा कोभिड१९ पुष्टि भएको छ । अस्पतालमा शय्या तथा अक्सिजन र औषधि नपाएर बिरामीहरूको मृत्यु भएको छ । अस्पतालहरू बिरामीहरूको भार नसक्ने अवस्थामा पुगिसकेका छन् । अहिले अन्तिम संस्कार गर्ने ठाउँमा पनि ठूलो चाप बढेको छ । केही मसानघाटहरू अहोरात्र सञ्चालित छन्। त्यहाँ काम गर्ने कर्मचारीहरू आफूले विश्रामबिना नै दाहसंस्कार गरिदिनुपरेको बताउँछन्। दिल्लीका घाटमा शव जलाउन ठाउँ नपुगेर नयाँ चिता बनाउपरेको छ। त्यहाँ घाटनजिकैका खाली ठाउँमा दाहसंस्कार गरिएको छ। अन्तिम संस्कारका लागि आवश्यक दाउरा जुटाउन सहरका उद्यानमा भएका रूखहरू काट्न थालिएको छ । मृतकका शोकाकुल आफन्तहरूले अन्त्येष्टिका लागि लामो समय पालो कुर्नुपरेको छ।
उपत्यकामा थप १५ सय ६१ जनामा कोरोना संक्रमण पुष्टि,"काठमाडौं : काठमाडौं उपत्यकामा पछिल्लो २४ घण्टामा १५ सय ६१ जनामा कोरोना भाइरस (कोभिड१९)संक्रमण पुष्टि भएको छ। स्वास्थ्य मन्त्रालयका अनुसार काठमाडौंका ११ सय २७ जना, भक्तपुरका १८२ जना र ललितपुरका २५२ जनामा कोरोना संक्रमण भेटिएको हो। बिहीबार मात्रै नेपालमा पछिल्लो २४ घन्टामा कोरोना भाइरस (कोभिड१९) संक्रमणबाट थप ३५ जनाको मृत्यु भएको छ। यो सहित कोरोनाबाट मृत्यु हुनेको संख्या ३ हजार २ सय ४६ पुगेको छ। यस्तै पछिल्लो २४ घन्टामा उपत्यकाकासहित ४ हजार ९२८ जनामा संक्रमण पुष्टि भएको छ। १२ हजार ९५७ पीसीआर र ९६३ एन्टिजेन विधिबाट परीक्षण गर्दा ४ हजार ९२८ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै बिहीबार थप ८८८ जना डिस्चार्ज भएका छन्। यो सहित कोरोनाबाट निको हुनेको संख्या २ लाख ८० हजार १६७ पुगेको छ। मन्त्रालयका अनुसार ५९ जना ३४ हजार ११७ आइसोलेसनमामा छन्।"
लुम्बिनी प्रदेशमा मन्त्री बनेका जसपाका चार सांसद पदमुक्त,"बुटवल : केही दिनअघि मन्त्री बनेका जनता समाजवादी पार्टी (जसपा)का चारजना सांसद पदमुक्त भएका छन्। मुख्यमन्त्री शंकर पोखरेलविरुद्ध अविश्वास प्रस्ताव दर्ता भएपछि पोखरेलले चार जनालाई मन्त्री पदमा नियुक्त गरेका थिए। मन्त्री बनेका चार मध्ये तीन जनाले अविश्वास प्रस्तावमा हस्ताक्षरसमेत गरेका थिए। प्रदेशसभाले बिहिबार सूचना प्रकाशित गर्दै चारजना सांसद पदमुक्त भएको जानकारी गराएको हो। जसपा संसदीय दलको बैठकले चार सांसदलाई कारबाही गरेको पत्र बुझाएको थियो। भौतिक पूर्वाधार विकास मन्त्री बनेका सन्तोष पाण्डेय, भूमि व्यवस्था, कृषि तथा सहकारी मन्त्री बनेका बिजयबहादुर यादव, शिक्षा तथा सामाजिक विकास मन्त्री कल्पना पाण्डे र भौतिक पूर्वाधार विकास राज्यमन्त्री सुमन रायमाझी शर्माको संसद पद गुमेको हो। चार सांसदको निलम्बनसंगै लुम्बिनी प्रदेशसभामा ६ जना सांसदको पद खाली भएको छ। यसअघि माओवादी केन्द्रका दुई सांसद पदमुक्त भएका छन्। चार सांसदको पद रिक्त हुँदा सरकारमा नेकपा एमालेको एकल बहुमत पुगेको छ।"
सांसदलाई कारवाही नगरिएको भन्दै महन्थले पठाए लुम्बिनीका सभामुखलाई पत्र,"काठमाडौं : जनता समाजवादी पार्टी (जसपा)का अध्यक्ष महन्थ ठाकुरले लुम्बिनी प्रदेशका चार सांसदलाई पदमुक्त गर्ने निर्णय पार्टीले नगरेको बताएका छन् । बिहीबार लुम्बिनी प्रदेशका सभामुखलाई पत्र लेख्दै ठाकुरले पार्टीको केन्द्रीय कारिणी समितिबाट सांसदलाई पदमुक्त गर्ने निर्णय नभएको भन्दै पत्र पठाएका हुन् । लुम्बिनी प्रदेशमा मन्त्री बनेका जसपाका चार सांसद पदमुक्त ठाकुरले पठाएको पत्रमा लुम्बिनी प्रदेश सभा सदस्यलाई केन्द्रबाट कुनै कारवाही नभएको उल्लेख गरेका छन् । लुम्बिनी प्रदेशमा पूर्व राजपा नेपाल र पूर्व सपाका प्रदेश समितिको समायोजन हुन नसकी जसपा नेपालको प्रदेश समिति गठन हुन बाँकी नै रहेको तर प्रदेश सभामा दुवै संसदीय दलको समायोजन भई जसपा नेपालको ६ सदस्यीय संसदीय दल गठन भई कार्यरत रहेकाले यसैलाई स्वायत्तता दिई प्रदेशसभा सम्बन्धी सम्पूर्ण कार्य लोकतान्त्रिक प्रक्रियाबाट गर्न गराउन निर्देशन पठाइसकेको र त्यसैलाई मान्यता दिइने व्यहोरा जानकारी गराइन्छ, ठाकुरले पठाएको पत्रमा भनिएको छ, साथै केन्द्रीय स्तरबाट लुम्बिनी प्रदेश सभा सदस्यलाई कुनै कारवाही नभएको व्यहोरासमेत अनुरोध छ ।"
कोरोनाविरुद्ध लड्न संयुक्त राष्ट्रंघले भारतलाई सघाउने,"संयुक्त राष्ट्रंघले कोरोनाका विरुद्धमा लड्न भारतलाई सघाउने संघका प्रवक्ताले जानकारी दिएका छन् । संयुक्त राष्ट्रंघले दिएको जानकारीअनुसार कोभिड १९ को संक्रमणका कारण हाल भारतको अवस्था निकै जटिल भएकोले संयुक्त राष्ट्रंघले यसका विरुद्धमा भारतलाई सघाउने भएको हो । संयुक्त राष्ट्रंघका विशिष्ठ जनस्वास्थ्य विद्सहितको समूह हाल भारत पुगेको छ । साथै संयुक्त राष्ट्रंघले पनि आवश्यक औषधि तथा स्वास्थ्य उपकरणहरु भारतलाई सहयोग गरिरहेको जनाएको छ । विश्व स्वास्थ्य संगठन र संयुक्त राष्ट्रंघीय बालकोषले भारतका लागि अक्सिजनका लागि आवश्यक उपकरणहरु खरिद गरेर पठाएको बताएका छन् । त्यस्तै भारतका अस्पतालहरुमा आवश्यक भेन्टिलेटरहरु पनि पठाइएको संयुक्त राष्ट्रंघले जनाएको छ । यसका साथै विश्व स्वास्थ्य संगठन र संयुक्त राष्ट्रंघीय विभिन्न निकायले भारतलाई पिपिइ, पिसिआर परीक्षण गर्ने मेसिनका साथै अरु उपकहरणहरु पनि पठाएको जनाएका छन् । भारतको सबैभन्दा बढी प्रभावित रहेको राज्य महाराष्ट्रका लागि विश्व स्वास्थ्य संगठनले २ हजार ६०० भन्दा बढी स्वास्थ्यकर्मी, चिकित्सकहरु तथा अन्य अधिकारीहरु पठाएको जनाएको छ । ती जनशक्तिको माध्यमबाट विशेषगरी महाराष्ट्रमा घुम्ती अस्पतालहरु राखिएका छन् । ती अस्पतालहरुमा पिसिआर परीक्षणका साथै आवश्यक स्वास्थय उपचार पनि उपलब्ध गराइएको बताइएको छ । भारतमा हाल कोभिडको अवस्था निकै तिब्र गतिमा बृद्धि भएको छ । त्यहाँ दिनहुँ लाखौँ जना नागरिक कोभिडबाट संक्रमित हुने गरेका छन् भने कम्तीमा पनि दुई हजार जना मानिस यही संक्रमणबाट नै मृत्यु हुने गरेका छन् ।"
प्रदेश सरकार जोगाउन एमालेले दीपक मनाङेलाई मन्त्री बनायो,"पोखरा : गण्डकी प्रदेश सरकार जोगाउन एमालेले दीपक मनाङेलाई मन्त्री बनाएको छ। दीपक मनाङे भनेर चिनिने मनाङ ख बाट गण्डकी प्रदेश सभा सदस्य निर्वाचित राजीव गुरुङ प्रदेशको युवा तथा खेलकुद मन्त्री नियुक्त भएका छन्। उनले केही बेरमा पद तथा गोपनीयताको शपथ ग्रहण गर्दैछन्। प्रदेशसभामा आफूविरुद्ध पेस भएको अविश्वास प्रस्तावलाई फेल गराएर सरकार जोगाउने रणनीतिअनुसार मुख्यमन्त्री पृथ्वी गुरुङले उनलाई मन्त्री बनाएका हुन्। गुन्डा नाइकेका रुपमा चर्चित मनाङे आपराधिक पृष्ठभूमिसहित ज्यान मुद्दाका अभियुक्त हुन्।सांसदमा निर्वाचित हुनुअघि मनाङे जेलमा थिए। मनाङेविरुद्ध ज्यानसम्बन्धी मुद्दा अदालतमा छ। २०७४ सालको मंसिर १० गते सम्पन्न प्रदेश सभा निर्वाचनमा राजीव स्वतन्त्र उम्मेदवार थिए। तत्कालीन एमालेको समर्थनमा उनले निर्वाचन जितेका थिए। मनाङको प्रदेश (ख) बाट प्रदेश सभामा एक हजार चार सय १० मत ल्याएर स्वतन्त्र उम्मेदवारमा विजयी भएका हुन्। उनका प्रतिस्पर्धी कर्म गुरुङले एक हजार २० मत ल्याएका थिए। निर्वाचित भए पनि अरु प्रदेश सभा सांसदले सँगै उनले शपथ लिन पाएका थिएनन्। बरु प्रहरीले उनलाई ज्यान मार्ने उद्योग सम्बन्धी मुद्दामा २०७५ वैशाख ६ गते पक्रेको थियो। १० वर्षभन्दा कम सजाय हुने मुद्दा बाहिर बसेरै लड्न मिल्ने व्यवस्था अुनसार २०७५ पुस ६ गते उनी छुटेका थिए। शपथका लागि सोही वर्षको पुस ११ गते निवेदन दिए पनि लामो समयपछि अर्थात् निर्वाचन सम्पन्न भएको १४ महिना पछिमात्र उनको शपथ भएको हो। २०७५ माघ १४ गतेमात्रै प्रदेश सभाका सभामुख नेत्रनाथ अधिकारीले राजीवलाई प्रदेश सभा सदस्यको शपथ दिलाएका थिए। २०६१ पुस ११ गते चक्रे मिलनलाई धारिलो हतियार प्रयोग गरेको अभियोग राजीवमाथि थियो। पुनरावेदन अदालत पाटनले २०६९ मा उनलाई ५ वर्ष जेल सजाय तोकेको थियो। त्यतिबेला फरार उनले पछि मुद्दा ब्युँतिँदा शपथ खान पाएका थिएनन्। पुनरावेदनको सजाय सच्च्याउन उनले सर्वोच्चमा पुनरावेदन निवेदन दिएका थिए। तर पुनरावेदनकै सजायलाई सर्वोच्च अदालतले २०७४ माघमा सदर गरेपछि उनी भूमिगत भएका थिए। तर २०७५ वैशाख ७ गते उनलाई प्रहरीले पक्राउ गर्यो। नयाँ फौजदारी संहिता अनुसार १० वर्षभन्दा भन्दा कम सजाय हुने मुद्दामा थुनाबाहिर रहेर मुद्दा लड्न पाउने हुँदा मनाङे गत पुस ६ गते छुटेका थिए। प्रदेश सभाको अर्थ तथा विकास समिति सदस्यसमेत बनेका राजीवले २०७७ असोज ८ गते उक्त समितिबाट राजीनामा गरेका थिए। सुरुआती दिनमा राप्रपासँग निकट उनी कुनै बेला कांग्रेससमेत भएका थिए। गुरुङ २०७४ असोजमा एकाएक एमाले छिरेका थिए। तर एमालेबाट टिकट नपाएपछि उनी स्वतन्त्र हैसियतमा उम्मेदवार बने, पछि एमालेले समर्थन गर्यो, अनि चुनाव जिते। २०७६ असार २० गते तत्कालीन नेपाल कम्युनिस्ट पार्टी (नेकपा) प्रवेश गरेका थिए। तर नेकपाले पार्टी प्रवेश गराएको पत्र संसदमा नदिएकैले राजीवले आफूलाई स्वतन्त्र बताउँदै आएका थिए। बुधबार गण्डकी प्रदेशसभामा मुख्यमन्त्री पृथ्वीसुब्बा गुरुङ विरुद्धको अविश्वास प्रस्तावमाथि मतदान हुन नसकेपछि मुख्यमन्त्री गुरुङले मन्त्रिपरिषद् विस्तार गरेका हुन् । राष्ट्रिय जनमोर्चाका सांसद खिमविक्रम शाहीको अवस्था बेपत्ता भएको भन्दै बुधबारको प्रदेशसभा बैठक अर्को सूचना प्रकाशित नहुँदासम्मका लागि स्थगित भएको छ । शाही पछि अस्पतालको आईसीयूमा भेटिएपछि यो विषय विवादित बनेको छ । यही मौकामा मुख्यमन्त्रीले मन्त्रिपरिषद् विस्तार गरेका हुन् । वैशाख २ गते संसद सचिवालयमा दर्ता अविश्वास प्रस्तावमा २८ सांसदले हस्ताक्षर गरेका छन्। कांग्रेसका १५, माओवादीका ११ र जनता समाजवादी पार्टीका २ सांसदले हस्ताक्षर गरेका हुन्। १२ सांसद रहेको माओवादीबाट १ जनचाहिँ सभामुख छन्। ३ सांसद रहेको राष्ट्रिय जनमोर्चाको पार्टी केन्द्रले आफ्ना सांसदलाई अविश्वासको पक्षमा मतदान गर्न निर्देशन गरेको छ। गुरुङविरुद्धको अविश्वास प्रस्ताव सोमबार प्रदेश सभामा टेबुल भएको थियो। प्रदेश सभाको विशेष अधिवेशनको पहिलो बैठक सुरु भएलगत्तै प्रमुख प्रतिपक्षी दल नेपाली कांग्रेस संसदीय दलका नेता कृष्णचन्द्र नेपाली पोखरेलले मुख्यमन्त्री गुरुङविरुद्ध अविश्वास प्रस्ताव टेबुल गरेका थिए।"
१५ जिल्लामा पूर्ण निषेधाज्ञ : तीन जिल्लामा आंशिक,"काठमाडौं : नेपाल भारत सीमा जोडिएको बाँके जिल्ला सुरुमै कोभिड१९ सङ्क्रमणबाट नराम्ररी प्रभावित भयो। प्राप्त विवरणअनुसार उक्त जिल्लामा सङ्क्रमितलाई भूइँमा राखेरसमेत उपचार गराइएको छ भने बिरामीले सघन उपचार कक्षसमेत पाउन नसक्दा जनजीवन थप प्रभावित बन्दै गएको छ। यो अवस्था काठमाडौँ उपत्यकामा समेत देखिएको छ। भारतबाट आएका व्यक्तिको परीक्षण गरी उचित व्यवस्थापन नभई खुलमखुला नेपाल प्रवेश गर्दा समस्या जटिल भएको जनस्वास्थ्य विज्ञको अनुमान छ। हुन पनि विगत वर्षमा भारतमा भयावहस्थिति भएकोमा त्यहाँबाट आएका व्यक्तिका कारण त्यसको केही हप्तामै नेपालमा पनि महामारी फैलिएको थियो। यसपाली पनि भारतमा विश्वमै उच्च गतिमा महामारी फैलिएको केही हप्तामै नेपाल प्रभावित हुन पुगेको तथ्य स्पष्ट छ। यसको मुख्य समस्या भनेको खुला सिमाना हो। भारतमा अक्सिजन नपाएर कोरोना सङ्क्रमितको मृत्यु भएको समाचार बाहिर आइरहेकै छ। भारत कै अवस्था नेपालमा हुने हो की भन्ने चिन्ताका बीच सरकारको निर्देशनबमोजिम प्रभावित जिल्लामा अहिले निषेधको आदेश जारी गरेर सङ्क्रमण नियन्त्रणको प्रयास भइरहेको छ। भैरहवा । तस्बिर : सलमान खान गृहमन्त्रालयबाट प्राप्त विवरणमा आजसम्म १५ जिल्लामा पूर्ण र तीन जिल्लामा आंशिक निषेधाज्ञको घोषणा भएको छ। सरकारले सङ्क्रामक रोग नियन्त्रण ऐन २०२० को उपदफा २ बमोजिम पहाडी र हिमाली जिल्लामा २०० र काठमाडौँ उपत्यका तथा तराईमा ५०० सक्रिय सङ्क्रमित रहेका जिल्लामा जिल्लाभर वा निश्चित क्षेत्रमा प्रमुख जिल्ला अधिकारीले निषेधाज्ञा तथा आवश्यक आदेश जारी गर्नसक्ने अधिकार दिएको थियो। सोही अधिकार प्रयोग गर्दै बाँकेलगायतका केही जिल्लाले यसअघि नै आदेश जारी गरेका थिए भने धेरै जिल्लाले आजबाट लागू हुनेगरी एक हप्ताका लागि अत्यावयक बाहेकका गतिविधि गर्न नपाउने गरी निषेधाज्ञ जारी गरेका छन्। सबैभन्दा बढी प्रभावित भएको बाँके जिल्लाले वैशाख १३ गतेबाट निषेधको आदेश जारी गरेको थियो। उक्त आदेश २० गतेसम्म जारी रहने छ। त्यसपछि थप्ने अधिकारसमेत प्रजिअलाई नै रहेको छ। सुर्खेत जिल्लाले वैशाख १४ गतेबाट लागू हुनेगरी आदेश जारी गरेको थियो। आदेश यही वैशाख २१ गते राति १२ बजेसम्म जारी रहने छ। काठमाडौँ उपत्यकालगायतका ११ जिल्लाले आज बिहानदेखि लागू हुनेगरी आदेश जारी गरेको छ। कुनै जिल्लाले बिहान ६ बजेदेखि नै लागू गरेका छ भने कुनै जिल्लाले राति १२ बजे शुक्रबार बिहानबाट आदेश कार्यान्वयनमा लैजाँदै छ। मन्त्रालयबाट प्राप्त विवरणअनुसार बिहीबार काठमाडौँका तीनै जिल्ला (काठमाडौँ, ललितपुर, भक्तपुर) ले बिहान ६ बजेदेखि नै निषेधाज्ञा जारी गरेको छ। उक्त आदेश यही वैशाख २२ गते राति १२ बजेसम्म कायम रहने काठमाडौँका प्रमुख जिल्ला अधिकारी कालीप्रसाद पराजुली बताए। कुन कुन जिल्लामा निषेधाज्ञा ? उपत्यका तीन जिल्लासहित कास्की, कैलाली, पर्सा, कञ्चनपुर, दाङ, पाल्पा, चितवन, रुपन्देही, सल्यान र सुनसरीमा निषेधाज्ञा गरिएको छ। त्यसमध्ये पाल्पा र चितवनमा बिहीबार राति १२ बजेबाट र सल्यानमा १९ गते बिहान ६ बजेबाट आदेश कार्यान्वयनमा जाँदैछ। अन्य जिल्लामा भने बिहीबार बिहानैदेखि लागू भएको छ। यस्तै तीन जिल्लामा आंशिक निषेधाज्ञ जारी गरिएको गृह प्रवक्ता जनकराज दाहालले जानकारी दिए। उनका अनुसार कालिकोट, बाग्लुङ र बर्दियामा आंशिक आदेश जारी भएको छ। कालिकोटमा १० गतेबाट, बाग्लुङमा ७ गतेबाट र बर्दियामा १३ गतेबाटै लागू गरिएको हो। बाग्लुङको बाग्लुङ नगरपालिका १२, १३, १४ वडा तथा साविक अमलाचौर, पैयूँपाटा र नारायणस्थान क्षेत्रमा लागू गरिएको छ। उक्त क्षेत्रमा यसअघि नै लागू गरिएको थियो। त्यस्तै कालिकोटमा खाँडाचक्र नगरपालिका ११ को रेङ्गिलमा लागू गरिएको छ। बर्दियाको गुलरिया नगरपालिका५ र ६ को सम्पूर्ण क्षेत्र, बाँसगढी बजार क्षेत्र, बारबर्दिया नगरपालिकाको जयनगर, कतर्निया बजार, मधुवन नगरपालिकाको लाली बजार ओराली बजार, ठाकुरबाबा नगरपालिकाको बगनाहा, भूरी गाउँ र ठाकुरद्वारा बजार, राजपुर नगरपालिकाको बजार क्षेत्र, बढैयाताल गाउँपालिकाका बजार क्षेत्र तथा गेरुवा गाउँपालिकाको शान्तिबजार र पशुपतिनगर बजार क्षेत्रमा निषेधाज्ञ जारी गरिएको मन्त्रालयले जनाएको छ। वीरगन्ज । तस्बिर : क्रान्ति शाह के गर्न पाइन्छ, के गर्न पाइन्छ ? आदेशानुसार सबै प्रकारका सभा, सम्मेलन, गोष्ठी, तालिम, सेमिनार, सिनेमा हल, पार्टी प्यालेस, स्विमिङ पुल, शपिङ मल, मनोरञ्जनस्थल, सैलुन, ब्युटी पार्लर, जिमखाना, समूहमा खेलिने खेलकुद, पुस्तकालय, सङ्ग्रहालय, चिडियाखाना आदि सञ्चालन गर्न पाइने छैन। विवाह व्रतबन्धको हकमा बढीमा १५ जनासम्म स्वास्थ्य मापदण्ड पालना गर्ने गरी जिल्ला प्रशासन कार्यालयबाट अनुमति लिनुपर्ने हुन्छ। विवाहमा जाँदा व्यानरसहित दुई वटा मात्रै गाडी प्रयोग गर्नुपर्ने छ। विवाहमा जाँदा जिल्ला वा अन्तर जिल्लाका लागि पास नचाहिने तर पार्टी प्यालेस प्रयोग गर्दा भने अनिवार्य पास चाहिने छ। उक्त अवधिमा अत्यावश्यक सामग्री बोकेका ढुवानीका सवारी साधन, बिरामी तथा कुरुवा बोकेका एम्बुलेन्स, स्वास्थ्यकर्मी तथा सुरक्षा निकायले प्रयोग गर्ने सवारी साधनबाहेक अन्य सवारी साधन चल्न पाउने छैन। सरकारी कार्यालयलगायतका सार्वजनिक सेवा प्रदायक संस्थाको हकमा सम्बन्धित मन्त्रालय वा विभागबाट जारी भएको सवारी पास लिई सवारी साधन प्रयोग गर्न पाइने छ। विकास निर्माण कार्यमा चाहिने मजदुर र सामग्री ढुवानीका साधनको हकमा सम्बन्धित आयोजना वा कार्यालय प्रमुखको सिफारिसका आधारमा पास लिएर चलाउनुपर्ने छ। खाद्य सामग्री र औषधि तथा स्वास्थ्य सामग्रीसम्बन्धी पसल व्यवसाय बाहेकका व्यवसाय बन्द गरिएको छ। उपत्यकामा खाद्य सामग्री पसल, ग्रोसरी कक्ष बिहान १० बजेसम्म र साँझ ५ देखि ७ बजेसम्म चल्न पाइने छ तर तोकेको स्वास्थ्य मापदण्ड पालना गर्नुपर्ने हुन्छ। धनगढी । तस्बिर : शिवराज भट्ट सरकारी कर्मचारी, बैंक तथा वित्तीय संस्था बीमा र सहकारीलगायत राष्ट्र बैँकबाट इजाजत प्राप्त वित्तीय कारोबार गर्ने संस्थामा कार्यरत कर्मचारीको हकमा कार्यालयले जारी गरेको परिचयपत्रका आधारमा आवतजावत गर्न पाइने छ। काठमाडौँ उपत्यका प्रवेश गर्ने व्यक्तिको अनिवार्य रुपमा स्थानीय तहले तोकेको क्वारेन्टिन र होम आइसोलेसनमा बस्नुपर्ने काठमाडौँका प्रमुख जिल्ला अधिकारी पराजुलीले जानकारी दिनुभयो। पत्रकारको हकमा सूचना विभाग, पत्रकार महासङ्घ र स्वयं सञ्चार संस्थाले जारी गरेको प्रेस परिचयपत्रका आधारमा आवतजावत गर्न पाइने छ। यसैबीच सरकारले नेपाल सिमाना जोडिएका छिमेकी मुलुकका नागरिकबाहेक अन्य देशका नागरिकलाई स्थलमार्गबाट हुने आवागमन स्थगन गरेको छ। स्थलमार्गबाट नेपाल आउनुपर्ने भारतीय र चिनियाँ नागरिकलाई निजले यात्रा गर्नुअघि स्वाब सङ्कलन भएको ७२ घन्टाभित्रको कोभिड१९ नेगेटिभ तथा १० दिन अनिवार्य रुपमा होटेल क्वारेन्टिनमा बस्ने गरी होटेल बुक गरेको प्रमाण पेश गरेको आधारमा स्थानीय प्रशासनको अनुमतिमा नेपाल प्रवेश गर्न दिने निर्णय गरेको छ। हवाई मार्गबाट नेपाल प्रवेश गर्ने नागरिकले पनि उक्त मापदण्ड पालना गर्नुपर्नेछ। उनीहरुले १० दिन अनिवार्य होटेल वा होम क्वारेन्टिनममा बस्नुपर्नेछ। रासस"
सैनमैनामा बन्यो कोरोना अस्पताल,"बुटवल : कोरोना संक्रमण उच्च भएपछि रुपन्देहीको सैनामैना नगरपालिकाले कोरोना विशेष अस्पताल सञ्चालनमा ल्याएको छ। सैनामैनाको बनकट्टामा रहेको पदमपाणि योग तथा प्राकृतिक चिकित्सालयलाई कोरोना अस्पतालमा परिणत गरेको हो। अस्पतालमा पाँच वटा आइसीयू बेड, तीन वटा अक्सिजन मनिटर बेड र अन्य ४५ वटा आइसोलेसन बेड रहेका छन्। अस्पतालमा एकजना विशेषज्ञ डाक्टर, एकजना हेल्थ असिस्टेन्ट, दुईजना स्टाफ नर्स, चारजना अनमी र एकजना अहेब कार्यरत छन्। रुपन्देहीका कोरोना विशेष अस्पतालमा बिरामीले बेड नपाइरहेको अवस्थामा यो अस्पतालले टेवा दिने नगर प्रमुख चित्रबहादुर कार्कीले जानकारी दिए। ३० वटा अक्सिजन सिलिण्डर र एउटा एक्सरे मेसिन उपलब्ध भयो भने महामारीमा यो अस्पतालले ५० जना विरामीलाई सेवा दिन सक्छ, उनले भने,हामीले प्रदेश सरकारसंग यी उपकरणको माग गर्दछौं। अस्पताललाई अर्थमन्त्री विष्णु पौडेलले संसद विकास कोषमध्यको ५० लाख रकम उपलब्ध गराएका छन्। सोही रकमबाट अहिलेलाई अस्पताल सञ्चालन गरिने नगरप्रमुख कार्कीले जानकारी दिए। अस्पतालमा एकजना गम्भीर बिरामीको उपचार थालिएको छ। सैनामैना नगरपालिकाका स्वास्थ्य शाखा प्रमुख हेमराज पन्थीले संक्रमितको हेरचाहदेखि होम आइसोलेसनमा रहेकाको निगरानी गर्ने टिम समेत यही अस्पतालबाट परिचालन हुने बताए। प्रदेश सरकारले पालिकास्तरमा आइसोलेसन निर्माणमा सहयोग गर्ने नीति बनाएको छ। अस्पताल उद्घाटन गर्दै सत्ता पक्षका प्रमुख सचेतक भुमिश्वर ढकालले सैनामैना जस्तै हरेक पालिकामा अस्पताल बनाएर कोरोना संक्रमितको उपचार नै पहिलो प्राथमिकता रहेको बताए। सैनामैनाले गत वर्ष पनि कोरोना विशेष अस्पताल सञ्चालन गरेको थियो। पहिलो चरणको महामारीमा २ सय ५० भन्दा धेरै संक्रमितलाई अस्पतालमार्फत उपचार गरिएको नगरपालिकाका प्रमुख प्रशासकीय अधिकृत टेकराज पन्थीले जानकारी दिए। अहिले पनि संक्रमण बढ्न सक्ने जोखिम क्षेत्रमा एन्टिजेन परीक्षणलाई तिब्रता दिइने उनले बताए।"
अत्यावश्यक काममा निस्कनेलाई निषेधाज्ञाको समयमा पनि पास नचाहिने (सूचनासहित),"काठमाडौं : निषेधाज्ञाको समयमा अत्यावश्यक काममा निस्कनेलाई पास नचाहिने भएको छ। बिहीबार सूचना सार्वजनिक गर्दै जिल्ला प्रशासन कार्यालय काठमाडौंले यो जानकारी गराएको हो। काठमाडौं जिल्ला प्रशासन कार्यालयकी प्रशासकीय अधिकृत लक्ष्मीकुमारी शाहीले सूचना निकालेर अत्यावश्यक कामका लागि पास आवश्यक नपर्ने जानकारी गराएकी हुन्। सूचना अनुसार अत्यावश्यक सेवा तथा वस्तुका सवारी साधन, बैंक तथा वित्तीय संस्थाका कर्मचारी, सरकारी र सार्वजनिक संस्थान, विमानस्थल पुग्ने र फर्किने यात्रुलाई सवारी पास आवश्यक पर्ने छैन। कोरोना भाइरस (कोभिड१९) संक्रमण फैलिएपछि यसको रोकथाम तथा नियन्त्रणका लागि बिहीबारदेखि उपत्यकामा सात दिनका लागि निषेधाज्ञा जारी गरिएको छ। सूचनामा अब मृत्यु संस्कार र अत्यन्त जरुरी बाहेक अन्य सवारी साधनले कार्यालयबाट पास नपाउने उल्लेख छ।"
पूर्वप्रधानमन्त्री डाभट्टराई ट्युमरको शल्यक्रियाका लागि अस्पताल भर्ना,काठमाडौं : पूर्वप्रधानमन्त्री तथा जसमा संघीय परिषद् अध्यक्ष बाबुराम भटटराईको पेटको न्युरोइन्डोक्राइन ट्यूमरको शल्यक्रिया लागि अस्पताल भर्ना भएका छन्। काठमाडौंस्थित वीर अस्पतालमा डाभट्टराई बिहीबार भर्ना भएको उनका प्रेस सल्लाहकार विश्वदिप पाण्डेले जानकारी दिए। उनका अनुसार डासुबोध अधिकारीको नेतृत्वमा वैशाख १७ गते शल्यक्रिया गरिने भएको छ। डाभट्टराईले आफू अस्पताल भर्ना भएको सामाजिक संजाल ट्वीटमार्फत पनि जानकारी गराएका छन्। यसअघि ट्युमरमा क्यान्सरको शंकामा भारतको दिल्लीमा उनको स्वास्थ्य परीक्षण गरिएको थियो। परीक्षणपछि चिकित्सकले ट्युमरमा क्यान्सर नभएको प्रमाणित गरेका थिए। शल्यक्रियाद्वारा ट्युमर भने चाँडो फाल्नुपर्ने चिकिसत्कले सुझाव दिएका थिए। चिकित्सकको सल्लाहअनुसार अध्यक्ष भट्टराले सरकारी अस्पताल वीरमा ट्युमरको शल्यक्रिया गराउन लागेका हुन्।
भन्सार कर्मचारी र एजेन्टको सेटिङ: अनुसन्धान शंकास्पद,"विराटनगर : विराटनगर महानगरपालिका१२ रोडशेष चोकबाट प्रहरीले वैशाख ११ गते साँझ ६ः३० बजेतिर एउटा भारतीय नम्बर प्लेटको ट्याक्टर नियन्त्रणमा लियो। बीआर ३८ सी २८९१ नम्बरको ट्याक्टर फुड सप्लिमेन्टका सामग्री लोड गरेर गन्तव्यतिर लाग्दै थियो। राजस्व छलीको सामग्री लिएर गन्तव्यतिर हिँडेको सूचनाका आधारमा चालक भारतीय नागरिक विनोद यादवसहित ट्याक्टरलाई प्रहरीले नियन्त्रणमा लियो। साँझ ७ बजेतिर विराटनगर१६ रानीबाट प्रहरीले अर्को बीआर ३८ जे ८४५४ नम्बरको ट्याक्टर नियन्त्रणमा लियो। हवनमा प्रयोग हुने भनेर उल्लेख गरिएका सातवटा व्यवसायिक फार्मको सामग्रीले भरिएको ट्याक्टरसहित चालक भारतीय नागरिक पप्पु यादव पक्राउ परे। हवनमा प्रयोग हुने सामग्रीका नाममा अरु नै वस्तु र प्रज्ञापनपत्रमा उल्लेख भएभन्दा बढी सामान आयात गरिएको सूचना प्रहरीमा थियो। विराटनगर भन्सार कार्यालयबाट जाँचपासको प्रक्रिया पूरा गरेर सामानको परिणाम उल्लेख गरिएको प्रज्ञापनपत्रसहित गन्तव्यतिर बढेका दुवै ट्याक्टर प्रहरीको निशानामा परेको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार प्रज्ञापनपत्रमा उल्लेख भएअनुसार सामानको परिणाम ठीक रहेको प्रमाणित गर्दै दुवै ट्याक्टरलाई भन्सारले गेट पाससहित गन्तव्यमा पुग्ने अनुमति दिएको थियो। एकै दिन फरकफरक स्थान र समयमा नियन्त्रणमा लिइएका ट्याक्टरलाई प्रहरीले कारबाहीका लागि राजस्व अनुसन्धान कार्यालय इटहरीमा बुझायो। राजस्वले अनुसन्धान थाल्दा प्रज्ञापनपत्रमा उल्लेख भएको भन्दा बढी परिणामको सामान र अरु नै सामग्री राखेर ल्याइएको पुष्टि भएको छ। प्रज्ञापनपत्रमा उल्लेख नै नभएका र तोकिएको परिणामभन्दा बढी सामान ट्याक्टरमा भेटिएपछि राजस्व छली एवं तस्करीमा विराटनगर भन्सार कार्यालयका कर्मचारी, एजेन्ट र एजेन्टका प्रतिनिधिबीचको खतरनाक सेटिङ बाहिरिएको छ। एउटै बिलविजकमा दोहोरो मालवस्तु भित्रयाउने र सामानको न्यून मूल्यांकन गर्ने गरिएको पनि फेला परेको छ। प्रक्रिया पूरा गरेजस्तै देखाएर सहमति र मिलेमतोमा सामानको तस्करी गर्दै राजस्व छलेर राज्यलाई नोक्सानी पुर्याउने धन्दा चलिरहेको पाइएको राजस्व कार्यालय इटहरीका प्रमुख दीपक खड्काले बताए। उनका अनुसार हवनको सामान रहेको भनिएको ट्याक्टरमा सिलाई मेसिन, बिजुलीको स्वीच, ट्याक्टरका पार्टसहरु, गमलगायत पनि भेटिएको छ। उक्त ट्याक्टरको भन्सार जाँचपास एजेन्ट चेतनाथ पौडेलले गराएका हुन्। शारीरिक क्षमता बढाउन प्रयोग गरिने फुड सप्लिमेन्टका सामाग्री रहेको ट्याक्टरमा भने एडीसीभ सोलुसन, हेड बोर्न, सीपीभीस वेललर्ड, एडीसी सोलुसन, हिड बोन्ड लगायतका १० वटा आइटम मात्रै प्रज्ञापनपत्रमा उल्लेख रहेको राजस्व प्रमुख खड्काले बताए। तर ट्याक्टरमा भने सामानका १४ आइटम भेटिएको उनको भनाइ छ। प्रज्ञापनपत्रमा उल्लेख नै नभएका योग प्रो प्रोटिन पावर, करोटेन प्लस प्रोटिन पावर, केबीक्यू ट्याब्लेट फुड सप्लिमेन्ट र कडिवोन ट्याब्लेट फुड सम्लिमेन्टसमेतका सामान पनि ट्याक्टरमा फेला परेको जानकारी खड्काले दिए। उनका अनुसार मारुती ट्रेड कन्सर्न विराटनगरको सामान रहेको उक्त ट्याक्टरको जाँचपास एजेन्टका प्रतिनिधि अरविन्द ठाकुरले गराएका हुन्। गणना गर्दा प्रज्ञापनपत्रमा घोषणा गरिएको सामानको परिणाम मिल्दैन, उनले भने, सबै विवरण भन्सारबाट मगाएर खरिदबिक्री र अन्य अवस्थाको पनि विश्लेषण गर्दै अनुसन्धान अघि बढाइएको छ। भन्सार छलीको उदेश्यले ल्याइएका सामाग्री जफत गरेर मुद्दामा त्यो बराबरको विगो मागदावी गरिने खड्काको भनाइ छ। मूल्यांकनदेखि लिएर भन्सारमा लाग्ने सबै करहरु जोडेर यकिन गर्दै त्यही मूल्य बराबरको विगो कायम गरिने उनले बताए। भारत तथा तेस्रो मुलुकबाट सामान आयात गर्दा जाँचपासको आवश्यक कागजी प्रक्रिया पूरा गरेको देखाएर सहमतिमा निर्वाध रूपले तस्करी धन्दा चलाउने गरिएको राजस्व स्रोतले बतायो। स्रोतका अनुसार बढी सामान फेला परेपछि आफ्ना कमजोरी ढाकछोप गर्न भन्सारका कर्मचारी तथा एजेन्ट सक्रिय भएर लागेका छन्। आयात भएका मालवस्तुको विवरण यकिन गरेर एजेन्ट वा उसका प्रतिनिधिले पेस गरेपछि जाँचपास गराएर भन्सारले तोकेको जाँचकी र अधिकृत स्तरका कर्मचारीले सामान ठीक भएमा कागजी प्रक्रिया पूरा गरेर गन्तव्यसम्म लैजानलाई अनुमति दिन्छन्। तर राजस्वले अवैध धन्दामा संलग्न भन्सारका कर्मचारी र एजेन्टमाथि कारबाही र अनुसन्धानको कुनै प्रक्रिया अघि बढाइएको छैन। यति गम्भीर तथा अवैध धन्दालाई लुकाएर मिलिभगत गरी गुपचुप पार्दै उन्मुक्ति दिने चलखेलमा राजस्व प्रमुख खड्का आफै लागेको स्रोतले बतायो। खड्काले दुवै चालकलाई छाडिदिइसकेका छन्। हामीले दुई पटक लग्दा पनि अदालतले म्याद दिन मिलेन भनेर फर्काइदिएपछि चालकलाई हिरासतमा राख्न सकेनौँ, उनले भने, कानुन अनुसार नै चालकलाई तारेखमा छाडेर आधार तथा प्रमाणका आधारमा कारबाही गर्न प्रक्रिया अघि बढाइएको छ। अनुसन्धानका सबै प्रक्रिया सकिएपछि भन्सारका कर्मचारी तथा एजेन्टविरुद्ध विभागीय कारबाही र विगो अनुसार मुद्दा दायर हुने खड्काले बताए। भन्सार एजेन्टको लाइसेन्स पनि खारेज उनको भनाइ छ। राजस्व छलीमा मुछिएका एजेन्टदेखि लिएर कर्मचारी कोहीमाथि पनि अहिलेसम्म अनुसन्धान भएको छैन, स्रोतले भन्यो, ढिलो गरेर अदालत उपस्थित गराइएका कारण म्याद थप नभएपछि त्यसको बहानामा चालकलाई छाड्दै उल्टै प्रमाण नष्ट गर्न सहयोग पुग्ने र अनुसन्धान नै प्रभावित हुने गरी चलखेल गर्न थालिएको छ। यसमा मुछिएका सबैसँग वयान लिँदै कारबाही अघि बढाउनुपर्नेमा त्यसो नगरिएपछि राजस्व छलीको अनुसन्धान प्रारम्भिक चरणदेखि नै शंकास्पद बनेर गएको छ। कानुन र नियमलाई आफू अनुकूल व्याख्या गर्दै कानुनी छिद्रको प्रयोग गरेर प्रक्रियागत रूपमा तस्करी गर्नेलाई सहज बनाइदिनेतर्फ राजस्वका कर्मचारी केन्द्रित बनेका हुन्। जसका कारण भन्सारकै मिलेमतोमा हुने तस्करी र राजस्व छली नियन्त्रण चुनौतिपूर्ण बनेर गएको छ। भन्सारका कर्मचारीको मिलेमतो देखिएपछि कागजी प्रक्रिया मिलाएर जोगाउने खेल भइरहेको स्रोतले बतायो। विराटनगर भन्सार कार्यालयका प्रवक्ता सन्तोष यादवले राजस्व छलीमा भन्सारका कर्मचारीको संलग्नता नरहेको दाबी गरे। सामानको जाँचपास गराइसकेपछि बाहिर कतै लगेर अरु सामान लोड गरिएको हुनसक्छ, उनले भने, तर भन्सारभित्र गाडी छिरिसकेपछि त्यो कुरा मिलेमतोमा सम्भव छैन। प्रज्ञापनपत्रमा भने यादवकै हस्ताक्षर रहेको बताइएको छ। तर आफ्नो हस्ताक्षर नभएको बताएका उनले हस्ताक्षर गर्ने कर्मचारीको नाम पनि खुलाउन मानेनन्।"
पानीको बहानामा बलात्कार गर्नेलाई सात वर्ष कैद,राजविराज : पानी लिने बहानामा घर प्रवेश गरी बलात्कार गरेको आरोपमा सप्तरीको विष्णुपुर गाउँपालिका३ मुसहर्नियाका ३७ वर्षीय दिपेन भनिने दिपनारायण साफीलाई बिहीबार सात वर्ष कैद सजाय भएको छ। सप्तरी जिल्ला अदालतका न्यायाधीश सूर्यनाथ प्रकाश अधिकारीको इजलाशले आरोपितलाई सात वर्ष कैद सजाय गरेको अदालतका सुचना अधिकारी हेमबहादुर बुढाथोकीले बताए। बुढाथोकीका अनुसार आरोपितलाई सात वर्ष कैद सजाय हुनुका साथै ५० हजार क्षतिपूर्ति भराउनु पर्ने फैसला भएको छ। घरमा कोही नभएका बेला ट्युबवेलबाट पानी लिने बहानामा आएका आरोपितले २०७६ जेठ २७ गते राति बलात्कार गरेको ३० वर्षीया पीडितले बताएकी छन्। पीडितका पति वैदेशिक रोजगारमा छन्। पीडितले तत्कालै उजुरी गर्ना साथ प्रहरीले भोलिपल्टै ०७६ भदौ २८ गते आरोपितलाई पक्राउ गरेको थियो। आरोपित दुई छोरा र तीन छोरीका बुवा हुन्। जिल्ला अदालतका तत्कालिन न्यायाधीश नन्दकिशोरप्रसाद यादवको आदेशमा आरोपित ०७६ असोज ९ गतेदेखि पुर्पक्षका लागि राजविराज कारागारमा थुनामा छन्।
प्रदेश सरकार जोगाउन एमालेले दीपक मनाङेलाई पनि मन्त्री बनायो,"पोखरा : गण्डकी प्रदेश सरकार जोगाउन एमालेले दीपक मनाङेलाई मन्त्री बनाएको छ। दीपक मनाङे भनेर चिनिने मनाङ ख बाट गण्डकी प्रदेश सभा सदस्य निर्वाचित राजीव गुरुङ प्रदेशको युवा तथा खेलकुद मन्त्री पदको शपथ लिएका हुन्। बिहीबार मनाङेले प्रदेश प्रमुख अमिक शेरचनबाट शपथ लिएका हुन्। मुख्यमन्त्री पृथ्वीसुब्बा गुरुङले सामाजिक विकास मन्त्रालय फुटाएर युवा तथा खेलकुद मन्त्रालय थपेर मनाङेलाई मन्त्री बनाएका हुन्। प्रदेशसभामा आफूविरुद्ध पेस भएको अविश्वास प्रस्तावलाई फेल गराएर सरकार जोगाउने रणनीतिअनुसार मुख्यमन्त्री पृथ्वी गुरुङले उनलाई मन्त्री बनाएका हुन्।गुन्डा नाइकेका रुपमा चर्चित मनाङे आपराधिक पृष्ठभूमिसहित ज्यान मुद्दाका अभियुक्त हुन्।सांसदमा निर्वाचित हुनुअघि मनाङे जेलमा थिए। मनाङेविरुद्ध ज्यानसम्बन्धी मुद्दा अदालतमा छ। २०७४ सालको मंसिर १० गते सम्पन्न प्रदेश सभा निर्वाचनमा राजीव स्वतन्त्र उम्मेदवार थिए। तत्कालीन एमालेको समर्थनमा उनले निर्वाचन जितेका थिए। मनाङको प्रदेश (ख) बाट प्रदेश सभामा एक हजार चार सय १० मत ल्याएर स्वतन्त्र उम्मेदवारमा विजयी भएका हुन्। उनका प्रतिस्पर्धी कर्म गुरुङले एक हजार २० मत ल्याएका थिए। निर्वाचित भए पनि अरु प्रदेश सभा सांसदले सँगै उनले शपथ लिन पाएका थिएनन्। बरु प्रहरीले उनलाई ज्यान मार्ने उद्योग सम्बन्धी मुद्दामा २०७५ वैशाख ६ गते पक्रेको थियो। १० वर्षभन्दा कम सजाय हुने मुद्दा बाहिर बसेरै लड्न मिल्ने व्यवस्था अुनसार २०७५ पुस ६ गते उनी छुटेका थिए। शपथका लागि सोही वर्षको पुस ११ गते निवेदन दिए पनि लामो समयपछि अर्थात् निर्वाचन सम्पन्न भएको १४ महिना पछिमात्र उनको शपथ भएको हो। २०७५ माघ १४ गतेमात्रै प्रदेश सभाका सभामुख नेत्रनाथ अधिकारीले राजीवलाई प्रदेश सभा सदस्यको शपथ दिलाएका थिए। २०६१ पुस ११ गते चक्रे मिलनलाई धारिलो हतियार प्रयोग गरेको अभियोग राजीवमाथि थियो। पुनरावेदन अदालत पाटनले २०६९ मा उनलाई ५ वर्ष जेल सजाय तोकेको थियो। त्यतिबेला फरार उनले पछि मुद्दा ब्युँतिँदा शपथ खान पाएका थिएनन्। पुनरावेदनको सजाय सच्च्याउन उनले सर्वोच्चमा पुनरावेदन निवेदन दिएका थिए। तर पुनरावेदनकै सजायलाई सर्वोच्च अदालतले २०७४ माघमा सदर गरेपछि उनी भूमिगत भएका थिए। तर २०७५ वैशाख ७ गते उनलाई प्रहरीले पक्राउ गर्यो। नयाँ फौजदारी संहिता अनुसार १० वर्षभन्दा भन्दा कम सजाय हुने मुद्दामा थुनाबाहिर रहेर मुद्दा लड्न पाउने हुँदा मनाङे गत पुस ६ गते छुटेका थिए। प्रदेश सभाको अर्थ तथा विकास समिति सदस्यसमेत बनेका राजीवले २०७७ असोज ८ गते उक्त समितिबाट राजीनामा गरेका थिए। सुरुआती दिनमा राप्रपासँग निकट उनी कुनै बेला कांग्रेससमेत भएका थिए। गुरुङ २०७४ असोजमा एकाएक एमाले छिरेका थिए। तर एमालेबाट टिकट नपाएपछि उनी स्वतन्त्र हैसियतमा उम्मेदवार बने, पछि एमालेले समर्थन गर्यो, अनि चुनाव जिते। २०७६ असार २० गते तत्कालीन नेपाल कम्युनिस्ट पार्टी (नेकपा) प्रवेश गरेका थिए। तर नेकपाले पार्टी प्रवेश गराएको पत्र संसदमा नदिएकैले राजीवले आफूलाई स्वतन्त्र बताउँदै आएका थिए। बुधबार गण्डकी प्रदेशसभामा मुख्यमन्त्री गुरुङ विरुद्धको अविश्वास प्रस्तावमाथि मतदान हुन नसकेपछि मुख्यमन्त्री गुरुङले मन्त्रिपरिषद् विस्तार गरेका हुन्। राष्ट्रिय जनमोर्चाका सांसद खिमविक्रम शाहीको अवस्था बेपत्ता भएको भन्दै बुधबारको प्रदेशसभा बैठक अर्को सूचना प्रकाशित नहुँदासम्मका लागि स्थगित भएको छ। शाही अस्पतालको आईसीयूमा भेटिएपछि यो विषय विवादित बनेको छ। यही मौकामा मुख्यमन्त्रीले मन्त्रिपरिषद् विस्तार गरेका हुन्। वैशाख २ गते संसद सचिवालयमा दर्ता अविश्वास प्रस्तावमा २८ सांसदले हस्ताक्षर गरेका छन्। कांग्रेसका १५, माओवादीका ११ र जनता समाजवादी पार्टीका २ सांसदले हस्ताक्षर गरेका हुन्। १२ सांसद रहेको माओवादीबाट १ जनचाहिँ सभामुख छन्। ३ सांसद रहेको राष्ट्रिय जनमोर्चाको पार्टी केन्द्रले आफ्ना सांसदलाई अविश्वासको पक्षमा मतदान गर्न निर्देशन गरेको छ। गुरुङविरुद्धको अविश्वास प्रस्ताव सोमबार प्रदेश सभामा टेबुल भएको थियो। प्रदेश सभाको विशेष अधिवेशनको पहिलो बैठक सुरु भएलगत्तै प्रमुख प्रतिपक्षी दल नेपाली कांग्रेस संसदीय दलका नेता कृष्णचन्द्र नेपाली पोखरेलले मुख्यमन्त्री गुरुङविरुद्ध अविश्वास प्रस्ताव टेबुल गरेका थिए। तस्बिर : कृष्णमणि बराल"
बेपत्ता भनिएका खिमविक्रम भन्छन् 'अविश्वास प्रस्तावको पक्षमा भोट हाल्छु',"पोखरा : मुख्यमन्त्री विरुद्धको अविश्वास प्रस्तावमाथि मतदान हुनुअघिकै छलफलमा अनुपस्थित राष्ट्रिय जनमोर्चाका सांसद खिमविक्रम शाहीले आफ्नो पार्टीको निर्णयप्रति प्रतिवद्ध रहेको प्रष्ट गरेका छन् । संसद्मा अनुपस्थित भएर अस्पताल भर्ना भएका उनले मुख्यमन्त्री पृथ्वीसुब्बा गुरुङलाई साथ दिएको आरोप लागेको छ । ६० सदस्यीय गण्डकी प्रदेश सभामा उनी अनुपस्थित हुँदामात्रै मुख्यमन्त्री विरुद्धको अविश्वास प्रस्ताव असफल हुने थियो । सोही उद्देश्यबाटै शाही अनुपस्थित भएको आरोप लागेकोमा अस्पतालबाटै बिहीबार विज्ञप्ति जारी गरी पार्टी निर्णयप्रति प्रतिवद्ध रहेको उनले प्रष्ट पारेका हुन् । पार्टीको निर्णय र संसदीय दलको बैठकमा गरिएको निर्णयमा मेरो पनि सहभागिता रहेका कारण ती निर्णयहरुप्रति मेरो पनि सहमति रहेकाले त्यस विषयमा पाटी निर्णय प्रति प्रतिबद्वता कायमै छ, सांसद शाहीले भनेका छन्, अहिले समाचार र सामाजिक सञ्जालमा प्रचार भएका विभिन्न भ्रामक खबरबाट आफ्नो धारणा बनाएर विचार प्रकट नगरी दिनु हुन म सम्पूर्ण दाजुभाइ दिदीबहिनी र मेरा शुभचिन्तकहरुमा प्रष्ट पार्न चाहन्छु । राष्ट्रिय जनमोर्चाका सांसद शाहीको अनुपस्थितिको कारण देखाउँदै सभामुख नेत्रनाथ अधिकारीले बुधबार एक्कासि सदन स्थगन गरेका थिए । अविश्वास प्रस्तावको पक्षमा १ जना सांसदले मात्रै पनि मतदान नगर्दा गुरुङ सरकार जोगिन्थ्यो । कार्यसूचीसमेत प्रकाशित गरी बुधबार पौने २ बजे संसदको बैठक सुरु भएको थियो । बैठक सुरु भएपछि ११ जना सांसदले प्रस्तावमाथि बोलिसकेका थिए । त्यतिन्जेलसम्म कोरोना संक्रमित ४ र एकजना अर्का सांसद अनुपस्थित थिए । २० मिनेटका लागि स्थगित संसदमा जनमोर्चाकी सांसद पियारी थापाले आफ्नो पार्टीका सांसद शाहीको अवस्था अज्ञात रहेको भनी निवेदन दिएको र उनी सार्वजनिक नभएसम्म सदन नचलाइयोस् भनेर निवेदन दिएको हुँदा सदन स्थगित गरिएको सूचना प्रदेश सभा सचिवालय सचिव हरिराज पोखरेलले प्रकाशित गरेका थिए । कोरोना संक्रमण भएपछि एमाले सांसद राजीव पहारी र प्रभा कोइराला एवं कांग्रेस सांसद मनकुमारी गुरुङ पनि अपराह्नसम्म अनुपस्थितै थिए । तर राजमोकी सांसद थापाको निवेदनकै आधारमा सदन स्थगन भएको छ । संसद स्थगनको सूचना आउनुअघि नै राजमो सांसद कोरोना संक्रमित भई चरक अस्पतालको आइसियुमा भर्ना भएको सार्वजनिक भइसकेको थियो । २ वैशाखमा २८ सांसदको हस्ताक्षरसहित कांग्रेस, माओवादी र जसपाले दर्ता गरेको अविश्वास प्रस्ताव पारित हुन ती दलले ३ सांसद भएको राजमोको साथ मिल्ने विश्वास गरेका थिए । राजमो केन्द्रीय कमिटीले अविश्वासको पक्षमा मतदान गर्न निर्देशनसमेत दिएको थियो । ६० सदस्यीय गण्डकी प्रदेश सभामा एमालेका २७ सांसद छन् । १ स्वतन्त्र सांसदको पनि मुख्यमन्त्रीलाई साथ छ । सांसदले हस्ताक्षर गरी स्वकीय सचिव मिलन हमालद्वारा सार्वजनिक विज्ञप्तिमा भनिएको छ, म खिमविक्रम शाही राष्ट्रिय जनर्मोचाको तर्फबाट गण्डकी प्रदेश, बागलुङ जिल्ला प्रतिनिधिसभा निर्वाचन क्षेत्र नम्बर २, प्रदेश सभा निर्वाचन क्षेत्र नम्बर ख बाट निर्वाचित प्रदेश सभाको सदस्य हो । मिति २०७८ वैशाख १५ गते सदनको कार्यसूची बमोजिम मुख्यमन्त्रीमाथिको अविश्वासको प्रस्तावमाथि छलफल र मतदान हुने थियो । तर म सदनमा जाने भनी तयारी अवस्थामा रहेको बेला अचानक बिरामी भई मेरो आफ्नै भाइलाई सम्पर्क गरेर आफ्नो स्वास्थ्य उपचारका लागि अस्पताल लैजाने क्रममा म बेहोस भएछु । म अहिले उपचाररत छु । हाल मेरो स्वास्थ्यमा क्रमिक सुधार आएको महसुस गरेको छु । म थप स्वस्थ भए पछि मेरो बारेमा उठेका कैयौं प्रश्नको बारेमा स्प्रष्ट गर्ने नै छु । अहिले समाचार र सामाजिक सञ्जालमा प्रचार भएका विभिन्न भ्रामिक खबरबाट आफ्नो धारणा बनाएर विचार प्रकट नगरि दिनु हुन म सम्पूर्ण दाजुभाइदिदी बहिनी र मेरा शुभचिन्तकहरुमा प्रष्ट पार्न चाहन्छु । साथै पार्टीको निर्णय र संसदीय दलको बैठकमा गरिएको निर्णयमा मेरो पनि सहभागिता रहेका कारण ती निर्णयहरुप्रति मेरो पनि सहमति रहेकाले त्यस विषयमा पाटी निर्णय प्रति प्रतिबद्वता कायमै छ । मेरो स्वास्थ्यप्रति गम्भीर भई उपचारमा सहयोग गर्नुहुने स्वास्थ्यकर्मी, स्वास्थ्यप्रति चासो र चिन्ता प्रकट गर्नु हुने मेरा पार्टीका नेता, प्रदेश सभाका माननीयज्यूहरु, अग्रज साथीहरु र सम्पूर्ण शुभचिन्तकमा धन्यवाद प्रकट गर्दछु ।"
साना किसान सधैं हेलामा,"स्थानीय तहका सरकारहरूमा पनि कृषकका समस्याहरूलाई नजिकबाट हेर्ने र बुझ्ने सुझबुझ अझै आएको छैन गत वर्ष कोरोनाले निम्त्याएको लकडाउनपछि एउटा महत्वपूर्ण बदलाव देखिएको थियो हाम्रा गाउँघरमा, दशकौंदेखि बाँझै रहेर घनाजंगल बनेका खेतबारी फेरि खनजोत हुन थालेको। एक दुई सिजन खेतीपाती पनि भयो तर त्यसपछि फेरि अवस्था सामान्यजस्तै भएपछि सहर उनीहरू सहरतिरै लागे। गाउँ फेरि रित्तै हुन थाल्यो र खेतबारी धेरै बाँझिन थाले। अहिले फेरि कोरोनाको नयाँ स्वरूपमा नयाँ लहरले तर्साउन थालेको छ। फेरि लकडाउन होला जस्तो छ र अब फेरि सहर पसेका युवकयुवती गाउँ फर्कने सिजन सुरु हुन थालेको छ। तर हाम्रो पारम्परिक जीवनशैली र उत्पादन प्रणालीले धान्नै नसकिने बनाएको अवस्थामा यो गाउँ फर्काइ पनि केही समयको बाध्यता मात्र रहने निश्चित छ। हाम्रा गाउँहरू किन उजाड बस्ती बन्दै गएका छन् त ? द्वन्द्वकाल सकिएको समयमा फेरि गाउँ आवाद किन हुन सकेनन् त ? हजारौं वर्ष हाम्रा पूर्खाहरूलाई धानेर आएको हाम्रो जीवन पद्धति आज अचानक कसरी हेलित भयो ? किसान किन आज दुःखको पर्याय मात्र छ र किन युवाले पहिलो रोजाई नै पुख्र्यौली थलो छोडेर बाहिर जानुलाई बनाउँछन् ? यी प्रश्नहरूमा केही विवेचना गरिनु आवश्यक छ। अहिलेको भत्केको सामाजिक संरचना र उजाड भएका गाउँहरूको मायामा रहेको मार्मिक कारणले मात्र होइन, देशले खेपेको व्यापार घाटा, खुर्सानीदेखि गोलभेडा र तिहारे फूलदेखि ओख्खरसम्म भारतबाट आयात गरेर खाँदा बनेको व्यापार घाटाको हिसाबले पनि यो प्रश्न महत्वपूर्ण भएको छ। हाम्रा बाँझै छोडिएको खेतीयोग्य जग्गाजमिन जोड्ने हो भने अहिले भारतले अतिक्रमण गरेको भनिएको नेपालको भूमिभन्दा बढी क्षेत्रफल हुन्छ होला। यो कुनै विदेशी शक्तिले कब्जा नगरिकनै हामीले व्यर्थ छोडेका छौं। यसरी हाम्रो देशको अमूल्य सम्पत्ति खेर गएको छ तर नीतिनिर्माताको प्राथमिकतामा यी ससाना कुरा परेका देखिँदैनन्। लगभग ३५ देखि ४० अर्ब रुपैयाँ कृषि तथा पशुपालन मन्त्रालयमार्फत सरकारले खर्च गर्दा पनि कृषिमा उल्लेख्य काम हुन सकेको देखिँदैन। उल्टै, कूल ग्राहस्थ्य उत्पादनमा कृषिको योगदान घट्दो छ, नगदे बालीको खेती क्षेत्र घटेको छ भने नीतिमार्फत नै साना र निर्वाहमुखी किसानलाई हेपिएको छ। हाल आधुनिकीकरण योजनामार्फत पहाडी क्षेत्रमा १०० रोपनी र तराईमा १०० बिघाभन्दा बढी क्षेत्रमा खेतीलाई प्रोत्साहन र प्रवद्र्धन गरिएको छ। यसरी ठूलो मात्रामा गरिने व्यावसायिक खेतीलाई मात्र प्रवद्र्धन गरिने र सानो स्केलमा पारिवारिक स्रोत प्रयोग गरेर खेती गर्ने किसानलाई हेला गर्ने खालको केन्द्र सरकारको नीतिलाई अहिले प्रदेश र स्थानीय सरकारले पनि सिको गरेका छन्। यसरी भ्रमित भएका नीतिहरूले गर्दा वास्तवमा नै कृषिमा उल्लेख्य उपलब्धि हुन सकेको छैन। जुन समाजमा बच्चालाई हातमा कलम दिएर राम्ररी पढ नत्र हलो जोतेर खानु पर्ला ! भन्दै शिक्षाको सुरुआत गरिन्छ, त्यो देशमा युवा कृषिप्रति कसरी आकर्षित होलान् ? सोच्नु पनि व्यर्थ हुन्छ। हाम्रो शिक्षा प्रणालीमा व्यावहारिक सीपलाई ठाउँ दिँदै हाम्रो पारम्परिक उत्पादन प्रणालीलाई र समुदायलाई नै शिक्षाको केन्द्रमा राखेर विद्यालयमार्फत सहजीकरण गर्ने तरिका विकसित नगर्दासम्म कृषिप्रति आकर्षण ल्याउन सकिँदैन। त्यसो नभएका कारण अहिले हाम्रा विद्यालय कृषक उन्मुलन केन्द्र भएका छन्। जहाँ कुनै हालतमा पनि कृषक नबन्ने मानसिकता बालमस्तिष्कमा भरिन्छ। स्थानीय तहका सरकारहरूमा पनि कृषकका समस्याहरूलाई नजिकबाट हेर्ने र बुझ्ने सुझबुझ अझै आएको छैन। केन्द्र सरकारका नीतिगत प्राथमिकता अझै पनि ठुल्ठुला देशका हरित क्रान्तिका मोडलसँग लहसिएका विदेशी विश्वविद्यालयबाट दीक्षित कर्मचारीहरूले डोयाएका छन्। यसले गर्दा साना किसानलाई सहयोग र प्रोत्साहन हुने गरी कुनै काम भएको देखिँदैन। हरित क्रान्तिका ठुला मोडलले केही देखाउने खालका उद्योग खुल्न सक्छ। केही टाठाबाठा व्यापारीहरूलाई कृषि देखाएर सरकारी सहयोग लिने बाटो बन्न सक्छ। कृषिमा आधारित रहेको ठुलो जनसंख्याले भने लाभ लिन सक्दैन। विद्यालयहरूलाई विदेशमा श्रम बेच्न जनशक्ति तयार गर्ने कारखाना होइन, हाम्रा गाउँ ठाउँ आवाद गर्ने योद्धा बनाउने तालिम केन्द्रमा परिणत गरेर हाम्रा गाउँहरूलाई अन्त कतै शरण नपाएर गुहार माग्ने अपातकालिन शिविर होइन, हाम्रो नयाँ पुस्ताको पहिलो रोजाई बनाउन सकिन्छ। हाम्रो पारम्परिक खेती प्रणालीलाई हेला गरेर निर्वाहमुखी कृषि भन्दै तिरस्कार गर्ने नीति रहँदासम्म कृषिमा लागेको ठूलो जनसंख्याले लाभ लिन सक्दैन। पारम्परिक कृषि प्रणालीलाई नै अझै उत्पादक र अझै आकर्षक बनाउनेतर्फ सरकारको ध्यान नजाँदासम्म हामी आत्मनिर्भर हुन सक्दैनौं। अहिले समयमा रासायनिक मल उपलब्ध गराउन नसक्दाको कारण सरकारको निकै आलोचना भएको थियो। यो सानो उदाहरणले देखाएको छ कि हामी उत्पादनका हरेक पाइलामा परनिर्भर छौं। यता सरकारको कुनै पनि दीर्घकालीन कदम साना कृषकलाई सहयोग गर्नेगरीको देखिँदैन भने अर्कोतिर किसान विज्ञताको अभावमा ठगहरूको मारमा पनि परेका देखिन्छन्। नयाँ नयाँ बालीनाली तथा व्यावसायिक खेती गर्न चाहने किसानहरूका लागि भरपर्दो माध्यमबाट प्राविधिक र बीउबिजनको सहयोग लिने संयन्त्रको अभाव छ। यस्तो अवस्थामा केही अवसरवादी सेवा प्रदायकहरूले ठाउँ बनाएका छन् जसले कमसल स्तरको सरसामान र सेवासुविधा दिँदै किसानलाई झुक्याउने र छिटो पैसा कमाउने माध्यम बनाएका छन्। अहिले नेपालमा धेरै नर्सरी त्यसरी नै कमसल गुणस्तरको बीउबिजन र बिरुवा किसानलाई बेचेर वैधानिक बाटोबाट नै लुट मच्चाइरहेका देखिन्छन्। अर्कोतिर यस्ता सेवासुविधा र सरकारी सहयोगमार्फत किसानलाई सघाउन पर्ने सरकारी संयन्त्रका कर्मचारीहरू भने तिनै बिचौलियासँगको मिलोमतोमा आफ्ना लागि पैसा कमाउने खेलोमा लागेका देखिन्छन्। सरकारी अनुदान लिनका लागि किसानले काम देखाउने होइन, सरकारी कर्मचारीलाई नै अनुदानको आधा जति फिर्ता दिनुपर्ने जस्तो घीनलाग्दो भ्रष्टाचारको चलन बसेको छ। यी समस्याहरूले गर्दा कृषि क्षेत्रमा खर्च गरिएको बजेट बालुवामा पानी खन्याएको जस्तै हरेक वर्ष खेर गएको छ। साना किसानलाई हाम्रै पारम्परिक कृषि प्रणालीलाई बढी उत्पादक बनाउनका लागि केही मोडल एकीकृत कृषि प्रणाली आयोजनामार्फत प्राविधिक सहयोग र प्रोत्साहन गर्ने वातावरण बनाउँदै जान अत्यावश्क देखिन्छ। भारत सरकारद्वारा विगत केही वर्षदेखि भारतमा सफल परीक्षण गर्दै आएको एकीकृत कृषि प्रणालीमा एउटा सानो परिवारको आफ्नै श्रमशक्ति प्रयोग गरेर गरिने खेतीपातीलाई आधुनिक प्रविधि र तालिमद्वारा बढी उत्पादक बनाइन्छ। भारतको उत्तराखन्डमा नेपालको पहाडी भूगोलसँग मिल्दो वातावरणमा यसको सफल परीक्षण गरिएको छ भने राजस्थानमा समेत यसको सफल परीक्षण गरिएको छ। नेपालमा भने यसरी साना किसानलाई लक्षित गरेर कुनै प्रकारको अध्ययन, अनुसन्धान र परीक्षण नै नगरिनु र ठुलो ठुलो बजेटका परियोजना मात्र वार्षिक बजेटका लागि कागजी अध्ययन र कागजी योजनाका आधारमा ल्याइनु ठुलै विडम्बना बनेको छ। अहिले आएर साना किसान सहकारीमार्फत देशैभरि किसान लक्षित केही कार्यक्रम ल्याइएका छन्। तर यी कार्यक्रम पनि उचित अध्ययन अनुसन्धानको अभाव र राजनीतिक खिचातानीले गर्दा वास्तविक किसानको फाइदा हुने गरी लागू हुन गाह्रो छ। हाम्रो सामजिक परिवेशमा परिवार र हाम्रो भूगोल हाम्रो उत्पादन प्रणालीको अभिन्न अंग हो। निर्वाहमुखी खेतीलाई हेला गर्ने नीति होइन, परिवार मिलेर गर्ने कृषिलाई नै आजको प्रविधि लगाएर उत्पादनमूलक र सम्मानजनक बनाउने तर्फको रणनीतिक फड्को अहिलेको सबैभन्दा आवश्यक क्रान्ति देखिन आएको छ। यसो गरियो भने विद्यालयहरूलाई विदेशमा श्रम बेच्न जनशक्ति तयार गर्ने कारखाना होइन, हाम्रा गाउँ ठाउँ आवाद गर्ने योद्धा बनाउने तालिम केन्द्रमा परिणत गरेर हाम्रा गाउँहरूलाई अन्त कतै शरण नपाएर गुहार माग्ने अपातकालिन शिविर होइन, हाम्रो नयाँ पुस्ताको पहिलो रोजाई बनाउन सकिन्छ।"
पर्सामा निषेधाज्ञाको अवज्ञा (फोटोफिचर),"वीरगन्ज : कोरोना संक्रमणको महामारी नियन्त्रण तथा रोकथामका लागि पर्सामा स्थानीय प्रशासनले बिहीबारदेखि एक हप्ताका लागि निषेधाज्ञा लगाएको छ । पर्सामा कारोना संक्रमण र त्यसबाट हुने मृत्यु दर अप्रत्याशीत रुपमा बढ्दै गएपछि यसलाई रोक्न जिल्ला प्रशासन कार्यालय पर्साले बिहीबार बिहान ४ बजेदेखि वैशाख २२ गते राति १२ बजे सम्मका लागि निधेषाज्ञा लगाएको हो । वीरगन्जसहित पर्सामा बढ्दो कोरोना संक्रमणलाई तत्काल रोकथाम र नियन्त्रण गर्न आवश्यक देखिएकाले बिहीबारदेखि एक हप्ताका लागि निषेधाज्ञा लगाइएको प्रमुख जिल्ला अधिकारी पिताम्बर घिमिरेले बताए । निषेधाज्ञा अवधिभर औषधि उपचार एंव अति आवश्यक कामका लागि बाहेक घरबाट बाहिर निस्कन र हिँड्डुल गर्न पाइने छैन । निषेधाज्ञा अवधिभर औषधि र खाद्यवस्तु सम्बन्धित पसल बाहेक अन्य सबै पसल, व्यवसाय र बजार बन्द रहने स्थानीय प्रशासनले जनाएको छ । तरकारी र खाद्य वस्तुका पसलहरु भने बिहान १० बजे सम्म मात्र खोल्न दिइएको छ । तर निषेधाज्ञाको पहिलो दिन नै बिहीबार वीरगन्जमा नगरवासीले कोरोना संक्रमणलाई गम्भीररुपमा नलिइ अवज्ञा गर्दै सडकमा आउजाउ गरिरहेको पाइएको छ । वीरगन्जको चोक चोकमा बिहानैदेखि प्रहरी परिचालन गरिएको छ । तर पनि बिना कामले सर्वसाधरण सडकमा निस्किएका छन् । प्रहरीले बिनाकाम सडकमा निस्किएकालाई रोकेर फर्काइ दिने गरेको छ भने मोटरसाइकल भने नियन्त्रणमा लिएर राख्ने गरेको छ । पर्साको ग्रामीण भेगमा पनि निषेधाज्ञाको अवज्ञा गरेको पाइएको छ । ग्रामीण भेगका पसल र बजारहरु मात्रै बन्द छन् । तर सडकमा मानिसको आउजाउ भने रोकिएको छैन । पर्साको भिस्वा ,जानकी टोला ,पाण्डेपुर, पिडारी गुठी , टिहुकीलगायतका सीमावर्ती नाकाहरुबाट मानिस र सवारी साधनको आउजाउ भइ नै रहेको स्थानीय कृष्णमोहन साहले जानकारी दिए । ग्रामीण भेगका ती नाकाहरुबाट एउटै विवाहको जन्तिका दर्जनौं गाडीहरु नेपाल भारत ओहोर दोहोर गरिरहेको उनले बताए । विवाहको बहानामा मानिस किनमेलका लागि मोटरसाइकल र साइकलमा सीमावर्ती भारतीय बजारमा आउजाउ गरिरहेका छन् । पर्साका प्रहरी उपरीक्षक बेलबहादुर पाण्डेले पनि जनताले निषेधाज्ञालाइ गम्भीररुपमा नलिएको पाइएको बताए । बिहीबार बिहानदेखि आफू वीरगन्जको अनुगमनमा निस्किदा चोक चोकमा मानिसको आउजाउ भइरहेको पाइएको उनले बताए । उनले भने , जनताले निषेधाज्ञाको अवज्ञा गरिरहे प्रहरीले बल प्रयोग समेत गर्ने अवस्था समेत आउन सक्छ । स्थानीय प्रशासनले निषेधाज्ञा रहरले नभइ नागरिककै ज्यान अझ जोखिममा नपरोस् भनेर बाध्यताले लगाएकाले यसलाइ बुझी दिन जिल्लावासीसँग उनले अपिल पनि गरे ।"
सुनसरीमा एकसाता निषेधाज्ञा,"धरान : कोरोना भाइरस (कोभिड१९) संक्रमणको महामारीका कारण सुनसरीमा स्थानीय प्रशासनले शुक्रवार रातिदेखि लागु हुनेगरी निषेधआज्ञा जारी गरेको छ । कोरोना भाइरसको संक्रमण नियन्त्रण गर्नका लागि सुनसरीका १२ वटै स्थानीय निकायमा निषेधआज्ञा जारी गरिएको प्रमुख जिल्ला अधिकरी उमेशकुमार ढकालले जानकारी दिए । बिहीबार जिल्ला प्रशासन कार्यालय सुनसरीमा बसेको डिसिसिएमसीको बैठकले सुनसरीलाई सुरक्षित बनाउन शुक्रवार १२ देखि २४ वैशाखसम्म निषेधआज्ञा जारी गरेको प्रमुख जिल्ला अधिकारी ढकालले जानकारी दिए । शुक्रबार राति १२ बजेदेखि एक सतालाई निषेधाज्ञा हुने भएको हो । सुनसरीका धरान र इटहरी उपमहानगरपालिका, इनरुवा, दुहवी रामधुनी बराहक्षेत्र नगरपालिका तथा कोसी भोक्राहा नर्सिङ, हरिनगरा, बर्जु र गडी गाउँपालिकामा निषेधाज्ञा जारी गरिएको छ । निषेधाज्ञाको समयमा अत्यावश्यक बाहेक सर्वसाधारणलाई हिडडुल गर्न र सवारी साधन संचालन गर्न प्रतिबन्ध लगाइएको छ । प्रजिअ ढकालले निषेधाज्ञाको समयमा स्थानीय प्रशासनले निर्देशनलाई उलंघन गर्ने जोकोहीलाई सक्रमण ऐन अनुसार पक्राउ गरी कारवाही गर्ने चेतावनी दिएका छन् ।"
निषेधाज्ञामा धनगढी (फोटोफिचर),"धनगढी : कोरोनाका बिरामीको संख्या तीव्ररुपमा बढन थालेपछि सुदूरपश्चिम प्रदेशका दुई जिल्ला कैलाली र कञ्चनपुरमा बिहीबारबाट निषेधाज्ञा लागू भएको छ । बिहान ६ बजेदेखि दुबै जिल्लाभरी निषेधाज्ञा लागू भएको हो । प्रदेशको राजधानी धनगढीमा बिहान ५ बजेदेखि दैनिक उपभोग्य समानका पसल खुलेका छन् । तरकारी, उपभोग्य सामान, मेडिकल र स्वास्थ्यका मापडण्डअनुसार डिपार्टमेन्टल स्टोर बिहान ५ देखि १० बजेसम्म मात्रै खोल्ने आदेश भएको छ । जिल्ला कोभिड व्यवस्थापन समितिको सिफासिरमा जिल्ला प्रशासन कार्यालय कैलालीले मंगलबार नै निषेधाज्ञा जारी गर्ने निर्णय गरेको थियो । सुदूरपश्चिमका नौवटै जिल्लामा बुधबार बेलुकीसम्म पीसीआर प्रविधिबाट कोरोना जाँच भएका ११ सय ७६ जना एक्टिभ संक्रमित रहेका छन् । कैलालीको गौरीफन्टामा चैत ३ गते र कञ्चनपुरको गड्डाचौकी, बैतडीको झुलाघाट दार्चुलाको पुलघाट नाकामा चैत १७ गते देखि गरिएको एन्टिजेन परीक्षणमा अहिलेसम्म १६ सय ६४ जनामा कोरोना संक्रमण पुष्टि भएको छ। यद्यपी एन्टीजेन परीक्षणमा पछिल्लो १० दिन यताकालाई मात्रै एक्टिभ केश मानिने गरिएको छ । तर एन्टीजेन परीक्षणमा पोजेटिभ देखिका र लक्षण नभएकाहरु घर गएकाले कतिलाई सञ्चो भयो भएन भन्ने कुराको तथ्यांक भने छैन । कोरोना संक्रमणको चेन ब्रेक गर्नका लागि कैलाली र कञ्चनपुरमा आजबाट निषेधाज्ञा लागू भएको हो । यी दुई जिल्लाका बजारहरु बन्द छन भने छोटो लामो दुरीका यातायात चलेका छैनन । धनगढी बजारमा पनि यातायात बजार बन्द छ । तर प्रहरीले विभिन्न बहाना बनाएर बजारमा निस्कनेहरु भने धेरै रहेको जनाएको छ । पहिलो दिन भएकाले, धेरैलाई थाहा पनि हुदैन, आज अलि निषेधाज्ञाको अवज्ञा गर्नेहरुलाई छोडिएको र शनिबारदेखि भने कडाइ गरिने जिल्ला प्रशासन कार्यालय कैलालीले जनाएको छ । निषेधाज्ञा जारी गरिएपछि बैकिङ कारोबार दिउँसो १ बजेसम्म सञ्चालनमा रहने भनिएपछि बजारमा बैंक जानेहरुको भीडभाड देखिएको छ ।"
काठमाडौं उपत्यकामा निषेधाज्ञा : आवतजावतमा कडाइ (तस्बिरसहित),"काठमाडौं : काठमाडौं उपत्यकामा बिहीबार बिहानबाट निषेधाज्ञा सुरु भएपछि प्रहरीलाई चोकचोकमा परिचालन गरिएको छ। उपत्यकाका प्रमुख नाका र मुख्य सडकहरुमा चेकजाँचका लागि ट्राफिक प्रहरी खटिएका छन्। निषेधाज्ञा भएपछि काठमाडौंका प्राय : सडक सुनसान बनेका छन्। निजी सवारीको चाप भएपनि सार्वजनिक यातायातका सवारीसाधन फाट्टफुट्ट मात्रै चलेका छन्। काठमाडौँ, भक्तपुर र ललितपुरका प्रमुख जिल्ला अधिकारीको यही १३ गतेको निर्णयानुसार बिहीबार बिहान ६ बजेदेखि नै उक्त आदेश कार्यान्वयनमा आएको हो। प्रहरी प्रधान कार्यालयका अनुसार उपत्यका छिर्ने नाका र चोकचोकमा चेक जाँच कडाई पारिएको छ। पास र अत्यावश्यकबाहेक जिल्ला भित्रका सबै प्रकारका निजी तथा सार्वजनिक यात्रुबाहक सवारीसाधनसमेत सञ्चालन नभएको कार्यालयले जनाएको छ। बिना पास सवारी साधन चलाउनेलाई होल्डिङ सेन्टरमा राखिएको छ। अत्यावश्यक सामग्री बोकेका ढुवानीका सवारी साधन, बिरामी तथा कुरुवा बोकेका एम्बुलेन्स, स्वास्थ्यकर्मी तथा सुरक्षा निकायले प्रयोग गर्ने सवारी साधनबाहेक अन्य सवारी साधन उपत्यकामा प्रवेश पाउने छैन। यद्यपी परिचपत्रधारी व्यक्तिहरु कार्यालय समयमा एकैपटक सडकमा निस्किदा निषेधाज्ञाको पहिलो दिनकै विभिन्न स्थानमा जामसमेत भएको थियो। अत्यावश्यक कामका लागि घर बाहिर निस्कनु परेमा अनिवार्य रुपमा मास्कको प्रयोग र न्युनतम भौतिक दूरी कायम गर्न प्रशासनले आग्रह गरेको छ। प्रहरीले बिहान खुलेका केहि पसललाई पनि बन्द गराएको छ। संक्रमण रोक्न कडाइ, हटस्पटमा धमाधम निषेधाज्ञा जारी उपत्यकामा आजदेखि निषेधाज्ञा लागू : के गर्न पाइन्छ, के पाइँदैन ? उपत्यकामा निषेधाज्ञा : बैंकका सबै शाखा खुला रहने सरकारी कार्यालयलगायतका सार्वजनिक सेवा प्रदायक संस्थाको हकमा सम्बन्धित मन्त्रालय वा विभागबाट जारी भएको सवारी पास लिई सवारी साधन प्रयोग गर्न पाइने छ। विकास निर्माण कार्यमा चाहिने मजदुर र सामग्री ढुवानीका साधनको हकमा सम्बन्धित आयोजना वा कार्यालय प्रमुखको सिफारिसका आधारमा पास लिएर चलाउनु पर्ने छ। अन्नपूर्णकर्मी अशोक दुलालको क्यामरामा कैद भएका तस्बिरहरु :"
पोखरीमा डुबेर बालकको मृत्यु,उदयपुर : पौडी खेल्नेक्रममा उदयपुरका एक बालकको मृत्यु भएको छ। बुधबार दिउँसो १२ बजे मामाको घरबाट पौडी खेल्न गएका त्रियुगा नगरपालिका४ वगाहाका १५ वर्षीय बालक विवेक ढकालको पोखरीमा डुबेर मृत्यु भएको हो। साँझसम्म घर नफर्किएपछि खोज्दै जाँदा माईजु टिक विकसहितका स्थानीयले पोखरीमा डुवेको अवस्थामा फेला पारेको जिल्ला प्रहरी कार्यालयका डिएसपी बेदप्रसाद गौतमले जानकारी दिए। मृत अवश्थामा फेला परेका ढकालको शव बिहीबार पोष्टमार्टम गरी आफन्तलाई बुझाइएको प्रहरीले जनाएको छ।
पूर्वमहारानी कोमल शाह आइसीयूमा,"काठमाडौं : पूर्वमहारानी कोमल राज्यलक्ष्मी शाहलाई सघन उपचारकक्ष (आइसीयू) मा राखेर उपचार भइरहेको छ । श्वासप्रश्वासको समस्या देखिएपछि उनलाई बुधबार साँझदेखि आइसीयू कक्षमा राखेर उपचार गरिएको नर्भिक अस्पतालका सूचना अधिकारी सोमनाथ बाँस्तोलाले जानकारी दिए। उनका अनुसार पूर्वमहारानी कोमललाई अक्सिजनको हाइफ्लो सपोर्टमा राखेर उपचार भइरहेको छ । 'अक्जिनसको मात्रा कम भएकाले उनलाई अक्सिजनको हाइफ्लो सपोर्टमा राखिएको छ, 'उनले भने । यस्तै पूर्वराजा ज्ञानेन्द्र शाहलाई पनि अक्सिजनको सपोर्टमा राखेर उपचार भइरहेको छ । उनकी छोरी प्रेरणा राज्यलक्ष्मी शाहको अवस्था भने सामान्य रहेको छ । केही दिनअघि कोरोना भाइरसको सङ्क्रमण देखिएपछि उनीहरु तीनैजनालाई अस्पतालमा भर्ना गरिएको थियो । रासस"
"८८ उपसचिवको सरुवा, को कहाँ ? (सूचीसहित)","काठमाडौं : सरकारले ८८ उपसचिवको सरुवा गरेको छ । सङ्घीय मामिला तथा सामान्य प्रशासन मन्त्रालयले बिहीबार मन्त्रालयको अतिरिक्त समूहमा रहेका उपसचिवलाई सङ्घ, प्रदेश तथा स्थानीय तहमा खटाएको छ । उपसचिव हिराकाजी श्रेष्ठको जिल्ला समन्वय समिति नुवाकोटमा सरुवा भएको छ। त्यस्तै उपसचिव रामचन्द्र रेग्मीको अख्तियार दुरुपयोग अनुसन्धान आयोगमा, रविन्द्र प्रसाद चौधरीको प्युठान नगरपालिका, कमला घिमिरेको उद्योग, वार्णिज्य तथा आपूर्ति मन्त्रालयमा पठाएको छ । खगेन्द्र सुवेदीको डाक्नेश्वरी नगरपालिक सप्तरी, प्रेमकुमार काफलेको भूमि व्यवस्था सहकारी तथा गरिबी निवारण मन्त्रालयमा सरुवा भएको छ । पीडीएफमा थप विवरण"
उपत्यकामा निषेधाज्ञा : बैंकका सबै शाखा खुला रहने,काठमाडौं : काठमाडौं उपत्यकाका तीन जिल्लामा आजदेखि लागु भएको निषेधाज्ञाका समयमा बैंक तथा वित्तीय संस्थाहरू खुला रहने भएका छन्। नेपाल बैंकर्स सङ्घले निषेधाज्ञाको समयमा बैंकका सबै शाखाहरू खुला हुने जनाएको छ। सङ्घले विज्ञप्तीमार्फत बैंक तथा वित्तीय संस्थाका सबै शाखा कार्यालयहरू नियमित सञ्चालन हुने जनाएको छ। सबै शाखा कार्यालय खुला भए पनि निषेधाज्ञाको अवधिमा ग्राहकहरूलाई अत्याअवाश्यक अवस्थामा बाहेक बैंक नआउन पनि आग्रह गरेको छ। बैंकका सबै शाखामा ग्राहकको भिडभाड बढी हुने हुँदा भिडकम गर्नका लागि ग्राहकलाई अनुरोध गरिएको सङ्घका अध्यक्ष भुवन दाहालले जानकारी दिए। उनले नगद (नोट) कारोबारभन्दा बढी अनलाइनमार्फत कारोबार गर्न आग्रह गरे। सङ्घले निषेधाज्ञाको समयमा बैंकका शाखा तथा एटीएम बुथहरू खुला रहने भन्दै इन्टरनेटमोबाइल बैंकिङ सेवा लिएका ग्राहकले आफ्नो पासवर्ड बिर्सिएमा वा अन्य कुनै प्राविधिक समस्या भएमा आफ्नो सम्बन्धित शाखामा फोन सम्पर्क गर्न समेत आग्रह गरेको छ। रासस
भारतबाट आएका कोरोना संक्रमितको मृत्यु,राजविराज : भारतको दिल्लीबाट एक साताअघि घर आएका कोरोना संक्रमित युवकको बिहीबार मृत्यु भएको छ । वीपी कोइराला स्वास्थ्य विज्ञान प्रतिष्ठान धरानमा उपचाररका क्रममा सप्तरीको अग्नीसाइर कृष्णसवरण गाउँपालिका५ का २४ वर्षीय संक्रमित युवकको विहान मृत्यु भएको वडा अध्यक्ष श्रीप्रसाद यादवले जानकारी दिए । दिल्लीबाट बिरामी भई घर फर्किएका युवकले राजविराज र विराटनगरमा उपचार गराएका थिए । बिरामी निको हुनुको साटो श्वासप्रश्वासमा समस्या देखिएपछि उनी गत सोमबार धरानस्थित प्रतिष्ठान भर्ना भएका थिए । धरानमा परीक्षणका क्रममा कोभिड१९ को संक्रमण पत्ता लागेको थियो । शवलाई गाउँमै ल्याई भर्खरै गाडिसकिएको गाउँपालिका अध्यक्ष परशुराम चौधरीले बताए । कोरोना संक्रमण पत्ता लागेपछि उनको परिवारका सदस्य र सम्पर्कमा रहेका व्यक्तिलाई तत्काल घर बाहिर ननिस्किन र अन्य व्यक्तिसँग सम्पर्क नगर्न आग्रह गरिएको वडा अध्यक्ष यादवले बताए ।
फेरि कहाँ अड्कियो अविश्वास प्रस्ताव ?,"काठमाडौं : संसद् पुनर्स्थापना भएको दुई महिना बितिसक्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वासको प्रस्तावको तयारीमा अलि तात्दै गर्दा गत वैशाख ६ गते सरकारले पुर्स्थापित संसद्को अधिवेशन नै अन्त्य गरिदियो। कोरोनाको संक्रमण बढेर लकडाउन हुन थालेपछि अहिले फेरि अविश्वास प्रस्ताव ल्याउन कांग्रेस र माओवादी तातेका छन्। संसद्को नियमित अधिवेशन नहुँदा विशेष अधिवेशनका लागि राष्ट्रपतिसमक्ष समावेदन गरेर अविश्वास प्रस्ताव ल्याउन सकिने व्यवस्था छ। अहिले कांग्रेस र माओवादी विशेष अधिवेशन बोलाएर अविश्वास प्रस्ताव ल्याउने तयारीमा जुटेका छन्। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव र बाबुराम भट्टराईबीच अविश्वास प्रस्तावका बारेमा विभिन्न चरणमा छलफल भइसकेको छ। एमालेबाट कारबाहीमा परेका माधव नेपाल पक्षले पनि प्रधानमन्त्री केपी ओली नेतृत्वको सरकार ढाल्ने विपक्षीको योजनालाई सघाउने बचन दिएका छन्। कांग्रेस र माओवादीबीच अविश्वास प्रस्ताव पारित भएपछि एमसीसीको संकल्प अनुमोदन गर्ने सहमति भएको छ। एमसीसी पास गर्न अनकनाइरहेको माओवादीले संकल्प प्रस्ताव पारित गर्ने प्रतिवद्धता जनाएपछि कांग्रेस र माओवादीबीचको सत्ता साझेदारी सहज बनेको हो। अब जसपाको तर्फबाट निर्णय आउनसाथ अविश्वास प्रस्ताव दर्ता गर्ने तयारी भइरहेको छ र त्यसका लागि हस्ताक्षर संकलन र प्रमाणित गर्ने काम भइरहेको छ। स्रोतले भन्यो, 'सकेसम्म सिंगो जसपाको साथ लिने, त्यो संभव नभए उपेन्द्र र बाबुरामसहितका डेढ दर्जनभन्दा बढी सांसदहरूको समर्थन जुटाउने कोसिस भइरहेको छ। उपेन्द्र र बाबुराम पक्षबाट पोजिसन क्लियर हुनसाथ अविश्वास प्रस्ताव अघि बढ्छ।' कांग्रेस र माओवादीसँगको डिलमा उपेन्द्र र बाबुरामले सकेसम्म पार्टीबाट संस्थागत निर्णय गराएर सहभागी हुने, त्यो संभव नभए बहुमत सांसदहरूले सघाउने बचन दिइसकेका छन्। त्यसका लागि उपेन्द्र यादवले जसपाको बैठक डाक्ने तयारी गरिरहेका छन्। संसदीय दलमा बहुमत भएकोले संसदीय दलको बैठक बोलाएर भए पनि माइन्यूट गराउने तयारीमा यादव र भट्टराइ छन्। उता महत्थ ठाकुर र राजेन्द्र महतो भने सरकारले आफूहरूले राखेका मागहरू सम्बोधन गर्ने प्रक्रिया सुरु गरेकोले ओली सरकारलाई सघाउनुपर्ने र अहिले सत्ता साझेदारीबारे निर्णय लिन हतार गर्न नहुने बताउँदै बैठक पन्छाउँदै आएका छन्। ठाकूरले अब लकडाउनपछि मात्र बैठक बसाउने तयारी गरेका छन्। तर उपेन्द्र त्यसमा सहमत छैनन्। जसपाको केन्द्रिय कार्यकारणी समितिको बैठक गत चैत ५ गते बस्ने भनिएकोमा आन्तरिक तयारी नपुगेको भन्दै स्थगित गरिएको थियो। होलिपछि बस्ने भनिएको बैठक अहिलेसम्म बोलाइएको छैन। यो बीचमा ठाकूर र महतो पटकपटक बालुवाटार पुगेर प्रधानमन्त्री ओलीसँग वार्ता गरेका छन्। संसद पुनर्स्थापना भएपछि डेढ महिना जति मौन बसेको कांग्रेसले चैत २० गते प्रधानमन्त्री केपी ओलीको राजीनामा माग्ने र आफ्नो नेतृत्वमा नयाँ सरकार बनाउने निर्णय गरेको थियो। चैत २७ गते देउवाले माओवादी केन्द्र र जसपाका नेताहरूलाई बुढानीलकण्ठ बोलाएर करिब पौने घन्टा गरेको छलफल त्यति उत्साहजनक भने भएन। त्यसपछि पनि तयारीले कुनै आकार र गति लिन सकेको छैन। संसदको अंकगणितमा महत्वपूर्ण खेलाडीका रुपमा रहेको राष्ट्रिय जनता पार्टीले पनि अहिलेसम्म कुनै निर्णय गरेको छैन। ओली सरकारसँग साझेदारी गर्ने कि कांग्रेस र माओवादीसँग मिलेर नयाँ सरकार बनाउने भन्ने विषयमा जसपाभित्रै विवाद छ। जसपाले अहिलेसम्म कुनै निर्णय लिएको छैन। नेपाली कांग्रेसका प्रवक्ता विश्वप्रकाश शर्मा वैकल्पिक सरकार निर्माणका लागि विभिन्न चरणमा छलफल भइरहेको बताउँछन्। शर्माले अन्नपूर्ण अनलाइनसँग भने, 'हामीले त निर्णय गरिसकेका छौं। विस्तारै अंकगणित पनि अनुकुल बन्दैछ। माओवादी केन्द्रसँग पनि एक खालको समझदारी बनिसकेको छ। अब जसपाको निर्णय आउनसाथ हामी अघि बढ्छौं। अहिले हामीले जसपाको निर्णय कुरिरहेका छौं।' तर जसपाका कार्यकारणी सदस्य मनिष सुमनले तत्काल बैठक बसेर सत्ता साझेदारीका बारेमा संस्थागत निर्णय हुने संभावना नरहेको बताए। सुमनले भने, 'जसपाका मागहरू सम्बोधन गरेर मुद्दा फिर्ता लिनेलगायतका प्रक्रिया अगाडि बढासकेको अवस्था फेरि अर्को पक्षसँग सहकार्य गर्ने भनेर पार्टीले संस्थागत रुपमा निर्णय गर्ने संभावना रहँदैन।' सुमनका अनुसार २४ प्रकृतिका दुई सय बढी मुद्दा फिर्ता लिने, राजबन्दी रिहा गर्ने, संविधान संसोधनका लागि स्वतन्त्र आयोग बनाउने,लाल आयोगलाई संक्षेपीकरण गरी सार्वजनिक गर्ने, जसपाको चासो समेटेर नागरिकता विधेयक तत्काल अघि बढाउनुपर्ने विषयमा सरकारसँग समझदारी भइसकेको छ। २ सय ७५ सदस्यीय प्रतिनिधिसभामा केही निलम्वित र केही निधनले गर्दा रिक्त छन्। अहिले प्रधानमन्त्री बन्न १ सय ३६ सांसदको समर्थन चाहिन्छ।अहिले संसदमा एमालेका १२०, कांग्रेसका ६०, माओवादी केन्द्रका ४८ र जसपाका ३४ सांसद छन्। तीनजना स्वतन्त्र हैसियतमा छन्। ओलीलाई सुरक्षित हुन सिंगो जसपा पनि आवश्यक पर्दैन। १७ मत मात्रै भए ओली सुरक्षित हुन्छन्। त्यसैले सकेसम्म सिंगै जसपासँग सहकार्य गर्ने र त्यो संभव नभए फुटाएर भए पनि आवश्यक संख्या जुटाउने रणनीतिमा बालुवाटार छ। जसपा फकाउन लागिरहेका ओलीलाई पछिल्लो समय घरभित्रै कलह समाल्न कठिन भइरहेको छ। माधव र खनाल पक्षका सांसदहरूले असहयोग गर्ने त्रासमा ओलीले नेपालसहितका २७ जना सांसदहरूलाई स्पष्टीकरण सोधेर कारबाहीको चेतावनी दिइसकेका छन्। ओलीसँग मिलेर जाने संभावना लगभग सकिएकोले अब फ्लर क्रस गरेर भए पनि ओली ढाल्ने रणनीतिमा माधव पक्ष लागेको छ। कांग्रेस, माओवादी, जसपाको गठबन्धनमा माधव पक्षको पनि मत जोडिदा पर्याप्त बहुमत जुट्ने आँकलन कांग्रेसले गरेको छ। गत पुस ५ गते प्रधानमन्त्री ओलीले विघटन गरेको प्रतिनिधिसभालाई सर्वोच्च अदालतले फागुन ११ गते पुनर्स्थापना गरेको थियो। फागुन २३ गतेदेखि डेढ महिनासम्म पुनरस्थापित संसद चल्दा पनि विपक्षीले अविश्वास प्रस्ताव ल्याउन सकेनन्। अहिलेसम्म माओवादीले समर्थनसमेत फिर्ता लिन सकेको छैन। समर्थन फिर्ता लिने भनेर यो बीचमा पटकपटक बैठक बसे पनि माओवादीले संस्थागत रुपमा त्यो निर्णय गर्नसकेको छैन। समर्थन फिर्ता लिँदा ओलीलाई नै थप कदम चाल्न सजिलो हुने भएकोले त्यो खतरा रोक्नका लागि निर्णय नलिएको माओवादीले बताउँदै आएको छ।"
ट्रम्पका समर्थकलाई लक्षित गर्दै बाइडेनले भने: स्वेत सर्वोच्चता आतंकवाद हो !,"वासिङटन: अमेरिकी राष्ट्रपति जो बाइडेनले 'स्वेत सर्वोच्चता' (ह्वाइट सुप्रिमेसी)लाई घरेलु आतंकवादको संज्ञा दिएका छन् । जसको विरुद्ध अमेरिका शतर्क रहनुपर्ने उनको भनाइ छ । अमेरिकी कंग्रेसलाई सम्बोधन गर्ने क्रममा बाइडेनले यस्तो बताएका हुन् । अमेरिकी सेनालाई युद्धग्रस्त देश अफगानिस्तानबाट फिर्ता ल्याउनेबारे छलफलको क्रममा बाइडेनले यस्तो बताएका थिए । बाइडेनले विश्वव्यापी आतंकवाद विशाल रुपमा फैलँदै गएको र अस्वेत सर्वोच्चतावादीहरु उनीहरु भन्दा पनि ठूलो खतराको रुपमा देखिएको बताए । ""हामी हाम्रा जासूसी संस्थाहरु आतंकवादी खतरा बन्न संकल्प गरिरहेको कुरा अस्वीकार गर्न सक्दैनौँ । स्वेत सर्वोच्चता भनेको आतंकवाद हो,"" जो बाइडेनले संसदमा भने । ३ महिने कार्यकाल पूरा भएको सन्दर्भमा बाइडेनले संसदलाई सम्वोधन गरेका हुन् । जबकि ३ महिनाअघि पूर्व राष्ट्रपति डोनल्ड ट्रम्प ४ वर्षे कार्यकालबाट चुनावमा पराजित हुँदै बिदा हुने क्रममा उनका समर्थकहरुले संसद भवनमै हमला गरेका थिए । बाइडेनले 'स्वेत सर्वोच्चतावादी' भन्दै तिनै ट्रम्पका समर्थकहरुलाई लक्षित गरेका थिए । बाइडेनले संसद भवनमा ट्रम्पका समर्थकले गरेको आक्रमणको विरोध समेत गरेका थिए । पछिल्लो समय अमेरिकामा अस्वेत नागरिकहरुमाथि श्रृंखलावद्ध रुपमा आक्रमण हुँदै आएको छ । अस्वेत नागरिक जर्ज फ्लोइडको हत्याको विरोधमा अमेरिका सहित विश्वभर आन्दोलन भइरहँदा पनि अस्वेत नागरिकमाथिको आक्रमण रोकिएको छैन ।"
कैलाली र कञ्चनपुरमा कोरोनाबाट एकैदिन सातजनाको मृत्यु,"धनगढी : धनगढीको सेती प्रादेशीक अस्पताल र कञ्चनपुरको महाकाली अस्पतालमा ६ जना र होमआइसोलेसनमा एकजना गरी ७ कोरोना बिरामीको मृत्यु भएको छ । पछिल्लो २४ घण्टामा सेतीमा तीनजना, महाकालीमा तीनजना र कैलालीको गोदावरीमा होम आइसोलेसनमा बसेका एकजना गरी सातजनाको मृत्यु भएको दुबै अस्पतालका सूचना अधिकारीले जनाएका छन । सेती प्रादेशिक अस्पतालमा उपचाररत धनगढी उपमहानगरपालिका३ की ४५ वर्षीया महिला, अस्पतालको आइसीयूमा उपचारत कैलालीकी लम्कीचुहा२ का ३३ वर्षीय पुरुष र घोडाघोडी१० का ७० वर्षीय पुरुषको मृत्यु भएको अस्पतालका सूचना अधिकारी दिलीपकुमार श्रेष्ठले जानकारी दिए । लम्कीचुहा ३ का ३३ वर्षका पुरुष वैशाख १४ गते अस्पताल भर्ना भएका थिए । घोडाघोडी १० का ७० वर्षका पुरुषको भने अस्पताल भर्ना भएको १२ घण्टा नबित्नै मृत्यु भएको हो । उनलाई बैशाख १५ गते राती ११ बजे मात्रै सेतीको कोभिड अस्पतालमा भर्ना गरिएको अस्पतालका सूचना अधिकारी दिलिप श्रेष्ठले जानकारी दिए । दुबै जनाका कडा खालको निमोनिया देखिएको अस्पतालले जनाएको छ । यस्तै कैलालीको गोदावरी नगरपालिकाका ८७ बर्षीया महिलाको पनि होम आइसोलेसनमा मृत्यु भएको छ । १५ गते उनमा कोरोना संक्रमण पुष्टि भएको थियो । आइसोलेसनमा रहेका बेला उनको मृत्यु भएको जिल्ला प्रशासन कार्यालय कैलालीका सूचना अधिकारी शिवराज जोशीले जानकारी दिए । कञ्चनपुरको महाकाली अस्पतालमा उपचाररत ३ जना कोरोना संक्रमितको मृत्यु भएको छ । कञ्चनपुरको भीमदत्त नगरपालिका१९ का २१ वर्षीय युवकको बिहिवार बिहान १ बजे, भिमदत्त १८ कि ३६ वर्षीय एक महिलाको बिहीबार बिहान ७ :३० बजे र दोधारा चाँदनी नगरपालिकाका ३० वर्षीय युवकको राति १२ :३० बजे मृत्यु भएको अस्पतालले जनाएको छ । महाकाली अस्पतालका कोरोना सम्पर्क व्यक्ति डागोविन्द रोकायाले भीमदत्त नगरपालिका१९ का २१ वर्षीय युवकको कुनै पनि ट्राभल हिस्ट्री नभएकाले दोस्रो भेरियन्टको कोरोना समुदाय स्तरमा तिब्र रुपमा फैलिन थालेका बताए । दोधारा चाँदनी नगरपालिकाका ३० वर्षीय युवकलाई मंगलबार अस्पतालमा उपचारको लागी भर्ना गरिए पनि उनमा कडा खालको निमोनिया देखा परेको थियो । उनि भारतबाट आएको र भारतमै उनमा समस्या देखा परेको थियो ।"
निषेधाज्ञाको मौका छोपी ग्राहक ठग्ने ३ व्यापारी कारवाहीमा,"वीरगन्ज : पर्सामा स्थानीय प्रशासनले बिहीबारदेखि एक हप्ताका लागि निषेधाज्ञा लगाउने भएपछि त्यसैको मौका छोपेर बुधबार वीरगन्जमा उपभोक्ता ठग्ने तीन व्यापारी कारवाहीमा परेका छन्। वाणिज्य,आपूर्ति तथा उपभोक्ता संरक्षण कार्यालय वीरगन्जबाट खटिएको बजार अनुगमन टोलीले बिहीबार वीरगन्जको बजारमा छापा मारेर उपभोक्ता ठग्ने ३ पसलेलाइ कारवाही गरेको हो । तीनवटै पसल कारवाही गरी ७० हजार रुपैयाँ जरिवाना गरिएको वाणिज्य,आपूर्ति तथा उपभोक्ता संरक्षण कार्यालय वीरगन्जका सूचना अधिकारी दिलिप खङखत्वेले जानकारी दिए । उनका अनुसार पसलमा मुल्य सुची नराखी कारोबार गरेको वीरगन्ज १२ को नमन किराना गल्ला भण्डारलाइ ५० हजार रुपैयाँ खरिद बिल नदेखाएकाले वीरगन्ज १० घण्टाघरको रक्षा भण्डार र वीरगन्ज ९ को मा दुर्गा एण्ड पुनम बस्त्रलयलाई जनही १०१० हजार रुपैयाँ जरिवाना गरिएको हो । वाणिज्य,आपूर्ति तथा उपभोक्ता संरक्षण कार्यालयका निमित्त कार्यलय प्रमुख जीतबहादुर भण्डारीको नेतृत्वमा खटिएको बजार अनुगमन टोलीमा जिल्ला प्रशासन कार्यलय पर्सा, जिल्ला प्रहरी कार्यालय पर्सा, वीरगन्ज उद्योग वाणिज्य सँघका प्रतिनिधि सहभागी थिए ।"
अस्पताल भर्ना गरिएको दुई घण्टा नबित्दै कोरोना संक्रमितको मृत्यु,"विराटनगर : उपचारका लागि अस्पताल भर्ना गरिएको दुई घण्टा पनि बित्न नपाउँदै विराटनगरमा एकजना कोरोना भाइरस संक्रमितको मृत्यु भएको छ । विराटनगरस्थित नोबेल शिक्षण अस्पतालमा सिरहाको गोलबजार१२ का ४८ वर्षीय पुरुषको बिहीबार बिहान १२:२२ बजेतिर मृत्यु भएको हो । कोरोना पुष्टि भएका उनलाई बुधबार राति १०:३० बजेतिर उपचारका लागि आइसोलेसनमा भर्ना गरिएको अस्पतालका प्रबन्धक नारायण दाहालले जानकारी दिए । अस्पताल भर्ना गर्दा अवस्था गम्भीर थियो, उनले भने, उपचार थालेको दुई घण्टा पनि बित्न नपाउँदै संक्रमितको मृत्यु भयो ।' दाहालका अनुसार मृतकमा निमोनियाको पुरानै समस्या रहेको पाइएको छ ।"
तरकारी बजार मात्रै खुल्ला गर्न माग,"ओखलढुंगाः मोलुङ गाउँपालिकाले सबै खाले हाटबजार बन्द गरेको छ । गाउँपालिका केन्द्र प्राप्चासहित रामपुर र मंगलबारेमा लाग्ने साप्ताहिक हटिया बन्द गरेको हो । कोरोना भाइरसको नयाँ भेरियन्टको संक्रमण फैलन सक्ने भएकाले हाटबजार बन्द गर्ने निर्णय गरिएको गाउँपालिकाका सुचना अधिकारी गोपाल नेपालले जनाए । त्यस्तै पालिकाभित्रका विद्यालय बन्द गरिएका छन् । यद्यपी वार्षिक परीक्षा भने सुरु भएकाले वैशाख २० भित्र सम्पन्न गर्नेगरी दुई चरणमा सञ्चलान भइरहेका छन् । काठमामाडौं तथा बाहिरबाट आउनेहरु अनिर्वाय होम क्वारेन्टाइन वस्नुपर्ने पनि गाउँपालिकाले निर्णय गरेको छ । त्यस्तै अत्याधिक चाप हुने र जिल्लाको केन्द्र ओखलढुंगा बजारमा लाग्ने साप्ताहिक हटियामा भने तरकारी बाहेक अन्य बेचविखन नगर्ने व्यवस्था गर्न सरोकारवालाको माग छ । जिल्ला भित्रने संख्या बढेको तथा भीडबाट कोरोना संक्रमण हुन सक्ने भएकाले तरकारी तथा फलफुल बाहेक हटियामा राखेर अन्य खाद्यन्न, भाँडा तथा कपडा हटियामा लगेर बेच्न रोक्नु पर्ने आवाज उठेको छ । ओखलढुंगा उद्योग बाणिज्य संघका अध्यक्ष ज्ञानेन्द्र कुमार मास्केले तरकारी जन्य वस्तुबाहेक हटियामा अन्य वस्तु निकाल्न रोक लगाउनु पर्ने बताए । उनले प्रमुख जिल्ला अधिकारी बन्दना राईलाई यस्तो सुझाव दिएको जनाए । त्यस्तै जिल्लाका सबै नाकाहरुमा जिल्ला भित्रनेको पालिकागत तथ्यांक लिएर जानकारी गराई बाहिरबाट आउनेलाई होम क्वारेन्टाइनमा राख्ने व्यवस्था गर्न प्रशासनले प्रहरी तथा पालिकासँगको समन्वयमा हेल्थ डेक्स राख्ने तयारी गरिएको छ । प्रहरीले भने तथ्यांक लिन सुरु गरिसकेको छ । यसले जिल्ला भित्रनेको यकिन तथ्यांक हुने र संक्रमित भएमा कन्ट्रयाक ट्रेसिङमा सहज हुने विश्वसा लिइएको छ । जिल्लामा हाल कुनै परीक्षण भने थालिएको छैन । विरामीको अवस्था हेरेर मात्रै परीक्षण गरिने जिल्ला स्वास्थ्य प्रमुख सुमन तिवारीले जानकारी दिए । नागरिक स्तरमा भने कोरोना परीक्षण सुरु गर्नुपर्ने माग छ ।"
इन्टरनेट प्रभावकारितामा कोभिड,"२०५७ सालभन्दा अगाडि नेपालमा इन्टरनेट ब्यान्डविथ भिस्याटबाट मात्र सम्भव थियो। त्यसबेला इन्टरनेट निकै महँगो थियो। यद्यपि इन्टरनेट प्रवाहमा तेस्रो मुलुकको नीति खुकुलो हुँदा यो खुल्ला थियो। त्यसबेला नेटवर्क सेवा प्रदायक कम्पनीहरू पनि एकदमै सीमित संख्यामा थिए। सिंटेल, हवाई टेलिपोर्ट, लोरल, पीपीसीडब्लु, थिकम र माबुहे आदि थिए तर २०६४ सालमा नेपालमा भारतबाट १०० एम्बीपीए क्षमताको क्रस बोर्डर फाइबर ल्याइयो। हाल क्रस बोर्डर फाइबर इन्टरनेटअन्तर्गत नेपालमा कुलआठ सय जीबीपीसभन्दा माथिको अन्तर्राष्ट्रिय ब्यान्डविथ ल्याउने गरिएको छ। हाल नेपाल ब्यान्डविथ आपूर्तिका लागि दुई छिमेकी मुलुकसँग निर्भर छ। जसमा भारतसँग पाँचवटा प्रमुख ट्रान्जिट छन्। तीमध्ये तीनसँग इन्टरनेट ट्रान्सबोर्डरको अनुमति पनि छ। यस्तै चीनसँग रसुवा र तातोपानी गरी दुईवटा अन्तर्राष्ट्रिय ट्रान्जिटहरू छन् तर चीनका यी दुवै ट्रान्जिटबाट न्यून क्षमताको ब्यान्डविथ आउँछ भने वर्षायामको समयमा बाढी र पहिरोका कारण लगातार अवरोध भइरहन्छन्। कोभिड १९ महामारीको समयमा स्वास्थ, बैंक वित्तीय संस्था, शिक्षा तथा ईकमर्स सम्पूर्ण क्षेत्रले एकदमै जटिल चुनौतीको सामना गर्नुपर्यो। सिंगो मानव जगतकै लागि यो अहिलेसम्मकै ठुलो चुनौती थियो। यसले विश्वभरका १९४ मुलुकलाई नै प्रभावित पार्यो। अझ लकडाउन घोषणा भएपछि त यसले मुलुकको सामाजिक र आर्थिक क्षेत्रमा गम्भीर असर पुर्यायो। यति हुँदाहुँदै पनि प्रविधि र इन्टरनेटले धरासायी बनिसकेकोसामाजिक र आर्थिक क्षेत्रलाई टेकोको सहारा दियो। धेरै क्षेत्रमा समस्या देखियो। लकडाउन अवधिभर विभिन्न संस्था वर्क फ्रम होममा स्थानान्तरण भए। भर्चुअल मिटिङ र भिडियो कलहरूबाट सार्वजनिक सञ्चार भए। त्यस किसिमको विषम परिस्थितिमा आर्थिक तथा सामाजिक जीवनको निरन्तरताका लागि इन्टरनेट लाइफलाइन बन्यो। जुन महामारीपछिको समयमा पनि रहने छ। वास्तवमा एउटा अर्थपूर्ण कनेक्टिभिटीका लागि इन्टरनेट सुलभ र विश्वासिलो छ। सबै यसबाट लाभान्वित छन् तर अन्तर्राष्ट्रिय गरिबीको रेखामुनि रहेका विश्वभरका करिब १३ प्रतिशत मानिसका लागि भने इन्टरनेट अझै पनि सुलभ बन्न सकेको छैन। उनीहरूका लागि इन्टरनेटमा जोडिने उपकरण त अझै धेरै महँगा छन्। नेपाल सरकारको तथ्यांकअनुसार हाल नेपालमा १८७ प्रतिशत नागरिक गरिबीको रेखाभन्दा मुनि छन्। कोभिड १९ महामारीको समयमा स्वास्थ, बैंक वित्तीय संस्था, शिक्षा तथा ईकमर्स सम्पूर्ण क्षेत्रले एकदमै जटिल चुनौतीको सामना गर्नुपर्यो। सिंगो मानव जगतकै लागि यो अहिलेसम्मकै ठुलो चुनौती थियो।यसले मुलुकको सामाजिक र आर्थिक क्षेत्रमा गम्भीर असर पुर्यायो। अहिले कोभिड १९ सँग जुझिरहेका विश्वभरका मानिसका लागि नेटवर्क अपरेटर तथा डिजिटल सेवाहरू एकदमै महत्वपूर्ण छन्। रिमोट वर्किङ र अनलाइन स्वास्थ शिक्षाको सुविधाले यो अनिश्चितकालीन विषम परिस्थितिमा धेरै हदसम्म राहत प्रदान गरेको छ। टेलिहेल्थ सोल्युसनले समग्र हेल्थकेयर सिस्टमलाई नै अनलाइन बनाएर बिमारीको जीवन बचाउन मद्दत गरेको छ। भिडियो कन्फ्रेन्सिङ र सोसल नेटवर्कले हामीलाई आफ्ना आफन्त तथा साथीभाइसँग जोडिन मद्दत गरेको छ। घरभित्र कैदी जसरी समय बिताइरहँदा अनलाइन मिडियाका समाचार, अनलाइन मुभिज र अनलाइन गेमिङले हामीलाई मनोरञ्जन प्रदान गरेको छ। वास्तवमा भन्ने हो भने महामारीको समयमा इन्टरनेटले निकै महत्वपूर्ण भूमिका निर्वाह गरेको छ। यसले स्वस्थ्य क्षेत्र, ईकमर्स र ईगभर्नेन्सको क्षेत्रमा पनि उल्लेखनीय विकास ल्यायो। यसैले आजको समयमा महामारीको असरलाई न्यूनीकरण गर्ने महत्वपूर्ण भूमिकामा नेटवर्क अपरेटरहरू देखापरेका छन् तर नेटवर्क अपरेटरहरूको काममा पनि साइबर सुरक्षा, पूर्वाधारको ठुलो खर्च, भूराजनीति, भौगोलिक तथा स्थानीय विषयवस्तुले विभिन्न किसिमका चुनौतीहरू खडा गरेका छन्। महामारीको समयमा इन्टरनेट ब्यान्डविथको उपभोगिता अत्यधिक बढ्यो। जसले विश्वभर इन्टरनेट सेवाको माग उल्लेखनीय रूपमा बढायो। ब्यान्डविथ उपभोगिताको स्तर रातको समयमा पनि उच्च प्रयोगका साथ बढ्न थाल्यो। यसैबीच अन्तर्राष्ट्रिय सामग्रीहरूमा हाम्रो ब्यान्डविथ कति खर्च भयो भन्ने कुराको तथ्यांक यहाँ प्रस्तुत गरेको छु। जसअनुसार गुगलमा ३५ प्रतिशत, फेसबुकमा १८ प्रतिशत, टिकटकमा ७ प्रतिशत, नेटफ्लिक्समा २ प्रतिशत, माइक्रोसफ्टमा २ प्रतिशत, अमेजनमा १ प्रतिशत, पब्जीमा ३ प्रतिशत र अन्यमा ३२ प्रतिशत देखिन्छ। लकडाउनको समयमा अर्थतन्त्रलाई चलायमान राख्न विभिन्न पाँच तरिकाबाट अपरेटरहरू मिसन क्रिटिकल रहे। पहिलो विजनेस क्रिटिकल कनेक्टिभिटी र प्रतिरोधात्मक क्षमताको सेवा प्रदान, दोस्रो वर्क फ्रम होमका लागिसर्भिससुविधा प्रदान, तेस्रो नेटवर्क कनेक्टिभिटीमाथि नियमित निरीक्षण र साइबर सुरक्षाको व्यवस्थापन, चौथो आवश्यकताअनुसार इन्टरनेट ब्यान्डविथको सन्तुलित वितरण र पाँचौं समाज र व्यक्तिहरूलाई सुसूचित राख्ने रहेका छन्। अनिवार्य सामाजिक दूरीको समयमा स्वास्थ्य, वित्तीय तथा डिजिटल बैंकिङ तथा कमर्सको सुविधा उपलब्ध गराउनु पर्छ। विश्व कोभिड १९ महामारीबाट जकडिएको अवस्थामा उद्यमीहरू यो संकटबाट कसरी पार पाउने भन्ने कुराको खोजी गरिरहेका छन्। नेटवर्क अपरेटरका लागि आफ्नो समुदायलाई सेवा दिने, पूर्वाधार बढाएर विश्वास र गुडविल निर्माण गर्ने यो राम्रो अवसर हो। २०२० मा सामाजिक दूरी एउटा दुर्भाग्यपूर्ण मन्त्र बन्यो। भर्चुअल माध्यमबाट सामाजिक रूपमा कनेक्टेड रहन हाम्रो सुरक्षा, स्वास्थ र विश्वजनहितका लागि अनिवार्य थियो। सामाजिक दूरी तय गर्नु पर्ने अवस्थामा सोसल कनेक्टिभिटीलाई चलायमान राख्न तिनै नेटवर्क सेवाप्रदायकले क्रिटिकल पूर्वाधारको निर्माण गरे। यो संकट कहिले अन्त्य हुन्छ भन्ने कुरा निश्चित छैन। हामी सामान्य जीवनमा कहिले फर्कने र कोभिड १९ लाई कहिले जित्ने केही निश्चित छैन। जबसम्म यो अवस्था प्रतिकूल नै रहिरहन्छ तबसम्म यिनै अपरेटरहरूले हामीलाई महत्वपूर्ण सेवा प्रदान गर्नेछन्।"
कलङ्कीमा मोटरसाइकल दुर्घटनामा एकको मृत्यु,काठमाडौं : कलङ्कीमा मोटरसाइकल दुर्घटना हुँदा एकजनाको मृत्यु भएको छ । काठमाडौं महानगरपालिका१४ कलङ्कीस्थित सडकमा बा६१प १५३६ नंको मोटरसाइकल दुर्घटना हुँदा कीर्तिपुर नगरपालिका१० बाघभैरवका ५० वर्षीय राजमान महर्जनको बिहीबार बिहान मृत्यु भएको हो । बुधबार राति दुर्घटनामा गम्भीर घाइते महर्जनको उपचारका क्रममा नेपाल नेशनल अस्पताल कलङ्कीमा आज बिहान मृत्यु भएको प्रहरी प्रधान कार्यालयले जनाएको छ । दुर्घटनाका बारेमा आवश्यक अनुसन्धान भइरहेको प्रहरीले जनाएको छ ।रासस
तस्बिरमा रुपन्देहीको निषेधाज्ञा,"भैरहवा : रुपन्देहीमा संक्रमणको ग्राफ उक्लिदै गएपछि स्थानीय प्रशासनले बिहीबारदेखि जिल्लामा १५ दिन निषेधाज्ञा लगाएको छ। संक्रमणको रोकथाम तथा नियन्त्रणका लागि बिहानैदेखि ठाउँठाउँमा सुरक्षाकर्मी परिचालन गरिएको छ। भोकभोकै बिहानैदेखि तैनाथ रहेका प्रहरीसँग सर्वसाधरणहरुले वादविवाद गर्दै सवारी साधन चलाउन खोजेका छन्। तर, प्रहरीले विभिन्न बाहनामा चलेका निजी र सार्वजनिक सवारी साधनलाई सडकमै होल्ड गरेको छ। आन्तिक रुपमा बैंक, बित्तीय संस्था, उद्योग लगायत संचालनमा रहँदा प्रहरीले सर्वसाधरणको हिड्डुल पूर्ण रुपमा रोक्न सकेको छैन। सीमानाका बेलहियाबाट लामो तथा छोटो दुरीको सवारी साधन संचालन हुदाँ भीड उस्तै छ। विशेष गरी भारतबाट आएका नेपाली नाकाबाट संचालित सवारी साधनमार्फत गन्तव्यतर्फ गइरहेका छन्। तर, संक्रमणको रोकथाम तथा नियन्त्रण गर्ने मुख्यस्थल सीमानाकामा व्यवस्थापन भने फितलो छ। बजार र राजमार्ग सरह प्रहरी सीमामा कडा देखिएको छैन। सीमामा स्वास्थ्य मापदण्डको पालना पनि नभएको पाइएको छ। जसकारण जिल्लामा संक्रमणको रोकथाम र नियन्त्रणको पहल व्यर्थ जाने सम्भावना देखिएको छ। जिल्लामा निषेधाज्ञा लगाइएको छ भने नेपाली र भारतीय नागरिक (भन्सार एजेण्ट, मालवाहक गाडीका चालक, सहचालक) का लागि सीमानाका खुला राखिएको छ।"
मधेसका अधिकांश मुद्दा फिर्ता,"काठमाडौैं : सरकारले तराईमधेसको माग सम्बोधन गर्न थालेको छ। मन्त्रिपरिषद् बैठकले तराईमधेस आन्दोलनमा संलग्न १ सय २० जनाको १५ वटा मुद्दा राजनीतिक निर्णयका आधारमा फिर्ता लिएको छ। जनता समाजवादी पार्टी (जसपा)सँगको प्रतिबद्धताअनुसार मुद्दा फिर्तासहितको माग सम्बोधन गर्न सरकारले सुरुवात गरेको देखिन्छ। सरकारका प्रवक्ता एवं सञ्चार तथा सूचना प्रविधिमन्त्री पार्वत गुरुङले मुद्दा फिर्तासम्बन्धी विशेष निर्णय मन्त्रिपरिषद्ले गरेको जानकारी दिए। नेपाल सरकार वादी भई चलाएको फौजदारी मुद्दाहरू फिर्ता लिनेसम्बन्धी निर्देशिका २०७७ बमोजिम १ सय २० जना संलग्न १५ वटा मुद्दा फिर्ता लिइएको मन्त्री गुरुङले बताए। विशेषतः यो मधेस आन्दोलनमा मधेसवादी राजनीतिक दल जनता समाजवादी पार्टी (जसपा)को मुद्दा फिर्ता हो, मन्त्री गुरुङले बुधबार मन्त्रिपरिषद्को निर्णय सार्वजनिक गर्दै भने, यो १५ वटा मुद्दा १ सय २० जनाचाहिँ मधेसवादी विभिन्न आन्दोलनबाट उहाँहरूको जुन मुद्दा थियो, त्यो मुद्दाको फिर्ता हो। उनले मधेसवादी दल, मधेसी जनताले आन्दोलन गरेर उनीहरूलाई विभिन्न मुद्दा लाग्नुपर्ने र लगाउनुपर्ने कुरो अन्त्य गर्ने अभियानबाटै मन्त्रिपरिषद्ले यो निर्णय गरेको सुनाए। नेत्रविक्रम चन्दसँग सम्बन्धित, अन्य दलहरूले उठाएको मुद्दासँग सम्बन्धित मुद्दा फिर्ता हुने क्रममा रहेको उनको भनाइ थियो। टीकापुर घटनामा मुछिएका रेशम चौधरीको हकमा भने मुद्दा सर्वोच्च अदालतमा विचाराधीन रहेकाले कसरी अघि बढ्ने विषयमा सरकार र जसपा दुवैले बाटो खोजिरहेका छन्। महान्यायाधिवक्ताको कार्यालयले चौधरीको मुद्दा सर्वोच्च विचाराधीन रहेकाले फिर्ता लिन नसक्ने राय दिएको छ। सबैभन्दा धेरै जसपा अध्यक्ष महन्थ ठाकुरको गृहजिल्ला महोत्तरीका व्यक्तिको मुद्दा फिर्ता भएको छ। मुद्दा फिर्ता हुनेमा महोत्तरीको साविकको भमरपुरा गाविसका मनिर राइन, गणेश ठाकुर, राजीव ठकुर, नसिब राइन, दुखी मण्डल, साविकको रघुनाथपुर गाविस ६ का भरत यादव, फूलबाबु यादव, जितेन्द्र यादव, देवेन्द्र यादव, राजकुमार यादव, मनोजकुमार यादव छन्। महोत्तरीकै साविक गौशाला नगरपालिका ६ का रिझन महतो, हरिनारायण साह, हरिनारायण महतो, गुदर महतो, साविकको फुलकाहा गाविस ३ का विजय साह, साविक सोनामाइ गाविस ३ का वीरेन्द्र ठाकुर, साविक पिपरा गाविसका सन्तोष मिश्र, श्रवण मण्डल, लक्ष्मणमहासेठ, रवीन्द्र ठाकुर, शेखर मिश्र, महेन्द्र पासवान, रामनाथ पासवान, सञ्जय मिश्रको मुद्दा फिर्ता भएको छ। महोत्तरीकै साविक इँटाहर्वाकटीका कृष्णदेव शर्मा, जितेन्द्र चौधरी, राजीव ठाकुर, विमलेश चौधरी, चन्दे पासवान, लालबाबु ठाकुर, लवदेव ओझा, पंकज ओझा, विनयकुमार पाण्डे, जयराम तिवारी, सुरेश पाण्डे, सुरेश पण्डित, साविक धिरापुरका रामप्रवेश मण्डल, विपिन झा, मंकेश्वर ठाकुर, सञ्जय राय छन्। त्यस्तै कपिलवस्तुको साविक विठूवा गाविसका रामनयन यादव, बब्लु यादव, प्रेमचन्द्र यादव, रामप्रताप यादव, राजेन्द्र कुर्मी, चन्द्रभन यादव, कमरुद्दिन मुसलमान, रामभवन चमार र कृष्णनारायण तिवारी छन्। जुम्मन मुसलमान, दीपेन्द्रकुमार चौधरी (मृतक), साविक हथिहवा गाविसका ओमप्रकाश चौधरी, इस्तखार मुसलमान, गणेशशंकर पाण्डे र रेखा यादव छन्। महोत्तरीकै साविक पर्सापतैली गाविसका गुलाव राय, सुशील राउत, रामएकवाल कापर, राजाराम ठाकुर, सुकेश्वर राउन, राजेश मण्डल, नागेन्द्र राउत, जीवछ राउत कुर्मीको मुद्दा फिर्ता भएको छ। साविक मनराकट्टी गाविसका राजनकुमार सिंह, शनिकुमार सिह, सोनुकुमार सिंह, नुनुकुमार सिंह, गोपाल सिंह, अभिषेककुमार सिंह, दिपुकुमार सिंह भूमिहायर, साविक लोहारपट्टी गाविसका अब्दुल रहिम, उपेन्द्र मण्डल, उषमान शेष, विजय ठाकुर, ओपी मण्डल, लालबाबु साह, अरुण मण्डल, भरत ठाकुर छन्। महोत्तरीकै बलवा गाविसका अजय यादव, रमेश यादव, जयकुमार राउत, बिकरु झा, विजयकुमार महतो, मनोजकुमार यादव, लला नादाफ मियाँ, जीवछ साह, सुमित झा, साविक सरपल्ला गाविसका सरोज सिंह, सुनिल महतो, विनोद गामी, राजदेव चौधरी, विवेक साहको मुद्दा फिर्ता भएको छ। त्यस्तै साविक बनौटा गाविसका बलिराम यादव, साविक सरपल्लो गाविसका विनोद साह र सञ्जय यादव, साविक पढौल गाविसका रामशरयण यादव र सुनिल दासको मुद्दा फिर्ता भएको छ। नवलपरासीको साविक सनई गाविसका इन्द्रकमल चौधरी, अनुप पाण्डे, दिनेश चौधरी, व्यासमुनी चौधरी, कमलेश माली, राघवेन्द्र दुवे, मुन्ना यादव, शिवकुमार पटनवार, सञ्जय यादव, पिण्टु सैथवार, दिलिप मल्लाह, रमेश साहनी छन्। रौतहटको साविक लक्ष्मीपुर बेलविछवा गाविसका बबन कुमार सिंहको मुद्दा फिर्ता भएको छ । जसपा नेता राजकिशोर यादवले ढिलै भए पनि सरकारले आफ्नो पार्टीको माग सम्बोधन गरेको भन्दै यो सकारात्मक पहलकदमी भएको प्रतिक्रिया दिएका छन्। सुरुवात राम्रो भएको छ। अरू मुद्दा पनि बाँकी छन्, नेता यादवले भने। यादवका अनुसार संविधान संशोधनका लागि आयोग बनाउने विषयमा सरकारसँग सहमति भएको छ। लामो समयदेखि तराईमधेशका माग प्रतिसरकारले बेवास्ता गर्दै आएको थियो। आफ्ना माग सम्बोधन हुन थाले पनि सत्ता साझेदारीका विषयमा भने निर्णय भइनसकेको नेता यादवले बताए। सत्ता साझेदारीलाई लिएर जसपामा दुई धार देखिएको छ। महन्थ ठाकुर र राजेन्द्र महतोसहितको ठूलो हिस्सा प्रधानमन्त्री केपी शर्मा ओलीको पक्षमा छ भने डा बाबुराम भट्टराई र उपेन्द्र यादव समूह ओलीको विपक्षमा। डा भट्टराई र यादव पार्टीबाट निर्णय गरेर सरकारविरुद्ध अविश्वास प्रस्ताव ल्याउन माओवादी केन्द्र र कांगे्रससँग निकट छन्। नेता राजकिशोर यादवले लोकतान्त्रिक पार्टीमा बहु धार हुनु स्वाभाविक भए पनि पार्टीको निर्णय सबैले मान्नुपर्ने बताए। विभिन्न विषय छलफल हुनु स्वाभाविक हो, उनले भने, राम्रो प्रक्रियाको थालनी भएको छ, जुन हाम्रा लामो संघर्ष पछिको उपलब्धि हो। यसले पार्टीलाई अझ एक ढिक्का बनाउनुपर्ने हो। यही कारणले पार्टी विभाजन हुनुहुँदैन। उनले सरकारको विषयमा अब छलफल हुने जानकारी दिए। सरकारले मागको सम्बोधन गर्न सुरुवात गरेको छ। अब के गर्ने भन्ने विषयमा पार्टीमा छलफल हुन्छ, उनले भने। जसपाले टीकापुर घटनामा संलग्न सांसद चौधरीको रिहाइ, तराई मधेश आन्दोलनका २४ प्रकृतिका २ सय ८ जनाको मुद्दा फिर्ता, नागरिकता, संविधान संशोधन, लाल आयोगको प्रतिवेदन सार्वजिनकलगायत माग राखेको छ। जसमा आधाभन्दा बढीको मुद्दा फिर्ता भएको हो। संविधान संशोधनका लागि आयोग बनाउने, नागरिकता विधेयक अगाडि बढाउने, लाल आयोगको प्रतिवेदन सार्वजनिक गर्ने विषयमा कार्यदलमा सहमति भइसकेको स्रोतको दाबी छ। सक्ने जति माग पूरा गर्ने वचन प्रधानमन्त्री केपी शर्मा ओलीले दिएको जसपा अध्यक्ष ठाकुरले बताउने गरेका छन्। तराई मधेसको माग सम्बोधनका लागि कार्यदल बनेको छ। कार्यदलमा एमाले ससदीय दलका नेता सुवास चन्द्र नेम्वाङ, अर्थमन्त्री विष्णु पौडेल र प्रधानमन्त्रीका परराष्ट्र सल्लाहकार डा राजन भट्टराई छन् भने जसपाबाट सांसद लक्ष्मणलाल कर्ण र सर्वेन्द्रनाथ सुक्ल छन्।"
पर्यटन उद्योगलाई जोगाउँ,"सन् २०१९ को डिसेम्बर महिनामा चीनको उहान सहरमा पहिलोपटक देखा परेर विश्वभर फैलिएको कोरोना भाइरसको दोस्रो लहर नेपालले पनि सामना गरिरहेको छ। यससँगैसुरुआती चरणबाटै थला परेको पर्यटन उद्योग थप संकटमा परेको छ। पहिलोपटक कोरोना भाइरस संक्रमण नियन्त्रण गर्न सरकारले २०७६ चैत ११ गते लकडाउन लगाउनुअघि नेपालको विभिन्न पर्यटकीय क्षेत्रमा मात्र होइन, पदयात्रामा रहेका पर्यटक पनि यात्रा छोट्याएर देश फर्केका थिए। विभिन्न देशका दूतावासले प्लेननै चार्टर्ड गरेर स्वदेश फर्काएका थिए। पर्यटक घुम्न निस्कने भनेको प्रकृति, संस्कृतिमा रमाएर दैनिक काममा हुने व्यस्तता र तनाबाट मुक्त हुन हो। घुम्न निस्कँदा असुरक्षित महसुस हुने अवस्थामा कोही पनि बाहिर निस्कन चाहँदैनन्। सुरक्षा नै पहिलो प्राथमिकता सबै दिनेनै भए। पर्यटन उद्योग सबैभन्दा धेरै थला परेको उद्योग हो। नेपालकोपर्यटन उद्योगको ढोका फ्रान्सेली नागरिक मौरिस हर्जोग र उनको समूहले२००७ जेठ २१ गते अन्नपूर्ण प्रथम ८०९१ मिटर उच्च हिमालको पहिलोपटक सफल आरोहण गरेपछि खुलेकोहो। मोरिसले पहिलोपटक सफल आरोहण गरेसँगै विश्वमै हिमाल आरोहणतर्फ आकर्षण बढ्दै गयो। हर्जोगको टोलीले अन्नपूर्ण हिमाल आरोहण गरेपछि सन् १९५३ मे २९ मा विश्वकै सर्वोच्च शिखर सगरमाथा हिमालको नेपालका तेन्जिङ नोर्गे शेर्पा र न्यूजिल्याण्डका सर एडमन्ड हिलारीले सफल आरोहण गरे। सन् १९६० को दर्शकमा पोखरामा हिप्पी पर्यटनको चहलपहल सुरु भएको पाइन्छ। त्यसपछि पोखराको लेकसाइड क्षेत्रमा पर्यटककालागि छुट्टै बस्ने कोठा बनाउन सुरु गरिएको थियो। अन्नपूर्ण पदयात्रा क्षेत्र विश्वमै उत्कृष्ट पदयात्रा मध्येमा पर्न थाल्यो। कोरोना संक्रमणअघि सन् २०१९ मा अन्नपूर्ण संरक्षण क्षेत्रमा एक लाख ८१ हजार पर्यटक पुगेका थिए। कोरोना संक्रमण पछि सन् २०२० अहिलेसम्मकै कम १८ हजार ७ सय ९६ पर्यटकले मात्र पदयात्रा गरे। पदयात्राको मौसममापर्यटकलेअन्नपूर्ण पदयात्रा क्षेत्रका कोठा नपाएर डाइनिङ रुममै रात बिताउँथे। यो मोह र रुचिले नेपालको पर्यटन उद्योगको भविष्यको संकेत गर्दछ। कोरोना संक्रमणपछि भने अन्नपूर्ण पदयात्रा मात्र होइन, देशभरका पर्यटकीय क्षेत्र सुनसान छन्। अरबौंको लगानी रहेको पर्यटन उद्योग संकटमा परेको छ। पोखरामा अन्तर्राष्ट्रिय विमानस्थल बन्न सुरु भएपछि पोखराका पर्यटकीय पूर्वाधारमा निजीक्षेत्रको लगानी बढेको थियो। नेपाली व्यवसायी मात्र होइन, चिनियाँ व्यवसायी समेत पोखराको पर्यटन उद्योगमा होटल तथा रेष्टुरेन्टमा लगानी बढाएका थिए। पोखरालाई गण्डकी प्रदेश सरकारले देशकै पर्यटकीय सहरको रूपमा घोषणा गरेर पर्यटकीय पूर्वाधार त्यसैअनुसार बनाउनु पर्ने माग संघ सरकारसँग राख्दै आएको छ। यसैअनुसार प्रदेश सरकारले पर्यटन उद्योगलाई पहिलो प्राथमिकतामा राखेको पनि थियो। यसैले पर्यटन व्यवसायी उत्साहित भएर लगानी पनि गरेका थिए। पोखरामा होटल तथा रिसोर्ट ७ सय छन्। तिनमा व्यवसायीको लगानी ५० अर्ब र बैंकको लगानी ७५ अर्ब रहेको पर्यटन व्यवसायीले बताएका छन्। एक सय रेष्टुरेण्ट तथा बारमा एक अर्ब व्यवसायीको लगानी रहेको छ भने बैंकले तीन अर्ब लगानी गरेको छ। टेकिङ, ट्राभल्स एजेन्सी, प्याराग्लाइडिङ, अल्ट्रालाइट, बन्जी जम्प, जिप लाइन, इम्ब्रोगरी एन्ड ग्रामेन्ट सप, पर्यटन यातायात व्यवसाय, ग्रामीण पर्यटनमा अर्बौंको लगानी रहेको छ। यस क्षेत्रको पर्यटन उद्योगमा मात्र आधा लाख जनशक्तिले रोजगारी पाएकाछन्। खर्बौंको लगानी रहेको पर्यटन उद्योग बचाउन र व्यापक बनाउन सरकारले विशेष चासो दिनुपर्ने देखिन्छ। कोरोना कहरपछि थलिएको पर्यटन उद्योगलाई लयमा नफर्कदासम्म सरकारले पर्यटन व्यवसायमा लाग्ने शुल्क र जरिवाना छुट दिन सके यो क्षेत्र बौराउने थियो। संघीय, प्रदेश र स्थानीय सरकारहरूलेपर्यटन उद्योगलाई रुग्ण उद्योग घोषणा गरेर राहतको प्याकेज ल्याईवर्तमान संकटमा पर्यटन उद्योगलाई बचाउनु पर्ने देखिन्छ।"
"उपत्यकामा आजदेखि निषेधाज्ञा लागू : के गर्न पाइन्छ, के पाइँदैन ?","काठमाडौं : काठमाडौं उपत्यकामा आजदेखि अत्यावश्यकबाहेकका सेवा र यातायात बन्द हुने गरी निषेधको आदेश (निषेधाज्ञा) लागू गरिएको छ। काठमाडौँ, भक्तपुर र ललितपुरका प्रमुख जिल्ला अधिकारीको यही १३ गतेको निर्णयानुसार बिहीबार बिहान ६ बजेदेखि नै उक्त आदेश कार्यान्वयनमा आएको हो। आदेश लागू भएसँगै उपत्यकाका तीनै जिल्लामा अत्यावश्यक कामबाहेकका गतिविधि सञ्चालनमा रोक लगाइएको छ भने अन्य जिल्लाबाट समेत प्रवेश गर्न पाइने छैन। आदेशानुसार सबै प्रकारका सभा, सम्मेलन, गोष्ठी, तालीम, सेमिनार, सिनेमा हल, पार्टी प्यालेस, स्विमिङ पुल, शपिङ मल, मनोरञ्जनस्थल, सैलुन, ब्युटी पार्लर, जिमखाना, समूहमा खेलिने खेलकूद, पुस्तकालय, सङ्ग्रहालय, चिडियाखाना आदि सञ्चालन गर्न पाइने छैन। विवाह व्रतबन्धको हकमा बढीमा १५ जनासम्म स्वास्थ्य मापदण्ड पालना गर्ने गरी जिल्ला प्रशासन कार्यालयबाट अनुमति लिनुपर्ने हुन्छ। विवाहमा जाँदा ब्यानरसहित दुई वटा मात्रै गाडी प्रयोग गर्नुपर्ने छ। विवाहमा जाँदा जिल्ला वा अन्तर जिल्लाका लागि पास नचाहिने तर पार्टी प्यालेस प्रयोग गर्दा भने अनिवार्य पास चाहिने छ। विवाह व्रतबन्धमा सहभागी भई अन्य जिल्लाबाट फर्कनुपर्दा चालकसहित बढीमा सात जनासम्मका लागि स्थानीय तहको सिफारिसमा जिल्ला प्रशासन कार्यालयबाट अनुमति लिनुपर्ने छ। मृत्यु संस्कार वा बिरामी कुरुवाका रूपमा अन्य जिल्ला जानुपर्दा विवरण खुल्ने कागजात (निवेदन, अस्पतालको कागजात वा स्थानीय तहको सिफारिस) सहित प्रशासन कार्यालयबाट पास लिनुपर्ने व्यवस्था गरिएको छ। सरकारले सङ्क्रामक रोग नियन्त्रण ऐन, २०२० को उपदफा २ बमोजिम पहाडी र हिमाली जिल्लामा २०० र काठमाडौँ उपत्यका तथा तराईमा ५०० सक्रिय सङ्क्रमित रहेका जिल्लामा जिल्लाभर वा निश्चित क्षेत्रमा प्रमुख जिल्ला अधिकारीले निषेधाज्ञा तथा आवश्यक आदेश जारी गर्न सक्ने अधिकार दिएको छ। सोही अधिकार प्रयोग गरी उपत्यकामा आजदेखि लागू गरिएको आदेश यही २२ गते राति १२ बजेसम्म जारी रहने छ। यस्तै अन्य दर्जन बढी जिल्लामा पनि यसैगरी आदेश जारी भएको छ। उक्त अवधिमा अत्यावश्यक सामग्री बोकेका ढुवानीका सवारी साधन, बिरामी तथा कुरुवा बोकेका एम्बुलेन्स, स्वास्थ्यकर्मी तथा सुरक्षा निकायले प्रयोग गर्ने सवारी साधनबाहेक अन्य सवारी साधन उपत्यकामा प्रवेश पाउने छैन।काठमाडौं उपत्यकामा लकडाउन घोषणा गरेपछि दरवारमार्गमा सवारीको पास जाँच गर्दै ट्राफिक प्रहरी । तस्बिर : रासस सरकारी कार्यालयलगायतका सार्वजनिक सेवा प्रदायक संस्थाको हकमा सम्बन्धित मन्त्रालय वा विभागबाट जारी भएको सवारी पास लिई सवारी साधन प्रयोग गर्न पाइने छ। विकास निर्माण कार्यमा चाहिने मजदुर र सामग्री ढुवानीका साधनको हकमा सम्बन्धित आयोजना वा कार्यालय प्रमुखको सिफारिसका आधारमा पास लिएर चलाउनु पर्ने छ। यस्तै खाद्य सामग्री र औषधि तथा स्वास्थ्य सामग्रीसम्बन्धी पसल व्यवसाय बाहेकका व्यवसाय बन्द गरिएको छ। खाद्य सामग्री पसल, ग्रोसरी कक्ष बिहान १० बजेसम्म र साँझ ५ देखि ७ बजेसम्म चल्न पाइने छ तर तोकेको स्वास्थ्य मापदण्ड पालना गर्नुपर्ने हुन्छ। सरकारी कर्मचारी, बैंक तथा वित्तीय संस्था बीमा र सहकारीलगायत राष्ट्र बैँकबाट इजाजत प्राप्त वित्तीय कारोबार गर्ने संस्थामा कार्यरत कर्मचारीको हकमा कार्यालयले जारी गरेको परिचयपत्रका आधारमा आवतजावत गर्न पाइने, काठमाडौँ उपत्यका प्रवेश गर्ने व्यक्तिले अनिवार्यरूपमा स्थानीय तहले तोकेको क्वारेन्टिन र होम आइसोलेसनमा बस्नुपर्ने काठमाडौँका प्रमुख जिल्ला अधिकारी कालीप्रसाद पराजुलीले जानकारी दिए। पत्रकारको हकमा सूचना विभाग, पत्रकार महासङ्घ र स्वयं सञ्चार संस्थाले जारी गरेको प्रेस परिचयपत्रका आधारमा आवतजावत गर्न पाइने छ। यसैबीच सरकारले नेपाल सिमाना जोडिएका छिमेकी मुलुकका नागरिकबाहेक अन्य देशका नागरिकलाई स्थलमार्गबाट हुने आवागमन स्थगन गरेको छ। स्थलमार्गबाट नेपाल आउनुपर्ने भारतीय र चिनियाँ नागरिकलाई निजले यात्रा गर्नुअघि स्वाब सङ्कलन भएको ७२ घन्टाभित्रको कोभिड१९ नेगेटिभ तथा १० दिन अनिवार्यरूपमा होटेल क्वारेन्टिनमा बस्ने गरी होटेल बुक गरेको प्रमाण पेश गरेको आधारमा स्थानीय प्रशासनको अनुमतिमा नेपाल प्रवेश गर्न दिने निर्णय गरेको छ। हवाई मार्गबाट नेपाल प्रवेश गर्ने नागरिकले पनि उक्त मापदण्ड पालना गर्नुपर्नेछ। उनीहरुले १० दिन अनिवार्य होटेल वा होम क्वारेन्टिनममा बस्नुपर्नेछ।"
कोरोनाको प्रभावमा जनगणना,"काठमाडौं : मुलुक संघीयतामा गएपछि पहिलो पटक जेठ २५ देखि असार ८ गतेसम्म राष्ट्रिय जनगणना हुँदै छ। तर, कोरोना भाइरस महामारीको दोस्रो लहरले छोपेको यो कठिन परिस्थितिमा जनगणना कसरी हुन्छ ? कठिन अवस्था छ। घर व्यवहारदेखि राज्यको अवस्था पनि गम्भीर छ, केन्द्रीय तथ्यांक विभागका निर्देशक ढुण्डीराज लामिछाने भन्छन्, हाललाई गर्न सकिन्छ नै भनेर काम गरिरहेका छौं। निर्देशक लामिछानेका अनुसार सरकारले जनगणना नरोक्ने भनिरहेको छ। गृह मन्त्रालयले सूचना जारी गरेरै जनगणनाका लागि हुने कुनै पनि गतिवधि निषेधाज्ञाका कारण नरोकिने जनाएको छ। छलफल चलिरहेको छ। अझै केही भन्ने अवस्था छैन। हाम्रो काम भने रोकिएको छैन, लामिछाने भन्छन्। ५० हजार गणकलाई बिहीबारदेखि तालिम दिनुपर्ने कार्यतालिका छ। तर, बिहीबार नै काठमाडौं उपत्यकामा निषेधाज्ञा लागू हुँदै छ। निर्देशक लामिछाने गणकलाई विभिन्न समूहमा तालिम दिने तयारी रहेको बताउँछन्। तालिमका लागि आवश्यक व्यवस्था मिलाइने गृह मन्त्रालयको सूचनामा उल्लेख छ। मन्त्रालयका प्रवक्ता जनकराज दाहाल जनगणना राष्ट्रिय कार्यक्रम भएकाले तालिम सञ्चालन गर्न मन्त्रालयले सहजीकरण गरिदिएको बताउँछन्। निर्देशक लामिछाने गत वर्षको पाइलट जनगणनाको कोभिडकै बीचमा गरिएको सुनाउँछन्। जनस्वास्थ्यका मापदण्ड अपनाएर जनगणना भने गर्न सकिने लामिछानेको भनाइ छ। पोहोर पनि सुरुवातमा पाइलट जनगणना पनि बिथोलिएको थियो। तर, असारमा कोभिडकै बीचमा सम्पन्न गरेका थियौं, उनी भन्छन्, फिल्डमा समस्या छैन। जान सक्ने वातावरण भयो भने जनगणना हुन्छ। सबै जना घरमा हुने भएकाले झन् तथ्यांक लिन सजिलो हुन्छ। उनीे अवस्थाको जटिलता र व्यावहारिक पक्षलाई हेरेर भोलि के होला भन्न सकिहाल्ने अवस्था नरहेको बताउँछन्। अहिलेसम्म गर्न भनेर लागेका छौं। तर, भन्न सकिन्नँ, उनी भन्छन्, व्यावहारिक रूपमा भोलि के होला ? जो जहाँ छ, त्यसको गणना त्यहीँ स्थायी घर जहाँ भए पनि भाडामा बसेकै ठाउँबाट जनगणनाको विवरण संकलन हुनेछ। अक्सर बसोबासको आधारमा जनगणना हुने भएकाले दोहोरोपन पनि नआउने लामिछानेको भनाइ छ। जनगणनाका लागि ८० वटा प्रश्नावली छन्। जनगणनाको तथ्यांक संकलन दुई चरणमा हुने व्यवस्था गरिएको छ। पहिलो चरणमा वैशाख २६ देखि जेठ १४ सम्म २० दिन सुपरिवेक्षकद्वारा प्रत्येक घरदैलोमा पुगी घर तथा घरपरिवारको सूचीकरण फारममार्फत घर र घरसम्बन्धी विवरण, परिवारको कृषिसम्बन्धी ऋण, बैठक खाता, सरकारी अनुदानमा घर निर्माण, व्यावसाहियक तालिमसम्बन्धी विवरण संकलन गरिनेछ। कठिन अवस्था छ। घरव्यवहारदेखि राज्यको अवस्था पनि गम्भीर छ। हाललाई गर्न सकिन्छ नै भनेर काम गरिरहेका छौं।  ढुण्डीराज लामिछाने, निर्देशक, केन्द्रीय तथ्यांक विभाग विभागले हरेक १० वर्षमा गरिने राष्ट्रिय जनगणना १९६८ देखि सञ्चालन गर्दै आएको छ। कोही नछुटून्, कोही नदोहिरउन भन्ने उद्देश्यका साथ सुपरिवेक्षक र गणक घर घर पुगेर तथ्यांक सकंलन गर्नेछन्। लामिछानेका अनुसार कागजी प्रश्नावली, ट्यावलेट तथा इसेन्सस मार्फत तथ्यांक संकलन गरिनेछ। त्रिभुवन विश्वविद्यालयका प्राडायोगेन्द्रबहादुर गुरुङ नयाँ संरचनामा पहिलो पटक हुन लागेको जनगणनाबाट स्तरीय तथ्यांकन आउने विश्वास व्यक्त गर्छन्। अहिलेसम्मै स्तरीय हुन्छ। गणक, सुपरभाइजरदेखि स्थानीय संयन्त्रसमेत स्थानीय तहकै भएकाले सही तथ्यांक आउँछ। वडासम्मकै आर्थिक, सामाजिक, सांस्कृतिक, भौतिक पूर्वाधारको बारेमा थाहा पाउन सहिन्छ, उनी भन्छन्, नक्सांकन गर्न सकिन्छ। वडा नीति नियम बनाउन यसले सहयोग गर्नेछ। मातृभाषा र पुर्खौली भाषामा फरक मातृ भाषा र पुर्खौली भाषा फरक रहेकाले जनगणनाको प्रश्नावलीमा फरकफरक राखिएको छ। मातृ भाषा र पुर्खौली भाषामा धेरै फरक छ। बाबुआमाबाट सिकेको र बोल्न जानेकै भाषा मातृ भाषा हो भने जातीय पहिचान दर्शाउने पुर्खौली भाषा हो, लामिछाने भन्छन्। धेरै भाषा लोप भएकाले पुर्खौली भाषाको संरक्षण गर्न जरुरी रहेकाले प्रश्नावलीमा मातृ भाषाका साथै पुर्खौली भाषा पनि समेटिएको उनको भनाइ छ। भाषा आयोग तथा भाषाविज्ञहरूको सुझाव, परामर्शपछि धेरै छलफल गरेर पुर्खौली भाषाको विषय जनगणनामा राखिएको उनी बताउँछन्। लिम्पियाधुरामा स्याटलाइट वा इमेज स्क्यानिङ भारतद्वारा अतिक्रमित लिम्पियाधुरा क्षेत्रका कुटी, नाभी, गुन्जीको जनगणना स्याटलाइट वा इमेज स्क्यानिङ प्रविधिबाट गर्ने तयारी विभागले गरेको छ। विभागका निर्देशक लामिछाने भौतिक रूपमा जान सक्ने भए स्थलगत रूपमा नै हुने तर जान नसकिने अवस्था भए अन्य विधि अपनाउन सकिने बताउँछन्। यो क्षेत्रमा समस्या छ। भौतिक रूपमा जान सके गएर नै गर्छौं। जान सक्ने अवस्था भएन भने अन्य विधि अबलम्बन गरेर भए पनि जनगणना गर्छांै, उनी भन्छन्, स्याटलाइट वा इमेज स्क्यानिङको माध्यमबाट गर्न सकिन्छ। तर, यस विषयमा निर्णय भने भइनसकेको उनको भनाइ छ। तीन गाउँको जनगणना २०१८ सालयता भएको छैन। २०१८ सालमा व्यास क्षेत्रका गुञ्जी, नावी, कुटी, तिंकर र छांगरु गाउँको जनगणना गरिएको थियो। तत्कालीन अधिकृत भैरव रिसालले त्यहाँको जनगणना गराएका थिए। सरकारले २००९ सालमा पूर्वाञ्चल र २०११ मा पश्चिमाञ्चलमा जनगणना गरेको थियो। २०११ को जनगणनाले व्यास गर्खाका ६ गाउँको घरधुरी संख्या ४ सय ३४ तथा कुल जनसंख्या १ सय ८१६ देखाएको छ। दार्चुला जिल्ला तत्कालीन बैतडीअन्तर्गत थियो। बैतडीअन्तर्गतको तत्कालीन व्यास गर्खा (दरा)मा ६ गाउँ थिए। आफ्नो मातहतमा त्यहाँ जनगणना भएको रिसालले बताउँदै आएका छन्।"
भेरी अस्पतालका आठ जना डाक्टरसहित ७३ जनामा कोरोना,"नेपालगन्ज : भेरी अस्पताल नेपालगन्जका आठ जना डाक्टरसहित ७३ कर्मचारीलाई कोरोना संक्रमण भएको छ। भेरी अस्पताल विकास समितिका सदस्य धनराम ओलीले १ वैशाखयता अस्पतालका ४४ महिला र २७ पुरुष कर्मचारीलाई कोरोना भएको हो। संक्रमित हुनेमा चिकित्सक ८, नर्सिङ कर्मचारी ३३, प्यारामेडिक्स (एचए र अहेव) ८ र सहायक कर्मचारी (क्लिनर, हेल्पर) २२ र प्रशासनका २ जना छन्। संक्रमित हुने ८ डाक्टर इमरजेन्सीमा कार्यरत हुन्। इमरजेन्सीमा कार्यरत प्यारामेडिक्स ६ र ५ जना सहायक कर्मचारी रहेको ओलीले बताए। अस्पतालका सूचना अधिकारी डासंकेत रिसालका अनुसार एक सातायता धेरै जना कर्मचारीमा कोरोना पुष्टि भएको हो। संक्रमित हुनेमा इमरजेन्सीबाहेक अप्रेशन थिएटर, आइसीयूमा कार्यरत स्वास्थ्यकर्मी छन्। १ वैशाखमा इमरजेन्सीका अहेवलाई कोरोना भएपछि कन्ट्याक्ट टेसिङका आधारमा परीक्षण गर्दा अन्य कर्मचारीमा पनि कोरोना पुष्टि भएकोे हो, डारिसालले भने, कोभिड वार्डमा लक्षण नभएका संक्रमित स्वास्थ्यकर्मीले काम गरिरहेका छन्। इमरजेन्सी, आइसीयू र ओटीमा काम गर्नेहरु धेरैजसो होम आइसोलेसनमा छन्। खोप लगाएका स्वास्थ्यकर्मीमा कोरोना संक्रमण पुष्टि भए पनि सुरुमा सामान्य ज्वरो आउने र टाउको दुख्ने समस्याबाहेक समस्या नदेखिएको डारिसालले बताए। कोभिड वार्डमा एउटा सिफ्टमा २ डाक्टर र ३ जना नर्सले काम गरिरहेका छन्। प्रिकोभिड वार्डमा एक जना डाक्टर र २ जना नर्स काम गर्छन्। जिल्ला कोभिड१९ संकट व्यवस्थापन केन्द्रका कोरोना सम्पर्क व्यक्ति तेज वलीका अनुसार बुधबार साँझसम्म भेरी अस्पतालमा नेपालगन्ज १७ की ३९ वर्षीया महिला, नेपालगन्ज १२ का ६५ वर्षका पुरुष र बैजनाथ गाउँपालिका का २ जना र नेपालगन्ज मेडिकल कलेज शिक्षण अस्पताल कोहलपुरमा बैजनाथ गाउँपालिका ६ का ५६ वर्षका पुरुषको निधन भएको छ। योसँगै बाँकेमा कोरोनाबाट मृत्यु हुनेको संख्या १०० पुगेको छ। उपचार गराइरहेकामध्ये एक सयभन्दा बढी सिकिस्त संक्रमित छन्।"
मोरङमा तीन जनाको मृत्यु,"विराटनगर : मोरङमा कोरोना भाइरस संक्रमित एक पुरुष र एक जना वृद्धाको उपचारकाक्रममा मृत्यु भएको छ। झापाको अर्जुनधारा६ का ३५ वर्षीय पुरुषको बिहीबार बिहान ६ बजेतिर विराटनगरस्थित कोसी अस्पताल कोभिड१९ उपचार केन्द्रमा मृत्यु भएको हो। कोभिड अस्पतालका सूचना अधिकारी अनुपम राजवंशीकाअनुसार कोरोना पुष्टि भएपछि गत वैशाख ४ गते उपचारका लागि अस्पताल भर्ना गरिएका मृतकमा श्वासप्रश्वास र ज्वरोको समस्या थियो।अस्पताल भर्ना गरिएदेखि नै अवस्था गम्भीर थियो,उनले भने, सुरुदेखि नै नियमित आईसीयूमा राखेर उपचार थालिएको भए पनि बचाउन सकिएन। राजवंशीकाअनुसार बुधबार साँझबाट संक्रमित पुरुषको अवस्था थप गम्भीर बनेपछि परिवारका सदस्यसँगको समन्वयमा थप उपचारका लागि भेन्टिलेटरमा राखिएको थियो। त्यस्तै उपचारका लागि मोरङको बूढीगंगास्थित विराट शिक्षण अस्पतालमा पुर्याउनसाथ कोरोना संक्रमित एक जना वृद्धा महिलाको मृत्यु भएको छ। सुनसरीको इटहरी४ की ६२ वर्षीया महिलाको बुधबारराति १०:४० बजेतिर मृत्यु भएको विराटका कोभिड१९ अस्पताल इन्चार्ज सुनिल देवले बताए। उनकाअनुसार श्वासप्रश्वास र निमोनियाको समस्या देखिएपछि महिलालाई केही दिनअघि उपचारका लागि अस्पतालको आईसीयूमा भर्ना गरिएको थियो। पीसीआर परीक्षण गराउँदा बुधबार दिउँसो उनको रिपोर्ट पोजिटिभ आएको थियो। त्यसपछि आफन्त र परिवारका सदस्यले उपचारका लागि कोसी कोभिड अस्पताल लगेका थिए। त्यहाँ उपचार सम्भव नभएपछि थप उपचारका लागि फर्काएर विराटकै कोभिड अस्पतालमा ल्याइएकी महिलाको आइसोलेसनमा भर्ना गर्न नपाउँदै मृत्यु भएको जानकारी देवले दिए। उनका अनुसार शव व्यवस्थापनका लागि पहल भइरहेको छ। दुर्घटनामा मोटरसाइकल चालकको मृत्यु मोरङको धनपालथान गाउँपालिका५ दादरबेरियामा बुधबार राति भएको सवारी दुर्घटनामा परेर चालकको मृत्यु भएको छ। मोरङ प्रहरीका प्रवक्ता डीएसपी मानबहादुर राईकाअनुसार दुर्घटनामा परेर को १४ प ५१९९ नम्बरको मोटरसाइकल चालक धनपालथान५ का २२ वर्षीय मन्तोष सरदारको मृत्यु भएको हो। मोटरसाइकल दुर्घटना हुँदा गम्भीर घाइते भएका मन्तोषको उपचारका क्रममा विराटनगरको नोबेल शिक्षण अस्पतालमा बिहीबार बिहान ५:१० बजेतिर मृत्यु भएको राईले बताए। घाइतेलाई सुरुमा कोसी अस्पताल भर्ना गरिएपनि अवस्था गम्भीर रहेका कारण थप उपचारका लागि नोबेल लगिएको थियो। प्रहरीले मृतकको साथमा सवारी चालक अनुमति पत्र (लाइसेन्स) नभएको जानकारी दिएको छ। तीव्र गतिका कारण दुर्घटना भएको पाइएको डीएसपी राईले बताए।"
वीरगन्जमा एकैदिन १६९ जनामा कोरोना संक्रमण पुष्टि,"वीरगन्ज : वीरगन्जमा थप १ सय ६९ जनामा कोरोना भाइरसको संक्रमण पुष्टि भएको छ। नारायणी अस्पतालका प्रयोगशालामा बुधबार राति २ सय ४० जनाको परिक्षण गर्दा तीमध्ये १ सय ६९ जनामा संक्रमण भेटिएको हो। परीक्षण गरिएकामध्ये ७० प्रतिशतभन्दा बढिमा संक्रमण भेटिएको अस्पतालका कोभिड कोर्डिनेटर डाक्टर सरोज रोशन दासले जानकारी दिए। कोरोनाको दोस्रो लहर शुरु भएपछि वीरगन्जमा एकै दिन नयाँ संक्रमित फेला परेको यो नै सबैभन्दा बढी हो। बुधबार राति संक्रमण पुष्टि भएका १ सय ६९ जनामध्ये पर्सा जिल्लाका मात्र १४० जना रहेका छन्। उनीहरुमध्ये वीरगन्ज महानगरपालिकाका मात्रै १२० जना संक्रमित रहेको डाक्टर दासले जानकारी दिए। यस्तै बाराका २४ जना, रौतहटका ३ जना, तथा सर्लाही र दैलेखका ११ जनामा पनि संक्रमण पुष्टि भएको डाक्टर दासले जानकारी दिए। यसअघि मङगलबार राति पनि नारायणी अस्पतालको प्रयोगशालामा २ सय १० जनाको स्वाब नमुना परीक्षण गर्दा ६० प्रतिशतमा अर्थात १ सय २४ जनामा कोरोना संक्रमण पुष्टि भएको थियो। वीरगन्जमा चैत २७ गतेदेखि यता १ हजार २ सय ९१ जना नयाँ संक्रमित थपिएका छन्। चैत २७ देखि सोमबार बैशाख १५ सम्मको अवधीमा २ हजार ३ सय ४८ जनाको परीक्षण गर्दा आधा भन्दा बढि अर्थात १ हजार २ सय ९१ जनामा संक्रमण पुष्टि भएको डाक्टर दासले जानकारी दिए। कोरोना संक्रमणको दोश्रो लहर शुरु भए यता वीरगन्जका अस्पतालमा कोरोनाका कारण २३ जनाको मृत्यु भइसकेको छ। वीरगन्जमा संक्रमण र मृत्यु दर दुवै बढ्दै गएपछि कोरोना संक्रमणको बिहीबारदेखि बैशाख २२ गतेसम्म एक साताका लागि पर्सा जिल्लाभर निषेधाज्ञा लगाइएको छ।"
२२८ प्रतिशतले बढ्यो कोरोना भाइरस संक्रमण,"काठमाडौं : कोेरोना भाइरस संक्रमणको दोस्रो लहर तीव्र गतिमा मुलुकभर फैलिँदै गएको छ। गत साताको तुलना यो साता २ सय २८ प्रतिशतले संक्रमित बढेका छन्। जसका कारण मुलुकभरका अस्पताल भरिएका छन्। सघन उपचार कक्ष (आईसीयू), भेन्टिलेटर र अक्सिजन अभावले समस्या झन् जटिल बन्ने विज्ञ बताउँछन्। संक्रामक रोग विशेषज्ञ डा अर्चना श्रेष्ठले नेपालमा एक जना संक्रमितले दुई व्यक्तिलाई संक्रमण सारिरहेको बताइन्। डा श्रेष्ठका अनुसार संक्रमणदर हेर्ने हो भने विभिन्न मुलुकमध्ये नेपालको उच्च छ। गत वर्ष भारतभन्दा नेपालमा संक्रमण एक महिना पछाडि थियो। यो वर्ष नेपालले पनि भारतको जस्तै मोड लिँदै छ, डा श्रेष्ठले भनिन्, भारतभन्दा नेपालमा संक्रमणदर धेरै बढेको छ। पोजेटिभ दर बढ्दै जाँदा समुदायमा संक्रमण छिटो फैलिरहेको बुझ्न सकिन्छ। मृत्युको संख्या पनि बढेको छ। यही दरमा बढ्दै गए एक वर्षमा देखेको संक्रमितको संख्या अबको तीन महिनाभित्रमा नै देख्नेछौं। पछिल्लो २४ घण्टामा ४८ सय ९७ जनामा कोरोना पुष्टि भएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार पीसीआर र एन्टिजेन परीक्षणबाट यो मात्रामा संक्रमण पुष्टि भएको हो। डा श्रेष्ठले गम्भीर परिस्थितिमा आइपुगेका बताइन्। यही गतिमा संक्रमणको दर बढ्दै गए दैनिक १ सय ५० जना संक्रमितले ज्यान गुमाउनुपर्ने हुन्छ, उनले भनिन्। पछिल्लो चौबीस घण्टामा १० जनाको ज्यान गएको मन्त्रालयले जनाएको छ। संक्रमणदरको चेन ब्रेक गर्न निशेधाज्ञा उपयुक्त भएको डा श्रेष्ठले बताइन्। निशेधाज्ञा उल्लंघन नगरी स्वास्थ्य मापदण्ड पालना गर्ने हो भने महामारी वेग रोक्न सकिने उनको भनाइ छ। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखाका निर्देशक डा कृष्ण पौडेलका अनुसार संक्रमण अहिले गणितीय दरमा वृद्धि भइरहेकाले अस्पतालमा आईसीयूको माग बढ्दै गएको छ। संक्रमितमध्य झन्डै ८० प्रतिशतलाई सामान्य लक्षण हुने र धेरैलाई अस्पताल भर्ना हुन नपर्ने डा पौडेलले बताए। संक्रमितमध्ये करिब २० प्रतिशतलाई अस्पतालमा भर्ना भई अक्सिजन चाहिने संभावना हुन्छ, डा पौडेलले भने। संक्रमणको कन्ट्याक्ट टेसिङको टड्कारो आवश्यकता रहेको उल्लेख गर्दै डा श्रेष्ठले सरकारको मात्र भर नपरी संक्रमित आफैंले पनि तुरुन्त खबर गरी स्व क्वारेन्टाइनमा बस्न प्रेरित गर्नुपर्ने बताइन्। अहिले गरिएको परीक्षणको दायरा विस्तार गर्नुपर्ने, स्थानीय तहले पनि परीक्षणको क्षमता वृद्धि गर्नुपर्ने डा श्रेष्ठको सुझाव छ। सबैजना जिम्मेवार बन्नुपर्ने भएको छ। जनस्वास्थ्य मापदण्डको कडाइका साथ पालना गर्नुपर्ने भएको छ। कोरोना संक्रमणको लक्षण देखिएपछि स्वाब दिन र नतिजा नआइञ्जेलसम्म भेटघाट नगरिदिनु होला। यति गरे पनि संक्रमण दर घट्न पुग्छ, निर्देशक डा पौडेलले भने। मन्त्रालयका सहप्रवक्ता डा अधिकारीका अनुसार १३ हजार ८ सय ८९ जनाको पीसीआर परीक्षण गर्दा ४ हजार ७ सय ७४ मा संक्रमण पुष्टि भएको थियो। त्यस्तै ९ सय बढीको एन्टिजेन परीक्षण गर्दा १ सय २३ जनामा गरेर ४८ सय ९७ जनामा कोरोना पुष्टि भएको मन्त्रालयले जनाएको छ। भक्तपुरमा २ सय ३२, ललितपुरमा ३ सय ५१ र काठमाडौंमा १४ सय ६४ गरेर उपत्यकामा २ हजार ४७ जनामा संक्रमण पुष्टि भएको छ।"
संक्रमितको घरघरमै पुगेर नि:शुल्क औषधी वितरण,वीरगन्ज : अस्पतालमा बेड नपाएर आफ्नै घरको होम आइशोलेसनमा बस्न बाध्य भएका कोरोना संक्रमतिलाई वीरगन्ज महानगरपालिकाले उनीहरुको घरमै पुगेर औषधी वितरण गर्न थालेको छ। बुधबारदेखि महानगरपालिकाले होम आइशोलेसनमा बसेका संक्रमितहरुलाई घरमै पुगेर निशुःल्क औषधी बाँड्न थालेको हो। पहिलो दिन बुधबार महानगरका नगर प्रमुख विजयकुमार सरावगीले वडा नम्बर ५ स्थित एकै परिवारका ५ जना संक्रमतिलाई उनीहरुको घरमै पुगेर औषधी बाडेका थिए। जिल्ला प्रशासन कार्यालयकाअनुसार पर्सा जिल्लामा हाल ९ सयभन्दा बढी संक्रमित होम आइशोलेसनमा छन्। तीमध्ये ९० प्रतिशत संक्रमित वीरगन्ज महानगरका छन्। अस्पतालमा बेडको कमिले आफ्नै घरको होम आइशोलेसनमा बस्न बाध्य संक्रमतिहरुको उपचार प्रभावित नहोस् भनेर महानगरपालिकाले बु्धबारदेखि उनीहरुको घरघरमै पुगेर आवश्यक औषधी नि:शुल्क बाड्न थालेको नगर प्रमुख सरावगीले बताए। महानगरका होम आइशलेसनमा रहेका सबै संक्रमितहरुको घरघरमै महानगरका स्वास्थ्यकर्मीहरु पुगेर औषधी वितरण गर्ने उनले बताए। औषधी आवश्यक परेमा महामनगरका स्वास्थ्यकर्मी जहिर आलमको मोबाइल नम्बर ९८६०१३४५२३ मा फोन गरेर निशुल्क औषधी लिन सक्ने जानकारी उनले दिए। महानगरपालिकाले बाँड्न थालेको औषधीको प्याकेटमा संक्रमितका लागि १० दिन पुग्ने आवश्यक ८ प्रकारका औषधी छन्। नगर प्रमुख सरावगीले जिल्ला कोभिड संकट व्यवस्थापन केन्द्र डीसिएमसीले ठाँउ उपलब्ध गराइ दिएको खण्डमा महानगरपालिकाले तत्कालै २ सय बेडको आइशोलेसन वार्ड स्थापना गरी सञ्चालन गर्ने पनि बताए। नि:शुल्क अक्सिजन वितरण सुरु महानगरपालिकाले नै अक्सिजन बैंक स्थापना गरी बुधबारदेखि नि:शु्ल्क अक्सिजन वितरण गर्ने सेवा पनि शुरु गरेको छ। सम्पूर्ण लायन्स क्लब अफ वीरगन्जको साझेदारीमा महानगरपालिकाले बुधबारदेखि नि:शुल्क अक्सिजन सेवा शुरु गरेको हो। अक्सिजनको अभावका कारण होम आइशोलेसनमा रहेका संक्रमितको जीवन जोखिममा परेकाले त्यसैलाई मध्यनजर गरेर निशुल्क रुपमा अक्सिजन वितरण गर्ने सेवा सुरु गरिएको नगरप्रमुख विजय कुमार सरावगीले बताए । होम आइसोलेशनमा उपचार गराई रहेका संक्रमितहरुको स्वास्थ्य अवस्था जानकारी लिन हरेक वडा कार्यालयमार्फत प्यारामेडिकलसहितको स्वास्थ्यकर्मी परिचालन पनि गरिएको नगर प्रमुख सरावगीले वताए।
अस्पताल भर्ना गरिएको दुई घण्टा नबित्दै संक्रमितको मृत्यु,"विराटनगर : उपचारका लागि अस्पताल भर्ना गरिएको दुई घण्टा पनि बित्न नपाउँदै विराटनगरमा एक जना कोरोना भाइरस संक्रमितको मृत्यु भएको छ। विराटनगरस्थित नोबेल शिक्षण अस्पतालमा सिरहाको गोलबजार१२ का ४८ वर्षीय पुरुषको बिहीबार बिहान १२:२२ बजेतिर मृत्यु भएको हो। कोरोना पुष्टि भएका उनलाई बुधबार राति १०:३० बजेतिर उपचारका लागि आइसोलेसनमा भर्ना गरिएको अस्पतालका प्रबन्धक नारायण दाहालले जानकारी दिए। अस्पताल भर्ना गर्दा अवस्था गम्भीर थियो, उनले भने, उपचार थालेको दुई घण्टा पनि बित्न नपाउँदै संक्रमितको मृत्यु भयो। दाहालका अनुसार मृतकमा निमोनियाको पुरानै समस्या रहेको पाइएको छ।"
पर्यटन उद्योगलाई जोगाउँ,"सन् २०१९ को डिसेम्बर महिनामा चीनको उहान सहरमा पहिलोपटक देखा परेर विश्वभर फैलिएको कोरोना भाइरसको दोस्रो लहर नेपालले पनि सामना गरिरहेको छ। यससँगैसुरुआती चरणबाटै थला परेको पर्यटन उद्योग थप संकटमा परेको छ। पहिलोपटक कोरोना भाइरस संक्रमण नियन्त्रण गर्न सरकारले २०७६ चैत ११ गते लकडाउन लगाउनुअघि नेपालको विभिन्न पर्यटकीय क्षेत्रमा मात्र होइन, पदयात्रामा रहेका पर्यटक पनि यात्रा छोट्याएर देश फर्केका थिए। विभिन्न देशका दूतावासले प्लेननै चार्टर्ड गरेर स्वदेश फर्काएका थिए। पर्यटक घुम्न निस्कने भनेको प्रकृति, संस्कृतिमा रमाएर दैनिक काममा हुने व्यस्तता र तनाबाट मुक्त हुन हो। घुम्न निस्कँदा असुरक्षित महसुस हुने अवस्थामा कोही पनि बाहिर निस्कन चाहँदैनन्। सुरक्षा नै पहिलो प्राथमिकता सबै दिनेनै भए। पर्यटन उद्योग सबैभन्दा धेरै थला परेको उद्योग हो। नेपालकोपर्यटन उद्योगको ढोका फ्रान्सेली नागरिक मौरिस हर्जोग र उनको समूहले२००७ जेठ २१ गते अन्नपूर्ण प्रथम ८०९१ मिटर उच्च हिमालको पहिलोपटक सफल आरोहण गरेपछि खुलेकोहो। मोरिसले पहिलोपटक सफल आरोहण गरेसँगै विश्वमै हिमाल आरोहणतर्फ आकर्षण बढ्दै गयो। हर्जोगको टोलीले अन्नपूर्ण हिमाल आरोहण गरेपछि सन् १९५३ मे २९ मा विश्वकै सर्वोच्च शिखर सगरमाथा हिमालको नेपालका तेन्जिङ नोर्गे शेर्पा र न्यूजिल्याण्डका सर एडमन्ड हिलारीले सफल आरोहण गरे। सन् १९६० को दर्शकमा पोखरामा हिप्पी पर्यटनको चहलपहल सुरु भएको पाइन्छ। त्यसपछि पोखराको लेकसाइड क्षेत्रमा पर्यटककालागि छुट्टै बस्ने कोठा बनाउन सुरु गरिएको थियो। अन्नपूर्ण पदयात्रा क्षेत्र विश्वमै उत्कृष्ट पदयात्रा मध्येमा पर्न थाल्यो। कोरोना संक्रमणअघि सन् २०१९ मा अन्नपूर्ण संरक्षण क्षेत्रमा एक लाख ८१ हजार पर्यटक पुगेका थिए। कोरोना संक्रमण पछि सन् २०२० अहिलेसम्मकै कम १८ हजार ७ सय ९६ पर्यटकले मात्र पदयात्रा गरे। पदयात्राको मौसममापर्यटकलेअन्नपूर्ण पदयात्रा क्षेत्रका कोठा नपाएर डाइनिङ रुममै रात बिताउँथे। यो मोह र रुचिले नेपालको पर्यटन उद्योगको भविष्यको संकेत गर्दछ। कोरोना संक्रमणपछि भने अन्नपूर्ण पदयात्रा मात्र होइन, देशभरका पर्यटकीय क्षेत्र सुनसान छन्। अरबौंको लगानी रहेको पर्यटन उद्योग संकटमा परेको छ। पोखरामा अन्तर्राष्ट्रिय विमानस्थल बन्न सुरु भएपछि पोखराका पर्यटकीय पूर्वाधारमा निजीक्षेत्रको लगानी बढेको थियो। नेपाली व्यवसायी मात्र होइन, चिनियाँ व्यवसायी समेत पोखराको पर्यटन उद्योगमा होटल तथा रेष्टुरेन्टमा लगानी बढाएका थिए। पोखरालाई गण्डकी प्रदेश सरकारले देशकै पर्यटकीय सहरको रूपमा घोषणा गरेर पर्यटकीय पूर्वाधार त्यसैअनुसार बनाउनु पर्ने माग संघ सरकारसँग राख्दै आएको छ। यसैअनुसार प्रदेश सरकारले पर्यटन उद्योगलाई पहिलो प्राथमिकतामा राखेको पनि थियो। यसैले पर्यटन व्यवसायी उत्साहित भएर लगानी पनि गरेका थिए। पोखरामा होटल तथा रिसोर्ट ७ सय छन्। तिनमा व्यवसायीको लगानी ५० अर्ब र बैंकको लगानी ७५ अर्ब रहेको पर्यटन व्यवसायीले बताएका छन्। एक सय रेष्टुरेण्ट तथा बारमा एक अर्ब व्यवसायीको लगानी रहेको छ भने बैंकले तीन अर्ब लगानी गरेको छ। टेकिङ, ट्राभल्स एजेन्सी, प्याराग्लाइडिङ, अल्ट्रालाइट, बन्जी जम्प, जिप लाइन, इम्ब्रोगरी एन्ड ग्रामेन्ट सप, पर्यटन यातायात व्यवसाय, ग्रामीण पर्यटनमा अर्बौंको लगानी रहेको छ। यस क्षेत्रको पर्यटन उद्योगमा मात्र आधा लाख जनशक्तिले रोजगारी पाएकाछन्। खर्बौंको लगानी रहेको पर्यटन उद्योग बचाउन र व्यापक बनाउन सरकारले विशेष चासो दिनुपर्ने देखिन्छ। कोरोना कहरपछि थलिएको पर्यटन उद्योगलाई लयमा नफर्कदासम्म सरकारले पर्यटन व्यवसायमा लाग्ने शुल्क र जरिवाना छुट दिन सके यो क्षेत्र बौराउने थियो। संघीय, प्रदेश र स्थानीय सरकारहरूलेपर्यटन उद्योगलाई रुग्ण उद्योग घोषणा गरेर राहतको प्याकेज ल्याईवर्तमान संकटमा पर्यटन उद्योगलाई बचाउनु पर्ने देखिन्छ।"
भेरी अस्पतालका आठ जना डाक्टरसहित ७३ जनामा कोरोना,"नेपालगन्ज : भेरी अस्पताल नेपालगन्जका आठ जना डाक्टरसहित ७३ कर्मचारीलाई कोरोना संक्रमण भएको छ। भेरी अस्पताल विकास समितिका सदस्य धनराम ओलीले १ वैशाखयता अस्पतालका ४४ महिला र २७ पुरुष कर्मचारीलाई कोरोना भएको हो। संक्रमित हुनेमा चिकित्सक ८, नर्सिङ कर्मचारी ३३, प्यारामेडिक्स (एचए र अहेव) ८ र सहायक कर्मचारी (क्लिनर, हेल्पर) २२ र प्रशासनका २ जना छन्। संक्रमित हुने ८ डाक्टर इमरजेन्सीमा कार्यरत हुन्। इमरजेन्सीमा कार्यरत प्यारामेडिक्स ६ र ५ जना सहायक कर्मचारी रहेको ओलीले बताए। अस्पतालका सूचना अधिकारी डासंकेत रिसालका अनुसार एक सातायता धेरै जना कर्मचारीमा कोरोना पुष्टि भएको हो। संक्रमित हुनेमा इमरजेन्सीबाहेक अप्रेशन थिएटर, आइसीयूमा कार्यरत स्वास्थ्यकर्मी छन्। खोप लगाएका स्वास्थ्यकर्मीमा कोरोना संक्रमण पुष्टि भए पनि सुरुमा सामान्य ज्वरो आउने र टाउको दुख्ने समस्याबाहेक समस्या नदेखिएको डारिसालले बताए। कोभिड वार्डमा एउटा सिफ्टमा २ डाक्टर र ३ जना नर्सले काम गरिरहेका छन्। प्रिकोभिड वार्डमा एक जना डाक्टर र २ जना नर्स काम गर्छन्। जिल्ला कोभिड१९ संकट व्यवस्थापन केन्द्रका कोरोना सम्पर्क व्यक्ति तेज वलीका अनुसार बुधबार साँझसम्म भेरी अस्पतालमा नेपालगन्ज १७ की ३९ वर्षीया महिला, नेपालगन्ज १२ का ६५ वर्षका पुरुष र बैजनाथ गाउँपालिका का २ जना र नेपालगन्ज मेडिकल कलेज शिक्षण अस्पताल कोहलपुरमा बैजनाथ गाउँपालिका ६ का ५६ वर्षका पुरुषको निधन भएको छ। योसँगै बाँकेमा कोरोनाबाट मृत्यु हुनेको संख्या १०० पुगेको छ। उपचार गराइरहेकामध्ये एक सयभन्दा बढी सिकिस्त संक्रमित छन्।"
२४ घन्टामा कोरोनाले ३५ जनाको मृत्यु : ४ हजार ९२८ संक्रमित थपिए,"काठमाडौं : नेपालमा पछिल्लो २४ घन्टामा कोरोना भाइरस (कोभिड१९) संक्रमणबाट थप ३५ जनाको मृत्यु भएको छ। मृत्यु हुने दर यो अहिलेसम्मकै उच्च हो। यो सहित कोरोनाबाट मृत्यु हुनेको संख्या ३ हजार २ सय ४६ पुगेको छ। यस्तै पछिल्लो २४ घन्टामा थप ४ हजार ९२८ जनामा संक्रमण पुष्टि भएको छ। १२ हजार ९५७ पीसीआर र ९६३ एन्टिजेन विधिबाट परीक्षण गर्दा ४ हजार ९२८ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै बिहीबार थप ८८८ जना डिस्चार्ज भएका छन्। यो सहित कोरोनाबाट निको हुनेको संख्या २ लाख ८० हजार १६७ पुगेको छ। मन्त्रालयका अनुसार ५९ जना ३४ हजार ११७ आइसोलेसनमामा छन्। उपत्यकामा पछिल्लो २४ घण्टामा १५ सय ६१ जनामा कोरोना भाइरस (कोभिड१९)संक्रमण पुष्टि भएको छ। स्वास्थ्य मन्त्रालयका अनुसार काठमाडौंका ११ सय २७ जना, भक्तपुरका १८२ जना र ललितपुरका २५२ जनामा कोरोना संक्रमण भेटिएको हो।"
कोरोनाको प्रभावमा जनगणना,"काठमाडौं : मुलुक संघीयतामा गएपछि पहिलो पटक जेठ २५ देखि असार ८ गतेसम्म राष्ट्रिय जनगणना हुँदै छ। तर, कोरोना भाइरस महामारीको दोस्रो लहरले छोपेको यो कठिन परिस्थितिमा जनगणना कसरी हुन्छ ? कठिन अवस्था छ। घर व्यवहारदेखि राज्यको अवस्था पनि गम्भीर छ, केन्द्रीय तथ्यांक विभागका निर्देशक ढुण्डीराज लामिछाने भन्छन्, हाललाई गर्न सकिन्छ नै भनेर काम गरिरहेका छौं। निर्देशक लामिछानेका अनुसार सरकारले जनगणना नरोक्ने भनिरहेको छ। गृह मन्त्रालयले सूचना जारी गरेरै जनगणनाका लागि हुने कुनै पनि गतिवधि निषेधाज्ञाका कारण नरोकिने जनाएको छ। छलफल चलिरहेको छ। अझै केही भन्ने अवस्था छैन। हाम्रो काम भने रोकिएको छैन, लामिछाने भन्छन्। ५० हजार गणकलाई बिहीबारदेखि तालिम दिनुपर्ने कार्यतालिका छ। तर, बिहीबार नै काठमाडौं उपत्यकामा निषेधाज्ञा लागू हुँदै छ। निर्देशक लामिछाने गणकलाई विभिन्न समूहमा तालिम दिने तयारी रहेको बताउँछन्। तालिमका लागि आवश्यक व्यवस्था मिलाइने गृह मन्त्रालयको सूचनामा उल्लेख छ। मन्त्रालयका प्रवक्ता जनकराज दाहाल जनगणना राष्ट्रिय कार्यक्रम भएकाले तालिम सञ्चालन गर्न मन्त्रालयले सहजीकरण गरिदिएको बताउँछन्। निर्देशक लामिछाने गत वर्षको पाइलट जनगणनाको कोभिडकै बीचमा गरिएको सुनाउँछन्। जनस्वास्थ्यका मापदण्ड अपनाएर जनगणना भने गर्न सकिने लामिछानेको भनाइ छ। पोहोर पनि सुरुवातमा पाइलट जनगणना पनि बिथोलिएको थियो। तर, असारमा कोभिडकै बीचमा सम्पन्न गरेका थियौं, उनी भन्छन्, फिल्डमा समस्या छैन। जान सक्ने वातावरण भयो भने जनगणना हुन्छ। सबै जना घरमा हुने भएकाले झन् तथ्यांक लिन सजिलो हुन्छ। उनीे अवस्थाको जटिलता र व्यावहारिक पक्षलाई हेरेर भोलि के होला भन्न सकिहाल्ने अवस्था नरहेको बताउँछन्। अहिलेसम्म गर्न भनेर लागेका छौं। तर, भन्न सकिन्नँ, उनी भन्छन्, व्यावहारिक रूपमा भोलि के होला ? जो जहाँ छ, त्यसको गणना त्यहीँ स्थायी घर जहाँ भए पनि भाडामा बसेकै ठाउँबाट जनगणनाको विवरण संकलन हुनेछ। अक्सर बसोबासको आधारमा जनगणना हुने भएकाले दोहोरोपन पनि नआउने लामिछानेको भनाइ छ।जनगणनाका लागि ८० वटा प्रश्नावली छन्। जनगणनाको तथ्यांक संकलन दुई चरणमा हुने व्यवस्था गरिएको छ। पहिलो चरणमा वैशाख २६ देखि जेठ १४ सम्म २० दिन सुपरिवेक्षकद्वारा प्रत्येक घरदैलोमा पुगी घर तथा घरपरिवारको सूचीकरण फारममार्फत घर र घरसम्बन्धी विवरण, परिवारको कृषिसम्बन्धी ऋण, बैठक खाता, सरकारी अनुदानमा घर निर्माण, व्यावसाहियक तालिमसम्बन्धी विवरण संकलन गरिनेछ। कठिन अवस्था छ। घरव्यवहारदेखि राज्यको अवस्था पनि गम्भीर छ। हाललाई गर्न सकिन्छ नै भनेर काम गरिरहेका छौं।  ढुण्डीराज लामिछाने, निर्देशक, केन्द्रीय तथ्यांक विभाग विभागले हरेक १० वर्षमा गरिने राष्ट्रिय जनगणना १९६८ देखि सञ्चालन गर्दै आएको छ। कोही नछुटून्, कोही नदोहिरउन भन्ने उद्देश्यका साथ सुपरिवेक्षक र गणक घर घर पुगेर तथ्यांक सकंलन गर्नेछन्। लामिछानेका अनुसार कागजी प्रश्नावली, ट्यावलेट तथा इसेन्सस मार्फत तथ्यांक संकलन गरिनेछ। त्रिभुवन विश्वविद्यालयका प्राडायोगेन्द्रबहादुर गुरुङ नयाँ संरचनामा पहिलो पटक हुन लागेको जनगणनाबाट स्तरीय तथ्यांकन आउने विश्वास व्यक्त गर्छन्। अहिलेसम्मै स्तरीय हुन्छ। गणक, सुपरभाइजरदेखि स्थानीय संयन्त्रसमेत स्थानीय तहकै भएकाले सही तथ्यांक आउँछ। वडासम्मकै आर्थिक, सामाजिक, सांस्कृतिक, भौतिक पूर्वाधारको बारेमा थाहा पाउन सहिन्छ, उनी भन्छन्, नक्सांकन गर्न सकिन्छ। वडा नीति नियम बनाउन यसले सहयोग गर्नेछ। मातृभाषा र पुर्खौली भाषामा फरक मातृ भाषा र पुर्खौली भाषा फरक रहेकाले जनगणनाको प्रश्नावलीमा फरकफरक राखिएको छ। मातृ भाषा र पुर्खौली भाषामा धेरै फरक छ। बाबुआमाबाट सिकेको र बोल्न जानेकै भाषा मातृ भाषा हो भने जातीय पहिचान दर्शाउने पुर्खौली भाषा हो, लामिछाने भन्छन्। धेरै भाषा लोप भएकाले पुर्खौली भाषाको संरक्षण गर्न जरुरी रहेकाले प्रश्नावलीमा मातृ भाषाका साथै पुर्खौली भाषा पनि समेटिएको उनको भनाइ छ। भाषा आयोग तथा भाषाविज्ञहरूको सुझाव, परामर्शपछि धेरै छलफल गरेर पुर्खौली भाषाको विषय जनगणनामा राखिएको उनी बताउँछन्। लिम्पियाधुरामा स्याटलाइट वा इमेज स्क्यानिङभारतद्वारा अतिक्रमित लिम्पियाधुरा क्षेत्रका कुटी, नाभी, गुन्जीको जनगणना स्याटलाइट वा इमेज स्क्यानिङ प्रविधिबाट गर्ने तयारी विभागले गरेको छ। विभागका निर्देशक लामिछाने भौतिक रूपमा जान सक्ने भए स्थलगत रूपमा नै हुने तर जान नसकिने अवस्था भए अन्य विधि अपनाउन सकिने बताउँछन्। यो क्षेत्रमा समस्या छ। भौतिक रूपमा जान सके गएर नै गर्छौं। जान सक्ने अवस्था भएन भने अन्य विधि अबलम्बन गरेर भए पनि जनगणना गर्छांै, उनी भन्छन्, स्याटलाइट वा इमेज स्क्यानिङको माध्यमबाट गर्न सकिन्छ। तर, यस विषयमा निर्णय भने भइनसकेको उनको भनाइ छ। तीन गाउँको जनगणना २०१८ सालयता भएको छैन। २०१८ सालमा व्यास क्षेत्रका गुञ्जी, नावी, कुटी, तिंकर र छांगरु गाउँको जनगणना गरिएको थियो। तत्कालीन अधिकृत भैरव रिसालले त्यहाँको जनगणना गराएका थिए। सरकारले २००९ सालमा पूर्वाञ्चल र २०११ मा पश्चिमाञ्चलमा जनगणना गरेको थियो। २०११ को जनगणनाले व्यास गर्खाका ६ गाउँको घरधुरी संख्या ४ सय ३४ तथा कुल जनसंख्या १ सय ८१६ देखाएको छ। दार्चुला जिल्ला तत्कालीन बैतडीअन्तर्गत थियो। बैतडीअन्तर्गतको तत्कालीन व्यास गर्खा (दरा)मा ६ गाउँ थिए। आफ्नो मातहतमा त्यहाँ जनगणना भएको रिसालले बताउँदै आएका छन्।"
फेरि कहाँ अड्कियो अविश्वास प्रस्ताव ?,"काठमाडौं : संसद् पुनर्स्थापना भएको दुई महिना बितिसक्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वासको प्रस्तावको तयारीमा अलि तात्दै गर्दा गत वैशाख ६ गते सरकारले पुर्स्थापित संसद्को अधिवेशन नै अन्त्य गरिदियो। कोरोनाको संक्रमण बढेर लकडाउन हुन थालेपछि अहिले फेरि अविश्वास प्रस्ताव ल्याउन कांग्रेस र माओवादी तातेका छन्। संसद्को नियमित अधिवेशन नहुँदा विशेष अधिवेशनका लागि राष्ट्रपतिसमक्ष समावेदन गरेर अविश्वास प्रस्ताव ल्याउन सकिने व्यवस्था छ। अहिले कांग्रेस र माओवादी विशेष अधिवेशन बोलाएर अविश्वास प्रस्ताव ल्याउने तयारीमा जुटेका छन्। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव र बाबुराम भट्टराईबीच अविश्वास प्रस्तावका बारेमा विभिन्न चरणमा छलफल भइसकेको छ। एमालेबाट कारबाहीमा परेका माधव नेपाल पक्षले पनि प्रधानमन्त्री केपी ओली नेतृत्वको सरकार ढाल्ने विपक्षीको योजनालाई सघाउने बचन दिएका छन्। कांग्रेस र माओवादीबीच अविश्वास प्रस्ताव पारित भएपछि एमसीसीको संकल्प अनुमोदन गर्ने सहमति भएको छ। एमसीसी पास गर्न अनकनाइरहेको माओवादीले संकल्प प्रस्ताव पारित गर्ने प्रतिवद्धता जनाएपछि कांग्रेस र माओवादीबीचको सत्ता साझेदारी सहज बनेको हो। अब जसपाको तर्फबाट निर्णय आउनसाथ अविश्वास प्रस्ताव दर्ता गर्ने तयारी भइरहेको छ र त्यसका लागि हस्ताक्षर संकलन र प्रमाणित गर्ने काम भइरहेको छ। स्रोतले भन्यो, 'सकेसम्म सिंगो जसपाको साथ लिने, त्यो संभव नभए उपेन्द्र र बाबुरामसहितका डेढ दर्जनभन्दा बढी सांसदहरूको समर्थन जुटाउने कोसिस भइरहेको छ। उपेन्द्र र बाबुराम पक्षबाट पोजिसन क्लियर हुनसाथ अविश्वास प्रस्ताव अघि बढ्छ।' कांग्रेस र माओवादीसँगको डिलमा उपेन्द्र र बाबुरामले सकेसम्म पार्टीबाट संस्थागत निर्णय गराएर सहभागी हुने, त्यो संभव नभए बहुमत सांसदहरूले सघाउने बचन दिइसकेका छन्। त्यसका लागि उपेन्द्र यादवले जसपाको बैठक डाक्ने तयारी गरिरहेका छन्। संसदीय दलमा बहुमत भएकोले संसदीय दलको बैठक बोलाएर भए पनि माइन्यूट गराउने तयारीमा यादव र भट्टराइ छन्। उता महत्थ ठाकुर र राजेन्द्र महतो भने सरकारले आफूहरूले राखेका मागहरू सम्बोधन गर्ने प्रक्रिया सुरु गरेकोले ओली सरकारलाई सघाउनुपर्ने र अहिले सत्ता साझेदारीबारे निर्णय लिन हतार गर्न नहुने बताउँदै बैठक पन्छाउँदै आएका छन्। ठाकूरले अब लकडाउनपछि मात्र बैठक बसाउने तयारी गरेका छन्। तर उपेन्द्र त्यसमा सहमत छैनन्। जसपाको केन्द्रिय कार्यकारणी समितिको बैठक गत चैत ५ गते बस्ने भनिएकोमा आन्तरिक तयारी नपुगेको भन्दै स्थगित गरिएको थियो। होलिपछि बस्ने भनिएको बैठक अहिलेसम्म बोलाइएको छैन। यो बीचमा ठाकूर र महतो पटकपटक बालुवाटार पुगेर प्रधानमन्त्री ओलीसँग वार्ता गरेका छन्। संसद पुनर्स्थापना भएपछि डेढ महिना जति मौन बसेको कांग्रेसले चैत २० गते प्रधानमन्त्री केपी ओलीको राजीनामा माग्ने र आफ्नो नेतृत्वमा नयाँ सरकार बनाउने निर्णय गरेको थियो। चैत २७ गते देउवाले माओवादी केन्द्र र जसपाका नेताहरूलाई बुढानीलकण्ठ बोलाएर करिब पौने घन्टा गरेको छलफल त्यति उत्साहजनक भने भएन। त्यसपछि पनि तयारीले कुनै आकार र गति लिन सकेको छैन। संसदको अंकगणितमा महत्वपूर्ण खेलाडीका रुपमा रहेको राष्ट्रिय जनता पार्टीले पनि अहिलेसम्म कुनै निर्णय गरेको छैन। ओली सरकारसँग साझेदारी गर्ने कि कांग्रेस र माओवादीसँग मिलेर नयाँ सरकार बनाउने भन्ने विषयमा जसपाभित्रै विवाद छ। जसपाले अहिलेसम्म कुनै निर्णय लिएको छैन। नेपाली कांग्रेसका प्रवक्ता विश्वप्रकाश शर्मा वैकल्पिक सरकार निर्माणका लागि विभिन्न चरणमा छलफल भइरहेको बताउँछन्। शर्माले अन्नपूर्ण अनलाइनसँग भने, 'हामीले त निर्णय गरिसकेका छौं। विस्तारै अंकगणित पनि अनुकुल बन्दैछ। माओवादी केन्द्रसँग पनि एक खालको समझदारी बनिसकेको छ। अब जसपाको निर्णय आउनसाथ हामी अघि बढ्छौं। अहिले हामीले जसपाको निर्णय कुरिरहेका छौं।' तर जसपाका कार्यकारणी सदस्य मनिष सुमनले तत्काल बैठक बसेर सत्ता साझेदारीका बारेमा संस्थागत निर्णय हुने संभावना नरहेको बताए। सुमनले भने, 'जसपाका मागहरू सम्बोधन गरेर मुद्दा फिर्ता लिनेलगायतका प्रक्रिया अगाडि बढासकेको अवस्था फेरि अर्को पक्षसँग सहकार्य गर्ने भनेर पार्टीले संस्थागत रुपमा निर्णय गर्ने संभावना रहँदैन।' सुमनका अनुसार २४ प्रकृतिका दुई सय बढी मुद्दा फिर्ता लिने, राजबन्दी रिहा गर्ने, संविधान संसोधनका लागि स्वतन्त्र आयोग बनाउने,लाल आयोगलाई संक्षेपीकरण गरी सार्वजनिक गर्ने, जसपाको चासो समेटेर नागरिकता विधेयक तत्काल अघि बढाउनुपर्ने विषयमा सरकारसँग समझदारी भइसकेको छ। २ सय ७५ सदस्यीय प्रतिनिधिसभामा केही निलम्वित र केही निधनले गर्दा रिक्त छन्। अहिले प्रधानमन्त्री बन्न १ सय ३६ सांसदको समर्थन चाहिन्छ।अहिले संसदमा एमालेका १२०, कांग्रेसका ६०, माओवादी केन्द्रका ४८ र जसपाका ३४ सांसद छन्। तीनजना स्वतन्त्र हैसियतमा छन्। ओलीलाई सुरक्षित हुन सिंगो जसपा पनि आवश्यक पर्दैन। १७ मत मात्रै भए ओली सुरक्षित हुन्छन्। त्यसैले सकेसम्म सिंगै जसपासँग सहकार्य गर्ने र त्यो संभव नभए फुटाएर भए पनि आवश्यक संख्या जुटाउने रणनीतिमा बालुवाटार छ। जसपा फकाउन लागिरहेका ओलीलाई पछिल्लो समय घरभित्रै कलह समाल्न कठिन भइरहेको छ। माधव र खनाल पक्षका सांसदहरूले असहयोग गर्ने त्रासमा ओलीले नेपालसहितका २७ जना सांसदहरूलाई स्पष्टीकरण सोधेर कारबाहीको चेतावनी दिइसकेका छन्। ओलीसँग मिलेर जाने संभावना लगभग सकिएकोले अब फ्लर क्रस गरेर भए पनि ओली ढाल्ने रणनीतिमा माधव पक्ष लागेको छ। कांग्रेस, माओवादी, जसपाको गठबन्धनमा माधव पक्षको पनि मत जोडिदा पर्याप्त बहुमत जुट्ने आँकलन कांग्रेसले गरेको छ। गत पुस ५ गते प्रधानमन्त्री ओलीले विघटन गरेको प्रतिनिधिसभालाई सर्वोच्च अदालतले फागुन ११ गते पुनर्स्थापना गरेको थियो। फागुन २३ गतेदेखि डेढ महिनासम्म पुनरस्थापित संसद चल्दा पनि विपक्षीले अविश्वास प्रस्ताव ल्याउन सकेनन्। अहिलेसम्म माओवादीले समर्थनसमेत फिर्ता लिन सकेको छैन। समर्थन फिर्ता लिने भनेर यो बीचमा पटकपटक बैठक बसे पनि माओवादीले संस्थागत रुपमा त्यो निर्णय गर्नसकेको छैन। समर्थन फिर्ता लिँदा ओलीलाई नै थप कदम चाल्न सजिलो हुने भएकोले त्यो खतरा रोक्नका लागि निर्णय नलिएको माओवादीले बताउँदै आएको छ।"
२२८ प्रतिशतले बढ्यो कोरोना भाइरस संक्रमण,"काठमाडौं : कोेरोना भाइरस संक्रमणको दोस्रो लहर तीव्र गतिमा मुलुकभर फैलिँदै गएको छ। गत साताको तुलना यो साता २ सय २८ प्रतिशतले संक्रमित बढेका छन्। जसका कारण मुलुकभरका अस्पताल भरिएका छन्। सघन उपचार कक्ष (आईसीयू), भेन्टिलेटर र अक्सिजन अभावले समस्या झन् जटिल बन्ने विज्ञ बताउँछन्। संक्रामक रोग विशेषज्ञ डा अर्चना श्रेष्ठले नेपालमा एक जना संक्रमितले दुई व्यक्तिलाई संक्रमण सारिरहेको बताइन्। डा श्रेष्ठका अनुसार संक्रमणदर हेर्ने हो भने विभिन्न मुलुकमध्ये नेपालको उच्च छ। गत वर्ष भारतभन्दा नेपालमा संक्रमण एक महिना पछाडि थियो। यो वर्ष नेपालले पनि भारतको जस्तै मोड लिँदै छ, डा श्रेष्ठले भनिन्, भारतभन्दा नेपालमा संक्रमणदर धेरै बढेको छ। पोजेटिभ दर बढ्दै जाँदा समुदायमा संक्रमण छिटो फैलिरहेको बुझ्न सकिन्छ। मृत्युको संख्या पनि बढेको छ। यही दरमा बढ्दै गए एक वर्षमा देखेको संक्रमितको संख्या अबको तीन महिनाभित्रमा नै देख्नेछौं। पछिल्लो २४ घण्टामा ४८ सय ९७ जनामा कोरोना पुष्टि भएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार पीसीआर र एन्टिजेन परीक्षणबाट यो मात्रामा संक्रमण पुष्टि भएको हो। डा श्रेष्ठले गम्भीर परिस्थितिमा आइपुगेका बताइन्। यही गतिमा संक्रमणको दर बढ्दै गए दैनिक १ सय ५० जना संक्रमितले ज्यान गुमाउनुपर्ने हुन्छ, उनले भनिन्। पछिल्लो चौबीस घण्टामा १० जनाको ज्यान गएको मन्त्रालयले जनाएको छ। संक्रमणदरको चेन ब्रेक गर्न निशेधाज्ञा उपयुक्त भएको डा श्रेष्ठले बताइन्। निशेधाज्ञा उल्लंघन नगरी स्वास्थ्य मापदण्ड पालना गर्ने हो भने महामारी वेग रोक्न सकिने उनको भनाइ छ। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखाका निर्देशक डा कृष्ण पौडेलका अनुसार संक्रमण अहिले गणितीय दरमा वृद्धि भइरहेकाले अस्पतालमा आईसीयूको माग बढ्दै गएको छ। संक्रमितमध्य झन्डै ८० प्रतिशतलाई सामान्य लक्षण हुने र धेरैलाई अस्पताल भर्ना हुन नपर्ने डा पौडेलले बताए। संक्रमितमध्ये करिब २० प्रतिशतलाई अस्पतालमा भर्ना भई अक्सिजन चाहिने संभावना हुन्छ, डा पौडेलले भने। संक्रमणको कन्ट्याक्ट टेसिङको टड्कारो आवश्यकता रहेको उल्लेख गर्दै डा श्रेष्ठले सरकारको मात्र भर नपरी संक्रमित आफैंले पनि तुरुन्त खबर गरी स्व क्वारेन्टाइनमा बस्न प्रेरित गर्नुपर्ने बताइन्। अहिले गरिएको परीक्षणको दायरा विस्तार गर्नुपर्ने, स्थानीय तहले पनि परीक्षणको क्षमता वृद्धि गर्नुपर्ने डा श्रेष्ठको सुझाव छ। सबैजना जिम्मेवार बन्नुपर्ने भएको छ। जनस्वास्थ्य मापदण्डको कडाइका साथ पालना गर्नुपर्ने भएको छ। कोरोना संक्रमणको लक्षण देखिएपछि स्वाब दिन र नतिजा नआइञ्जेलसम्म भेटघाट नगरिदिनु होला। यति गरे पनि संक्रमण दर घट्न पुग्छ, निर्देशक डा पौडेलले भने। मन्त्रालयका सहप्रवक्ता डा अधिकारीका अनुसार १३ हजार ८ सय ८९ जनाको पीसीआर परीक्षण गर्दा ४ हजार ७ सय ७४ मा संक्रमण पुष्टि भएको थियो। त्यस्तै ९ सय बढीको एन्टिजेन परीक्षण गर्दा १ सय २३ जनामा गरेर ४८ सय ९७ जनामा कोरोना पुष्टि भएको मन्त्रालयले जनाएको छ। भक्तपुरमा २ सय ३२, ललितपुरमा ३ सय ५१ र काठमाडौंमा १४ सय ६४ गरेर उपत्यकामा २ हजार ४७ जनामा संक्रमण पुष्टि भएको छ।"
मधेसका अधिकांश मुद्दा फिर्ता,"काठमाडौैं : सरकारले तराईमधेसको माग सम्बोधन गर्न थालेको छ। मन्त्रिपरिषद् बैठकले तराईमधेस आन्दोलनमा संलग्न १ सय २० जनाको १५ वटा मुद्दा राजनीतिक निर्णयका आधारमा फिर्ता लिएको छ। जनता समाजवादी पार्टी (जसपा)सँगको प्रतिबद्धताअनुसार मुद्दा फिर्तासहितको माग सम्बोधन गर्न सरकारले सुरुवात गरेको देखिन्छ। सरकारका प्रवक्ता एवं सञ्चार तथा सूचना प्रविधिमन्त्री पार्वत गुरुङले मुद्दा फिर्तासम्बन्धी विशेष निर्णय मन्त्रिपरिषद्ले गरेको जानकारी दिए। नेपाल सरकार वादी भई चलाएको फौजदारी मुद्दाहरू फिर्ता लिनेसम्बन्धी निर्देशिका २०७७ बमोजिम १ सय २० जना संलग्न १५ वटा मुद्दा फिर्ता लिइएको मन्त्री गुरुङले बताए। विशेषतः यो मधेस आन्दोलनमा मधेसवादी राजनीतिक दल जनता समाजवादी पार्टी (जसपा)को मुद्दा फिर्ता हो, मन्त्री गुरुङले बुधबार मन्त्रिपरिषद्को निर्णय सार्वजनिक गर्दै भने, यो १५ वटा मुद्दा १ सय २० जनाचाहिँ मधेसवादी विभिन्न आन्दोलनबाट उहाँहरूको जुन मुद्दा थियो, त्यो मुद्दाको फिर्ता हो। उनले मधेसवादी दल, मधेसी जनताले आन्दोलन गरेर उनीहरूलाई विभिन्न मुद्दा लाग्नुपर्ने र लगाउनुपर्ने कुरो अन्त्य गर्ने अभियानबाटै मन्त्रिपरिषद्ले यो निर्णय गरेको सुनाए। नेत्रविक्रम चन्दसँग सम्बन्धित, अन्य दलहरूले उठाएको मुद्दासँग सम्बन्धित मुद्दा फिर्ता हुने क्रममा रहेको उनको भनाइ थियो। टीकापुर घटनामा मुछिएका रेशम चौधरीको हकमा भने मुद्दा सर्वोच्च अदालतमा विचाराधीन रहेकाले कसरी अघि बढ्ने विषयमा सरकार र जसपा दुवैले बाटो खोजिरहेका छन्। महान्यायाधिवक्ताको कार्यालयले चौधरीको मुद्दा सर्वोच्च विचाराधीन रहेकाले फिर्ता लिन नसक्ने राय दिएको छ। सबैभन्दा धेरै जसपा अध्यक्ष महन्थ ठाकुरको गृहजिल्ला महोत्तरीका व्यक्तिको मुद्दा फिर्ता भएको छ। मुद्दा फिर्ता हुनेमा महोत्तरीको साविकको भमरपुरा गाविसका मनिर राइन, गणेश ठाकुर, राजीव ठकुर, नसिब राइन, दुखी मण्डल, साविकको रघुनाथपुर गाविस ६ का भरत यादव, फूलबाबु यादव, जितेन्द्र यादव, देवेन्द्र यादव, राजकुमार यादव, मनोजकुमार यादव छन्। महोत्तरीकै साविक गौशाला नगरपालिका ६ का रिझन महतो, हरिनारायण साह, हरिनारायण महतो, गुदर महतो, साविकको फुलकाहा गाविस ३ का विजय साह, साविक सोनामाइ गाविस ३ का वीरेन्द्र ठाकुर, साविक पिपरा गाविसका सन्तोष मिश्र, श्रवण मण्डल, लक्ष्मणमहासेठ, रवीन्द्र ठाकुर, शेखर मिश्र, महेन्द्र पासवान, रामनाथ पासवान, सञ्जय मिश्रको मुद्दा फिर्ता भएको छ। महोत्तरीकै साविक इँटाहर्वाकटीका कृष्णदेव शर्मा, जितेन्द्र चौधरी, राजीव ठाकुर, विमलेश चौधरी, चन्दे पासवान, लालबाबु ठाकुर, लवदेव ओझा, पंकज ओझा, विनयकुमार पाण्डे, जयराम तिवारी, सुरेश पाण्डे, सुरेश पण्डित, साविक धिरापुरका रामप्रवेश मण्डल, विपिन झा, मंकेश्वर ठाकुर, सञ्जय राय छन्। त्यस्तै कपिलवस्तुको साविक विठूवा गाविसका रामनयन यादव, बब्लु यादव, प्रेमचन्द्र यादव, रामप्रताप यादव, राजेन्द्र कुर्मी, चन्द्रभन यादव, कमरुद्दिन मुसलमान, रामभवन चमार र कृष्णनारायण तिवारी छन्। जुम्मन मुसलमान, दीपेन्द्रकुमार चौधरी (मृतक), साविक हथिहवा गाविसका ओमप्रकाश चौधरी, इस्तखार मुसलमान, गणेशशंकर पाण्डे र रेखा यादव छन्। महोत्तरीकै साविक पर्सापतैली गाविसका गुलाव राय, सुशील राउत, रामएकवाल कापर, राजाराम ठाकुर, सुकेश्वर राउन, राजेश मण्डल, नागेन्द्र राउत, जीवछ राउत कुर्मीको मुद्दा फिर्ता भएको छ। साविक मनराकट्टी गाविसका राजनकुमार सिंह, शनिकुमार सिह, सोनुकुमार सिंह, नुनुकुमार सिंह, गोपाल सिंह, अभिषेककुमार सिंह, दिपुकुमार सिंह भूमिहायर, साविक लोहारपट्टी गाविसका अब्दुल रहिम, उपेन्द्र मण्डल, उषमान शेष, विजय ठाकुर, ओपी मण्डल, लालबाबु साह, अरुण मण्डल, भरत ठाकुर छन्। महोत्तरीकै बलवा गाविसका अजय यादव, रमेश यादव, जयकुमार राउत, बिकरु झा, विजयकुमार महतो, मनोजकुमार यादव, लला नादाफ मियाँ, जीवछ साह, सुमित झा, साविक सरपल्ला गाविसका सरोज सिंह, सुनिल महतो, विनोद गामी, राजदेव चौधरी, विवेक साहको मुद्दा फिर्ता भएको छ। त्यस्तै साविक बनौटा गाविसका बलिराम यादव, साविक सरपल्लो गाविसका विनोद साह र सञ्जय यादव, साविक पढौल गाविसका रामशरयण यादव र सुनिल दासको मुद्दा फिर्ता भएको छ। नवलपरासीको साविक सनई गाविसका इन्द्रकमल चौधरी, अनुप पाण्डे, दिनेश चौधरी, व्यासमुनी चौधरी, कमलेश माली, राघवेन्द्र दुवे, मुन्ना यादव, शिवकुमार पटनवार, सञ्जय यादव, पिण्टु सैथवार, दिलिप मल्लाह, रमेश साहनी छन्। रौतहटको साविक लक्ष्मीपुर बेलविछवा गाविसका बबन कुमार सिंहको मुद्दा फिर्ता भएको छ । जसपा नेता राजकिशोर यादवले ढिलै भए पनि सरकारले आफ्नो पार्टीको माग सम्बोधन गरेको भन्दै यो सकारात्मक पहलकदमी भएको प्रतिक्रिया दिएका छन्। सुरुवात राम्रो भएको छ। अरू मुद्दा पनि बाँकी छन्, नेता यादवले भने। यादवका अनुसार संविधान संशोधनका लागि आयोग बनाउने विषयमा सरकारसँग सहमति भएको छ। लामो समयदेखि तराईमधेशका माग प्रतिसरकारले बेवास्ता गर्दै आएको थियो। आफ्ना माग सम्बोधन हुन थाले पनि सत्ता साझेदारीका विषयमा भने निर्णय भइनसकेको नेता यादवले बताए। सत्ता साझेदारीलाई लिएर जसपामा दुई धार देखिएको छ। महन्थ ठाकुर र राजेन्द्र महतोसहितको ठूलो हिस्सा प्रधानमन्त्री केपी शर्मा ओलीको पक्षमा छ भने डा बाबुराम भट्टराई र उपेन्द्र यादव समूह ओलीको विपक्षमा। डा भट्टराई र यादव पार्टीबाट निर्णय गरेर सरकारविरुद्ध अविश्वास प्रस्ताव ल्याउन माओवादी केन्द्र र कांगे्रससँग निकट छन्। नेता राजकिशोर यादवले लोकतान्त्रिक पार्टीमा बहु धार हुनु स्वाभाविक भए पनि पार्टीको निर्णय सबैले मान्नुपर्ने बताए। विभिन्न विषय छलफल हुनु स्वाभाविक हो, उनले भने, राम्रो प्रक्रियाको थालनी भएको छ, जुन हाम्रा लामो संघर्ष पछिको उपलब्धि हो। यसले पार्टीलाई अझ एक ढिक्का बनाउनुपर्ने हो। यही कारणले पार्टी विभाजन हुनुहुँदैन। उनले सरकारको विषयमा अब छलफल हुने जानकारी दिए। सरकारले मागको सम्बोधन गर्न सुरुवात गरेको छ। अब के गर्ने भन्ने विषयमा पार्टीमा छलफल हुन्छ, उनले भने। जसपाले टीकापुर घटनामा संलग्न सांसद चौधरीको रिहाइ, तराई मधेश आन्दोलनका २४ प्रकृतिका २ सय ८ जनाको मुद्दा फिर्ता, नागरिकता, संविधान संशोधन, लाल आयोगको प्रतिवेदन सार्वजिनकलगायत माग राखेको छ। जसमा आधाभन्दा बढीको मुद्दा फिर्ता भएको हो। संविधान संशोधनका लागि आयोग बनाउने, नागरिकता विधेयक अगाडि बढाउने, लाल आयोगको प्रतिवेदन सार्वजनिक गर्ने विषयमा कार्यदलमा सहमति भइसकेको स्रोतको दाबी छ। सक्ने जति माग पूरा गर्ने वचन प्रधानमन्त्री केपी शर्मा ओलीले दिएको जसपा अध्यक्ष ठाकुरले बताउने गरेका छन्। तराई मधेसको माग सम्बोधनका लागि कार्यदल बनेको छ। कार्यदलमा एमाले ससदीय दलका नेता सुवास चन्द्र नेम्वाङ, अर्थमन्त्री विष्णु पौडेल र प्रधानमन्त्रीका परराष्ट्र सल्लाहकार डा राजन भट्टराई छन् भने जसपाबाट सांसद लक्ष्मणलाल कर्ण र सर्वेन्द्रनाथ सुक्ल छन्।"
कोरोना नियन्त्रणका लागि बन्दाबन्दी मात्र पर्याप्त छैन : विप्लव,"काठमाडौं : नेत्रविक्रम चन्द विप्लवले कोरोना रोकथाम तथा नियन्त्रणका लागि अहिले सरकारले गरेको बन्दाबन्दी मात्र पर्याप्त नभएको बताएका छन्। बिहीबार विज्ञप्ति सार्वजनिक गर्दै नेपाल कम्युनिस्ट पार्टीका महासचिव विप्लवले यस्तो बताएका हुन्। उनले भारतलगायत अन्य देशबाट नेपाल प्रवेश गर्नेलाई एकान्तबासमा राख्नुपर्ने र बिरामीको उपचारमा ध्यान दिनुपर्ने आवश्यकता औंल्याएका छन्। कोरोना महामारीले नेपाल फेरि आक्रान्त भएको छ र बन्दाबन्दीको अवस्थामा जान बाध्य भएको छ। यो अवस्थासँग जुध्न सरकारले बन्दाबन्दीलगायत अभियान सञ्चालन गरेको छ तर त्यो आफैंमा पर्याप्त देखिँदैन, विप्लवले विज्ञप्तिमा भनेका छन्, यसप्रकारको समस्या समाधान गर्न सरकारले मुख्यतः भारतलगायत विदेशबाट नेपाल प्रवेश गर्ने आप्रवासीहरू नियन्त्रण गर्ने, आएकाहरूलाई एकान्तबासमा राख्ने व्यवस्था गर्ने र बिरामी परेका सबैको उपचार गर्ने विषयमा ध्यान दिनु आवश्यक हुन्छ। महामारी नियन्त्रणका लागि सामाजिक परिचालन अभियानका रुपमा सरकारले स्वयम्सेवक परिचालन गर्नुपर्ने र त्यस अभियानमा साथ दिने भन्दै विप्लवले कोरोना रोकथाम तथा यिन्त्रणका लागि परिचालिन हुन सबै पार्टी पंक्तिलाई अपीलसमेत गरेका छन्। यसप्रकारको महामारीसँग जुध्न सामाजिक परिचालन अभियानका रूपमा सरकारले स्वयम्सेवकहरू परिचालन गर्ने व्यवस्था गर्नु आवश्यक हुन्छ। यसप्रकारको सामाजिक अभियान सञ्चालन गर्ने अवस्थामा हाम्रो पार्टी सहयोग गर्न तयार रहेको पनि अवगत गराउन चाहन्छु, उनले थप भनेका छन्, हाम्रो पार्टीका सम्पूर्ण समिति, विभित्र स्तरका नेता तथा कार्यकर्ताहरू, बुद्धिजीवी, चिकित्सक, स्वास्थ्यकर्मी र जनसमुदायमा समेत सरकारको मात्र भर नपरी कोरोना महामारीसँग जुध्न होसियारीपूर्वक सामाजिक स्तरमा स्वयम्सेवकका रूपमा परिचालित हुन र महामारी नियन्त्रणमा सहयोग गर्नुहुन केन्द्रीय समिति अपील गर्दछ।"
प्रदेश सरकार जोगाउन एमालेले दीपक मनाङेलाई पनि मन्त्री बनायो,"पोखरा : गण्डकी प्रदेश सरकार जोगाउन एमालेले दीपक मनाङेलाई मन्त्री बनाएको छ। दीपक मनाङे भनेर चिनिने मनाङ ख बाट गण्डकी प्रदेश सभा सदस्य निर्वाचित राजीव गुरुङ प्रदेशको युवा तथा खेलकुद मन्त्री पदको शपथ लिएका हुन्। बिहीबार मनाङेले प्रदेश प्रमुख अमिक शेरचनबाट शपथ लिएका हुन्। मुख्यमन्त्री पृथ्वीसुब्बा गुरुङले सामाजिक विकास मन्त्रालय फुटाएर युवा तथा खेलकुद मन्त्रालय थपेर मनाङेलाई मन्त्री बनाएका हुन्। प्रदेशसभामा आफूविरुद्ध पेस भएको अविश्वास प्रस्तावलाई फेल गराएर सरकार जोगाउने रणनीतिअनुसार मुख्यमन्त्री पृथ्वी गुरुङले उनलाई मन्त्री बनाएका हुन्।गुन्डा नाइकेका रुपमा चर्चित मनाङे आपराधिक पृष्ठभूमिसहित ज्यान मुद्दाका अभियुक्त हुन्।सांसदमा निर्वाचित हुनुअघि मनाङे जेलमा थिए। मनाङेविरुद्ध ज्यानसम्बन्धी मुद्दा अदालतमा छ। २०७४ सालको मंसिर १० गते सम्पन्न प्रदेश सभा निर्वाचनमा राजीव स्वतन्त्र उम्मेदवार थिए। तत्कालीन एमालेको समर्थनमा उनले निर्वाचन जितेका थिए। मनाङको प्रदेश (ख) बाट प्रदेश सभामा एक हजार चार सय १० मत ल्याएर स्वतन्त्र उम्मेदवारमा विजयी भएका हुन्। उनका प्रतिस्पर्धी कर्म गुरुङले एक हजार २० मत ल्याएका थिए। निर्वाचित भए पनि अरु प्रदेश सभा सांसदले सँगै उनले शपथ लिन पाएका थिएनन्। बरु प्रहरीले उनलाई ज्यान मार्ने उद्योग सम्बन्धी मुद्दामा २०७५ वैशाख ६ गते पक्रेको थियो। १० वर्षभन्दा कम सजाय हुने मुद्दा बाहिर बसेरै लड्न मिल्ने व्यवस्था अुनसार २०७५ पुस ६ गते उनी छुटेका थिए। शपथका लागि सोही वर्षको पुस ११ गते निवेदन दिए पनि लामो समयपछि अर्थात् निर्वाचन सम्पन्न भएको १४ महिना पछिमात्र उनको शपथ भएको हो। २०७५ माघ १४ गतेमात्रै प्रदेश सभाका सभामुख नेत्रनाथ अधिकारीले राजीवलाई प्रदेश सभा सदस्यको शपथ दिलाएका थिए। २०६१ पुस ११ गते चक्रे मिलनलाई धारिलो हतियार प्रयोग गरेको अभियोग राजीवमाथि थियो। पुनरावेदन अदालत पाटनले २०६९ मा उनलाई ५ वर्ष जेल सजाय तोकेको थियो। त्यतिबेला फरार उनले पछि मुद्दा ब्युँतिँदा शपथ खान पाएका थिएनन्। पुनरावेदनको सजाय सच्च्याउन उनले सर्वोच्चमा पुनरावेदन निवेदन दिएका थिए। तर पुनरावेदनकै सजायलाई सर्वोच्च अदालतले २०७४ माघमा सदर गरेपछि उनी भूमिगत भएका थिए। तर २०७५ वैशाख ७ गते उनलाई प्रहरीले पक्राउ गर्यो। नयाँ फौजदारी संहिता अनुसार १० वर्षभन्दा भन्दा कम सजाय हुने मुद्दामा थुनाबाहिर रहेर मुद्दा लड्न पाउने हुँदा मनाङे गत पुस ६ गते छुटेका थिए। प्रदेश सभाको अर्थ तथा विकास समिति सदस्यसमेत बनेका राजीवले २०७७ असोज ८ गते उक्त समितिबाट राजीनामा गरेका थिए। सुरुआती दिनमा राप्रपासँग निकट उनी कुनै बेला कांग्रेससमेत भएका थिए। गुरुङ २०७४ असोजमा एकाएक एमाले छिरेका थिए। तर एमालेबाट टिकट नपाएपछि उनी स्वतन्त्र हैसियतमा उम्मेदवार बने, पछि एमालेले समर्थन गर्यो, अनि चुनाव जिते। २०७६ असार २० गते तत्कालीन नेपाल कम्युनिस्ट पार्टी (नेकपा) प्रवेश गरेका थिए। तर नेकपाले पार्टी प्रवेश गराएको पत्र संसदमा नदिएकैले राजीवले आफूलाई स्वतन्त्र बताउँदै आएका थिए। बुधबार गण्डकी प्रदेशसभामा मुख्यमन्त्री गुरुङ विरुद्धको अविश्वास प्रस्तावमाथि मतदान हुन नसकेपछि मुख्यमन्त्री गुरुङले मन्त्रिपरिषद् विस्तार गरेका हुन्। राष्ट्रिय जनमोर्चाका सांसद खिमविक्रम शाहीको अवस्था बेपत्ता भएको भन्दै बुधबारको प्रदेशसभा बैठक अर्को सूचना प्रकाशित नहुँदासम्मका लागि स्थगित भएको छ। शाही अस्पतालको आईसीयूमा भेटिएपछि यो विषय विवादित बनेको छ। यही मौकामा मुख्यमन्त्रीले मन्त्रिपरिषद् विस्तार गरेका हुन्। वैशाख २ गते संसद सचिवालयमा दर्ता अविश्वास प्रस्तावमा २८ सांसदले हस्ताक्षर गरेका छन्। कांग्रेसका १५, माओवादीका ११ र जनता समाजवादी पार्टीका २ सांसदले हस्ताक्षर गरेका हुन्। १२ सांसद रहेको माओवादीबाट १ जनचाहिँ सभामुख छन्। ३ सांसद रहेको राष्ट्रिय जनमोर्चाको पार्टी केन्द्रले आफ्ना सांसदलाई अविश्वासको पक्षमा मतदान गर्न निर्देशन गरेको छ। गुरुङविरुद्धको अविश्वास प्रस्ताव सोमबार प्रदेश सभामा टेबुल भएको थियो। प्रदेश सभाको विशेष अधिवेशनको पहिलो बैठक सुरु भएलगत्तै प्रमुख प्रतिपक्षी दल नेपाली कांग्रेस संसदीय दलका नेता कृष्णचन्द्र नेपाली पोखरेलले मुख्यमन्त्री गुरुङविरुद्ध अविश्वास प्रस्ताव टेबुल गरेका थिए। तस्बिर : कृष्णमणि बराल"
लुम्बिनी प्रदेशमा मन्त्री बनेका जसपाका चार सांसद पदमुक्त,"बुटवल : केही दिनअघि मन्त्री बनेका जनता समाजवादी पार्टी (जसपा)का चारजना सांसद पदमुक्त भएका छन्। मुख्यमन्त्री शंकर पोखरेलविरुद्ध अविश्वास प्रस्ताव दर्ता भएपछि पोखरेलले चार जनालाई मन्त्री पदमा नियुक्त गरेका थिए। मन्त्री बनेका चार मध्ये तीन जनाले अविश्वास प्रस्तावमा हस्ताक्षरसमेत गरेका थिए। प्रदेशसभाले बिहिबार सूचना प्रकाशित गर्दै चारजना सांसद पदमुक्त भएको जानकारी गराएको हो। जसपा संसदीय दलको बैठकले चार सांसदलाई कारबाही गरेको पत्र बुझाएको थियो। भौतिक पूर्वाधार विकास मन्त्री बनेका सन्तोष पाण्डेय, भूमि व्यवस्था, कृषि तथा सहकारी मन्त्री बनेका बिजयबहादुर यादव, शिक्षा तथा सामाजिक विकास मन्त्री कल्पना पाण्डे र भौतिक पूर्वाधार विकास राज्यमन्त्री सुमन रायमाझी शर्माको संसद पद गुमेको हो। चार सांसदको निलम्बनसंगै लुम्बिनी प्रदेशसभामा ६ जना सांसदको पद खाली भएको छ। यसअघि माओवादी केन्द्रका दुई सांसद पदमुक्त भएका छन्। चार सांसदको पद रिक्त हुँदा सरकारमा नेकपा एमालेको एकल बहुमत पुगेको छ।"
सांसदलाई कारवाही नगरिएको भन्दै महन्थले पठाए लुम्बिनीका सभामुखलाई पत्र,"काठमाडौं : जनता समाजवादी पार्टी (जसपा)का अध्यक्ष महन्थ ठाकुरले लुम्बिनी प्रदेशका चार सांसदलाई पदमुक्त गर्ने निर्णय पार्टीले नगरेको बताएका छन् । बिहीबार लुम्बिनी प्रदेशका सभामुखलाई पत्र लेख्दै ठाकुरले पार्टीको केन्द्रीय कारिणी समितिबाट सांसदलाई पदमुक्त गर्ने निर्णय नभएको भन्दै पत्र पठाएका हुन् । ठाकुरले पठाएको पत्रमा लुम्बिनी प्रदेश सभा सदस्यलाई केन्द्रबाट कुनै कारवाही नभएको उल्लेख गरेका छन् । लुम्बिनी प्रदेशमा पूर्व राजपा नेपाल र पूर्व सपाका प्रदेश समितिको समायोजन हुन नसकी जसपा नेपालको प्रदेश समिति गठन हुन बाँकी नै रहेको तर प्रदेश सभामा दुवै संसदीय दलको समायोजन भई जसपा नेपालको ६ सदस्यीय संसदीय दल गठन भई कार्यरत रहेकाले यसैलाई स्वायत्तता दिई प्रदेशसभा सम्बन्धी सम्पूर्ण कार्य लोकतान्त्रिक प्रक्रियाबाट गर्न गराउन निर्देशन पठाइसकेको र त्यसैलाई मान्यता दिइने व्यहोरा जानकारी गराइन्छ, ठाकुरले पठाएको पत्रमा भनिएको छ, साथै केन्द्रीय स्तरबाट लुम्बिनी प्रदेश सभा सदस्यलाई कुनै कारवाही नभएको व्यहोरासमेत अनुरोध छ ।"
अत्यावश्यक काममा निस्कनेलाई निषेधाज्ञाको समयमा पनि पास नचाहिने (सूचनासहित),"काठमाडौं : निषेधाज्ञाको समयमा अत्यावश्यक काममा निस्कनेलाई पास नचाहिने भएको छ। बिहीबार सूचना सार्वजनिक गर्दै जिल्ला प्रशासन कार्यालय काठमाडौंले यो जानकारी गराएको हो। काठमाडौं जिल्ला प्रशासन कार्यालयकी प्रशासकीय अधिकृत लक्ष्मीकुमारी शाहीले सूचना निकालेर अत्यावश्यक कामका लागि पास आवश्यक नपर्ने जानकारी गराएकी हुन्। सूचना अनुसार अत्यावश्यक सेवा तथा वस्तुका सवारी साधन, बैंक तथा वित्तीय संस्थाका कर्मचारी, सरकारी र सार्वजनिक संस्थान, विमानस्थल पुग्ने र फर्किने यात्रुलाई सवारी पास आवश्यक पर्ने छैन। कोरोना भाइरस (कोभिड१९) संक्रमण फैलिएपछि यसको रोकथाम तथा नियन्त्रणका लागि बिहीबारदेखि उपत्यकामा सात दिनका लागि निषेधाज्ञा जारी गरिएको छ। सूचनामा अब मृत्यु संस्कार र अत्यन्त जरुरी बाहेक अन्य सवारी साधनले कार्यालयबाट पास नपाउने उल्लेख छ।"
लुम्बिनीका चार सांसद निलम्बनले जसपाको 'लफडा' छताछुल्ल,"बुटवल : लुम्बिनी प्रदेशसभाका चार सांसद निलम्बनको सूचना प्रदेशसभाले प्रकाशित गरेपछि जनता समाजवादी पार्टी (जसपा) को विवाद छताछुल्ल भएको छ। एक पक्षले सांसदलाई कारबाही गरिएको र अर्काे पक्षले कारबाही नभएको पत्र प्रदेशसभामा पठाएका छन्। एघार दिनअघि जसपाका चार सांसद एमाले नेतृत्वको सरकारमा मन्त्री भएपछि विवाद सतहमा आएको हो। मन्त्री भएका चार सांसद सन्तोष पाण्डेय, विजयबहादुर यादव, कल्पना पाण्डे र सुमन शर्मा रायमाझीलाई जसपाको एक खेमा (पूर्वसमाजवादी पार्टी) ले स्पष्टीकरण सोध्दै कारवाहीको चेतावनी दिएका थियो। पूर्वराजपा खेमाले भने सहमतिमै सरकारमा सहभागी भएको विज्ञप्ति जारी गरेको थियो। प्रदेशसभाले बिहीबार सांसद निलम्बनको सूचना प्रकाशित गरेपछि जसपाका अध्यक्ष महन्थ ठाकुरले प्रदेशसभालाई पत्र लेख्दै कुनै पनि सदस्यलाई कारबाही नगरिएको जनाएका छन्। राजपा नेपाल र समाजवादी पार्टी एकीकरण भए पनि प्रदेशमा संरचना तयार नभएकाले संसदीय दललाई नै अधिकार दिइएको पत्रमा उल्लेख छ। ठाकुरले कार्यकारिणी समितिको बैठक नै नबसी कारबाही हुन नसक्ने बताएका छन्। जसपाका अर्का अध्यक्ष उपेन्द्र यादवले कारबाही गरिएको पत्र पठाएकाले सोही बमोजिम निलम्बन गरिएको प्रदेशसभा सचिवालयले जनाएको छ। प्रदेशसभाका सूचना अधिकारी दिनेश अधिकारीले सभामुखको आदेश अनुरुप संसद निलम्बनको सूचना आएको बताए। पार्टी सदस्यबाट कारबाही गरिएको पत्र आएको थियो। सभामुखले त्यसलाई उपयुक्त ठान्नुभयो। अनि सूचना प्रकाशित भयो, उनले भने। प्रदेशसभालाई संसदीय दलका नेता सहसराम यादवले समेत चार सांसदलाई कारबाही गरिएको भन्दै निलम्बनका लागि पत्र पठाएका छन्। यादवलाई वैशाख ६ गते नै दलको नेताबाट हटाइएको थियो। जसपा संसदीय दलले बैशाख ६ गते नेतामा सन्तोष पाण्डेलाई चयन गरेको छ। सहसराम यादवमाथि अविश्वासको प्रस्ताव पारित गर्दै चार जनाको बहुमतमा पाण्डे दलको नेता भएका हुन्। सो पत्र प्रदेशसभा आएको अधिकारीले जानकारी दिए। यहाँ पत्रै पत्रको गञ्जागोल छ, सभामुखले उपयुक्त लागेको निर्णय गर्नुभयो, चित्त नबुझ्नेहरु अदालत जान सक्ने बाटो छ, उनले भने। जसपाका केन्द्रीय अध्यक्ष ठाकुरले संसदीय दलको निर्णय नै प्रदेशसभामा लागू हुने बताएका छन्। नेता राजेन्द्र महत्तोले फर्जी पत्रकै आधारमा सांसद निलम्बन गरिएको भन्दै आपत्ती जनाएका छन्। प्रदेशको संसदीय दलले निर्णय गरेरै सरकारमा सहभागि भएको छ। बिहीबार प्रदेशसभाले भौतिक पूर्वाधार विकासमन्त्री बनेका सन्तोष पाण्डेय, भूमि व्यवस्था, कृषि तथा सहकारी मन्त्री बनेका बिजयबहादुर यादव, शिक्षा तथा सामाजिक विकास मन्त्री कल्पना पाण्डे र भौतिक पूर्वाधार विकास राज्यमन्त्री सुमन रायमाझी शर्मा संसद पदबाट निलम्बन भएको जनाएको छ। प्रदेशसभामा वैशाख १९ गते मुख्यमन्त्री शंकर पोखरेल विरुद्धको अविश्वास प्रस्तावमाथि छलफल गर्न विशेष अधिवेशन बोलाइएको छ। त्यसको पूर्वार्धमा माओवादीबाट सभामुख बनेका पूर्णबहादुर घर्तीले राजनीति गरेको जसपाका नेताको आरोप छ। कदाचित चार सांसदको निलम्बन सदर भए लुम्बिनीमा एमालेको एकल बहुमत हुनेछ। यसअघि माओवादी केन्द्रका दुई सांसद पदमुक्त भएका छन्। ६ जनाको पद रिक्त हुँदा प्रदेशसभामा ८१ सांसद हुन्छन्। सभामुखले मतदान नगर्ने भएकाले बहुमतका लागि ४१ सांसद भए पुग्छ। एमालेका ४१ जना छन्। यद्यपि एमालेभित्र दुई जना माधव नेपाल पक्षधर हुन्। चार सांसद निलम्बनको सूचना महन्थ ठाकुरले सभामुखलाई लेखेको पत्र"
प्रदेश सरकार जोगाउन एमालेले दीपक मनाङेलाई मन्त्री बनायो,"पोखरा : गण्डकी प्रदेश सरकार जोगाउन एमालेले दीपक मनाङेलाई मन्त्री बनाएको छ। दीपक मनाङे भनेर चिनिने मनाङ ख बाट गण्डकी प्रदेश सभा सदस्य निर्वाचित राजीव गुरुङ प्रदेशको युवा तथा खेलकुद मन्त्री नियुक्त भएका छन्। उनले केही बेरमा पद तथा गोपनीयताको शपथ ग्रहण गर्दैछन्। प्रदेशसभामा आफूविरुद्ध पेस भएको अविश्वास प्रस्तावलाई फेल गराएर सरकार जोगाउने रणनीतिअनुसार मुख्यमन्त्री पृथ्वी गुरुङले उनलाई मन्त्री बनाएका हुन्। गुन्डा नाइकेका रुपमा चर्चित मनाङे आपराधिक पृष्ठभूमिसहित ज्यान मुद्दाका अभियुक्त हुन्।सांसदमा निर्वाचित हुनुअघि मनाङे जेलमा थिए। मनाङेविरुद्ध ज्यानसम्बन्धी मुद्दा अदालतमा छ। २०७४ सालको मंसिर १० गते सम्पन्न प्रदेश सभा निर्वाचनमा राजीव स्वतन्त्र उम्मेदवार थिए। तत्कालीन एमालेको समर्थनमा उनले निर्वाचन जितेका थिए। मनाङको प्रदेश (ख) बाट प्रदेश सभामा एक हजार चार सय १० मत ल्याएर स्वतन्त्र उम्मेदवारमा विजयी भएका हुन्। उनका प्रतिस्पर्धी कर्म गुरुङले एक हजार २० मत ल्याएका थिए। निर्वाचित भए पनि अरु प्रदेश सभा सांसदले सँगै उनले शपथ लिन पाएका थिएनन्। बरु प्रहरीले उनलाई ज्यान मार्ने उद्योग सम्बन्धी मुद्दामा २०७५ वैशाख ६ गते पक्रेको थियो। १० वर्षभन्दा कम सजाय हुने मुद्दा बाहिर बसेरै लड्न मिल्ने व्यवस्था अुनसार २०७५ पुस ६ गते उनी छुटेका थिए। शपथका लागि सोही वर्षको पुस ११ गते निवेदन दिए पनि लामो समयपछि अर्थात् निर्वाचन सम्पन्न भएको १४ महिना पछिमात्र उनको शपथ भएको हो। २०७५ माघ १४ गतेमात्रै प्रदेश सभाका सभामुख नेत्रनाथ अधिकारीले राजीवलाई प्रदेश सभा सदस्यको शपथ दिलाएका थिए। २०६१ पुस ११ गते चक्रे मिलनलाई धारिलो हतियार प्रयोग गरेको अभियोग राजीवमाथि थियो। पुनरावेदन अदालत पाटनले २०६९ मा उनलाई ५ वर्ष जेल सजाय तोकेको थियो। त्यतिबेला फरार उनले पछि मुद्दा ब्युँतिँदा शपथ खान पाएका थिएनन्। पुनरावेदनको सजाय सच्च्याउन उनले सर्वोच्चमा पुनरावेदन निवेदन दिएका थिए। तर पुनरावेदनकै सजायलाई सर्वोच्च अदालतले २०७४ माघमा सदर गरेपछि उनी भूमिगत भएका थिए। तर २०७५ वैशाख ७ गते उनलाई प्रहरीले पक्राउ गर्यो। नयाँ फौजदारी संहिता अनुसार १० वर्षभन्दा भन्दा कम सजाय हुने मुद्दामा थुनाबाहिर रहेर मुद्दा लड्न पाउने हुँदा मनाङे गत पुस ६ गते छुटेका थिए। प्रदेश सभाको अर्थ तथा विकास समिति सदस्यसमेत बनेका राजीवले २०७७ असोज ८ गते उक्त समितिबाट राजीनामा गरेका थिए। सुरुआती दिनमा राप्रपासँग निकट उनी कुनै बेला कांग्रेससमेत भएका थिए। गुरुङ २०७४ असोजमा एकाएक एमाले छिरेका थिए। तर एमालेबाट टिकट नपाएपछि उनी स्वतन्त्र हैसियतमा उम्मेदवार बने, पछि एमालेले समर्थन गर्यो, अनि चुनाव जिते। २०७६ असार २० गते तत्कालीन नेपाल कम्युनिस्ट पार्टी (नेकपा) प्रवेश गरेका थिए। तर नेकपाले पार्टी प्रवेश गराएको पत्र संसदमा नदिएकैले राजीवले आफूलाई स्वतन्त्र बताउँदै आएका थिए। बुधबार गण्डकी प्रदेशसभामा मुख्यमन्त्री पृथ्वीसुब्बा गुरुङ विरुद्धको अविश्वास प्रस्तावमाथि मतदान हुन नसकेपछि मुख्यमन्त्री गुरुङले मन्त्रिपरिषद् विस्तार गरेका हुन् । राष्ट्रिय जनमोर्चाका सांसद खिमविक्रम शाहीको अवस्था बेपत्ता भएको भन्दै बुधबारको प्रदेशसभा बैठक अर्को सूचना प्रकाशित नहुँदासम्मका लागि स्थगित भएको छ । शाही पछि अस्पतालको आईसीयूमा भेटिएपछि यो विषय विवादित बनेको छ । यही मौकामा मुख्यमन्त्रीले मन्त्रिपरिषद् विस्तार गरेका हुन् । वैशाख २ गते संसद सचिवालयमा दर्ता अविश्वास प्रस्तावमा २८ सांसदले हस्ताक्षर गरेका छन्। कांग्रेसका १५, माओवादीका ११ र जनता समाजवादी पार्टीका २ सांसदले हस्ताक्षर गरेका हुन्। १२ सांसद रहेको माओवादीबाट १ जनचाहिँ सभामुख छन्। ३ सांसद रहेको राष्ट्रिय जनमोर्चाको पार्टी केन्द्रले आफ्ना सांसदलाई अविश्वासको पक्षमा मतदान गर्न निर्देशन गरेको छ। गुरुङविरुद्धको अविश्वास प्रस्ताव सोमबार प्रदेश सभामा टेबुल भएको थियो। प्रदेश सभाको विशेष अधिवेशनको पहिलो बैठक सुरु भएलगत्तै प्रमुख प्रतिपक्षी दल नेपाली कांग्रेस संसदीय दलका नेता कृष्णचन्द्र नेपाली पोखरेलले मुख्यमन्त्री गुरुङविरुद्ध अविश्वास प्रस्ताव टेबुल गरेका थिए।"
पूर्वप्रधानमन्त्री डाभट्टराई ट्युमरको शल्यक्रियाका लागि अस्पताल भर्ना,काठमाडौं : पूर्वप्रधानमन्त्री तथा जसमा संघीय परिषद् अध्यक्ष बाबुराम भटटराईको पेटको न्युरोइन्डोक्राइन ट्यूमरको शल्यक्रिया लागि अस्पताल भर्ना भएका छन्। काठमाडौंस्थित वीर अस्पतालमा डाभट्टराई बिहीबार भर्ना भएको उनका प्रेस सल्लाहकार विश्वदिप पाण्डेले जानकारी दिए। उनका अनुसार डासुबोध अधिकारीको नेतृत्वमा वैशाख १७ गते शल्यक्रिया गरिने भएको छ। डाभट्टराईले आफू अस्पताल भर्ना भएको सामाजिक संजाल ट्वीटमार्फत पनि जानकारी गराएका छन्। यसअघि ट्युमरमा क्यान्सरको शंकामा भारतको दिल्लीमा उनको स्वास्थ्य परीक्षण गरिएको थियो। परीक्षणपछि चिकित्सकले ट्युमरमा क्यान्सर नभएको प्रमाणित गरेका थिए। शल्यक्रियाद्वारा ट्युमर भने चाँडो फाल्नुपर्ने चिकिसत्कले सुझाव दिएका थिए। चिकित्सकको सल्लाहअनुसार अध्यक्ष भट्टराले सरकारी अस्पताल वीरमा ट्युमरको शल्यक्रिया गराउन लागेका हुन्।
बेपत्ता भनिएका खिमविक्रम भन्छन् 'अविश्वास प्रस्तावको पक्षमा भोट हाल्छु',"पोखरा : मुख्यमन्त्री विरुद्धको अविश्वास प्रस्तावमाथि मतदान हुनुअघिकै छलफलमा अनुपस्थित राष्ट्रिय जनमोर्चाका सांसद खिमविक्रम शाहीले आफ्नो पार्टीको निर्णयप्रति प्रतिवद्ध रहेको प्रष्ट गरेका छन् । संसद्मा अनुपस्थित भएर अस्पताल भर्ना भएका उनले मुख्यमन्त्री पृथ्वीसुब्बा गुरुङलाई साथ दिएको आरोप लागेको छ । ६० सदस्यीय गण्डकी प्रदेश सभामा उनी अनुपस्थित हुँदामात्रै मुख्यमन्त्री विरुद्धको अविश्वास प्रस्ताव असफल हुने थियो । सोही उद्देश्यबाटै शाही अनुपस्थित भएको आरोप लागेकोमा अस्पतालबाटै बिहीबार विज्ञप्ति जारी गरी पार्टी निर्णयप्रति प्रतिवद्ध रहेको उनले प्रष्ट पारेका हुन् । पार्टीको निर्णय र संसदीय दलको बैठकमा गरिएको निर्णयमा मेरो पनि सहभागिता रहेका कारण ती निर्णयहरुप्रति मेरो पनि सहमति रहेकाले त्यस विषयमा पाटी निर्णय प्रति प्रतिबद्वता कायमै छ, सांसद शाहीले भनेका छन्, अहिले समाचार र सामाजिक सञ्जालमा प्रचार भएका विभिन्न भ्रामक खबरबाट आफ्नो धारणा बनाएर विचार प्रकट नगरी दिनु हुन म सम्पूर्ण दाजुभाइ दिदीबहिनी र मेरा शुभचिन्तकहरुमा प्रष्ट पार्न चाहन्छु । राष्ट्रिय जनमोर्चाका सांसद शाहीको अनुपस्थितिको कारण देखाउँदै सभामुख नेत्रनाथ अधिकारीले बुधबार एक्कासि सदन स्थगन गरेका थिए । अविश्वास प्रस्तावको पक्षमा १ जना सांसदले मात्रै पनि मतदान नगर्दा गुरुङ सरकार जोगिन्थ्यो । कार्यसूचीसमेत प्रकाशित गरी बुधबार पौने २ बजे संसदको बैठक सुरु भएको थियो । बैठक सुरु भएपछि ११ जना सांसदले प्रस्तावमाथि बोलिसकेका थिए । त्यतिन्जेलसम्म कोरोना संक्रमित ४ र एकजना अर्का सांसद अनुपस्थित थिए । २० मिनेटका लागि स्थगित संसदमा जनमोर्चाकी सांसद पियारी थापाले आफ्नो पार्टीका सांसद शाहीको अवस्था अज्ञात रहेको भनी निवेदन दिएको र उनी सार्वजनिक नभएसम्म सदन नचलाइयोस् भनेर निवेदन दिएको हुँदा सदन स्थगित गरिएको सूचना प्रदेश सभा सचिवालय सचिव हरिराज पोखरेलले प्रकाशित गरेका थिए । कोरोना संक्रमण भएपछि एमाले सांसद राजीव पहारी र प्रभा कोइराला एवं कांग्रेस सांसद मनकुमारी गुरुङ पनि अपराह्नसम्म अनुपस्थितै थिए । तर राजमोकी सांसद थापाको निवेदनकै आधारमा सदन स्थगन भएको छ । संसद स्थगनको सूचना आउनुअघि नै राजमो सांसद कोरोना संक्रमित भई चरक अस्पतालको आइसियुमा भर्ना भएको सार्वजनिक भइसकेको थियो । २ वैशाखमा २८ सांसदको हस्ताक्षरसहित कांग्रेस, माओवादी र जसपाले दर्ता गरेको अविश्वास प्रस्ताव पारित हुन ती दलले ३ सांसद भएको राजमोको साथ मिल्ने विश्वास गरेका थिए । राजमो केन्द्रीय कमिटीले अविश्वासको पक्षमा मतदान गर्न निर्देशनसमेत दिएको थियो । ६० सदस्यीय गण्डकी प्रदेश सभामा एमालेका २७ सांसद छन् । १ स्वतन्त्र सांसदको पनि मुख्यमन्त्रीलाई साथ छ । सांसदले हस्ताक्षर गरी स्वकीय सचिव मिलन हमालद्वारा सार्वजनिक विज्ञप्तिमा भनिएको छ, म खिमविक्रम शाही राष्ट्रिय जनर्मोचाको तर्फबाट गण्डकी प्रदेश, बागलुङ जिल्ला प्रतिनिधिसभा निर्वाचन क्षेत्र नम्बर २, प्रदेश सभा निर्वाचन क्षेत्र नम्बर ख बाट निर्वाचित प्रदेश सभाको सदस्य हो । मिति २०७८ वैशाख १५ गते सदनको कार्यसूची बमोजिम मुख्यमन्त्रीमाथिको अविश्वासको प्रस्तावमाथि छलफल र मतदान हुने थियो । तर म सदनमा जाने भनी तयारी अवस्थामा रहेको बेला अचानक बिरामी भई मेरो आफ्नै भाइलाई सम्पर्क गरेर आफ्नो स्वास्थ्य उपचारका लागि अस्पताल लैजाने क्रममा म बेहोस भएछु । म अहिले उपचाररत छु । हाल मेरो स्वास्थ्यमा क्रमिक सुधार आएको महसुस गरेको छु । म थप स्वस्थ भए पछि मेरो बारेमा उठेका कैयौं प्रश्नको बारेमा स्प्रष्ट गर्ने नै छु । अहिले समाचार र सामाजिक सञ्जालमा प्रचार भएका विभिन्न भ्रामिक खबरबाट आफ्नो धारणा बनाएर विचार प्रकट नगरि दिनु हुन म सम्पूर्ण दाजुभाइदिदी बहिनी र मेरा शुभचिन्तकहरुमा प्रष्ट पार्न चाहन्छु । साथै पार्टीको निर्णय र संसदीय दलको बैठकमा गरिएको निर्णयमा मेरो पनि सहभागिता रहेका कारण ती निर्णयहरुप्रति मेरो पनि सहमति रहेकाले त्यस विषयमा पाटी निर्णय प्रति प्रतिबद्वता कायमै छ । मेरो स्वास्थ्यप्रति गम्भीर भई उपचारमा सहयोग गर्नुहुने स्वास्थ्यकर्मी, स्वास्थ्यप्रति चासो र चिन्ता प्रकट गर्नु हुने मेरा पार्टीका नेता, प्रदेश सभाका माननीयज्यूहरु, अग्रज साथीहरु र सम्पूर्ण शुभचिन्तकमा धन्यवाद प्रकट गर्दछु ।"
मधेसका अधिकांश मुद्दा फिर्ता,"काठमाडौैं : सरकारले तराईमधेसको माग सम्बोधन गर्न थालेको छ। मन्त्रिपरिषद् बैठकले तराईमधेस आन्दोलनमा संलग्न १ सय २० जनाको १५ वटा मुद्दा राजनीतिक निर्णयका आधारमा फिर्ता लिएको छ। जनता समाजवादी पार्टी (जसपा)सँगको प्रतिबद्धताअनुसार मुद्दा फिर्तासहितको माग सम्बोधन गर्न सरकारले सुरुवात गरेको देखिन्छ। सरकारका प्रवक्ता एवं सञ्चार तथा सूचना प्रविधिमन्त्री पार्वत गुरुङले मुद्दा फिर्तासम्बन्धी विशेष निर्णय मन्त्रिपरिषद्ले गरेको जानकारी दिए। नेपाल सरकार वादी भई चलाएको फौजदारी मुद्दाहरू फिर्ता लिनेसम्बन्धी निर्देशिका २०७७ बमोजिम १ सय २० जना संलग्न १५ वटा मुद्दा फिर्ता लिइएको मन्त्री गुरुङले बताए। विशेषतः यो मधेस आन्दोलनमा मधेसवादी राजनीतिक दल जनता समाजवादी पार्टी (जसपा)को मुद्दा फिर्ता हो, मन्त्री गुरुङले बुधबार मन्त्रिपरिषद्को निर्णय सार्वजनिक गर्दै भने, यो १५ वटा मुद्दा १ सय २० जनाचाहिँ मधेसवादी विभिन्न आन्दोलनबाट उहाँहरूको जुन मुद्दा थियो, त्यो मुद्दाको फिर्ता हो। उनले मधेसवादी दल, मधेसी जनताले आन्दोलन गरेर उनीहरूलाई विभिन्न मुद्दा लाग्नुपर्ने र लगाउनुपर्ने कुरो अन्त्य गर्ने अभियानबाटै मन्त्रिपरिषद्ले यो निर्णय गरेको सुनाए। नेत्रविक्रम चन्दसँग सम्बन्धित, अन्य दलहरूले उठाएको मुद्दासँग सम्बन्धित मुद्दा फिर्ता हुने क्रममा रहेको उनको भनाइ थियो। टीकापुर घटनामा मुछिएका रेशम चौधरीको हकमा भने मुद्दा सर्वोच्च अदालतमा विचाराधीन रहेकाले कसरी अघि बढ्ने विषयमा सरकार र जसपा दुवैले बाटो खोजिरहेका छन्। महान्यायाधिवक्ताको कार्यालयले चौधरीको मुद्दा सर्वोच्च विचाराधीन रहेकाले फिर्ता लिन नसक्ने राय दिएको छ। सबैभन्दा धेरै जसपा अध्यक्ष महन्थ ठाकुरको गृहजिल्ला महोत्तरीका व्यक्तिको मुद्दा फिर्ता भएको छ। मुद्दा फिर्ता हुनेमा महोत्तरीको साविकको भमरपुरा गाविसका मनिर राइन, गणेश ठाकुर, राजीव ठकुर, नसिब राइन, दुखी मण्डल, साविकको रघुनाथपुर गाविस ६ का भरत यादव, फूलबाबु यादव, जितेन्द्र यादव, देवेन्द्र यादव, राजकुमार यादव, मनोजकुमार यादव छन्। महोत्तरीकै साविक गौशाला नगरपालिका ६ का रिझन महतो, हरिनारायण साह, हरिनारायण महतो, गुदर महतो, साविकको फुलकाहा गाविस ३ का विजय साह, साविक सोनामाइ गाविस ३ का वीरेन्द्र ठाकुर, साविक पिपरा गाविसका सन्तोष मिश्र, श्रवण मण्डल, लक्ष्मणमहासेठ, रवीन्द्र ठाकुर, शेखर मिश्र, महेन्द्र पासवान, रामनाथ पासवान, सञ्जय मिश्रको मुद्दा फिर्ता भएको छ। महोत्तरीकै साविक इँटाहर्वाकटीका कृष्णदेव शर्मा, जितेन्द्र चौधरी, राजीव ठाकुर, विमलेश चौधरी, चन्दे पासवान, लालबाबु ठाकुर, लवदेव ओझा, पंकज ओझा, विनयकुमार पाण्डे, जयराम तिवारी, सुरेश पाण्डे, सुरेश पण्डित, साविक धिरापुरका रामप्रवेश मण्डल, विपिन झा, मंकेश्वर ठाकुर, सञ्जय राय छन्। त्यस्तै कपिलवस्तुको साविक विठूवा गाविसका रामनयन यादव, बब्लु यादव, प्रेमचन्द्र यादव, रामप्रताप यादव, राजेन्द्र कुर्मी, चन्द्रभन यादव, कमरुद्दिन मुसलमान, रामभवन चमार र कृष्णनारायण तिवारी छन्। जुम्मन मुसलमान, दीपेन्द्रकुमार चौधरी (मृतक), साविक हथिहवा गाविसका ओमप्रकाश चौधरी, इस्तखार मुसलमान, गणेशशंकर पाण्डे र रेखा यादव छन्। महोत्तरीकै साविक पर्सापतैली गाविसका गुलाव राय, सुशील राउत, रामएकवाल कापर, राजाराम ठाकुर, सुकेश्वर राउन, राजेश मण्डल, नागेन्द्र राउत, जीवछ राउत कुर्मीको मुद्दा फिर्ता भएको छ। साविक मनराकट्टी गाविसका राजनकुमार सिंह, शनिकुमार सिह, सोनुकुमार सिंह, नुनुकुमार सिंह, गोपाल सिंह, अभिषेककुमार सिंह, दिपुकुमार सिंह भूमिहायर, साविक लोहारपट्टी गाविसका अब्दुल रहिम, उपेन्द्र मण्डल, उषमान शेष, विजय ठाकुर, ओपी मण्डल, लालबाबु साह, अरुण मण्डल, भरत ठाकुर छन्। महोत्तरीकै बलवा गाविसका अजय यादव, रमेश यादव, जयकुमार राउत, बिकरु झा, विजयकुमार महतो, मनोजकुमार यादव, लला नादाफ मियाँ, जीवछ साह, सुमित झा, साविक सरपल्ला गाविसका सरोज सिंह, सुनिल महतो, विनोद गामी, राजदेव चौधरी, विवेक साहको मुद्दा फिर्ता भएको छ। त्यस्तै साविक बनौटा गाविसका बलिराम यादव, साविक सरपल्लो गाविसका विनोद साह र सञ्जय यादव, साविक पढौल गाविसका रामशरयण यादव र सुनिल दासको मुद्दा फिर्ता भएको छ। नवलपरासीको साविक सनई गाविसका इन्द्रकमल चौधरी, अनुप पाण्डे, दिनेश चौधरी, व्यासमुनी चौधरी, कमलेश माली, राघवेन्द्र दुवे, मुन्ना यादव, शिवकुमार पटनवार, सञ्जय यादव, पिण्टु सैथवार, दिलिप मल्लाह, रमेश साहनी छन्। रौतहटको साविक लक्ष्मीपुर बेलविछवा गाविसका बबन कुमार सिंहको मुद्दा फिर्ता भएको छ । जसपा नेता राजकिशोर यादवले ढिलै भए पनि सरकारले आफ्नो पार्टीको माग सम्बोधन गरेको भन्दै यो सकारात्मक पहलकदमी भएको प्रतिक्रिया दिएका छन्। सुरुवात राम्रो भएको छ। अरू मुद्दा पनि बाँकी छन्, नेता यादवले भने। यादवका अनुसार संविधान संशोधनका लागि आयोग बनाउने विषयमा सरकारसँग सहमति भएको छ। लामो समयदेखि तराईमधेशका माग प्रतिसरकारले बेवास्ता गर्दै आएको थियो। आफ्ना माग सम्बोधन हुन थाले पनि सत्ता साझेदारीका विषयमा भने निर्णय भइनसकेको नेता यादवले बताए। सत्ता साझेदारीलाई लिएर जसपामा दुई धार देखिएको छ। महन्थ ठाकुर र राजेन्द्र महतोसहितको ठूलो हिस्सा प्रधानमन्त्री केपी शर्मा ओलीको पक्षमा छ भने डा बाबुराम भट्टराई र उपेन्द्र यादव समूह ओलीको विपक्षमा। डा भट्टराई र यादव पार्टीबाट निर्णय गरेर सरकारविरुद्ध अविश्वास प्रस्ताव ल्याउन माओवादी केन्द्र र कांगे्रससँग निकट छन्। नेता राजकिशोर यादवले लोकतान्त्रिक पार्टीमा बहु धार हुनु स्वाभाविक भए पनि पार्टीको निर्णय सबैले मान्नुपर्ने बताए। विभिन्न विषय छलफल हुनु स्वाभाविक हो, उनले भने, राम्रो प्रक्रियाको थालनी भएको छ, जुन हाम्रा लामो संघर्ष पछिको उपलब्धि हो। यसले पार्टीलाई अझ एक ढिक्का बनाउनुपर्ने हो। यही कारणले पार्टी विभाजन हुनुहुँदैन। उनले सरकारको विषयमा अब छलफल हुने जानकारी दिए। सरकारले मागको सम्बोधन गर्न सुरुवात गरेको छ। अब के गर्ने भन्ने विषयमा पार्टीमा छलफल हुन्छ, उनले भने। जसपाले टीकापुर घटनामा संलग्न सांसद चौधरीको रिहाइ, तराई मधेश आन्दोलनका २४ प्रकृतिका २ सय ८ जनाको मुद्दा फिर्ता, नागरिकता, संविधान संशोधन, लाल आयोगको प्रतिवेदन सार्वजिनकलगायत माग राखेको छ। जसमा आधाभन्दा बढीको मुद्दा फिर्ता भएको हो। संविधान संशोधनका लागि आयोग बनाउने, नागरिकता विधेयक अगाडि बढाउने, लाल आयोगको प्रतिवेदन सार्वजनिक गर्ने विषयमा कार्यदलमा सहमति भइसकेको स्रोतको दाबी छ। सक्ने जति माग पूरा गर्ने वचन प्रधानमन्त्री केपी शर्मा ओलीले दिएको जसपा अध्यक्ष ठाकुरले बताउने गरेका छन्। तराई मधेसको माग सम्बोधनका लागि कार्यदल बनेको छ। कार्यदलमा एमाले ससदीय दलका नेता सुवास चन्द्र नेम्वाङ, अर्थमन्त्री विष्णु पौडेल र प्रधानमन्त्रीका परराष्ट्र सल्लाहकार डा राजन भट्टराई छन् भने जसपाबाट सांसद लक्ष्मणलाल कर्ण र सर्वेन्द्रनाथ सुक्ल छन्।"
फेरि कहाँ अड्कियो अविश्वास प्रस्ताव ?,"काठमाडौं : संसद् पुनर्स्थापना भएको दुई महिना बितिसक्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वासको प्रस्तावको तयारीमा अलि तात्दै गर्दा गत वैशाख ६ गते सरकारले पुर्स्थापित संसद्को अधिवेशन नै अन्त्य गरिदियो। कोरोनाको संक्रमण बढेर लकडाउन हुन थालेपछि अहिले फेरि अविश्वास प्रस्ताव ल्याउन कांग्रेस र माओवादी तातेका छन्। संसद्को नियमित अधिवेशन नहुँदा विशेष अधिवेशनका लागि राष्ट्रपतिसमक्ष समावेदन गरेर अविश्वास प्रस्ताव ल्याउन सकिने व्यवस्था छ। अहिले कांग्रेस र माओवादी विशेष अधिवेशन बोलाएर अविश्वास प्रस्ताव ल्याउने तयारीमा जुटेका छन्। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव र बाबुराम भट्टराईबीच अविश्वास प्रस्तावका बारेमा विभिन्न चरणमा छलफल भइसकेको छ। एमालेबाट कारबाहीमा परेका माधव नेपाल पक्षले पनि प्रधानमन्त्री केपी ओली नेतृत्वको सरकार ढाल्ने विपक्षीको योजनालाई सघाउने बचन दिएका छन्। कांग्रेस र माओवादीबीच अविश्वास प्रस्ताव पारित भएपछि एमसीसीको संकल्प अनुमोदन गर्ने सहमति भएको छ। एमसीसी पास गर्न अनकनाइरहेको माओवादीले संकल्प प्रस्ताव पारित गर्ने प्रतिवद्धता जनाएपछि कांग्रेस र माओवादीबीचको सत्ता साझेदारी सहज बनेको हो। अब जसपाको तर्फबाट निर्णय आउनसाथ अविश्वास प्रस्ताव दर्ता गर्ने तयारी भइरहेको छ र त्यसका लागि हस्ताक्षर संकलन र प्रमाणित गर्ने काम भइरहेको छ। स्रोतले भन्यो, 'सकेसम्म सिंगो जसपाको साथ लिने, त्यो संभव नभए उपेन्द्र र बाबुरामसहितका डेढ दर्जनभन्दा बढी सांसदहरूको समर्थन जुटाउने कोसिस भइरहेको छ। उपेन्द्र र बाबुराम पक्षबाट पोजिसन क्लियर हुनसाथ अविश्वास प्रस्ताव अघि बढ्छ।' कांग्रेस र माओवादीसँगको डिलमा उपेन्द्र र बाबुरामले सकेसम्म पार्टीबाट संस्थागत निर्णय गराएर सहभागी हुने, त्यो संभव नभए बहुमत सांसदहरूले सघाउने बचन दिइसकेका छन्। त्यसका लागि उपेन्द्र यादवले जसपाको बैठक डाक्ने तयारी गरिरहेका छन्। संसदीय दलमा बहुमत भएकोले संसदीय दलको बैठक बोलाएर भए पनि माइन्यूट गराउने तयारीमा यादव र भट्टराइ छन्। उता महत्थ ठाकुर र राजेन्द्र महतो भने सरकारले आफूहरूले राखेका मागहरू सम्बोधन गर्ने प्रक्रिया सुरु गरेकोले ओली सरकारलाई सघाउनुपर्ने र अहिले सत्ता साझेदारीबारे निर्णय लिन हतार गर्न नहुने बताउँदै बैठक पन्छाउँदै आएका छन्। ठाकूरले अब लकडाउनपछि मात्र बैठक बसाउने तयारी गरेका छन्। तर उपेन्द्र त्यसमा सहमत छैनन्। जसपाको केन्द्रिय कार्यकारणी समितिको बैठक गत चैत ५ गते बस्ने भनिएकोमा आन्तरिक तयारी नपुगेको भन्दै स्थगित गरिएको थियो। होलिपछि बस्ने भनिएको बैठक अहिलेसम्म बोलाइएको छैन। यो बीचमा ठाकूर र महतो पटकपटक बालुवाटार पुगेर प्रधानमन्त्री ओलीसँग वार्ता गरेका छन्। संसद पुनर्स्थापना भएपछि डेढ महिना जति मौन बसेको कांग्रेसले चैत २० गते प्रधानमन्त्री केपी ओलीको राजीनामा माग्ने र आफ्नो नेतृत्वमा नयाँ सरकार बनाउने निर्णय गरेको थियो। चैत २७ गते देउवाले माओवादी केन्द्र र जसपाका नेताहरूलाई बुढानीलकण्ठ बोलाएर करिब पौने घन्टा गरेको छलफल त्यति उत्साहजनक भने भएन। त्यसपछि पनि तयारीले कुनै आकार र गति लिन सकेको छैन। संसदको अंकगणितमा महत्वपूर्ण खेलाडीका रुपमा रहेको राष्ट्रिय जनता पार्टीले पनि अहिलेसम्म कुनै निर्णय गरेको छैन। ओली सरकारसँग साझेदारी गर्ने कि कांग्रेस र माओवादीसँग मिलेर नयाँ सरकार बनाउने भन्ने विषयमा जसपाभित्रै विवाद छ। जसपाले अहिलेसम्म कुनै निर्णय लिएको छैन। नेपाली कांग्रेसका प्रवक्ता विश्वप्रकाश शर्मा वैकल्पिक सरकार निर्माणका लागि विभिन्न चरणमा छलफल भइरहेको बताउँछन्। शर्माले अन्नपूर्ण अनलाइनसँग भने, 'हामीले त निर्णय गरिसकेका छौं। विस्तारै अंकगणित पनि अनुकुल बन्दैछ। माओवादी केन्द्रसँग पनि एक खालको समझदारी बनिसकेको छ। अब जसपाको निर्णय आउनसाथ हामी अघि बढ्छौं। अहिले हामीले जसपाको निर्णय कुरिरहेका छौं।' तर जसपाका कार्यकारणी सदस्य मनिष सुमनले तत्काल बैठक बसेर सत्ता साझेदारीका बारेमा संस्थागत निर्णय हुने संभावना नरहेको बताए। सुमनले भने, 'जसपाका मागहरू सम्बोधन गरेर मुद्दा फिर्ता लिनेलगायतका प्रक्रिया अगाडि बढासकेको अवस्था फेरि अर्को पक्षसँग सहकार्य गर्ने भनेर पार्टीले संस्थागत रुपमा निर्णय गर्ने संभावना रहँदैन।' सुमनका अनुसार २४ प्रकृतिका दुई सय बढी मुद्दा फिर्ता लिने, राजबन्दी रिहा गर्ने, संविधान संसोधनका लागि स्वतन्त्र आयोग बनाउने,लाल आयोगलाई संक्षेपीकरण गरी सार्वजनिक गर्ने, जसपाको चासो समेटेर नागरिकता विधेयक तत्काल अघि बढाउनुपर्ने विषयमा सरकारसँग समझदारी भइसकेको छ। २ सय ७५ सदस्यीय प्रतिनिधिसभामा केही निलम्वित र केही निधनले गर्दा रिक्त छन्। अहिले प्रधानमन्त्री बन्न १ सय ३६ सांसदको समर्थन चाहिन्छ।अहिले संसदमा एमालेका १२०, कांग्रेसका ६०, माओवादी केन्द्रका ४८ र जसपाका ३४ सांसद छन्। तीनजना स्वतन्त्र हैसियतमा छन्। ओलीलाई सुरक्षित हुन सिंगो जसपा पनि आवश्यक पर्दैन। १७ मत मात्रै भए ओली सुरक्षित हुन्छन्। त्यसैले सकेसम्म सिंगै जसपासँग सहकार्य गर्ने र त्यो संभव नभए फुटाएर भए पनि आवश्यक संख्या जुटाउने रणनीतिमा बालुवाटार छ। जसपा फकाउन लागिरहेका ओलीलाई पछिल्लो समय घरभित्रै कलह समाल्न कठिन भइरहेको छ। माधव र खनाल पक्षका सांसदहरूले असहयोग गर्ने त्रासमा ओलीले नेपालसहितका २७ जना सांसदहरूलाई स्पष्टीकरण सोधेर कारबाहीको चेतावनी दिइसकेका छन्। ओलीसँग मिलेर जाने संभावना लगभग सकिएकोले अब फ्लर क्रस गरेर भए पनि ओली ढाल्ने रणनीतिमा माधव पक्ष लागेको छ। कांग्रेस, माओवादी, जसपाको गठबन्धनमा माधव पक्षको पनि मत जोडिदा पर्याप्त बहुमत जुट्ने आँकलन कांग्रेसले गरेको छ। गत पुस ५ गते प्रधानमन्त्री ओलीले विघटन गरेको प्रतिनिधिसभालाई सर्वोच्च अदालतले फागुन ११ गते पुनर्स्थापना गरेको थियो। फागुन २३ गतेदेखि डेढ महिनासम्म पुनरस्थापित संसद चल्दा पनि विपक्षीले अविश्वास प्रस्ताव ल्याउन सकेनन्। अहिलेसम्म माओवादीले समर्थनसमेत फिर्ता लिन सकेको छैन। समर्थन फिर्ता लिने भनेर यो बीचमा पटकपटक बैठक बसे पनि माओवादीले संस्थागत रुपमा त्यो निर्णय गर्नसकेको छैन। समर्थन फिर्ता लिँदा ओलीलाई नै थप कदम चाल्न सजिलो हुने भएकोले त्यो खतरा रोक्नका लागि निर्णय नलिएको माओवादीले बताउँदै आएको छ।"
बेपत्ता भनिएका खिमविक्रम भन्छन् 'अविश्वास प्रस्तावको पक्षमा भोट हाल्छु',"पोखरा : मुख्यमन्त्री विरुद्धको अविश्वास प्रस्तावमाथि मतदान हुनुअघिकै छलफलमा अनुपस्थित राष्ट्रिय जनमोर्चाका सांसद खिमविक्रम शाहीले आफ्नो पार्टीको निर्णयप्रति प्रतिवद्ध रहेको प्रष्ट गरेका छन् । संसद्मा अनुपस्थित भएर अस्पताल भर्ना भएका उनले मुख्यमन्त्री पृथ्वीसुब्बा गुरुङलाई साथ दिएको आरोप लागेको छ । ६० सदस्यीय गण्डकी प्रदेश सभामा उनी अनुपस्थित हुँदामात्रै मुख्यमन्त्री विरुद्धको अविश्वास प्रस्ताव असफल हुने थियो । सोही उद्देश्यबाटै शाही अनुपस्थित भएको आरोप लागेकोमा अस्पतालबाटै बिहीबार विज्ञप्ति जारी गरी पार्टी निर्णयप्रति प्रतिवद्ध रहेको उनले प्रष्ट पारेका हुन् । पार्टीको निर्णय र संसदीय दलको बैठकमा गरिएको निर्णयमा मेरो पनि सहभागिता रहेका कारण ती निर्णयहरुप्रति मेरो पनि सहमति रहेकाले त्यस विषयमा पाटी निर्णय प्रति प्रतिबद्वता कायमै छ, सांसद शाहीले भनेका छन्, अहिले समाचार र सामाजिक सञ्जालमा प्रचार भएका विभिन्न भ्रामक खबरबाट आफ्नो धारणा बनाएर विचार प्रकट नगरी दिनु हुन म सम्पूर्ण दाजुभाइ दिदीबहिनी र मेरा शुभचिन्तकहरुमा प्रष्ट पार्न चाहन्छु । राष्ट्रिय जनमोर्चाका सांसद शाहीको अनुपस्थितिको कारण देखाउँदै सभामुख नेत्रनाथ अधिकारीले बुधबार एक्कासि सदन स्थगन गरेका थिए । अविश्वास प्रस्तावको पक्षमा १ जना सांसदले मात्रै पनि मतदान नगर्दा गुरुङ सरकार जोगिन्थ्यो । कार्यसूचीसमेत प्रकाशित गरी बुधबार पौने २ बजे संसदको बैठक सुरु भएको थियो । बैठक सुरु भएपछि ११ जना सांसदले प्रस्तावमाथि बोलिसकेका थिए । त्यतिन्जेलसम्म कोरोना संक्रमित ४ र एकजना अर्का सांसद अनुपस्थित थिए । २० मिनेटका लागि स्थगित संसदमा जनमोर्चाकी सांसद पियारी थापाले आफ्नो पार्टीका सांसद शाहीको अवस्था अज्ञात रहेको भनी निवेदन दिएको र उनी सार्वजनिक नभएसम्म सदन नचलाइयोस् भनेर निवेदन दिएको हुँदा सदन स्थगित गरिएको सूचना प्रदेश सभा सचिवालय सचिव हरिराज पोखरेलले प्रकाशित गरेका थिए । कोरोना संक्रमण भएपछि एमाले सांसद राजीव पहारी र प्रभा कोइराला एवं कांग्रेस सांसद मनकुमारी गुरुङ पनि अपराह्नसम्म अनुपस्थितै थिए । तर राजमोकी सांसद थापाको निवेदनकै आधारमा सदन स्थगन भएको छ । संसद स्थगनको सूचना आउनुअघि नै राजमो सांसद कोरोना संक्रमित भई चरक अस्पतालको आइसियुमा भर्ना भएको सार्वजनिक भइसकेको थियो । २ वैशाखमा २८ सांसदको हस्ताक्षरसहित कांग्रेस, माओवादी र जसपाले दर्ता गरेको अविश्वास प्रस्ताव पारित हुन ती दलले ३ सांसद भएको राजमोको साथ मिल्ने विश्वास गरेका थिए । राजमो केन्द्रीय कमिटीले अविश्वासको पक्षमा मतदान गर्न निर्देशनसमेत दिएको थियो । ६० सदस्यीय गण्डकी प्रदेश सभामा एमालेका २७ सांसद छन् । १ स्वतन्त्र सांसदको पनि मुख्यमन्त्रीलाई साथ छ । सांसदले हस्ताक्षर गरी स्वकीय सचिव मिलन हमालद्वारा सार्वजनिक विज्ञप्तिमा भनिएको छ, म खिमविक्रम शाही राष्ट्रिय जनर्मोचाको तर्फबाट गण्डकी प्रदेश, बागलुङ जिल्ला प्रतिनिधिसभा निर्वाचन क्षेत्र नम्बर २, प्रदेश सभा निर्वाचन क्षेत्र नम्बर ख बाट निर्वाचित प्रदेश सभाको सदस्य हो । मिति २०७८ वैशाख १५ गते सदनको कार्यसूची बमोजिम मुख्यमन्त्रीमाथिको अविश्वासको प्रस्तावमाथि छलफल र मतदान हुने थियो । तर म सदनमा जाने भनी तयारी अवस्थामा रहेको बेला अचानक बिरामी भई मेरो आफ्नै भाइलाई सम्पर्क गरेर आफ्नो स्वास्थ्य उपचारका लागि अस्पताल लैजाने क्रममा म बेहोस भएछु । म अहिले उपचाररत छु । हाल मेरो स्वास्थ्यमा क्रमिक सुधार आएको महसुस गरेको छु । म थप स्वस्थ भए पछि मेरो बारेमा उठेका कैयौं प्रश्नको बारेमा स्प्रष्ट गर्ने नै छु । अहिले समाचार र सामाजिक सञ्जालमा प्रचार भएका विभिन्न भ्रामिक खबरबाट आफ्नो धारणा बनाएर विचार प्रकट नगरि दिनु हुन म सम्पूर्ण दाजुभाइदिदी बहिनी र मेरा शुभचिन्तकहरुमा प्रष्ट पार्न चाहन्छु । साथै पार्टीको निर्णय र संसदीय दलको बैठकमा गरिएको निर्णयमा मेरो पनि सहभागिता रहेका कारण ती निर्णयहरुप्रति मेरो पनि सहमति रहेकाले त्यस विषयमा पाटी निर्णय प्रति प्रतिबद्वता कायमै छ । मेरो स्वास्थ्यप्रति गम्भीर भई उपचारमा सहयोग गर्नुहुने स्वास्थ्यकर्मी, स्वास्थ्यप्रति चासो र चिन्ता प्रकट गर्नु हुने मेरा पार्टीका नेता, प्रदेश सभाका माननीयज्यूहरु, अग्रज साथीहरु र सम्पूर्ण शुभचिन्तकमा धन्यवाद प्रकट गर्दछु ।"
रोल्पामा चट्याङले एक बालकको मृत्यु : दुई घर जले,"रोल्पा : रोल्पामा चट्याङले एक बालकको मृत्यु भएको छ भने दुईवटा घर जलेका छन्। बिहीवार दिउँसो वर्षातसँगै परेको चट्याङमा परेर पुर्वी रोल्पाको सुनछहरी गाउँपालिका७ जेलबाङका ९ वर्षीय अभिशेख पुनको ज्यान गएको हो। जिल्ला प्रहरी प्रमुख एवं प्रहरी नायव उपरीक्षक नरेशराज सुवेदीका अनुसार चट्याङमा परेका पुनको उपचारका लैजाने क्रममा बाटोमै मृत्यु भएको हो। आमासँगै बहिनीको पोबाङ बैंकमा पोषण भत्ताका लागि खाता खोलेर घर फर्किने क्रममा याबाङ जंगलमा चट्याङमा परेका थिए। सँगै रहेका आमा र मामालाई चट्याङको धमाकाले सामान्य चोट लागेको गाउँलेले बताएका छन्। पश्चिमी र दक्षिणी रोल्पाका दुई अलग स्थानका दुई घर चट्याङले जलेर नष्ट भएका छन्। परिवर्तन गाउँपालिका२ बागमारा टाईबाङमा अमन कुमारी रानाको घर जलेको हो। प्रनाउ सुवेदीका अनुसार त्रिवेणी गाउँपालिका२ दहवनका कृष्ण केसीको घर पनि चट्याङले जलेको हो। घरसहित लत्ताकपडा, धनमाल र अन्नपात सबै जलेका छन्। दुवै घर जलेपनि मानवीय क्षति हुन पाएन। चट्याङले बागमाराको घरमा लागेको आगो प्रहरी र स्थानीयले नियन्त्रणमा लिएका छन् । दिउँसोदेखि जिल्लामा असिनासहित भारी वर्षा भइरहेको छ। चार दिनदेखि नुवागाउँ र गुनाम क्षेत्रमा लागेको आगो वर्षाले निभवेको छ भने घर गोठ जलेका अग्नि पीडितलाई भने समस्या परेको छ।"
रुपन्देहीमा निषेधाज्ञाको अवज्ञा गर्दा ३ जना गए जेल,"भैरहवा : रुपन्देही जिल्लामा निषेधाज्ञाको अवज्ञा गर्ने आठ जनालाई पक्राउ गरी कारवाही गरिएको छ। जिल्लामा संक्रमणको ग्राफको बढेपछि स्थानीय प्रशासनले बिहीबारदेखि वैशाख ३० गतेसम्म निषेधाज्ञा लगाएको छ। निषेधाज्ञाको अवज्ञा गरेर हिड्डुल गर्दा पक्राउ पर्नेमा काठमाडौँमा ५२ वर्षीय हरी शाही ठाकुरी, रुपन्देही मायादेवी गाउँपालिका २ का ३४ वर्षीय महेन्द्र कोहार, मायादेवी ४ का २७ वर्षीय दिनेश यादव, सिद्धार्थनगर नगरपालिका (भैरहवा) ८ का २८ वर्षीय श्याम दुबे, सिद्धार्गजगरका ९ का ३८ वर्षीय ईरशाद आलम, सिद्धार्थनगर ६ की २६ वर्षीय सविता खनाल, सोही स्थानका ३७ वर्षीय प्रितम कुवँर र ३४ वर्षीय प्रेम कुवँर रहेका छन्। निषेधाज्ञाको अवज्ञा गर्नेलाई सम्झाई बुझाई गर्दा पनि डिउटीमा प्रहरीलाई बाधा अवरोध पुर्याउने आठ जनालाई पक्राउ गरी संक्रामक रोग ऐन २०२० को दफा ३ को उपदफा २ बमोजिम कारवाही गरिएको जिल्ला प्रहरी कार्यालय रुपन्देहीमा डीएसपी एंव प्रवक्ता सत्य नारायण थापाले जानकारी दिए। पक्राउ परेकालाई आवश्यक कारवाहीका जिल्ला प्रशासन कार्यालय रुपन्देही पठाइएको थियो। रुपन्देहीका प्रमुख जिल्ला अधिकारी अस्मान तमाङले उनीहरु मध्ये ७ जनालाई जनही एक महिना कैद वा सो बराबरको जरिवाना ९ हजार एक सय रुपैयाँ र एक जनालाई ६ सय रुपैयाँ जरिवानाको आदेश गरेका थिए। जसमध्ये ५ जनाले कैद र जरिवाना बापतको रकम दाखिला गरेपछि छाडिएको र अन्य ३ जना दिनेश यादव, श्याम दुवे र महेन्द्र कोहारले कैद वा सो बराबरको जरिवना अनुरुप रकम नबुझाउदाँ उनीहरुलाई सजाए भुक्तानका लागि भैरहवा कारागारमा पठाइएको डीएसपी थापाले बताए। त्यस्तै निषेधाज्ञा उल्लंघन गर्ने एक हजार २० वटा विभिन्न सवारी साधन र एक हजार चार सय ७० जना (पैदल यात्री २ सय समेत) लाई होल्ड गरी सम्झाई बुझाई छाडिएको जिल्ला प्रहरी कार्यालय रुपन्देहीले जनाएको छ।"
१४ वर्षीया बालिकामाथि सामूहिक बलात्कारको अभियोगमा २ युवक पक्राउ,दाङ: सल्यानमा १४ वर्षीया एक बालिकामाथि सामूहिक बलात्कारको अभियोगमा दुईजना पक्राउ परेका छन् । सल्यानको बनगाड कुपिन्डे नगरपालिकाकी १४ वर्षीया बालिकालाई माघ १० गते बलत्कार गरेको अभियोगमा दुईजनालाई प्रहरीले प्रहरीले बिहीबार पक्राउ गरेको हो । बालिकालाई ज्यानमार्ने धम्की आए पनि र अभिभावकहरु घर नभएका कारण यो घटना अहिले सार्वजनिक भएको प्रहरी जनाएको छ । बलात्कार अभियोगमा पक्राउ पर्नेमा बनगाड कुपिण्डे नगरपालिकाका २ जना युवा छन् । सामूहिक बलात्कार भएको भन्दै जिल्ला प्रहरी कार्यालय सल्यानमा पीडित पक्षले बैशाख १६ गते दिएको जाहेरीका आधारमा आरोपित बनगाड कुपिण्डे नगरपालिकाका १६ वर्षीय र १७ वर्षीय युवकलाई प्रहरी नियन्त्रणमा लिएर अनुसन्धान थालेको सल्यान प्रहरी प्रवक्ता प्रहरी निरीक्षक अर्जुन पौडेलले जानकारी दिए । यसरी घटेको थियो घटना कक्षा ८ मा अध्यनरत पीडित बालिका माघ १० गते स्बेलुका बहिनी खेल्न निस्किएकी हुनाले बेलुका बहिनी खोज्न घर बाहिर निस्केकी ती बालिकालाई छिमेकी युवाहरुले समातेर नजिकैको गोठमा लगे । एउटाले मुख बन्द गरेको थियो भने अर्को युवाले उनीलाई समाएर बाख्रा बाध्ने गोठमा लगेपछि पालैपालो बलात्कार गरेको पीडित बालिकाले बताएकी छन् । आर्थिक अवस्था कमजोर भएकी बालिकाका बुवा र आमा मजदुरीका लागि भारतमा रहेको र बालिका सहित दुई दिदी बहिनी हजुर आमासँग बस्दै आएका थिए । बालिकाको बुवा र आमा रोजगारीबाट फर्किएपछि यो कानुनी प्रक्रिया अघि बढेको परिवारले बताएको छ । आरोपितहरुले घटना बारे कसैलाई भनेमा ज्यान मार्ने धम्की दिएपछि बालिकाले घटनाबारे कसैलाई भन्न नसकेको परिवारले जनाएको छ । बालिकाले पीडा सहन नसकेर पटक पटक आत्माहत्याको प्रयास समेत गरेको बताएकी छन् ।
पानीको बहानामा बलात्कार गर्नेलाई सात वर्ष कैद,राजविराज : पानी लिने बहानामा घर प्रवेश गरी बलात्कार गरेको आरोपमा सप्तरीको विष्णुपुर गाउँपालिका३ मुसहर्नियाका ३७ वर्षीय दिपेन भनिने दिपनारायण साफीलाई बिहीबार सात वर्ष कैद सजाय भएको छ। सप्तरी जिल्ला अदालतका न्यायाधीश सूर्यनाथ प्रकाश अधिकारीको इजलाशले आरोपितलाई सात वर्ष कैद सजाय गरेको अदालतका सुचना अधिकारी हेमबहादुर बुढाथोकीले बताए। बुढाथोकीका अनुसार आरोपितलाई सात वर्ष कैद सजाय हुनुका साथै ५० हजार क्षतिपूर्ति भराउनु पर्ने फैसला भएको छ। घरमा कोही नभएका बेला ट्युबवेलबाट पानी लिने बहानामा आएका आरोपितले २०७६ जेठ २७ गते राति बलात्कार गरेको ३० वर्षीया पीडितले बताएकी छन्। पीडितका पति वैदेशिक रोजगारमा छन्। पीडितले तत्कालै उजुरी गर्ना साथ प्रहरीले भोलिपल्टै ०७६ भदौ २८ गते आरोपितलाई पक्राउ गरेको थियो। आरोपित दुई छोरा र तीन छोरीका बुवा हुन्। जिल्ला अदालतका तत्कालिन न्यायाधीश नन्दकिशोरप्रसाद यादवको आदेशमा आरोपित ०७६ असोज ९ गतेदेखि पुर्पक्षका लागि राजविराज कारागारमा थुनामा छन्।
१५ जिल्लामा पूर्ण निषेधाज्ञ : तीन जिल्लामा आंशिक,"काठमाडौं : नेपाल भारत सीमा जोडिएको बाँके जिल्ला सुरुमै कोभिड१९ सङ्क्रमणबाट नराम्ररी प्रभावित भयो। प्राप्त विवरणअनुसार उक्त जिल्लामा सङ्क्रमितलाई भूइँमा राखेरसमेत उपचार गराइएको छ भने बिरामीले सघन उपचार कक्षसमेत पाउन नसक्दा जनजीवन थप प्रभावित बन्दै गएको छ। यो अवस्था काठमाडौँ उपत्यकामा समेत देखिएको छ। भारतबाट आएका व्यक्तिको परीक्षण गरी उचित व्यवस्थापन नभई खुलमखुला नेपाल प्रवेश गर्दा समस्या जटिल भएको जनस्वास्थ्य विज्ञको अनुमान छ। हुन पनि विगत वर्षमा भारतमा भयावहस्थिति भएकोमा त्यहाँबाट आएका व्यक्तिका कारण त्यसको केही हप्तामै नेपालमा पनि महामारी फैलिएको थियो। यसपाली पनि भारतमा विश्वमै उच्च गतिमा महामारी फैलिएको केही हप्तामै नेपाल प्रभावित हुन पुगेको तथ्य स्पष्ट छ। यसको मुख्य समस्या भनेको खुला सिमाना हो। भारतमा अक्सिजन नपाएर कोरोना सङ्क्रमितको मृत्यु भएको समाचार बाहिर आइरहेकै छ। भारत कै अवस्था नेपालमा हुने हो की भन्ने चिन्ताका बीच सरकारको निर्देशनबमोजिम प्रभावित जिल्लामा अहिले निषेधको आदेश जारी गरेर सङ्क्रमण नियन्त्रणको प्रयास भइरहेको छ। भैरहवा । तस्बिर : सलमान खान गृहमन्त्रालयबाट प्राप्त विवरणमा आजसम्म १५ जिल्लामा पूर्ण र तीन जिल्लामा आंशिक निषेधाज्ञको घोषणा भएको छ। सरकारले सङ्क्रामक रोग नियन्त्रण ऐन २०२० को उपदफा २ बमोजिम पहाडी र हिमाली जिल्लामा २०० र काठमाडौँ उपत्यका तथा तराईमा ५०० सक्रिय सङ्क्रमित रहेका जिल्लामा जिल्लाभर वा निश्चित क्षेत्रमा प्रमुख जिल्ला अधिकारीले निषेधाज्ञा तथा आवश्यक आदेश जारी गर्नसक्ने अधिकार दिएको थियो। सोही अधिकार प्रयोग गर्दै बाँकेलगायतका केही जिल्लाले यसअघि नै आदेश जारी गरेका थिए भने धेरै जिल्लाले आजबाट लागू हुनेगरी एक हप्ताका लागि अत्यावयक बाहेकका गतिविधि गर्न नपाउने गरी निषेधाज्ञ जारी गरेका छन्। सबैभन्दा बढी प्रभावित भएको बाँके जिल्लाले वैशाख १३ गतेबाट निषेधको आदेश जारी गरेको थियो। उक्त आदेश २० गतेसम्म जारी रहने छ। त्यसपछि थप्ने अधिकारसमेत प्रजिअलाई नै रहेको छ। सुर्खेत जिल्लाले वैशाख १४ गतेबाट लागू हुनेगरी आदेश जारी गरेको थियो। आदेश यही वैशाख २१ गते राति १२ बजेसम्म जारी रहने छ। काठमाडौँ उपत्यकालगायतका ११ जिल्लाले आज बिहानदेखि लागू हुनेगरी आदेश जारी गरेको छ। कुनै जिल्लाले बिहान ६ बजेदेखि नै लागू गरेका छ भने कुनै जिल्लाले राति १२ बजे शुक्रबार बिहानबाट आदेश कार्यान्वयनमा लैजाँदै छ। मन्त्रालयबाट प्राप्त विवरणअनुसार बिहीबार काठमाडौँका तीनै जिल्ला (काठमाडौँ, ललितपुर, भक्तपुर) ले बिहान ६ बजेदेखि नै निषेधाज्ञा जारी गरेको छ। उक्त आदेश यही वैशाख २२ गते राति १२ बजेसम्म कायम रहने काठमाडौँका प्रमुख जिल्ला अधिकारी कालीप्रसाद पराजुली बताए। कुन कुन जिल्लामा निषेधाज्ञा ? उपत्यका तीन जिल्लासहित कास्की, कैलाली, पर्सा, कञ्चनपुर, दाङ, पाल्पा, चितवन, रुपन्देही, सल्यान र सुनसरीमा निषेधाज्ञा गरिएको छ। त्यसमध्ये पाल्पा र चितवनमा बिहीबार राति १२ बजेबाट र सल्यानमा १९ गते बिहान ६ बजेबाट आदेश कार्यान्वयनमा जाँदैछ। अन्य जिल्लामा भने बिहीबार बिहानैदेखि लागू भएको छ। यस्तै तीन जिल्लामा आंशिक निषेधाज्ञ जारी गरिएको गृह प्रवक्ता जनकराज दाहालले जानकारी दिए। उनका अनुसार कालिकोट, बाग्लुङ र बर्दियामा आंशिक आदेश जारी भएको छ। कालिकोटमा १० गतेबाट, बाग्लुङमा ७ गतेबाट र बर्दियामा १३ गतेबाटै लागू गरिएको हो। बाग्लुङको बाग्लुङ नगरपालिका १२, १३, १४ वडा तथा साविक अमलाचौर, पैयूँपाटा र नारायणस्थान क्षेत्रमा लागू गरिएको छ। उक्त क्षेत्रमा यसअघि नै लागू गरिएको थियो। त्यस्तै कालिकोटमा खाँडाचक्र नगरपालिका ११ को रेङ्गिलमा लागू गरिएको छ। बर्दियाको गुलरिया नगरपालिका५ र ६ को सम्पूर्ण क्षेत्र, बाँसगढी बजार क्षेत्र, बारबर्दिया नगरपालिकाको जयनगर, कतर्निया बजार, मधुवन नगरपालिकाको लाली बजार ओराली बजार, ठाकुरबाबा नगरपालिकाको बगनाहा, भूरी गाउँ र ठाकुरद्वारा बजार, राजपुर नगरपालिकाको बजार क्षेत्र, बढैयाताल गाउँपालिकाका बजार क्षेत्र तथा गेरुवा गाउँपालिकाको शान्तिबजार र पशुपतिनगर बजार क्षेत्रमा निषेधाज्ञ जारी गरिएको मन्त्रालयले जनाएको छ। वीरगन्ज । तस्बिर : क्रान्ति शाह के गर्न पाइन्छ, के गर्न पाइन्छ ? आदेशानुसार सबै प्रकारका सभा, सम्मेलन, गोष्ठी, तालिम, सेमिनार, सिनेमा हल, पार्टी प्यालेस, स्विमिङ पुल, शपिङ मल, मनोरञ्जनस्थल, सैलुन, ब्युटी पार्लर, जिमखाना, समूहमा खेलिने खेलकुद, पुस्तकालय, सङ्ग्रहालय, चिडियाखाना आदि सञ्चालन गर्न पाइने छैन। विवाह व्रतबन्धको हकमा बढीमा १५ जनासम्म स्वास्थ्य मापदण्ड पालना गर्ने गरी जिल्ला प्रशासन कार्यालयबाट अनुमति लिनुपर्ने हुन्छ। विवाहमा जाँदा व्यानरसहित दुई वटा मात्रै गाडी प्रयोग गर्नुपर्ने छ। विवाहमा जाँदा जिल्ला वा अन्तर जिल्लाका लागि पास नचाहिने तर पार्टी प्यालेस प्रयोग गर्दा भने अनिवार्य पास चाहिने छ। उक्त अवधिमा अत्यावश्यक सामग्री बोकेका ढुवानीका सवारी साधन, बिरामी तथा कुरुवा बोकेका एम्बुलेन्स, स्वास्थ्यकर्मी तथा सुरक्षा निकायले प्रयोग गर्ने सवारी साधनबाहेक अन्य सवारी साधन चल्न पाउने छैन। सरकारी कार्यालयलगायतका सार्वजनिक सेवा प्रदायक संस्थाको हकमा सम्बन्धित मन्त्रालय वा विभागबाट जारी भएको सवारी पास लिई सवारी साधन प्रयोग गर्न पाइने छ। विकास निर्माण कार्यमा चाहिने मजदुर र सामग्री ढुवानीका साधनको हकमा सम्बन्धित आयोजना वा कार्यालय प्रमुखको सिफारिसका आधारमा पास लिएर चलाउनुपर्ने छ। खाद्य सामग्री र औषधि तथा स्वास्थ्य सामग्रीसम्बन्धी पसल व्यवसाय बाहेकका व्यवसाय बन्द गरिएको छ। उपत्यकामा खाद्य सामग्री पसल, ग्रोसरी कक्ष बिहान १० बजेसम्म र साँझ ५ देखि ७ बजेसम्म चल्न पाइने छ तर तोकेको स्वास्थ्य मापदण्ड पालना गर्नुपर्ने हुन्छ। धनगढी । तस्बिर : शिवराज भट्ट सरकारी कर्मचारी, बैंक तथा वित्तीय संस्था बीमा र सहकारीलगायत राष्ट्र बैँकबाट इजाजत प्राप्त वित्तीय कारोबार गर्ने संस्थामा कार्यरत कर्मचारीको हकमा कार्यालयले जारी गरेको परिचयपत्रका आधारमा आवतजावत गर्न पाइने छ। काठमाडौँ उपत्यका प्रवेश गर्ने व्यक्तिको अनिवार्य रुपमा स्थानीय तहले तोकेको क्वारेन्टिन र होम आइसोलेसनमा बस्नुपर्ने काठमाडौँका प्रमुख जिल्ला अधिकारी पराजुलीले जानकारी दिनुभयो। पत्रकारको हकमा सूचना विभाग, पत्रकार महासङ्घ र स्वयं सञ्चार संस्थाले जारी गरेको प्रेस परिचयपत्रका आधारमा आवतजावत गर्न पाइने छ। यसैबीच सरकारले नेपाल सिमाना जोडिएका छिमेकी मुलुकका नागरिकबाहेक अन्य देशका नागरिकलाई स्थलमार्गबाट हुने आवागमन स्थगन गरेको छ। स्थलमार्गबाट नेपाल आउनुपर्ने भारतीय र चिनियाँ नागरिकलाई निजले यात्रा गर्नुअघि स्वाब सङ्कलन भएको ७२ घन्टाभित्रको कोभिड१९ नेगेटिभ तथा १० दिन अनिवार्य रुपमा होटेल क्वारेन्टिनमा बस्ने गरी होटेल बुक गरेको प्रमाण पेश गरेको आधारमा स्थानीय प्रशासनको अनुमतिमा नेपाल प्रवेश गर्न दिने निर्णय गरेको छ। हवाई मार्गबाट नेपाल प्रवेश गर्ने नागरिकले पनि उक्त मापदण्ड पालना गर्नुपर्नेछ। उनीहरुले १० दिन अनिवार्य होटेल वा होम क्वारेन्टिनममा बस्नुपर्नेछ। रासस"
निषेधाज्ञामा धनगढी (फोटोफिचर),"धनगढी : कोरोनाका बिरामीको संख्या तीव्ररुपमा बढन थालेपछि सुदूरपश्चिम प्रदेशका दुई जिल्ला कैलाली र कञ्चनपुरमा बिहीबारबाट निषेधाज्ञा लागू भएको छ । बिहान ६ बजेदेखि दुबै जिल्लाभरी निषेधाज्ञा लागू भएको हो । प्रदेशको राजधानी धनगढीमा बिहान ५ बजेदेखि दैनिक उपभोग्य समानका पसल खुलेका छन् । तरकारी, उपभोग्य सामान, मेडिकल र स्वास्थ्यका मापडण्डअनुसार डिपार्टमेन्टल स्टोर बिहान ५ देखि १० बजेसम्म मात्रै खोल्ने आदेश भएको छ । जिल्ला कोभिड व्यवस्थापन समितिको सिफासिरमा जिल्ला प्रशासन कार्यालय कैलालीले मंगलबार नै निषेधाज्ञा जारी गर्ने निर्णय गरेको थियो । सुदूरपश्चिमका नौवटै जिल्लामा बुधबार बेलुकीसम्म पीसीआर प्रविधिबाट कोरोना जाँच भएका ११ सय ७६ जना एक्टिभ संक्रमित रहेका छन् । कैलालीको गौरीफन्टामा चैत ३ गते र कञ्चनपुरको गड्डाचौकी, बैतडीको झुलाघाट दार्चुलाको पुलघाट नाकामा चैत १७ गते देखि गरिएको एन्टिजेन परीक्षणमा अहिलेसम्म १६ सय ६४ जनामा कोरोना संक्रमण पुष्टि भएको छ। यद्यपी एन्टीजेन परीक्षणमा पछिल्लो १० दिन यताकालाई मात्रै एक्टिभ केश मानिने गरिएको छ । तर एन्टीजेन परीक्षणमा पोजेटिभ देखिका र लक्षण नभएकाहरु घर गएकाले कतिलाई सञ्चो भयो भएन भन्ने कुराको तथ्यांक भने छैन । कोरोना संक्रमणको चेन ब्रेक गर्नका लागि कैलाली र कञ्चनपुरमा आजबाट निषेधाज्ञा लागू भएको हो । यी दुई जिल्लाका बजारहरु बन्द छन भने छोटो लामो दुरीका यातायात चलेका छैनन । धनगढी बजारमा पनि यातायात बजार बन्द छ । तर प्रहरीले विभिन्न बहाना बनाएर बजारमा निस्कनेहरु भने धेरै रहेको जनाएको छ । पहिलो दिन भएकाले, धेरैलाई थाहा पनि हुदैन, आज अलि निषेधाज्ञाको अवज्ञा गर्नेहरुलाई छोडिएको र शनिबारदेखि भने कडाइ गरिने जिल्ला प्रशासन कार्यालय कैलालीले जनाएको छ । निषेधाज्ञा जारी गरिएपछि बैकिङ कारोबार दिउँसो १ बजेसम्म सञ्चालनमा रहने भनिएपछि बजारमा बैंक जानेहरुको भीडभाड देखिएको छ ।"
उपत्यकासहित पहाडी क्षेत्रमा चट्याङसहित वर्षा,"काठमाडौं : उपत्यकासहित देशका विभिन्न ठाउँमा मेघ गर्जनसहित पानी परिरहेको छ। मौसम पूर्वानुमान महाशाखाका अनुसार अहिले काठमाडौं उपत्यकासहित देशका पहाडी भूभागमा चट्याङसहित पानी परिरहेको हो। पश्चिमी वायु र स्थानीय वायुको प्रभावले चट्याङ, हावाहुरीसहित पानी परेको महाशाखाले जनाएको छ। यस्तै बिहीबार राति देशका तराईका भूभागमा आंशिक बदली र पहाडी भूभागमा सामान्य बदली रहने छ। देशका पहाडी भूभागका एक(दुई स्थानमा मेघगर्जन, चट्याङ्ग र हावाहुरीसहित क्षणिक वर्षाको सम्भावना छ। यसैगरी शुक्रबार दिउँसो देशका तराईका भूभागमा आंशिक बदली र पहाडी भूभागमा सामान्य बदली रहनेछ। देशका पहाडी भूभागका केही स्थानमा र तराईका एकदुई स्थानमा अपरान्हपछि मेघगर्जन, चट्याङ्ग र हावाहुरी सहित क्षणिक वर्षाको सम्भावना छ। राति देशका तराईमा आंशिक बदली र पहाडी भागमा सामान्य बदली रहनेछ। देशका पहाडी भूभागका थोरै स्थानमा मेघगर्जन, चट्याङ्ग र हावाहुरीसहित क्षणिक वर्षाको सम्भावना रहेको छ। बिहीबार र शुक्रबार मेघगर्जनसहित वर्षा भए पनि शनिबार भने पहाडी भागमा आंशिक बदली रही बाँकी भागमा मौसम सामान्यतया सफा रहनेछ। प्रदेश १ लगायत अन्य प्रदेशका पहाडी भागका केही स्थानमा मेघगर्जन, चट्याङ्ग र हावाहुरीसहित क्षणिक वर्षाको सम्भावना छ। अहिले देशको पहाडी भागमा मेघ गर्जन र चट्टयांङ सहित वर्षा गराउने बादल विकसित भएकाले पहाडी भागमा सतर्कता अपनाउन मौसम पूर्वानुमान महाशाखाले अनुरोध गरेको छ।"
कलङ्कीमा मोटरसाइकल दुर्घटनामा एकको मृत्यु,काठमाडौं : कलङ्कीमा मोटरसाइकल दुर्घटना हुँदा एकजनाको मृत्यु भएको छ । काठमाडौं महानगरपालिका१४ कलङ्कीस्थित सडकमा बा६१प १५३६ नंको मोटरसाइकल दुर्घटना हुँदा कीर्तिपुर नगरपालिका१० बाघभैरवका ५० वर्षीय राजमान महर्जनको बिहीबार बिहान मृत्यु भएको हो । बुधबार राति दुर्घटनामा गम्भीर घाइते महर्जनको उपचारका क्रममा नेपाल नेशनल अस्पताल कलङ्कीमा आज बिहान मृत्यु भएको प्रहरी प्रधान कार्यालयले जनाएको छ । दुर्घटनाका बारेमा आवश्यक अनुसन्धान भइरहेको प्रहरीले जनाएको छ ।रासस
तरकारी बजार मात्रै खुल्ला गर्न माग,"ओखलढुंगाः मोलुङ गाउँपालिकाले सबै खाले हाटबजार बन्द गरेको छ । गाउँपालिका केन्द्र प्राप्चासहित रामपुर र मंगलबारेमा लाग्ने साप्ताहिक हटिया बन्द गरेको हो । कोरोना भाइरसको नयाँ भेरियन्टको संक्रमण फैलन सक्ने भएकाले हाटबजार बन्द गर्ने निर्णय गरिएको गाउँपालिकाका सुचना अधिकारी गोपाल नेपालले जनाए । त्यस्तै पालिकाभित्रका विद्यालय बन्द गरिएका छन् । यद्यपी वार्षिक परीक्षा भने सुरु भएकाले वैशाख २० भित्र सम्पन्न गर्नेगरी दुई चरणमा सञ्चलान भइरहेका छन् । काठमामाडौं तथा बाहिरबाट आउनेहरु अनिर्वाय होम क्वारेन्टाइन वस्नुपर्ने पनि गाउँपालिकाले निर्णय गरेको छ । त्यस्तै अत्याधिक चाप हुने र जिल्लाको केन्द्र ओखलढुंगा बजारमा लाग्ने साप्ताहिक हटियामा भने तरकारी बाहेक अन्य बेचविखन नगर्ने व्यवस्था गर्न सरोकारवालाको माग छ । जिल्ला भित्रने संख्या बढेको तथा भीडबाट कोरोना संक्रमण हुन सक्ने भएकाले तरकारी तथा फलफुल बाहेक हटियामा राखेर अन्य खाद्यन्न, भाँडा तथा कपडा हटियामा लगेर बेच्न रोक्नु पर्ने आवाज उठेको छ । ओखलढुंगा उद्योग बाणिज्य संघका अध्यक्ष ज्ञानेन्द्र कुमार मास्केले तरकारी जन्य वस्तुबाहेक हटियामा अन्य वस्तु निकाल्न रोक लगाउनु पर्ने बताए । उनले प्रमुख जिल्ला अधिकारी बन्दना राईलाई यस्तो सुझाव दिएको जनाए । त्यस्तै जिल्लाका सबै नाकाहरुमा जिल्ला भित्रनेको पालिकागत तथ्यांक लिएर जानकारी गराई बाहिरबाट आउनेलाई होम क्वारेन्टाइनमा राख्ने व्यवस्था गर्न प्रशासनले प्रहरी तथा पालिकासँगको समन्वयमा हेल्थ डेक्स राख्ने तयारी गरिएको छ । प्रहरीले भने तथ्यांक लिन सुरु गरिसकेको छ । यसले जिल्ला भित्रनेको यकिन तथ्यांक हुने र संक्रमित भएमा कन्ट्रयाक ट्रेसिङमा सहज हुने विश्वसा लिइएको छ । जिल्लामा हाल कुनै परीक्षण भने थालिएको छैन । विरामीको अवस्था हेरेर मात्रै परीक्षण गरिने जिल्ला स्वास्थ्य प्रमुख सुमन तिवारीले जानकारी दिए । नागरिक स्तरमा भने कोरोना परीक्षण सुरु गर्नुपर्ने माग छ ।"
सुनसरीमा एकसाता निषेधाज्ञा,"धरान : कोरोना भाइरस (कोभिड१९) संक्रमणको महामारीका कारण सुनसरीमा स्थानीय प्रशासनले शुक्रवार रातिदेखि लागु हुनेगरी निषेधआज्ञा जारी गरेको छ । कोरोना भाइरसको संक्रमण नियन्त्रण गर्नका लागि सुनसरीका १२ वटै स्थानीय निकायमा निषेधआज्ञा जारी गरिएको प्रमुख जिल्ला अधिकरी उमेशकुमार ढकालले जानकारी दिए । बिहीबार जिल्ला प्रशासन कार्यालय सुनसरीमा बसेको डिसिसिएमसीको बैठकले सुनसरीलाई सुरक्षित बनाउन शुक्रवार १२ देखि २४ वैशाखसम्म निषेधआज्ञा जारी गरेको प्रमुख जिल्ला अधिकारी ढकालले जानकारी दिए । शुक्रबार राति १२ बजेदेखि एक सतालाई निषेधाज्ञा हुने भएको हो । सुनसरीका धरान र इटहरी उपमहानगरपालिका, इनरुवा, दुहवी रामधुनी बराहक्षेत्र नगरपालिका तथा कोसी भोक्राहा नर्सिङ, हरिनगरा, बर्जु र गडी गाउँपालिकामा निषेधाज्ञा जारी गरिएको छ । निषेधाज्ञाको समयमा अत्यावश्यक बाहेक सर्वसाधारणलाई हिडडुल गर्न र सवारी साधन संचालन गर्न प्रतिबन्ध लगाइएको छ । प्रजिअ ढकालले निषेधाज्ञाको समयमा स्थानीय प्रशासनले निर्देशनलाई उलंघन गर्ने जोकोहीलाई सक्रमण ऐन अनुसार पक्राउ गरी कारवाही गर्ने चेतावनी दिएका छन् ।"
अस्पताल भर्ना गरिएको दुई घण्टा नबित्दै संक्रमितको मृत्यु,"विराटनगर : उपचारका लागि अस्पताल भर्ना गरिएको दुई घण्टा पनि बित्न नपाउँदै विराटनगरमा एक जना कोरोना भाइरस संक्रमितको मृत्यु भएको छ। विराटनगरस्थित नोबेल शिक्षण अस्पतालमा सिरहाको गोलबजार१२ का ४८ वर्षीय पुरुषको बिहीबार बिहान १२:२२ बजेतिर मृत्यु भएको हो। कोरोना पुष्टि भएका उनलाई बुधबार राति १०:३० बजेतिर उपचारका लागि आइसोलेसनमा भर्ना गरिएको अस्पतालका प्रबन्धक नारायण दाहालले जानकारी दिए। अस्पताल भर्ना गर्दा अवस्था गम्भीर थियो, उनले भने, उपचार थालेको दुई घण्टा पनि बित्न नपाउँदै संक्रमितको मृत्यु भयो। दाहालका अनुसार मृतकमा निमोनियाको पुरानै समस्या रहेको पाइएको छ।"
पूर्वमहारानी कोमल शाह आइसीयूमा,"काठमाडौं : पूर्वमहारानी कोमल राज्यलक्ष्मी शाहलाई सघन उपचारकक्ष (आइसीयू) मा राखेर उपचार भइरहेको छ । श्वासप्रश्वासको समस्या देखिएपछि उनलाई बुधबार साँझदेखि आइसीयू कक्षमा राखेर उपचार गरिएको नर्भिक अस्पतालका सूचना अधिकारी सोमनाथ बाँस्तोलाले जानकारी दिए। उनका अनुसार पूर्वमहारानी कोमललाई अक्सिजनको हाइफ्लो सपोर्टमा राखेर उपचार भइरहेको छ । 'अक्जिनसको मात्रा कम भएकाले उनलाई अक्सिजनको हाइफ्लो सपोर्टमा राखिएको छ, 'उनले भने । यस्तै पूर्वराजा ज्ञानेन्द्र शाहलाई पनि अक्सिजनको सपोर्टमा राखेर उपचार भइरहेको छ । उनकी छोरी प्रेरणा राज्यलक्ष्मी शाहको अवस्था भने सामान्य रहेको छ । केही दिनअघि कोरोना भाइरसको सङ्क्रमण देखिएपछि उनीहरु तीनैजनालाई अस्पतालमा भर्ना गरिएको थियो । रासस"
काठमाडौं उपत्यकामा निषेधाज्ञा : आवतजावतमा कडाइ (तस्बिरसहित),"काठमाडौं : काठमाडौं उपत्यकामा बिहीबार बिहानबाट निषेधाज्ञा सुरु भएपछि प्रहरीलाई चोकचोकमा परिचालन गरिएको छ। उपत्यकाका प्रमुख नाका र मुख्य सडकहरुमा चेकजाँचका लागि ट्राफिक प्रहरी खटिएका छन्। निषेधाज्ञा भएपछि काठमाडौंका प्राय : सडक सुनसान बनेका छन्। निजी सवारीको चाप भएपनि सार्वजनिक यातायातका सवारीसाधन फाट्टफुट्ट मात्रै चलेका छन्। काठमाडौँ, भक्तपुर र ललितपुरका प्रमुख जिल्ला अधिकारीको यही १३ गतेको निर्णयानुसार बिहीबार बिहान ६ बजेदेखि नै उक्त आदेश कार्यान्वयनमा आएको हो। प्रहरी प्रधान कार्यालयका अनुसार उपत्यका छिर्ने नाका र चोकचोकमा चेक जाँच कडाई पारिएको छ। पास र अत्यावश्यकबाहेक जिल्ला भित्रका सबै प्रकारका निजी तथा सार्वजनिक यात्रुबाहक सवारीसाधनसमेत सञ्चालन नभएको कार्यालयले जनाएको छ। बिना पास सवारी साधन चलाउनेलाई होल्डिङ सेन्टरमा राखिएको छ। अत्यावश्यक सामग्री बोकेका ढुवानीका सवारी साधन, बिरामी तथा कुरुवा बोकेका एम्बुलेन्स, स्वास्थ्यकर्मी तथा सुरक्षा निकायले प्रयोग गर्ने सवारी साधनबाहेक अन्य सवारी साधन उपत्यकामा प्रवेश पाउने छैन। यद्यपी परिचपत्रधारी व्यक्तिहरु कार्यालय समयमा एकैपटक सडकमा निस्किदा निषेधाज्ञाको पहिलो दिनकै विभिन्न स्थानमा जामसमेत भएको थियो। अत्यावश्यक कामका लागि घर बाहिर निस्कनु परेमा अनिवार्य रुपमा मास्कको प्रयोग र न्युनतम भौतिक दूरी कायम गर्न प्रशासनले आग्रह गरेको छ। प्रहरीले बिहान खुलेका केहि पसललाई पनि बन्द गराएको छ। संक्रमण रोक्न कडाइ, हटस्पटमा धमाधम निषेधाज्ञा जारी उपत्यकामा आजदेखि निषेधाज्ञा लागू : के गर्न पाइन्छ, के पाइँदैन ? उपत्यकामा निषेधाज्ञा : बैंकका सबै शाखा खुला रहने सरकारी कार्यालयलगायतका सार्वजनिक सेवा प्रदायक संस्थाको हकमा सम्बन्धित मन्त्रालय वा विभागबाट जारी भएको सवारी पास लिई सवारी साधन प्रयोग गर्न पाइने छ। विकास निर्माण कार्यमा चाहिने मजदुर र सामग्री ढुवानीका साधनको हकमा सम्बन्धित आयोजना वा कार्यालय प्रमुखको सिफारिसका आधारमा पास लिएर चलाउनु पर्ने छ। अन्नपूर्णकर्मी अशोक दुलालको क्यामरामा कैद भएका तस्बिरहरु :"
संक्रमितको घरघरमै पुगेर नि:शुल्क औषधी वितरण,वीरगन्ज : अस्पतालमा बेड नपाएर आफ्नै घरको होम आइशोलेसनमा बस्न बाध्य भएका कोरोना संक्रमतिलाई वीरगन्ज महानगरपालिकाले उनीहरुको घरमै पुगेर औषधी वितरण गर्न थालेको छ। बुधबारदेखि महानगरपालिकाले होम आइशोलेसनमा बसेका संक्रमितहरुलाई घरमै पुगेर निशुःल्क औषधी बाँड्न थालेको हो। पहिलो दिन बुधबार महानगरका नगर प्रमुख विजयकुमार सरावगीले वडा नम्बर ५ स्थित एकै परिवारका ५ जना संक्रमतिलाई उनीहरुको घरमै पुगेर औषधी बाडेका थिए। जिल्ला प्रशासन कार्यालयकाअनुसार पर्सा जिल्लामा हाल ९ सयभन्दा बढी संक्रमित होम आइशोलेसनमा छन्। तीमध्ये ९० प्रतिशत संक्रमित वीरगन्ज महानगरका छन्। अस्पतालमा बेडको कमिले आफ्नै घरको होम आइशोलेसनमा बस्न बाध्य संक्रमतिहरुको उपचार प्रभावित नहोस् भनेर महानगरपालिकाले बु्धबारदेखि उनीहरुको घरघरमै पुगेर आवश्यक औषधी नि:शुल्क बाड्न थालेको नगर प्रमुख सरावगीले बताए। महानगरका होम आइशलेसनमा रहेका सबै संक्रमितहरुको घरघरमै महानगरका स्वास्थ्यकर्मीहरु पुगेर औषधी वितरण गर्ने उनले बताए। औषधी आवश्यक परेमा महामनगरका स्वास्थ्यकर्मी जहिर आलमको मोबाइल नम्बर ९८६०१३४५२३ मा फोन गरेर निशुल्क औषधी लिन सक्ने जानकारी उनले दिए। महानगरपालिकाले बाँड्न थालेको औषधीको प्याकेटमा संक्रमितका लागि १० दिन पुग्ने आवश्यक ८ प्रकारका औषधी छन्। नगर प्रमुख सरावगीले जिल्ला कोभिड संकट व्यवस्थापन केन्द्र डीसिएमसीले ठाँउ उपलब्ध गराइ दिएको खण्डमा महानगरपालिकाले तत्कालै २ सय बेडको आइशोलेसन वार्ड स्थापना गरी सञ्चालन गर्ने पनि बताए। नि:शुल्क अक्सिजन वितरण सुरु महानगरपालिकाले नै अक्सिजन बैंक स्थापना गरी बुधबारदेखि नि:शु्ल्क अक्सिजन वितरण गर्ने सेवा पनि शुरु गरेको छ। सम्पूर्ण लायन्स क्लब अफ वीरगन्जको साझेदारीमा महानगरपालिकाले बुधबारदेखि नि:शुल्क अक्सिजन सेवा शुरु गरेको हो। अक्सिजनको अभावका कारण होम आइशोलेसनमा रहेका संक्रमितको जीवन जोखिममा परेकाले त्यसैलाई मध्यनजर गरेर निशुल्क रुपमा अक्सिजन वितरण गर्ने सेवा सुरु गरिएको नगरप्रमुख विजय कुमार सरावगीले बताए । होम आइसोलेशनमा उपचार गराई रहेका संक्रमितहरुको स्वास्थ्य अवस्था जानकारी लिन हरेक वडा कार्यालयमार्फत प्यारामेडिकलसहितको स्वास्थ्यकर्मी परिचालन पनि गरिएको नगर प्रमुख सरावगीले वताए।
"८८ उपसचिवको सरुवा, को कहाँ ? (सूचीसहित)","काठमाडौं : सरकारले ८८ उपसचिवको सरुवा गरेको छ । सङ्घीय मामिला तथा सामान्य प्रशासन मन्त्रालयले बिहीबार मन्त्रालयको अतिरिक्त समूहमा रहेका उपसचिवलाई सङ्घ, प्रदेश तथा स्थानीय तहमा खटाएको छ । उपसचिव हिराकाजी श्रेष्ठको जिल्ला समन्वय समिति नुवाकोटमा सरुवा भएको छ। त्यस्तै उपसचिव रामचन्द्र रेग्मीको अख्तियार दुरुपयोग अनुसन्धान आयोगमा, रविन्द्र प्रसाद चौधरीको प्युठान नगरपालिका, कमला घिमिरेको उद्योग, वार्णिज्य तथा आपूर्ति मन्त्रालयमा पठाएको छ । खगेन्द्र सुवेदीको डाक्नेश्वरी नगरपालिक सप्तरी, प्रेमकुमार काफलेको भूमि व्यवस्था सहकारी तथा गरिबी निवारण मन्त्रालयमा सरुवा भएको छ । पीडीएफमा थप विवरण"
कोरोनाको प्रभावमा जनगणना,"काठमाडौं : मुलुक संघीयतामा गएपछि पहिलो पटक जेठ २५ देखि असार ८ गतेसम्म राष्ट्रिय जनगणना हुँदै छ। तर, कोरोना भाइरस महामारीको दोस्रो लहरले छोपेको यो कठिन परिस्थितिमा जनगणना कसरी हुन्छ ? कठिन अवस्था छ। घर व्यवहारदेखि राज्यको अवस्था पनि गम्भीर छ, केन्द्रीय तथ्यांक विभागका निर्देशक ढुण्डीराज लामिछाने भन्छन्, हाललाई गर्न सकिन्छ नै भनेर काम गरिरहेका छौं। निर्देशक लामिछानेका अनुसार सरकारले जनगणना नरोक्ने भनिरहेको छ। गृह मन्त्रालयले सूचना जारी गरेरै जनगणनाका लागि हुने कुनै पनि गतिवधि निषेधाज्ञाका कारण नरोकिने जनाएको छ। छलफल चलिरहेको छ। अझै केही भन्ने अवस्था छैन। हाम्रो काम भने रोकिएको छैन, लामिछाने भन्छन्। ५० हजार गणकलाई बिहीबारदेखि तालिम दिनुपर्ने कार्यतालिका छ। तर, बिहीबार नै काठमाडौं उपत्यकामा निषेधाज्ञा लागू हुँदै छ। निर्देशक लामिछाने गणकलाई विभिन्न समूहमा तालिम दिने तयारी रहेको बताउँछन्। तालिमका लागि आवश्यक व्यवस्था मिलाइने गृह मन्त्रालयको सूचनामा उल्लेख छ। मन्त्रालयका प्रवक्ता जनकराज दाहाल जनगणना राष्ट्रिय कार्यक्रम भएकाले तालिम सञ्चालन गर्न मन्त्रालयले सहजीकरण गरिदिएको बताउँछन्। निर्देशक लामिछाने गत वर्षको पाइलट जनगणनाको कोभिडकै बीचमा गरिएको सुनाउँछन्। जनस्वास्थ्यका मापदण्ड अपनाएर जनगणना भने गर्न सकिने लामिछानेको भनाइ छ। पोहोर पनि सुरुवातमा पाइलट जनगणना पनि बिथोलिएको थियो। तर, असारमा कोभिडकै बीचमा सम्पन्न गरेका थियौं, उनी भन्छन्, फिल्डमा समस्या छैन। जान सक्ने वातावरण भयो भने जनगणना हुन्छ। सबै जना घरमा हुने भएकाले झन् तथ्यांक लिन सजिलो हुन्छ। उनीे अवस्थाको जटिलता र व्यावहारिक पक्षलाई हेरेर भोलि के होला भन्न सकिहाल्ने अवस्था नरहेको बताउँछन्। अहिलेसम्म गर्न भनेर लागेका छौं। तर, भन्न सकिन्नँ, उनी भन्छन्, व्यावहारिक रूपमा भोलि के होला ? जो जहाँ छ, त्यसको गणना त्यहीँ स्थायी घर जहाँ भए पनि भाडामा बसेकै ठाउँबाट जनगणनाको विवरण संकलन हुनेछ। अक्सर बसोबासको आधारमा जनगणना हुने भएकाले दोहोरोपन पनि नआउने लामिछानेको भनाइ छ। जनगणनाका लागि ८० वटा प्रश्नावली छन्। जनगणनाको तथ्यांक संकलन दुई चरणमा हुने व्यवस्था गरिएको छ। पहिलो चरणमा वैशाख २६ देखि जेठ १४ सम्म २० दिन सुपरिवेक्षकद्वारा प्रत्येक घरदैलोमा पुगी घर तथा घरपरिवारको सूचीकरण फारममार्फत घर र घरसम्बन्धी विवरण, परिवारको कृषिसम्बन्धी ऋण, बैठक खाता, सरकारी अनुदानमा घर निर्माण, व्यावसाहियक तालिमसम्बन्धी विवरण संकलन गरिनेछ। कठिन अवस्था छ। घरव्यवहारदेखि राज्यको अवस्था पनि गम्भीर छ। हाललाई गर्न सकिन्छ नै भनेर काम गरिरहेका छौं।  ढुण्डीराज लामिछाने, निर्देशक, केन्द्रीय तथ्यांक विभाग विभागले हरेक १० वर्षमा गरिने राष्ट्रिय जनगणना १९६८ देखि सञ्चालन गर्दै आएको छ। कोही नछुटून्, कोही नदोहिरउन भन्ने उद्देश्यका साथ सुपरिवेक्षक र गणक घर घर पुगेर तथ्यांक सकंलन गर्नेछन्। लामिछानेका अनुसार कागजी प्रश्नावली, ट्यावलेट तथा इसेन्सस मार्फत तथ्यांक संकलन गरिनेछ। त्रिभुवन विश्वविद्यालयका प्राडायोगेन्द्रबहादुर गुरुङ नयाँ संरचनामा पहिलो पटक हुन लागेको जनगणनाबाट स्तरीय तथ्यांकन आउने विश्वास व्यक्त गर्छन्। अहिलेसम्मै स्तरीय हुन्छ। गणक, सुपरभाइजरदेखि स्थानीय संयन्त्रसमेत स्थानीय तहकै भएकाले सही तथ्यांक आउँछ। वडासम्मकै आर्थिक, सामाजिक, सांस्कृतिक, भौतिक पूर्वाधारको बारेमा थाहा पाउन सहिन्छ, उनी भन्छन्, नक्सांकन गर्न सकिन्छ। वडा नीति नियम बनाउन यसले सहयोग गर्नेछ। मातृभाषा र पुर्खौली भाषामा फरक मातृ भाषा र पुर्खौली भाषा फरक रहेकाले जनगणनाको प्रश्नावलीमा फरकफरक राखिएको छ। मातृ भाषा र पुर्खौली भाषामा धेरै फरक छ। बाबुआमाबाट सिकेको र बोल्न जानेकै भाषा मातृ भाषा हो भने जातीय पहिचान दर्शाउने पुर्खौली भाषा हो, लामिछाने भन्छन्। धेरै भाषा लोप भएकाले पुर्खौली भाषाको संरक्षण गर्न जरुरी रहेकाले प्रश्नावलीमा मातृ भाषाका साथै पुर्खौली भाषा पनि समेटिएको उनको भनाइ छ। भाषा आयोग तथा भाषाविज्ञहरूको सुझाव, परामर्शपछि धेरै छलफल गरेर पुर्खौली भाषाको विषय जनगणनामा राखिएको उनी बताउँछन्। लिम्पियाधुरामा स्याटलाइट वा इमेज स्क्यानिङ भारतद्वारा अतिक्रमित लिम्पियाधुरा क्षेत्रका कुटी, नाभी, गुन्जीको जनगणना स्याटलाइट वा इमेज स्क्यानिङ प्रविधिबाट गर्ने तयारी विभागले गरेको छ। विभागका निर्देशक लामिछाने भौतिक रूपमा जान सक्ने भए स्थलगत रूपमा नै हुने तर जान नसकिने अवस्था भए अन्य विधि अपनाउन सकिने बताउँछन्। यो क्षेत्रमा समस्या छ। भौतिक रूपमा जान सके गएर नै गर्छौं। जान सक्ने अवस्था भएन भने अन्य विधि अबलम्बन गरेर भए पनि जनगणना गर्छांै, उनी भन्छन्, स्याटलाइट वा इमेज स्क्यानिङको माध्यमबाट गर्न सकिन्छ। तर, यस विषयमा निर्णय भने भइनसकेको उनको भनाइ छ। तीन गाउँको जनगणना २०१८ सालयता भएको छैन। २०१८ सालमा व्यास क्षेत्रका गुञ्जी, नावी, कुटी, तिंकर र छांगरु गाउँको जनगणना गरिएको थियो। तत्कालीन अधिकृत भैरव रिसालले त्यहाँको जनगणना गराएका थिए। सरकारले २००९ सालमा पूर्वाञ्चल र २०११ मा पश्चिमाञ्चलमा जनगणना गरेको थियो। २०११ को जनगणनाले व्यास गर्खाका ६ गाउँको घरधुरी संख्या ४ सय ३४ तथा कुल जनसंख्या १ सय ८१६ देखाएको छ। दार्चुला जिल्ला तत्कालीन बैतडीअन्तर्गत थियो। बैतडीअन्तर्गतको तत्कालीन व्यास गर्खा (दरा)मा ६ गाउँ थिए। आफ्नो मातहतमा त्यहाँ जनगणना भएको रिसालले बताउँदै आएका छन्।"
मोरङमा तीन जनाको मृत्यु,"विराटनगर : मोरङमा कोरोना भाइरस संक्रमित एक पुरुष र एक जना वृद्धाको उपचारकाक्रममा मृत्यु भएको छ। झापाको अर्जुनधारा६ का ३५ वर्षीय पुरुषको बिहीबार बिहान ६ बजेतिर विराटनगरस्थित कोसी अस्पताल कोभिड१९ उपचार केन्द्रमा मृत्यु भएको हो। कोभिड अस्पतालका सूचना अधिकारी अनुपम राजवंशीकाअनुसार कोरोना पुष्टि भएपछि गत वैशाख ४ गते उपचारका लागि अस्पताल भर्ना गरिएका मृतकमा श्वासप्रश्वास र ज्वरोको समस्या थियो।अस्पताल भर्ना गरिएदेखि नै अवस्था गम्भीर थियो,उनले भने, सुरुदेखि नै नियमित आईसीयूमा राखेर उपचार थालिएको भए पनि बचाउन सकिएन। राजवंशीकाअनुसार बुधबार साँझबाट संक्रमित पुरुषको अवस्था थप गम्भीर बनेपछि परिवारका सदस्यसँगको समन्वयमा थप उपचारका लागि भेन्टिलेटरमा राखिएको थियो। त्यस्तै उपचारका लागि मोरङको बूढीगंगास्थित विराट शिक्षण अस्पतालमा पुर्याउनसाथ कोरोना संक्रमित एक जना वृद्धा महिलाको मृत्यु भएको छ। सुनसरीको इटहरी४ की ६२ वर्षीया महिलाको बुधबारराति १०:४० बजेतिर मृत्यु भएको विराटका कोभिड१९ अस्पताल इन्चार्ज सुनिल देवले बताए। उनकाअनुसार श्वासप्रश्वास र निमोनियाको समस्या देखिएपछि महिलालाई केही दिनअघि उपचारका लागि अस्पतालको आईसीयूमा भर्ना गरिएको थियो। पीसीआर परीक्षण गराउँदा बुधबार दिउँसो उनको रिपोर्ट पोजिटिभ आएको थियो। त्यसपछि आफन्त र परिवारका सदस्यले उपचारका लागि कोसी कोभिड अस्पताल लगेका थिए। त्यहाँ उपचार सम्भव नभएपछि थप उपचारका लागि फर्काएर विराटकै कोभिड अस्पतालमा ल्याइएकी महिलाको आइसोलेसनमा भर्ना गर्न नपाउँदै मृत्यु भएको जानकारी देवले दिए। उनका अनुसार शव व्यवस्थापनका लागि पहल भइरहेको छ। दुर्घटनामा मोटरसाइकल चालकको मृत्यु मोरङको धनपालथान गाउँपालिका५ दादरबेरियामा बुधबार राति भएको सवारी दुर्घटनामा परेर चालकको मृत्यु भएको छ। मोरङ प्रहरीका प्रवक्ता डीएसपी मानबहादुर राईकाअनुसार दुर्घटनामा परेर को १४ प ५१९९ नम्बरको मोटरसाइकल चालक धनपालथान५ का २२ वर्षीय मन्तोष सरदारको मृत्यु भएको हो। मोटरसाइकल दुर्घटना हुँदा गम्भीर घाइते भएका मन्तोषको उपचारका क्रममा विराटनगरको नोबेल शिक्षण अस्पतालमा बिहीबार बिहान ५:१० बजेतिर मृत्यु भएको राईले बताए। घाइतेलाई सुरुमा कोसी अस्पताल भर्ना गरिएपनि अवस्था गम्भीर रहेका कारण थप उपचारका लागि नोबेल लगिएको थियो। प्रहरीले मृतकको साथमा सवारी चालक अनुमति पत्र (लाइसेन्स) नभएको जानकारी दिएको छ। तीव्र गतिका कारण दुर्घटना भएको पाइएको डीएसपी राईले बताए।"
निषेधाज्ञाको मौका छोपी ग्राहक ठग्ने ३ व्यापारी कारवाहीमा,"वीरगन्ज : पर्सामा स्थानीय प्रशासनले बिहीबारदेखि एक हप्ताका लागि निषेधाज्ञा लगाउने भएपछि त्यसैको मौका छोपेर बुधबार वीरगन्जमा उपभोक्ता ठग्ने तीन व्यापारी कारवाहीमा परेका छन्। वाणिज्य,आपूर्ति तथा उपभोक्ता संरक्षण कार्यालय वीरगन्जबाट खटिएको बजार अनुगमन टोलीले बिहीबार वीरगन्जको बजारमा छापा मारेर उपभोक्ता ठग्ने ३ पसलेलाइ कारवाही गरेको हो । तीनवटै पसल कारवाही गरी ७० हजार रुपैयाँ जरिवाना गरिएको वाणिज्य,आपूर्ति तथा उपभोक्ता संरक्षण कार्यालय वीरगन्जका सूचना अधिकारी दिलिप खङखत्वेले जानकारी दिए । उनका अनुसार पसलमा मुल्य सुची नराखी कारोबार गरेको वीरगन्ज १२ को नमन किराना गल्ला भण्डारलाइ ५० हजार रुपैयाँ खरिद बिल नदेखाएकाले वीरगन्ज १० घण्टाघरको रक्षा भण्डार र वीरगन्ज ९ को मा दुर्गा एण्ड पुनम बस्त्रलयलाई जनही १०१० हजार रुपैयाँ जरिवाना गरिएको हो । वाणिज्य,आपूर्ति तथा उपभोक्ता संरक्षण कार्यालयका निमित्त कार्यलय प्रमुख जीतबहादुर भण्डारीको नेतृत्वमा खटिएको बजार अनुगमन टोलीमा जिल्ला प्रशासन कार्यलय पर्सा, जिल्ला प्रहरी कार्यालय पर्सा, वीरगन्ज उद्योग वाणिज्य सँघका प्रतिनिधि सहभागी थिए ।"
वीरगन्जमा एकैदिन १६९ जनामा कोरोना संक्रमण पुष्टि,"वीरगन्ज : वीरगन्जमा थप १ सय ६९ जनामा कोरोना भाइरसको संक्रमण पुष्टि भएको छ। नारायणी अस्पतालका प्रयोगशालामा बुधबार राति २ सय ४० जनाको परिक्षण गर्दा तीमध्ये १ सय ६९ जनामा संक्रमण भेटिएको हो। परीक्षण गरिएकामध्ये ७० प्रतिशतभन्दा बढिमा संक्रमण भेटिएको अस्पतालका कोभिड कोर्डिनेटर डाक्टर सरोज रोशन दासले जानकारी दिए। कोरोनाको दोस्रो लहर शुरु भएपछि वीरगन्जमा एकै दिन नयाँ संक्रमित फेला परेको यो नै सबैभन्दा बढी हो। बुधबार राति संक्रमण पुष्टि भएका १ सय ६९ जनामध्ये पर्सा जिल्लाका मात्र १४० जना रहेका छन्। उनीहरुमध्ये वीरगन्ज महानगरपालिकाका मात्रै १२० जना संक्रमित रहेको डाक्टर दासले जानकारी दिए। यस्तै बाराका २४ जना, रौतहटका ३ जना, तथा सर्लाही र दैलेखका ११ जनामा पनि संक्रमण पुष्टि भएको डाक्टर दासले जानकारी दिए। यसअघि मङगलबार राति पनि नारायणी अस्पतालको प्रयोगशालामा २ सय १० जनाको स्वाब नमुना परीक्षण गर्दा ६० प्रतिशतमा अर्थात १ सय २४ जनामा कोरोना संक्रमण पुष्टि भएको थियो। वीरगन्जमा चैत २७ गतेदेखि यता १ हजार २ सय ९१ जना नयाँ संक्रमित थपिएका छन्। चैत २७ देखि सोमबार बैशाख १५ सम्मको अवधीमा २ हजार ३ सय ४८ जनाको परीक्षण गर्दा आधा भन्दा बढि अर्थात १ हजार २ सय ९१ जनामा संक्रमण पुष्टि भएको डाक्टर दासले जानकारी दिए। कोरोना संक्रमणको दोश्रो लहर शुरु भए यता वीरगन्जका अस्पतालमा कोरोनाका कारण २३ जनाको मृत्यु भइसकेको छ। वीरगन्जमा संक्रमण र मृत्यु दर दुवै बढ्दै गएपछि कोरोना संक्रमणको बिहीबारदेखि बैशाख २२ गतेसम्म एक साताका लागि पर्सा जिल्लाभर निषेधाज्ञा लगाइएको छ।"
तस्बिरमा रुपन्देहीको निषेधाज्ञा,"भैरहवा : रुपन्देहीमा संक्रमणको ग्राफ उक्लिदै गएपछि स्थानीय प्रशासनले बिहीबारदेखि जिल्लामा १५ दिन निषेधाज्ञा लगाएको छ। संक्रमणको रोकथाम तथा नियन्त्रणका लागि बिहानैदेखि ठाउँठाउँमा सुरक्षाकर्मी परिचालन गरिएको छ। भोकभोकै बिहानैदेखि तैनाथ रहेका प्रहरीसँग सर्वसाधरणहरुले वादविवाद गर्दै सवारी साधन चलाउन खोजेका छन्। तर, प्रहरीले विभिन्न बाहनामा चलेका निजी र सार्वजनिक सवारी साधनलाई सडकमै होल्ड गरेको छ। आन्तिक रुपमा बैंक, बित्तीय संस्था, उद्योग लगायत संचालनमा रहँदा प्रहरीले सर्वसाधरणको हिड्डुल पूर्ण रुपमा रोक्न सकेको छैन। सीमानाका बेलहियाबाट लामो तथा छोटो दुरीको सवारी साधन संचालन हुदाँ भीड उस्तै छ। विशेष गरी भारतबाट आएका नेपाली नाकाबाट संचालित सवारी साधनमार्फत गन्तव्यतर्फ गइरहेका छन्। तर, संक्रमणको रोकथाम तथा नियन्त्रण गर्ने मुख्यस्थल सीमानाकामा व्यवस्थापन भने फितलो छ। बजार र राजमार्ग सरह प्रहरी सीमामा कडा देखिएको छैन। सीमामा स्वास्थ्य मापदण्डको पालना पनि नभएको पाइएको छ। जसकारण जिल्लामा संक्रमणको रोकथाम र नियन्त्रणको पहल व्यर्थ जाने सम्भावना देखिएको छ। जिल्लामा निषेधाज्ञा लगाइएको छ भने नेपाली र भारतीय नागरिक (भन्सार एजेण्ट, मालवाहक गाडीका चालक, सहचालक) का लागि सीमानाका खुला राखिएको छ।"
"उपत्यकामा आजदेखि निषेधाज्ञा लागू : के गर्न पाइन्छ, के पाइँदैन ?","काठमाडौं : काठमाडौं उपत्यकामा आजदेखि अत्यावश्यकबाहेकका सेवा र यातायात बन्द हुने गरी निषेधको आदेश (निषेधाज्ञा) लागू गरिएको छ। काठमाडौँ, भक्तपुर र ललितपुरका प्रमुख जिल्ला अधिकारीको यही १३ गतेको निर्णयानुसार बिहीबार बिहान ६ बजेदेखि नै उक्त आदेश कार्यान्वयनमा आएको हो। आदेश लागू भएसँगै उपत्यकाका तीनै जिल्लामा अत्यावश्यक कामबाहेकका गतिविधि सञ्चालनमा रोक लगाइएको छ भने अन्य जिल्लाबाट समेत प्रवेश गर्न पाइने छैन। आदेशानुसार सबै प्रकारका सभा, सम्मेलन, गोष्ठी, तालीम, सेमिनार, सिनेमा हल, पार्टी प्यालेस, स्विमिङ पुल, शपिङ मल, मनोरञ्जनस्थल, सैलुन, ब्युटी पार्लर, जिमखाना, समूहमा खेलिने खेलकूद, पुस्तकालय, सङ्ग्रहालय, चिडियाखाना आदि सञ्चालन गर्न पाइने छैन। विवाह व्रतबन्धको हकमा बढीमा १५ जनासम्म स्वास्थ्य मापदण्ड पालना गर्ने गरी जिल्ला प्रशासन कार्यालयबाट अनुमति लिनुपर्ने हुन्छ। विवाहमा जाँदा ब्यानरसहित दुई वटा मात्रै गाडी प्रयोग गर्नुपर्ने छ। विवाहमा जाँदा जिल्ला वा अन्तर जिल्लाका लागि पास नचाहिने तर पार्टी प्यालेस प्रयोग गर्दा भने अनिवार्य पास चाहिने छ। विवाह व्रतबन्धमा सहभागी भई अन्य जिल्लाबाट फर्कनुपर्दा चालकसहित बढीमा सात जनासम्मका लागि स्थानीय तहको सिफारिसमा जिल्ला प्रशासन कार्यालयबाट अनुमति लिनुपर्ने छ। मृत्यु संस्कार वा बिरामी कुरुवाका रूपमा अन्य जिल्ला जानुपर्दा विवरण खुल्ने कागजात (निवेदन, अस्पतालको कागजात वा स्थानीय तहको सिफारिस) सहित प्रशासन कार्यालयबाट पास लिनुपर्ने व्यवस्था गरिएको छ। सरकारले सङ्क्रामक रोग नियन्त्रण ऐन, २०२० को उपदफा २ बमोजिम पहाडी र हिमाली जिल्लामा २०० र काठमाडौँ उपत्यका तथा तराईमा ५०० सक्रिय सङ्क्रमित रहेका जिल्लामा जिल्लाभर वा निश्चित क्षेत्रमा प्रमुख जिल्ला अधिकारीले निषेधाज्ञा तथा आवश्यक आदेश जारी गर्न सक्ने अधिकार दिएको छ। सोही अधिकार प्रयोग गरी उपत्यकामा आजदेखि लागू गरिएको आदेश यही २२ गते राति १२ बजेसम्म जारी रहने छ। यस्तै अन्य दर्जन बढी जिल्लामा पनि यसैगरी आदेश जारी भएको छ। उक्त अवधिमा अत्यावश्यक सामग्री बोकेका ढुवानीका सवारी साधन, बिरामी तथा कुरुवा बोकेका एम्बुलेन्स, स्वास्थ्यकर्मी तथा सुरक्षा निकायले प्रयोग गर्ने सवारी साधनबाहेक अन्य सवारी साधन उपत्यकामा प्रवेश पाउने छैन।काठमाडौं उपत्यकामा लकडाउन घोषणा गरेपछि दरवारमार्गमा सवारीको पास जाँच गर्दै ट्राफिक प्रहरी । तस्बिर : रासस सरकारी कार्यालयलगायतका सार्वजनिक सेवा प्रदायक संस्थाको हकमा सम्बन्धित मन्त्रालय वा विभागबाट जारी भएको सवारी पास लिई सवारी साधन प्रयोग गर्न पाइने छ। विकास निर्माण कार्यमा चाहिने मजदुर र सामग्री ढुवानीका साधनको हकमा सम्बन्धित आयोजना वा कार्यालय प्रमुखको सिफारिसका आधारमा पास लिएर चलाउनु पर्ने छ। यस्तै खाद्य सामग्री र औषधि तथा स्वास्थ्य सामग्रीसम्बन्धी पसल व्यवसाय बाहेकका व्यवसाय बन्द गरिएको छ। खाद्य सामग्री पसल, ग्रोसरी कक्ष बिहान १० बजेसम्म र साँझ ५ देखि ७ बजेसम्म चल्न पाइने छ तर तोकेको स्वास्थ्य मापदण्ड पालना गर्नुपर्ने हुन्छ। सरकारी कर्मचारी, बैंक तथा वित्तीय संस्था बीमा र सहकारीलगायत राष्ट्र बैँकबाट इजाजत प्राप्त वित्तीय कारोबार गर्ने संस्थामा कार्यरत कर्मचारीको हकमा कार्यालयले जारी गरेको परिचयपत्रका आधारमा आवतजावत गर्न पाइने, काठमाडौँ उपत्यका प्रवेश गर्ने व्यक्तिले अनिवार्यरूपमा स्थानीय तहले तोकेको क्वारेन्टिन र होम आइसोलेसनमा बस्नुपर्ने काठमाडौँका प्रमुख जिल्ला अधिकारी कालीप्रसाद पराजुलीले जानकारी दिए। पत्रकारको हकमा सूचना विभाग, पत्रकार महासङ्घ र स्वयं सञ्चार संस्थाले जारी गरेको प्रेस परिचयपत्रका आधारमा आवतजावत गर्न पाइने छ। यसैबीच सरकारले नेपाल सिमाना जोडिएका छिमेकी मुलुकका नागरिकबाहेक अन्य देशका नागरिकलाई स्थलमार्गबाट हुने आवागमन स्थगन गरेको छ। स्थलमार्गबाट नेपाल आउनुपर्ने भारतीय र चिनियाँ नागरिकलाई निजले यात्रा गर्नुअघि स्वाब सङ्कलन भएको ७२ घन्टाभित्रको कोभिड१९ नेगेटिभ तथा १० दिन अनिवार्यरूपमा होटेल क्वारेन्टिनमा बस्ने गरी होटेल बुक गरेको प्रमाण पेश गरेको आधारमा स्थानीय प्रशासनको अनुमतिमा नेपाल प्रवेश गर्न दिने निर्णय गरेको छ। हवाई मार्गबाट नेपाल प्रवेश गर्ने नागरिकले पनि उक्त मापदण्ड पालना गर्नुपर्नेछ। उनीहरुले १० दिन अनिवार्य होटेल वा होम क्वारेन्टिनममा बस्नुपर्नेछ।"
पोखरीमा डुबेर बालकको मृत्यु,उदयपुर : पौडी खेल्नेक्रममा उदयपुरका एक बालकको मृत्यु भएको छ। बुधबार दिउँसो १२ बजे मामाको घरबाट पौडी खेल्न गएका त्रियुगा नगरपालिका४ वगाहाका १५ वर्षीय बालक विवेक ढकालको पोखरीमा डुबेर मृत्यु भएको हो। साँझसम्म घर नफर्किएपछि खोज्दै जाँदा माईजु टिक विकसहितका स्थानीयले पोखरीमा डुवेको अवस्थामा फेला पारेको जिल्ला प्रहरी कार्यालयका डिएसपी बेदप्रसाद गौतमले जानकारी दिए। मृत अवश्थामा फेला परेका ढकालको शव बिहीबार पोष्टमार्टम गरी आफन्तलाई बुझाइएको प्रहरीले जनाएको छ।
