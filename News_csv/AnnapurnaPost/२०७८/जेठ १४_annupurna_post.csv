शीर्षक,विवरण
"मनाङमा बाढी : चार टहरा र पक्की पुल बगायो, ६ घर विस्थापित","बेंसीसहर : बुधबार रातिदेखिको वर्षाले स्थानीय खहरे खोलामा आएको बाढीले हिमालपारीको मनाङ सदरमुकाम चामेको नयाँबजार क्षेत्र जोखिममा पारेको छ। शुक्रबार दिउँसो घट्टेखोलामा आएको बाढीले ४ टहरा र एक पक्की पुल बगाएको छ। २ किलोमिटर सडक क्षतविक्षत बनाएको छ। मनाङका प्रमुख जिल्ला अधिकारी विष्णु लामिछानेले बाढीले केही पक्की घरहरुको जग हल्लाएको र आँगन बगाएको बताए। एभरेष्ट होटलको शौचालय, कुखुराको खोर बगाएको र मुख्य भवनको जग धरापमा पारेको लामिछानेले बताए। उनका अनुसार बाढीका कारण दर्जनौ घरहरु जोखिममा परेका छन्। बाढीबाट विस्थापित परिवारलाई चामे गाउँपालिकाको भवनमा, लोकप्रिय मावि र आफन्तकोमा राखिएको छ। मनाङको चामे बजारमा बाढी पसेकाले नेपाली सेना, सशस्त्र, नेपाल प्रहरी र स्थानीयले बाढी नियन्त्रण गरेका थिए। वर्षा जारी रहेकाले जोखिम कायमै रहेको उनले बताए। सदरमुकाममा एक्कासी बाढी चलेपछि स्थानीय त्रसित बनेका छन्। यतिबेला मनाङमा सञ्चार छैन, खानेपानी छैन, विद्युत, टेलिफोन केही छैन प्रारम्भिक कक्षा पढाइ कार्यक्रम मनाङका जिल्ला संयोजक मनोज सुवेदीले भने, पानी पर्न नरोकिएकाले सबैजना डराई डराई बस्नुपरेको छ। बढीले बिहीबार तिमाङखोला र स्यार्कुखोलाको काठको पुल बगाएको थियो। पुल बगाउँदा बेसीशहरचामे सडकखण्ड अबरुद्ध बनेको छ। पुल बगाएपछि तिमाङ क्षेत्रबाट सवारीसाधन तल्लो क्षेत्र आउन र माथिल्लो क्षेत्र जान सकेका छैनन्। दुईवटा पुल बगाएपछि तत्कालका लागि आवतजावत बन्द भएको स्थानीय कमल गुरुङले बताए। तिमाङखोलाको काठेपुल गत वर्षको बाढीले पनि बगाएको थियो। निरन्तरको वर्षासँगै आएको बाढीले तिमाङखोलामा निर्माण गरिएको बेलिब्रिज पुलसमेत जोखिममा रहेको छ। गुरुङका अनुसार बाढीले स्यार्कुखोला लघु जलविद्युत आयोजनाको ३० मिटर कुलो, बाँध, ह्युमपाइप, घट्टासमेत बगाएको छ।"
निषेधाज्ञामा होटल सञ्चालन गर्नेलाई जरिवाना,"विराटनगर : कोरोना महामारी नियन्त्रणका लागि लगाइएको निषेधाज्ञाका समयमा होटल एवं मदिरा पसल सञ्चालन गर्ने नौजनाविरुद्ध जिल्ला प्रशासन कार्यालय मोरङले जरिवानाको फैसला गरेको छ । निषेधाज्ञा उल्लंघन गर्दै भीडभाडका साथ खुलेआम रूपमा ग्राहकलाई मदिरा बिक्री गरिरहेको अवस्थामा विराटनगरबाट पक्राउ परेकालाई मोरङका प्रमुख जिल्ला अधिकारी कोषहरि निरौलाको इजलासले जरिवाना तिराउने फैसला गरेको हो । मोरङ प्रशासनका नायव सुब्बा रमेशकुमार निरौलाले होटल एवं मदिरा पसल सञ्चालक नौ जनालाई जरिवानावापत जनही २५ हजार रुपैयाँ लिएर छाड्ने फैसला भएको जानकारी दिए । उनका अनुसार विराटनगर महानगरपालिका४ का देवानन्द थन्दार, सालो गिरी, विराटनगर९ का गौतम वर्णमाल, गोपाल भट्टराई, विराटनगर१५ की मीनु तामाङ, विराटनगर१६ का ओमनाथ चौधरी, सञ्जय यादव, बहादुर यादव र विराटनगर१७ का कृष्ण भुजेललाई जरिवाना तिराउने फैसला बिहीबार भएको हो । जरिवानावापतको रकम तिर्ननसक्दा बहादुर यादव पूर्पक्षका लागि कारागार चलान भएका थिए । तर मुद्दाको फैसला भएको भोलिपल्ट शुक्रबार जरिवाना तिरेर उनी कारागारमुक्त भएको निरौलाले बताए । उनका अनुसार अरु आठजना फैसला अनुसार जरिवानावापतको रकम तिरेर बिहीबार नै छुटेका थिए । नासु निरौलाले जरिवाना गरिएकाहरु सबैलाई बुधबारराति पक्राउ गरेर प्रहरीले कारबाहीका लागि भोलिपल्ट प्रशासनमा उपस्थित गराएको जानकारी दिए । होटलमा मदिरा सेवन गरिरहेको अवस्थामा पक्राउ परेका सातजनालाई भने प्रशासनले जनही एक हजार रुपैयाँ जरिवाना तिराएको उनले बताए । सरकारले जारी गरेको कोभिड१९ संकट व्यवस्थापन अध्यादेश २०७८ अनुसार निषेधाज्ञा उल्लंघन गर्नेलाई कारबाहीस्वरूप जरिवाना तिराइएको निरौलाको भनाइ छ । उनका अनुसार ऐनको परिच्छेद ५ को दफा २१ को उपदफा १ क बमोजिम निषेधाज्ञा जारी भएको समयमा रक्सी पसल र होटल खोलेर ग्राहाक भेला पार्दै खुवाउने तथा पसल सञ्चालन गर्नेमाथि कारबाही भएको हो । ऐनको उल्लंघन कोही कसैले गरेमा तत्कालै व्यक्तिलाई अधिकतम एक लाख र संस्थालाई अधिकतम पाँच लाख रुपैयाँसम्म जरिवाना गर्ने अधिकार प्रमुख जिल्ला अधिकारीलाई छ । मन्त्रिपरिषद्को सिफारिसमा राष्ट्रपति विद्यादेवी भण्डारीले जेठ ६ गते प्रमाणीकरण गरेपछि अध्यादेश कानुनको रूपमा देशभर लागू भएको हो । कोरोना भाइरसको संक्रमण दर उच्च रहेको मोरङमा वैशाख १९ गतेबाट निषेधाज्ञा जारी गरिएको छ । मोरङ प्रहरी प्रमुख एसपी सन्तोष खड्काले निगरानी बढाएर सबैतिर कडाई गर्दै निषेधाज्ञा उल्लंघन गर्नेलाई पक्राउ गरेर कारबाहीको दायरामा ल्याउन थालिएको जानकारी दिए । कोरोना महामारीमा जनतालाई संक्रमणबाट जोगाउन निषेधाज्ञा लगाइएको भए पनि कुरा नबुझ्नेहरुले जथाभावी उल्लंघन गर्ने गरेको उनको भनाइ छ । कोरोनाको चेन ब्रेक गर्न विभिन्न प्रयासहरु भइरहेका छन्, एसपी खड्काले भने, अटेर गर्ने र कोरोना फैल्याउने खालका गतिविधी गर्नेलाई धमाधम कानुनको दायरामा ल्याउन थालिएको छ । उनका अनुसार कोरोना नियन्त्रणका लागि सडक एवं सार्वजनिकस्थलमा भीडभाड हुन नदिने, बजार पसल तथा सवारी साधन सञ्चालनमा कडाइ गर्ने, होटल तथा मदिरा पसल सञ्चालन गर्न नदिने, मास्क तथा सेनिटाइजर वितरण गर्ने, खुलेआम हिँडडुल गर्नेलाई मास्क लगाउन आग्रह गर्ने काम निषेधाज्ञाका समयमा प्रहरीले गरिरहेको छ । त्यस्तै स्वास्थ्य मापदण्ड पालनामा जोड दिने, सावधानी अपनाउन सबैमा आग्रह गर्ने, कोरोनाविरुद्ध जनचेतनामुलक कार्यक्रम सञ्चालन गर्ने तथा निषेधाज्ञाको पालना गराउने एवं उल्लंघन गर्नेलाई कारबाही गर्ने काम भइरहेको एसपी खड्काले बताए ।"
बाँकेका स्वास्थ्यकर्मी दिनभर आन्दोलित (फोटो फिचर),"नेपालगन्ज : ड्यूटीमा रहेकै बेला स्वास्थ्यकर्मीमाथि सांघातिक आक्रमण भएको भन्दै बाँकेका स्वास्थ्यकर्मी शुक्रबार बिहानैदेखि आन्दोलित भएका छन्। भेरी अस्पताल परिसरमा भेला भएर स्वास्थ्यकर्मीले पीडकमाथि कारवाहीको माग गर्दै प्रहरी, प्रशासनविरुद्ध नारा लगाइरहेका छन्। भेरी अस्पताल नेपालगन्जको कोभिड विशेष आइसोलेसन वार्डमा कार्यरत स्वास्थ्यकर्मीमाथि ड्यूटीमै रहेको बेलामा बिहीबार राति आक्रमण भएको थियो। अस्पतालको आइसीयूमा उपचाररत दाङका डिल्लीबहादुर रावतको मृत्यु भएपछि बिरामीका कुरुवासहितका व्यक्तिले स्वास्थ्यकर्मीको लापरबाहीले मृत्यु भएको भन्दै नर्समाथि सांघातिक आक्रमण गरेको आन्दोलित स्वास्थ्यकर्मीहरुले बताएका छन्। आक्रमणबाट जोगिन एकजना डाक्टर र ४ जना नर्स शौचालयमा लुकेका थिए। आक्रमणकारीले शौचालयको ढोका फुटाएर कुट्न थालेपछि डाक्टर र नर्सको टोली दुई तले घरको शौचालयको झ्यालबाट हाम फालेर ज्यान जोगाएका थिए। स्वास्थ्यकर्मीमाथि आक्रमणपछि आपू लुम्बिनी प्रदेशको मुख्यमन्त्री शंकर पोखरेलको मान्छे भएकाले कसले के गर्न सक्छ भन्दैै आक्रमणकारीले थप धम्काएपछि बिहीबार मध्यरातिसम्म अस्पताल परिसरमा स्वास्थ्यकर्मी आन्दोलित भएका थिए। उनीहरुले अस्पतालमा राजनीति गर्न नहुने, मुख्यमन्त्रीको आडमा स्वास्थ्यकर्मीलाई कुट्न पाइँदैन लगायतका नारा पनि लगाएका थिए। नेपाल चिकित्सक संघलगायतका स्वास्थ्यकर्मीका १५ वटा संघसंस्थाले शुक्रबार विज्ञप्ति प्रकाशित गरी दोषीलाई कारबाही, स्वास्थ्यकर्मीको उचित सुरक्षा व्यवस्था गर्न माग गर्दै जिल्लास्थित सबै स्वास्थ्य संस्थामा आन्दोलनको घोषणा गरेको जनाएका छन्। आन्दोलनरत स्वास्थ्यकर्मी घटनाको विरोध गर्दै जिल्ला प्रशासन कार्यालयमासमेत पुगेका थिए। घटनामा संलग्नलाई कारवाही गर्न गृहमन्त्रालयले निर्देशन दिएको छ। प्रधानमन्त्री केपी ओली र राष्ट्रपति विद्यादेवी भण्डारीलेसमते घटनामा संलग्नलाई कारवाही गर्न माग गरेका छन्। महामारीको समयमा स्वास्थ्यकर्मीमाथि आक्रमण हुनु निन्दनीय भएको भन्दै चौतर्फी विरोध भएको छ।"
अर्बनको अध्यक्षका रवीन्द्रकुमार,"अस्ट्रेलिया : विगत १० वर्षदेखि अस्ट्रेलिया बस्दै आएका रवीन्दकुमार शर्मा अर्बन नेपाली समाज सिड्नीको अध्यक्ष चयन भएका छन् । यसैगरी, समाजको उपाध्यमा जितेन्द्र श्रेष्ठ र सबिन डाँगी, महासचिवमा सन्तोष आचार्य, सचिवमा राजेश टण्डन, कोषाध्यक्षमा तमन्ना शर्मा, महिला संयोजकमा सबला बस्नेत, युवा संयोजकमा युद्दीका कँुबर चयन भएका छन । सदस्यहरूमा मनोज अधिकारी, भूपेन्द्र कँडेल, आयुष अधिकारी, निशान कार्की, धीरेनबहादुर थापा र दीपेन्द्र घिमिरे चयन भएका छन् । समाजले सल्लाहकारहरूमा दिनेशकुमार पोखरेल, मनऋषि धिताल, रमेश बानियाँ, राजकुमार श्रेष्ठ, राजु गिरी र शशी राईलाई चयन गरेको छ भने समाजले पूर्वअध्यक्ष अशोक उप्रेतीलाई संरक्षकको रूपमा चयन गरेको छ । आगामी दिनमा नेपालीहरूको हक हितको पक्षमा लागि पर्ने प्रतिवद्धता व्यक्त गर्दछु, अध्यक्ष पदमा चुनिएपछि शर्माले भने ।"
मुस्ताङमा थपियो निषेधाज्ञा : जेठ २२ गतेसम्म लकडाउन,"जोमसोम : दोश्रो लहरको कोरोना भाइरसको संक्रमण जोखिम कायमै रहेको जनाउँदै हिमाली जिल्ला मुस्ताङमा शुक्रबार पूनः तेश्रो पटक एक साताका लागि निषेधाज्ञा थप गरिएको छ। यसअघि वैशाख ३० गते जारी गरिएको निषेधाज्ञा दोश्रो पटक जेठ १५ गते राति १२ बजे कायम गरिएकोमा त्यसलाई थप गर्दै जिल्ला प्रशासन कार्यालयले जेठ २२ गतेसम्मका लागि तेश्रो पटक निषेधाज्ञा जारी गरेको हो। जिल्ला कोभिड१९ संकट व्यवस्थापन समितिले निषेधाआज्ञाका कारण मुस्ताङमा कोरोना संक्रमण क्रमशः न्यूनिकरण हुँदै गइरहेको ठहर गरेको छ। सीसीएमसीले कोभिड संकटग्रस्तक्षेत्र मुस्ताङको वारागुङ मुक्तिक्षेत्र , घरपझोङ र थासाङ गाउँपालिका भित्र लागु हुने गरी तेश्रो पटक निषेधाज्ञा थप गरेको मुस्ताङकी प्रमुख जिल्ला अधिकारी हिरादेवी पौडेलले जानकारी दिइन्। दुर्गम जिल्लाको रुपमा परिचित हिमाली मुस्ताङको एकमात्र जिल्ला अस्पतालमा क्रिटिकल बिरामीको उपचारका लागि चाहिने आवश्यक भेन्टिलेटर, आईसीयू,जनशक्ति र आवश्यक स्वास्थ्य सुरक्षा उपकरण तथा स्वास्थ्य सामग्री लगायतको अभाव रहेकाले कोरोना रोकथाम तथा नियन्त्रण गर्न चुनौती रहेको उल्लेख गर्दै निषेधाज्ञाको अवधि थप गरिएको प्रजिअ पौडेलको भनाइ छ। मुस्ताङमा कोरोनाको दोश्रो भेरियन्ट जोखिमसँगै संक्रमितको संख्या वृद्धि भइरहेको छ। जिल्ला स्वास्थ्य कार्यालय मुस्ताङका अनुसार बिहीबारसम्म मुस्ताङमा संक्रमितको संख्या २ सय २६ पुगेको छ। जसअन्र्तगत उपल्लो मुस्ताङको लोमान्थाङमा ११, वारागुङ मुक्तिक्षेत्रमा १ सय ३६, घरपझोङमा ८३ जना र थासाङ गाउँपालिकामा ९६ जनामा कोरोना संक्रमण देखिएको जिल्ला स्वास्थ्य प्रमुख टिकाराम भण्डारीले जानकारी दिए।"
चर्चित चपली बैठकको भित्री कथा : क्याप्टेन थापासँगको विशेष वार्ता (भिडियो),"काठमाडौं : एमालेको एकता जोगाउने क्रममा एमाले अध्यक्ष तथा प्रधानमन्त्री केपी ओली र वरिष्ठ नेता माधव नेपालबीच भएको बहुचर्चित चपली बैठकको भित्री कथाको खुलासा भएको छ। उक्त वार्ताको साक्षीका रुपमा रहेका लेखक तथा व्यवसायी क्याप्टेन रामेश्वर थापाले के सहमति भएको थियो र कसरी तोडियो भन्ने खुलासा गरेका छन्। एपी वान एचडीको तमसो मा ज्योतिर्गमय सम्वादमा सहभागी लेखक क्याप्टेन थापाले चपली बैठकको वृत्तान्त बाहिर ल्याएका हुन्। विभाजनको डिलमा पुगेको एमालेको एकता जोगाउन क्याप्टेन थापाकै विशेष पहलमा वैशाख ३० गते दुवै नेता थापाको चपलीस्थित निवास बसेर साढे चार घन्टा वार्ता गरेका थिए। पुरानो तिक्ततालाई बिर्सेर मिलेर अघि बढ्ने सहमतिसहित दुवै नेता वार्ताबाट उठेका थिए र सहमतिका लागि कार्यदलसमेत गठन भएको थियो। चपली वार्तापछि राजीनामा दिन तयार भएको माधव पक्ष ब्याक भएको थियो। तर जब एमालेको आधिकारिक उम्मेदवार बनेका रामबहादुर थापा बादललाई माधव पक्षले अहसयोगका कारण हार्ने अवस्था बन्यो, त्यसपछि सहमति भाँडियो। जब जब मुलुकको राजनीतिले जटिल मोड लिन्छ, त्यतिबेला दलबीच सहमतिको वातावरण बनाउन क्याप्टेन थापाले व्यक्तिगत रुपमा पहल गर्दै आएका छन्। यसअघि २०७२ मा संविधान जारी गर्नका लागि दलहरूबीच सहमतिको वातावरण तयार गर्न पनि क्याप्टेन थापाले विशेष भूमिका निर्वाह गरेका थिए। विभाजित दलहरूलाई एक ठाउँमा ल्याएर १६ बुँदे सहमति गराउन उनले पहल गरेका थिए। पहिलो संविधानसभाको विघटनपछिको राजनीतिक भ्याकुम र तीव्र ध्रुवीकरणका बेला पनि दलहरूबीच सहमतिको वातावरण बनाउन उनले सहयोग गरेका थिए। एमाले र माओवादीबीचको एकता डिललाई सफल बनाउन पनि उनको महत्वपूर्ण भूमिका थियो। बहुमतको बलियो सरकार बनाएर मुलुकमा राजनीतिक स्थिरता कायम गर्ने र समृद्धिको यात्रा अघि बढाउने उद्देश्यले आफूले सक्दो योगदान गरेको क्याप्टेन थापा बताउँछन्। आफ्नो सक्रियता कुनै राजनीतिक वा व्यापारिक उद्देश्यले प्रेरित नभएको स्पस्ट पार्दै थापा भन्छन्, मेरो सक्रियता जनता र मुलुकको हितको लागि हो। म सधै लोकतन्त्र, राष्ट्रियताप्रति प्रतिबद्ध छु। मेरो चाहना वा स्वार्थ भनेको राजनीतिक स्थायित्व र आर्थिक समृद्धि मात्रै हो। क्याप्टेन थापा मुलुकको राजनीतिकलाई नियमित लिकमा फर्काउनका लागि दलहरू मिल्नुको कुनै विकल्प नरहेको बताउँछन्। राष्ट्रिय राजनीति र भूराजनीतिका विविध पक्षबारे टिकाराम यात्रीले क्याप्टेन रामेश्वर थापासँग गरेको विशेष सम्वाद"
के महिनावारी पूर्व जन्मको पाप हो ?,"नारी सुन्दरताका बयान प्रशस्तै सुनिन्छन्। ती कतिपय बयान शास्त्रीय कालबाटै गरिँदै आएका छन् भने केही समय परिवर्तनसँग पछिल्लो पटक गर्न थालिएका हुन्। गृहलक्ष्मी, मृग नयनी, धर्ती माता, आधा आकाश जे सुकै भनेपनि नारीलाई समाजका प्रत्येक सदस्यले अन्तर हृदयबाट हेर्ने दृष्टिकोण बिलकुल फरक छ। जस्तासुकै पीडालाई दबाएर अप्ठेरो परिवेशमा पनि मुसुक्क हाँसी दिनुपर्ने बाध्यतामा धेरै नारी यो समाजमा संघर्ष गरिराखेका छन्। एकातिर उनीहरु सामू प्राकृतिक वा जैविकीय देनका पद्वतिका आधारमा हुने नियमित चक्रले अप्ठेरोमा पर्छन् भने अकोतिर घर व्यवहार र व्यवहारिक समस्याले झन् धेरै। यी सबै अप्ठेरालाई बाध्यता वा प्रकृतिको उपहार मान्दै आफ्ना कर्तव्यमा नारीलाई हिँडाइरहेको हुन्छन्। बाल्यकालबाट यौवनकालमा प्रवेश गर्नुको संकेत हो रजस्वला। यसलाई प्राकृतिक नियम वा नियमित प्रक्रिया जे सुकै भने पनि प्रारम्भ चरणमा एउटी नारीमा रजस्वलाका समयमा हुने शारीरिक र मानसिक पीडालाई कम आक्नु हुँदैन। त्यो बेला नारीको जीवन संवेदनशील मात्र होइन खतरामा पर्ने सम्भावना पनि हुन्छ। रक्तश्राप हुने र पेट दुख्नेसँगै मस्तिष्कमा तरंग हुने अनेक शंका उपशंका र त्रासले डेरा जमाइरहेका बखत कति नारीलाई मनोसामाजिक परामर्शको आवश्यकतासम्म पर्छ। तर हाम्रो समाजले त्यही समयमा उनलाई छिछि र दुरदुर मात्र गर्दैन उनले खाने थाल बटुका अलग राख्नुपर्ने, दूध, दही जस्ता पोषिला खानेकुरा खान दिइदैन। त्यो मात्र होइन। फलफूल छुन नहुने भनेर टाढै राखिन्छ। केही समुदायका महिला पहिलो पटक महिनावारी हुँदा माइतीको मुख हेर्नु नहुने, माइती घरभन्दा अलग बस्नुपर्नेसँगै पश्चिम नेपालमा त छाउपडी गोठमा गएर एक्लै बस्नुपर्दा ज्यान नै गुमाउनु परेका उदाहरण धेरै छन्। रजस्वलालाई नियमित प्रकृया नभएर पूर्वजन्मको पाप हो भन्ने बुझक्कड पनि यही समाजमा छन्। जो नारीकै योनीबाट जन्म लिएका हुन र मरोणप्रान्त उनकै सामिप्यता चाहन्छन्। किन विभेद ? कसले बनायो नियम ? अब गहिरिएर सोचौं, के साँच्चै रजस्वला पूर्व जन्मको पाप हो ? अनि उनीहरुले यो अवस्थामा माइतीको मुख हेर्नु, नहुने, दही, दूध खाँदा पाप लाग्ने, छुट्टै थाल बटुकामा खानुपर्ने, पश्चिमतिर छाउपडी गोठमा बस्नुपर्ने, फलफूल छुँदा झर्ने यी सबै विकृति र कुसंस्कार किन ? कसले सुरुवात गर्यो यो नियम ? सायद मानव विकासको सुरुवातमा त्यो बेलाका बुझक्कडले जे गरे समय चक्र परिवर्तन हुँदै जाँदा त्यसलाई संस्कारका रुपमा लिइन थाल्यो र अहिले पनि त्यो क्रम जारी छ। महिनावारीका विषयमा गरिने टिप्पणी र त्यो भएका बखत नारीले गर्नु हुने र नहुने नियम बनाइएका बेला र अहिलेको परिवर्तन र विकासक्रमलाई हेर्ने हो भने त्यही बेलाको सापेक्षतासँग मात्रै मेल खान्छन्। मेरो विचारमा महिलालाई रजस्वला हुँदा त्यो बेला परिवार र समाजले गर्ने व्यवहार त्यही समयसँग मात्रै सार्थक छ। पितृ सत्ताले जकडेको हाम्रो समाजमा २१ औं शताब्दीसम्म आइपुग्दासम्म सबै क्षेत्रमा पहुँच बनाउन नसकेका महिलाको अवस्था कल्पना गर्ने हो भने पनि उत्तर सहज छ वास्तवमा रजस्वलाको चौंथो दिनसम्म रक्तश्राप धेरै हुने र आराम पनि पर्याप्त चाहिने भएकाले त्यो समय आराम गर्नुपर्ने वैज्ञानिक कारण छ। समाजका फुइफुट्टाले पछिल्लो समय महिनावारी भएका महिला फोहोरी हुन्छन्, उनीहरु भान्छाकोठामा जानु हुँदैन, अलग्गै बस्नुपर्छ भन्ने अर्थ लगाएर महिलाको स्वास्थ्यमाथि खेलवाड मात्रै गरेनन्। त्यसलाई नियमकै रुपमा लाद्नसम्म सफल भए। आङ ढाक्ने एकसरो कपडासम्म नपाउने त्यो बेलाका नारीले आफ्नो सरसफाइमा ध्यान दिनु त्यति चानचुने कुरा थिएन। यो बेला पर्याप्त सफा कपडा र सेनिटरी प्याडको कल्पना पनि गर्न कठिन थियो। भनिन्छ पितृ कार्जेमा ७ दिन र देव कार्जेमा ५ दिन रजस्वला बार्नुपर्छ। रजस्वला भएको सातदिनसम्म सामान्यतः रक्तश्राव हुने भएकाले ७ दिन बार्नुपर्ने नियम पनि त्यो बेलाका लागि सान्दर्भिक नै मान्न सकिन्छ। किनभने सरसफाइमा ध्यान नदिँदा मठ मन्दिर र तरकारी टिप्न करेसाबारीमै जाँदा पनि रजस्वला भएका महिलाको योनीबाट बग्ने रगत चुहिएर फोहोर हुन्छ भन्ने मान्यता अनुसार त्यो बेलाको सापेक्षतामा ७ दिन बार्न भनियो पछि त्यो नियमका रुपमा परिणत भयो। हिन्दु धर्म शास्त्रका अनेक ग्रन्थमा पनि महिनावारीलाई नियमित प्रकृया भनिएको छ। ती शास्त्रले महिनावारी भएका महिलालाई काज किरिया गर्न र धार्मिक कार्यमा सहभागी नगराउन भन्नुको तात्पर्य त्यो बेला महिलाको शारीरिक अवस्था कमजोर हुनका साथै विशेष स्याहारको आवश्यकता पर्ने भएकाले त्यस्ता कार्यमा सहभागी नगराउन भनिएको तर्क गर्ने आचार्यहरु प्रशस्तै छन्। सामान्य र एउटा शारीरिक प्रक्रियालाई गलत ढंगले हेर्नु र महिनावारी भएकै समयमा एकान्तमा बस्ने, छाउ गोठमा रहनुपर्ने र त्यस्तै अवस्थामा बलात्कारको शिकार बन्नुपर्ने जस्ता घट्ना आजका दिनमा देखिनु दुःखद् हो। भ्रमलाई चिर्न सक्ने यस्ता कुरा फेरि सुन्नु पर्ने थिए। रजस्वला उमेर पुगेपछि निश्चित उमेर समूहसम्म हुने नियमित प्रकृया हो। यो पूर्वजन्मको पाप होइन। यदि महिलामा रजस्वला नहुँदो हो त मानव चक्र नै ठप्प हुन्थ्यो। अनि यो समयमा उनीहरुमाथि अपमान चाहिँ किन ? दिवस औपचारिकताका लागि मात्र होइन। यी र यस्ता भ्रम चिर्न केन्द्रित बन्नुपर्छ।"
डाक्टर लिएर संक्रमित पत्रकारको घरदैलोमा पुग्दै प्रेस यूनियन,"कपिलवस्तु: नेपाल प्रेस यूनियनका पदाधिकारीहरु डाक्टर सहित स्वास्थ्यकर्मीको टोलीलिएर स्वास्थ्य परामर्श सेवा दिन कोरोना संक्रमित पत्रकारहरुको घर दैलोमा पुगेका छन् । नेपाल प्रेस यूनियनका सभापति गोपाल भण्डारीको नेतृत्वमा जिल्ला सचिव मणि प्रसाद गैरे, कोभिड फोकल पर्सन विनोद अधिकारी लगायत कपिलवस्तु आयुर्वेद केन्द्रका प्रमुख डा प्रवेश श्रीवास्तव र डा आशीषकुमार चौधरी सहितको स्वास्थ्यकर्मीको टोली निरन्तर रुपमा कोरोना संक्रमित पत्रकारको घर दैलोमा पुगी स्वास्थ्य परामर्श सेवा प्रदान गरिरहेका छन् । घर दैलोमा पुगेका डाक्टर सहितको स्वास्थ्यकर्मीको टोलीले संक्रमित पत्रकारको घर परिवारमा पनि ज्वरो नाप्ने, अक्सिजनको लेभल नाप्ने र अन्य स्वास्थ्य परामर्श दिने गरेको नेपाल प्रेस यूनियनका सचिव मणि प्रसाद गैह्रेले बताए । स्वास्थ्यकर्मी सहितको प्रेस यूनियनको टोलीले नेपाल पत्रकार महासंघकी जिल्ला उपाध्यक्ष स्वेता गिरी लगायत ६ जना कोरोना संक्रमित पत्रकारको घरमा पुगी स्वास्थ्य तथा परामर्श सेवा, स्वास्थ्य सामाग्री, हेल्थ किट, च्यवन प्राशलगायत डई फ्रुट प्रदान गरेका छन् । आयुर्वेद केन्द्रबाट गएका डाक्टरहरुको टोलीले संक्रमित पत्रकारहरुलाई रोग प्रतिरक्षात्मक क्षमता बढाउने खालका औषधिहरु प्रदान गरी यसको सेवन विधिका बारेमा र संक्रमणकालमा गरिने विभिन्न योग अभ्यासका बारेमा जानकारी गराएका छन् । कोरोना संक्रमणका बेला टोल समाजबाटै हेय भावले हेरिरहेको अवस्थामा डाक्टर सहितको पत्रकार टोली घर दैलोमा आई परामर्श दिँदा संक्रमित पत्रकारहरुमा ठूलो आत्मवल एवं हौसला बढेको नेपाल पत्रकार महासंघकी उपाध्यक्ष स्वेता गिरीले बताइन् । संक्रमित पत्रकारहरु निशा विश्वकर्मा, संजय मल्ल, शुशीला बेलवासे, रामु पौडेल र शुमेश श्रीमालले नेपाल प्रेस यूनियनले जिल्लामै पत्रकारहरुका लागि उदाहरणीय भूमिका खेलेको भन्दै आफुहरुले गरेको कोरोना विमाको प्रक्रियालाई पनि अघि बढाइदिन सहयोग गर्न आग्रह गरेका छन् । रात विरात र अन्य समयका लागि डाक्टरहरुसँग मोवाईलबाटै सम्पर्क गर्न सकिने व्यवस्था प्रेस यूनियनले मिलाएको छ । यसका लागि मेडिकल अफिसर डा अमूल्य पाठक, कोभिड विशेष नर्स समूहकी लुम्विनी प्रदेश परामर्शदाता सुमित्रा ढकाल र कोभिड फोकल पर्सन विनोद अधिकारी स्वयंसेवीभावले खटिएका छन् । कपिलवस्तु जिल्लामा कुल १ सय ६० जना पत्रकारहरु छन् । जिल्लामा हाल सम्म ६ जना पत्रकारलाई कोरोना संक्रमण भइसकेको छ । कोरोना संक्रमण हुने पत्रकारहरुलाई आवश्यक सहयोग, अक्सिजनको व्यवस्थापन र मनोपरामर्श सेवाप्रदान गर्न नेपाल प्रेस यूनियनले जिल्लाका विभिन्न स्वास्थ्य संस्थासँग समन्वय गरिरहेको युनियनका जिल्ला सभापति गोपाल भण्डारीले बताए ।"
प्रधानमन्त्री ओलीको सम्बोधनका ७२ बुँदा,"काठमाडौं : प्रधानमन्त्री केपी ओलीले शुक्रबार राष्ट्रका नाममा सम्बोधन गरेका छन् । ओलीले पछिल्लो राजनीतिक घटनाक्रम, कोरोना महामारी र सरकारले गरेका कामको अवस्थाबारे जानकारी दिँदै ७२ बुँदामा सम्बोधन गरेका हुन् । ओलीले नीतिहिन गठबन्धनको भर्याङ चढेर सरकार जान खोज्नु अराजनितिक झेली खेल भएको टिप्पणीसमेत गरेका छन्। आफ्ना लागि सरकारको नेतृत्व साधन मात्रै भएको साध्य नभएको भन्दै उनले लोकतन्त्रको सुदृढीकरणका लागि ताजा जनादेशमा जाने निर्णय गरेको दाबी गरे। सांसदको अस्वस्थ्य गतिविधिका कारण लोकतान्त्रिक गणतन्त्रप्रतिको जनविश्वास गुम्ला कि भनेर आवधिक निर्वाचनमा जाने निर्णय गरेको ओलीले प्रष्ट पारे। ओलीले निर्वाचनमा जानुलाई प्रतिगमन भन्नेले जनताको सार्वभौम सत्तालाई अस्वीकार गरेको आरोप लगाए। प्रधानमन्त्री ओलीले सम्बोधन गर्दै राष्ट्रका नाममा प्रधानमन्त्रीको सम्बोधन (लाइभ) स्वास्थ्यकर्मीमाथि भएको आक्रमण ड्युटीमा रहेका सुरक्षाकर्मीमाथि सरह दण्डनीय : प्रधानमन्त्री ओली ताजा जनादेशमा जानु प्रतिगमन होइन :प्रधानमन्त्री (पूर्णपाठ भिडियो) ताजा जनादेशमा जानु प्रतिगमन होइन। निर्वाचनमा जानुलाई प्रतिगमन भन्नु सारमा जनताको सार्वभौम सत्तालाई अस्वीकार गर्नु हो, ओलीले भने, नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। पछिल्लो तीन वर्षमा नेपालले विभिन्न क्षेत्रमा उल्लेख्य प्रगति हासिल गरेको भन्दै ओलीले संविधान पूर्ण रुपमा कार्यान्वयनमा आएको, संघीयताले स्थायित्व प्रदान गरेको, लामो सयमदेखि रिक्त संवैधानिक निकायले पूर्णता पाएको, हिंसाको बाटो हिँडेका समूह शान्ति प्रक्रियामा आएको उल्लेख गरेका छन्। ओलीले देशमा भौतिक पूर्वाधार, सडक, पुल निर्माण, खानेपानी, भूकम्पले क्षतिग्रस्त बनाएका ऐतिहासिक र पुरातात्विक संरचनाको पुननिर्माण भएको, सुरक्षित आवास निर्माण, सुकुम्बासी समस्या समाधान गर्न आयोग गठन भएको लगायत विषयलाई समेटेर ७२ बुँदामा सम्बोधन गरेका हुन्। सम्बोधनका ७२ बुँदा १ गएको बैशाख २० गते कोभिड महामारीको दोस्रो लहरका सम्बन्धमा यहाँहरूसँग सम्वाद गरेको थिएँ। कोभिडको यो लहर निकै सङ्क्रामक र बढी घातक रहेको एवं यसको रोकथाम तथा नियन्त्रणका लागि राज्यका सबै संयन्त्र परिचालित गरिएको बताएको थिएँ। सङ्क्रमणको साङ्लो चुँडाउन निषेध आदेशको पालना गर्न र महामारी नियन्त्रणका लागि सरकारले चालेका कदममा साथ दिन आग्रह गरेको थिएँ। २ त्यस यताका पच्चीस दिन हाम्रा लागि निकै कष्टकर रहे। यस अवधिमा थप दुई लाख व्यक्ति सङ्क्रमित हुनुभयो। तीन हजारभन्दा बढीले ज्यान गुमाउनु भयो। अक्सिजन र शय्या व्यवस्थापनका लागि यो समय निकै चुनौतीपूर्ण रह्यो। लिक्विड अक्सिजन आयातमा समस्या पैदा भयो। अक्सिजन सिलिण्डरको अभाव खट्कियो। ३ समाधानका लागि हामीले सम्पूर्ण शक्ति केन्द्रित गर्यौं। त्यसले गर्दा अहिले स्थितिमा सुधार आएको छ। भारतबाट लिक्विड अक्सिजनको नियमित र थप मात्रा आपूर्ति हुन थालेको छ। अन्य उद्योगमा रहेका हजारौं अक्सिजन सिलिण्डर सङ्कलन गरी अस्पतालहरूमा पठाइएको छ। अक्सिजन प्लान्टहरूलाई पूर्ण क्षमतामा सञ्चालन गरिएको छ। अक्सिजन उद्योगलाई विद्युत् महसुलमा छुट दिने व्यवस्था गरिएको छ। नागरिकको जीवनरक्षाका लागि विदेशबाट एयरलिफ्ट गरेर समेत सिलिण्डर ल्याइएको छ। अस्पतालहरूमा अक्सिजन प्लान्ट जडान गर्न पर्याप्त रकम पठाइएको छ। मित्रराष्ट्रहरूको सहयोगमा उल्लेख्य सङ्ख्यामा भेण्टिलेटर र अक्सिजन कन्सन्ट्रेटर लगायत स्वास्थ्य सामग्री भित्रिएका छन्। ४ कोभिडविरुद्धको हाम्रो लडार्इँमा महत्वपूर्ण सहयोग गर्ने भारत, चीन र यसका सिचुवान तथा तिब्बत प्रान्तीय सरकारहरू, अमेरिका, स्पेन, बेलायत, जापान, अष्ट्रेलिया, स्वीट्जरल्याण्ड, जर्मनी, थाइल्याण्ड, सिङ्गापुर, न्यूजिल्याण्ड, फिनल्याण्ड लगायत मित्र राष्ट्रहरूप्रति हामी आभारी छौं। चिनियाँ रेडक्रस, तेमासेक फाउण्डेशन सिङ्गापुर, डाइरेक्ट रिलिफ अमेरिका, रोयल थाई मोनास्ट्री लगायत परोपकारी संस्थाबाट पनि सहयोग प्राप्त भएको छ। आफ्नो गाँस कटाएर अक्सिजन सिलिण्डर पठाउने खाडी क्षेत्रमा कार्यरत नेपाली श्रमिकप्रति सम्मान व्यक्त गर्न चाहन्छु । गैरआवासीय नेपाली सङ्घ र देशका उद्यमी, व्यवसायी र समाजसेवी लगायत सबै सहयोगीहरू धन्यवादका पात्र हुनुहुन्छ। ५ कोभिड १९ जस्तो ठूलो महामारीको सामना गर्न एकीकृत, समन्वयात्मक र समग्र राष्ट्र रणनीति आवश्यक पर्दछ। यसै खाँचोलाई पूर्ति गर्न कोभिड सङ्कट व्यवस्थापन अध्यादेश २०७८ जारी गरिएको छ। यसबाट राज्यको सम्पूर्ण शक्ति कोभिड विरुद्ध परिचालित गर्ने बाटो सहज भएको छ। अध्यादेशको व्यवस्था बमोजिम प्रधानमन्त्रीको अध्यक्षतामा निर्देशक समिति र यस मातहत चौबिसै घण्टा खटिने गरी कोभिड सङ्कट व्यवस्थापन केन्द्र स्थापना भएको छ। वीर अस्पताललाई कोभिड युनिफाइड केन्द्रीय अस्पताल तोकिएको छ। यहाँबाट कोभिड बिरामीहरूले स्क्रिनिङ, डायग्नोस्टिक, उपचार र अन्य सेवा पाउनुहुनेछ। वीर अस्पतालले जुनसुकै अस्पताल, संस्थान र मेडिकल कलेजहरूलाई कोभिडको उपचारमा समन्वयात्मक ढङ्गले परिचालन गर्नेछ। आवश्यकता अनुसार स्वास्थ्य सङ्कटकाल लगाउन सकिने व्यवस्था गरिएको छ। ६ कोभिड उपचारका लागि १५७ अस्पतालहरू सूचीकृत भएका छन्। कोभिडको नि:शुल्क उपचारका लागि ४५ निजी अस्पतालसँग सम्झौता गरिएको छ। महामारी सुरु भएको एक वर्षको अवधिमा भेण्टिलेटरको सङ्ख्या ३२७ बाट ९०४, आइसियु बेड २६०० बाट ३००० पुर्याइएको छ। अस्पतालमा २८५३ हाइडिपेन्डेन्सी युनिट (एचडियु) थप भएका छन्। ९०० अक्सिजन कन्सन्ट्रेटर थपिएका छन्। छिटै १८० भेन्टिलेटर, ६३० आइसियु, १४०० एचडियु र १९ अक्सिजन प्लान्ट थपिनेछन्। ७ कोभिड महामारीमाथि निर्णायक विजयका लागि खोप अनिवार्य छ। हालसम्म हामीलाई अनुदानबाट प्राप्त ३२ लाख २८ हजार डोज र खरिदबाट उपलब्ध १० लाख डोजबाट खोप अभियान अगाडि बढाएका छौं। पहिलो मात्रा खोप लगाएका नागरिकहरूका लागि दोस्रो मात्राको व्यवस्था जसरी पनि गरिने कुरामा निश्चिन्त रहन आग्रह गर्दछु। थप खोपको व्यवस्था गरेर सबै वयस्क नागरिकलाई खोप लगाइने र महामारीलाई नियन्त्रण गरी छाडने विश्वास दिलाउन चाहन्छु। ८ कोरोना महामारीको आक्रमणबाट विकसित र विकासशील, सम्पन्न र साधनस्रोत विहीन, ठूला र साना कुनै पनि देश बँच्न सकेका छैनन्। तर विकासशील देशहरूमाथि यसको मार बढी परेको छ। दिगो विकास लक्ष्य हासिल गर्ने उनीहरूको प्रयासलाई महामारीले झनै चुनौती खडा गरेको छ। खोपलगायत अत्यावश्यक जीवनरक्षक औषधीहरूको अभाव हुँदै जाँदा विकासशील देशहरू झनै पछाडि पर्नेछन्। आज खोपको असमान वितरण विश्वव्यापी बहसको विषय बनेको छ। खोप उत्पादक कम्पनीहरूले प्रतिबद्धता अनुसारको खोप उपलब्ध नगराउँदा विकासशील देशहरूका लागि खडा गरिएको कोभ्याक्स एलायन्सको समग्र योजना नै प्रभावित भएको छ। त्यसैले महामारीविरुद्धको विश्वव्यापी सहकार्यमा म पुनः जोड दिन चाहन्छु। जी७ र जी२० लगायत विकसित मुलुकहरूले अन्तर्राष्ट्रिय उत्तरदायित्व वहन गर्न आवश्यक छ। सबै सुरक्षित नहुँदासम्म हामी कोही पनि सुरक्षित हुन सक्दैनौं भन्ने यथार्थलाई मनन गर्न सबैसँग आग्रह गर्न चाहन्छु। ९ यस लडाइँको अग्रमोर्चामा चिकित्सक, स्वास्थ्यकर्मी, सुरक्षाकर्मी चालक तथा सफाइकर्मी र निजामति सेवाका राष्ट्रसेवकहरू हुनुहुन्छ। तीनै तहमा निर्वाचित जनप्रतिनिधिहरू र देशभरि नै स्वयंसेवीहरू परिचालित हुनुहुन्छ। आफ्नो निजी जीवन र पारिवारिक जिम्मेवारीलाई समेत पञ्छाएर सङ्क्रमितहरूको उपचार र व्यवस्थापनमा अहोरात्र खट्ने उहाँहरू हामी सबैका आदर र सम्मानका हकदार हुनुहुन्छ। महामारीविरुद्ध लडिरहेका जनशक्तिको सुरक्षामा सरकारले कुनै कसर बाँकी राख्दैन। अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमण सरह नै दण्डनीय मानिनेछ। १० अस्पतालमा उपचार गराइरहनु भएका र घरमै आइसोलेसनमा बसी स्वास्थ्यलाभ गरिरहनुभएका १ लाख १६ हजार ४७६ दिदीबहिनी तथा दाजुभाइहरूको शीघ्र स्वास्थ्यलाभको कामना गर्दछु। ६ हजार ९५१ नागरिकहरूको निधनप्रति गहिरो दुःख व्यक्त गर्दै शोकाकुल परिवारजनमा हार्दिक समवेदना प्रकट गर्दछु। ११ कोभिडसँग मुकाबिला गर्न जीवन पहिला हाम्रो नीति हो। जनताको जीवन रक्षा सरकारको प्रमुख दायित्व हो। हामीलाई थाहै छ, महामारी नियन्त्रणको पहिलो र प्रभावकारी उपाय भनेको यसको रोकथाम हो, महामारी फैलिन नदिनु हो। यसका लागि जनस्वास्थ्यका मापदण्डहरूको कडाइका साथ पालना गर्न पुनः सबै दिदीबहिनी तथा दाजुभाइहरूमा आग्रह गर्दछु। अहिले लागू गरिएका निषेध र अन्य उपायहरू जनताको जीवन रक्षाकै लागि हुन्। जीविका अर्थात् अर्थतन्त्रको रक्षाको दायित्वप्रति पनि सरकार उत्तिकै सचेत रहेको विश्वास दिलाउन चाहन्छु। आदरणीय दिदीबहिनी तथा दाजुभाइहरू, १२ राजनीतिक स्थायित्व सुनिश्चित गर्ने, लोकतन्त्रलाई सुदृढ गर्ने र हाम्रो सम्पूर्ण ऊर्जा सामाजिकआर्थिक रुपान्तरण र समृद्धिका लागि एकाग्र रूपमा केन्द्रित गर्ने प्रयासमा पटकपटक अवरोध सिर्जना भएका छन्। १३ सीमित व्यक्तिहरूका महत्वाकाङ्क्षा, कुण्ठा र स्वार्थका लागि प्रतिनिधिसभालाई अकर्मण्य बनाउँदै लगिएपछि गत पुसमा प्रतिनिधिसभा विघटनको निर्णय गरिएको थियो। तर सर्वोच्च अदालतले प्रतिनिधिसभा पुन:स्थापना गर्ने निर्णय गर्यो। उक्त फैसलाको सम्मान गर्दै त्यसलाई कार्यान्वयन गरियो। यस अवधिमा हाम्रा प्रयास प्रतिनिधिसभालाई पूर्ण अवधि सञ्चालन गर्ने र यसैभित्रबाट राजनीतिक स्थायित्व खोज्ने कुरामा नै केन्द्रित रह्यो। तर तीन महिनाको अनुभवले पुन:स्थापित प्रतिनिधिसभाले राजनीतिक स्थायित्वमा अपेक्षित योगदान गर्न नसकेको यथार्थ स्पष्ट पार्छन्। १४ मैले गएको वैशाख २७ गते प्रतिनिधिसभा समक्ष विश्वासको मतका लागि प्रस्ताव पेश गरेँ। सदनमा मैले प्रतिनिधिसभालाई पूर्ण कार्यकाल सञ्चालन गर्न र यसलाई कामकाजी बनाउनका लागि कि त आफूलाई विश्वासको मत दिन कि स्वस्थ एवं संवैधानिक प्रक्रियाबमोजिम वैकल्पिक सरकार दिन आग्रह गरें। मेरो प्रस्ताव असफल भयो। संविधानको धारा ७६ (२) अनुसारको सरकार गठनका लागि सम्माननीय राष्ट्रपतिले दिनुभएको समय पनि त्यत्तिकै व्यतीत भयो। यसरी प्रतिनिधिसभा न सरकारलाई विश्वासको मत प्रदान गर्ने, न त वैकल्पिक सरकार नै दिन सक्ने गरी अकर्मण्यतामा फस्न पुग्यो। १५ त्यस यताका दश दिनसम्म पनि विश्वासको प्रस्तावमा मतदान हुँदाका बखतको परिस्थितिमा तात्विक परिवर्तन आएको मैले पाइनँ। मैले पुनः विश्वासको मत पाउन सक्ने भरपर्दो आधार पनि देखिएन। संसदमा सरकारको वार्षिक नीति र कार्यक्रम तथा बजेट प्रस्तुत गर्ने समय नजिक आइसकेको परिस्थितिमा राजनीतिक अन्यौल कायम राख्नु उचित हुँदैनथ्यो। यसै पृष्ठभूमिमा मैले गएको जेठ ६ गते मार्गप्रशस्त गर्दै संविधानको धारा ७६ (५) को सरकार बनाउने प्रक्रिया सुरु गर्न सम्माननीय राष्ट्रपतिज्यू समक्ष सिफारिस गरें। यो कदम मुलुकलाई राजनीतिक अन्यौलबाट सकेसम्म छिटो मुक्त गर्ने उद्देश्यबाट प्रेरित थियो। १६ यसै बीच जनता समाजवादी पार्टीले मलाई प्रधानमन्त्रीमा समर्थन गर्ने संस्थागत निर्णयको पत्र हस्तान्तरण गर्यो। प्रतिनिधिसभाको रक्षा र राजनीतिक स्थायित्वका लागि अन्तिम प्रयास स्वरूप मैले जेठ ७ गते ७६ (५) को प्रधानमन्त्रीका लागि दाबी प्रस्तुत गरें। दाबी गर्दाको समयसम्म मेरो पक्षमा नेकपा (एमाले)का १२१ र जनता समाजवादी पार्टीका ३२ सांसदहरूको समर्थन स्पष्ट देखिन्थ्यो। १७ तर यसबीचमा जे जस्ता घटना र प्रवृत्ति देखा परे, तिनले नेपाली राजनीतिलाई पछिसम्म प्रदूषित गराइरहनेछन्। हामीले अवलम्बन गरेको बहुदलीय प्रणालीका सिद्धान्त, संसदीय मूल्य मान्यता एवं पार्टी र संसदीय दलका संस्थागत निर्णयलाई धज्जी उडाउँदै नेकपा (एमाले) र जनता समाजवादी पार्टीका केही सांसदहरूले नेपाली काङ्ग्रेसका नेतालाई प्रधानमन्त्री बनाउन हस्ताक्षर गर्नुभयो। नेकपा (एमाले) र जनता समाजवादी पार्टीले त्यस्तो हस्ताक्षरलाई मान्यता नदिन र यस्ता गतिविधि कारबाहीको विषय बन्ने जानकारी पत्र मार्फत तत्काल राष्ट्रपतिको कार्यालयलाई गराए। १८ बहुदलीय प्रणाली विपरीतका त्यस्ता हस्ताक्षरलाई आधार बनाएर माननीय शेरबहादुर देउवालाई प्रधानमन्त्री नियुक्त गर्ने सम्भावना त थिएन नै। तर ती हस्ताक्षरहरूका कारण प्रधानमन्त्रीमा मेरो दावी पनि निर्विवाद हुन सकेन। संविधानको धारा ७६ (५) ले प्रस्तुत दावीमा विश्वासको मत प्राप्त गर्ने भरपर्दो आधार छ कि छैन भन्ने निर्क्यौल गर्ने दायित्व राष्ट्रपति संस्थालाई प्रदान गरेको छ। सम्माननीय राष्ट्रपतिबाट दुवै दावीलाई खारेज गर्ने निर्णय भयो। त्यसपछि नै संविधानको धारा ७६ (७) बमोजिम प्रतिनिधिसभा विघटन गरी नयाँ निर्वाचनमा जाने संवैधानिक वाध्यताको स्थितिमा मुलुक पुगेको हो। १९ संविधानको स्पष्ट व्यवस्था र सर्वोच्च अदालतको फागुन ११ को फैसलामा भनिएका सरकार गठनका सबै विकल्पहरूको प्रक्रिया पूरा भइसकेपछि भएको प्रतिनिधिसभा विघटनपछि आज राजनीतिमा जे जस्ता अराजनीतिक, असंसदीय र अलोकतान्त्रिक गतिविधिहरू देखा परेका छन्, ती विडम्बनापूर्ण छन्। २०४८ सालको निर्वाचनबाट गठित प्रतिनिधिसभा तत्कालीन सत्तारुढ पार्टीमा देखा परेका यस्तै विकृत अभ्यासका कारण विघटन भएको थियो। त्यहाँबाट सुरु भएको विकृतिको शृङ्खला दसौं वर्षसम्म जारी रह्यो। त्यस विकृतिले तत्कालीन सरकारहरूलाई मात्र अप्ठ्यारो पारेन, बहुदलीय शासन प्रणालीप्रति नै जनतामा नैराश्य र वितृष्णा पैदा गर्न भूमिका खेल्यो। दलहरूमा स्वार्थजन्य विभाजन, दलहरूबीच सिद्धान्तहीन गठबन्धन र दबाबप्रभावका बलमा सांसदहरूको ओहोरदोहोर मुख्य कारण थियो, जसले संसदीय व्यवस्थामाथि उग्रदक्षिणपन्थी र उग्रवामपन्थी दुबै कोणबाट हमलाका लागि आधार बनेको थियो। बीस वर्षपछि पनि नेपाली राजनीतिमा यिनै प्रवृत्ति दोहोरिनु दुःखद र दुर्भाग्यपूर्ण छ। २० हामीले अवलम्बन गरेको शासन प्रणाली जनताको प्रतिष्पर्धात्मक बहुदलीय लोकतान्त्रिक शासन प्रणाली हो। यस प्रणालीका आधारस्तम्भ राजनीतिक पार्टीहरू हुन्। लोकतान्त्रिक पार्टीहरू कमजोर हुँदा कसरी मुलुक हिंसाको दुष्चक्रमा फस्दो रहेछ र तानाशाही शासनका लागि बाटो खुल्दो रहेछ भन्ने निकट अतीतको अनुभवलाई हामीले यति चाँडै बिर्सिसकेको हो ? पार्टीहरू सत्तामा जानु या विपक्षमा बस्नु, विस्तारित हुनु या सङ्कुचनमा पर्नु लोकतन्त्रमा सामान्य विषय हुन्। तर सत्ताकै लागि अन्य पार्टीहरूमा विभाजन, विग्रह र विकृतिहरू पैदा गर्नु एवं त्यसकै बलमा आफू सफल भएको भ्रम पाल्नु आत्मरति मात्रै हो। बहुदलीय प्रणालीमा देखा पर्न लागेको निर्दलीय चरित्र ख्यालठट्टाको विषय होइन। अझै यस्तो विकृतिको औचित्य एवं वैधता कायम गर्न भइरहेका प्रयास त सामान्य विषय हुँदै होइनन्। २१ मैले आफ्नो लागि या आफ्नो दलका लागि यी सबै विषय भनिरहेको छैन। लोकतन्त्रका लागि आफ्नो जीवनको आधा शताब्दीभन्दा बढी खर्चेको र पञ्चायती जेलमा चौध वर्ष बिताएको मेरा लागि सत्तामा रहनु या नरहनु प्रमुख विषय हुँदै होइन। बहुदलीय व्यवस्था आइसकेपछि पनि प्रतिपक्षका रूपमा दशकौं व्यतीत गरेको, लोकतान्त्रिक शक्ति हरूकै दमन झेलेको हाम्रो पार्टीका लागि पनि यो विषय महत्वपूर्ण होइन। हाम्रा लागि सत्ता साधन मात्रै हो, साध्य होइन। साध्य त राष्ट्रियताको सम्वर्द्धन र सार्वभौमसत्ताको रक्षा हो। राष्ट्रिय अस्मिता र स्वाभिमानको संरक्षण हो। लोकतन्त्रको सुदृढीकरण गर्दै जनताको जीवनमा अनुवाद गर्नु हो। यसलाई राजनीतिक अधिकारको दायराबाट माथि उठाएर मानवीय आकाङ्क्षाको समष्टिका रूपमा विकसित गर्नु हो। अधिकारको प्राप्ति, अवसरमा पहुँच, सामाजिक न्याय र समानताको प्रत्याभूति एवं सम्मान र सुरक्षाको सुनिश्चितता भएको समाज निर्माण गर्नु हो। यसकै लागि हाम्रा प्रयास केन्द्रित छन्। २२ आजको मुख्य चिन्ता अलोकतान्त्रिक, नैतिकमूल्यहीन र विकृत अभ्यास झाँगिदै गएर लोकतान्त्रिक गणतन्त्रप्रतिको जनविश्वास नै गुम्ला कि भन्ने हो। जनविश्वास गुमेको प्रणाली फेरि जोखिममा पर्ला कि भन्ने हो। २३ ताजा जनादेशमा जानु प्रतिगमन होइन। जनतालाई दलहरूबारे मूल्याङ्कनको मौका दिनु र आवधिक निर्वाचन मार्फत् जनताले विश्वास गरेको दललाई सरकार चलाउन जनादेश प्राप्त हुनु लोकतन्त्रको विशेषता हो। निर्वाचनमा जानुलाई प्रतिगमन भन्नु सारमा जनताको सार्वभौमसत्तालाई अस्वीकार गर्नु हो। नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। जनताप्रति अविश्वास गर्नु हो। निर्वाचन निष्पक्ष र स्वच्छ हुने कुरामा मैले बारम्बार जोड दिएको छु। परिणामलाई ध्यानमा राखेर होइन, लोकतान्त्रिक प्रणाली र पद्धतिलाई ध्यानमा राखेर निर्वाचन सम्पन्न गरिनेछ। मनमा कुनै आशङ्का छन् भने फेरि भन्न चाहन्छु  आउनुहोस्, निर्वाचनका लागि सबै दलहरू सरकारमा सहभागी बन्नुहोस्। २४ मैले यो प्रतिनिधिसभा पूरै अवधि चलोस् भन्नेमा कुनै कतै कसर नराखी प्रयास गरेको हुँ। तर मेरो प्रयासलाई सफल हुन दिइएन। हुनत प्रतिनिधिसभा पूरा अवधि चल्नु या सरकारले जेनतेन पाँच वर्षे कार्यकाल पूरा गर्नु मात्रै राजनीतिक स्थायित्वका लागि पर्याप्त हुँदैन। राजनीतिक स्थायित्वको मूल पक्ष नीतिगत सङ्गति, निर्णयको निरन्तरता र कार्यान्वयनको सुनिश्चितता हो। राजनीतिक स्थायित्वको केन्द्रबिन्दु राष्ट्र र जनताको हितको संरक्षण र सम्वर्द्धन हो। हामी जनताको हित हुने प्रत्याभूतिसहितको राजनीतिक स्थायित्वका पक्षमा छौं। २५ पार्टी एकताको रक्षाका लागि हाम्रो तर्फबाट गरिएका अथक प्रयास सार्वजनिक नै छन्। नेपाल कम्युनिष्ट पार्टी (नेकपा) को एकता कायम गर्न अन्तिम समयसम्म पनि प्रयत्न गरिएकै हो। अस्थिरता सिर्जनाका लागि स्वार्थकेन्द्रित गठबन्धन नबनेको भए र महाधिवेशनबाट निर्वाचित अध्यक्षलाई घेराबन्दीबाट हटाउने दुराशय नभएको भए यतिञ्जेल एकता महाधिवेशन सम्पन्न भएर नेतृत्व हस्तान्तरण भइसकेको हुने थियो। फागुन २३ को फैसलापछि पनि एकता जोगाउन सकिन्छ कि भनेर मैले आफैंले पहल गरेको हुँ। तर मेरो प्रयासलाई कतिपयले मजाकको विषय बनाउनु भयो। इतिहासले यसको उचित हिसाब किताब गर्ला नै। २६ नेकपालाई एकीकृत गर्ने प्रयास असम्भव भएपछि हामीले नेकपा (एमाले) लाई नै एकीकरणको बिरासत पार्टीका रूपमा एकतावद्ध र गतिशील बनाउने काम गर्यौं। तर कतिपय नेताहरूमा आफ्ना विभाजनकारी गतिविधिप्रति रत्तिभर गल्तीबोध देखिएन। उल्टै, एकीकरणको रक्षा र नेतृत्वको पक्षमा उभिनुभएका साथीहरूलाई पञ्छाउने कुरामा मात्र उहाँको प्रयास केन्द्रित रह्यो। फेरि पनि पार्टीलाई गुटहरूको संयुक्त मोर्चा र अन्त्यहीन विवादको थलो बनाउने केही नेताहरूका नियतका कारण हाम्रा प्रयास सार्थक हुन सकिरहेका छैनन्। यसबीचमा फ्लोर क्रस गर्नेगराउने काम भएका छन्। पार्टीका आधिकारिक उम्मेदवारलाई हराउन विपक्षीसँग साँठगाँठ गरिएका छन्। अनि, आफ्नो पार्टी अध्यक्ष, संसदीय दलको नेता र प्रधानमन्त्रीलाई हटाउन कहिले संसदमा अनुपस्थित हुने त कहिले विपक्षी नेतालाई प्रधानमन्त्री बनाउन हस्ताक्षर गर्ने जस्ता चरम विकृति प्रकट भएका छन्। २७ पार्टीको एकताको रक्षाका लागि सबै खाले आक्षेप, अपमान र पीडा बेहोरेर पनि निरन्तर प्रयत्नशील छु, भोलिका दिनमा पनि रहिरहनेछु। प्रतिकूल परिस्थितिमा आन्दोलनको रक्षाका लागि दृढतापूर्वक उभिने सबै नेता कार्यकर्ताहरू, समर्थक शुभचिन्तक एवं आम जनतामा धन्यवाद ज्ञापन गर्दछु। आदरणीय दिदीबहिनी तथा दाजुभाइहरू, २८ अनेकौं प्रतिकूलताका बीचमा पनि विगत तीन वर्षमा नेपालले उल्लेख्य प्रगति हासिल गरेको छ। संविधान कार्यान्वयन र सङ्घीयताको सुदृढीकरण, आर्थिक वृद्धि, रणनीतिक महत्वका पूर्वाधारको विकास, सामाजिक न्याय र सुरक्षा, राष्ट्रियताको सम्वर्द्धन एवं सुशासनका क्षेत्रमा हाम्रा योजनाबद्ध प्रयासहरूको प्रतिफल देखिन थालेको छ। २९ संविधान पूर्ण कार्यान्वयनमा आएको छ। सङ्घीय प्रणाली संस्थागत र क्रियाशील भएको छ। लामो समयदेखि रिक्त रहेका संवैधानिक निकायहरूले पूर्णता पाएका छन्। ५० भन्दा बढी कानुनहरू बनेका छन्। पृथकतावादको अभियान चलाइरहेको समूह विखण्डनको बाटो छाडेर राष्ट्रिय अखण्डताको पक्षमा उभिन सहमत भएको छ। हिंसाको बाटो हिडिरहेको समूह हिंसा परित्याग गर्दै आफ्ना सबै राजनीतिक गतिविधिहरू शान्तिपूर्ण ढङ्गले सञ्चालन गर्न सहमत भएको छ। संविधानको सर्वस्वीकार्यता स्थापित भएको छ। मुलुक हिंसात्मक द्वन्द्वबाट मुक्त हुनु र पृथकतावादी गतिविधि अन्त्य हुनु यस कालखण्डको महत्वपूर्ण उपलव्धिका रूपमा पछिसम्म पनि अङ्कित रहनेछन्। ३० नेपाल अल्पविकसितबाट विकासशील देशमा स्तरोन्नतिका लागि सिफारिस भएको छ। कोभिड महामारी सुरु हुनु अगाडि हाम्रो आर्थिक वृद्धि आशालाग्दो थियो। महामारीले गम्भीर धक्का पुर्याए पनि हामीले यसलाई सम्हालेका छौं र समग्रमा सकारात्मक आर्थिक विकासको बाटोमा अग्रसर छौँ। पहिलो पल्ट निर्यात व्यापारले एक खर्बको लक्ष्य नाघेको छ, व्यापार घाटा घट्दो छ। देशभित्र रोजगारीका अवसर बढ्दै र श्रमशक्ति बाहिरिने क्रम घट्दै छ। ३१ यस अवधिमा ३३३ मेगावाट विद्युत् उत्पादन थप भएको छ भने यसै आर्थिक वर्षभित्र थप ५०० मेगावाट विद्युत् थप हुँदैछ। लोडसेडिङको अन्त्य, पर्याप्त विद्युत् आपूर्ति र अतिरिक्त विद्युत्को बाह्य व्यापार सुरु भएको छ। बाह्य लगानी बढिरहेको छ। ३२ तीन वर्षको अवधिमा नेपालीको औसत प्रतिव्यक्ति आय २५ प्रतिशतले वृद्धि भएको छ। मानव विकास विकास सूचकाङ्कमा ५ प्रतिशत बिन्दुको सुधार भएको छ। कोभिड१९ को महामारीका बीच पनि निरपेक्ष गरिबी उल्लेख्य वृद्धि हुन पाएको छैन। ३३ रणनीतिक पूर्वाधारहरूको क्षेत्रमा इतिहासमै धेरै उपलव्धि हासिल भएका छन्। सडक, मोटर र झोलुङ्गे पुल, तुइन विस्थापन लगायत क्षेत्रमा भइरहेका प्रगतिबारे यस अघि नै प्रस्तुत तथ्याङ्क म दोहोर्याउन चाहन्नँ। कुल रणनीतिक सडकमध्ये १७१ प्रतिशत सडक विगत तीन वर्षमा मात्र निर्माण भएका छन्। तीन वर्षमा सम्पन्न गर्ने गरी १ सय ६५ वटै निर्वाचन क्षेत्रमा एकएक रणनीतिक सडक र स्थानीय तहहरूलाई एक आपसमा जोड्ने र सबै स्थानीय तहका केन्द्रदेखि प्रदेश राजधानी जोड्ने सडकको निर्माण सुरु भएको छ। सबै पालिका र क्षेत्रहरूमा यिनको दूरगामी सकारात्मक प्रभाव पर्नेछ। ३४ तीव्र रूपमा निर्माण भइरहेको काठमाडौंतराई द्रुत मार्गले केही वर्षभित्रै परिणाम दिनेछ। विस्तार भइरहेको पूर्वपश्चिम राजमार्ग, निर्माण सम्पन्न हुन थालेको पुष्पलाल लोकमार्ग र निर्माणाधीन मदनभण्डारी राष्ट्रिय राजमार्गले अर्थतन्त्र र सामाजिक जीवनलाई थप गतिशील बनाउनेछन्। बहुप्रतिक्षित हुलाकी राजमार्गका महत्वपूर्ण खण्ड सम्पन्न भएसँगै तराईमा विकासका सम्भावना थपिएका छन्। ३५ भैरहवा र पोखरामा निर्माण सम्पन्न हुने चरणमा पुगेका अन्तर्राष्ट्रिय विमानस्थलहरूले पर्यटन प्रवर्द्धनमा उल्लेख्य योगदान गर्नेछन्। गोदावरीमा ३ हजार र लुम्बिनीमा ५ हजार क्षमताका सभाहल निर्माण भएका छन्। जयनगरजनकपुरकुर्था रेल छिटै सञ्चालनमा आउनेछ। नागढुङ्गा सुरुङ मार्ग निर्माण तीव्र रफ्तारमा अगाडि बढेको छ भने सिद्धबाबामा सुरुङ निर्माणका लागि बोलपत्र आह्वान भएको छ। ३६ चिरप्रतिक्षित मेलम्चीको पानी काठमाडौंमा अवतरणसँगै काठमाडौंबासीका पानीको तिर्खा मेटिएको छ। छिट्टै याङ्ग्री र लार्केको पानी मेलम्चीमा सामेल गरेर खानेपानीको समस्याको दिगो समाधान गर्ने प्रयास अगाडि बढेको छ। सङ्घ, प्रदेश र स्थानीय तहको समन्वयबाट कुल जनसङ्ख्याको ९२ प्रतिशतलाई आधारभूत खानेपानी सुविधा उपलब्ध गराउन सफल भएका छौं। ३७ भेरीबबई डाइभर्सनको सुरुङको काम सम्पन्न भएर सिँचाइ पूर्वाधारका काम सुरु भएका छन् भने सुनकोशीमरिन डाइभर्सनको काम सुरु भएको छ। यी दुई गेमचेञ्जर परियोजनाले तराईबासीहरूका वर्षौं पुराना सपनालाई पूरा गर्दै हामीलाई खाद्यान्नमा आत्मनिर्भर बनाउन योगदान गर्नेछन्। ३८ भूकम्पपछिको पुनर्निर्माणलाई हामीले उदाहरणीय रूपमा सम्पन्न गरेका छौं। भूकम्पका कारण बेघरबार बनेका ८ लाखभन्दा बढी परिवार सुरक्षित घरमा फर्किन थाल्नुभएको छ। विद्यालय भवन, स्वास्थ्य संस्थाहरू र सरकारी कार्यालयहरूको पुनर्निर्माण तीव्र रफ्तारमा अगाडि बढेको छ। हाम्रो पुनर्निर्माण सामर्थ्यको प्रतीक बनेर धरहरा, रानीपोखरी र दरबार हाइस्कूल राजधानीको मुटुमा स्थापित भएका छन्। भव्य रूपमा सम्पन्न भएको दक्षिण एसियाली खेलकुदमा नेपालले उत्कृष्ट प्रदर्शन गरेको छ। त्रिदेशीय फुटबल, क्रिकेटहरूमा पनि नेपालको प्रदर्शन उदाहरणीय रहेको छ। ३९ हरेक नेपाली व्यवस्थित ओत भएको सुरक्षित घरमा बस्न पाउनुपर्छ भन्ने सरकारको प्रतिबद्धता अनुरूप तीन वर्षको अवधिमा १३ हजारभन्दा बढी जनता आवास निर्माण भएका छन्। ७ हजार फुस तथा खरका छाना जस्तापाताले प्रतिस्थापन गरिएका छन्। कसैले पनि सडकमा जीवन गुजारा गर्न नपरोस् भन्ने उद्देश्यले सडक मानवरहित सहर र वस्तीको अवधारणा कार्यान्वयनमा ल्याइएको छ। टोर्नाडोबाट घरबारविहीन बन्न पुगेका नागरिकहरूका लागि छोटो समयमै ८६९ सुरक्षित घर निर्माण गरेर हस्तान्तरण गरिएको छ। बाढी, पहिरो, डुबान, आगलागी, चट्याङ आदिबाट घरबारविहीन हुन पुगेका नागरिकलाई सुरक्षित आवास उपलव्ध गराउने प्रक्रिया सुरु गरिएको छ। ४० सुकुम्बासी समस्या र अव्यवस्थित बसोबासको समस्या समाधान गर्न उच्चस्तरीय आयोग गठन गरी कार्य प्रारम्भ गरिएको छ। सरकारी, सार्वजनिक र गुठी जग्गाको यथार्थ अवस्था पहिचान गरी प्रतिवेदन पेश गर्न गठित कार्यदलको प्रतिवेदन प्राप्त भएको छ। २ सय हेक्टर अतिक्रमित सरकारी जग्गा फिर्ता ल्याइएको छ। मुलुक प्रमुख पशुपन्छीजन्य पदार्थमा आत्मनिर्भर भएको छ। प्रमुख खाद्यान्न बालीको उत्पादनमा ११ प्रतिशतले वृद्धि भएको छ। कृषक सूचीकरण अभियान सुरु गरिएको छ। तीन वर्षको अवधिमा थप ३० हजार हेक्टर जमिनमा सिँचाइ सुविधा पुर्याइएको छ। देशभित्रै रासायनिक मल कारखाना स्थापना गर्ने प्रक्रिया अगाडि बढेको छ। माटोको गुणस्तरको डिजिटल परीक्षण सुरु गरिएको छ। मेरो कित्ता नामक एप्स कार्यान्वयनमा आएसँगै नागरिकहरूले आफ्नो जग्गाको कित्ता नम्बरसहितको नक्सा आफैंले हेर्न र छाप्न सक्ने व्यवस्था भएको छ। ४१ यसै आर्थिक वर्षमा ६ वटा नयाँ औद्योगिक क्षेत्रको निर्माण सुरु भएको छ। स्थानीय तहमा ७४ औद्योगिक ग्राम घोषणा भई काम थालिएको छ। अन्तर्राष्ट्रिय व्यापार वृद्धिका लागि भारत, बङ्गलादेश, अमेरिका र भूटानसँग वाणिज्य वार्ता सम्पन्न भएका छन्। ४२ तीन वर्षको अवधिमा ६ वर्षभन्दा माथि उमेर समूहको साक्षरता दर ७ प्रतिशत बिन्दुले बढेको छ। सरदर भर्नादर ८६ प्रतिशत पुगेको छ। कुल ४ सय ८४ प्राविधिक धारका विद्यालय स्थापना भएका छन् भने ५ सय ७२ सामुदायिक विद्यालयहरूमा प्राविधिक शिक्षा उपलब्ध भएको छ। देशभरका ३ सय ८३ स्थानीय तहमा प्राविधिक शिक्षा तथा व्यावसायिक तालिम केन्द्रको पहुँच पुगेको छ। ४३ एक वर्षको अवधिमा विभिन्न अस्पतालहरूमा ७ हजार ६ सय ४५ शैया थप भएका छन्। सबै स्थानीय तहमा आधारभूत अस्पताल स्थापना गर्ने लक्ष्यअनुरूप ३ सय ९६ स्थानीय तहमा निर्माण कार्य सुरु गरिएको छ। एक वर्ष अगाडि कोभिडलगायत केही जटिल परीक्षण स्वदेशमा हुन नसक्ने अवस्था रहेकोमा हाल स्वदेशमै ८७ प्रयोगशालामा कोभिड१९ को परीक्षण हुने गरेको छ। कडा रोग लागेका कुल ३८ हजार ९ सय ९ जनालाई निःशुल्क स्वास्थ्य उपचार गरिएको छ। ४४ ७५ जिल्लामा स्वास्थ्य बिमा कार्यक्रम विस्तार गरिएको छ। सामाजिक सुरक्षा कार्यक्रममा ३२ लाख ५९ हजार नागरिक आबद्ध भएका छन। सामाजिक सुरक्षा कोषमा १३ हजार ७ सय प्रतिष्ठान र २ लाख श्रमिक आबद्ध भएका छन। प्रधानमन्त्री रोजगार कार्यक्रममार्फत् २ लाख प्रत्यक्ष रोजगारी उपलब्ध भएको छ। १ सय ३८ स्थानीय तहमा राष्ट्रपति महिला उत्थान कार्यक्रमबाट महिलाहरूको जीविकोपार्जन सुधार कार्य सुरु भएको छ। जोखिममा परेका १५० भन्दा बढी सुत्केरीको हवाई उद्धार गरिएको छ। महिलाविरुद्ध हुने हिंसालाई दण्डित गर्न एसिड अपराध र बलात्कार नियन्त्रणसम्बन्धी कडा कानुनी व्यवस्था गरिएको छ। ४५ सार्वजनिक तथा निजी क्षेत्रबाट प्रवाह गरिने सेवालाई छिटोछरितो, सर्वसुलभ, पहुँचयोग्य र प्रविधिमैत्री बनाउने गरी नागरिक एप्स सञ्चालनमा ल्याइएको छ। सरकारी राजस्व विद्युतीय माध्यमबाट सङ्कलन हुने व्यवस्था मिलाइएको छ। हालसम्म १४ जिल्लामा २८ लाख राष्ट्रिय परिचयपत्र वितरण गरिएको छ। सबै जिल्लामा फोरजीसहितको इन्टरनेट सेवा विस्तार भएको छ। ४६ नेपालको अन्तर्राष्ट्रिय सम्बन्धमा उल्लेख्य विस्तार भएको छ। अभूतपूर्व राष्ट्रिय सहमतिका साथ लिम्पियाधुरा, कालापानी र लिपुलेक समावेश गरी नेपालको नयाँ राजनीतिक नक्सा जारी गरिएको छ। हालसम्म १ सय ७० मुलुकसँग कुटनीतिक सम्बन्ध विस्तार भएको छ। भर्चुअल माध्यमबाट उच्चस्तरीय वार्ता तथा सम्वाद भएका छन्। प्रतिभा प्राप्ति केन्द्र (ब्रेन गेन सेन्टर) सञ्चालनमा आएको छ। आदरणीय दिदीबहिनी तथा दाजुभाइहरू, ४७ हाम्रा सबै काम र योजनाहरू समृद्ध नेपाल, सुखी नेपाली को राष्ट्रिय आकाङ्क्षा पूरा गर्नेतर्फ केन्द्रित हुनेछन्। परिपूर्ण लोकतन्त्र हाम्रो मान्यता हुनेछ। समृद्धिसहितको सामाजिक न्याय र सामाजिक न्यायसहितको समृद्धि  हामी यसै दिशामा अगाडि बढ्नेछौं। यसको लागि पहिलो शर्त राजनीतिक स्थायित्व हो। राजनीतिक स्थायित्वको निम्ति आम निर्वाचन र यसै वर्ष हुने स्थानीय तहको निर्वाचन महत्वपूर्ण हुनेछन्। यी निर्वाचनमार्फत् हामी हाम्रो सङ्घीय लोकतान्त्रिक गणतन्त्रलाई सुदृढ बनाउनेछौं। जनतामा अहिले देखापरेको क्षणिक निराशाको अन्त्य गर्नेछौं। ४८ समृद्ध नेपालका लागि हाम्रो प्राथमिकता  कृषिको आधुनिकीकरण तथा व्यावसायीकरण गर्ने, यसलाई उद्योग तथा सेवासँग समन्वय गरेर अघि बढाउने हुनेछ। पूर्वाधार  फराकिलो, गुणस्तरीय, आकर्षक, दिगो तथा नवीन हुनेछ। यातायात पूर्वाधारमा सडक, रेल, जल तथा हवाईमार्गको समन्वयात्मक रूपमा विकास, विस्तार र सुदृढीकरण गरिनेछ। कनेक्टिभिटीमा डिजिटलाइजेशन प्लेटफर्म थप गरिनेछ। यसबाट अनलाइन सेवा मार्फत सेवाग्राहीलाई सेवाप्रदायकसँग भौतिक रूपमा गर्नुपर्ने गलफत्तीबाट जोगाइनेछ। डिजिटल नेपाल प्लेटफर्मले शिक्षा र सञ्चार मात्रै हैन, कृषि, उद्योग, सिचाइ, ऊर्जा, यातायात, पर्यटन, स्वास्थ्य, श्रम, सुरक्षा लगायत नागरिकसँग सम्बन्धित सबै आयामहरूलाई समेट्नेछ। ४९ सम्वत् २१०० सम्मको दीर्घकालीन सोच अनुरूप सबै क्रियाकलापहरू निर्देशित हुनेछन्। अति कम विकसित राष्ट्रबाट विकासशील राष्ट्रमा स्तरोन्नति हुँदा पर्न सक्ने प्रभाव विश्लेषण गरी आवश्यक रणनीति एवं कार्ययोजना तर्जुमा गरी कार्यान्वयन गरिनेछ। दिगो विकास लक्ष्य हासिल गर्ने विषयलाई हमेशा ध्यानमा राखिनेछ। कोभिड महामारीले हाम्रो विकास यात्रालाई अवरुद्ध गर्न नपाओस् भन्ने कुरामा सजगता अपनाइनेछ। ५० विरासतमा प्राप्त सबै अधुरा अपुरा परियोजनाहरू सम्पन्न गर्ने कार्यलाई प्राथमिकतामा राखिनेछ। पूरा हुन नसक्ने या महत्व गुमाएका परियोजनाहरूको पुनरावलोकन गरी आवश्यक निर्णय गरिनेछ। ५१ व्यापार सन्तुलन कायम गर्ने नीति अन्तरगत रहेर सौविध्यपूर्ण व्यापार सुविधाको पूर्ण उपयोग, व्यापार तथा पारवहनसम्बन्धी सन्धि, सम्झौता पुनरावलोकन, नेपाली उत्पादनको बजार पहुँच वृद्धि गर्न थप मुलुकसँग व्यापार सम्झौता, सार्वजनिक निजी व्यवसाय सम्वाद मञ्चलाई कार्यमूलक बनाउने र नेपाली उत्पादनलाई अवाञ्छित प्रतिस्पर्धाबाट जोगाउने व्यवस्था मिलाइनेछ। खानीहरूको पहिचान, उत्खनन्, प्रशोधन र प्रयोगलाई तीब्र पारिनेछ। ५२ जनशक्तिको विकास हाम्रो नीतिको केन्द्र भागमा रहनेछ। उपलब्ध जनशक्तिलाई दक्ष बनाउने, आवश्यक नयाँ जनशक्ति प्राप्त गर्न नयाँ तालिम, प्रशिक्षण, छात्रवृत्ति र प्रोत्साहन प्रदान गरिनेछ। अन द जब तालिमबाट क्षमता अभिवृद्धि गर्ने र अध्ययनरत विद्यार्थीहरूलाई इन्टर्नशीप सेवा मार्फत् भविष्यको श्रम बजारप्रति जानकार बनाउने विधि अपनाइनेछ। हजारौंको सङ्ख्यामा आवश्यक प्राविधिक जनशक्ति तयार गर्ने एवं प्राविधिक र आम शिक्षाबीच अनुपातमा सन्तुलन कायम गरिनेछ। कुनै बालबालिका विद्यालय बाहिर नरहने, पढाइ बीचैमा छाड्ने स्थिति (ड्रप आउट) लाई नियन्त्रण गर्ने तथा सबैलाई गुणस्तरीय शिक्षाको पहुँचभित्र ल्याउने कार्यक्रम अगाडि बढाइनेछ। ५३ पूर्वाधार आयोजनाको पहिचानदेखि अन्त्यसम्मका सबै चरणमा समन्वय गर्न, स्रोतको कुशल र दक्ष उपयोग गर्न, दोहोरोपना हटाउन र सम्बद्ध निकायहरूको जिम्मेवारी स्पष्ट गरी सबै प्रकारका सार्वजनिक पूर्वाधार एकीकृत अवधारणामा विकास गर्न अधिकारसम्पन्न उच्चस्तरीय संयन्त्र निर्माण गरिनेछ। ५४ सार्वजनिकनिजी साझेदारी तथा सरकारी लगानी ठूला जलाशययुक्त विद्युत उत्पादनमा केन्द्रित गर्ने, विद्युतमा आधारित यातायात प्रणालीको विस्तार र विद्युतीय सवारी साधनको प्रयोगलाई प्रोत्साहन गर्ने तथा बचत हुने विद्युत छिमेकी मुलुकहरूमा निर्यातको व्यवस्था गरिनेछ। भारतका आन्तरिक जलमार्गका साहिबगञ्ज, कालुघाट र वाराणसी बन्दरगाहको उपयोग गरी आन्तरिक जलमार्ग मार्फत् अन्तर्राष्ट्रिय व्यापार विस्तार गरिनेछ। ५५ विपद् जोखिमबाट सुरक्षित नेपाल निर्माणको नीति लिइनेछ। यसका लागि जोखिममुक्त संरचना निर्माण, विपद्को पूर्व सूचना प्रणालीको विकास, विपद् सम्बन्धी जनचेतनाको अभिवृद्धिमा जोड दिइनेछ। सातै प्रदेशमा आवश्यक सेवा सुविधासहित तत्काल क्रियाशील हुने विपद् उद्धार तथा व्यवस्थापन केन्द्रको व्यवस्था गरिनेछ। प्राकृतिक प्रकोपको उच्च जोखिम र निरन्तरको विपद्को वास्तविकतालाई ध्यानमा राखी विपद् पछिको पुनर्निर्माणसम्बन्धी कार्यको व्यवस्थापन गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको पुनःसंरचना गरिनेछ। विपद्बाट विस्थापित परिवारहरूलाई उपयुक्त बसोबासको व्यवस्था, जोखिमयुक्त बस्तीहरूको सुरक्षित स्थानान्तरण, एकीकृत वस्तीको विकास र फुसले छाएका भवनका छाना जस्तापाताले प्रतिस्थापन गर्ने नीति लिइनेछ। वन डँढेलो लगायत विपत्तिहरूको सामना गर्न साधनस्रोतहरूको प्रबन्ध गरिनेछ। ५६ नेपालको प्रकृति, संस्कृति, पर्यावरण र सामाजिक जीवनलाई प्रवर्द्धन गर्दै आकर्षक पर्यटन गन्तव्य बनाउने नीति लिइनेछ। नेपालको सभ्यता, संस्कृति, कला, साहित्य, भाषा, रहनसहन, चाडपर्व, रीतिरिवाज, परम्परा र भेषभूषा एवं प्राकृतिक तथा सांस्कृतिक सम्पदालाई सफ्ट पावरको रूपमा विश्वसामु प्रस्तुत गरिनेछ। ५७ नेपालका हिमशृङ्खला, पारिस्थितिक प्रणाली र वनजङ्गलले जलवायु अनुकूलन र वातावरणीय सन्तुलनमा पुर्याएको विशिष्ट योगदान तथा कार्बन उत्सर्जनमा नगण्य भूमिका हुँदा पनि नेपालले असन्तुलित रूपमा भोग्नुपरेका प्रतिकूल असरहरूका बारेमा विश्वको ध्यानाकर्षण गराइनेछ। जलवायु अनुकूलन र असर न्यूनीकरणका लागि अन्तर्राष्ट्रिय वित्तीय तथा प्राविधिक संयन्त्रबाट अधिकतम स्रोत र सहयोग परिचालन गर्न पहल गरिनेछ। ५८ निरोगी नेपाल निर्माणका लागि सरल, सुलभ, गुणस्तरीय स्वास्थ्य सेवामा पहुँच बढाउने गरी स्वास्थ्य पूर्वाधार र जनशक्ति विकास गरिनेछ। ५९ श्रमिकको उत्पादकत्व अभिवृद्धि र पूर्णकालीन रोजगारी सुनिश्चित गर्न बहुसीपयुक्त जनशक्ति उत्पादन गर्ने नीति लिइनेछ। श्रम बजारको मागअनुसारको जनशक्ति उत्पादन गरिनेछ। ६० अनाथ बालबालिकालगायत असहाय र सहाराविहीन नागरिकलाई अभिभावकत्व प्रदान गरिनेछ। सबै नागरिकलाई मानवोचित जीवनयापन सुनिश्चित गरिनेछ। योगदानमा आधारित सामाजिक सुरक्षा योजनाको दायरा विस्तार गर्दै लगिनेछ। लैङ्गिक उत्तरदायी शासन व्यवस्थालाई संस्थागत गर्दै लगिनेछ। ६१ ज्येष्ठ नागरिकमा रहेको ज्ञान, सीप र अनुभव पुस्तान्तरण र हस्तान्तरण गर्न स्थानीय तहमा ज्येष्ठ नागरिक मिलन केन्द्र सञ्चालन गरिनेछ। अपाङ्गता भएका व्यक्तिहरूको हकहित र अधिकार संरक्षण गर्दै शिक्षा, स्वास्थ्य, रोजगारलगायतका अन्य सेवा सुविधालाई अपाङ्गतामैत्री बनाइनेछ। ६२ युवाशक्तिलाई सदैव उत्साही, परिवर्तनका संवाहक र भविष्यप्रति आशावादी शक्तिका रूपमा परिचालन गर्ने नीति लिइनेछ। युवाहरूमा स्वयंसेवी संस्कृतिको विकास गरी मानवीय सेवा, विपद् व्यवस्थापन र आपत्कालीन अवस्थामा परिचालन गरिनेछ। आम नागरिकलाई शारीरिक तथा मानसिक स्वास्थ्य सुधारका लागि खेलकुद, शारीरिक व्यायाम, योग तथा ध्यानको अभ्यास गर्न उत्प्रेरित गरिनेछ। ६३ पूर्ण सरकारको अवधारणामा नीति तथा कार्यक्रम कार्यान्वयन र सेवा प्रवाह गर्न सक्षम राज्य संयन्त्रको निर्माण गरिनेछ। राजनीति र प्रशासनबीच समन्वय, निष्पक्षता, तटस्थता र अहस्तक्षेपको संस्कृति विकास गरिनेछ। भ्रष्टाचारविरुद्ध शून्य सहनशीलताको प्रतिबद्धतालाई निरन्तरता दिइनेछ। सेवाका क्षेत्रहरू सर्वसुलभ, छरितो र प्रभावकारी बनाउने नीति लिइनेछ। सरकारी सेवा प्रभावकारी बनाइनेछ। ६४ सङ्क्रमणकालीन न्यायका बाँकी कार्य प्राथमिकताका साथ सम्पन्न गरिनेछ। बेपत्ता पारिएका व्यक्तिको छानबिन आयोगबाट पीडित परिचयपत्र प्राप्त व्यक्तिहरूलाई सहुलियत तथा सुविधा उपलब्ध गराइनेछ। लोकतन्त्रका योद्धाहरूको अभिलेखीकरण र सम्मानको कार्यक्रमलाई निरन्तरता दिइनेछ। ६५ शान्ति सुरक्षालाई प्रभावकारी बनाई आम नागरिक र सम्पत्तिको सुरक्षा प्रत्याभूत गरिनेछ। राष्ट्रिय सुरक्षा र प्रतिरक्षा प्रणालीलाई सबल बनाइनेछ। सीमा क्षेत्रका थप स्थानहरूमा सशस्त्र प्रहरी बलको बोर्डर आउट पोष्ट स्थापना गरिनेछ। हवाई तथा स्थलमार्गबाट आवतजावत गर्ने विदेशी नागरिकको अभिलेख व्यवस्थित गरिनेछ। सुरक्षाकर्मीहरूका समस्या समाधानमा विशेष ध्यान दिइनेछ। ६६ नेपालको अन्तर्राष्ट्रिय सम्बन्ध राष्ट्रिय हित, पारस्परिक लाभ र सम्मान, अन्तर्राष्ट्रिय प्रतिबद्धता तथा दायित्व र न्यायमा आधारित हुनेछ। नेपालको राष्ट्रिय हितलाई केन्द्रमा राखी सार्वभौम समानता, विश्वास, समझदारी र सहकार्यका आधारमा छिमेकी तथा मित्रराष्ट्रहरूसँगको सम्बन्ध सुदृढ बनाइनेछ। ६७ ऐतिहासिक सन्धि, नक्सा, तथ्य तथा प्रमाणका आधारमा कूटनीतिक माध्यमबाट मित्रराष्ट्र भारतसँगको सीमा सम्बन्धमा बाँकी रहेका र समयसमयमा उठ्ने विषयहरूलाई समाधान गरिनेछ। ६८ नेपालको कनेक्टिभिटी र व्यापार विस्तारलाई सघाउ पुग्ने गरी सार्क, बिमस्टेक, बिबिआइएन जस्ता क्षेत्रीय मञ्चहरूमा सक्रिय भूमिका खेलिनेछ। विश्व शान्ति स्थापनामा योगदान पुर्याउन, समान चासो र हितका विषयमा सहकार्य गर्न, विश्वव्यापी महत्वका विषयहरूमा राष्ट्रिय हित अनुकूल हुने गरी भूमिका निर्वाह गर्न एवं आर्थिकसामाजिक विकासमा सहयोग परिचालन गर्न संयुक्त राष्ट्र सङ्घलगायत अन्य बहुपक्षीय मञ्च र सङ्घसंस्थाहरूमा नेपालको उपस्थितिलाई अझ प्रभावकारी र सशक्त बनाइनेछ। ६९ द्वन्द्व व्यवस्थापन र मौलिक शान्ति प्रक्रिया, महिला सशक्तीकरण, नागरिक हक प्रत्याभूतिको बृहत् खाका लगायत समानता र न्यायका क्षेत्रमा नेपालले हासिल गरेका विशिष्ट उपलब्धिहरू तथा विश्वशान्ति स्थापना र पर्यावरणीय सन्तुलन कायम राख्न पुर्याएको अतुलनीय योगदान विश्वसामु स्थापित गर्न एवं समसामयिक चासो र साझा हितका विषयमा विचार विमर्श र छलफल गर्न अन्तर्राष्ट्रियस्तरको सगरमाथा सम्वादलाई उपयोग गरिनेछ। सम्वादको पहिलो शृङ्खलाको रूपमा आगामी आर्थिक वर्ष जलवायु परिवर्तनसम्बन्धी विषयमा सम्वादको आयोजना गरिनेछ। ७० आगामी आर्थिक वर्षमा गरिने कामहरू यिनै नीतिहरूका आधारमा अर्थमन्त्रीको बजेट वक्तव्य मार्फत सार्वजनिक गरिनेछ। आदरणीय दिदीबहिनी तथा दाजुभाइहरू, ७१ लोकतन्त्र एउटा मर्यादित, अनुशासित र विधिमा आधारित प्रणाली हो। लोकतन्त्रमा असहमति र मतभिन्नताहरू स्वाभाविक हुन्। तर असहमतिलाई अभिव्यक्त गर्ने र सञ्चालन गर्ने लोकतन्त्रका आफ्नै मर्यादा, सीमा र विधि हुन्छन्। ती विधिहरूको पालनाले मात्रै लोकतन्त्रलाई सफल र जनताको मनमा स्थापित गराउँछन्। लोकतन्त्र र अराजकतन्त्रका बीचमा सीमारेखा उल्लङ्घन हुन पुग्यो भने लोकतन्त्र स्वयं जोखिममा पर्छ। हाम्रा असहमतिको समाधान खोज्न हामी आफैले बनाएको संविधान विद्यमान छ, हामी आफैंले स्थापित गरेका संवैधानिक संस्थाहरू विद्यमान छन्। तिनीमाथि विश्वास गरियो भने र तिनलाई बलियो बनाइयो भने मात्रै लोकतन्त्र सुदृढ हुनेछ। सामान्य बेलामा पनि मुलुकका प्रमुख शक्तिहरू बीच न्यूनतम सम्वाद, समझदारी र सहकार्य अपेक्षित हुन्छ। झन् सिङ्गो विश्वसँगै हामी पनि महामारीका विरुद्ध कठिन लडाइँ लडिरहेको यो बेला त राजनीतिक दल र समाजका सबै पक्षबीच सम्वाद, समझदारी र सहकार्य झनै आवश्यक छ। तिक्तता, तनाव र विभाजनले क्षणिक तुष्टि देला, तर कालान्तरमा यसको मूल्य हामीले महङ्गो गरी चुकाउनुपर्ने हुन्छ। त्यसैले म पुनः एकपल्ट मुलुकका सबै राजनीतिक दल र पक्षहरूलाई आफ्ना असहमतिहरूलाई मर्यादित, व्यवस्थित र विधिसम्मत ढङ्गले अगाडि बढाउन र तिक्तता, तनाव र विभाजनका गतिविधिबाट मुक्त हुन आग्रह गर्दछु। ७२ कोरोना महामारी लगायत आज हामीले झेलिरहेको कठिन समय अवश्य अन्त्य हुनेछ।"
एमालेमा विवाद चर्किएका बेला सुदूरपश्चिममा मन्त्रिमण्डल विस्तार,"कैलाली : सुदूरपश्चिम प्रदेश सरकारमा ८ जना मन्त्री र राज्यमन्त्री थपिएका छन्। नेकपा एमालेमा विवाद भइरहेका बेला मुख्यमन्त्री त्रिलोचन भट्टले एमालेका दुई मन्त्रीलाई हटाएका छन् भने एमालेबाट ६ जना र माओवादी केन्द्रका २ जना नियुक्त गरेका छन्। केहीको मन्त्रालय हेरफेर गरिएको छ। नयाँ मन्त्री मण्डलमा आर्थिक मामिला तथा योजना मन्त्रालयमा प्रकाशबहादुर शाह, आन्तरिक मामिला तथा कानुन मन्त्रालयमा पूर्णा जोशी, उद्योग वन वातावरण तथा पर्यटन मन्त्रीमा मानबहादुर धामी, सामाजिक विकास मन्त्रीमा लालबहादुर खड्का र भौतिक पूर्वाधार विकास मन्त्रीमा दीर्घबहादुर सोडारीलाई नियुक्त गरिएको छ। शाहलाई आन्तरिक मामिलाबाट हटाएर आर्थिक मामिला मन्त्रालय दिइएको हो। यसअघिका सामाजिक विकासमन्त्री कृष्णराज सुवेदी र उद्योग वन वातावरण तथा पर्यटन मन्त्री माया भट्टलाई हटाइको छ। यस्तै सामाजिक विकास राज्यमन्त्रीमा मना साउद, भौतिक पूर्वाधार विकास राज्यमन्त्रीमा चुनकुमारी चौधरी, आर्थिक मामिला राज्यमन्त्रीमा अर्चना गहतराज र भूमी व्यवस्था तथा कृषि राज्यमन्त्रीमा मानबहादुर सुनारलाई नियुक्त गरिएको छ। अहिलेको नयाँ मन्त्रीमण्डलमा उद्योग वन वातावरण तथा पर्यटन मन्त्री मानबहादुर धामी र भूमी व्यवस्था तथा कृषि राज्यमन्त्री मानबहादुर सुनार भने नेकपा माओवादी केन्द्रका हुन्। भूमी व्यवस्था तथा कृषिमन्त्री विनीता चौधरीको जिम्मेवारी फेरिएको छैन । ८ जना मन्त्री र राज्यमन्त्रीलाई शुक्रबार प्रदेश प्रमुख गंगाबहादुर यादवले शपथ खुवाएका छन्। नेकपा एमालेको स्थायी कमिटिले सरकारको समर्थन फिर्ता लिएको र आफ्ना मन्त्रीलाई फिर्ता बोलाएको अवस्थामा, त्यसको अवज्ञा गर्दै मन्त्रिमण्डल विस्तार भएको हो।"
ताजा जनादेशमा जानु प्रतिगमन होइन :प्रधानमन्त्री (पूर्णपाठ भिडियो),"काठमाडौं : प्रधानमन्त्री केपी ओलीले ताजा जनादेशमा जानु प्रतिगमन नभएको बताएका छन्। शुक्रबार राष्ट्रका नाममा सम्बोधन गर्दै प्रधानमन्त्री ओलीले भने, ताजा जनादेशमा जानु प्रतिगमन होइन। निर्वाचनमा जानुलाई प्रतिगमन भन्नु सारमा जनताको सार्वभौम सत्तालाई अस्वीकार गर्नु हो।' औलीले तोकिएकै समयमा निश्पक्ष रुपमा निर्वाचन गराउने प्रतिवद्धता व्यक्त गर्दै भने, निष्पक्ष निर्वाचन हुन्छ, ढुक्कहुनुहोस्। कसैलाई कुनै शंका भए सरकारमा सहभागी हुन म अहिले पनि आग्रह गर्छु।' उनले नीतिहिन गठबन्धनको भर्याङ चढेर सरकारमा जान खोज्नु भनेको अराजनितिक झेली काम भएको बताए। प्रधानमन्त्री ओलीले प्रतिनिधिसभालाई पूर्णकालीन र कामकाजी बनाउन आफू चाहेको भएपनि त्यस्तो परिस्थिति बन्न नदिइएको उनले बताए। आफूले विश्वास लिने प्रस्तावलाई विपक्षी दलले असफल बनाएको उल्लेख गर्दै ओलीले भने, 'न सरकारलाई विश्वासको मत प्रदान गर्ने न विकल्प दिनसक्ने अवस्था सिर्जना गरियो।राजनीतिक अन्यौल कायम गर्नु ठीक नहुने देखेर मैले संविधान बमोजिम कदम चालें ।' प्रधानमन्त्री ओलीले संविधानको धारा ७६ उपधारा ५ अनुसार दावी नपुगेपछि राष्ट्रपति विद्यादेवी भण्डारीले संवैधानिक व्यवस्थाअनुसार प्रतिनिधिसभा विघटन गरी नयाँ निर्वाचनको मिति बताए। तर विपक्षी दलहरू बहुदलीय व्यवस्थाको धज्जी उडाउँदै अराजक गतिविधि गरेको आरोप उनले लगाए। बहुदलीय व्यवस्थाप्रति नै नैराश्यता ल्याउने खालको गतिविधि प्रतिपक्षी दलहरूबाट भइरहेको बताउँदै उग्रबामपन्थी र उग्र दक्षिणपन्थी हमला गरिएको टिप्पणी गरे। बहुदलीय प्रणालीमा निर्दलीय चरित्रलाई ख्याल ठट्टा मान्न नसकिने बताउँदै ओलीले भने, 'हाम्रा लागि सत्ता साधन मात्र हो, साध्य होइन।' आवधिक निर्वाचन मार्फत जनताको तर्फबाट जनादेश आउनु लोकतान्त्रिक प्रक्रिया हो भन्दै प्रधानमन्त्री ओलीले निर्वाचनलाई अलोकतान्त्रिक कदम मान्न नसकिने बताए। उनले निर्वाचन निश्पक्ष र स्वतन्त्ररुपले सम्पन्न गर्ने प्रतिवद्धता व्यक्त गर्दै राजनीतिक स्थायित्वको केन्द्रविन्दु जनताको हितको संरक्षण भएको स्पस्ट पारे।स्वार्थी गठबन्धनले गर्दा एकता भंग भएको बताउँदै ओलीले भने, 'स्वार्थकेन्द्रित गठबन्धन नबनेको भए अहिलेसम्म पार्टीको एकता महाधिवेशन सम्पन्न भएर नयाँ नेतृत्व आइसकेको हुन्थ्यो कतिपय नेताहरुमा विभाजनको गतिविधिप्रति कत्तिपनि लज्जा नभएको देखियो, पार्टीको निर्देशन विपरित फ्लोर क्रस गराउने, आफ्नै दलको प्रधानमन्त्रीलाई हटाउने हस्ताक्षर अभियान चलाउने काम गरिए ।' प्रधानमन्त्री केपी शर्मा ओलीले अनेक प्रतिकूलताकाबीच पनि सरकारले आर्थिक रुपले उल्लेख्य प्रगति गरेको बताएका छन्। उनले भने, 'नेपाल अल्पविकसितबाट विकाशसील देशमा सिफारिस भएको छ। समग्रमा सकारात्मक आर्थिक बाटोमा सरकार रहेको छ।श्रमशक्ति बाहिरिने आँकडा घटेको छ, विद्युत उत्पादन बढेको छ, बाह्य व्यापार शुरुभएको छ।नेपालीको प्रतिव्यक्ति आय २५ प्रतिशतले बृद्धि भएको छ, रणनीतिक पूर्वाधारको क्षेत्रमा इतिहासमै धेरै उपलब्धी भएको छ ।' पछिल्लो तीन वर्षमा नेपालले विभिन्न क्षेत्रमा उल्लेख्य प्रगति हासिल गरेको भन्दै ओलीले संविधान पूर्ण रुपमा कार्यान्वयनमा आएको, संघीयताले स्थायित्व प्रदान गरेको, लामो सयमदेखि रिक्त संवैधानिक निकायहरुले पूर्णता पाएको, हिंसाको बाटो हिँडेका समूह शान्ति प्रक्रियामा आएको भन्दै यो कार्यकालमा महत्वपूर्ण उपलब्धि हासिल गरेको दाबी गरेका छन्। ओलीले देशमा भौतिक पूर्वाधार, सडक, पुल निर्माण, खानेपानी, भूकम्पले क्षतिग्रस्त बनाएका ऐतिहासिक र पुरातात्विक संरचनाको पुननिर्माण भएको, सुरक्षित आवास निर्माण, सुकुम्बासी समस्या समाधान गर्न आयोग गठन भएको बताए। सम्बोधनको पूर्णपाठ १४ जेठ २०७८ आदरणीय दिदीबहिनी तथा दाजुभाइहरू, १ गएको बैशाख २० गते कोभिड महामारीको दोस्रो लहरका सम्बन्धमा यहाँहरूसँग सम्वाद गरेको थिएँ। कोभिडको यो लहर निकै सङ्क्रामक र बढी घातक रहेको एवं यसको रोकथाम तथा नियन्त्रणका लागि राज्यका सबै संयन्त्र परिचालित गरिएको बताएको थिएँ। सङ्क्रमणको साङ्लो चुँडाउन निषेध आदेशको पालना गर्न र महामारी नियन्त्रणका लागि सरकारले चालेका कदममा साथ दिन आग्रह गरेको थिएँ। २ त्यस यताका पच्चीस दिन हाम्रा लागि निकै कष्टकर रहे। यस अवधिमा थप दुई लाख व्यक्ति सङ्क्रमित हुनुभयो। तीन हजारभन्दा बढीले ज्यान गुमाउनु भयो। अक्सिजन र शय्या व्यवस्थापनका लागि यो समय निकै चुनौतीपूर्ण रह्यो। लिक्विड अक्सिजन आयातमा समस्या पैदा भयो। अक्सिजन सिलिण्डरको अभाव खट्कियो। ३ समाधानका लागि हामीले सम्पूर्ण शक्ति केन्द्रित गर्यौं। त्यसले गर्दा अहिले स्थितिमा सुधार आएको छ। भारतबाट लिक्विड अक्सिजनको नियमित र थप मात्रा आपूर्ति हुन थालेको छ। अन्य उद्योगमा रहेका हजारौं अक्सिजन सिलिण्डर सङ्कलन गरी अस्पतालहरूमा पठाइएको छ। अक्सिजन प्लान्टहरूलाई पूर्ण क्षमतामा सञ्चालन गरिएको छ। अक्सिजन उद्योगलाई विद्युत् महसुलमा छुट दिने व्यवस्था गरिएको छ। नागरिकको जीवनरक्षाका लागि विदेशबाट एयरलिफ्ट गरेर समेत सिलिण्डर ल्याइएको छ। अस्पतालहरूमा अक्सिजन प्लान्ट जडान गर्न पर्याप्त रकम पठाइएको छ। मित्रराष्ट्रहरूको सहयोगमा उल्लेख्य सङ्ख्यामा भेण्टिलेटर र अक्सिजन कन्सन्ट्रेटर लगायत स्वास्थ्य सामग्री भित्रिएका छन्। ४ कोभिडविरुद्धको हाम्रो लडार्इँमा महत्वपूर्ण सहयोग गर्ने भारत, चीन र यसका सिचुवान तथा तिब्बत प्रान्तीय सरकारहरू, अमेरिका, स्पेन, बेलायत, जापान, अष्ट्रेलिया, स्वीट्जरल्याण्ड, जर्मनी, थाइल्याण्ड, सिङ्गापुर, न्यूजिल्याण्ड, फिनल्याण्ड लगायत मित्र राष्ट्रहरूप्रति हामी आभारी छौं। चिनियाँ रेडक्रस, तेमासेक फाउण्डेशन सिङ्गापुर, डाइरेक्ट रिलिफ अमेरिका, रोयल थाई मोनास्ट्री लगायत परोपकारी संस्थाबाट पनि सहयोग प्राप्त भएको छ। आफ्नो गाँस कटाएर अक्सिजन सिलिण्डर पठाउने खाडी क्षेत्रमा कार्यरत नेपाली श्रमिकप्रति सम्मान व्यक्त गर्न चाहन्छु । गैरआवासीय नेपाली सङ्घ र देशका उद्यमी, व्यवसायी र समाजसेवी लगायत सबै सहयोगीहरू धन्यवादका पात्र हुनुहुन्छ। ५ कोभिड १९ जस्तो ठूलो महामारीको सामना गर्न एकीकृत, समन्वयात्मक र समग्र राष्ट्र रणनीति आवश्यक पर्दछ। यसै खाँचोलाई पूर्ति गर्न कोभिड सङ्कट व्यवस्थापन अध्यादेश २०७८ जारी गरिएको छ। यसबाट राज्यको सम्पूर्ण शक्ति कोभिड विरुद्ध परिचालित गर्ने बाटो सहज भएको छ। अध्यादेशको व्यवस्था बमोजिम प्रधानमन्त्रीको अध्यक्षतामा निर्देशक समिति र यस मातहत चौबिसै घण्टा खटिने गरी कोभिड सङ्कट व्यवस्थापन केन्द्र स्थापना भएको छ। वीर अस्पताललाई कोभिड युनिफाइड केन्द्रीय अस्पताल तोकिएको छ। यहाँबाट कोभिड बिरामीहरूले स्क्रिनिङ, डायग्नोस्टिक, उपचार र अन्य सेवा पाउनुहुनेछ। वीर अस्पतालले जुनसुकै अस्पताल, संस्थान र मेडिकल कलेजहरूलाई कोभिडको उपचारमा समन्वयात्मक ढङ्गले परिचालन गर्नेछ। आवश्यकता अनुसार स्वास्थ्य सङ्कटकाल लगाउन सकिने व्यवस्था गरिएको छ। ६ कोभिड उपचारका लागि १५७ अस्पतालहरू सूचीकृत भएका छन्। कोभिडको नि:शुल्क उपचारका लागि ४५ निजी अस्पतालसँग सम्झौता गरिएको छ। महामारी सुरु भएको एक वर्षको अवधिमा भेण्टिलेटरको सङ्ख्या ३२७ बाट ९०४, आइसियु बेड २६०० बाट ३००० पुर्याइएको छ। अस्पतालमा २८५३ हाइडिपेन्डेन्सी युनिट (एचडियु) थप भएका छन्। ९०० अक्सिजन कन्सन्ट्रेटर थपिएका छन्। छिटै १८० भेन्टिलेटर, ६३० आइसियु, १४०० एचडियु र १९ अक्सिजन प्लान्ट थपिनेछन्। ७ कोभिड महामारीमाथि निर्णायक विजयका लागि खोप अनिवार्य छ। हालसम्म हामीलाई अनुदानबाट प्राप्त ३२ लाख २८ हजार डोज र खरिदबाट उपलब्ध १० लाख डोजबाट खोप अभियान अगाडि बढाएका छौं। पहिलो मात्रा खोप लगाएका नागरिकहरूका लागि दोस्रो मात्राको व्यवस्था जसरी पनि गरिने कुरामा निश्चिन्त रहन आग्रह गर्दछु। थप खोपको व्यवस्था गरेर सबै वयस्क नागरिकलाई खोप लगाइने र महामारीलाई नियन्त्रण गरी छाडने विश्वास दिलाउन चाहन्छु। ८ कोरोना महामारीको आक्रमणबाट विकसित र विकासशील, सम्पन्न र साधनस्रोत विहीन, ठूला र साना कुनै पनि देश बँच्न सकेका छैनन्। तर विकासशील देशहरूमाथि यसको मार बढी परेको छ। दिगो विकास लक्ष्य हासिल गर्ने उनीहरूको प्रयासलाई महामारीले झनै चुनौती खडा गरेको छ। खोपलगायत अत्यावश्यक जीवनरक्षक औषधीहरूको अभाव हुँदै जाँदा विकासशील देशहरू झनै पछाडि पर्नेछन्। आज खोपको असमान वितरण विश्वव्यापी बहसको विषय बनेको छ। खोप उत्पादक कम्पनीहरूले प्रतिबद्धता अनुसारको खोप उपलब्ध नगराउँदा विकासशील देशहरूका लागि खडा गरिएको कोभ्याक्स एलायन्सको समग्र योजना नै प्रभावित भएको छ। त्यसैले महामारीविरुद्धको विश्वव्यापी सहकार्यमा म पुनः जोड दिन चाहन्छु। जी७ र जी२० लगायत विकसित मुलुकहरूले अन्तर्राष्ट्रिय उत्तरदायित्व वहन गर्न आवश्यक छ। सबै सुरक्षित नहुँदासम्म हामी कोही पनि सुरक्षित हुन सक्दैनौं भन्ने यथार्थलाई मनन गर्न सबैसँग आग्रह गर्न चाहन्छु। ९ यस लडाइँको अग्रमोर्चामा चिकित्सक, स्वास्थ्यकर्मी, सुरक्षाकर्मी चालक तथा सफाइकर्मी र निजामति सेवाका राष्ट्रसेवकहरू हुनुहुन्छ। तीनै तहमा निर्वाचित जनप्रतिनिधिहरू र देशभरि नै स्वयंसेवीहरू परिचालित हुनुहुन्छ। आफ्नो निजी जीवन र पारिवारिक जिम्मेवारीलाई समेत पञ्छाएर सङ्क्रमितहरूको उपचार र व्यवस्थापनमा अहोरात्र खट्ने उहाँहरू हामी सबैका आदर र सम्मानका हकदार हुनुहुन्छ। महामारीविरुद्ध लडिरहेका जनशक्तिको सुरक्षामा सरकारले कुनै कसर बाँकी राख्दैन। अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमण सरह नै दण्डनीय मानिनेछ। १० अस्पतालमा उपचार गराइरहनु भएका र घरमै आइसोलेसनमा बसी स्वास्थ्यलाभ गरिरहनुभएका १ लाख १६ हजार ४७६ दिदीबहिनी तथा दाजुभाइहरूको शीघ्र स्वास्थ्यलाभको कामना गर्दछु। ६ हजार ९५१ नागरिकहरूको निधनप्रति गहिरो दुःख व्यक्त गर्दै शोकाकुल परिवारजनमा हार्दिक समवेदना प्रकट गर्दछु। ११ कोभिडसँग मुकाबिला गर्न जीवन पहिला हाम्रो नीति हो। जनताको जीवन रक्षा सरकारको प्रमुख दायित्व हो। हामीलाई थाहै छ, महामारी नियन्त्रणको पहिलो र प्रभावकारी उपाय भनेको यसको रोकथाम हो, महामारी फैलिन नदिनु हो। यसका लागि जनस्वास्थ्यका मापदण्डहरूको कडाइका साथ पालना गर्न पुनः सबै दिदीबहिनी तथा दाजुभाइहरूमा आग्रह गर्दछु। अहिले लागू गरिएका निषेध र अन्य उपायहरू जनताको जीवन रक्षाकै लागि हुन्। जीविका अर्थात् अर्थतन्त्रको रक्षाको दायित्वप्रति पनि सरकार उत्तिकै सचेत रहेको विश्वास दिलाउन चाहन्छु। आदरणीय दिदीबहिनी तथा दाजुभाइहरू, १२ राजनीतिक स्थायित्व सुनिश्चित गर्ने, लोकतन्त्रलाई सुदृढ गर्ने र हाम्रो सम्पूर्ण ऊर्जा सामाजिकआर्थिक रुपान्तरण र समृद्धिका लागि एकाग्र रूपमा केन्द्रित गर्ने प्रयासमा पटकपटक अवरोध सिर्जना भएका छन्। १३ सीमित व्यक्तिहरूका महत्वाकाङ्क्षा, कुण्ठा र स्वार्थका लागि प्रतिनिधिसभालाई अकर्मण्य बनाउँदै लगिएपछि गत पुसमा प्रतिनिधिसभा विघटनको निर्णय गरिएको थियो। तर सर्वोच्च अदालतले प्रतिनिधिसभा पुन:स्थापना गर्ने निर्णय गर्यो। उक्त फैसलाको सम्मान गर्दै त्यसलाई कार्यान्वयन गरियो। यस अवधिमा हाम्रा प्रयास प्रतिनिधिसभालाई पूर्ण अवधि सञ्चालन गर्ने र यसैभित्रबाट राजनीतिक स्थायित्व खोज्ने कुरामा नै केन्द्रित रह्यो। तर तीन महिनाको अनुभवले पुन:स्थापित प्रतिनिधिसभाले राजनीतिक स्थायित्वमा अपेक्षित योगदान गर्न नसकेको यथार्थ स्पष्ट पार्छन्। १४ मैले गएको वैशाख २७ गते प्रतिनिधिसभा समक्ष विश्वासको मतका लागि प्रस्ताव पेश गरेँ। सदनमा मैले प्रतिनिधिसभालाई पूर्ण कार्यकाल सञ्चालन गर्न र यसलाई कामकाजी बनाउनका लागि कि त आफूलाई विश्वासको मत दिन कि स्वस्थ एवं संवैधानिक प्रक्रियाबमोजिम वैकल्पिक सरकार दिन आग्रह गरें। मेरो प्रस्ताव असफल भयो। संविधानको धारा ७६ (२) अनुसारको सरकार गठनका लागि सम्माननीय राष्ट्रपतिले दिनुभएको समय पनि त्यत्तिकै व्यतीत भयो। यसरी प्रतिनिधिसभा न सरकारलाई विश्वासको मत प्रदान गर्ने, न त वैकल्पिक सरकार नै दिन सक्ने गरी अकर्मण्यतामा फस्न पुग्यो। १५ त्यस यताका दश दिनसम्म पनि विश्वासको प्रस्तावमा मतदान हुँदाका बखतको परिस्थितिमा तात्विक परिवर्तन आएको मैले पाइनँ। मैले पुनः विश्वासको मत पाउन सक्ने भरपर्दो आधार पनि देखिएन। संसदमा सरकारको वार्षिक नीति र कार्यक्रम तथा बजेट प्रस्तुत गर्ने समय नजिक आइसकेको परिस्थितिमा राजनीतिक अन्यौल कायम राख्नु उचित हुँदैनथ्यो। यसै पृष्ठभूमिमा मैले गएको जेठ ६ गते मार्गप्रशस्त गर्दै संविधानको धारा ७६ (५) को सरकार बनाउने प्रक्रिया सुरु गर्न सम्माननीय राष्ट्रपतिज्यू समक्ष सिफारिस गरें। यो कदम मुलुकलाई राजनीतिक अन्यौलबाट सकेसम्म छिटो मुक्त गर्ने उद्देश्यबाट प्रेरित थियो। १६ यसै बीच जनता समाजवादी पार्टीले मलाई प्रधानमन्त्रीमा समर्थन गर्ने संस्थागत निर्णयको पत्र हस्तान्तरण गर्यो। प्रतिनिधिसभाको रक्षा र राजनीतिक स्थायित्वका लागि अन्तिम प्रयास स्वरूप मैले जेठ ७ गते ७६ (५) को प्रधानमन्त्रीका लागि दाबी प्रस्तुत गरें। दाबी गर्दाको समयसम्म मेरो पक्षमा नेकपा (एमाले)का १२१ र जनता समाजवादी पार्टीका ३२ सांसदहरूको समर्थन स्पष्ट देखिन्थ्यो। १७ तर यसबीचमा जे जस्ता घटना र प्रवृत्ति देखा परे, तिनले नेपाली राजनीतिलाई पछिसम्म प्रदूषित गराइरहनेछन्। हामीले अवलम्बन गरेको बहुदलीय प्रणालीका सिद्धान्त, संसदीय मूल्य मान्यता एवं पार्टी र संसदीय दलका संस्थागत निर्णयलाई धज्जी उडाउँदै नेकपा (एमाले) र जनता समाजवादी पार्टीका केही सांसदहरूले नेपाली काङ्ग्रेसका नेतालाई प्रधानमन्त्री बनाउन हस्ताक्षर गर्नुभयो। नेकपा (एमाले) र जनता समाजवादी पार्टीले त्यस्तो हस्ताक्षरलाई मान्यता नदिन र यस्ता गतिविधि कारबाहीको विषय बन्ने जानकारी पत्र मार्फत तत्काल राष्ट्रपतिको कार्यालयलाई गराए। १८ बहुदलीय प्रणाली विपरीतका त्यस्ता हस्ताक्षरलाई आधार बनाएर माननीय शेरबहादुर देउवालाई प्रधानमन्त्री नियुक्त गर्ने सम्भावना त थिएन नै। तर ती हस्ताक्षरहरूका कारण प्रधानमन्त्रीमा मेरो दावी पनि निर्विवाद हुन सकेन। संविधानको धारा ७६ (५) ले प्रस्तुत दावीमा विश्वासको मत प्राप्त गर्ने भरपर्दो आधार छ कि छैन भन्ने निर्क्यौल गर्ने दायित्व राष्ट्रपति संस्थालाई प्रदान गरेको छ। सम्माननीय राष्ट्रपतिबाट दुवै दावीलाई खारेज गर्ने निर्णय भयो। त्यसपछि नै संविधानको धारा ७६ (७) बमोजिम प्रतिनिधिसभा विघटन गरी नयाँ निर्वाचनमा जाने संवैधानिक वाध्यताको स्थितिमा मुलुक पुगेको हो। १९ संविधानको स्पष्ट व्यवस्था र सर्वोच्च अदालतको फागुन ११ को फैसलामा भनिएका सरकार गठनका सबै विकल्पहरूको प्रक्रिया पूरा भइसकेपछि भएको प्रतिनिधिसभा विघटनपछि आज राजनीतिमा जे जस्ता अराजनीतिक, असंसदीय र अलोकतान्त्रिक गतिविधिहरू देखा परेका छन्, ती विडम्बनापूर्ण छन्। २०४८ सालको निर्वाचनबाट गठित प्रतिनिधिसभा तत्कालीन सत्तारुढ पार्टीमा देखा परेका यस्तै विकृत अभ्यासका कारण विघटन भएको थियो। त्यहाँबाट सुरु भएको विकृतिको शृङ्खला दसौं वर्षसम्म जारी रह्यो। त्यस विकृतिले तत्कालीन सरकारहरूलाई मात्र अप्ठ्यारो पारेन, बहुदलीय शासन प्रणालीप्रति नै जनतामा नैराश्य र वितृष्णा पैदा गर्न भूमिका खेल्यो। दलहरूमा स्वार्थजन्य विभाजन, दलहरूबीच सिद्धान्तहीन गठबन्धन र दबाबप्रभावका बलमा सांसदहरूको ओहोरदोहोर मुख्य कारण थियो, जसले संसदीय व्यवस्थामाथि उग्रदक्षिणपन्थी र उग्रवामपन्थी दुबै कोणबाट हमलाका लागि आधार बनेको थियो। बीस वर्षपछि पनि नेपाली राजनीतिमा यिनै प्रवृत्ति दोहोरिनु दुःखद र दुर्भाग्यपूर्ण छ। २० हामीले अवलम्बन गरेको शासन प्रणाली जनताको प्रतिष्पर्धात्मक बहुदलीय लोकतान्त्रिक शासन प्रणाली हो। यस प्रणालीका आधारस्तम्भ राजनीतिक पार्टीहरू हुन्। लोकतान्त्रिक पार्टीहरू कमजोर हुँदा कसरी मुलुक हिंसाको दुष्चक्रमा फस्दो रहेछ र तानाशाही शासनका लागि बाटो खुल्दो रहेछ भन्ने निकट अतीतको अनुभवलाई हामीले यति चाँडै बिर्सिसकेको हो ? पार्टीहरू सत्तामा जानु या विपक्षमा बस्नु, विस्तारित हुनु या सङ्कुचनमा पर्नु लोकतन्त्रमा सामान्य विषय हुन्। तर सत्ताकै लागि अन्य पार्टीहरूमा विभाजन, विग्रह र विकृतिहरू पैदा गर्नु एवं त्यसकै बलमा आफू सफल भएको भ्रम पाल्नु आत्मरति मात्रै हो। बहुदलीय प्रणालीमा देखा पर्न लागेको निर्दलीय चरित्र ख्यालठट्टाको विषय होइन। अझै यस्तो विकृतिको औचित्य एवं वैधता कायम गर्न भइरहेका प्रयास त सामान्य विषय हुँदै होइनन्। २१ मैले आफ्नो लागि या आफ्नो दलका लागि यी सबै विषय भनिरहेको छैन। लोकतन्त्रका लागि आफ्नो जीवनको आधा शताब्दीभन्दा बढी खर्चेको र पञ्चायती जेलमा चौध वर्ष बिताएको मेरा लागि सत्तामा रहनु या नरहनु प्रमुख विषय हुँदै होइन। बहुदलीय व्यवस्था आइसकेपछि पनि प्रतिपक्षका रूपमा दशकौं व्यतीत गरेको, लोकतान्त्रिक शक्ति हरूकै दमन झेलेको हाम्रो पार्टीका लागि पनि यो विषय महत्वपूर्ण होइन। हाम्रा लागि सत्ता साधन मात्रै हो, साध्य होइन। साध्य त राष्ट्रियताको सम्वर्द्धन र सार्वभौमसत्ताको रक्षा हो। राष्ट्रिय अस्मिता र स्वाभिमानको संरक्षण हो। लोकतन्त्रको सुदृढीकरण गर्दै जनताको जीवनमा अनुवाद गर्नु हो। यसलाई राजनीतिक अधिकारको दायराबाट माथि उठाएर मानवीय आकाङ्क्षाको समष्टिका रूपमा विकसित गर्नु हो। अधिकारको प्राप्ति, अवसरमा पहुँच, सामाजिक न्याय र समानताको प्रत्याभूति एवं सम्मान र सुरक्षाको सुनिश्चितता भएको समाज निर्माण गर्नु हो। यसकै लागि हाम्रा प्रयास केन्द्रित छन्। २२ आजको मुख्य चिन्ता अलोकतान्त्रिक, नैतिकमूल्यहीन र विकृत अभ्यास झाँगिदै गएर लोकतान्त्रिक गणतन्त्रप्रतिको जनविश्वास नै गुम्ला कि भन्ने हो। जनविश्वास गुमेको प्रणाली फेरि जोखिममा पर्ला कि भन्ने हो। २३ ताजा जनादेशमा जानु प्रतिगमन होइन। जनतालाई दलहरूबारे मूल्याङ्कनको मौका दिनु र आवधिक निर्वाचन मार्फत् जनताले विश्वास गरेको दललाई सरकार चलाउन जनादेश प्राप्त हुनु लोकतन्त्रको विशेषता हो। निर्वाचनमा जानुलाई प्रतिगमन भन्नु सारमा जनताको सार्वभौमसत्तालाई अस्वीकार गर्नु हो। नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। जनताप्रति अविश्वास गर्नु हो। निर्वाचन निष्पक्ष र स्वच्छ हुने कुरामा मैले बारम्बार जोड दिएको छु। परिणामलाई ध्यानमा राखेर होइन, लोकतान्त्रिक प्रणाली र पद्धतिलाई ध्यानमा राखेर निर्वाचन सम्पन्न गरिनेछ। मनमा कुनै आशङ्का छन् भने फेरि भन्न चाहन्छु  आउनुहोस्, निर्वाचनका लागि सबै दलहरू सरकारमा सहभागी बन्नुहोस्। २४ मैले यो प्रतिनिधिसभा पूरै अवधि चलोस् भन्नेमा कुनै कतै कसर नराखी प्रयास गरेको हुँ। तर मेरो प्रयासलाई सफल हुन दिइएन। हुनत प्रतिनिधिसभा पूरा अवधि चल्नु या सरकारले जेनतेन पाँच वर्षे कार्यकाल पूरा गर्नु मात्रै राजनीतिक स्थायित्वका लागि पर्याप्त हुँदैन। राजनीतिक स्थायित्वको मूल पक्ष नीतिगत सङ्गति, निर्णयको निरन्तरता र कार्यान्वयनको सुनिश्चितता हो। राजनीतिक स्थायित्वको केन्द्रबिन्दु राष्ट्र र जनताको हितको संरक्षण र सम्वर्द्धन हो। हामी जनताको हित हुने प्रत्याभूतिसहितको राजनीतिक स्थायित्वका पक्षमा छौं। २५ पार्टी एकताको रक्षाका लागि हाम्रो तर्फबाट गरिएका अथक प्रयास सार्वजनिक नै छन्। नेपाल कम्युनिष्ट पार्टी (नेकपा) को एकता कायम गर्न अन्तिम समयसम्म पनि प्रयत्न गरिएकै हो। अस्थिरता सिर्जनाका लागि स्वार्थकेन्द्रित गठबन्धन नबनेको भए र महाधिवेशनबाट निर्वाचित अध्यक्षलाई घेराबन्दीबाट हटाउने दुराशय नभएको भए यतिञ्जेल एकता महाधिवेशन सम्पन्न भएर नेतृत्व हस्तान्तरण भइसकेको हुने थियो। फागुन २३ को फैसलापछि पनि एकता जोगाउन सकिन्छ कि भनेर मैले आफैंले पहल गरेको हुँ। तर मेरो प्रयासलाई कतिपयले मजाकको विषय बनाउनु भयो। इतिहासले यसको उचित हिसाब किताब गर्ला नै। २६ नेकपालाई एकीकृत गर्ने प्रयास असम्भव भएपछि हामीले नेकपा (एमाले) लाई नै एकीकरणको बिरासत पार्टीका रूपमा एकतावद्ध र गतिशील बनाउने काम गर्यौं। तर कतिपय नेताहरूमा आफ्ना विभाजनकारी गतिविधिप्रति रत्तिभर गल्तीबोध देखिएन। उल्टै, एकीकरणको रक्षा र नेतृत्वको पक्षमा उभिनुभएका साथीहरूलाई पञ्छाउने कुरामा मात्र उहाँको प्रयास केन्द्रित रह्यो। फेरि पनि पार्टीलाई गुटहरूको संयुक्त मोर्चा र अन्त्यहीन विवादको थलो बनाउने केही नेताहरूका नियतका कारण हाम्रा प्रयास सार्थक हुन सकिरहेका छैनन्। यसबीचमा फ्लोर क्रस गर्नेगराउने काम भएका छन्। पार्टीका आधिकारिक उम्मेदवारलाई हराउन विपक्षीसँग साँठगाँठ गरिएका छन्। अनि, आफ्नो पार्टी अध्यक्ष, संसदीय दलको नेता र प्रधानमन्त्रीलाई हटाउन कहिले संसदमा अनुपस्थित हुने त कहिले विपक्षी नेतालाई प्रधानमन्त्री बनाउन हस्ताक्षर गर्ने जस्ता चरम विकृति प्रकट भएका छन्। २७ पार्टीको एकताको रक्षाका लागि सबै खाले आक्षेप, अपमान र पीडा बेहोरेर पनि निरन्तर प्रयत्नशील छु, भोलिका दिनमा पनि रहिरहनेछु। प्रतिकूल परिस्थितिमा आन्दोलनको रक्षाका लागि दृढतापूर्वक उभिने सबै नेता कार्यकर्ताहरू, समर्थक शुभचिन्तक एवं आम जनतामा धन्यवाद ज्ञापन गर्दछु। आदरणीय दिदीबहिनी तथा दाजुभाइहरू, २८ अनेकौं प्रतिकूलताका बीचमा पनि विगत तीन वर्षमा नेपालले उल्लेख्य प्रगति हासिल गरेको छ। संविधान कार्यान्वयन र सङ्घीयताको सुदृढीकरण, आर्थिक वृद्धि, रणनीतिक महत्वका पूर्वाधारको विकास, सामाजिक न्याय र सुरक्षा, राष्ट्रियताको सम्वर्द्धन एवं सुशासनका क्षेत्रमा हाम्रा योजनाबद्ध प्रयासहरूको प्रतिफल देखिन थालेको छ। २९ संविधान पूर्ण कार्यान्वयनमा आएको छ। सङ्घीय प्रणाली संस्थागत र क्रियाशील भएको छ। लामो समयदेखि रिक्त रहेका संवैधानिक निकायहरूले पूर्णता पाएका छन्। ५० भन्दा बढी कानुनहरू बनेका छन्। पृथकतावादको अभियान चलाइरहेको समूह विखण्डनको बाटो छाडेर राष्ट्रिय अखण्डताको पक्षमा उभिन सहमत भएको छ। हिंसाको बाटो हिडिरहेको समूह हिंसा परित्याग गर्दै आफ्ना सबै राजनीतिक गतिविधिहरू शान्तिपूर्ण ढङ्गले सञ्चालन गर्न सहमत भएको छ। संविधानको सर्वस्वीकार्यता स्थापित भएको छ। मुलुक हिंसात्मक द्वन्द्वबाट मुक्त हुनु र पृथकतावादी गतिविधि अन्त्य हुनु यस कालखण्डको महत्वपूर्ण उपलव्धिका रूपमा पछिसम्म पनि अङ्कित रहनेछन्। ३० नेपाल अल्पविकसितबाट विकासशील देशमा स्तरोन्नतिका लागि सिफारिस भएको छ। कोभिड महामारी सुरु हुनु अगाडि हाम्रो आर्थिक वृद्धि आशालाग्दो थियो। महामारीले गम्भीर धक्का पुर्याए पनि हामीले यसलाई सम्हालेका छौं र समग्रमा सकारात्मक आर्थिक विकासको बाटोमा अग्रसर छौँ। पहिलो पल्ट निर्यात व्यापारले एक खर्बको लक्ष्य नाघेको छ, व्यापार घाटा घट्दो छ। देशभित्र रोजगारीका अवसर बढ्दै र श्रमशक्ति बाहिरिने क्रम घट्दै छ। ३१ यस अवधिमा ३३३ मेगावाट विद्युत् उत्पादन थप भएको छ भने यसै आर्थिक वर्षभित्र थप ५०० मेगावाट विद्युत् थप हुँदैछ। लोडसेडिङको अन्त्य, पर्याप्त विद्युत् आपूर्ति र अतिरिक्त विद्युत्को बाह्य व्यापार सुरु भएको छ। बाह्य लगानी बढिरहेको छ। ३२ तीन वर्षको अवधिमा नेपालीको औसत प्रतिव्यक्ति आय २५ प्रतिशतले वृद्धि भएको छ। मानव विकास विकास सूचकाङ्कमा ५ प्रतिशत बिन्दुको सुधार भएको छ। कोभिड१९ को महामारीका बीच पनि निरपेक्ष गरिबी उल्लेख्य वृद्धि हुन पाएको छैन। ३३ रणनीतिक पूर्वाधारहरूको क्षेत्रमा इतिहासमै धेरै उपलव्धि हासिल भएका छन्। सडक, मोटर र झोलुङ्गे पुल, तुइन विस्थापन लगायत क्षेत्रमा भइरहेका प्रगतिबारे यस अघि नै प्रस्तुत तथ्याङ्क म दोहोर्याउन चाहन्नँ। कुल रणनीतिक सडकमध्ये १७१ प्रतिशत सडक विगत तीन वर्षमा मात्र निर्माण भएका छन्। तीन वर्षमा सम्पन्न गर्ने गरी १ सय ६५ वटै निर्वाचन क्षेत्रमा एकएक रणनीतिक सडक र स्थानीय तहहरूलाई एक आपसमा जोड्ने र सबै स्थानीय तहका केन्द्रदेखि प्रदेश राजधानी जोड्ने सडकको निर्माण सुरु भएको छ। सबै पालिका र क्षेत्रहरूमा यिनको दूरगामी सकारात्मक प्रभाव पर्नेछ। ३४ तीव्र रूपमा निर्माण भइरहेको काठमाडौंतराई द्रुत मार्गले केही वर्षभित्रै परिणाम दिनेछ। विस्तार भइरहेको पूर्वपश्चिम राजमार्ग, निर्माण सम्पन्न हुन थालेको पुष्पलाल लोकमार्ग र निर्माणाधीन मदनभण्डारी राष्ट्रिय राजमार्गले अर्थतन्त्र र सामाजिक जीवनलाई थप गतिशील बनाउनेछन्। बहुप्रतिक्षित हुलाकी राजमार्गका महत्वपूर्ण खण्ड सम्पन्न भएसँगै तराईमा विकासका सम्भावना थपिएका छन्। ३५ भैरहवा र पोखरामा निर्माण सम्पन्न हुने चरणमा पुगेका अन्तर्राष्ट्रिय विमानस्थलहरूले पर्यटन प्रवर्द्धनमा उल्लेख्य योगदान गर्नेछन्। गोदावरीमा ३ हजार र लुम्बिनीमा ५ हजार क्षमताका सभाहल निर्माण भएका छन्। जयनगरजनकपुरकुर्था रेल छिटै सञ्चालनमा आउनेछ। नागढुङ्गा सुरुङ मार्ग निर्माण तीव्र रफ्तारमा अगाडि बढेको छ भने सिद्धबाबामा सुरुङ निर्माणका लागि बोलपत्र आह्वान भएको छ। ३६ चिरप्रतिक्षित मेलम्चीको पानी काठमाडौंमा अवतरणसँगै काठमाडौंबासीका पानीको तिर्खा मेटिएको छ। छिट्टै याङ्ग्री र लार्केको पानी मेलम्चीमा सामेल गरेर खानेपानीको समस्याको दिगो समाधान गर्ने प्रयास अगाडि बढेको छ। सङ्घ, प्रदेश र स्थानीय तहको समन्वयबाट कुल जनसङ्ख्याको ९२ प्रतिशतलाई आधारभूत खानेपानी सुविधा उपलब्ध गराउन सफल भएका छौं। ३७ भेरीबबई डाइभर्सनको सुरुङको काम सम्पन्न भएर सिँचाइ पूर्वाधारका काम सुरु भएका छन् भने सुनकोशीमरिन डाइभर्सनको काम सुरु भएको छ। यी दुई गेमचेञ्जर परियोजनाले तराईबासीहरूका वर्षौं पुराना सपनालाई पूरा गर्दै हामीलाई खाद्यान्नमा आत्मनिर्भर बनाउन योगदान गर्नेछन्। ३८ भूकम्पपछिको पुनर्निर्माणलाई हामीले उदाहरणीय रूपमा सम्पन्न गरेका छौं। भूकम्पका कारण बेघरबार बनेका ८ लाखभन्दा बढी परिवार सुरक्षित घरमा फर्किन थाल्नुभएको छ। विद्यालय भवन, स्वास्थ्य संस्थाहरू र सरकारी कार्यालयहरूको पुनर्निर्माण तीव्र रफ्तारमा अगाडि बढेको छ। हाम्रो पुनर्निर्माण सामर्थ्यको प्रतीक बनेर धरहरा, रानीपोखरी र दरबार हाइस्कूल राजधानीको मुटुमा स्थापित भएका छन्। भव्य रूपमा सम्पन्न भएको दक्षिण एसियाली खेलकुदमा नेपालले उत्कृष्ट प्रदर्शन गरेको छ। त्रिदेशीय फुटबल, क्रिकेटहरूमा पनि नेपालको प्रदर्शन उदाहरणीय रहेको छ। ३९ हरेक नेपाली व्यवस्थित ओत भएको सुरक्षित घरमा बस्न पाउनुपर्छ भन्ने सरकारको प्रतिबद्धता अनुरूप तीन वर्षको अवधिमा १३ हजारभन्दा बढी जनता आवास निर्माण भएका छन्। ७ हजार फुस तथा खरका छाना जस्तापाताले प्रतिस्थापन गरिएका छन्। कसैले पनि सडकमा जीवन गुजारा गर्न नपरोस् भन्ने उद्देश्यले सडक मानवरहित सहर र वस्तीको अवधारणा कार्यान्वयनमा ल्याइएको छ। टोर्नाडोबाट घरबारविहीन बन्न पुगेका नागरिकहरूका लागि छोटो समयमै ८६९ सुरक्षित घर निर्माण गरेर हस्तान्तरण गरिएको छ। बाढी, पहिरो, डुबान, आगलागी, चट्याङ आदिबाट घरबारविहीन हुन पुगेका नागरिकलाई सुरक्षित आवास उपलव्ध गराउने प्रक्रिया सुरु गरिएको छ। ४० सुकुम्बासी समस्या र अव्यवस्थित बसोबासको समस्या समाधान गर्न उच्चस्तरीय आयोग गठन गरी कार्य प्रारम्भ गरिएको छ। सरकारी, सार्वजनिक र गुठी जग्गाको यथार्थ अवस्था पहिचान गरी प्रतिवेदन पेश गर्न गठित कार्यदलको प्रतिवेदन प्राप्त भएको छ। २ सय हेक्टर अतिक्रमित सरकारी जग्गा फिर्ता ल्याइएको छ। मुलुक प्रमुख पशुपन्छीजन्य पदार्थमा आत्मनिर्भर भएको छ। प्रमुख खाद्यान्न बालीको उत्पादनमा ११ प्रतिशतले वृद्धि भएको छ। कृषक सूचीकरण अभियान सुरु गरिएको छ। तीन वर्षको अवधिमा थप ३० हजार हेक्टर जमिनमा सिँचाइ सुविधा पुर्याइएको छ। देशभित्रै रासायनिक मल कारखाना स्थापना गर्ने प्रक्रिया अगाडि बढेको छ। माटोको गुणस्तरको डिजिटल परीक्षण सुरु गरिएको छ। मेरो कित्ता नामक एप्स कार्यान्वयनमा आएसँगै नागरिकहरूले आफ्नो जग्गाको कित्ता नम्बरसहितको नक्सा आफैंले हेर्न र छाप्न सक्ने व्यवस्था भएको छ। ४१ यसै आर्थिक वर्षमा ६ वटा नयाँ औद्योगिक क्षेत्रको निर्माण सुरु भएको छ। स्थानीय तहमा ७४ औद्योगिक ग्राम घोषणा भई काम थालिएको छ। अन्तर्राष्ट्रिय व्यापार वृद्धिका लागि भारत, बङ्गलादेश, अमेरिका र भूटानसँग वाणिज्य वार्ता सम्पन्न भएका छन्। ४२ तीन वर्षको अवधिमा ६ वर्षभन्दा माथि उमेर समूहको साक्षरता दर ७ प्रतिशत बिन्दुले बढेको छ। सरदर भर्नादर ८६ प्रतिशत पुगेको छ। कुल ४ सय ८४ प्राविधिक धारका विद्यालय स्थापना भएका छन् भने ५ सय ७२ सामुदायिक विद्यालयहरूमा प्राविधिक शिक्षा उपलब्ध भएको छ। देशभरका ३ सय ८३ स्थानीय तहमा प्राविधिक शिक्षा तथा व्यावसायिक तालिम केन्द्रको पहुँच पुगेको छ। ४३ एक वर्षको अवधिमा विभिन्न अस्पतालहरूमा ७ हजार ६ सय ४५ शैया थप भएका छन्। सबै स्थानीय तहमा आधारभूत अस्पताल स्थापना गर्ने लक्ष्यअनुरूप ३ सय ९६ स्थानीय तहमा निर्माण कार्य सुरु गरिएको छ। एक वर्ष अगाडि कोभिडलगायत केही जटिल परीक्षण स्वदेशमा हुन नसक्ने अवस्था रहेकोमा हाल स्वदेशमै ८७ प्रयोगशालामा कोभिड१९ को परीक्षण हुने गरेको छ। कडा रोग लागेका कुल ३८ हजार ९ सय ९ जनालाई निःशुल्क स्वास्थ्य उपचार गरिएको छ। ४४ ७५ जिल्लामा स्वास्थ्य बिमा कार्यक्रम विस्तार गरिएको छ। सामाजिक सुरक्षा कार्यक्रममा ३२ लाख ५९ हजार नागरिक आबद्ध भएका छन। सामाजिक सुरक्षा कोषमा १३ हजार ७ सय प्रतिष्ठान र २ लाख श्रमिक आबद्ध भएका छन। प्रधानमन्त्री रोजगार कार्यक्रममार्फत् २ लाख प्रत्यक्ष रोजगारी उपलब्ध भएको छ। १ सय ३८ स्थानीय तहमा राष्ट्रपति महिला उत्थान कार्यक्रमबाट महिलाहरूको जीविकोपार्जन सुधार कार्य सुरु भएको छ। जोखिममा परेका १५० भन्दा बढी सुत्केरीको हवाई उद्धार गरिएको छ। महिलाविरुद्ध हुने हिंसालाई दण्डित गर्न एसिड अपराध र बलात्कार नियन्त्रणसम्बन्धी कडा कानुनी व्यवस्था गरिएको छ। ४५ सार्वजनिक तथा निजी क्षेत्रबाट प्रवाह गरिने सेवालाई छिटोछरितो, सर्वसुलभ, पहुँचयोग्य र प्रविधिमैत्री बनाउने गरी नागरिक एप्स सञ्चालनमा ल्याइएको छ। सरकारी राजस्व विद्युतीय माध्यमबाट सङ्कलन हुने व्यवस्था मिलाइएको छ। हालसम्म १४ जिल्लामा २८ लाख राष्ट्रिय परिचयपत्र वितरण गरिएको छ। सबै जिल्लामा फोरजीसहितको इन्टरनेट सेवा विस्तार भएको छ। ४६ नेपालको अन्तर्राष्ट्रिय सम्बन्धमा उल्लेख्य विस्तार भएको छ। अभूतपूर्व राष्ट्रिय सहमतिका साथ लिम्पियाधुरा, कालापानी र लिपुलेक समावेश गरी नेपालको नयाँ राजनीतिक नक्सा जारी गरिएको छ। हालसम्म १ सय ७० मुलुकसँग कुटनीतिक सम्बन्ध विस्तार भएको छ। भर्चुअल माध्यमबाट उच्चस्तरीय वार्ता तथा सम्वाद भएका छन्। प्रतिभा प्राप्ति केन्द्र (ब्रेन गेन सेन्टर) सञ्चालनमा आएको छ। आदरणीय दिदीबहिनी तथा दाजुभाइहरू, ४७ हाम्रा सबै काम र योजनाहरू समृद्ध नेपाल, सुखी नेपाली को राष्ट्रिय आकाङ्क्षा पूरा गर्नेतर्फ केन्द्रित हुनेछन्। परिपूर्ण लोकतन्त्र हाम्रो मान्यता हुनेछ। समृद्धिसहितको सामाजिक न्याय र सामाजिक न्यायसहितको समृद्धि  हामी यसै दिशामा अगाडि बढ्नेछौं। यसको लागि पहिलो शर्त राजनीतिक स्थायित्व हो। राजनीतिक स्थायित्वको निम्ति आम निर्वाचन र यसै वर्ष हुने स्थानीय तहको निर्वाचन महत्वपूर्ण हुनेछन्। यी निर्वाचनमार्फत् हामी हाम्रो सङ्घीय लोकतान्त्रिक गणतन्त्रलाई सुदृढ बनाउनेछौं। जनतामा अहिले देखापरेको क्षणिक निराशाको अन्त्य गर्नेछौं। ४८ समृद्ध नेपालका लागि हाम्रो प्राथमिकता  कृषिको आधुनिकीकरण तथा व्यावसायीकरण गर्ने, यसलाई उद्योग तथा सेवासँग समन्वय गरेर अघि बढाउने हुनेछ। पूर्वाधार  फराकिलो, गुणस्तरीय, आकर्षक, दिगो तथा नवीन हुनेछ। यातायात पूर्वाधारमा सडक, रेल, जल तथा हवाईमार्गको समन्वयात्मक रूपमा विकास, विस्तार र सुदृढीकरण गरिनेछ। कनेक्टिभिटीमा डिजिटलाइजेशन प्लेटफर्म थप गरिनेछ। यसबाट अनलाइन सेवा मार्फत सेवाग्राहीलाई सेवाप्रदायकसँग भौतिक रूपमा गर्नुपर्ने गलफत्तीबाट जोगाइनेछ। डिजिटल नेपाल प्लेटफर्मले शिक्षा र सञ्चार मात्रै हैन, कृषि, उद्योग, सिचाइ, ऊर्जा, यातायात, पर्यटन, स्वास्थ्य, श्रम, सुरक्षा लगायत नागरिकसँग सम्बन्धित सबै आयामहरूलाई समेट्नेछ। ४९ सम्वत् २१०० सम्मको दीर्घकालीन सोच अनुरूप सबै क्रियाकलापहरू निर्देशित हुनेछन्। अति कम विकसित राष्ट्रबाट विकासशील राष्ट्रमा स्तरोन्नति हुँदा पर्न सक्ने प्रभाव विश्लेषण गरी आवश्यक रणनीति एवं कार्ययोजना तर्जुमा गरी कार्यान्वयन गरिनेछ। दिगो विकास लक्ष्य हासिल गर्ने विषयलाई हमेशा ध्यानमा राखिनेछ। कोभिड महामारीले हाम्रो विकास यात्रालाई अवरुद्ध गर्न नपाओस् भन्ने कुरामा सजगता अपनाइनेछ। ५० विरासतमा प्राप्त सबै अधुरा अपुरा परियोजनाहरू सम्पन्न गर्ने कार्यलाई प्राथमिकतामा राखिनेछ। पूरा हुन नसक्ने या महत्व गुमाएका परियोजनाहरूको पुनरावलोकन गरी आवश्यक निर्णय गरिनेछ। ५१ व्यापार सन्तुलन कायम गर्ने नीति अन्तरगत रहेर सौविध्यपूर्ण व्यापार सुविधाको पूर्ण उपयोग, व्यापार तथा पारवहनसम्बन्धी सन्धि, सम्झौता पुनरावलोकन, नेपाली उत्पादनको बजार पहुँच वृद्धि गर्न थप मुलुकसँग व्यापार सम्झौता, सार्वजनिक निजी व्यवसाय सम्वाद मञ्चलाई कार्यमूलक बनाउने र नेपाली उत्पादनलाई अवाञ्छित प्रतिस्पर्धाबाट जोगाउने व्यवस्था मिलाइनेछ। खानीहरूको पहिचान, उत्खनन्, प्रशोधन र प्रयोगलाई तीब्र पारिनेछ। ५२ जनशक्तिको विकास हाम्रो नीतिको केन्द्र भागमा रहनेछ। उपलब्ध जनशक्तिलाई दक्ष बनाउने, आवश्यक नयाँ जनशक्ति प्राप्त गर्न नयाँ तालिम, प्रशिक्षण, छात्रवृत्ति र प्रोत्साहन प्रदान गरिनेछ। अन द जब तालिमबाट क्षमता अभिवृद्धि गर्ने र अध्ययनरत विद्यार्थीहरूलाई इन्टर्नशीप सेवा मार्फत् भविष्यको श्रम बजारप्रति जानकार बनाउने विधि अपनाइनेछ। हजारौंको सङ्ख्यामा आवश्यक प्राविधिक जनशक्ति तयार गर्ने एवं प्राविधिक र आम शिक्षाबीच अनुपातमा सन्तुलन कायम गरिनेछ। कुनै बालबालिका विद्यालय बाहिर नरहने, पढाइ बीचैमा छाड्ने स्थिति (ड्रप आउट) लाई नियन्त्रण गर्ने तथा सबैलाई गुणस्तरीय शिक्षाको पहुँचभित्र ल्याउने कार्यक्रम अगाडि बढाइनेछ। ५३ पूर्वाधार आयोजनाको पहिचानदेखि अन्त्यसम्मका सबै चरणमा समन्वय गर्न, स्रोतको कुशल र दक्ष उपयोग गर्न, दोहोरोपना हटाउन र सम्बद्ध निकायहरूको जिम्मेवारी स्पष्ट गरी सबै प्रकारका सार्वजनिक पूर्वाधार एकीकृत अवधारणामा विकास गर्न अधिकारसम्पन्न उच्चस्तरीय संयन्त्र निर्माण गरिनेछ। ५४ सार्वजनिकनिजी साझेदारी तथा सरकारी लगानी ठूला जलाशययुक्त विद्युत उत्पादनमा केन्द्रित गर्ने, विद्युतमा आधारित यातायात प्रणालीको विस्तार र विद्युतीय सवारी साधनको प्रयोगलाई प्रोत्साहन गर्ने तथा बचत हुने विद्युत छिमेकी मुलुकहरूमा निर्यातको व्यवस्था गरिनेछ। भारतका आन्तरिक जलमार्गका साहिबगञ्ज, कालुघाट र वाराणसी बन्दरगाहको उपयोग गरी आन्तरिक जलमार्ग मार्फत् अन्तर्राष्ट्रिय व्यापार विस्तार गरिनेछ। ५५ विपद् जोखिमबाट सुरक्षित नेपाल निर्माणको नीति लिइनेछ। यसका लागि जोखिममुक्त संरचना निर्माण, विपद्को पूर्व सूचना प्रणालीको विकास, विपद् सम्बन्धी जनचेतनाको अभिवृद्धिमा जोड दिइनेछ। सातै प्रदेशमा आवश्यक सेवा सुविधासहित तत्काल क्रियाशील हुने विपद् उद्धार तथा व्यवस्थापन केन्द्रको व्यवस्था गरिनेछ। प्राकृतिक प्रकोपको उच्च जोखिम र निरन्तरको विपद्को वास्तविकतालाई ध्यानमा राखी विपद् पछिको पुनर्निर्माणसम्बन्धी कार्यको व्यवस्थापन गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको पुनःसंरचना गरिनेछ। विपद्बाट विस्थापित परिवारहरूलाई उपयुक्त बसोबासको व्यवस्था, जोखिमयुक्त बस्तीहरूको सुरक्षित स्थानान्तरण, एकीकृत वस्तीको विकास र फुसले छाएका भवनका छाना जस्तापाताले प्रतिस्थापन गर्ने नीति लिइनेछ। वन डँढेलो लगायत विपत्तिहरूको सामना गर्न साधनस्रोतहरूको प्रबन्ध गरिनेछ। ५६ नेपालको प्रकृति, संस्कृति, पर्यावरण र सामाजिक जीवनलाई प्रवर्द्धन गर्दै आकर्षक पर्यटन गन्तव्य बनाउने नीति लिइनेछ। नेपालको सभ्यता, संस्कृति, कला, साहित्य, भाषा, रहनसहन, चाडपर्व, रीतिरिवाज, परम्परा र भेषभूषा एवं प्राकृतिक तथा सांस्कृतिक सम्पदालाई सफ्ट पावरको रूपमा विश्वसामु प्रस्तुत गरिनेछ। ५७ नेपालका हिमशृङ्खला, पारिस्थितिक प्रणाली र वनजङ्गलले जलवायु अनुकूलन र वातावरणीय सन्तुलनमा पुर्याएको विशिष्ट योगदान तथा कार्बन उत्सर्जनमा नगण्य भूमिका हुँदा पनि नेपालले असन्तुलित रूपमा भोग्नुपरेका प्रतिकूल असरहरूका बारेमा विश्वको ध्यानाकर्षण गराइनेछ। जलवायु अनुकूलन र असर न्यूनीकरणका लागि अन्तर्राष्ट्रिय वित्तीय तथा प्राविधिक संयन्त्रबाट अधिकतम स्रोत र सहयोग परिचालन गर्न पहल गरिनेछ। ५८ निरोगी नेपाल निर्माणका लागि सरल, सुलभ, गुणस्तरीय स्वास्थ्य सेवामा पहुँच बढाउने गरी स्वास्थ्य पूर्वाधार र जनशक्ति विकास गरिनेछ। ५९ श्रमिकको उत्पादकत्व अभिवृद्धि र पूर्णकालीन रोजगारी सुनिश्चित गर्न बहुसीपयुक्त जनशक्ति उत्पादन गर्ने नीति लिइनेछ। श्रम बजारको मागअनुसारको जनशक्ति उत्पादन गरिनेछ। ६० अनाथ बालबालिकालगायत असहाय र सहाराविहीन नागरिकलाई अभिभावकत्व प्रदान गरिनेछ। सबै नागरिकलाई मानवोचित जीवनयापन सुनिश्चित गरिनेछ। योगदानमा आधारित सामाजिक सुरक्षा योजनाको दायरा विस्तार गर्दै लगिनेछ। लैङ्गिक उत्तरदायी शासन व्यवस्थालाई संस्थागत गर्दै लगिनेछ। ६१ ज्येष्ठ नागरिकमा रहेको ज्ञान, सीप र अनुभव पुस्तान्तरण र हस्तान्तरण गर्न स्थानीय तहमा ज्येष्ठ नागरिक मिलन केन्द्र सञ्चालन गरिनेछ। अपाङ्गता भएका व्यक्तिहरूको हकहित र अधिकार संरक्षण गर्दै शिक्षा, स्वास्थ्य, रोजगारलगायतका अन्य सेवा सुविधालाई अपाङ्गतामैत्री बनाइनेछ। ६२ युवाशक्तिलाई सदैव उत्साही, परिवर्तनका संवाहक र भविष्यप्रति आशावादी शक्तिका रूपमा परिचालन गर्ने नीति लिइनेछ। युवाहरूमा स्वयंसेवी संस्कृतिको विकास गरी मानवीय सेवा, विपद् व्यवस्थापन र आपत्कालीन अवस्थामा परिचालन गरिनेछ। आम नागरिकलाई शारीरिक तथा मानसिक स्वास्थ्य सुधारका लागि खेलकुद, शारीरिक व्यायाम, योग तथा ध्यानको अभ्यास गर्न उत्प्रेरित गरिनेछ। ६३ पूर्ण सरकारको अवधारणामा नीति तथा कार्यक्रम कार्यान्वयन र सेवा प्रवाह गर्न सक्षम राज्य संयन्त्रको निर्माण गरिनेछ। राजनीति र प्रशासनबीच समन्वय, निष्पक्षता, तटस्थता र अहस्तक्षेपको संस्कृति विकास गरिनेछ। भ्रष्टाचारविरुद्ध शून्य सहनशीलताको प्रतिबद्धतालाई निरन्तरता दिइनेछ। सेवाका क्षेत्रहरू सर्वसुलभ, छरितो र प्रभावकारी बनाउने नीति लिइनेछ। सरकारी सेवा प्रभावकारी बनाइनेछ। ६४ सङ्क्रमणकालीन न्यायका बाँकी कार्य प्राथमिकताका साथ सम्पन्न गरिनेछ। बेपत्ता पारिएका व्यक्तिको छानबिन आयोगबाट पीडित परिचयपत्र प्राप्त व्यक्तिहरूलाई सहुलियत तथा सुविधा उपलब्ध गराइनेछ। लोकतन्त्रका योद्धाहरूको अभिलेखीकरण र सम्मानको कार्यक्रमलाई निरन्तरता दिइनेछ। ६५ शान्ति सुरक्षालाई प्रभावकारी बनाई आम नागरिक र सम्पत्तिको सुरक्षा प्रत्याभूत गरिनेछ। राष्ट्रिय सुरक्षा र प्रतिरक्षा प्रणालीलाई सबल बनाइनेछ। सीमा क्षेत्रका थप स्थानहरूमा सशस्त्र प्रहरी बलको बोर्डर आउट पोष्ट स्थापना गरिनेछ। हवाई तथा स्थलमार्गबाट आवतजावत गर्ने विदेशी नागरिकको अभिलेख व्यवस्थित गरिनेछ। सुरक्षाकर्मीहरूका समस्या समाधानमा विशेष ध्यान दिइनेछ। ६६ नेपालको अन्तर्राष्ट्रिय सम्बन्ध राष्ट्रिय हित, पारस्परिक लाभ र सम्मान, अन्तर्राष्ट्रिय प्रतिबद्धता तथा दायित्व र न्यायमा आधारित हुनेछ। नेपालको राष्ट्रिय हितलाई केन्द्रमा राखी सार्वभौम समानता, विश्वास, समझदारी र सहकार्यका आधारमा छिमेकी तथा मित्रराष्ट्रहरूसँगको सम्बन्ध सुदृढ बनाइनेछ। ६७ ऐतिहासिक सन्धि, नक्सा, तथ्य तथा प्रमाणका आधारमा कूटनीतिक माध्यमबाट मित्रराष्ट्र भारतसँगको सीमा सम्बन्धमा बाँकी रहेका र समयसमयमा उठ्ने विषयहरूलाई समाधान गरिनेछ। ६८ नेपालको कनेक्टिभिटी र व्यापार विस्तारलाई सघाउ पुग्ने गरी सार्क, बिमस्टेक, बिबिआइएन जस्ता क्षेत्रीय मञ्चहरूमा सक्रिय भूमिका खेलिनेछ। विश्व शान्ति स्थापनामा योगदान पुर्याउन, समान चासो र हितका विषयमा सहकार्य गर्न, विश्वव्यापी महत्वका विषयहरूमा राष्ट्रिय हित अनुकूल हुने गरी भूमिका निर्वाह गर्न एवं आर्थिकसामाजिक विकासमा सहयोग परिचालन गर्न संयुक्त राष्ट्र सङ्घलगायत अन्य बहुपक्षीय मञ्च र सङ्घसंस्थाहरूमा नेपालको उपस्थितिलाई अझ प्रभावकारी र सशक्त बनाइनेछ। ६९ द्वन्द्व व्यवस्थापन र मौलिक शान्ति प्रक्रिया, महिला सशक्तीकरण, नागरिक हक प्रत्याभूतिको बृहत् खाका लगायत समानता र न्यायका क्षेत्रमा नेपालले हासिल गरेका विशिष्ट उपलब्धिहरू तथा विश्वशान्ति स्थापना र पर्यावरणीय सन्तुलन कायम राख्न पुर्याएको अतुलनीय योगदान विश्वसामु स्थापित गर्न एवं समसामयिक चासो र साझा हितका विषयमा विचार विमर्श र छलफल गर्न अन्तर्राष्ट्रियस्तरको सगरमाथा सम्वादलाई उपयोग गरिनेछ। सम्वादको पहिलो शृङ्खलाको रूपमा आगामी आर्थिक वर्ष जलवायु परिवर्तनसम्बन्धी विषयमा सम्वादको आयोजना गरिनेछ। ७० आगामी आर्थिक वर्षमा गरिने कामहरू यिनै नीतिहरूका आधारमा अर्थमन्त्रीको बजेट वक्तव्य मार्फत सार्वजनिक गरिनेछ। आदरणीय दिदीबहिनी तथा दाजुभाइहरू, ७१ लोकतन्त्र एउटा मर्यादित, अनुशासित र विधिमा आधारित प्रणाली हो। लोकतन्त्रमा असहमति र मतभिन्नताहरू स्वाभाविक हुन्। तर असहमतिलाई अभिव्यक्त गर्ने र सञ्चालन गर्ने लोकतन्त्रका आफ्नै मर्यादा, सीमा र विधि हुन्छन्। ती विधिहरूको पालनाले मात्रै लोकतन्त्रलाई सफल र जनताको मनमा स्थापित गराउँछन्। लोकतन्त्र र अराजकतन्त्रका बीचमा सीमारेखा उल्लङ्घन हुन पुग्यो भने लोकतन्त्र स्वयं जोखिममा पर्छ। हाम्रा असहमतिको समाधान खोज्न हामी आफैले बनाएको संविधान विद्यमान छ, हामी आफैंले स्थापित गरेका संवैधानिक संस्थाहरू विद्यमान छन्। तिनीमाथि विश्वास गरियो भने र तिनलाई बलियो बनाइयो भने मात्रै लोकतन्त्र सुदृढ हुनेछ। सामान्य बेलामा पनि मुलुकका प्रमुख शक्तिहरू बीच न्यूनतम सम्वाद, समझदारी र सहकार्य अपेक्षित हुन्छ। झन् सिङ्गो विश्वसँगै हामी पनि महामारीका विरुद्ध कठिन लडाइँ लडिरहेको यो बेला त राजनीतिक दल र समाजका सबै पक्षबीच सम्वाद, समझदारी र सहकार्य झनै आवश्यक छ। तिक्तता, तनाव र विभाजनले क्षणिक तुष्टि देला, तर कालान्तरमा यसको मूल्य हामीले महङ्गो गरी चुकाउनुपर्ने हुन्छ। त्यसैले म पुनः एकपल्ट मुलुकका सबै राजनीतिक दल र पक्षहरूलाई आफ्ना असहमतिहरूलाई मर्यादित, व्यवस्थित र विधिसम्मत ढङ्गले अगाडि बढाउन र तिक्तता, तनाव र विभाजनका गतिविधिबाट मुक्त हुन आग्रह गर्दछु। ७२ कोरोना महामारी लगायत आज हामीले झेलिरहेको कठिन समय अवश्य अन्त्य हुनेछ। धन्यवाद।"
सुनवलमा एचडीयु सञ्चालन,"परासी : पश्चिम नवलपरासीको सुनवल नगरपालिकाले कोरोना संक्रमण बिरामीका लागि एचडीयू सञ्चालनमा ल्याएको छ । यसअघि १९ बेडको आइसोलेसन निर्माण गरेर उपचार सेवा सुरु गरेको नगरपालिकाले थप १० बेडको एचडीयू सञ्चालनमा ल्याएको हो । एचडीयू सञ्चालन गर्न ७० लाख रुपैयाँ लागत लागेको छ । उक्त रकम नगरपालिकामा रहेको सर्वोत्तम सिमेन्ट उद्योगले उपलब्ध गराएको हो । एचडीयूमा २ जना चिकित्सक र १५ जना स्टाफनर्स गरी १७ जना स्वास्थ्यकर्मी उपचारका लागि खटिएका छन् । जिल्लामै एचडीयू नहुँदा गम्भीर बिरामी बुटवल, भैरहवा र चितवन जानुपर्ने बाध्यता थियो । ती स्थानमा समेत बेड अभावले उपचार पाउन समस्या भएपछि नगरपालिकाले एचडीयूको आवश्यकता महशुस गरेर सो सेवा सञ्चालनमा ल्याएको नगर प्रमुख भीम बहादुर थापाले बताए । एचडीयूमा अहिले गम्भीर प्रकृतिका बिरामीलाई राखेर उपचार गराउँदै आइएको छ । आइसोलेसन र एचडीयूमा अक्सिजन अभाव हुन नदिन नगरपालिकाले आफ्नै लगानीमा थप ६५ थान शिलिण्डर खरिद गरेको छ । अहिले नगरपालिकामा अक्सिजनको अभाव नरहेको नगर प्रमुख थापाले बताए । स्वास्थ्य संस्थामा आउन नपर्ने तर अक्सिजन आवश्यक भएका बिरामीका लागि नगरपालिकाले औषधिसहित अक्सिजन घरमै पुर्याउने गरिएको नगर प्रमुख थापाको भनाइ छ । त्यसैगरी अन्यन्त्र पठाउनुपर्ने बिरामीका लागि नगरपालिकाले निःशुल्क एम्बुलेन्सको व्यवस्था समेत गरेको छ । आइसोलेसन र एचडीयूमा आउने सबै बिरामी निको भएर घर जाने गरेको चिकित्सकले बताएका छन् । बिरामीका लागि अक्सिजनदेखि कुनै पनि औषधिको अभाव नहरको एचडीयू वार्डकी डा सुरवी पुनले बताइन् ।"
ट्राफिक प्रहरीलाई १० लाख बराबरको उपकरण सहयोग,"चितवन : यातायात व्यवस्था कार्यालय चितवनले ट्राफिक व्यवस्थापनका लागि आवश्यक उपकरण सहयोग गरेको छ। यातायात कार्यालयले करिब १० लाख रुपैयाँ बराबरको ट्राफिक उपकरण सहयोग प्रदान गरेको हो। ट्राफिक प्रहरी बाग्मती प्रदेश कार्यालय मार्फत चितवन र मकवानपुरको जिल्ला ट्राफिक कार्यालयका लागि सामाग्री प्रदान गरेको हो। यातायात कार्यालयले ४ थान ब्रेथलाइजर मेसिन, म्याजिक लाइट २० थान, ह्वील लक २० थान, फ्लोरोसेन्ट ज्याकेट ७७ थान, बेरिकेड ४ थान, बडी ओर्न क्यामेरा २ थान र पीभीसी कोण ४० थान सहयोग गरेको हो। शुक्रबार यातायात व्यवस्था सेवा कार्यालयका प्रमुख सुरज उप्रेतीले बागमती प्रदेश ट्राफिक प्रहरी कार्यालयका प्रमुख प्रहरी उपरीक्षक शान्तिराज कोइरालालाई ती सामग्री हस्तान्तरण गरेका हुन्। प्रहरी उपरीक्षक कोइरालाले आधुनिक उपकरणले ट्राफिक व्यवस्थापनको कामलाई प्रविधिमैत्री र सहज बनाउने बताए। यातायात व्यवस्था सेवा कार्यालयका प्रमुख उप्रेतीले आगामी दिनमा पनि सहयोग जारी राख्ने प्रतिबद्धता जनाए। चालू आर्थिक वर्षको वैशाख मसान्तसम्म दश महिनाभित्र मकवानपुरमा ५२ र चितवनमा ११६ जनाको सवारी दुर्घटनामा मृत्यु भइसकेको छ। गत आर्थिक वर्षको तुलनामा मृत्युदर घटेपनि दुर्घटना संख्या भने बढेको ट्राफिक प्रहरी कार्यालयले उल्लेख गरेको छ। ट्राफिक प्रहरीका अनुसार तीव्र गति, मापसे, अपर्याप्त सडक पूर्वाधार, चालकको लापरवाही नै सवारी दुर्घटनाको मुख्य कारण रहने गरेका छन्।"
ट्याक्टरको ठक्करबाट मोटरसाइकल चालकको मृत्यु,विराटनगर: मोरङको कानेपोखरी गाउँपालिका५ शान्ति चोकमा बिहीबार साँझ ट्याक्टरको ठक्करबाट मोटरसाइकल चालकको मृत्यु भएको छ । कानेपोखरीरंगेली सडक खण्डमा उत्तरबाट दक्षिणतर्फ जाँदै गरेको को २ त ९८५८ नम्बरको ट्याक्टरले दक्षिणतर्फ नै जाँदै गरेको को ३२ प ३७६९ नम्बरको मोटरसाइकललाई साँझ ६ बजेतिर ठक्कर दिँदा दुर्घटना भएको हो । प्रदेश १ ट्राफिक प्रहरी प्रमुख एसपी सञ्जीव शर्माका अनुसार दुर्घटनामा परेर मोटरसाइकल चालक कानेपोखरी२ कोरौनका ३२ वर्षीय दिलिप चौधरीको मृत्यु भएको छ । दुर्घटनामा गम्भीर घाइते भएका चौधरीको उपचारका क्रममा विराटनगरको कोसी अस्पतालमा साँझ ७:३० बजेतिर मृत्यु भएको एसपी शर्माले बताए । दुर्घटनापछि फरार रहेका ट्याक्टर चालकको खोजी भइरहेको प्रहरीले जनाएको छ ।
"नाइजेरियामा डुंगा दुर्घटना: ५० भन्दा धेरैको मृत्यु, दर्जनौँ वेपत्ता",नाइजर : नाइजेरियाको समुद्रमा डुंगा दुर्घटना हुँदा ५० जना भन्दा धेरै यात्रुको मृत्यु भएको छ । अरु दर्जनौँ मानिस हराइरहेका छन् । नाइजेरयाको उत्तरपश्चिम राज्य केब्बीस्थित समुद्रमा क्षमता भन्दा धेरै यात्रु भएकाले डुंगा दुर्घटना भएको बताइएको छ । सरकारी अधिकारीहरुका अनुसार उक्त डुंगामा कम्तिमा १५० यात्रु सवार थिए । उनीहरुमध्ये धेरैजसो केब्बी राज्यबाट व्यापारका लागि यात्रा गरिरहेको बुझिएको छ । केब्बीस्थित स्थानीय प्रशासन न्गास्कीका प्रमुख अब्दुल्लाही बुहारीका अनुसार यस दुर्घटनामा ५३ जनाको मृत्यु भएको छ । साथै मृतकको संख्या अझै बढ्नसक्ने बताइएको छ । दुर्घटनामा घाइते भएकाहरुको उद्धार गरी नजिकका अस्पताल लगिएको बुहारीले बताएका छन् । र उनीहरुमध्ये केही निको भइ घर फर्किसके । केब्बीको विपद् व्यवस्थापन एजेन्सीका निर्देशक अब्बास रबियु काम्बाका अनुसार उनीहरुले घटनास्थलबाट २० जना पुरुष र २२ महिला गरी ४७ जनाको शव निकालेका थिए । तर त्यहाँ अरु केही बालबालिका समेत वेपत्ता भएका छन् । तर त्यसको यकिन विवरण आइसकेको छैन । नाइजर प्रहरीले भने उद्धार कार्यमा कठिनाइ भएको जानकारी दिएको छ ।
राष्ट्रपति भण्डारीबाट एकसाथ ४३० कैदी बन्दीलाई माफी,"काठमाडौं : राष्ट्रपति विद्यादेवी भण्डारीले डिल्ली लंवा लिम्बुसहित ४३० कैदीको भुक्तान हुन बाँकी कैद कट्टा गरी माफी दिएकी छन् । बिहीबार बसेको मन्त्रिपरिषद् बैठकको निर्णयपछि सरकारको सिफारिसमा राष्ट्रपति भण्डारीले एकसाथ ४३० कैदकिो भुक्तान हुन बाँकी कैद कट्टा गरी माफी दिएको राष्ट्रपति कार्यालयका सहप्रवक्ता केशवप्रसाद घिमिरेले जानकारी दिए । राष्ट्रपति भण्डारीले नेपालको संविधानको धारा २७६ बमोजिम फौजदारी कसुर (सजाय निर्धारण तथा कार्यान्वयन) ऐन, २०७४ को दफा ३७, जेष्ठ नागरिक सम्बन्धी ऐन, २०६३ को दफा १२, सर्वोच्च अदालतको संयुक्त इजलासबाट मिति २०७७४१९ मा भएको परमादेश (रिट नं ०७६०९३९) को आदेश, मुलुकी अपराध संहिता, २०७४ को दफा ४५ को उपदफा (४) तथा बालबालिका सम्बन्धी ऐन, २०७५ को दफा ३६ को उपदफा (४) र फौजदारी कसूर (कैदकट्टा) नियमावली, २०७६ को नियम ३ बमोजिम नेपाल सरकार, मन्त्रिपरिषद्को मिति २०७८२१३ गतेको सिफारिसमा मिति २०७८र२र१५ गते देखि लागू हुने कैदीहरुको भुक्तान हुन बाँकी कैद घट्टा भएको हो । संविधानको धारा २७६ मा राष्ट्रपतिले कुनै अदालत, न्यायिक वा अर्धन्याकि निकाय वा प्रशासकीय पदाधिकारी वा निकायले गरेको सजायलाई कानुन बमोजिम माफी, मुल्तवी, परिवर्तन वा कम गर्न सक्ने व्यवस्था गरिएको छ । राष्ट्रपति भण्डारीले सरकारको सिफारिसमा गणतन्त्र दिवसको अवसर पारेर शनिबारदेखि कार्यान्वयन हुनेगरी एकसाथ ४३० कैदी बन्दीलाई माफी दिएकी हुन् ।"
राष्ट्रका नाममा प्रधानमन्त्रीको सम्बोधन (लाइभ),काठमाडौं : प्रधानमन्त्री केपी ओलीले राष्ट्रका नाममा सम्बोधन गर्दैछन्। कोरोना महामारीले नागरिक आक्रान्त भइरहेको बेला प्रधानमन्त्री ओलीले सम्बोधन गरेका हुन्। सँगै सरकारले शनिबार अध्यादेशमार्फत आगामी आर्थिक वर्षको बजेट ल्याउने तयारी गरिरहेको अवस्थामा प्रधानमन्त्रीले राष्ट्रको नाममा सम्बोधन गरेका हुन्। सरकारले १५ दिनअघि नीति तथा कार्यक्रम ल्याउनुपर्ने कानुनी व्यवस्था भएपनि यो पटक नीति तथा कार्यक्रम आएन। प्रतिनिधिसभा विघटन भएकाले नयाँ संविधान आएपछि पहिलो पटक अध्यादेशबाट बजेट ल्याउन लागिएको हो। संविधानको धारा ७६ (५) अनुसार शेरबहादुर देउवा र केपी ओलीले प्रधानमन्त्रीका पेश गरेको दाबी नपुगेको भन्दै राष्ट्रपति विद्यादेवी भण्डारीले जेठ ८ गते मध्यरातमा प्रतिनिधिसभा विघटन गरेर मध्यावधि चुनावको घोषणा भएको छ। चुनाव घोषणा भइसकेको अवस्थामा अध्यादेशमार्फत् बजेट ल्याउनु असंवैधानिक भन्दै चौतर्फी आलोचना भइराखेको छ। बजेटमा सरकारले नयाँ कार्यक्रम ल्याउन नमिल्ने बताइएको छ। चुनावमा मतदातालाई प्रभाव पार्नेगरी सरकारले नयाँ नीति तथा कार्यक्रमका लागि बजेट विनियोजन गर्नु नहुनेमा विज्ञले जोड दिएका छन्। भिडियो सौजन्य नेपाल टेलिभिजन
कोरोनाबाट मृत्यु हुने परिवारलाई महाबु गाउँपालिकाले दिनथाल्यो आर्थिक सहायता,"दैलेखः दैलेखको महाबु गाउँपालिकाले कोभिड१९ का कारण मृत्यु भएका व्यक्तिको परिवारलाई आर्थिक सहायता उपलब्ध गराउने भएको छ । मृतकका परिवारलाई दाहसंस्कार र काजकिरिया खर्च स्वरुप ५० हजार रुपैयाँ आर्थिक सहायता उपलब्ध गराइने गाउँपालिकाका अध्यक्ष जंगबहादुर शाहीले बताए । कोरोना संक्रमणबाट ज्यान गुमाएका गाउँपालिकाबासीलाई राहत स्वरुप आर्थिक सहयोग उपलब्ध गराइने अध्यक्ष शाहीले बताए । गाउँपालिकाले बुधवार मात्रै कोरोना संक्रमणबाट ज्यान गुमाएका दुई व्यक्तिको परिवारलाई आर्थिक सहायता उपलब्ध गराएको छ । महाबु गाउँपालिका२ बडाखोलाका इन्द्रबहादुर सुनारको परिवारलाई ५० हजार रुपैयाँ आर्थिक सहायता उपलब्ध गराएको हो । सुनार महाबु गाउँकार्यपालिका सदस्य समेत हुन् । यस्तै महाबु गाउँपालिका१ खरिगैराकी जसमा शाहीको परिवारलाई समेत ५० हजार रुपैयाँ आर्थिक सहायता उपलब्ध गराइएको गाउँपालिकाका अध्यक्ष शाहीले बताए । गाउँपालिकामा दोस्रो चरणको कोरोना भाइरसको संक्रमणबाट ६५ जनामा संक्रमण पुष्टि भइसकेको छ । दोस्रो चरणको कोरोना भाइरस (कोभिड१९) को संक्रमणलाई लक्षित गर्दै गाउँपालिकाले अक्सिजन सहितको २५ बेडको आइसोलेसन अस्पताल सञ्चालनमा ल्याएको अध्यक्ष शाहीले बताए । हामीले गाउँपालिकाबाट सबै वडामा स्वास्थ्यकर्मी पठाएर नागरिकहरुको निशुल्क कोरोना परीक्षण गरेका छौँ, अध्यक्ष शाहीले भने कोरोना संक्रमितहरुलाई निशुल्क उपचार भइरहेको छ । अध्यक्ष शाहीका अनुसार कोरोना संक्रमितहरुलाई लक्षित गर्दै एम्बुलेन्स समेत तयारी अवस्थामा राखिएको छ ।"
२४ घण्टामा ९८२१ जनाले जिते कोरोना : ६९५१ संक्रमित थपिए,काठमाडौं : पछिल्लो २४ घण्टामा नेपालमा ९ हजार ८ सय २१ जनाले कोरोना भाइरस (कोभिड१९) जितेका छन् । स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या चार लाख २८ हजार ६७० पुगेको छ । त्यसैगरी २४ घण्टामा ६ हजार ९५१ जना संक्रमित थपिएका छन् । योसँगै नेपालमा संक्रमितको संख्या पाँच लाख ४९ हजार ११९ पुगेको छ । सँगै २४ घण्टामा ९६ जनाको मृत्यु भएसँगै कोरोनाले ज्यान गुमाउनेको संख्या ७ हजार ४७ पुगेको छ ।
स्वास्थ्यकर्मीमाथि भएको आक्रमण ड्युटीमा रहेका सुरक्षाकर्मीमाथि सरह दण्डनीय : प्रधानमन्त्री ओली,"काठमाडौं : प्रधानमन्त्री केपी प्रसाद ओलीले कोरोना महामारीविरुद्ध लडिरहेको जनशक्तिको सुरक्षामा कुनै कसर बाँकी नराख्ने बताएका छन्। शुक्रबार देशबासीका नाममा सम्बोधन गर्दै प्रधानमन्त्री ओलीले संक्रमितको उपचारमा खटिएका स्वास्थ्यकर्मीमाथि आक्रमण भएमा त्यसलाई ड्युटीमा खटिएका सुरक्षाकर्मीमाथि भएको आक्रमण सरह नै दण्डनीय मानिने बताए। 'अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमण सरह नै दण्डनीय मानिनेछ,' उनले भने। 'आफ्नो निजी जीवन र पारिवारिक जिम्मेवारीलाई पन्छाएर संक्रमितको उपचारमा अहोरात्र खट्ने उहाँहरु हाम्रा हामी सबैका आदर र हकदार हुनुहुन्छ,' प्रधानमन्त्री ओलीले भने, 'महामारीविरुद्ध लडिरहेका जनशक्तिको सुरक्षामा सरकारले कुनै कसर बाँकी राख्दैन।' प्रधानमन्त्री ओलीले कोरोना महामारीविरुद्ध सबै नागरिकलाई खोप लगाइने र महामारीलाई नियन्त्रण गरिने प्रतिवद्धता व्यक्त गरेका छन्। महामारी रोकथाम तथा नियन्त्रणका लागि एकीकृत र समन्वयात्मक र समग्र राष्ट्रिय नीति आवश्यक पर्ने जनाउँदै जारी निषेधाज्ञा जनताको जीवन सुरक्षाकै लागि भएको स्पष्ट पारे।"
लुम्बिनी प्रदेशसभाबाट सर्वोच्च अदालतको आदेश अवहेलना,"बुटवल : सर्वोच्च अदालतले लुम्बिनी प्रदेशसभालाई जेठ २ गते चार सांसद पदमुक्त भएको निर्णय कार्यान्वयन नगर्नु यथास्थितिमा राख्नु भन्ने अल्पकालीन आदेश दियो। तर आदेश दिएको दुई सातापछिसम्म पनि प्रदेशसभामा सांसदको संख्या ७९ नै राखिएको छ। चार सांसद पदमुक्त भएको निर्णय कार्यान्वयन नगरेको अवस्थामा सांसद संख्या ८३ हुन्छ। लुम्बिनी प्रदेशसभाले सर्वोच्च अदालतले दिएको आदेश अवहेलना गरेको हो। जनता समाजवादी पार्टी (जसपा)का चार सांसदको पदमुक्त भएको सूचना कार्यान्वयन नगरी यथावतमा राख्नु भन्ने अल्पकालीन आदेश प्रदेशसभाले अवज्ञा गरेको हो। प्रदेश सभाको विवरणमा अहिले ७९ सांसद मात्रै देखिएका छन्। जवकी प्रदेशसभामा सर्वाच्चको आदेशपछि चार सांसद बहाल हुँदा सांसदको संख्या ८३ हुन्छ। प्रदेशसभाले आफ्नो वेवसाइटमा ७९ सांसदको मात्रै विवरण राखेको छ। प्रदेशसभा सचिवालयका सचिव दुर्लभकुमार पुनले वेवसाइटमा नराख्दैमा केही नबिग्रिने तर्क गरे। सर्वोच्चको अल्पकालीन आदेश भएको र उहाँ (सांसद)हरु सांसदको हैसियतमा काम गर्न सक्ने उनले बताए। जसपाको एकपक्षीय पत्रका आधारमा सभामुख पूर्णबहादुर घर्तीले चार सांसद कारबाहीमा परेको पत्र प्रदेशसभा सचिवालयमा टाँस गराएका थिए। संसद बैठक नचलेका बेला सूचना टाँसपछि सांसदको पद रिक्त रहन्छ। सभामुख घर्तीले माओवादी केन्द्रको कार्यकर्ताको हैसियतमा काम गरेको भन्दै चर्को आलोचना हुँदै आएको थियो। आलोचनाका बीच सर्वोच्चले सांसदको विषयमा भएका कामहरु यथास्थितिमा राख्न र कार्यान्वयन नगर्न अल्पकालीन आदेश दिएको थियो। लुम्बिनी प्रदेशमा मुख्यमन्त्री फेरवदलको कसरत भइरहेका बेला सभामुख घर्तीले उपेन्द्र यादवको पत्रको आधारमा चार सांसद रिक्त भएको सूचना टाँस गराएका थिए। जसका विरुद्ध सांसद सन्तोष पाण्डे, विजयबहादुर यादव, कल्पना पाण्डे, सुमन शर्मा रायमाझीले अदालतमा रिट दायर गरे। सर्वोच्चले उनीहरुकै पक्षमा अल्पकालीन आदेश दियो। मुख्यमन्त्री शंकर पोखरेलको सरकारमा गएको भन्दै यी सांसदलाई उपेन्द्र यादव पक्षले कारबाही गरेको विज्ञप्ती जारी गरेको थियो। अर्का अध्यक्ष महन्थ ठाकुर पक्षले भने कुनै कारवाही नगरेको पत्र प्रदेशसभामा पेश गरेको छ। जसपामा कार्यकारिणी परिषद्को बैठकले मात्रै निर्णय गर्न सक्छ। जसको बैठक लामो समयदेखि बस्न सकेको छैन। सर्वोच्चको अल्पकालीन आदेशपछि यी चार सांसद राष्ट्रियसभा सदस्यको चुनावमा मतदाता समेत कायम भएका छन्। तर प्रदेश सभाले आफ्नो आधिकारिक सूचना पोर्टल वेवसाइटमा सांसदको विवरण नै नराखी सर्बाेच्चको आदेशको अवज्ञा गरेको हो। सत्ता पक्ष नेकपा एमालेका प्रमुख सचेतक भूमिश्वर ढकालले प्रदेशसभाले सांसदहरुको विवरण वेवसाइटमा नराखेको कडा आपत्ती जनाए। यो आपत्तीजनक कुरा हो, हामीले बारम्बार झकझकाउदा पनि प्रदेशसभाले विवरण राखेको छैन, उनले भने,मैले अनि मुख्यमन्त्रीले समेत भनिरहनुभएको छ। तर सर्वोच्चको आदेश अनुसार काम भएको छैन। प्रदेशसभालाई एउटा पार्टी कार्यालय बनाउन खोजिएको प्रमुख सचेतक ढकालले बताए। प्रदेशसभा जस्तो स्वतन्त्र हुनुपर्ने संस्थालाई एकपक्षीय रुपमा अघि बढाउनु गम्भीर विषय भएको उनले बताए।"
स्वास्थ्यकर्मीलाई आक्रमण गर्नेमाथि कारवाही हुन्छ : गृहमन्त्रालय,"काठमाडौं : गृहमन्त्रालयले स्वास्थ्य संस्थामा तोडफोड गर्ने र स्वास्थ्यकर्मीलाई कुटपिट तथा आक्रमण गर्नेलाई कानुनी कारवाही हुने बताएको छ। कोभिड१९ सङ्क्रमण महामारीका बीच संवेदनशिलताका साथ काममा खटिएका स्वास्थ्यकर्मीमाथि भएको आक्रमण र तोडफोड आफैँमा गैरकानूनी र गैरजिम्मेवारपूर्ण कार्य भएको उल्लेख गर्दै मन्त्रालयले यस्तो बताएको हो। मन्त्रालयले शुक्रबार विज्ञप्ति सार्वजनिक गर्दै देशका विभिन्न अस्पतालमा उपचारमा संलग्न स्वास्थ्यकर्मीलाई बिरामीका आफन्तबाट दुव्र्यवहार, अस्पताल भित्र तोडफोड र स्वास्थ्यकर्मीमाथि अनावश्यक दबाब आएको जानकारी प्राप्त भएकाले बिरामीको मृत्युको विषयलाई लिएर भएका यस्ता गतिविधिको निन्दा गरेको छ। मन्त्रालयले साझा शत्रुको रुपमा रहेको कोरोनाका बिरामीको उपचार, सङ्क्रमण नियन्त्रण तथा रोकथामको कार्यलाई थप प्रभावकारी बनाउने कार्यमा स्वास्थ्यकर्मीबाट निर्वाह भएको भूमिका र योगदानको मुक्त कण्ठले प्रशंसा गरेको छ। यही जेठ १३ गते राति भेरी अस्पतालको कोभिड वार्डमा उपचाररत बिरामीको मृत्युको घटनालाई लिएर उक्त वार्ड भित्रै छिरेर चिकित्सक र नर्समाथि भएको हातपात र भौतिक आक्रमणको सम्बन्धमा मन्त्रालयले गम्भिर ध्यानाकर्षण भएको जनाउँदै निन्दा गरेको छ। यस्ता कार्य निषेधित फौजदारी कसुरजन्य कार्य भएकाले त्यस्ता व्यक्तिलाई कानूनी कारवाही गर्दै स्वास्थ्यकर्मी र स्वास्थ्य संस्थाको सुरक्षा राज्यले गर्ने विज्ञप्तिमा उल्लेख छ। मन्त्रालयले उक्त घटनाको विषयमा छानविन गर्न बाँकेका सहायक प्रमुख जिल्ला अधिकारीको संयोजकत्वमा सात सदस्यीय छानविन समिति गठन भइ छानविनको काम भइरहेको जनाएको छ। बाँकेलगायत सोलुखुम्बु, धनुषा, कास्की, तथा मोरङ जिल्लामा भएका यस्ता घटनामा सङ्लग्नउपर कानून बमोजिम कारवाही गरिसकिएको मन्त्रालयले जानकारी दिएको छ। मन्त्रालयका प्रवक्ता जनकराज दाहालले सार्वजनिक गरेको विज्ञप्तिमा भनिएको छ, कोभिडका विबरामीको उपचारमा खटिने स्वास्थ्यकर्मी माथि हुने यस प्रकारका घटना रोक्न, दोषीलाई कानुन बमोजिम कारवाही गर्न, स्वास्थ्यकर्मीको सुरक्षामा विशेष ध्यान पुर्याउन तथा स्वास्थ्य संस्थामा भरपर्दो सुरक्षाको प्रत्याभूति दिलाउन सम्बन्धित जिल्ला प्रशासनलाई निर्देशन दिइसकेको छ। उपचारमा संलग्न स्वास्थ्यकर्मीको मनोबल बढाउने कुरामा मन्त्रालय गम्भिरताका साथ लागिरहेकाले स्वास्थ्यकर्मीलाई संयमित भएर उपचार कार्य जारी राख्न मन्त्रालयले अपिल गरेको छ।"
"कोरोना परीक्षण गराउन सचेत गराउन मन्त्री, सांसद बारपाकमा","गोरखा : गाउँभर कोरोनासँग मिल्दोजुल्दो रोग फैलिएर दर्जन बढीको ज्यान जाँदा पनि परीक्षण गर्न आलटाल गरिरहेका बारपाकबासीलाई सचेत गराउन गण्डकी प्रदेशका मन्त्री तथा सांसदको टोली बारपाक पुगेको छ। शुक्रबार बिहान पोखराबाट गएका भौतिक पूर्वाधार विकासमन्त्री रामशरण बस्नेत, सांसद प्रकाशचन्द्र दवाडी, प्रदेश स्वास्थ्य निर्देशक विनोदविन्दु शर्मासहितको टोली बारपाक पुगेको हो। बारपाक पुगे लगत्तै उनीहरुले घरदैलो सुरु गरेका छन्। कोरोना परीक्षण गर्नुपर्छ, कोरोना लागेको रहेछ भने पनि डराउनु पर्दैन भन्दै सम्झाउँदै छौँ, टेलिफोन सम्पर्कमा मन्त्री बस्नेतले भने, हाम्रो टिममा चारजना चिकित्सक, तीनजना ल्याब टेक्निसियन, नर्सहरु, मनोसामाजिक परामर्शदाता पनि हुनुहुन्छ। अब एकैछिनमा उहाँहरुको एण्टिजेन परीक्षणको काम सुरु हुन्छ। दुई दिनमा एकहजार जनाको एण्टिजेन परीक्षण गर्ने लक्ष्य रहेको उनले बताए। गाउँलेमा नैराश्यताका कारण कोरोना परीक्षण गर्न आनाकानी गरेको तथ्य फेला पारेको सांसद दवाडीले बताए। परीक्षण गराएर के गर्नु र ? हामीले दिनदिनै समाचार सुनेका छौँ। कोरोना लागेको रहेछ भने पनि सरकारले उपचार गर्न सक्दो रहेनछ भन्दै गुनासो गरिरहनु भएको छ, सांसद दवाडीले भने, हामीले चिन्ता नलिनुस्, प्रदेश सरकारले उपचारको व्यवस्था गर्छ भन्दै सम्झाउँदै, बुझाउँदै छौँ। उहाँहरु परीक्षण गराउन तयार देखिनुभएको छ। सांसद दवाडीले बारपाक आसपासका मान्द्रे, पोखरी, राङरुङलगायतका गाउँमा स्वास्थ्य सामग्री वितरण गरेको जनाए। बारपाक ठूलोगाउँमा त सबैको ध्यानाकर्षण भएको छ, स्वास्थ्य सामग्री आइरहेको पनि छ। फेरि पनि आइरहला तर ती आसपासका साना गाउँमा कसैको ध्यान नपुगेको ठानेर उता वितरण गरेँ। बारपाकमा शुक्रबार पनि एकको मृत्यु भएको छ। मृतकलाई गाउँलेले परम्पराअनुसार ठूलो संख्यामा मलामी गएर चिहानडाँडामा अन्त्यष्टि गरेका छन्। जेठ लागेपछिको १३ दिनको अवधिमा बारपाकमा १३ जनाको मृत्यु भइसकेको छ।"
"विवेकशील साझाले भन्यो  स्वास्थ्यकर्मीमाथि आक्रमण गर्नेलाई राजनीतिक संरक्षण हैन, कारबाही गरियोस्","काठमाडौं : बाँकेको भेरी अस्पतालमा चिकित्सक तथा स्वास्थ्यकर्मीमाथि भएको आक्रमण तथा तोडफोडप्रति विवेकशील साझा पार्टीले गम्भीर खेद प्रकट गरेको छ। शुक्रबार एक विज्ञप्ति सार्वजनिक गर्दै साझा पार्टीले आक्रमणकारीलाई राजनीतिक संरक्षण नदिइ कानुनी कारबाही गर्न माग गरेको छ। साथी भेरी अस्पतालसहित देशभरका स्वास्थ्यकर्मीले निर्धक्क भइ काम गर्ने वातावरण सुनिश्चित गर्न विवेकशील साझा पार्टी सरकारसँग जोडदार माग गरेको छ। 'आक्रमणमा सत्तारूढ एमालेका प्रदेश तहका नेताको संलग्नता रहेको भनी खबरहरू सार्वजनिक भएका छन्। समाजमा परिचित गुण्डालाई मन्त्री बनाएर पुरस्कृत गर्ने नेता भएको देशमा दलका नेताहरू पनि गुण्डागर्दीमा संलग्न हुनु अस्वाभाविक होइन,' साझाले विज्ञप्तिमा भनेको छ,' आक्रमणकारीहरूलाई राजनीतिक संरक्षण नदिइ कानुनी कारबाही गर्न तथा भेरी अस्पतालसहित देशभरका स्वास्थ्यकर्मीले निर्धक्क भई काम गर्ने वातावरण सुनिश्चित गर्न विवेकशील साझा पार्टी सरकारसँग जोडदार माग गर्दछ।' राज्यको स्वास्थ्य प्रणाली फितलो रहँदा र सरकारको अकर्मण्यताले गर्दा मुलुकभर स्वास्थ्यकर्मी महामारीको समयमा अत्यन्त सीमित स्रोत, साधन र जनशक्तिका साथ अहोरात्र खटिनु परिरहेको भन्दै उल्टै उनीहरुमाथि साङ्घातिक आक्रमण हुनु अत्यन्त निन्दनीय भएको साझाले जनाएको छ। 'आफू स्वयं र परिवार कुनै पनि बेला सङ्क्रमित हुनसक्ने जोखिम बोकेर तथा कतिपय स्थानमा आफू सङ्क्रमित भइकन पनि सुरक्षा मापदण्ड अपनाइ अन्य सङ्क्रमितको उपचारमा सक्रिय स्वास्थ्यकर्मीहरूको उच्च सम्मान गर्नु पर्नेमा उल्टै साङ्घातिक आक्रमण हुनु अत्यन्त निन्दनीय छ,' विज्ञप्तिमा उल्लेख छ। देशभरका स्वास्थ्य संस्थामा तोडफोड र स्वास्थ्यकर्मीमाथिको आक्रमणलाई निरुत्साहित गर्न आक्रमणकारी धरौटीमा नछुट्ने र कडा कानुनी दण्डको भागिदार हुनैपर्ने गरी कानुन संशोधन गर्नुपर्ने साझाले माग गरेको छ।"
स्वास्थ्यकर्मीमाथि आक्रमण गर्नेलाई कारबाही गर्न देउवाको माग,"काठमाडौं : कांग्रेस सभापति शेरबहादुर देउवाले नेपालगञ्जको भेरी अस्पतालमा स्वास्थ्यकर्मीमाथि आक्रमण गर्नेलाई कडा कारबाहीको माग गरेका छन्। शुक्रबार सामाजिक सञ्जालमा सभापति देउवाले घटनाको बारेमा निष्पक्ष छानबिन गरी दोषीलाई कडा कारबाही गर्न माग गरेका हुन्। भेरी अस्पतालका डाक्टर र नर्सहरुमाथि आक्रमण हुनु निकै निन्दनीय कार्य हो, यो महामारीका बेला ठूलो जोखिम लिएर स्वास्थ्यकर्मीहरु बिरामीको उपचारमा दिनरात खटेका छन्,देउवाले लेखेका छन्,' स्वास्थ्यकर्मीमाथि भएको यो घटनाको तत्काल छानबिन गरी आक्रमणमा संलग्नमाथि कडा कारबाही गर्न माग गर्दछु।' बिहीबार बेलुकी ८ बजेतिर कोरोना संक्रमित बिरामीको मृत्युपछि उनका आफन्तले डाक्टर र नर्समाथि कुटपिट गर्दै अस्पताल तोडफोड गरेका थिए।"
१५ मिनेटभित्र बहस सक्न अधिवक्तालाई प्रधानन्यायाधीशको रुलिङ,"काठमाडौं : प्रधानन्यायाधीश चोलेन्द्र शमशेर राणाले १५ मिनेटभित्र आफ्नो बहस सक्न कानुन व्यवसायीहरुलाई निर्देशन दिएका छन् । संसद् विघटनविरुद्ध परेका रिटमाथिको बहसमा सहभागी कानुन व्यवसायीहरुलाई प्रधानन्यायाधीश राणाले यस्तो निर्देशन दिएका हुन्। शुक्रबार ११ वटा रिट निवेदनमाथि संवैधानिक इजलासमा सुनुवाइ भइरहेको छ । इजलासममा प्रधानन्यायाधीश राणाले आफूसहित न्यायाधीशहरू दीपककुमार कार्की, आनन्दमोहन भट्टराई, तेज बहादुर केसी र बमकुमार श्रेष्ठ तोकेका छन् । संसद् पुनरस्थापना रविपक्षी कांग्रेस सभापति शेरबहादुर देउवालाई प्रधानमन्त्रीमा नियुक्तको माग गर्दै ३० वटा मुद्दा सर्वोच्च अदालतमा दायर भएका छन्। प्रधानमन्त्री ओलीले ६ महिनाको अवधिमा दुई पटक संसद विघटन गरिसकेका छन्। पहिलो पटक गत ५ पुसमा र दोस्रो पटक जेठ ७ गते संसद विघटन गरेका हुन्।संसद् विघटन असंवैधानिक भन्दै सर्वोच्चमा दर्जनौं रिटको सुनुवाइ गर्दै पहिलो पटक सर्वोच्चले संसद पुनर्स्थापित गरिदिएको थियो।"
तीन हप्ता वितिसक्दा पनि साउदीबाट आएन काशीराजको शव,"कपिलवस्तु : साउदी अरेवियाको अल्जोफ सहरमा रोजगारीको सिलसिलामा रहेका बुद्धभूमि नगरपालिका १ विरपुरका ४९ वर्षीय काशीराज अधिकारीको शव ३ हप्ता भइ सक्दा पनि नेपाल आउन ल्याउन छैन । गत वैशाख २३ गते उनको अल्जोफ सहरमा मृत्यु भएको परिवार स्रोतले बताएको छ । साउदी अरेवियामा मृतकका अन्य साथीसँग सम्पर्क हुन नसक्दा र आफूहरुको शव ल्याउन सक्ने पहुँच नहुँदा मृतक काशीराजको शव नेपाल ल्याउन नसकिएको मृतकका भाइ शेरबहादुर अधिकारीले बताए । पतिको शव घरसम्म ल्याउन नसक्दा उनकी पत्नी लक्ष्मी भूषाल सहयोगका लागि दैनिकजसो भौतारिने गरेकी छिन् । उनका पति ४९ वर्षीय काशीराज अधिकारीको गत वैशाख २३ गते साउदी अरेवियाको अल्जोफमा मृत्यु भएको खबर उनले पाएकी थिइन् । तर आजसम्म पनि शव ल्याउन नसक्दा पति वियोगको पीडा लिएर शव घर ल्याउन चौतर्फी हारगुहार गर्दै हिँडेकी छिन् । श्रीमानको शव ल्याउन पहल गरिदिन आग्रह गर्दा जिल्ला प्रशासनबाट खासै पहल हुन नसकेको उनको गुनासो छ । १२ वर्षदेखि साउदी अरेवियामा काम गर्दै आएका उनका काशीराज यस वर्षको दशैंमा घर आउने योजनामा थिए। ४ वर्ष अघि पछिल्लो पटक आफ्ना पति साउदी अरेविया गएको उनले बताइन् । गाउँमा वन क्षेत्रमा घर बनाइ बसेका मृतक काशीराजका परिवारको जग्गा जमिन छैन । मृतक अधिकारीकी श्रीमती र २ छोरी र १ छोरा छन्। उनीहरु सबैको खर्च मृतक अधिकारीले नै व्यहोर्दै आएका थिए। तर उनको मृत्युसँगै अधिकारी परिवारमा बज्रपात परेको छ । अधिकारीको शव ल्याउनका लागि वडादेखि नगरपालिकाहुँदै पीडित जिल्ला प्रशासन कार्यालय तौलिहवा धाइरहेका छन् । तर उनीसँग काशीराजको मृत्यु दर्ता प्रमाण पत्र नहुँदा जिल्ला प्रशासन कार्यालबाट पहल अघि बढ्न नसकेको मृतक अधिकारीका आफन्त अच्युत अर्यालले बताए । पतिको मृत्युको खबर साउदी अरेवियाको कम्पनीबाटै आफूलाई आएको र कम्पनीले प्रक्रिया मिलाएर शव घर पठाइदिने आवश्वासन प्राप्त भएको लक्ष्मीले बताइन्। मृतक अधिकारीको पत्नी लक्ष्मीले भनिन्,'३ हप्ता बढी हुँदा पनि शव अझै आउन सकेको छैन ।'"
स्वास्थ्य मन्त्रालयका प्रवक्तामा डा पौडेल नियुक्त,काठमाडौं : स्वास्थ्य तथा जनसङ्ख्या मन्त्रालयको प्रवक्ताको जिम्मेवारी इपिडिमियोलोजी तथा सरुवा रोग नियन्त्रण महाशाखाका निर्देशक डा कृष्णप्रसाद पौडेललाई दिइएको छ । यसअघिका मन्त्रालयको प्रवक्तामा डा जागेश्वर गौतम थिए। उनी कोभिड१९ युनिफाइड केन्द्रीय अस्पताल (वीर अस्पताल) को प्रमुख प्रशासकीय अधिकारीमा नियुक्त भएपछि मन्त्रालयले पौडेललाई शुक्रबारदेखि प्रवक्ताको जिम्मेवारी दिएको हो।
ट्याक्टरको ठक्करबाट मोटरसाइकल चालकको मृत्यु,विराटनगर : मोरङको कानेपोखरी गाउँपालिका५ शान्ति चोकमा बिहीबारसाँझ ट्याक्टरको ठक्करबाट मोटरसाइकल चालकको मृत्यु भएको छ । कानेपोखरीरंगेली सडक खण्डमा उत्तरबाट दक्षिणतर्फ जाँदै गरेको को २ त ९८५८ नम्बरको ट्याक्टरले दक्षिणतर्फ नै जाँदै गरेको को ३२ प ३७६९ नम्बरको मोटरसाइकललाई साँझ ६ बजेतिर ठक्कर दिँदा दुर्घटना भएको हो । प्रदेश १ ट्राफिक प्रहरी प्रमुख एसपी सञ्जीव शर्माका अनुसार दुर्घटनामा परेर मोटरसाइकल चालक कानेपोखरी२ कोरौनका ३२ वर्षीय दिलिप चौधरीको मृत्यु भएको छ । दुर्घटनामा गम्भीर घाइते भएका चौधरीको उपचारका क्रममा विराटनगरको कोसी अस्पतालमा साँझ ७ :३० बजेतिर मृत्यु भएको एसपी शर्माले बताए । दुर्घटनापछि फरार रहेका ट्याक्टर चालकको खोजी भइरहेको प्रहरीले जनाएको छ ।
एमाले नमिल्नुमा नेपालकै अनिच्छा,"घटनाक्रमले नेकपा एमाले मिल्न नसक्नुमा माधवकुमार नेपालकै अनिच्छा प्रमुख कारण देखिएको छ। एकताभन्दा पनि एमालेको ठुलो हिस्सा लिएर नेकपा माओवादी केन्द्रसँग एकीकरण गर्ने वा छुटै पार्टी बनाएर जाने योजना देखिन्छ। गत फागुन २३ मा सर्वोच्च अदालतले एमाले र माओवादी केन्द्र ब्युँताइदिएपछि उनका हरेक गतिविधि एमाले एकताभन्दा अन्यत्र छ। एमालेको ठुलो हिस्सा लिएर माओवादी केन्द्रसँग मिल्न वा छुटै पार्टी निर्माण गरेर जाने उनको चाहना उनका क्रियाकलापले बताउँछन्। फागुन २३ मा उनी एमालेको पार्टी कार्यालय धुम्बाराही जानु साटो माओवादी केन्द्रको कार्यालय पेरिसडाँडामा पुगेर यही योजना र रणनीतिका साथ फर्किए। पेरिसडाँडा गइरहे तर न धुम्बाराही न त प्रधानमन्त्री कार्यालय बालुवाटार नै गए। माधवकुमार नेपाल लागि परेका भए एमालेको एकता असम्भव थिएन। नेपालले माग गरेबमोजिम २०७५ जेठ २ मा फर्किने पनि असहज थिएन तर उनी कुनै पनि हालतमा ओलीसँग बसेर काम गर्न सक्ने मनस्थितिमा छैनन्। उनको ओलीप्रति मोह भंग भइसकेको छ। यही योजना र रणनीतिअनुसार नेपाल ओलीसँग आन्तरिक संघर्ष गर्नुको साटो देशभर समानान्तर गतिविधिमा क्रियाशिल रहे। समानान्तर गतिविधिलाई पार्टीको अन्तरसंघर्षका रूपमा आमकार्यकर्ताले बुझे र उनीहरू क्रियाशिल पनि रहे। ओली नै पार्टी एकताको पक्षमा छैनन् भन्ने कार्यकर्तालाई विश्वस्त बनाउने उनको योजना थियो। नेपालले अनेरास्ववियु, युवा संघ नेपाल, अखिल नेपाल महिला संघलगायतका भातृसंगठनदेखि जिल्लास्तरमा समानान्तर कमिटी बनाए। नेपालले यो तीन महिनाको अवधिमा एमाले एक हुनुपर्छ भन्ने कुनै पनि गतिविधि गरेनन्। उनले पार्टी अध्यक्षसँग भेटघाटको प्रयास र पहलसमेत गरेनन्। पार्टीअध्यक्ष ओली र सरकारविरुद्ध प्रतिपक्षी दलभन्दा खरो रूपमा उत्रिए। आफू समर्थक कार्यकर्तालाई ओलीविरुद्ध उचालेर एक हुन नसक्ने अवस्था बनाउनु उनको उद्देश्य थियो। दोस्रो तहका नेतासँग पटक पटक पार्टी एकताका लागि पहल गर्न दबाब दिए पनि नेपालले खासै ठाडो कान लगाएनन्। एमाले र माओवादी केन्द्र ब्युँतिएपछि वैशाख ८ मा ओली र नेपालको एकपटक मात्र भेट भयो। सर्वोच्चको निर्णयको पनि एक महिनापछि मात्रै भएको उक्त भेट पनि दोस्रो तहका नेताको दबाबमा भएको थियो। चैत्र २ मा धुम्बाराहीमा भेट हुँदा ओलीले चैत ५ र ७ मा हुने केन्द्रिय समितिको बैठकमा आउन निमन्त्रणा गरे तर उल्टै नेपाल पक्षले चैत्र ४ र ५ मा राष्ट्रिय कार्यकर्ता भेला आयोजना गर्यो। संस्थापन पक्षले बोलाएको केन्द्रीय कमिटीको बैठकमा गएनन्। वैशाख ८ को भेटघाट पनि आफूनिकट २७ जनालाई प्रतिनिधि सभाका सदस्यलाई स्पष्टीकरण सोधिएपछि नेता योगेश भट्टराई र घनश्याम भुसालको अनुनय विनयपछि भएको थियो। सुरुआतमा जिल्ला तहमै छुटै गतिविधि गरेर आफ्नो पक्षलाई बलियो बनाउन ध्यान केन्द्रीत गरेका नेपालले केन्द्रिय तहमा उनका अति विश्वास पात्र मूलधारमा फर्किन थालेपछि भने झस्किए। सबैभन्दा विश्वास पात्र विष्णु रिजालले पनि उनलाई छोडे। लालबाबु पण्डित, शेरबहादुर तामाङ र कृष्णभक्त पोखरेल लगायतले यसअघि नै छोडिसकेका थिए। एकताका योगेश भट्टराई, गोकर्ण बिष्टजस्ता जनाधार रहेका नेताको दबाब उनमा पर्यो तर माओवादी केन्द्रका अध्यक्ष पुष्पकमल दाहालको ढाडसमा पाइरहे। दाहालले पनि ओलीविरुद्ध नेपाललाई उचालिरहे। प्रधानमन्त्रीको ओलीको विश्वास मत लिने भनिएकै दिन नेपाल पक्षले राजीनामा दिने तयारी थियो। आफूनिकट सबै सांसदलाई सिंहदरबार बोलाइयो तर भविष्य भएका दोस्रो तहका नेताले राजीनामा दिन अस्विकार गरे। पार्टीको ह्विप उल्लंघन गरी त्यसपछि अनुपस्थित भई ओलीलाई विश्वासको मत लिनबाट वञ्चित गराउने काम भयो। वैशाख २७ गते बिहान राजीनामा दिन बसेको नेपाल पक्ष अनुपस्थित हुने निर्णय गरेर बाहिरियो। त्यसपछि दोस्रो तहका नेताको प्रयासमा नेपालसहितका निलम्बनमा परेका भिम रावल, घनश्याम भुसाल र सुरेन्द्र पाण्डेलाई गरिएको कारबाही फुकुवा गरियो। वैशाख ३० मा ओली र नेपालबीच बुढानिलकण्ठमा वार्ता भयो। अध्यक्ष ओेली नेपाल पक्षका मागमा सहमत पनि भए। आमकार्यकर्तामा आशाको सञ्चार पनि भयो। अब एमाले मिल्ने भयो भन्दै कार्यकर्तामा खुसीयाली पनि छायो। त्यसमा राष्ट्रपति विद्यादेवी भण्डारीलाई साक्षी राखियो। दुवै पक्षका पाँच पाँच जनाको कार्यदल पनि बन्यो। कार्यदल एकताका एजेन्डा बनाउन लाग्यो। कार्यदलमा योगेश परेनन्, विश्वासपात्र रघुजी पन्तलाई राखियो। नेपालले पार्टीको आधिकारिक उम्मेद्वार रामबहादुर थापालाई सहयोग नगरेर स्वतन्त्र उमेद्वार डा खिमलाल देवकोटालाई जिताए। यसअघि पार्टीको ह्वीपविरुद्ध कर्णालीमा फ्लोर क्रस गराउने र लुम्बिनीमा आफूनिकट सांसदलाई राजीनामा गराएर एमालेलाई सत्तामा जान नदिने र ओलीलाई सत्ताच्यूत गर्ने काममा नेपाल क्रियाशिल रहे। अर्कोतिर पार्टी अध्यक्षलाई प्रधानमन्त्री बनाउने योजनाविरुद्ध देउवा निवासमा भएको छलफलमा नेपाल सहभागी हुन पुगे। यता पार्टी एक ढिक्का गर्न आचारसंहिता बनाउन कार्यदल लागिरहेको थियो। दलका सदस्य भीम रावललाई लिएर नेपाल देउवा निवास पुगी उनलाई प्रधानमन्त्री बनाउन आफ्नो पक्षको हस्ताक्षरसहित आउने विश्वास दिलाए। यसमा केही सांसद असहमत भएपछि आफैं प्रधानमन्त्री हुने भन्दै हस्ताक्षर गर्न लगाए। नेपाल २६ सांसदको हस्ताक्षरसहित उपस्थित भएर देउवालाई समर्थन जनाउन राष्ट्रपति कार्यालय पुगे। यस्तो अवस्थामा पनि दुवै पक्षका दोस्रो तहका नेता भने फुटबाट रोक्न प्रयासरत रहे। ओली पक्षबाट सुवास नेम्वाङ, विष्णु पौडेल र प्रदीप ज्ञवाली लागेका थिए भने नेपाल पक्षबाट सुरेन्द्र पाण्डे, घनश्याम भुसाल र योगेश भट्टराई। दुवै पक्षका ६ नेताले जेठ ९ मा चार घण्टा लामो अन्तिम गृहकार्य गरे। जसमा ओली जेठ २ मा फर्कन सहमत भएको सार्वजनिक अभिव्यक्ति दिने र आवश्यक परे लिखित प्रतिवद्धता नै जनाउने र नेपाल पक्षका सांसद सर्वोच्च अदालत जानबाट पछि हट्ने सहमतिजस्तै भयो। ओली पनि सहमत भइसकेका थिए। जेठ १० मा दिउँसो साढे १२ बजे बालुवाटारमा बैठक बोलाइयो। रावलले सुरुमा हुन्छ भन्ने जवाफ दिए। बालुवाटारमा ओली र सो पक्षका ५ नेता नेपाल पक्षका नेतालाई १ बजेसम्म कुरेर बसे। तर नेपाल पक्ष सर्वोच्चतिर गयो। नेपाल कुनै पनि हालतमा ओलीसँग मिल्न नसक्ने मनस्थिति पुगेका थिए। नवौ महाधिवेशनमा पराजित भएपछि नेपालको तुस ओलीप्रति थियो। नेकपा एकीकरण पनि उनले सहज मानेनन्। ओली र दाहालले चोसोमोचो मिलाएर आफूलाई एक्ल्याएको आरोप उनको थियो। ओली र दाहालको सम्बन्ध बिग्रिन थालेपछि भने नेपाल दाहालसँग मिलेर ओलीविरुद्ध खनिए। दाहालले ओलीविरुद्ध ल्याएको १९ बँुदे आरोप पत्रमा नेपालको समर्थन र सहयोग रह्यो। नेकपा रहँदा नै दाहाल, नेपाल, गौतमलगायत सचिवालयका बहुमत सदस्य ओलीविरुद्ध लागे। पार्टीकै नेताहरू आफूलाई सरकारबाट च्युत गराउन सक्रिय भएपछि ओलीले २०७७ पुस ५ प्रतिनिधि सभा नै विघटन गरिदिए। यसपछि त दाहालसँग मिलेर नेपालले ओलीलाई चारपटक साधारण सदस्यबाटै निकालेको घोषणा गरे। उल्टै ओलीलाई निकालेर नेपाललाई अध्यक्ष बने। देशभर दाहाल नेपालले प्रतिनिधि सभा विघटनविरुद्ध आन्दोलन छेडे। २०७७ फागुन ११ मा एक्कासि प्रतिनिधि सभा पुनस्र्थापित भयो। सबैभन्दा खुसी माधव नेपाल भए। फागुन २३ मा नेपाल र दाहालले नसोचेको फैसला अदालतबाट आयो। उनीहरूले सोचेकै थिएनन् नेकपा खारेज हुन्छ भनेर। सर्वोच्चले नेकपा ऋषि कट्टेलको भनिदियो। अब एमाले र माओवादी केन्द्रलाई ब्युँतियो। नेपाल र दाहाल छाँगाबाट खसेझैं भए। अब भने निष्कासित नेपाल एमालेमा बसिरहने मनस्थितिमा भएनन्। नेपाल ओलीसँग मिल्न नचाहनु कुनै वैचारिक र सैद्धान्तिक कारण नभएर इगो मात्रै थियो। १५ वर्ष एकछत्र पार्टीमा राज गरेका नेपाललाई अर्को व्यक्तिको मातहतमा काम गर्न अत्यन्त असहज भयो। ओलीबाट उनले सम्मान पाएनन्। २०७१ सालको पार्टीको अध्यक्ष पराजित हुनुलाई पनि उनले स्वाभाविक ठानेनन्। उनी गुटलाई मजबुद बनाउनतिर क्रियाशिल रहे। एमालेमा नेपाल र ओली दुवै जनताको बहुदलीय जनवादका पक्षपाती हुन्। जबज नै एमालेको मार्गदर्शक सिद्धान्त हो। नेपाललाई भीम रावल, युवराज ज्ञवाली, अष्टलक्ष्मी शाक्य, रघुजी पन्त, वेदुराम भुसाल, मुकुन्द न्यौपानेदेखि युवा नेतृ रामकुमार झाँक्रीलगायतको साथ रह्यो। ओलीप्रति सबैभन्दा अनुदार यी नेता पनि ओलीसँग मिलेर जाने पक्षमा थिएनन्। अध्यक्ष र प्रधानमन्त्री हुँदा नै असहयोग गरेको भन्दै झलनाथ खनाल त ओलीप्रति असन्तुष्ट थिए नै। सबै घटनाक्रमले नेपाल एमालेमा रहने मनस्थिति नरहेको स्पष्ट हुन्छ। दोस्रो तहका नेता र कार्यकर्ताको मन राख्न मात्रै नेपाल एकताको नाटकमा सहभागी भएको देखिन्छ। नेपाल लागि परेका भए एमालेको एकता असम्भव थिएन। नेपालले माग गरेबमोजिम २०७५ जेठ २ मा फर्किने पनि असहज थिएन तर उनी कुनै पनि हालतमा ओलीसँग बसेर काम गर्न सक्ने मनस्थितिमा छैनन्। उनको ओलीप्रति मोह भंग भइसकेको छ। त्यसैले उनले अध्यक्ष ओली र एमालेको संस्थापन पक्षविरुद्ध गतिविधि गरिरहे। १५ वर्षको नेतृत्व गरेको नेतालाई आफ्नो गतिविधिले पार्टी एकढिक्का हुन सक्दैन भने कुनै शंका नै थिएन।"
पाँच सदस्यीय संवैधानिक इजलासमा को को न्यायाधीश तोकिए ?,"काठमाडौं : संसद् विघटनविरुद्ध परेका रिटमाथि सुनुवाइ गर्न प्रधानन्यायाधीश चोलेन्द्र शमसेर राणाको नेतृत्वमा पाँच सदस्यीय संवैधानिक इजलास गठन भएको छ । संसद् विघटनलगायत विषयमा परेका ३० रिटको सुनुवाइ गर्न राणाले संवैधानिक इजलासमा आफूसहित न्यायाधीश दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ तोकेका छन् । सर्वोच्च अदालतका अनुसार शुक्रबार संवैधानिक इजलासमा ११ रिटको पहिलो सुनुवाइ हुँदैछ। बाँकी १९ रिटको सुनुवाइ क्रमश हुनेछ। बुधबार प्रधानन्यायाधीश चोलेन्द्रशमशेर राणाको एकल इजलासले विघटनसम्बन्धी १९ रिटमाथि सुनुवाइ गर्दै गम्भीर संवैधानिक व्याख्या गर्नुपर्ने भन्दै ती सबै रिट संवैधानिक इजलासमा पठाएका थिए। प्रधानमन्त्री केपी ओलीको सिफारिसमा राष्ट्रपति विद्यादेवी भण्डारीले संसद विघटन गरेपछि त्यसविरुद्ध ३० रिट सर्वोच्चमा दायर भएका छन्। विपक्षी गठबन्धनले पनि प्रधानमन्त्रीको यो कदम असंवैधानिक भन्दै सर्वोच्चमा रिट दायर गरेको छ। संसद्मा रहेका पाँच दलका १४६ सांसदहरूले विघटन खारेज गर्न र विपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै गत सोमबार रिट दायर गराएका छन्। रिटमा संसद् विघटन खारेजी गरी नेपालको संविधानको धारा ७६ (५)बमोजिम नेपाली कांग्रेसका सभापति देउवालाई प्रधानमन्त्रीमा नियुक्त गर्न आदेशको माग गरिएको छ। रिट निवेदनमा प्रधानमन्त्री केपी शर्मा ओली नेतृत्वको मन्त्रिपरिषद्को यही जेठ ८ को सिफारिशमा प्रतिनिधिसभा विघटन गरी आगामी कात्तिक २६ र मंसिर ३ गते निर्वाचन तोक्ने राष्ट्रपति विद्यादेवी भण्डारीले गरेको निर्णय बदर गर्न माग गरिएको छ । रिट निवेदनमा भनिएको छ, 'असंवैधानिक रुपमा विघटन भएको प्रतिनिधिसभालाई पुनःस्थापना गरी प्रतिनिधिसभाको सदस्यको हैसियतले संविधानको धारा ७६ (५) बमोजिम प्रधानमन्त्री नियुक्तिको लागि म निवेदकमध्येका शेरबहादुर देउवालाई राष्ट्रप्रतिसमक्ष पेश गरेको मिति २०७८ जेठ ७ गतेको विश्वासको आधारमा प्रधानमन्त्री नियुक्त गर्नू ।' नेपालको संविधानको धारा ७६ (५) बमोजिम नियुक्त हुने प्रधानमन्त्रीका लागि समर्थन गरेका आधारमा प्रतिनिधिसभाका सदस्यलाई दल त्याग गरेको भनी प्रत्यर्थी राष्ट्रपति कार्यालयसमेतका नाममा परमादेशलगायत अन्य उपयुक्त आदेश जारी गरी संवैधानिक हकको संरक्षण गर्न निवेदनमा माग गरिएको छ । निवेदनमा प्रधानमन्त्री तथा राष्ट्रपतिबाट भएगरेका कामकारवाहीबाट कानूनको प्रत्यक्ष त्रुटि हुन पुगेको स्पष्ट भएको र निवेदकहरुले समर्थन गरेको प्रतिनिधिसभा सदस्य निवेदकमध्येकै देउवालाई नेपालको संविधानको धारा ७६(५) अन्तर्गत प्रधानमन्त्री नियुक्त गर्नुपर्नेमा दुवै दावीकर्ताको दावी नपुग्ने भनी यही जेठ ७ गतेको निर्णयसमेत बदर गर्न माग गरिएको छ। राष्ट्रपति भण्डारीले यही जेठ ८ गते सरकार गठन गर्नका लागि प्रधानमन्त्री ओलीसहित दुवै दावीकर्ताको बहुमत नपुगेको जनाउँदै प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन तोकेकी छिन्। त्यसैको विरोधमा सर्वोच्च अदालतमा रिट निवेदन पुगेको हो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए ।"
बजेटमा तलब होइन सुविधा,"मुलुकको तलब नीति आवश्यकता, प्रोत्साहन र सरकारको राजश्व परिचालन क्षमताका आधारमा बजेट निर्माण गर्नपर्ने देखिन्छ देशमा कोरोना भाइरसको दोस्रो भेरियन्टको व्यापकतासँगै सरकारले चेन ब्रेक गर्न भन्दै निषेधाज्ञाको घोषणा गरेको छ। निषेधाज्ञाले सामाजिक गतिविधिसँगै आर्थिक गतिविधिलाई पनि संकुचित गरिदिएको छ। कृषि, रोजगारी, निर्माणदेखि मानिसको आम्दानीमा पनि उत्तिकै असर परेको देखिन्छ। कृषि क्षेत्रमा प्रभाव परेसँगै कच्चा पदार्थको कमीले देशमा कलकारखाना सुस्ताएका छन्। कतिपय उद्योग बन्द गर्नपर्ने अवस्था आइसकेको छ। अब जनताको स्वास्थ्य पहिला कि अर्थतन्त्र ? व्यवस्थापिकामा कार्यपालिकाको विषयमा अंकगणितमा जे जस्तो अवस्था देखिए पनि अहिलेकै सरकारले संसद्मा बजेट पेश गर्ने अवस्था बन्दै गएको देखिन्छ। अर्थ मन्त्रालय बजेट निर्माणमा केन्द्रित भएको छ। संविधानत यसै हप्ता बजेट पेश गर्नपर्ने देखिन्छ। सरकारले ल्याउने बजेटप्रति सबै क्षेत्रको विशेष अपेक्षा देखिन्छ। बजेटप्रतिको यो अपेक्षा अस्वाभाविक पनि देखिँदैन। सर्वसाधारणले महंगी नियन्त्रण, ज्येष्ठ नागरिकले भत्ता वृद्धि, कर्मचारीले तलबमान वृद्धि त व्यापारीले विभिन्न कर तथा शुल्क मिनाहादेखि ऋण, कर्जामा सहुलियत खोज्नु स्वाभाविक हो। पहिलो चरणको लकडाउनले थलिएको देशको अर्थतन्त्र कोरोनाको दोस्रो लहरसँगै पुनः जारी निषेधाज्ञाका कारण ऋणात्मक भएको विवरणहरू आउन थालेका छन्। हालैमात्र एसियाली विकास बैंकले प्रक्षेपण गरेको आर्थिक वृद्धिदर ३८ प्रतिशत मात्र हासिल हुने विवरण प्रस्तुत गरेको थियो। निषेधाज्ञाले अर्थतन्त्रका हरेक आर्थिक सूचकांक नकारात्मक हुने निश्चित नै छ। आउँदो बजेटमा सरकारले यो विषयमा पक्कै सम्बोधन गर्ने नै छ। जब जब देशमा बजेट निर्माणको चरण सुरु हुन्छ तब कर्मचारीको तलबसँग जोडेर एउटा बहस अनवरत चलिरहेको देखिन्छ, कर्मचारीहरूको कम तलब भएका कारण भष्ट्राचार र अनियमितता बढ्यो र तलबको असर उनीहरूको कार्यसम्पादनमा देखियो। के कर्मचारीले जनअपेक्षाअनुरूप काम नगरेका हुन् वा विकास प्रशासन समेत सञ्चालन गर्नपर्ने जिम्मेवारी पाएको स्थायी सरकारले विकास बजेट खर्च गर्न नगरेर, निर्माण उत्पादन लगायका क्षेत्र सुस्त भएका आर्थिक गतिविधि चलायनमान नभएका कारण कर्मचारीको तलब पनि आवश्यकताअनुसार बढ्न नसकेको हो ? उत्तर विभिन्न आउन सक्छन्। आखिर तर्क जता लगे पनि जसलाई दोषारोपण गरे पनि अन्तिम निचोढ के भने अन्य देशको तुलनामा र बजार भाउ र महंगीअनुसार कर्मचारीको तलब अति नै कम छ। दिन दुई गुणा रात चार गुणा महंगी बढेअनुसारको कर्मचारीको तलब हरेक दुई वर्षमा पनि बढ्न सकेको छैन। न्यूनतम तलबका कारण तल्लो तहमा कर्मचारीहरूको जीवनशैली कष्टकर बनेको विषयमा विभिन्न अध्ययन प्रतिवेदनहरूले देखाएकै छन्। कोरोना महामारीका बीच आउन लागेको आगामी वर्षको बजेटमा कर्मचारीको तलब वृद्घिको विषय निकै पेचिलो बनेको देखिन्छ सरकारलाई। धेरै कर्मचारी यो वर्ष तलब नबढ्नेमा ढुक्क देखिन्छन् भने बजेट भाषण नसुनेसम्म ढुक्क हुने अवस्था पनि रहने देखिँदैन। कोरोना महामारीका बीच आउन लागेको आगामी वर्षको बजेटमा कर्मचारीको तलब वृद्धिको विषय निकै पेचिलो बनेको देखिन्छ सरकारलाई। धेरै कर्मचारी यो वर्ष तलब नबढ्नेमा ढुक्क देखिन्छन् भने बजेट भाषण नसुनेसम्म ढुक्क हुने अवस्था पनि रहने देखिँदैन। एउटा झिनो आशा त देखिन्छ नै तलब वृद्विप्रति कर्मचारी वृत्तमा अझै पनि। न्यूनतम जीवन निर्वाह गर्न पुग्ने, आधारभूत आवश्यकता पूर्ति हुने र दैनिक रूपमा सम्पादन हुने काममा उत्प्रेरित हुन पनि कर्मचारीको तलब एक हदसम्म वृद्धि हुनैपर्ने तर्कहरू आउन थालेका छन्। गाँस, बाँस र कपासका लागि पनि नपुग्ने तलब हुँदा कर्मचारी हतोत्साहित हुन सक्छन्, होइन हुने निश्चित नै छ। ठिकविपरीत कर्मचारीको तलब बढ्नेबित्तिकै कर्मचारी उत्प्रेरित भएर काममा लागिहाल्छन् भन्नु पनि अलिक हतारो हुनेछ। तलब र महंगी सरकारले बजेटमार्फत कर्मचारीको मनोबल बढाउन गरिने प्रोत्साहन प्रणालीको एकपाटोको रूपमा रहेन तलब वृद्धि। तलब वृद्धिसँग महंगीको सम्बन्ध हुनुपर्छ जस्तो लाग्दैन। तर, जब सरकारले बजेटमा तलब बढायो भनेर मिडियामा समाचार आउँछन् तब बजारमा अस्वाभाविक रूपमा मूल्य बढाउन थालिन्छ। लाजमर्दो कुरा त यो छ कि हरेकपटक तलब वृद्धिको विषय आउँदा महंगीको पनि प्रसंग आउँछ। अब त बानी परिसक्यो तलब र मूल्य वृद्धिलाई जोडेर हेर्ने। सरकारी तलब खाने जम्मा ५६ लाख कर्मचारीको केही हजार तलब त्यो पनि दुईतीन वर्षमा बढ्दा बजार भाउमा त्यत्ति धेरै असर नपर्नपर्ने हो। तर प्रत्यक्ष असर देखिन्छ। यसमा व्यापारिक मनोविज्ञानले काम गरेको देखिन्छ। तलब वृद्धिलाई बजार मूल्यसँग जोड्ने मनोविज्ञानले महंगी बढाउने गरेको छ। महंगीको विषय प्रत्यक्ष रूपमा सर्वसाधारणसँग जोडिने गर्छ नै। बजारमा महंगी बढ्दा यसको प्रत्यक्ष असर किसान, मजदुरलगायत न्यून आय भएका सर्वसाधारणको चुलोमा देखिने नै भयो। जब तलब बढेपछि बजारमा वस्तुको मूल्य पनि बढ्न थाल्छ तब फेरि कर्मचारीदेखि सर्वसाधारण वर्गको अपेक्षा हुन्छ कि सरकारले वस्तुको आपूर्ति प्रवाह बढाएर हो। नियमन गरेर होस् वा बजारमा हस्तक्षेप गरेर होस्, महंगीलाई सीमाभित्र राख्नुपर्छ। तर यो सबै सरकारप्रति राख्ने अपेक्षा मात्रै हुन्। जुन कहिल्यै पूरा भएका छैनन् र हुने सक्ने पनि देखिँदैन। यस अर्थमा सरकार नै व्यापारी वर्गले चलाएका छन्। सरकार मूल्य वृद्धि नियन्त्रणका विषयमा उदासिन हुने गर्छ। अर्को सोच के देखिन्छ भने तलब बढ्नु भनेको साविक स्केलमा निश्चित रकमको वृद्वि गरी नयाँ स्केल कायम गर्न। जसका लागि बजेट भाषण नै पर्खिने गरेको देखिन्छ। हो यही कारण बजेट वक्तव्यमा तलब वृद्धि गर्दा मिडियावाजी भएर महंगी बढ्नमा मद्दत पुगेको देखिन्छ। यसका लागि सर्वसाधारणले अनुभूत गर्न नपाउने गरी तलबभन्दा अन्य मौद्रिक सुविधाहरू, ग्रेड, भत्ता, आवास, खाना तथा खाजा खर्चको रूपमा बढाउँदा सबैभन्दा उत्तम हुन्छ। यसले प्रत्यक्ष तलब वृद्धि नभनी अप्रत्यक्ष रूपमा कर्मचारीका सहुलियत र ग्रेड बढ्ने रणनीतिहरू अपनाउँदा महंगीको मार खेप्नु पर्दैन। निश्चित रकम खाने कर्मचारीको तलबमा बजेटमा घोषणा गरेर निश्चित रकम तलब वृद्वि गर्नभन्दा सो बराबरको ग्रेड रकम, महंगी भत्ता, दुर्गम भत्ता लगायतका सुविधा थप्दा तलबभन्दा यो विषय उत्तम हुने देखिन्छ। बजेट भाषणबाहेक देशमा लक्ष्यभन्दा बढी राजश्व संकलन भएको समयमा वा बजेट रकमान्तरण गरी यसरी तलबको सट्टा अन्य आर्थिक सुविधा वृद्धि गर्दा आम रूपमा कमलाई थाहा हुन्छ जसले महंगी बढ्न दिँदैन। कर्मचारीलाई पनि स्केलमा फ्ल्याट रूपमा तलब वृद्धि गर्दा तलब बराबर भत्ता खान्छन्। तर बजारमा हल्ला छैन। हल्ला नभएपछि महंगी पनि बढ्दैन। तलब र कार्यसम्पादन सरकारी जागिर खाएर दैनिक तोकिएको समय काम गरेपछि कर्मचारीलाई जीवन निर्वाहका लागि आर्थिक लाभ आवश्यक पर्छ र त्यो आर्थिक लाभ भनेको तलब नै हो। जुन कर्मचारीले सरकारी तलब सुविधाले आफ्नो न्यूनतम जीवन निर्वाह गर्ने अवस्था आउँदैन भने स्वाभाविक रूपमा उसले अर्को वैकल्पिक पेशा, व्यवसाय खोज्नुपर्ने हुन्छ। नचाहेर पनि बाध्यतावश अनियमित कार्य र भ्रष्टाचारतर्फ लालायित हुने देखिन्छ नै। अध्ययननहरूले के देखाएको छ भने तलब मात्र बढाएर कर्मचारीको कार्यसम्पादन गुणस्तर बढ्ने निश्चित छैन। केही समय अघिसम्म प्रोत्साहन प्रणाली लागू भएका कार्यालयहरूमा के भन्ने गरिन्थ्यो भने तलबचाहिँ हाजिर गरेवापत हो। काम गरेवापत चाहिँ प्रोत्साहन भत्ता खाने गरेको हो। यस्तो कर्मचारीहरूले खुलमखुला भन्ने गरेको सुनिन्थ्यो। अब कोरोनाको महामारी अन्त्य भएपछि फेरी हचुवाका भरमा सरकारले प्रोत्साहन प्रणाली लागू गरेमा देखिने नतिजा उही हो र भन्ने डाइलग पनि उही नै हो। जब हाजिरसँग कार्य सम्पादन जोडिन्छ, परिणामसँग जोडिँदैन। पावर र पहुँचका आधारमा कार्यालय वर्गीकरण गरेर विभेदपूर्ण तरिकाले प्रोत्साहन भत्ता वितरण गरिन्छ। यसबाट सुखद् परिणाम प्राप्त हुने देखिँदैन। तलब र भष्ट्राचार नेपालमा अख्तियारले जहिले पनि साना माछा मात्रै समात्यो। ठुला र नीतिगत भष्ट्राचारमा प्रवेश गर्न सकेन भनेर प्रश्न उठ्ने गरेको देखिन्छ। नेपालमा साना भष्ट्राचारमध्ये धेरैजसो जीवन निर्वाहसँग जोडिएर हुने गरेको देखिन्छ। न्यूनतम जीवन निर्वाह नै हुन नसकेपछि कर्मचारीहरूले गति छाडेको देखिन्छ। ठुला भ्रष्टाचारहरू उच्च पदस्थ कर्मचारीको चरित्र र बानीसँग जोडिएको हुन्छ। सरकारले जति नै तलब बढाए पनि उच्च पदस्थ कर्मचारीको आदत बनिसकेको हुन्छ। हाईफाई जीवन निर्वाह गर्ने, तलबभन्दा बढी चाहिएको हुन्छ। शान र मानका लागि जसले नीतिगत भष्ट्राचार बढेको देखिन्छ। नीतिगत भष्ट्राचार मानिसको गलत प्रवृत्ति, आचरण र व्यवहारसँग जोडिएको हुन्छ। जसको तलबसँग कुनै सम्बन्ध हुँदैन। भष्ट्राचार नियन्त्रण नैतिकतासँग पनि जोडिएको हुन्छ। नैतिकता भनेको कर्मचारी आफैंले महसुस गर्ने विषय हो। नैतिकताको विषयलाई कानुनमा लेखेर हुँदैन। भ्रष्टाचार गर्ने, कमाउने आदत बसिसकेको व्यक्तिलाई तलबले केही पनि असर गर्दैन। उसले जहाँ गए पनि जस्तो कानुन आए पनि खान छोड्दैन। भनिन्छ, खाने मुखलाई जुँगाले छेक्दैन। विकल्पको पहिचान आधारभूत रूपमा दिइने तलब स्कलले कर्मचारीको तत्कालको आवश्यकता पूरा गर्छ नै। तलबसँग जोडेर दिने अन्य सुविधाले कर्मचारीलाई कार्यप्रति थप प्रोत्साहन मिल्ने देखिन्छ। कुनै पनि मुलुकको तलब नीति आवश्यकता, प्रोत्साहन र सरकारको राजश्व परिचालन क्षमताका आधारमा बजेट निर्माण गर्नपर्ने देखिन्छ। तलब सुविधालाई कसरी व्यावहारिक, वैज्ञानिक र समयसापेक्ष बनाउने विषयमा सरकार, नीति निर्माता र सरोकारवाला सधैं सजग रहनुपर्ने देखिन्छ।"
संसद विघटनविरुद्ध परेका रिटमाथि छलफल गर्न संवैधानिक इजलास गठन,"काठमाडौं : सर्वोच्च अदालतले संसद विघटनविरुद्ध परेका रिटमाथि छलफल गर्न संवैधानिक इजलास गठन गरेको छ । प्रधानन्यायाधीश चोलेन्द्र शमशेर राणाको अध्यक्षतामा इजलास गठन भएको हो । इजलासमा न्यायाधीशहरू दीपकुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ सदस्य तोकिएका छन् । बिहीबार प्रधानन्यायाधीश राणाको एकल इजलासले संसद् विघटनसम्बन्धी १९ वटा रिट संवैधानिक इजलासमा पठाउने आदेश दिएको थियो । इजलासमा रहेका सबै रिटमा राष्ट्रपति कार्यालय शीतल निवासलाई विपक्षी बनाइएको छ। संसद् विघटनसम्बन्धी ११ वटा मुद्दा यसअघि नै संवैधानिक इजलासमा दर्ता भइसकेका छन् । संसद् विघटनसम्बन्धी रिटमा संवैधानिक इजलासमा शुक्रबारका लागि पेशी तोकिएको छ । ती सबै ३० वटा मुद्दाको सुनुवाइ शुक्रबारदेखि संवैधानिक इजलासमा हुने सर्वोच्च अदालतले जनाएको छ। यसअघि पाँच गठबन्धनका १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा रिट दर्ता गरेका छन् । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले संसद् विघटन गरी मध्यावधी निर्वाचनको मिति तय गरेपछि संसद् विघटन असंवैधानिक भन्दै ३० वटा रिट सर्वोच्चमा दायर भएका हुन्। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर सो कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
"आर्थिक सर्वेक्षण सार्वजनिक, प्रतिव्यक्ति आय ११९६ डलर : वृद्धिको लक्ष्य भेट्न मुस्किल",काठमाडौं : सरकारले आर्थिक वर्ष २०७७ ७८ को आर्थिक सर्वेक्षण सार्वजनक गरेको छ। अर्थमन्त्री विष्णुप्रसाद पौडेलले आर्थिक सर्वेक्षण सार्वजनिक गर्दै चालु आर्थिक वर्षमा आर्थिक वृद्धिको लक्ष्य भेट्न मुस्किल भएको बताएका छन्। अर्थतन्त्र राम्रो भए पनि आर्थिक वृद्धिदरको लक्ष्य भेट्न मुस्किल भएको अर्थमन्त्री पाैडेलले बताए । विश्वव्यापी महामारीको रुपमा फैलिएको कोरोना महामारीका कारण अर्थतन्त्र कमजोर अवस्थामा पुगेको उनको भनाइ छ। अर्थमन्त्री पौडेलले आर्थिक वृद्धिदर चुनौतीपूर्ण रहेको बताएका छन्। आर्थिक वृद्धिको अनुमानलाई महामारीले समस्यातर्फ धकेलेको उनको भनाइ छ। नेपालीको प्रतिव्यक्ति आय १ लाख १ हजार ४०८ पुग्ने अनुमान गरिएको छ । कुल राष्ट्रिय उत्पादनका नेपालीको प्रतिव्यक्ति आय ११ सय ९६ अमेरिकी डलर पुग्ने अनुमान गरिएको हो । अर्थमन्त्री पौडेलले आर्थिक सर्वेक्षण सार्वजनिक गर्दै प्रतिव्यक्ति आय ११ सय ९६ पुग्ने अनुमान गरेका हुन् । प्रतिव्यक्ती खर्चयोग्य आम्दानी ४५ प्रतिशतले बढ्दै १४ सय ८६ डलर पुगेको बताएका छन् ।
"संसद् विघटन मुद्दा हेर्दाहेर्दैमा, अर्को सुनुवाइ आइतबार हुने","काठमाडौं : संसद विघटनविरूद्ध परेका रिटमाथिको सुनुवाइ नसकिएकाले हेर्दाहेर्दैमा राखिएको छ। अब अर्को सुनुवाइ आइतबार हुनेछ। शुक्रबार बसेको संवैधानिक इजलासले मुद्दा हेर्दाहेर्दैमा राखेको हो। प्रधानन्यायाधीश चोलेन्द्र शमशेर राणासहित पाँच जनाको संवैधानिक इजलासले आइतबारका लागि सुनुवाइ सारेको हो। इजलासमा प्रधानन्यायाधीश राणाले आफूसहित न्यायाधीश दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ तोकेका छन् । प्रधानन्यायाधीश राणाले शुक्रबार निवेदकका तर्फबाट सहभागी कानुन व्यवसायीलाई १५ मिनेटभित्र बहस सकाउन निर्देशन दिएका थिए। संसद् पुनरस्थापना र विपक्षी कांग्रेस सभापति शेरबहादुर देउवालाई प्रधानमन्त्रीमा नियुक्तको माग गर्दै ३० वटा मुद्दा सर्वोच्च अदालतमा दायर भएका छन्।"
गोरखा अस्पतालमा एचडीयू बेड र अक्सिजन प्लान्ट सञ्चालनमा,"गोरखा : दुई महिना कोरोना महामारीको सामना गरिसकेपछि गोरखा अस्पतालमा बल्ल एचडीयु बेड र अक्सिजन प्लान्ट संचालनमा आएको छ । १५ वटा सुविधा सम्पन्न एचडीयु वेड शुक्रबारदेखि सञ्चालन गरिएको अस्पताल ब्यवस्थापक लिपासा श्रेष्ठले बताइन् । एचडीयु वेडको शुक्रबार गण्डकी प्रदेश सरकारका प्रवक्ता एवं भौतिक पूर्वाधार बिकास मन्त्री रामशरण बस्नेत र अक्सिजन प्लान्टको गोरखा नगरपालिकाका मेयर राजनराज पन्तले उद्घाटन गरेका हुन् । १५ वटा मध्ये १० वटा वेडमा पाईपबाट अक्सिजन पुर्याइएको छ, उनले भनिन्, पाँचवटामा पाइ जोडिएको छैन । अहिले एचडीयु वेड राखिएको ठाउँ अस्थायी हो । कोरोनाको संक्रमण बढेपछि हतारहतार अहिले क्यान्टिनका लागि निर्माण गरिएको कोठामा वेड र अक्सिजन प्लान्ट सञ्चालन गरिएको उनले बताइन् । भुकम्पमा भत्किएको अस्पताल भवन पुन निर्माणको चरणमा भएकाले २८ वेच एचडीयु अस्पतालमा रहेपनि सबै जडान गरिएको छैन । अहिले जोडिएको र बाँकी बेड नयाँ भवन बनेपछि त्यहाँ स्थानान्तरण गरेर जोडिने अस्पतालले जनाएको छ । गोरखा अस्पतालमा अहिले जडान गरिएको अक्सिजन प्लान्टले अहिले जोडिएको १० वेड बाहेक एक दिनमा ४७ लिटर क्षमताको १५ देखि १८ वटा अक्सिजन सिलिण्डर भर्न सकिने शर्माले बताए । यसले गोरखामा केही हदसम्म सहज हुने उनले बताए। उद्घाटन गर्दै मन्त्री बस्नेतले गण्डकी प्रदेशको नवलपुर र मनाङ बाहेक सबै जिल्लाका अस्पतालमा अक्सिजन प्लान्ट सञ्चालन भएको बताए । नवलपुरमा केही दिनमा सुरु हुन्छ, भने मनाङमा भने थ्रीफेज लाईन नहुँदा समस्या भएको छ,' मन्त्री बस्नेतले भने । गोरखाका मेयर राजनराज पन्तले गोरखा अस्पतालमा संचालन भएको अक्सिजन प्लान्ट र एचडियू वेडले दुर्गम ठाउँका बिरामीलाई पनि सेवा सुविधा पाउने बताए । साथै उनले कोरोना संक्रमण बढेको खण्डमा अस्पतालको बेडले मात्र नथेग्ने हुँदा नगरपालिकाले उद्योग बाणिज्य संघको हलमा आइशोलेसन निर्माण गरेको बताए ।"
संसद् विघटनविरुद्धका रिटमाथि संवैधानिक इजलासमा सुनुवाइ सुरु,"काठमाडौं : सर्वोच्च अदालतमा संसद् विघटनविरुद्ध परेका रिटमाथि सुनुवाइ सुरु भएको छ। प्रधानन्यायाधीश चोलेन्द्र शमशेर राणाको अध्यक्षतामा गठन भएको संवैधानिक इजलासमा रिटमाथि सुनुवाइ सुरु भएको हो। इजलासममा प्रधानन्यायाधीश राणाले आफूसहित न्यायाधीशहरू दीपककुमार कार्की, आनन्दमोहन भट्टराई, तेज बहादुर केसी र बमकुमार श्रेष्ठ तोकेका छन् । बिहीबार प्रधानन्यायाधीश राणाको एकल इजलासले संसद् विघटनसम्बन्धी १९ वटा रिट संवैधानिक इजलासमा पठाउने आदेश दिएको थियो । इजलासमा रहेका सबै रिटमा राष्ट्रपति कार्यालय शीतल निवासलाई विपक्षी बनाइएको छ। संसद् विघटनसम्बन्धी ११ वटा मुद्दा यसअघि नै संवैधानिक इजलासमा दर्ता भइसकेका छन् । संसद् विघटनसम्बन्धी रिटमा संवैधानिक इजलासमा शुक्रबारका लागि पेशी तोकिएको छ । ती सबै ३० वटा मुद्दाको सुनुवाइ शुक्रबारदेखि संवैधानिक इजलासमा सुरु भएको सर्वोच्च अदालतले जनाएको छ। यसअघि पाँच गठबन्धनका १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा रिट दर्ता गरेका छन् । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले संसद् विघटन गरी मध्यावधी निर्वाचनको मिति तय गरेपछि संसद् विघटन असंवैधानिक भन्दै ३० वटा रिट सर्वोच्चमा दायर भएका हुन्। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर सो कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
अक्सिजन नपाएर पोखरामा सुत्केरीसहित ६ जनाको मृत्यु,"पोखरा : पोखराको सबैभन्दा ठूलो पश्चिमाञ्चल क्षेत्रीय अस्पतालमा अक्सिजन अभावले ६ जना संक्रमितले ज्यान गुमाएका छन् । आपूर्तिभन्दा बिरामीको माग धेरै हुँदा अक्सिजन नपाएर बिरामीले ज्यान गुमाएका हुन् । एकजना संक्रमितका आफन्तले अक्सिजन सकिएपछि बिरामीलाई अक्सिजन नलगाइदिएको मृतक सुत्केरीका आफन्तले बताएका छन् । ९ बजे अक्सिजन सकियो, लगाउँदै लगादिएनन्, उनले भने, अक्सिजनै सकिएर त लगाउँदै लगाइदिएनन् । अस्पतालमा अक्सिजन सकिएपछि अक्सिजन उद्योगमै लिन जाँदा पनि नपाएको उनले बताए । कालीगण्डकी अक्सिजनका कालिदास सुवेदीले अक्सिजन लिन आएका व्यक्ति आफन्तको मृत्यु भइसकेको भनेर फर्किएको बताए । हामी सानो सिलिन्डर दिँदै थियौं, सिलिन्डर निकालेर बरन्डामा निकाल्दै थियो, उहाँलाई उता (अस्पताल) बाट फोन आयो र फर्किनुभयो, उनले भने । पश्चिमाञ्चल क्षेत्रीय अस्पतालका अक्सिजन फोकल पर्सन विमल बरालका अनुसार हाइफ्लो अक्सिजन चाहिने बिरामी अत्यधिक बढेको जानकारी दिए । हाइफ्लो अक्सिजन १५ जना जतिलाई दिन पुग्ने सुविधा हो, तर हाइफ्लो दिनुपर्ने बिरामी नै धेरै हुनुभएको छ, उनले भने । बरालका अनुसार अस्पतालमा दैनिक साढे ३ सय सिलिन्डरसम्म अक्सिजन दैनिक खपत हुँदै आएको जानकारी दिए ।"
ओलम्पिक गोल्ड मेडलिस्ट भारतीय खेलाडी सुशील कुमार हत्या अभियोगमा पक्राउ,नयाँदिल्ली: दुई पटकका ओलम्पिक गोल्ड मेडलिस्ट तथा चर्चित भारतीय रेस्लर सुशील कुमार हत्याको अभियोगमा पक्राउ परेका छन् । अर्का भारतीय रेस्लरलाई पिटेर हत्या गरेको अभियोगमा नयाँदिल्लीबाट उनी पक्राउ परेका हुन् । दिल्ली प्रहरीका अनुसार ३७ वर्षीय खेलाडीलाई हिरासतमा राखी यतिबेला छानविन भइरहेको छ । दिल्ली प्रहरीका अनुसार सुशीलले गत मे ४ तारिखमा छत्रसल रंगशालामा जुनियर रेस्लर सागर रानालाई निर्घात कुटपिट गरेका थिए । २३ वर्षीय रानालाई नियन्त्रणमा लिएर निर्घात कुटपिट गरेको भिडियो समेत सामाजिक सञ्जालमा भाइरल बनेको छ । कुटपिटपछि तीनजना अस्पताल भर्ना भएका थिए । घाइते सागरको उपचारको क्रममा मृत्यु भएको थियो । त्यस घटनापछि सुशील कुमार भने दिल्लीबाट भागेर छत्तिसगढ लगायत विभिन्न सहर पुगेका थिए । तर केही दिनपछि फेरि दिल्ली आएका सुशीललाई प्रहरीले रेलवे स्टेशनबाट पक्राउ गरेको हो । सुशील कुमारले पक्राउ परेपछि आफूले कुनै गल्ती नगरेको जिकिर गर्दैआएका छन् ।
प्रधानमन्त्री ओलीले सम्बोधन गर्दै,काठमाडौं : प्रधानमन्त्री केपी शर्मा ओलीले सम्बोधन गर्ने भएका छन् । प्रधानमन्त्री ओलीले शुक्रबार अपरान्ह ४ बजेतिर सम्बोधन गर्न लागेको प्रधानमन्त्रीका प्रेस सल्लाहकार सूर्य थापाले जानकारी दिएका छन् ।उनका अनुसार सम्बाेधन नेपाल टेलिभिजनबाट प्रत्यक्ष प्रशारण हुनेछ। सरकारले भोलि अध्यादेशमार्फत आगामी आर्थिक वर्षको बजेट ल्याउने तयारी गरिरहेको छ । बजेट अर्थमन्त्री विष्णुप्रसाद पौडेलले भोलि अपरान्ह ४ बजे सार्वजनिक गर्दैछन्। सरकारले १५ दिनअघि नीति तथा कार्यक्रम ल्याउनुपर्ने कानुनी व्यवस्था भएपनि यो पटक नीति तथा कार्यक्रम आएन । प्रतिनिधिसभा विघटन भएकाले नयाँ संविधान आएपछि पहिलो पटक अध्यादेशबाट बजेट ल्याउन लागिएको हो। सम्माननीय प्रधानमन्त्री केपी शर्मा ओलीज्यूले आज २०७८ जेठ १४ गते शुक्रबार अपरान्ह ४०० बजे सिंहदरबारबाट राष्ट्रका नाममा सम्बोधन गर्नुहुने कार्यक्रम रहेकाे छ । उक्त सम्बाेधन नेपाल टेलिभिजनबाट प्रत्यक्ष प्रशारण हुने व्यवस्था गरिएकाे सबै सञ्चार माध्यमहरूलई अनुराेध गर्दछु ।
"मुस्ताङमा कोरोना संक्रमण र मृत्यु दर बढ्दै, एक सातामा ५ जनाको मृत्यु","जोमसोम : हिमाली जिल्ला मुस्ताङमा कोरोनाबाट एकै साता ५ जनाले ज्यान गुमाएका छन् । कोरोनाबाट मुस्ताङको थासाङ गापामा २ जना,घरपझोङ गापामा २ जना र वारागुङ मुक्तिक्षेत्र गाउपालिकामा १ जना गरी ५ जना व्यक्तिले ज्यान गुमाएका हुन् ।योसँगै कोरोनाबाट मृत्यु हुनेको संख्या १० पुगेको छ । मुस्ताङ जिल्ला अस्पताल तथा स्थानीय तहका स्वास्थ्य केन्द्रबाट रिफर गरिएका ८ जनाको उपचारका क्रममा पोखरामा मृत्यु भएको हो भने बाँकी २ जनाको जिल्ला अस्पताल जोमसोममा उपचारका क्रममा मृत्यु भएको जनाइएको छ । कोरोनाको दोस्रो भेरियन्टसँगै मुस्ताङको थासाङमा ४५ ,६५ र ८० वर्षका कोरोना संक्रमितको मृत्यु भएको स्वास्थ्य संयोजक सिताराम कार्कीले जानकारी दिए । घरपझोङमा ५५,६५ र ७२ वर्ष उमेरका कोरोना संक्रमितको मृत्यु भएको स्वास्थ्य संयोजक कर्णबहादुर थकालीले बताए । यस्तै ,वारागुङ मुक्तिक्षेत्र गापामा ३३४१ र ८० वर्ष उमेरका कोरोना संक्रमितको पोखरामा मृत्यु भएको स्वास्थ्य संयोजक खगेन्द्र बोहोराले जानकारी दिए । कोरोनाको दोस्रो भेरियन्टसँगै हिमाली जिल्ला मुस्ताङको थासाङ,घरपझोङ र वारागुङ मुक्तिक्षेत्र गापा कोरोनाको हट स्पट बनेको छ ।जिल्ला स्वास्थ्य कार्यालयका अनुसार मुस्ताङमा हालसम्म कोरोना संक्रमितको संख्या ३ सय २६ पुगेको छ । जसमध्ये ९५ जना व्यक्ति संक्रमण मुक्त भएका छन् भने १० जनाको मृत्यु भएको स्वास्थ्य प्रमुख टिकाराम भण्डारीले जानकारी दिए । मुस्ताङको घरपझोङमा ८३ संक्रमितमध्ये ४६ जना,थासाङमा ९६ संक्रमितमध्ये १७ जना र वारागुङ मुक्तिक्षेत्रमा १ सय ३६ जना मध्ये ३२ जना संक्रमणमुक्त भएको सम्बन्धित स्थानीय तहले जनाएका छन् । यस्तै ,थासाङबाट १४ जना ,घरपझोङबाट ४ जना र वारागुङ मुक्तिक्षेत्रबाट ४ जना गरी १८ जना कोरोना संक्रमित रिफर भएका छन् ।उपल्लो मुस्ताङको लोमान्थाङ गापाका ११ जना कोरोना संक्रमित रहेको स्वास्थ्य संयोजक तेन्जिङ नर्वु गुरुङले जानकारी दिए । उपल्लो मुस्ताङको लोमान्थाङ र लोघेकर दामोदरकुण्ड गापामा सीमित कर्मचारीले बाहेक स्थानीयले लक्षण भएर पनि परीक्षण गर्न नमानेको उनले बताए । कोरोनाको दोश्रो लहरसंगै मुस्ताङमा बैशाखको १५ गते देखि एन्टिजेन किट मार्फत कोरोना परीक्षण गरिएको थियो ।जिल्ला स्वास्थ्य कार्यालय मुस्ताङका अनुसार हालसम्म १ हजार २ सय १० जना व्यक्तिलाई एन्टिजेन परीक्षण गरिएकोमा २ सय २३ जनामा कोरोना पोजेटिभ र १ सय ७९ जना व्यक्तिको पीसीआर परीक्षण गर्दा १ सय ३ जना व्यक्तिमा संक्रमण पुष्टि भएको हो । मुस्ताङमा अहिले सक्रियसंक्रमितको संख्या २ सय २१ जना छन्।"
नेपालको स्थान यथावत्,"काठमाडौं : अन्तर्राष्ट्रिय फुटबल महासंघ (फिफा) को पछिल्लो वरीयतामा नेपाल पुरानै स्थानमा रहन सफल भएको छ। विश्व फुटबलको सर्वोच्च निकाय फिफाको वरीयतामा नेपाल १ सय ७१औं स्थानमा यथावत् छ। बिहीबार फिफाले जारी गरेको नयाँ वरीयतामा नेपाल १ सय ७१औं स्थानमा यथावत् रहेको हो। अघिल्लो महिना पनि नेपाल १ सय ७१औं स्थानमै थियो। नेपालले गत चैतमा घरेलु मैदानमा थ्री नेसन्स कप फुटबल खेलेको थियो। त्यसयता नेपालले अन्तर्राष्ट्रिय खेल खेलेको छैन। सोही आधारमा नेपालको वरीयता तलमाथि नभएको हो। थ्री नेसन्स कपमा नेपालले बंगलादेशलाई हराउँदै उपाधि जितेको थियो। नेपाल मैत्रीपूर्ण खेलका लागि अहिले इराकमा छ। शनिबार नेपालले इराकसँग मैत्रीपूर्ण खेल खेल्दैछ। दक्षिण एसियाली राष्ट्रको वरीयतामा भने नेपाल तेस्रो स्थानमा छ। दक्षिण एसियाली राष्ट्रमा भारत १ सय ५औं स्थानमा छ। यस्तै माल्दिभ्स १ सय ५५औं स्थानमा रहन सफल भएको छ। यसैगरी बंगलादेश १ सय ८४, भुटान १ सय ८७, पाकिस्तान १ सय ९९औं र श्रीलंका २ सय ४औं स्थानमा छन। फिफाको नयाँ वरीयताअन्तर्गत शीर्ष स्थानमा बेल्जियम छ। यस्तै दोस्रोमा फ्रान्स, तेस्रोमा ब्राजिल, चौथोमा इङ्ल्यान्ड र पाँचौं स्थानमा पोर्चुगल छन्। छैटौं स्थानमा स्पेन रहँदा इटाली सातौं, अर्जेन्टिना आठौं, उरुग्वे नवौं र डेनमार्क १०औं स्थानमा छन्।"
काठमाडौं महानगरले आजबाट बृहत् कोभिड परीक्षण गर्दै,"काठमाडौं : काठमाडौं महानगरपालिकाले शुक्रबार (आज) देखि पाँच दिन बृहत् कोरोना परीक्षण गर्ने भएको छ । समुदाय स्तरमा कोभिडको अवस्था बुझ्न एन्टिजेन विधिमार्फत् परीक्षण गर्न लागिएको महानगरले जनाएको छ । परीक्षण ३२ वटै वडाका तोकिएका केन्द्रमा हरेक दिन दुई सिफ्टमा हुने महानगरले जानकारी दिएको छ । हरेक केन्द्रमा बिहान १० देखि १ बजेसम्म पहिलो र दिउँसो २ देखि ५ बजेसम्म दोस्रो सिफ्टमा परीक्षण हुने भएको हो । कोभिड बिरामीको प्रत्यक्ष सम्पर्कमा रहेका, अग्रपंक्तिमा काम गर्ने व्यक्ति, कोभिडका लक्षण देखिएका व्यक्ति साथै निषेधाज्ञाका बेला बाहिर काम गर्ने व्यक्तिको परीक्षण गरिने भएको हो । परीक्षणका लागि महानगरले परीक्षण केन्द्र र समय तालिका प्रकाशित गरेको छ ।"
देशकै शान गौशालाका गाई,"रुमाल आकारको चटक मिलेको दस बिघाको कम्पाउन्ड। भित्र पस्दा निलोजस्ता पाताले छाएका आकर्षक घरहरू। घरनजिकै हरिया घाँसपातले झनै आकर्षक छ। दैलोमा फूलहरू फुलका छन्। फूलको मगमग आउने बासनाले त्यहाँ पुग्ने जो कोहीलाई मोहित बनाउँछ। दैलोभित्र पस्दा गाईका बथान छन्। गाई बाँ बाँ गरिरहेका छन्। गाईको बथानमा बाछाबाछीहरू पनि छन्। गाईको स्याहारसुसारमा दुई दर्जन मानिस व्यस्त छन्। कोही गोबर सोहोर्दै छन् त कोही गाईलाई पोसिलो आहार खुवाउँदै छन् अनि कोही गाई दुहुँदै छन्। महोत्तरीको गौशाला३ नवराजपुरस्थित निगौल गाई गौशालाको गोठमा पुग्दा कुनै निजी गाई फर्मजस्तो देखिन्छ तर त्यसो होइन। गाईको बथानलाई संरक्षण गर्न नेपाल सरकारको मातहतमा रहेको राष्ट्रिय सहकारी बोर्डले गाईपालनको काम गरिरहेको छ। जहाँ १ सय ५८ वटा उन्नत जातका गाई, बाछा, बाछी, साँढे पालिएका छन्। गाईले दैनिक १ सय ५० लिटर दुध दिन्छन्। स्थानीयहरूले गोठबाटै प्रतिलिटर ६० रुपैयाँमा दुध किनेर लैजान्छन्। गौशाला५ मा पुरानो अर्को गाई गोठ पनि छ। ९५ वर्ष पुरानो गोठमा १ सय ५० बढी गाई, बाछा, बाछी रैथाने जातका छन्। निगौल गाई गौशालाले वर्षमा एक करोड २७ लाखभन्दा बढी आम्दानी गर्छ। कसैले गाईपालन गर्न नसके यो गौशालाले त्यस्ता गाई जिम्मा लिएर संरक्षण गरिदिन्छ। रैथाने गाईलाई संरक्षण गर्ने र उन्नत जातको गाईलाई विकास गर्ने उद्देश्यले सरकारकै तर्फबाट गाईपालनको काम भइरहेको हो। निगौल गाई गौशालालाई गाईका प्रजनन् केन्द्रका रूपमा विकास गर्ने राष्ट्रिय सहकारी बोर्डको महत्त्वाकांक्षी योजना छ। गौैशालालाई नमूना सहकारी गाउँ निर्माण गर्न सरकारकै तर्फबाट काम भइरहेको छ। गौशाला भौतिक रूपमा सम्पन्न बन्दै गरेको छ। संरचना निर्माणका लागि सरकारकै तर्फबाट करोडौंको लगानी भएको छ। गाईका लागि पौष्टिक आहारको खेती गर्न, चरण क्षेत्र, गाई गोठ, आँप बगैंचा, पोखरी गरी १ सय ५७ बिघा जग्गा छ। जुन अर्बौंको सम्पत्ति हो। गाईपालनबाटै गाउँमा रोजगारी सिर्जना गर्ने, गाईको गोबर, गहुँतबाट जैविक विषादी उत्पादन गर्ने, देशवासीलाई पौष्टिक तत्त्वका लागि शुद्ध गाईको दुध वितरण गर्ने योजनाका साथ काम भइरहेको निगौल गाई गौशाला व्यवस्थापन कार्यालयका प्रमुख तथा पशु चिकित्सक दिपेन्द्र पण्डित बताउँछन्। गाईको प्रजनन् केन्द्रको रूपमा विकास गर्ने अबको योजना छ, उनी भन्छन्। गाई बहुउपयोगी घरपालुवा जनावर हो। गाई नेपालको राष्ट्रिय जनावर पनि हो। गाईलाई हिन्दू धर्मावलम्बीले पूजा पनि गर्छन्। गाईलाई लक्ष्मीको रूपमा मान्छन् र तिहारमा धुमधामले पूजा गर्छन्। गाईले साँझ बिहान दिने दुध मानवका लागि एक प्रकारको प्रसाद नै हो। गाईको दुध सेवनले हाम्रो शरीरमा रोगसँग लड्ने क्षमता बढाउँछ। दुधले हाम्रो स्वास्थ्यमा चौतर्फी फाइदा पुर्याउँछ, बच्चाको मष्तिष्कलाई छिट्टो विकास गर्छ। गाईको पिसाबलाई गौमुत्र अथवा गहुँत भनिन्छ। हिन्दू मान्यताअनुसार गोमुत्रले अपवित्रता नाश गर्छ। स्थानीय किसान बिल्टु महतोका अनुसार, कुनै पनि धार्मिक कार्यक्रम गर्दा गौमुत्र छर्केर पवित्र गराउने प्रचलन रहेको छ। गाईको गहुँत पवित्र मानिन्छ र हिन्दू धर्मका देव तथा पितृ कार्यहरूमा गौमूत्रको ठूलो महत्त्व छ। गाईको गहुँत सेवनले रोगहरू पनि निको हुन्छ। गाईलाई दुधका साथै गुइँठा र कम्पोस्ट मलका लागि पाल्ने गरिन्छ। यसका अलावा गाईको छालासमेत उपयोगी हुन्छ। यो जनावरको भाले पशुलाई साँढे वा गोरु भनिन्छ। गोरुलाई गाडाहरू तान्ने र खेतबारीमा जोत्ने काममा प्रयोग गरिन्छ। पछिल्लो समय ट्रयाक्टर भित्रिएसँगै गोरुले खेत जोत्ने चलन हराएको छ। गोरु पाल्ने चलन पनि हराउँदै गएको छ। पहिलो गोरुलाई किसानहरूले नगद सम्पत्तिको रूपमा गन्थे। अहिले क्रमिक रूपमा किसानहरूको गोठमा गाईको संख्या घट्दै गएको छ। १९८३ सालमा भारत विहार प्रान्तको दरभंगा महाराजाबाट १५ सय दुधालु गाई र सय बिघा जग्गा प्रदान गरी महोत्तरीको गौशालामा निगौल गाई गौशाला को सुरुआत गरिएको थियो। गाई पाल्ने ठाउँको नामले अहिलेको गौशाला ठाउँ नाम रहन गएको हो। तत्कालीन समयमा नेपाल हिन्दू राज्य थियो। धार्मिक दृष्टिकोणबाट बुढो, बिरामी गाई, साढेहरू लगायत गौ वंशको संरक्षण गर्नुपर्छ भन्ने मान्यताले गौशालाको स्थापना गरिएको थियो। गौशालाको व्यवस्थापन दरभंगा महाराजको तर्फबाट ब्रहमदेव ठाकुरमार्फत गरिएको थियो। नेपाललाई हस्तान्तरण गरेपछि यसको व्यवस्थापन तत्कालीन बडाहाकिमलाई दिइयो। पछि अञ्चलाधीश हुँदै २०४७ सालपछि महोत्तरीका सिडिओको मातहतमा आयो। नेपालको सबैभन्दा पुरानो गौशालाको रूपमा परिचित यो गौशाला बर्सौदेखि अलपत्र तथा उपयोगविहीन अवस्थामा थियो। दुई सय बिघा जग्गा घट्दै एक सय ५७ बिघामा सीमित भएको छ। गौ माताको जग्गा व्यक्तिले कब्जा गरेका हुन्। १९ जेठ २०६७ मा मन्त्रिपरिषद्को बैठकले ऐतिहासिक यो गौशालाको सञ्चालन, व्यवस्थापन तथा विकासको जिम्मा राष्ट्रिय सहकारी विकास बोर्डमार्फत गर्ने निर्णय गयो। त्यसपछि निगौल गाई गौशालाको साख जोगाउँदै सरकारले आधुनिक ढंगले कामको थालनी गरेको थियो। जुन अहिले देशकै नमुना बन्दै गएको छ। स्थानीय स्तरमा युवाहरूलाई रोजगारी प्रदान गरेको छ। गाउँलेहरूलाई सस्तो दरमा गाईको शुद्ध दुध उपलब्ध गराएको छ। महोत्तरीको भरतपुर१० का ३५ वर्षीय सत्यनारायण महतो गाई गोठमा दिनको १२ घण्टा खट्छन्। उनले मासिक १५ हजार तलब थाप्छन्। बिहान ५ बजेदेख साँझ ६ बजेसम्म उनी गाईको स्याहारसुसारमा व्यस्त रहछन्। गाईलाई स्याहार गर्दा आत्मालाई शान्ति मिल्छ। हामी हिन्दूले गाईलाई माताको रूप लिन्छौं, उनी भन्छन्, गाईरूपी लक्ष्मीको सेवा गर्ने अवसर सबैलाई प्राप्त भएको छैन। सत्यनारायण कोरोना महामारी भन्दा पहिले चार वर्षदेखि वैदेशिक रोजगारीमा थिए। महामारीले बिरानो भूमिमा बस्न नसकेर उनी आफ्नै भूमिमा फर्केर आएका हुन्। बेरोजगार भएको थिएँ, अहिले गाउँमै रोजगारी पाएको छु, खुसी लागेको छ। सत्यनारायण जस्ता २१ जना मजदुरले रोजगारी पाएका छन्। विदेशभन्दा आफ्नै घरछेउमा काम पाएकाले उनीहरू खुसी छन्। गाईको सेवा पनि भयो छोराछोरी पाल्न काम गरेवापत ज्याला पनि पाउने भए। ५ वर्ष विदेशमा काम गरें, अब यहीँ काम गरेर जीवन चलाउँछु, गौशाला नगरपालिका १०, भरतपुरका सत्यनारायण महतो बताउँछन्। गाउँमा कसैको गाईवस्तु बिरामी भयो भने त्यसको उपचार पनि गौशालाका प्राविधिकहरूले गरिदिने गरेको किसानहरू बताउँछन्। यदि कसैले गाईपालन गर्न नसके निगौल गाई गौशालाले त्यो गाई जिम्मा लिएर संरक्षण गरिदिन्छ, स्थानीय किसान सिताराम महतो भन्छन्। निगौल गाई गौशालाले वर्षमा एक करोड २७ लाखभन्दा बढी आम्दानी गर्छ। सरकारले वर्षेनी १० लाख रकम अनुदान पनि पठाउँछ। समयमा अनुदान रकम नआउँदा गाईलाई पौष्टिक आहार जुटाउन समस्या हुने गरेको कर्मचारी सुरेश सिंहले बताए। गौशाला राम्रोसँग व्यवस्थित भयो भने तुरुन्तै ५० जना बढीले रोजगारी प्राप्त गर्नेछन्।, उनी भन्छन्।"
"भान्से नै भोकै : न एक छाक गाँसको उपाय छ, न श्रीमतीका लागि औषधि किन्ने पैसा","राजविराज : निषेधाज्ञा घोषणा भएसँगै होटल व्यवसाय ठप्प छ। सप्तरीमा पनि वैशाख २५ गते मध्यरातदेखि निषेधित क्षेत्र घोषणा गरिएको छ। होटलहरूमा काम गर्ने कतिपय मजदुर घर फर्किएका छन् भने कतिपय निषेधाज्ञा खुलिहाल्छ कि भन्ने आसमा छन्। अनिश्चितकालका लागि लगाइएको निषेधाज्ञाको म्याद समाप्त हुने स्थिति देखिएको छैन। यससँगै होटल खुल्ने समय पनि अनिश्चित बनेपछि सञ्चालकले भान्से कुमार मगरलाई घर जान भने। मगरको घर छैन। घर नहुने ४७ वर्षीय मगर ५८ वर्षीया श्रीमती कल्पनासँग राजविराज४ स्थित ६ केन्द्र विद्यालयको पछाडि एउटा झुप्रोमा बस्छन्। एउटा खाट र चुलो मात्र अट्ने कोठाको बहालबापत ८ सय रुपैयाँ तिरिरहेका छन्। सुरुमा बहालबापत एक सय रुपैयाँ तिरेर डेरा बस्न थालेका मगर दम्पतीले सोही ठाउँमा २५ वर्ष बिताए। साइला भाइ भोजपुरबाट झरेदेखि तीन दाजुभाइसँग भेटघाट छैन। निःसन्तान मगर दम्पतीले भोजपुर गएर नागरिकता बनाएनन्। भन्छन्, पैसा खर्च गरेर केका लागि नागरिकता बनाउनु ? जग्गाजमिन जोड्नु छैन। घर बनाउनु र जागिर खानु पनि छैन। निन्याउरो अनुहार पार्दै श्रीमती कल्पनाले भनिन्, सन्तान पनि भएनन्, बाँचुञ्जेल खायोमरेपछि सिद्धियो। निषेधाज्ञाअघिसम्म राजविराजको मुख्य बजारमै रहेको पशुपति होटलमा मगर २५ वर्षदेखि कार्यरत भान्से हुन्। बिरामी पर्न थालेपछि कल्पना भने १० वर्षदेखि काम छाडेर डेरामै बसेकी छन्। निषेधाज्ञापछि मगरसँग न एक छाक गाँसको व्यवस्था गर्ने उपाय नै छ न श्रीमतीको औषधि किन्ने पैसा नै छ। बिहानदेखि रातिसम्म काम गरेर मासिक १५ हजारमा कार्यरत उनलाई होटल मालिकले निषेधाज्ञाका बेला घर जान भनेपछि बेरोजगार बनेका छन्। भोजपुरको हतुवागढी गाउँपालिकाको होम्ताङ घोरेटारका उनले छेउकै रामप्रसादराई गाउँपालिका५ मानेभन्ज्याङ आम्बोटे गुराँसेकी ११ वर्ष जेठी कल्पना थापा मगरसँग २९ वर्षअघि प्रेमविवाह गरे। विवाह गर्दा उनको उमेर १८ वर्ष थियो। कामको खोजीमा धरानराजविराजको दास बसमा खलासी हुँदै राजविराजमा सम्पर्क भएपछि उनी राजविराजकै भएर बस्न थाले। कल्पनाले खोक्दै सकी नसकी कहिले खोले त कहिले झोल हालेको भिन्डी वा साग पकाउँछिन्। कुमार भने केही काम पाइने आशामा दैनिक घरबाट निक्लन्छन्। मजदुरी गर्ने भनेर निक्लियो, लकडाउनमा काम नै पाइएन बरु सबैलाई त्रसित पो देख्छु, उनले भने। बारीझारी सरसफाइ गर्न केही त काम पाइहालिन्छ कि भन्ने आशा पनि उनमा छ। तर, कसैले काम दिँदैनन्। कोरोना संक्रमणको डरले हो वा अरू कारणले हो कसैले केही काम दिएनन्, के गर्नु घुम्योघुम्यो, डेरा आयो, उनले भने। आफूले काम गर्दै आएको होटलले यसअघि पनि लकडाउनको अवधिको तलब काटेको र यसपटक पनि नदिने बताइसकेको उनले सुनाए। निषेधाज्ञा सुरु भएपछि सवारी साधन र बजार बन्द भयो, उनले भने, होटल चल्ने कुरै आएन, होटल सञ्चालकले नआउन भन्यो। उनको मुहार मलिन भयो।"
सबै रिट संवैधानिक इजलासमा,"काठमाडौं : प्रतिनिधिसभा विघटनको पक्ष र विपक्षमा परेका ३० वटै रिटको सुनुवाइ सर्वोच्च अदालतको संवैधानिक इजलासमा हुने भएको छ। प्रधानन्यायाधीश चोलेन्द्रशमशेर राणाको एकल इजलासले बिहीबार प्रारम्भिक सुनुवाइ गर्दै १९ रिटलाई पनि संवैधानिक इजलासमै पठाउन आदेश दिएको हो। जसमा विघटनविरुद्धका १५ र प्रधानमन्त्री केपी शर्मा ओलीको पक्षका चार रिट छन्। प्रधानन्यायाधीश राणाले प्रारम्भिक सुनुवाइकै क्रममा संविधानको धारा ७६ मा प्रधानमन्त्रीले राजीनामा गर्ने व्यवस्था कहाँ छ भनेर प्रश्न गरेका छन्। विश्वासको मत लिने आधार नदेखेपछि राजीनामा गर्ने भन्ने कुरा धारा ७६ को प्रक्रियाभित्र कहाँ छ ?, राणाले विघटनको पक्षमा बहस गरेका कानुन व्यवसायीलाई सोधे। धारा ७६ (३) अनुसार नियुक्त प्रधानमन्त्रीले राजीनामा नगरी धारा ७६ (५) को प्रक्रियामा जानु असंवैधानिक भएको जिकिर रिट निवेदकको छ। प्रधानमन्त्री ओलीले आफूसँग विश्वासको मत लिने आधार नभएको भन्दै धारा ७६ (५) को प्रक्रिया थालनी गर्न मन्त्रिपरिषद्को निर्णयबमोजिम राष्ट्रपतिसमक्ष सिफारिस गरेका थिए। त्यसको विपक्षमा रहेका कानुन व्यवसायीले विश्वासको मत लिनुपर्ने नत्र राजीनामा दिए मात्रै धारा ७६ (५) को प्रक्रिया थालनी हुने दाबी गरेका छन्। तर, विपक्षी गठबन्धनले नै कांग्रेस सभापति शेरबहादुर देउवालाई धारा ७६ (५) बमोजिमको प्रक्रियाअनुसार प्रधानमन्त्री नियुक्त गर्न राष्ट्रपतिसमक्ष दाबी पेस गरेको थियो। प्रधानन्यायाधीशले यस विषयमा बहसकर्तालाई अर्को प्रश्न गरे। विश्वासको मत नलिई मार्गप्रशस्त गरेको मिलेन भनी प्रश्न उठाउने दलहरू आफैं नयाँ सरकार गठनको आह्वान भएपछि भाग लिन गएका छन्। यसरी अरू दलहरूले भाग लिइसकेपछि प्रक्रिया देखाएर निर्णय नै नदिन मिल्छ त ?, उनको प्रश्न थियो। कांग्रेस, माओवादी केन्द्र, एमालेको माधवकुमार नेपाल पक्ष, जसपाको उपेन्द्र यादव पक्षका १ सय ४९ प्रतिनिधिसभा सदस्यको समर्थनसहित देउवालाई प्रधानमन्त्री बनाउन ७६ (५)बमोजिम दाबी पेस गरिएको थियो। यसमा प्रधानन्यायाधीशले सोधे, अदालतले प्रक्रिया नपुर्याई म्याद सूचना जारी गर्यो, मुद्दाको पक्ष त्यही सूचनाका आधारमा प्रत्युत्तर लिएर आयो भने अब हामीले निर्णय दिने कि नदिने ? ल भन्नुहोस् त। प्रत्युत्तर पनि ल्याउने अनि प्रक्रिया पनि मिलेन भन्न मिल्छ र ? राष्ट्रपति विद्यादेवी भण्डारीले दुवै पक्षको दाबीका समर्थनकर्ता भनिएका सदस्य एकअर्कामा दोहोरो परेको, दलको निर्णयविपरीत एकले अर्कालाई समर्थन गरेको देखिएको र सम्बन्धित दलले मान्यता नदिन लेखी आएकाले प्रतिनिधिसभामा विश्वासको मत प्राप्त गर्न सक्ने ठोस आधार नदिएकाले उपधारा ५ बमोजिम दाबी नपुग्ने भन्दै दुवै पक्षको दाबी नपुग्ने निर्णय दिएकी थिइन्। यस विषयमा प्रधानन्यायाधीशले राष्ट्रपतिको स्वतन्त्र अधिकारबारे अवगत गराएका छन्। धारा ७६ को उपधारा ५ ले प्रधानमन्त्री बन्ने आधारबारे निर्णय गर्न राष्ट्रपतिलाई विशेष अधिकार दिएको छ। धारा ६६ ले राष्ट्रपतिको काम, कर्तव्य र अधिकार तोकेको भए पनि धारा ७६ को उपधारा ५ ले प्रधानमन्त्रीको दाबी पुग्ने आधार छ कि छैन भनेर निर्णय गर्न दिएको विशेष अधिकार होइन र ? त्यहाँ कसरी निर्णय गर्ने भनेर कार्यविधि तोकेको छ र ? छैन, प्रधानन्यायाधीशले भने। उनले ७६(५) अनुसार प्रधानमन्त्री बन्न दलीय समर्थन चाहिने कि नचाहिने भनेर पनि प्रश्न गरे। उपधारा ५ ले उपधारा २ मै लग्यो, दुवै उपधारा मिलाएर पढ्नुहोस् त, उनले भने, भिन्नता तपाईंहामीले महसुस गरेको होला तर संविधानले भिन्न गरेको छैन। दलले समर्थन गरेको व्यक्ति भनेको छ। त्यसरी आधार पुर्याएमा भन्ने अर्थ लाग्दैन र ? उनले प्रतिनिधिसभाका २ सय ७१ जनाले नै दाबी गरेको भए के हुन्थ्यो भनेर पनि प्रश्न गरे। धारा ७६ को उपधारा ५ मा एकभन्दा बढीले दाबी गरे के गर्ने व्यवस्था छ ? २७१ को निवेदन पर्या भए के हुन्थ्यो ? सबै निवेदन संसदमा पठाइदिएर हुन्छ ?, उनको प्रश्न थियो। अधिवक्ता वीरभद्र जोशीले प्रतिनिधिसभा विघटन असंवैधानिक भएको दाबी गर्दै प्रतिनिधिसभा पुनःस्थापना गरिनुपर्ने जिकिर गरेका थिए। मध्यरातमा समय नदिई विघटन भयो। राष्ट्रपतिले भनेको मार्गप्रशस्त के हो ? प्रधानमन्त्री केपी शर्मा ओलीले राजीनामा दिएँ भने पनि स्पष्ट छैन। तसर्थ, पुनःस्थापना होस्, जोशीले भने। अधिवक्ता तुलसी पराजुलीले ओलीले विश्वासको मत नलिई राष्ट्रपतिले प्रतिनिधिसभा विघटन गर्नु असंवैधानिक भएको जिकिर गरे। धारा ७६ (३) बमोजिम नियुक्त प्रधानमन्त्रीले उपधारा ४ बमोजिम विश्वासको मत लिनुपर्नेमा उपधारा ५ मा जानु गैरसंवैधानिक छ, पराजुलीले भने। वरिष्ठ अधिवक्ता दिनेश त्रिपाठीले पुरानो फैसलाको पूर्ण पाठ नआउँदै प्रधानमन्त्री ओलीले प्रतिनिधिसभा विघटन गरेर अदालतको अपहेलना गरेको बताए। अपहेलना आरोपमा प्रधानमन्त्रीलाई पुर्जी काटिनुपर्ने माग त्रिपाठीले गरे। उनले भने, पुरानो फैसलाको पूर्ण पाठ नआउँदै फेरि विघटन गरेर अदालतको अपहेलना प्रधानमन्त्रीबाट भयो। त्यसैले संसद् विघटन नभएको मानेर कामकारबाही सुरु गर्ने आदेश दिनुपर्छ। उनले विश्वासको मत गुमाइसकेपछि कसरी प्रधानमन्त्रीमा सिफारिस हुन्छ भन्ने प्रश्न गरे। विश्वासको मत गुमाइसकेको व्यक्ति कसरी फेरि प्रधानमन्त्रीमा सिफारिस हुन्छ ? पहिले प्रधानमन्त्रीको पद खाली गर्नुपर्छ। पद खाली नगरी त्यही पदमा रहेको व्यक्तिलाई सिफारिस गर्नु बदनियत हो। यसले कानुनी मान्यता पाउन सक्दैन, उनले भने। अधिवक्ता बद्री भट्टले धारा ७६ को प्रक्रिया पूरा नगरी प्रतिनिधिसभा विघटन गर्ने काम भएको बताए। सर्वोच्चको फागुन ११ गते नै धारा ७६ का सबै प्रक्रिया पूरा गर्नुपर्ने फैसला आइसकेको उल्लेख गर्दै भट्टले अहिले त्यसविरुद्ध गएको जिकिर गरे। उनले भने, धारा ७६ को सबै प्रक्रिया अवलम्बन गर्नुपर्ने हो भनेर बोलिसकेको छ सर्वोच्चको ११ फागुनको फैसलामै। प्रधानमन्त्रीले यो आदेशको गम्भीर उल्लंघन गर्नुभएको छ। प्रधानमन्त्री संसदमा जानुपर्छ। अहिलेलाई निर्वाचनको प्रक्रिया यथास्थितिमा रहनुपर्छ भनेर अन्तरिम आदेश जारी गरिपाऊँ। निर्वाचनले नागरिकको स्वास्थ्यमा पनि असर गर्छ। अधिवक्ता अजय बुढाथोकीले राष्ट्रपतिको विज्ञप्तिमा सरकार बनाउन दाबी पुगेको छुट्याउने नछुट्याउने संवैधानिक अधिकार छ कि छैन भन्दै प्रश्न गरे। राष्ट्रपति संविधानको पालक र संरक्षक भएकाले यहाँ अधिकार नभई कर्तव्य पालना हुनुपर्नेमा बुढाथोकीको जोड थियो। २ वर्षसम्म अविश्वासको प्रस्ताव ल्याउन नपाउने प्रावधान छ। फागुन ११ को पृष्ठ ७ मा भनेको छ, ७६ को ५ मा सदस्य भनेको छ। कुनै पनि सदस्यले विश्वासको मत प्राप्त गरिसक्ने आधार पेस गरेमा कर्तव्य दिएको छ प्रधानमन्त्रीमा नियुक्त गर्ने। राष्ट्रपतिले छुट्याउने अधिकार संसदलाई दिनुपथ्र्याे, उनले भने। सर्वोच्चका सहरजिस्ट्रार बाबुराम दाहालले सबै रिट निवेदन संवैधानिक इजलासमा गएको बताए। विघटित प्रतिनिधिसभाका १ सय ४६ सदस्यले दायर गरेकोसहित ११ रिट यसअघि नै संवैधानिक इजलासमा लैजाने तय भएको थियो। संवैधानिक इजलासमा यी रिटको प्रारम्भिक सुनुवाइ शुक्रबार सुरु हुनेछ। प्रधानन्यायाधीश राणाले विघटनविरुद्ध परेका रिटमा अन्तरिम आदेश दिन अस्वीकार गरेका छन्। रिट निवेदकले अन्तरिम आदेशमार्फत प्रतिनिधिसभा विघटन र नयाँ निर्वाचनको घोषणा बदर गर्न माग गरेका थिए। उनीहरूले देउवालाई प्रधानमन्त्री पद नियुक्तिका लागि परमादेशसमेत माग गरेका छन्।"
कलिला समाजसेवी,"जनकपुरधाम : कोरोना महामारीको पहिलो लहरमा विपन्न, मजदुरलगायतलाई राहत वितरण गर्न तीनै तहका सरकार अग्रसर भए। तर, यसपटक निषेधाज्ञा जारी गरिए पनि राहत वितरणतर्फ ध्यान गएको छैन। यस्तो भयावह अवस्थामा केही कलिला समाजसेवी सक्रिय बनेका छन्। जो आफ्नो पकेट मनी बचाएर भोकालाई खाना खुवाउन, स्वास्थ्य सामग्री वितरण गर्न लागिपरेका हुन्। १९ वर्षीय कैयुम राइन यस्तै कार्यमा २५ दिनदेखि निकै व्यस्त छन्। जसले आफ्नै उमेर समूहका १५ जनालाई संगठित गरी महामारी नियन्त्रण तथा व्यवस्थापन समिति बनाएका छन्। २५ वर्षमुनि उमेर समूहका यी युवा प्रादेशिक अस्पताल जनकपुरसहित विभिन्न निजी अस्पतालहरूमा कोरोनाका बिरामी र तिनका कुरुवालाई खाना उपलब्ध गराउन खटिएका छन्। मनीषा साहलाई बिहानबेलुका कुन अस्पतालमा के कति खाना उपलब्ध गराउने भन्ने बन्दोबस्त मिलाउन भ्याई नभ्याई हुन्छ। कहिले कतै खाना उपलब्ध गराउन त कहिले कतै मास्क र स्यानिटाइजर उपलब्ध गराउन दौडिराखेका हुन्छौं, साह भन्छिन्, हामी आफ्नो तर्फबाट सानो भए पनि सहयोग सबैलाई गरौं भनेर लागेका छौं। कोरोना भाइरस समुदायस्तरमा फैलिँदै गएपछि घरघरमा बिरामी बढ्न थाले। बिरामीलाई अस्पताल लैजानुपरे कुरुवा चाहियो। महामारीका बेला कुरुवा र बिरामीलाई पोषिलो खानाको आवश्यकता ठानेर युवाहरूले खल्तीबाट सय२ सय रुपैयाँका दरले रकम जम्मा गरी खानाको बन्दोबस्त मिलाउन थालेका हुन्। अस्पतालमा बिरामीहरूले खाना नपाएको, कतिपयले स्वास्थ्य सामग्री नपाएको सुन्दा हाम्रो मन दुख्थ्यो, समितिका अक्षय अधिकारी भन्छन्, हामी सबैले मिलेर व्यक्तिगत रूपमै केही फन्ड जम्मा गर्यौं। खाना प्याकिङ गरी रिक्सामा हालेर अस्पतालहरूमा पुर्याउन थाल्यौं। एम्बुलेन्स चालकहरूको नम्बर लिई कुनै बिरामीलाई अप्ठ्यारो पर्दा एम्बुलेन्स उपलब्ध गराउन समन्वय गर्ने कामसमेत गर्दै आएको अधिकारी सुनाउँछन्। खानाका साथै बेला बेला रक्तदान कार्यक्रम आयोजना गरी रगत दान गराउने बन्दोबस्त पनि मिलाउँदै आएको उनको भनाइ छ। उनीहरूले गाउँबस्तीमा गएर मास्क र स्यानिटाईजर बाँड्ने काम पनि गर्दै आएका छन्। स्वास्थ्य सामग्रीको प्रयोग तथा महामारीका बेला त्यसको उपयोगिताबारे जनचेतना फैलाउने काम पनि उनीहरूले गरिरहेका छन्। हामीले विद्यालयमा पढ्दा वा कलेजमा जहिले पनि एकअर्कालाई सहयोग गर्नुपर्छ भनेर सुन्यौ र सिक्यौं, मनीषा भन्छिन्, अहिले आएर पढे र सिकेका कुरालाई व्यवहारमा लागू गर्ने बेला आएको छ। सामाजिक कार्यको सराहना गर्दै केही संघसंस्थाले आर्थिक सहयोग उपलब्ध गराएको आकाश साह सुनाउँछन्। हामीले समितिमा आएको सहयोगहरूलाई आवश्यक संस्था र व्यक्तिहरूसम्म पुर्याउने काम पनि गरिरहेका छौं, साह भन्छन्, सञ्चारकर्मी, शव व्यवस्थापनमा लागेका युवा समूह र अन्य समाजसेवी संस्थाहरूलाई स्वास्थ्य सुरक्षा सामग्री उपलब्ध गराएका छौं।"
बन्ने भयो सुरुङ मार्ग,"बुटवल : सिद्धार्थ राजमार्गको बुटवलपाल्पा सडक खण्डमा पर्ने कुहिरेभिर (सिद्धबाबा)मा सुरुङमार्ग बन्ने प्रक्रिया सुरु भएको छ। सिद्धबाबा मन्दिरदेखि पाल्पाको तिनाउ गाउँपालिकाको दोभानसम्मको सडक अत्यधिक जोखिमपूर्ण रहेको छ। सोही क्षेत्रमा सुरुङ बनाउने प्रक्रिया सुरु भएको हो। मृत्युमार्गका रूपमा चिनिएको यो खण्डमा पछिल्लो एक दशकमा करिब दुई सय जनाको ज्यान गएको छ। सयौं सवारीसाधन पुरिने र तिनाउ नदीमा खस्ने गरेका छन्। वर्षाैंदेखि चुनावी नारा बनिरहेको यो सडक सुधारका लागि संघीय सरकारले काम अघि बढाएको हो। सडक विभागले आइतबार सुरुङ मार्ग निर्माणका लागि ४५ दिने बोलपत्र आह्वान गरेको छ। यो क्षेत्रमा सुरुङ निर्माणको अध्ययन गर्न २०७१ सालदेखि बजेट विनियोजन भए पनि नागरिकहरू सुरुङ बन्नेमा विश्वस्त थिएनन्। निर्माण कम्पनी छनोटकै प्रक्रिया सुरु भएपछि यस क्षेत्रका नागरिकहरू उत्साहित भएका छन्। बुटवलबाट उत्तरतर्फ स्याङ्जा, पाल्पा, गुल्मी, अर्घाखाँची, कास्की, बागलुङ जाने यो छोटो राजमार्ग हो। यो राजमार्ग सुनौलीदेखि पोखरासम्म जोडिएको छ। यसलाई त्रिदेशीय मार्ग बनाउने योजनासमेत सरकारको छ। केरलासुनौली सडक बनाउने अवधारणा अर्थमन्त्री विष्णु पौडेलले सार्वजनिक गरेका छन्। यो महत्त्वपूर्ण सडक हो, डबल लेनमा विस्तार गर्ने सरकारको योजना छ, अर्थमन्त्री पौडेल भन्छन्, त्यसका लागि सिद्धबाबा क्षेत्रलाई सुरक्षित बनाउनु पहिलो काम हो। गत वर्ष अर्थ मन्त्रालयले यो सुरुङ मार्गका लागि १० अर्ब १५ करोडको स्रोत सुनिश्चित गरेको थियो। सडक विभागका उपमहानिर्देशक विजय जैशीले पाँच वर्षभित्र सुरुङ निर्माणको काम सक्ने योजना रहेको बताए। सिद्धबाबाको जोखिम क्षेत्रलाई सुरक्षित बनाउन सुरुङ मार्गसहित अन्य विधिका योजना तय गरिएका छन्। स्विस कम्पनीले यसको विस्तृत अध्ययन प्रतिवेदन बनाउन सहयोग गरेको छ, हामीले त्यसकै आधारमा काम अघि बढाउन थालेका छौं, उनले भने। स्विस सरकारको सहयोगमा सिद्धबाबामा सुरुङ बनाउने योजनाको विस्तृत अध्ययन भएको थियो। सो अध्ययन अनुसार १ हजार १ सय २६ मिटरको सुरुङ मार्ग बन्ने उपमहानिर्देशक जैशीले जानकारी दिए। सुरुङ मार्गको प्रवेश बिन्दु र अन्तिम बिन्दुमा भने रकनेट र रकसेट विधिबाट पहिरो व्यवस्थापनको काम हुने उनले बताए। अर्थमन्त्री पौडेलले आफू पहिलो पटक अर्थमन्त्री हुँदा बजेट नै विनियोजन गरेर सिद्धबाबामा सुरुङमार्ग बनाउने योजना अघि बढाएका थिए। तर त्यसयता मूर्तरूपमा काम हुन सकेको थिएन। अहिलेको कार्यकालमा उनले त्यसलाई मूर्तरूप दिन थालेका हुन्। सिद्धबाबाको पहिरो क्षेत्रमा सुरुङ बनाउन आइतबार मात्रै बोलपत्र आह्वान भएको हो। सिद्धबाबा मन्दिरको खोच बुटवलतर्फको प्रस्थानबिन्दु हो। त्यहाँबाट सुरु भएको सुरुङ रामापिथेकस पार्क छेउमा निस्किनेछ। डबल लेनको सुरुङ निर्माण गर्ने गरी टेन्डरमा उल्लेख गरिएको छ। यो सुरुङ निर्माण पाँच वर्षभित्र सक्ने योजनासहित निर्माण कम्पनीको खोजी भएको हो। दुई वर्षअघि सुरुङ मार्ग बनाउन मिल्ने नमिल्ने विषयमा चट्टानको परीक्षण भएको थियो। चट्टान परीक्षणमा सुरुङ बनाउन सकिने निष्कर्ष निकालिएको थियो। हाल पहिरोले अत्यधिक जोखिम क्षेत्र रहेको क्षेत्रमा १ हजार १ सय २६ मिटरको सुरुङ बन्नेछ। अन्य स्थानमा ढुंगा नखस्ने प्रविधि अपनाइनेछ। करिब तीन किलोमिटर क्षेत्र सुरक्षित बनाउने काम सडक विभागले गर्न लागेको हो। सुरुङ निर्माणपछि पनि अहिलेको सडक कायमै हुनेछ। जसलाई आपत्कालीन अवस्थामा सवारीसाधन चलाउन प्रयोग गरिनेछ। जसको माथिबाट पहिरो झर्न नदिन रकसेट प्रविधि अपनाइने सडक विभागका उपमहानिर्देशक जैशीले जानकारी दिए। सडक विभागले ४५ दिने बोलपत्र आह्वान गरेको छ। अनुभवी कम्पनीले मात्रै सुरुङ निर्माणका लागि टेन्डर दाखिला गर्ने पाउनेछन्। पछिल्लो १० वर्षमा तीन किलोमिटरसम्म सुरुङ खनेको अनुभव भएका कम्पनीहरूले बोलपत्र दाखिला गर्न सक्ने मापदण्ड बनाइएको छ। स्वदेशमा सुरुङ निर्माण कम्पनी नभएकाले विदेशी कम्पनीले यो काम गर्नेछन्। सिद्धार्थ राजमार्गको यो खण्ड अत्यन्त जोखिमपूर्ण छ। हरेक वर्षायाममा यो क्षेत्रमा जाने पहिरोले यातायातका साधन दुर्घटनामा पर्ने गरेका छन्। यो सडककै कारण बुटवलबाट उत्तरतर्फ जोडिने जिल्लाको यात्रा जोखिमपूर्ण हुने गरेको छ। पाल्पा दोभानका शिक्षक विष्णुप्रसाद पाण्डेले सुरुङमार्ग बन्ने खबरले स्थानीय खुसी भएको बताए। धेरै समय कुरामात्रै चल्यो, अब काम हुने संकेत देखिएको छ, छिट्टै काम थाल्नुपर्छ, उनले भने। पाल्पाका दक्षिणी पालिकाका स्थानीयका लागि सिद्धबाबा निकै तनाव बनेको छ। दैनिक कृषि उपज लिएर बुटवल झर्नेहरू सुरुङ मार्ग बन्ने प्रक्रिया सुरु भएपछि उत्साहित भएका छन्।"
भिल्ला रियल च्याम्पियन,पोल्यान्ड : स्पेनिस क्लब भिल्लारियलले युरोपा लिग फुटबलको उपाधि जितेको छ। बुधबार राति भएको खेलमा प्रिमियर लिग क्लब म्यानचेस्टर युनाइटेडलाई सडन डेथमा १११० ले पराजित गर्दै भिल्लारियल च्याम्पियन बनेको हो। पोल्यान्डको पोल्साट एरिनामा भएको रोमाञ्चक खेलको निर्धारित ९० मिनेट र थप गरिएको अतिरिक्त समय ११ गोलको बराबरीमा सकिएको थियो। खेलको २९औं मिनेटमा जेरार्ड मोरेनोले गोल गर्दै भिल्ला रियललाई अग्रता दिलाएका थिए। दोस्रो हाफको ५५औं मिनेटमा एडिन्सन काभानीले गोल गर्दै म्यानचेस्टर युनाइटेडलाई खेलमा फर्काएका थिए। त्यसपछि निर्धारित समय र थप गरिएको अतिरिक्त समयमा पनि दुवै टोलीबाट गोल नभएपछि खेल टाइब्रेकरमा धकेलिएको थियो। २२ पेनाल्टी भएको खेलमा म्यानचेस्टर युनाइटेडका गोलरक्षक डेभिड डी जिया चुक्दा भिल्लारियलले पहिलो पटक उपाधि जित्न सफल भयो। जियाको प्रहार भिल्लारियलका गोलरक्षक जेरोनिमो रुलीले बचाएका थिए। भिल्लारियलका जेरार्ड मोरेनोले टाइब्रेकरमा पहिलो प्रहारलाई गोलमा परिणत गरेका थिए। युनाइटेडका लागि जुआन माटाले पनि पहिलो प्रहारमा गोल गरे। ड्यानी राबाले भिल्ला रियलका लागि दोस्रो प्रहारमा गोल गरेपछि एलेक्स टेलेसले युनाइटेडलाई बराबरीमा ल्याए। तेस्रो प्रहार गर्न आएका पाको अल्कासेरको प्रहार गोलरक्षक जियाको हातमा लाग्दै गोल भएको थियो। युनाइटेडका लागि पनि ब्रुनो फर्नान्डेसको प्रहार गोलरक्षक जेरमिनो रुल्लीको हातमा लाग्दै गोल भयो। चौथो प्रहारमा अल्बर्टो मोरेनोले गोल गर्दै भिल्ला रियललाई अग्रता दिलाए। मार्कस रासफोर्डले पनि युनाइटेडको चौथो प्रहारमा कुनै गल्ती गरेनन्। भिल्ला रियलका ड्यानी परेहोले पाँचौं प्रहारलाई गोलमा परिणत गर्दै युनाइटेडमाथि दबाब बनाएका थिए। उरुग्वेली फरवार्ड एडिन्सन काभानीले पनि सहजै गोल गर्दै खेल सडन डेथमा लम्ब्याएका थिए। मोई गोमेजले गोल गर्दै भिल्ला रियललाई पुनः अग्रता दिलाएका थिए। त्यसपछि फ्रेडले गोल गर्दै खेल बराबरीमा ल्याए। कप्तान राउल आल्बिओलले गोल गर्दै भिल्ला रियललाई पुनः अग्रता दिलाए। ड्यानिएल जेम्सले पनि सहज ढंगले गोल गर्दै खेल बराबरी गरे। त्यसपछि फ्रान्सिस कोकेलाइनले टप कर्नरमा पेनाल्टी प्रहार गर्दै गोलरक्षक जियालाई कुनै अवसर नै दिएनन्। लुक शको प्रहार गोलरक्षक रुल्लीको हातमा लाग्दै गोल भएको थियो। मारियो गास्परले गरेको शक्तिशाली प्रहारलाई जियाले बचाउन सकेनन्। एक्सेल तुआनजेबेले गोलरक्षकलाई विपक्षी दिशामा पठाउँदै खेल दसौं प्रहारसम्म लम्ब्याए। पाउ टोरेसले गोल गरेपछि भिल्ला रियल अग्रता लिन सफल भयो। भिक्टर लिन्डलफले पनि आफ्नो प्रहारमा कुनै गल्ती नगरी दुवै गोलरक्षकलाई प्रहार गर्न निम्त्याएका थिए। भिल्ला रियलका गोलरक्षक रुल्लीले गोल गरे भने म्यानचेस्टर युनाइटेडका डेविड डी जियाको प्रहार रुल्लीले बचाएपछि भिल्ला रियल उपाधि जित्न सफल भएको थियो। भिल्ला रियलले पहिलो पटक युरोपा लिगको उपाधि जितेको हो। भिल्ला रियलको इतिहासमा यो नै सर्वाधिक ठूलो उपाधि हो। म्यानचेस्टर युनाइटेड भने दोस्रो पटक युरोपा लिगको उपाधि जित्न असफल भयो। यसअघि म्यानचेस्टर युनाइटेडले सन् २०१७ मा उपाधि जितेको थियो। त्यसयता युनाइटेडले कुनै पनि उपाधि जित्न सकेको छैन।
३६ प्रतिशतको विकृति हटाऔं,"भनिन्छ, धनको मुख कालो हुन्छ। त्यसैले कालो धन कमाउनेहरूले सफेद व्यवहार गर्दैनन्। दया, माया, नैतिकता, विवेकलाई बन्धक बनाएर उनीहरू धनको भर्याङ चढिरहेका हुन्छन्। कसैले देशलाई ठगेका हुन्छन्, कसैले दुईछाक टार्न नसक्नेहरूलाई र कसैले मानव जगत्लाई नै शोषण गरेर कालो धनको पछाडि तँछाडमँछाड गरिरहेका हुन्छन्। समाजमा अलिक कमाएकाहरूले ऋणले छाक टार्नेहरूलाई निर्मम शोषण गरिरहेको यस्तै दृश्य आम समुदायमा छ। सबै साहुमहाजनले निमुखा गरिबलाई लुटिरहेका हुन्छन् भन्न खोजिएको पटक्कै होइन। मनकारी साहुमहाजन पनि देशमा प्रशस्त छन्। उनीहरू मुलुकका प्रतिष्ठित घरानाका रूपमा स्थापित छन्। लुट्नु त परका कुरा आम्दानीको ठुलै हिस्सा सामाजिक काममा खर्च गरेर समाज र देशलाई ठुलो गुन पनि लगाइरहेका छन्। तर सबैमा यस्तो महानता हँुदैन, जो धनी हुन अरूलाई लुट्नुपर्छ भन्ने अन्धकारयुक्त संस्कारमा छन्, जो दया, माया, इज्जत, प्रतिष्ठा सम्झेर उँभो लागिन्नँ भन्ने कुत्सित भावनाले ग्रसित छन्। साहित्यका कथामा झैं दिनदहाडै गरिब, निमुखालाई निर्मम लुटेर मालामाल बनिरहेकाहरूको उदाहरण अनगिन्ति छ। अहिले विशेषगरी गोरखा सदरमुकामको यस्तै दृश्य पर्दाअगाडि आएको छ, जहाँका दलित समुदायलाई चर्को ब्याजमा ऋण दिएर उनीहरूको जायजेथा हडप्ने प्रवृत्ति देखिएको छ। गोरखा सदरमुकामको विशेषगरी काँठमा बस्ने दलित समुदायहरूलाई मुख्यबजारमा बस्ने साहुमहाजनहरूले चर्को ब्याजमा पैसा सापट दिने गरेका छन्। ३६ प्रतिशत ब्याजदरमा दुईचार लाख रुपैयाँ सापटी दिएर उनीहरूको बीसौं, तीसौं लाख पर्ने घरजग्गाको लालपूर्जा हडपिरहेको पाइएको छ। ऋण दिने बेला मौखिक रूपमा दृष्टिबन्धक भनेर लालपूर्जा राख्ने तर लेखापढी व्यवसायीसँग साँठगाँठ गरी राजीनामा पास गरेर घरजग्गा आफ्नो बनाएका घटना पनि छरपस्ट छन्। सहमति गर्दा ३६ प्रतिशत भन्ने तर चुक्ता गर्ने बेला ब्याजको स्याज गर्दै ६० प्रतिशतसम्म लागू गर्ने अनि तिर्न नसक्ने बनाएर लालपूर्जा साहुलाई नै छाड्न बाध्य पार्ने घटना पनि छन्। साहुलाई विश्वास दिलाउन ऋण लिन चाहने गरिब र ऋण दिने साहुको बीचमा दलाल पैदा हुने, ऋण पाएबापत निश्चित प्रतिशत दलालले खाने गरेको घटना पनि छन्। चर्को ब्याजमा ऋण दिने, चुक्ता गर्न जाँदा अहिल्यै किन चुक्ता गर्ने भन्दै ललाईफकाई लामो समय बनाएर नामी घरबारी छोड्न बाध्य पार्ने घटनाहरू पनि छ्यापछ्याप्ति छन्। गहना धितो राखेर सुनचाँदी पसलेहरूले चर्को ब्याजमा ऋण दिने तर केही वर्षभित्रै निमुखा विपन्न समुदायको सुनका गहना लिलाम गरेका घटना पनि छिपेका छैनन्। साधारणतया दिनहुँ हेर्दा सुन पसलमा गहना बनाएर बेचिरहेको जस्तो देखिन्छ, तर गरिब आमा, दिदीबहिनीहरूको फुली, मुन्द्री बन्धक राखेर ऋण दिने र केही बर्षमा हडपेर मालामाल भएकाहरू पनि छन्। मिहिन गरेर खोज्ने हो भने सडकछेउको सटरमा पसल राखेर भित्र कालोधन्दा गरेका यस्ता उदाहरण बग्रेल्ती छन्। नखोजेर वा खोज्ने निकाय नभएर मात्र हो, यदि रुचिका साथ खोज्ने हो भने जनसम्पर्कका लागि सटरमा काउन्टर राख्ने तर भित्र अर्कै कारोबार गर्नेहरू भेटिन्छन्। यसबारे जिल्लास्थित प्रहरी कार्यालय जानकार हुन्छ। प्रहरीका इन्टेलिजेन्सहरू यस्ता कारोबार र कारोबारीका बारेमा राम्ररी जानकार हुन्छन् तर नीतिगत खोजी नभएकैले अहिलेसम्म त्यस्ता कालोधन्दा गर्नेहरू कारबाहीको दायरामा आएका छैनन्। निमुखा गरिबलाई टाट पल्टाउने गरी मिटर ब्याजमा ऋण लगानी गरी घरबारविहीन बनाउने गोरखा बजारमा जुन दृश्य देखिन्छ, यो यथार्थता गोरखाको मात्र होइन, नेपालका सबैजसो गाउँ र सहरका हुन्। गोरखाको दृश्य प्रतिनिधि मात्र हो। ७७ वटै जिल्लाभित्र हुने गरेका यस्ता गतिविधिको नियमन स्थानीय प्रशासनले गर्ने हो। आर्थिक कारोबारसम्बन्धी अनियमितताप्रति नेपाल राष्ट्र बैंकको ध्यान आकर्षण हुनुपर्छ। सयौंवर्ष पहिलेको समाजमा झैं हुने गरेका यस्ता मिटर ब्याजी गतिविधि निर्मूल पार्न सामाजिक अभियन्ताहरूको पनि भूमिका हुन्छ। शोषणरहित सुन्दर समाज निर्माणमा नागरिक समाजको पनि महŒवपूर्ण योगदान हुन्छ। यदि यसो हुन सक्यो भने मात्र संयुक्त राष्ट्रसंघका आवद्ध नेपालसहित १९३ राष्ट्रले सन् २०३० सम्ममा हासिल गर्न लागेको दिगो विकास लक्ष्य सफल हुनेछ। त्यति मात्र होइन, नेपाल सरकारले अघि सारेको समृद्ध नेपाल : सुखी नेपाली को महत्त्वाकांक्षी योजना पनि सम्भव हुनेछ।"
अख्तियार स्वतन्त्र होस्,"देशमा जबसम्म अख्तियार दुरूपयोग अनुसन्धान आयोग छ भन्ने अनुभूति हुँदैन, तबसम्म भ्रष्टाचार कम हुँदैन नेपालमा संवैधानिक नियुक्तिहरू निकै चर्चामा रहने गर्छन्। पछिल्लो समय प्रधानमन्त्री केपी शर्मा ओलीले गरेका संवैधानिक नियुक्तिले पनि प्रशंसाभन्दा पनि बढी आलोचना खेपेका थिए। एक पक्षले संवैधानिक नियुक्ति असंवैधानिक ढंगले गरियो भन्दै खारेजीको मागसमेत राखेका थिए भने अर्को पक्षले आशाको किरणको रूपमा हरेका थिए। संवैधानिक नियुक्तिहरूमा पनि अख्तियार दुरूपयोग अनुसन्धान आयोगका पदाधिकारीको नियुक्ति सधैंजसो चर्चामा रहने गर्छ। हरेक दल प्रमुखका आआफ्नै काण्डले पनि होला अख्तियार प्रमुखमा आफ्नो पक्षको मान्छे राख्न हरेक दल हानाथाप गर्ने गरेका छन्। पछिल्लो समय ओलीले अख्तियार दुरूपयोग अनुसन्धान आयोगका प्रमुख आयुक्तको रूपमा प्रेमकुमार राईलाई नियुक्ति गरेका छन्। उनको नियुक्ति विवादित बने पनि पछिल्लो समयको उनको काम गराई कुनै विवादमा मुछिएको छैन। त्यसैले पनि आमसर्वसाधारणले उनमा एउटा आशाको किरणको रूपमा हेरिरहेका छन्। उनी अहिले पनि आमनागरिकदेखि सरोकारवाला निकायका चासोका केन्द्र बनेका छन्। अख्तियारका प्रमुख आयुक्तको नियुक्ति किन चर्चामा आयो ? त्यसका पछाडि विभिन्न कारण छन्। एक त नेकपाभित्र भागबन्डाको कुरा नमिल्दा नै किचलो सुरु भएको थियो। लामो समयदेखि रिक्त रहेका ंसंवैधानिक परिषद्का पदहरूमा आआफ्ना मानिस राख्ने होडबाजीले पनि नेकपालाई फुटसम्म पुर्याएको हुनसक्छ। नेकपामा दुई खेमामा विभाजन भइसकेपछि एक पक्षलाई तह लगाउन प्रधानमन्त्रीले अख्तियारमा राईलाई नियुक्त गरे भन्ने आरोप पनि उनलाई लगाइने गरेको छ। नियुक्ति पछि राईले दिएको अभिव्यक्तिले पनि उनलाई चर्चामा ल्याएको हो। उनले निर्दोषलाई सजाय भोग्न दिन्नँ र जो कोही पनि दोषी देखिएमा छोड्दिनँ भन्ने अभिव्यक्ति दिएका थिए। आयोग कुनै पनि लाभ र राजनीतिक दबाबमा आउनु हुँदैन। अब अख्तियार नै अरूको दबाबमा पर्न थाल्यो भने देश भ्रष्टाचारमा लिप्त हुन पुग्छ। त्यसैले अख्तियार दुरूपयोग अनुसन्धान आयोग भन्ने नाम सुन्दा नै भ्रष्टाचारीको मुटु काम्न थाल्नु पर्छ। प्रमुख आयुक्तको नियुक्ति बारेमा सत्ता पक्ष र प्रतिपक्षका फरक फरक विचार थिए र अहिले पनि छन्। तर, हामी आमनागरिकले बाहिरबाट हेर्दा राईको काम कर्तव्य माथि अहिलेसम्म कुनै शंका गर्ने ठाउँ भेटिएको छैन। उनले नियुक्ति भएदेखि अहिलेसम्म कुनै त्यस्तो विवादित काम गरेका छैनन् जसले उनलाई शंकाको नजरले हेर्नु परोस्। राईलाई राज्यले एउटा जिम्मेवारी सुम्पिएको छ। त्यो जिम्मेवारी उनले पूरा गर्नुपर्छ। देशमा भएका आर्थिक अनियमिततालाई खबरदारी गर्नुपर्छ। अहिलेसम्मको काम गराई हेर्दा उनले आफ्नो कर्तव्य पूरा गरिरहेका छन् जस्तो लाग्छ। राईसँग सरकारी सेवाको लामो अनुभव छ। काम गर्दा गर्दै खारिएका, लामो प्रशासन यन्त्रको अनुभव प्राप्त गरेका, औपचारिक अनौपचारिक अध्ययन अनुसन्धानमा पोख्त र मर्यादित व्यक्ति हुन् राई। नेपालमा देखिएको राजनीतिक संकटका कारण उनीहरूले झट्टै ठुलै काम गर्ने वातावरण पाउन सकिरहेका छैनन्। काम कारबाही नै सुरु नहुँदै यसले काम गर्न सक्दैन, स्वार्थ पूर्तिका लागि नियुक्ति गरिएको हो भनेर शंका उब्जाउने हो भने अख्तियार मात्र नभएर कुनै पनि निकाय अछुतो रहन सक्दैन। सबैभन्दा पहिले काम गर्न दिनुपर्छ। त्यसपछि काम कारबाही गलत लाग्यो भने आवाज पनि उठाउनु पर्छ। राईका सन्दर्भमा कसैले आवाज उठाउनु पर्छजस्तो लाग्दैन। उनले अहिलेसम्म निष्ठापूर्वक काम गरिरहेका छन्। अघिल्ला दिनहरूमा पनि आफ्नो निष्ठालाई पूर्ण रूपमा कायम राख्नेमा म विश्वस्त छु। एउटा कुरा के सत्य हो भने अख्तियार दुरूपयोगले अहिलेसम्म जनचाहना अनुरूप काम गर्न सकेको छैन। ठुला माछालाई समात्न नसक्ने र ससाना घटनाहरूमा बढी ध्यान दिँदा देशमा भ्रष्टचार मौलाएको कुरा पनि सत्य हो। यसअघि नियुक्त भएका केही प्रमुख आयुक्तहरू आफैं भ्रष्टाचारको मामलामा मुछिएका कारणले पनि मानिसले अख्तियारलाई विश्वास गर्न छोडेका छन्। तर, सबैलाई एउटै शंकाको नजरबाट हेर्नु पनि सही हुँदैन। अहिलेसम्मको नियुक्तिमा राई सबैभन्दा बढी आशा गरिएका पात्र हुन्। केही समयका लागि उनले गर्ने काम कारबाहीलाई हामीले नियाल्न सक्नुपर्छ। राईले भनिरहेका छन्, भ्रष्टाचारका मुद्दामा निष्पक्ष रूपमा अनुसन्धान र छानबिन गरिन्छ। दुधको दुध र पानीको पानी छुट्याइन्छ। जो दोषी छ, ऊ कुनै पनि हालतमा उम्किन सक्दैन। सायद यस्तै गर्छन् पनि होला, एकपटक हामीले सकारात्मक दिशातर्फ सोच्नु पनि आवश्यक छ। अख्तियार दुरूपयोग अनुसन्धान आयोगको स्थापना कालदेखि नै उसले गरेका कतिपय काम कारबाहीहरू अदालतले बदर गर्ने, कतिपय सदर गर्ने, कतिपय खण्डीकृत हुँदै आए। अख्तियारले गरेका सबै काम सही थिए भन्ने पनि छैन र सबै गलत थिए भन्ने पनि होइन। यसमा अख्तियारलाई प्रश्न उठाउन पनि सकिएला तर उसमाथि अविश्वास गरेर मात्र समस्याको समाधान हुन सक्दैन। अख्तियार कहाँ नेर गलत भयो, केमा त्रुटि भयो भन्ने विषय नियालेर त्यसमा काम गर्नु आवश्यक छ। आयोगले आफ्नो संवैधानिक जिम्मेवारी पूरा गर्न र गराउन अनुसन्धान प्रक्रिया र पद्धति परिवर्तन गर्नुपर्छ। अर्थात् अनुसन्धान प्रक्रियालाई परिमार्जन गर्नुपर्छ। सधैं परम्परागत अनुसन्धान प्रक्रियाले मात्र नतिजा दिन सक्दैन, त्यसलाई युग सुहाउँदो बनाउनु आवश्यक हुन्छ। नयाँ कानुन निर्माण गर्ने र त्यसको कार्यान्वयनका लागि सरकारसँग पहल गर्ने। अनुसन्धानमा अत्याधुनिक उपकरणहरूको प्रयोग गर्ने। पद्धति र प्रक्रियामा संशोधन गरेर नयाँ अनुसन्धान पद्धति अवलम्बन गर्ने कार्य गर्नु निकै आवश्यक रहेको छ। जसले अनुसन्धानमा लामो अनुभव संगालेका छन् उनीहरूसँग सल्लाह सुझाव लिने, छलफल गर्ने, अनुभव साटासाट गर्ने। नयाँ तौरतरिकाहरू अवलम्बन गर्ने र अनुसन्धानलाई विश्वसनीय र भरपर्दो बनाउने काम अहिलेको नेतृत्वले गर्छ जस्तो लाग्छ। र गर्नु पनि पर्छ। गर्नु पर्ने र नगरी नहुने पहिलो कुरा अनुसन्धान पद्धति परिमार्जन नै हो। अब कोही पनि मानिस शंकाकै भरमा पीडित नहोस्। शंकाकै भरमा उसलाई मुद्दा नलागोस्। एक निर्दोष व्यक्तिलाई समाजमा अपराधी, भ्रष्टचारी, घुसखोरी भन्ने आरोप लाग्यो भने त्योभन्दा गलत काम अरू हुन सक्दैन। त्यसैले तथ्य र प्रमाणको आधारमा अनुसन्धान अगाडि बढाउनु पर्छ। कसैले उसलाई फसाउन पो खोजेको हो कि भन्ने विषयमा छड्के शैलीमा सोच्नु पनि आवश्यक हुन्छ। आउँदा दिनमा अख्तियार दुरूपयोग अनुसन्धान आयोगले मुलुकमा भइरहेका चरम आर्थिक हिनामिना र भ्रष्टचार रोक्न सहयोग गरोस्। देशलाई भ्रष्टाचार मुक्त बनाउनलाई सहयोग गरोस्। आयोगको स्थापना पनि मुलुकमा आर्थिक अनियमितता रोक्नका लागि गरिएको हो। यो यस्तो निकाय हो, जुन निकायले जिम्मेवार व्यक्ति, नेता, नेतृत्व र सरकारका प्रतिनिधिहरूलाई गैरकानुनी लाभ लिनबाट सचेत बनाउने काम गर्र्छ। आयोग कुनै पनि लाभ र राजनीतिक दबाबमा आउनु हुँदैन। अब अख्तियार नै अरूको दबाबमा पर्न थाल्यो भने देश भ्रष्टाचारमा लिप्त हुन पुग्छ। त्यसैले अख्तियार दुरूपयोग अनुसन्धान आयोग भन्ने नाम सुन्दा नै भ्रष्टाचारीको मुटु काम्न थाल्नु पर्छ। भन्नका लागि यो राज्यले प्रयोग गर्ने लठ्ठी हो। त्यो लठ्ठी देखेर सबै सतर्क हुन् र अनियमितता र गैरकानुनी आर्जनमा नलागुन्। भ्रष्टचार नगरुन्। त्यस्तो लठ्ठी कुठाउँमा लाग्नु हुँदैन। निर्दोषलाई त्यस्तो लठ्ठी सहनुपर्ने अवस्था नआओस्। दोषीले मुक्ति नपाओस्। अहिलेका प्रमुख आयुक्तले मानिसहरूमा गुमेको अख्तियारप्रतिको विश्वासलाई पुनः कायम गर्नेछन् भन्ने विश्वास मलाई लागेको छ। उनको काम गराइमा त्यसको लक्षण पनि देखिएको छ। उनी निडर व्यक्ति हुन्। उनले आजसम्म धेरै अनुभव पनि संगालेका छन्। कहाँ कसले र कसरी भ्रष्टाचार गरिरहेको छ, उनलाई राम्रोसँग थाहा हुन्छ। त्यसैले निडरताका साथ राई अगाडि बढ्नुपर्छ। राई अगाडि बढे भने उनलाई आमनागरिकको पनि साथ मिल्ने देखिन्छ। अब अख्तियारले साना मात्र होइन, भ्रष्टाचारका ठुला केसहरू पनि समात्नुपर्छ। जबसम्म जालमा ठुला माछा पर्दैनन् त्यसको चर्चा कतै हुँदैन। राईका लागि यो ठुलो अवसर हो। उनले आफ्नो अधिकार र अवसरलाई निष्ठापूर्वक निभाएर आफूलाई पुष्टि गर्नु पर्छ। त्यसको फाइदा उनलाई मात्र नभएर समग्र देशलाई नै हुनेछ। देशबाट भ्रष्टाचारका कसिंगरहरू बढार्ने काम राईले गर्नेछन् भन्नेमा पूर्ण आशावादी छु। उनले यो काम गर्न सके भने आयोगमाथि गुमेको सर्वसाधारणको विश्वास पुनः पलाउने छ। यसलाई सबैले विश्वास गर्न सक्ने संयन्त्रको रूपमा विकास गरियोस्। आउँदा दिनमा कसैप्रति दूराग्रह पूर्वाग्रह नराखी निष्पक्षरूपमा संविधानले सुम्पिएको जवाफदेहिता पूरा गर्न आयोग अगाडि बढोस्। देशमा जबसम्म आयोग छ भन्ने कुराको अनुभूति हुँदैन, तबसम्म भ्रष्टाचार कम हुँदैन। त्यसैले आयोगले मन वचन र कर्मका साथ काम गर्नुपर्छ।"
किन उर्लियो सेयर बजार ?,"काठमाडौं : विश्वव्यापी कोरोना भाइरस (कोभिड१९) संक्रमणबाट देश आक्रान्त छ। निषेधाज्ञाले अर्थतन्त्र ठप्प छ। राजनीतिक स्थिरता झन् भड्किएको छ। यस्तो अवस्थामा सेयर बजार भने निरन्तर उकालो लागिरहेको छ। बिहीबार मात्रै १५ अर्ब रुपैयाँको कारोबार भएको छ। नेपाल इन्भेष्टर फोरमका अध्यक्ष छोटेलाल रौनियारका अनुसार आठनौवटा कारणले पछिल्लो समयमा निरन्तर सेयर बजार उर्लिएको हो। साथै, यसको भविष्य राम्रो भएकाले अझै निरन्तर बढ्ने उनको आँकलन छ। कोभिडको समयमा सबै जना घरमा बसी अनलाइनबाट कारोबार गर्ने भएकाले सेयरबजारमा कोभिडको प्रभाव नपरेको अध्यक्ष रौनियारले बताए। उनका अनुसार ३६ लाखले डिम्याट खाता भरेका छन्। त्यसमध्ये ६ लाखले अनलाइनबाट काम गर्छन्। विदेशबाट पनि लगानी भइरहेकाले पछिल्लो समयमा निरन्तर सेयर बजार माथि गइरहेको छ। गृहणीदेखि विद्यार्थीसम्म डिम्याट खोल्ने आईपीओ भर्दै विस्तारै सेकेन्डरी मार्केटमा जान्छन्, उनले भने, रेमिट्यान्ससमेत बढेकाले सेयर कारोबार बढ्न सघाउ पुगेको छ। नेपालमा मात्र नभई पुँजी बजार संसारमै बढेको छ। विश्लेषकहरूले अझ बढ्ने बताएका छन्। चौथो त्रैमासिकमा नाफा बढ्ने देखिएकाले बढी बोनस पाउने आशामा लगानीकर्ता हौसिएका छन्। सेयर किन्दा ९ महिनामा ब्याज तिरेको हुन्छ। एक क्वाटरको ब्याज तिरे १ वर्षको बोनस पाइने भएकाले पछिल्लो समयमा सेयर बजार कारोबार गर्ने बढेका छन्। धेरै मानिसले पुँजी बजारबारे राम्रो जानकारी राख्नुका साथै अर्थतन्त्रको मेरुदण्ड भएकाले पनि धेरैको आकर्षण बन्न पुगेको छ। अर्थमन्त्री को आयो, राजनीतिक घटनाक्रम के भयो, राष्ट्र बैंकले के सर्कुलर निकाल्यो भन्ने गौण विषय हुन्, उनले भने, यसले क्षणिक प्रभाव पारे पनि सेयर बजारमा खासै फरक पर्दैन। वैदेशिक रोजगारीमा गएका ६० लाख श्रमिकले बचाएको पैसा पनि सेयर मार्केटमा आएको लगानीकर्ताहरू बताउँछन्। सेयरमा धेरै लगानी कोरियाबाट भइरहेको छ। आईपीओमा अनलाइनबाट मात्रै १० खर्ब रुपैयाँ भरिएको छ। बैंक तथा वित्तीय संस्थाबाट सस्तो ब्याजमा ऋण पाइने भएपछि धेरै लगानीकर्ता सेयर बजारमा हौसिएका छन्। बैंकले यसमा ८ प्रतिशतमै ऋण दिइरहेका छन्। बैंकमा तरलता प्रशस्त छ। बेसरेट पनि कम भएको र ब्याज पनि सस्तो भएकाले ऋण लिएर पुँजी बजारमा लगानी गरिरहेका छन्। पुँजी लाभकर ५ प्रतिशत बनाइनुका साथै कमिसन पनि घटाइएकाले सेयर बजार बढ्नमा थप मद्दत पुगेको अध्यक्ष रौनियारले बताए। कोभिडले बैंक तथा वित्तीय संस्था, हाइड्रोपावर, बिमालगायतको आम्दानीमा कमी भएको छैन। तेस्रो त्रैमासिकमा बैंकको १८ प्रतिशत आम्दानी बढेको छ। हाइड्रोपावरमा झन् कोभिडले कुनै असर गरेको छैन। बिहीबार हाइड्रोपावरमा कारोबार उच्च भएको छ। हाइड्रोपावरको प्रोडक्सन राम्रो हुनुका साथै केन्द्रीय प्रशारण लाइनमा अहिले जोडिएकाले पनि केही समय हाइड्रोपावरको कारोबार बढ्ने लगानीकर्ताको अनुभव छ। अहिले पुँजी बजार ३९ खर्बको भएको छ। यो बजेटको अढाइ गुणा बढी हो। जीडीपी ४५ खर्बको छ। पुँजी बजार त्यसको हाराहारीमा पुग्न थालेको छ। पुँजीबजारको आकार बढे पनि सेयरको मूल्य भने बढ्न सकेको छैन। तर, अझ बढ्छ भन्दैमा खराब सेयरमा लगानी गर्न नहुने लगानीकर्ताको सुझाव छ। हरेक वर्ष साधारणसभा गरेको, नेटवर्थ राम्रो भएको, हरेक वर्ष आम्दानी बढ्दै गएको, लाभांश कति दिएको लगायत हेरेर मात्र लगानी गर्नुपर्ने अध्यक्ष रौनियारले सुझाए।"
अक्सिजन नहुँदा रिफर,"सुर्खेत : कर्णालीका दुर्गम जिल्लामा अक्सिजन उपलब्ध छैन। अक्सिजन नै नहुँदा कोरोना संक्रमितको उपचारमा जटिलता छ। जिल्लामै उपचार सम्भव नहुँदा संक्रमितलाई थप उपचारका लागि जिल्लाबाहिर (रिफर) पठाउनुपर्ने बाध्यता छ। रिफर गर्नुपर्ने बाध्यताका कारण स्थानीयमा आर्थिक भार थपिएको हो। कर्णालीका हुम्ला, डोल्पा र मुगुलगायतका दुर्गम जिल्लामा अक्सिजन उपलब्ध छैन। तर, संक्रमितको उपचारमा अक्सिजन अनिवार्य जस्तै बनेको छ। जिल्लामा अक्सिजन नहुँदा जटिल प्रकृतिका संक्रमितलाई चिकित्सकहरूले जिल्लाबाहिर रिफर गर्दै आएका छन्। संक्रमितको अवस्था गम्भीर हुने र सडक यातायात भरपर्दो नहुँदा आफन्तले हेलिकप्टर नै चार्टड गरेर संक्रमितलाई सुर्खेत, नेपालगन्ज र काठमाडौंसम्म लैजाने गरेका हुन्। हेलिकप्टर चार्टड गर्दा १० लाख रुपैयाँसम्म तिर्नुपर्छ। यसले सर्वसाधारणले उपचार नै नगराउन नसक्ने अवस्था छ। अक्सिजन अभावकै कारण संक्रमितलाई जिल्लाबाहिर पठाउनुपर्ने बाध्यता छ। तर, ती जिल्लाहरूमा सञ्चालन गर्ने भनिएका अक्सिजन प्लान्ट भने हालसम्म सञ्चालनमा आउन सकेका छैनन्। प्रदेश सरकारले दुर्गममा अक्सिजन प्लान्ट सञ्चालन गर्न आवश्यक बजेट उपलब्ध गराएको छ। तर, दक्ष जनशक्तिको अभावमा मेसिन जडान गरिएका छै्रनन्। प्लान्ट सञ्चालनमा ल्याउन नसक्दा जिल्लामा अक्सिजन छैन। यसको मारमा संक्रमित परेका छन्। आफन्तले जिल्लाबाहिर नै लगेर उपचार गराउनुपर्ने अवस्था छ। हुम्लाको सर्केगाड गाउँपालिकाका स्वास्थ्य संयोजक सन्तोष धामी संक्रमित भए। उनको स्वास्थ्य अवस्था जटिल भएपछि गत वैशाख ३१ गते थप उपचारका लागि जुम्ला रिफर गरियो। जिल्ला स्वास्थ्य सेवा कार्यालयका प्रमुख प्रेमबहादुर सिंहका अनुसार उनलाई हुम्लाबाट जुम्लासम्म हेलिकप्टरमा लैजान साढे ९ लाख रुपैयाँ खर्च भयो। उनलाई जुम्ला रिफर गर्नुको एक मात्र कारण हुम्लामा अक्सिजन नहुनु नै हो। त्यहाँ प्लान्ट सञ्चालनका लागि मेसिनहरू पुगिसकेका छन्। तर, जडानको कुनै टुंगो छैन। रुकुमपश्चिमको अवस्था पनि उस्तै छ। वैशाखयता मात्रै जिल्लाबाट रिफर गरिएका ६ जना संक्रमितलाई हेलिकप्टरबाट बाहिर लगियो। जिल्ला स्वास्थ्य सेवा कार्यालयका कोरोना फोकलपर्सन ईश्वर रावलले अक्सिजन अभावकै कारण संक्रमितलाई जिल्लाबाहिर रिफर गर्नुपर्ने बाध्यता रहेको बताए। गाडीबाट संक्रमितलाई अन्य जिल्लामा रिफर गर्दा बाटोमै मृत्यु हुन सक्ने खत्तराका कारण पनि हेलिकप्टर नै चार्टड गर्नु परेको हो। संक्रमितले अक्सिजन अभावमा हेलिकप्टर चार्टड गर्नुपर्ने बाध्यता भइरहँदा जिल्ला अस्पतालमा भने मेसिन पुगेको एक महिना भइसक्दा पनि प्लान्ट सञ्चालनमा आएको छैन। अक्सिजन प्लान्ट जडानको काम नहुँदा मेसिनहरू थन्किएका छन्। कर्णालीका १० जिल्लामध्ये सुर्खेत र जुम्लामा मात्रै अक्सिजन प्लान्ट सञ्चालनमा आएका छन्। बाँकी जिल्लामा प्लान्ट नभएकै कारण त्यहाँका संक्रमितलाई अक्सिजनकै लागि अन्यत्र रिफर गर्नुपर्ने बाध्यता छ। पछिल्लो समय कर्णाली प्रदेश सरकारले दुर्गमका संक्रमितको उद्धारका लागि हेलिकोप्टर चार्टर गर्ने निर्णय गरेको छ। तर, कार्यान्वयनमा आएको छैन। कर्णाली प्रदेश स्वास्थ्य सेवा निर्देशनालयले भने जनशक्ति अभावका कारण दुर्गममा अक्सिजन प्लान्ट जडानमा समस्या भएको बताएको छ। अधिकांश जिल्लामा प्लान्ट सञ्चालन गर्ने मेसिन पुगिसकेका छन्, तर जडानका लागि जनशक्ति र पाइपलाइनको अभाव छ, प्रदेश स्वास्थ्य सेवा निर्देशनालयका कोरोना फोकलपर्सन नोदनाराण चौधरीले भने, सबै जिल्लामा एकै पटक प्लान्ट जडान गर्नुपर्दा समस्या आएको हो।"
३६ प्रतिशतको विकृति हटाऔं,"भनिन्छ, धनको मुख कालो हुन्छ। त्यसैले कालो धन कमाउनेहरूले सफेद व्यवहार गर्दैनन्। दया, माया, नैतिकता, विवेकलाई बन्धक बनाएर उनीहरू धनको भर्याङ चढिरहेका हुन्छन्। कसैले देशलाई ठगेका हुन्छन्, कसैले दुईछाक टार्न नसक्नेहरूलाई र कसैले मानव जगत्लाई नै शोषण गरेर कालो धनको पछाडि तँछाडमँछाड गरिरहेका हुन्छन्। समाजमा अलिक कमाएकाहरूले ऋणले छाक टार्नेहरूलाई निर्मम शोषण गरिरहेको यस्तै दृश्य आम समुदायमा छ। सबै साहुमहाजनले निमुखा गरिबलाई लुटिरहेका हुन्छन् भन्न खोजिएको पटक्कै होइन। मनकारी साहुमहाजन पनि देशमा प्रशस्त छन्। उनीहरू मुलुकका प्रतिष्ठित घरानाका रूपमा स्थापित छन्। लुट्नु त परका कुरा आम्दानीको ठुलै हिस्सा सामाजिक काममा खर्च गरेर समाज र देशलाई ठुलो गुन पनि लगाइरहेका छन्। तर सबैमा यस्तो महानता हँुदैन, जो धनी हुन अरूलाई लुट्नुपर्छ भन्ने अन्धकारयुक्त संस्कारमा छन्, जो दया, माया, इज्जत, प्रतिष्ठा सम्झेर उँभो लागिन्नँ भन्ने कुत्सित भावनाले ग्रसित छन्। साहित्यका कथामा झैं दिनदहाडै गरिब, निमुखालाई निर्मम लुटेर मालामाल बनिरहेकाहरूको उदाहरण अनगिन्ति छ। अहिले विशेषगरी गोरखा सदरमुकामको यस्तै दृश्य पर्दाअगाडि आएको छ, जहाँका दलित समुदायलाई चर्को ब्याजमा ऋण दिएर उनीहरूको जायजेथा हडप्ने प्रवृत्ति देखिएको छ। गोरखा सदरमुकामको विशेषगरी काँठमा बस्ने दलित समुदायहरूलाई मुख्यबजारमा बस्ने साहुमहाजनहरूले चर्को ब्याजमा पैसा सापट दिने गरेका छन्। ३६ प्रतिशत ब्याजदरमा दुईचार लाख रुपैयाँ सापटी दिएर उनीहरूको बीसौं, तीसौं लाख पर्ने घरजग्गाको लालपूर्जा हडपिरहेको पाइएको छ। ऋण दिने बेला मौखिक रूपमा दृष्टिबन्धक भनेर लालपूर्जा राख्ने तर लेखापढी व्यवसायीसँग साँठगाँठ गरी राजीनामा पास गरेर घरजग्गा आफ्नो बनाएका घटना पनि छरपस्ट छन्। सहमति गर्दा ३६ प्रतिशत भन्ने तर चुक्ता गर्ने बेला ब्याजको स्याज गर्दै ६० प्रतिशतसम्म लागू गर्ने अनि तिर्न नसक्ने बनाएर लालपूर्जा साहुलाई नै छाड्न बाध्य पार्ने घटना पनि छन्। साहुलाई विश्वास दिलाउन ऋण लिन चाहने गरिब र ऋण दिने साहुको बीचमा दलाल पैदा हुने, ऋण पाएबापत निश्चित प्रतिशत दलालले खाने गरेको घटना पनि छन्। चर्को ब्याजमा ऋण दिने, चुक्ता गर्न जाँदा अहिल्यै किन चुक्ता गर्ने भन्दै ललाईफकाई लामो समय बनाएर नामी घरबारी छोड्न बाध्य पार्ने घटनाहरू पनि छ्यापछ्याप्ति छन्। गहना धितो राखेर सुनचाँदी पसलेहरूले चर्को ब्याजमा ऋण दिने तर केही वर्षभित्रै निमुखा विपन्न समुदायको सुनका गहना लिलाम गरेका घटना पनि छिपेका छैनन्। साधारणतया दिनहुँ हेर्दा सुन पसलमा गहना बनाएर बेचिरहेको जस्तो देखिन्छ, तर गरिब आमा, दिदीबहिनीहरूको फुली, मुन्द्री बन्धक राखेर ऋण दिने र केही बर्षमा हडपेर मालामाल भएकाहरू पनि छन्। मिहिन गरेर खोज्ने हो भने सडकछेउको सटरमा पसल राखेर भित्र कालोधन्दा गरेका यस्ता उदाहरण बग्रेल्ती छन्। नखोजेर वा खोज्ने निकाय नभएर मात्र हो, यदि रुचिका साथ खोज्ने हो भने जनसम्पर्कका लागि सटरमा काउन्टर राख्ने तर भित्र अर्कै कारोबार गर्नेहरू भेटिन्छन्। यसबारे जिल्लास्थित प्रहरी कार्यालय जानकार हुन्छ। प्रहरीका इन्टेलिजेन्सहरू यस्ता कारोबार र कारोबारीका बारेमा राम्ररी जानकार हुन्छन् तर नीतिगत खोजी नभएकैले अहिलेसम्म त्यस्ता कालोधन्दा गर्नेहरू कारबाहीको दायरामा आएका छैनन्। निमुखा गरिबलाई टाट पल्टाउने गरी मिटर ब्याजमा ऋण लगानी गरी घरबारविहीन बनाउने गोरखा बजारमा जुन दृश्य देखिन्छ, यो यथार्थता गोरखाको मात्र होइन, नेपालका सबैजसो गाउँ र सहरका हुन्। गोरखाको दृश्य प्रतिनिधि मात्र हो। ७७ वटै जिल्लाभित्र हुने गरेका यस्ता गतिविधिको नियमन स्थानीय प्रशासनले गर्ने हो। आर्थिक कारोबारसम्बन्धी अनियमितताप्रति नेपाल राष्ट्र बैंकको ध्यान आकर्षण हुनुपर्छ। सयौंवर्ष पहिलेको समाजमा झैं हुने गरेका यस्ता मिटर ब्याजी गतिविधि निर्मूल पार्न सामाजिक अभियन्ताहरूको पनि भूमिका हुन्छ। शोषणरहित सुन्दर समाज निर्माणमा नागरिक समाजको पनि महŒवपूर्ण योगदान हुन्छ। यदि यसो हुन सक्यो भने मात्र संयुक्त राष्ट्रसंघका आवद्ध नेपालसहित १९३ राष्ट्रले सन् २०३० सम्ममा हासिल गर्न लागेको दिगो विकास लक्ष्य सफल हुनेछ। त्यति मात्र होइन, नेपाल सरकारले अघि सारेको समृद्ध नेपाल : सुखी नेपाली को महत्त्वाकांक्षी योजना पनि सम्भव हुनेछ।"
"भान्से नै भोकै : न एक छाक गाँसको उपाय छ, न श्रीमतीका लागि औषधि किन्ने पैसा","राजविराज : निषेधाज्ञा घोषणा भएसँगै होटल व्यवसाय ठप्प छ। सप्तरीमा पनि वैशाख २५ गते मध्यरातदेखि निषेधित क्षेत्र घोषणा गरिएको छ। होटलहरूमा काम गर्ने कतिपय मजदुर घर फर्किएका छन् भने कतिपय निषेधाज्ञा खुलिहाल्छ कि भन्ने आसमा छन्। अनिश्चितकालका लागि लगाइएको निषेधाज्ञाको म्याद समाप्त हुने स्थिति देखिएको छैन। यससँगै होटल खुल्ने समय पनि अनिश्चित बनेपछि सञ्चालकले भान्से कुमार मगरलाई घर जान भने। मगरको घर छैन। घर नहुने ४७ वर्षीय मगर ५८ वर्षीया श्रीमती कल्पनासँग राजविराज४ स्थित ६ केन्द्र विद्यालयको पछाडि एउटा झुप्रोमा बस्छन्। एउटा खाट र चुलो मात्र अट्ने कोठाको बहालबापत ८ सय रुपैयाँ तिरिरहेका छन्। सुरुमा बहालबापत एक सय रुपैयाँ तिरेर डेरा बस्न थालेका मगर दम्पतीले सोही ठाउँमा २५ वर्ष बिताए। साइला भाइ भोजपुरबाट झरेदेखि तीन दाजुभाइसँग भेटघाट छैन। निःसन्तान मगर दम्पतीले भोजपुर गएर नागरिकता बनाएनन्। भन्छन्, पैसा खर्च गरेर केका लागि नागरिकता बनाउनु ? जग्गाजमिन जोड्नु छैन। घर बनाउनु र जागिर खानु पनि छैन। निन्याउरो अनुहार पार्दै श्रीमती कल्पनाले भनिन्, सन्तान पनि भएनन्, बाँचुञ्जेल खायोमरेपछि सिद्धियो। निषेधाज्ञाअघिसम्म राजविराजको मुख्य बजारमै रहेको पशुपति होटलमा मगर २५ वर्षदेखि कार्यरत भान्से हुन्। बिरामी पर्न थालेपछि कल्पना भने १० वर्षदेखि काम छाडेर डेरामै बसेकी छन्। निषेधाज्ञापछि मगरसँग न एक छाक गाँसको व्यवस्था गर्ने उपाय नै छ न श्रीमतीको औषधि किन्ने पैसा नै छ। बिहानदेखि रातिसम्म काम गरेर मासिक १५ हजारमा कार्यरत उनलाई होटल मालिकले निषेधाज्ञाका बेला घर जान भनेपछि बेरोजगार बनेका छन्। भोजपुरको हतुवागढी गाउँपालिकाको होम्ताङ घोरेटारका उनले छेउकै रामप्रसादराई गाउँपालिका५ मानेभन्ज्याङ आम्बोटे गुराँसेकी ११ वर्ष जेठी कल्पना थापा मगरसँग २९ वर्षअघि प्रेमविवाह गरे। विवाह गर्दा उनको उमेर १८ वर्ष थियो। कामको खोजीमा धरानराजविराजको दास बसमा खलासी हुँदै राजविराजमा सम्पर्क भएपछि उनी राजविराजकै भएर बस्न थाले। कल्पनाले खोक्दै सकी नसकी कहिले खोले त कहिले झोल हालेको भिन्डी वा साग पकाउँछिन्। कुमार भने केही काम पाइने आशामा दैनिक घरबाट निक्लन्छन्। मजदुरी गर्ने भनेर निक्लियो, लकडाउनमा काम नै पाइएन बरु सबैलाई त्रसित पो देख्छु, उनले भने। बारीझारी सरसफाइ गर्न केही त काम पाइहालिन्छ कि भन्ने आशा पनि उनमा छ। तर, कसैले काम दिँदैनन्। कोरोना संक्रमणको डरले हो वा अरू कारणले हो कसैले केही काम दिएनन्, के गर्नु घुम्योघुम्यो, डेरा आयो, उनले भने। आफूले काम गर्दै आएको होटलले यसअघि पनि लकडाउनको अवधिको तलब काटेको र यसपटक पनि नदिने बताइसकेको उनले सुनाए। निषेधाज्ञा सुरु भएपछि सवारी साधन र बजार बन्द भयो, उनले भने, होटल चल्ने कुरै आएन, होटल सञ्चालकले नआउन भन्यो। उनको मुहार मलिन भयो।"
बाँकेका स्वास्थ्यकर्मी दिनभर आन्दोलित (फोटो फिचर),"नेपालगन्ज : ड्यूटीमा रहेकै बेला स्वास्थ्यकर्मीमाथि सांघातिक आक्रमण भएको भन्दै बाँकेका स्वास्थ्यकर्मी शुक्रबार बिहानैदेखि आन्दोलित भएका छन्। भेरी अस्पताल परिसरमा भेला भएर स्वास्थ्यकर्मीले पीडकमाथि कारवाहीको माग गर्दै प्रहरी, प्रशासनविरुद्ध नारा लगाइरहेका छन्। भेरी अस्पताल नेपालगन्जको कोभिड विशेष आइसोलेसन वार्डमा कार्यरत स्वास्थ्यकर्मीमाथि ड्यूटीमै रहेको बेलामा बिहीबार राति आक्रमण भएको थियो। अस्पतालको आइसीयूमा उपचाररत दाङका डिल्लीबहादुर रावतको मृत्यु भएपछि बिरामीका कुरुवासहितका व्यक्तिले स्वास्थ्यकर्मीको लापरबाहीले मृत्यु भएको भन्दै नर्समाथि सांघातिक आक्रमण गरेको आन्दोलित स्वास्थ्यकर्मीहरुले बताएका छन्। आक्रमणबाट जोगिन एकजना डाक्टर र ४ जना नर्स शौचालयमा लुकेका थिए। आक्रमणकारीले शौचालयको ढोका फुटाएर कुट्न थालेपछि डाक्टर र नर्सको टोली दुई तले घरको शौचालयको झ्यालबाट हाम फालेर ज्यान जोगाएका थिए। स्वास्थ्यकर्मीमाथि आक्रमणपछि आपू लुम्बिनी प्रदेशको मुख्यमन्त्री शंकर पोखरेलको मान्छे भएकाले कसले के गर्न सक्छ भन्दैै आक्रमणकारीले थप धम्काएपछि बिहीबार मध्यरातिसम्म अस्पताल परिसरमा स्वास्थ्यकर्मी आन्दोलित भएका थिए। उनीहरुले अस्पतालमा राजनीति गर्न नहुने, मुख्यमन्त्रीको आडमा स्वास्थ्यकर्मीलाई कुट्न पाइँदैन लगायतका नारा पनि लगाएका थिए। नेपाल चिकित्सक संघलगायतका स्वास्थ्यकर्मीका १५ वटा संघसंस्थाले शुक्रबार विज्ञप्ति प्रकाशित गरी दोषीलाई कारबाही, स्वास्थ्यकर्मीको उचित सुरक्षा व्यवस्था गर्न माग गर्दै जिल्लास्थित सबै स्वास्थ्य संस्थामा आन्दोलनको घोषणा गरेको जनाएका छन्। आन्दोलनरत स्वास्थ्यकर्मी घटनाको विरोध गर्दै जिल्ला प्रशासन कार्यालयमासमेत पुगेका थिए। घटनामा संलग्नलाई कारवाही गर्न गृहमन्त्रालयले निर्देशन दिएको छ। प्रधानमन्त्री केपी ओली र राष्ट्रपति विद्यादेवी भण्डारीलेसमते घटनामा संलग्नलाई कारवाही गर्न माग गरेका छन्। महामारीको समयमा स्वास्थ्यकर्मीमाथि आक्रमण हुनु निन्दनीय भएको भन्दै चौतर्फी विरोध भएको छ।"
राष्ट्रका नाममा प्रधानमन्त्रीको सम्बोधन (लाइभ),काठमाडौं : प्रधानमन्त्री केपी ओलीले राष्ट्रका नाममा सम्बोधन गर्दैछन्। कोरोना महामारीले नागरिक आक्रान्त भइरहेको बेला प्रधानमन्त्री ओलीले सम्बोधन गरेका हुन्। सँगै सरकारले शनिबार अध्यादेशमार्फत आगामी आर्थिक वर्षको बजेट ल्याउने तयारी गरिरहेको अवस्थामा प्रधानमन्त्रीले राष्ट्रको नाममा सम्बोधन गरेका हुन्। सरकारले १५ दिनअघि नीति तथा कार्यक्रम ल्याउनुपर्ने कानुनी व्यवस्था भएपनि यो पटक नीति तथा कार्यक्रम आएन। प्रतिनिधिसभा विघटन भएकाले नयाँ संविधान आएपछि पहिलो पटक अध्यादेशबाट बजेट ल्याउन लागिएको हो। संविधानको धारा ७६ (५) अनुसार शेरबहादुर देउवा र केपी ओलीले प्रधानमन्त्रीका पेश गरेको दाबी नपुगेको भन्दै राष्ट्रपति विद्यादेवी भण्डारीले जेठ ८ गते मध्यरातमा प्रतिनिधिसभा विघटन गरेर मध्यावधि चुनावको घोषणा भएको छ। चुनाव घोषणा भइसकेको अवस्थामा अध्यादेशमार्फत् बजेट ल्याउनु असंवैधानिक भन्दै चौतर्फी आलोचना भइराखेको छ। बजेटमा सरकारले नयाँ कार्यक्रम ल्याउन नमिल्ने बताइएको छ। चुनावमा मतदातालाई प्रभाव पार्नेगरी सरकारले नयाँ नीति तथा कार्यक्रमका लागि बजेट विनियोजन गर्नु नहुनेमा विज्ञले जोड दिएका छन्। भिडियो सौजन्य नेपाल टेलिभिजन
बन्ने भयो सुरुङ मार्ग,"बुटवल : सिद्धार्थ राजमार्गको बुटवलपाल्पा सडक खण्डमा पर्ने कुहिरेभिर (सिद्धबाबा)मा सुरुङमार्ग बन्ने प्रक्रिया सुरु भएको छ। सिद्धबाबा मन्दिरदेखि पाल्पाको तिनाउ गाउँपालिकाको दोभानसम्मको सडक अत्यधिक जोखिमपूर्ण रहेको छ। सोही क्षेत्रमा सुरुङ बनाउने प्रक्रिया सुरु भएको हो। मृत्युमार्गका रूपमा चिनिएको यो खण्डमा पछिल्लो एक दशकमा करिब दुई सय जनाको ज्यान गएको छ। सयौं सवारीसाधन पुरिने र तिनाउ नदीमा खस्ने गरेका छन्। वर्षाैंदेखि चुनावी नारा बनिरहेको यो सडक सुधारका लागि संघीय सरकारले काम अघि बढाएको हो। सडक विभागले आइतबार सुरुङ मार्ग निर्माणका लागि ४५ दिने बोलपत्र आह्वान गरेको छ। यो क्षेत्रमा सुरुङ निर्माणको अध्ययन गर्न २०७१ सालदेखि बजेट विनियोजन भए पनि नागरिकहरू सुरुङ बन्नेमा विश्वस्त थिएनन्। निर्माण कम्पनी छनोटकै प्रक्रिया सुरु भएपछि यस क्षेत्रका नागरिकहरू उत्साहित भएका छन्। बुटवलबाट उत्तरतर्फ स्याङ्जा, पाल्पा, गुल्मी, अर्घाखाँची, कास्की, बागलुङ जाने यो छोटो राजमार्ग हो। यो राजमार्ग सुनौलीदेखि पोखरासम्म जोडिएको छ। यसलाई त्रिदेशीय मार्ग बनाउने योजनासमेत सरकारको छ। केरलासुनौली सडक बनाउने अवधारणा अर्थमन्त्री विष्णु पौडेलले सार्वजनिक गरेका छन्। यो महत्त्वपूर्ण सडक हो, डबल लेनमा विस्तार गर्ने सरकारको योजना छ, अर्थमन्त्री पौडेल भन्छन्, त्यसका लागि सिद्धबाबा क्षेत्रलाई सुरक्षित बनाउनु पहिलो काम हो। गत वर्ष अर्थ मन्त्रालयले यो सुरुङ मार्गका लागि १० अर्ब १५ करोडको स्रोत सुनिश्चित गरेको थियो। सडक विभागका उपमहानिर्देशक विजय जैशीले पाँच वर्षभित्र सुरुङ निर्माणको काम सक्ने योजना रहेको बताए। सिद्धबाबाको जोखिम क्षेत्रलाई सुरक्षित बनाउन सुरुङ मार्गसहित अन्य विधिका योजना तय गरिएका छन्। स्विस कम्पनीले यसको विस्तृत अध्ययन प्रतिवेदन बनाउन सहयोग गरेको छ, हामीले त्यसकै आधारमा काम अघि बढाउन थालेका छौं, उनले भने। स्विस सरकारको सहयोगमा सिद्धबाबामा सुरुङ बनाउने योजनाको विस्तृत अध्ययन भएको थियो। सो अध्ययन अनुसार १ हजार १ सय २६ मिटरको सुरुङ मार्ग बन्ने उपमहानिर्देशक जैशीले जानकारी दिए। सुरुङ मार्गको प्रवेश बिन्दु र अन्तिम बिन्दुमा भने रकनेट र रकसेट विधिबाट पहिरो व्यवस्थापनको काम हुने उनले बताए। अर्थमन्त्री पौडेलले आफू पहिलो पटक अर्थमन्त्री हुँदा बजेट नै विनियोजन गरेर सिद्धबाबामा सुरुङमार्ग बनाउने योजना अघि बढाएका थिए। तर त्यसयता मूर्तरूपमा काम हुन सकेको थिएन। अहिलेको कार्यकालमा उनले त्यसलाई मूर्तरूप दिन थालेका हुन्। सिद्धबाबाको पहिरो क्षेत्रमा सुरुङ बनाउन आइतबार मात्रै बोलपत्र आह्वान भएको हो। सिद्धबाबा मन्दिरको खोच बुटवलतर्फको प्रस्थानबिन्दु हो। त्यहाँबाट सुरु भएको सुरुङ रामापिथेकस पार्क छेउमा निस्किनेछ। डबल लेनको सुरुङ निर्माण गर्ने गरी टेन्डरमा उल्लेख गरिएको छ। यो सुरुङ निर्माण पाँच वर्षभित्र सक्ने योजनासहित निर्माण कम्पनीको खोजी भएको हो। दुई वर्षअघि सुरुङ मार्ग बनाउन मिल्ने नमिल्ने विषयमा चट्टानको परीक्षण भएको थियो। चट्टान परीक्षणमा सुरुङ बनाउन सकिने निष्कर्ष निकालिएको थियो। हाल पहिरोले अत्यधिक जोखिम क्षेत्र रहेको क्षेत्रमा १ हजार १ सय २६ मिटरको सुरुङ बन्नेछ। अन्य स्थानमा ढुंगा नखस्ने प्रविधि अपनाइनेछ। करिब तीन किलोमिटर क्षेत्र सुरक्षित बनाउने काम सडक विभागले गर्न लागेको हो। सुरुङ निर्माणपछि पनि अहिलेको सडक कायमै हुनेछ। जसलाई आपत्कालीन अवस्थामा सवारीसाधन चलाउन प्रयोग गरिनेछ। जसको माथिबाट पहिरो झर्न नदिन रकसेट प्रविधि अपनाइने सडक विभागका उपमहानिर्देशक जैशीले जानकारी दिए। सडक विभागले ४५ दिने बोलपत्र आह्वान गरेको छ। अनुभवी कम्पनीले मात्रै सुरुङ निर्माणका लागि टेन्डर दाखिला गर्ने पाउनेछन्। पछिल्लो १० वर्षमा तीन किलोमिटरसम्म सुरुङ खनेको अनुभव भएका कम्पनीहरूले बोलपत्र दाखिला गर्न सक्ने मापदण्ड बनाइएको छ। स्वदेशमा सुरुङ निर्माण कम्पनी नभएकाले विदेशी कम्पनीले यो काम गर्नेछन्। सिद्धार्थ राजमार्गको यो खण्ड अत्यन्त जोखिमपूर्ण छ। हरेक वर्षायाममा यो क्षेत्रमा जाने पहिरोले यातायातका साधन दुर्घटनामा पर्ने गरेका छन्। यो सडककै कारण बुटवलबाट उत्तरतर्फ जोडिने जिल्लाको यात्रा जोखिमपूर्ण हुने गरेको छ। पाल्पा दोभानका शिक्षक विष्णुप्रसाद पाण्डेले सुरुङमार्ग बन्ने खबरले स्थानीय खुसी भएको बताए। धेरै समय कुरामात्रै चल्यो, अब काम हुने संकेत देखिएको छ, छिट्टै काम थाल्नुपर्छ, उनले भने। पाल्पाका दक्षिणी पालिकाका स्थानीयका लागि सिद्धबाबा निकै तनाव बनेको छ। दैनिक कृषि उपज लिएर बुटवल झर्नेहरू सुरुङ मार्ग बन्ने प्रक्रिया सुरु भएपछि उत्साहित भएका छन्।"
२४ घण्टामा ९८२१ जनाले जिते कोरोना : ६९५१ संक्रमित थपिए,काठमाडौं : पछिल्लो २४ घण्टामा नेपालमा ९ हजार ८ सय २१ जनाले कोरोना भाइरस (कोभिड१९) जितेका छन् । स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या चार लाख २८ हजार ६७० पुगेको छ । त्यसैगरी २४ घण्टामा ६ हजार ९५१ जना संक्रमित थपिएका छन् । योसँगै नेपालमा संक्रमितको संख्या पाँच लाख ४९ हजार ११९ पुगेको छ । सँगै २४ घण्टामा ९६ जनाको मृत्यु भएसँगै कोरोनाले ज्यान गुमाउनेको संख्या ७ हजार ४७ पुगेको छ ।
सबै रिट संवैधानिक इजलासमा,"काठमाडौं : प्रतिनिधिसभा विघटनको पक्ष र विपक्षमा परेका ३० वटै रिटको सुनुवाइ सर्वोच्च अदालतको संवैधानिक इजलासमा हुने भएको छ। प्रधानन्यायाधीश चोलेन्द्रशमशेर राणाको एकल इजलासले बिहीबार प्रारम्भिक सुनुवाइ गर्दै १९ रिटलाई पनि संवैधानिक इजलासमै पठाउन आदेश दिएको हो। जसमा विघटनविरुद्धका १५ र प्रधानमन्त्री केपी शर्मा ओलीको पक्षका चार रिट छन्। प्रधानन्यायाधीश राणाले प्रारम्भिक सुनुवाइकै क्रममा संविधानको धारा ७६ मा प्रधानमन्त्रीले राजीनामा गर्ने व्यवस्था कहाँ छ भनेर प्रश्न गरेका छन्। विश्वासको मत लिने आधार नदेखेपछि राजीनामा गर्ने भन्ने कुरा धारा ७६ को प्रक्रियाभित्र कहाँ छ ?, राणाले विघटनको पक्षमा बहस गरेका कानुन व्यवसायीलाई सोधे। धारा ७६ (३) अनुसार नियुक्त प्रधानमन्त्रीले राजीनामा नगरी धारा ७६ (५) को प्रक्रियामा जानु असंवैधानिक भएको जिकिर रिट निवेदकको छ। प्रधानमन्त्री ओलीले आफूसँग विश्वासको मत लिने आधार नभएको भन्दै धारा ७६ (५) को प्रक्रिया थालनी गर्न मन्त्रिपरिषद्को निर्णयबमोजिम राष्ट्रपतिसमक्ष सिफारिस गरेका थिए। त्यसको विपक्षमा रहेका कानुन व्यवसायीले विश्वासको मत लिनुपर्ने नत्र राजीनामा दिए मात्रै धारा ७६ (५) को प्रक्रिया थालनी हुने दाबी गरेका छन्। तर, विपक्षी गठबन्धनले नै कांग्रेस सभापति शेरबहादुर देउवालाई धारा ७६ (५) बमोजिमको प्रक्रियाअनुसार प्रधानमन्त्री नियुक्त गर्न राष्ट्रपतिसमक्ष दाबी पेस गरेको थियो। प्रधानन्यायाधीशले यस विषयमा बहसकर्तालाई अर्को प्रश्न गरे। विश्वासको मत नलिई मार्गप्रशस्त गरेको मिलेन भनी प्रश्न उठाउने दलहरू आफैं नयाँ सरकार गठनको आह्वान भएपछि भाग लिन गएका छन्। यसरी अरू दलहरूले भाग लिइसकेपछि प्रक्रिया देखाएर निर्णय नै नदिन मिल्छ त ?, उनको प्रश्न थियो। कांग्रेस, माओवादी केन्द्र, एमालेको माधवकुमार नेपाल पक्ष, जसपाको उपेन्द्र यादव पक्षका १ सय ४९ प्रतिनिधिसभा सदस्यको समर्थनसहित देउवालाई प्रधानमन्त्री बनाउन ७६ (५)बमोजिम दाबी पेस गरिएको थियो। यसमा प्रधानन्यायाधीशले सोधे, अदालतले प्रक्रिया नपुर्याई म्याद सूचना जारी गर्यो, मुद्दाको पक्ष त्यही सूचनाका आधारमा प्रत्युत्तर लिएर आयो भने अब हामीले निर्णय दिने कि नदिने ? ल भन्नुहोस् त। प्रत्युत्तर पनि ल्याउने अनि प्रक्रिया पनि मिलेन भन्न मिल्छ र ? राष्ट्रपति विद्यादेवी भण्डारीले दुवै पक्षको दाबीका समर्थनकर्ता भनिएका सदस्य एकअर्कामा दोहोरो परेको, दलको निर्णयविपरीत एकले अर्कालाई समर्थन गरेको देखिएको र सम्बन्धित दलले मान्यता नदिन लेखी आएकाले प्रतिनिधिसभामा विश्वासको मत प्राप्त गर्न सक्ने ठोस आधार नदिएकाले उपधारा ५ बमोजिम दाबी नपुग्ने भन्दै दुवै पक्षको दाबी नपुग्ने निर्णय दिएकी थिइन्। यस विषयमा प्रधानन्यायाधीशले राष्ट्रपतिको स्वतन्त्र अधिकारबारे अवगत गराएका छन्। धारा ७६ को उपधारा ५ ले प्रधानमन्त्री बन्ने आधारबारे निर्णय गर्न राष्ट्रपतिलाई विशेष अधिकार दिएको छ। धारा ६६ ले राष्ट्रपतिको काम, कर्तव्य र अधिकार तोकेको भए पनि धारा ७६ को उपधारा ५ ले प्रधानमन्त्रीको दाबी पुग्ने आधार छ कि छैन भनेर निर्णय गर्न दिएको विशेष अधिकार होइन र ? त्यहाँ कसरी निर्णय गर्ने भनेर कार्यविधि तोकेको छ र ? छैन, प्रधानन्यायाधीशले भने। उनले ७६(५) अनुसार प्रधानमन्त्री बन्न दलीय समर्थन चाहिने कि नचाहिने भनेर पनि प्रश्न गरे। उपधारा ५ ले उपधारा २ मै लग्यो, दुवै उपधारा मिलाएर पढ्नुहोस् त, उनले भने, भिन्नता तपाईंहामीले महसुस गरेको होला तर संविधानले भिन्न गरेको छैन। दलले समर्थन गरेको व्यक्ति भनेको छ। त्यसरी आधार पुर्याएमा भन्ने अर्थ लाग्दैन र ? उनले प्रतिनिधिसभाका २ सय ७१ जनाले नै दाबी गरेको भए के हुन्थ्यो भनेर पनि प्रश्न गरे। धारा ७६ को उपधारा ५ मा एकभन्दा बढीले दाबी गरे के गर्ने व्यवस्था छ ? २७१ को निवेदन पर्या भए के हुन्थ्यो ? सबै निवेदन संसदमा पठाइदिएर हुन्छ ?, उनको प्रश्न थियो। अधिवक्ता वीरभद्र जोशीले प्रतिनिधिसभा विघटन असंवैधानिक भएको दाबी गर्दै प्रतिनिधिसभा पुनःस्थापना गरिनुपर्ने जिकिर गरेका थिए। मध्यरातमा समय नदिई विघटन भयो। राष्ट्रपतिले भनेको मार्गप्रशस्त के हो ? प्रधानमन्त्री केपी शर्मा ओलीले राजीनामा दिएँ भने पनि स्पष्ट छैन। तसर्थ, पुनःस्थापना होस्, जोशीले भने। अधिवक्ता तुलसी पराजुलीले ओलीले विश्वासको मत नलिई राष्ट्रपतिले प्रतिनिधिसभा विघटन गर्नु असंवैधानिक भएको जिकिर गरे। धारा ७६ (३) बमोजिम नियुक्त प्रधानमन्त्रीले उपधारा ४ बमोजिम विश्वासको मत लिनुपर्नेमा उपधारा ५ मा जानु गैरसंवैधानिक छ, पराजुलीले भने। वरिष्ठ अधिवक्ता दिनेश त्रिपाठीले पुरानो फैसलाको पूर्ण पाठ नआउँदै प्रधानमन्त्री ओलीले प्रतिनिधिसभा विघटन गरेर अदालतको अपहेलना गरेको बताए। अपहेलना आरोपमा प्रधानमन्त्रीलाई पुर्जी काटिनुपर्ने माग त्रिपाठीले गरे। उनले भने, पुरानो फैसलाको पूर्ण पाठ नआउँदै फेरि विघटन गरेर अदालतको अपहेलना प्रधानमन्त्रीबाट भयो। त्यसैले संसद् विघटन नभएको मानेर कामकारबाही सुरु गर्ने आदेश दिनुपर्छ। उनले विश्वासको मत गुमाइसकेपछि कसरी प्रधानमन्त्रीमा सिफारिस हुन्छ भन्ने प्रश्न गरे। विश्वासको मत गुमाइसकेको व्यक्ति कसरी फेरि प्रधानमन्त्रीमा सिफारिस हुन्छ ? पहिले प्रधानमन्त्रीको पद खाली गर्नुपर्छ। पद खाली नगरी त्यही पदमा रहेको व्यक्तिलाई सिफारिस गर्नु बदनियत हो। यसले कानुनी मान्यता पाउन सक्दैन, उनले भने। अधिवक्ता बद्री भट्टले धारा ७६ को प्रक्रिया पूरा नगरी प्रतिनिधिसभा विघटन गर्ने काम भएको बताए। सर्वोच्चको फागुन ११ गते नै धारा ७६ का सबै प्रक्रिया पूरा गर्नुपर्ने फैसला आइसकेको उल्लेख गर्दै भट्टले अहिले त्यसविरुद्ध गएको जिकिर गरे। उनले भने, धारा ७६ को सबै प्रक्रिया अवलम्बन गर्नुपर्ने हो भनेर बोलिसकेको छ सर्वोच्चको ११ फागुनको फैसलामै। प्रधानमन्त्रीले यो आदेशको गम्भीर उल्लंघन गर्नुभएको छ। प्रधानमन्त्री संसदमा जानुपर्छ। अहिलेलाई निर्वाचनको प्रक्रिया यथास्थितिमा रहनुपर्छ भनेर अन्तरिम आदेश जारी गरिपाऊँ। निर्वाचनले नागरिकको स्वास्थ्यमा पनि असर गर्छ। अधिवक्ता अजय बुढाथोकीले राष्ट्रपतिको विज्ञप्तिमा सरकार बनाउन दाबी पुगेको छुट्याउने नछुट्याउने संवैधानिक अधिकार छ कि छैन भन्दै प्रश्न गरे। राष्ट्रपति संविधानको पालक र संरक्षक भएकाले यहाँ अधिकार नभई कर्तव्य पालना हुनुपर्नेमा बुढाथोकीको जोड थियो। २ वर्षसम्म अविश्वासको प्रस्ताव ल्याउन नपाउने प्रावधान छ। फागुन ११ को पृष्ठ ७ मा भनेको छ, ७६ को ५ मा सदस्य भनेको छ। कुनै पनि सदस्यले विश्वासको मत प्राप्त गरिसक्ने आधार पेस गरेमा कर्तव्य दिएको छ प्रधानमन्त्रीमा नियुक्त गर्ने। राष्ट्रपतिले छुट्याउने अधिकार संसदलाई दिनुपथ्र्याे, उनले भने। सर्वोच्चका सहरजिस्ट्रार बाबुराम दाहालले सबै रिट निवेदन संवैधानिक इजलासमा गएको बताए। विघटित प्रतिनिधिसभाका १ सय ४६ सदस्यले दायर गरेकोसहित ११ रिट यसअघि नै संवैधानिक इजलासमा लैजाने तय भएको थियो। संवैधानिक इजलासमा यी रिटको प्रारम्भिक सुनुवाइ शुक्रबार सुरु हुनेछ। प्रधानन्यायाधीश राणाले विघटनविरुद्ध परेका रिटमा अन्तरिम आदेश दिन अस्वीकार गरेका छन्। रिट निवेदकले अन्तरिम आदेशमार्फत प्रतिनिधिसभा विघटन र नयाँ निर्वाचनको घोषणा बदर गर्न माग गरेका थिए। उनीहरूले देउवालाई प्रधानमन्त्री पद नियुक्तिका लागि परमादेशसमेत माग गरेका छन्।"
ताजा जनादेशमा जानु प्रतिगमन होइन :प्रधानमन्त्री (पूर्णपाठ भिडियो),"काठमाडौं : प्रधानमन्त्री केपी ओलीले ताजा जनादेशमा जानु प्रतिगमन नभएको बताएका छन्। शुक्रबार राष्ट्रका नाममा सम्बोधन गर्दै प्रधानमन्त्री ओलीले भने, ताजा जनादेशमा जानु प्रतिगमन होइन। निर्वाचनमा जानुलाई प्रतिगमन भन्नु सारमा जनताको सार्वभौम सत्तालाई अस्वीकार गर्नु हो।' औलीले तोकिएकै समयमा निश्पक्ष रुपमा निर्वाचन गराउने प्रतिवद्धता व्यक्त गर्दै भने, निष्पक्ष निर्वाचन हुन्छ, ढुक्कहुनुहोस्। कसैलाई कुनै शंका भए सरकारमा सहभागी हुन म अहिले पनि आग्रह गर्छु।' उनले नीतिहिन गठबन्धनको भर्याङ चढेर सरकारमा जान खोज्नु भनेको अराजनितिक झेली काम भएको बताए। प्रधानमन्त्री ओलीले प्रतिनिधिसभालाई पूर्णकालीन र कामकाजी बनाउन आफू चाहेको भएपनि त्यस्तो परिस्थिति बन्न नदिइएको उनले बताए। आफूले विश्वास लिने प्रस्तावलाई विपक्षी दलले असफल बनाएको उल्लेख गर्दै ओलीले भने, 'न सरकारलाई विश्वासको मत प्रदान गर्ने न विकल्प दिनसक्ने अवस्था सिर्जना गरियो।राजनीतिक अन्यौल कायम गर्नु ठीक नहुने देखेर मैले संविधान बमोजिम कदम चालें ।' प्रधानमन्त्री ओलीले संविधानको धारा ७६ उपधारा ५ अनुसार दावी नपुगेपछि राष्ट्रपति विद्यादेवी भण्डारीले संवैधानिक व्यवस्थाअनुसार प्रतिनिधिसभा विघटन गरी नयाँ निर्वाचनको मिति बताए। तर विपक्षी दलहरू बहुदलीय व्यवस्थाको धज्जी उडाउँदै अराजक गतिविधि गरेको आरोप उनले लगाए। बहुदलीय व्यवस्थाप्रति नै नैराश्यता ल्याउने खालको गतिविधि प्रतिपक्षी दलहरूबाट भइरहेको बताउँदै उग्रबामपन्थी र उग्र दक्षिणपन्थी हमला गरिएको टिप्पणी गरे। बहुदलीय प्रणालीमा निर्दलीय चरित्रलाई ख्याल ठट्टा मान्न नसकिने बताउँदै ओलीले भने, 'हाम्रा लागि सत्ता साधन मात्र हो, साध्य होइन।' आवधिक निर्वाचन मार्फत जनताको तर्फबाट जनादेश आउनु लोकतान्त्रिक प्रक्रिया हो भन्दै प्रधानमन्त्री ओलीले निर्वाचनलाई अलोकतान्त्रिक कदम मान्न नसकिने बताए। उनले निर्वाचन निश्पक्ष र स्वतन्त्ररुपले सम्पन्न गर्ने प्रतिवद्धता व्यक्त गर्दै राजनीतिक स्थायित्वको केन्द्रविन्दु जनताको हितको संरक्षण भएको स्पस्ट पारे।स्वार्थी गठबन्धनले गर्दा एकता भंग भएको बताउँदै ओलीले भने, 'स्वार्थकेन्द्रित गठबन्धन नबनेको भए अहिलेसम्म पार्टीको एकता महाधिवेशन सम्पन्न भएर नयाँ नेतृत्व आइसकेको हुन्थ्यो कतिपय नेताहरुमा विभाजनको गतिविधिप्रति कत्तिपनि लज्जा नभएको देखियो, पार्टीको निर्देशन विपरित फ्लोर क्रस गराउने, आफ्नै दलको प्रधानमन्त्रीलाई हटाउने हस्ताक्षर अभियान चलाउने काम गरिए ।' प्रधानमन्त्री केपी शर्मा ओलीले अनेक प्रतिकूलताकाबीच पनि सरकारले आर्थिक रुपले उल्लेख्य प्रगति गरेको बताएका छन्। उनले भने, 'नेपाल अल्पविकसितबाट विकाशसील देशमा सिफारिस भएको छ। समग्रमा सकारात्मक आर्थिक बाटोमा सरकार रहेको छ।श्रमशक्ति बाहिरिने आँकडा घटेको छ, विद्युत उत्पादन बढेको छ, बाह्य व्यापार शुरुभएको छ।नेपालीको प्रतिव्यक्ति आय २५ प्रतिशतले बृद्धि भएको छ, रणनीतिक पूर्वाधारको क्षेत्रमा इतिहासमै धेरै उपलब्धी भएको छ ।' पछिल्लो तीन वर्षमा नेपालले विभिन्न क्षेत्रमा उल्लेख्य प्रगति हासिल गरेको भन्दै ओलीले संविधान पूर्ण रुपमा कार्यान्वयनमा आएको, संघीयताले स्थायित्व प्रदान गरेको, लामो सयमदेखि रिक्त संवैधानिक निकायहरुले पूर्णता पाएको, हिंसाको बाटो हिँडेका समूह शान्ति प्रक्रियामा आएको भन्दै यो कार्यकालमा महत्वपूर्ण उपलब्धि हासिल गरेको दाबी गरेका छन्। ओलीले देशमा भौतिक पूर्वाधार, सडक, पुल निर्माण, खानेपानी, भूकम्पले क्षतिग्रस्त बनाएका ऐतिहासिक र पुरातात्विक संरचनाको पुननिर्माण भएको, सुरक्षित आवास निर्माण, सुकुम्बासी समस्या समाधान गर्न आयोग गठन भएको बताए। सम्बोधनको पूर्णपाठ१४ जेठ २०७८ आदरणीय दिदीबहिनी तथा दाजुभाइहरू, १ गएको बैशाख २० गते कोभिड महामारीको दोस्रो लहरका सम्बन्धमा यहाँहरूसँग सम्वाद गरेको थिएँ। कोभिडको यो लहर निकै सङ्क्रामक र बढी घातक रहेको एवं यसको रोकथाम तथा नियन्त्रणका लागि राज्यका सबै संयन्त्र परिचालित गरिएको बताएको थिएँ। सङ्क्रमणको साङ्लो चुँडाउन निषेध आदेशको पालना गर्न र महामारी नियन्त्रणका लागि सरकारले चालेका कदममा साथ दिन आग्रह गरेको थिएँ। २ त्यस यताका पच्चीस दिन हाम्रा लागि निकै कष्टकर रहे। यस अवधिमा थप दुई लाख व्यक्ति सङ्क्रमित हुनुभयो। तीन हजारभन्दा बढीले ज्यान गुमाउनु भयो। अक्सिजन र शय्या व्यवस्थापनका लागि यो समय निकै चुनौतीपूर्ण रह्यो। लिक्विड अक्सिजन आयातमा समस्या पैदा भयो। अक्सिजन सिलिण्डरको अभाव खट्कियो। ३ समाधानका लागि हामीले सम्पूर्ण शक्ति केन्द्रित गर्यौं। त्यसले गर्दा अहिले स्थितिमा सुधार आएको छ। भारतबाट लिक्विड अक्सिजनको नियमित र थप मात्रा आपूर्ति हुन थालेको छ। अन्य उद्योगमा रहेका हजारौं अक्सिजन सिलिण्डर सङ्कलन गरी अस्पतालहरूमा पठाइएको छ। अक्सिजन प्लान्टहरूलाई पूर्ण क्षमतामा सञ्चालन गरिएको छ। अक्सिजन उद्योगलाई विद्युत् महसुलमा छुट दिने व्यवस्था गरिएको छ। नागरिकको जीवनरक्षाका लागि विदेशबाट एयरलिफ्ट गरेर समेत सिलिण्डर ल्याइएको छ। अस्पतालहरूमा अक्सिजन प्लान्ट जडान गर्न पर्याप्त रकम पठाइएको छ। मित्रराष्ट्रहरूको सहयोगमा उल्लेख्य सङ्ख्यामा भेण्टिलेटर र अक्सिजन कन्सन्ट्रेटर लगायत स्वास्थ्य सामग्री भित्रिएका छन्। ४ कोभिडविरुद्धको हाम्रो लडार्इँमा महत्वपूर्ण सहयोग गर्ने भारत, चीन र यसका सिचुवान तथा तिब्बत प्रान्तीय सरकारहरू, अमेरिका, स्पेन, बेलायत, जापान, अष्ट्रेलिया, स्वीट्जरल्याण्ड, जर्मनी, थाइल्याण्ड, सिङ्गापुर, न्यूजिल्याण्ड, फिनल्याण्ड लगायत मित्र राष्ट्रहरूप्रति हामी आभारी छौं। चिनियाँ रेडक्रस, तेमासेक फाउण्डेशन सिङ्गापुर, डाइरेक्ट रिलिफ अमेरिका, रोयल थाई मोनास्ट्री लगायत परोपकारी संस्थाबाट पनि सहयोग प्राप्त भएको छ। आफ्नो गाँस कटाएर अक्सिजन सिलिण्डर पठाउने खाडी क्षेत्रमा कार्यरत नेपाली श्रमिकप्रति सम्मान व्यक्त गर्न चाहन्छु । गैरआवासीय नेपाली सङ्घ र देशका उद्यमी, व्यवसायी र समाजसेवी लगायत सबै सहयोगीहरू धन्यवादका पात्र हुनुहुन्छ। ५ कोभिड १९ जस्तो ठूलो महामारीको सामना गर्न एकीकृत, समन्वयात्मक र समग्र राष्ट्र रणनीति आवश्यक पर्दछ। यसै खाँचोलाई पूर्ति गर्न कोभिड सङ्कट व्यवस्थापन अध्यादेश २०७८ जारी गरिएको छ। यसबाट राज्यको सम्पूर्ण शक्ति कोभिड विरुद्ध परिचालित गर्ने बाटो सहज भएको छ। अध्यादेशको व्यवस्था बमोजिम प्रधानमन्त्रीको अध्यक्षतामा निर्देशक समिति र यस मातहत चौबिसै घण्टा खटिने गरी कोभिड सङ्कट व्यवस्थापन केन्द्र स्थापना भएको छ। वीर अस्पताललाई कोभिड युनिफाइड केन्द्रीय अस्पताल तोकिएको छ। यहाँबाट कोभिड बिरामीहरूले स्क्रिनिङ, डायग्नोस्टिक, उपचार र अन्य सेवा पाउनुहुनेछ। वीर अस्पतालले जुनसुकै अस्पताल, संस्थान र मेडिकल कलेजहरूलाई कोभिडको उपचारमा समन्वयात्मक ढङ्गले परिचालन गर्नेछ। आवश्यकता अनुसार स्वास्थ्य सङ्कटकाल लगाउन सकिने व्यवस्था गरिएको छ। ६ कोभिड उपचारका लागि १५७ अस्पतालहरू सूचीकृत भएका छन्। कोभिडको नि:शुल्क उपचारका लागि ४५ निजी अस्पतालसँग सम्झौता गरिएको छ। महामारी सुरु भएको एक वर्षको अवधिमा भेण्टिलेटरको सङ्ख्या ३२७ बाट ९०४, आइसियु बेड २६०० बाट ३००० पुर्याइएको छ। अस्पतालमा २८५३ हाइडिपेन्डेन्सी युनिट (एचडियु) थप भएका छन्। ९०० अक्सिजन कन्सन्ट्रेटर थपिएका छन्। छिटै १८० भेन्टिलेटर, ६३० आइसियु, १४०० एचडियु र १९ अक्सिजन प्लान्ट थपिनेछन्। ७ कोभिड महामारीमाथि निर्णायक विजयका लागि खोप अनिवार्य छ। हालसम्म हामीलाई अनुदानबाट प्राप्त ३२ लाख २८ हजार डोज र खरिदबाट उपलब्ध १० लाख डोजबाट खोप अभियान अगाडि बढाएका छौं। पहिलो मात्रा खोप लगाएका नागरिकहरूका लागि दोस्रो मात्राको व्यवस्था जसरी पनि गरिने कुरामा निश्चिन्त रहन आग्रह गर्दछु। थप खोपको व्यवस्था गरेर सबै वयस्क नागरिकलाई खोप लगाइने र महामारीलाई नियन्त्रण गरी छाडने विश्वास दिलाउन चाहन्छु। ८ कोरोना महामारीको आक्रमणबाट विकसित र विकासशील, सम्पन्न र साधनस्रोत विहीन, ठूला र साना कुनै पनि देश बँच्न सकेका छैनन्। तर विकासशील देशहरूमाथि यसको मार बढी परेको छ। दिगो विकास लक्ष्य हासिल गर्ने उनीहरूको प्रयासलाई महामारीले झनै चुनौती खडा गरेको छ। खोपलगायत अत्यावश्यक जीवनरक्षक औषधीहरूको अभाव हुँदै जाँदा विकासशील देशहरू झनै पछाडि पर्नेछन्। आज खोपको असमान वितरण विश्वव्यापी बहसको विषय बनेको छ। खोप उत्पादक कम्पनीहरूले प्रतिबद्धता अनुसारको खोप उपलब्ध नगराउँदा विकासशील देशहरूका लागि खडा गरिएको कोभ्याक्स एलायन्सको समग्र योजना नै प्रभावित भएको छ। त्यसैले महामारीविरुद्धको विश्वव्यापी सहकार्यमा म पुनः जोड दिन चाहन्छु। जी७ र जी२० लगायत विकसित मुलुकहरूले अन्तर्राष्ट्रिय उत्तरदायित्व वहन गर्न आवश्यक छ। सबै सुरक्षित नहुँदासम्म हामी कोही पनि सुरक्षित हुन सक्दैनौं भन्ने यथार्थलाई मनन गर्न सबैसँग आग्रह गर्न चाहन्छु। ९ यस लडाइँको अग्रमोर्चामा चिकित्सक, स्वास्थ्यकर्मी, सुरक्षाकर्मी चालक तथा सफाइकर्मी र निजामति सेवाका राष्ट्रसेवकहरू हुनुहुन्छ। तीनै तहमा निर्वाचित जनप्रतिनिधिहरू र देशभरि नै स्वयंसेवीहरू परिचालित हुनुहुन्छ। आफ्नो निजी जीवन र पारिवारिक जिम्मेवारीलाई समेत पञ्छाएर सङ्क्रमितहरूको उपचार र व्यवस्थापनमा अहोरात्र खट्ने उहाँहरू हामी सबैका आदर र सम्मानका हकदार हुनुहुन्छ। महामारीविरुद्ध लडिरहेका जनशक्तिको सुरक्षामा सरकारले कुनै कसर बाँकी राख्दैन। अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमण सरह नै दण्डनीय मानिनेछ। १० अस्पतालमा उपचार गराइरहनु भएका र घरमै आइसोलेसनमा बसी स्वास्थ्यलाभ गरिरहनुभएका १ लाख १६ हजार ४७६ दिदीबहिनी तथा दाजुभाइहरूको शीघ्र स्वास्थ्यलाभको कामना गर्दछु। ६ हजार ९५१ नागरिकहरूको निधनप्रति गहिरो दुःख व्यक्त गर्दै शोकाकुल परिवारजनमा हार्दिक समवेदना प्रकट गर्दछु। ११ कोभिडसँग मुकाबिला गर्न जीवन पहिला हाम्रो नीति हो। जनताको जीवन रक्षा सरकारको प्रमुख दायित्व हो। हामीलाई थाहै छ, महामारी नियन्त्रणको पहिलो र प्रभावकारी उपाय भनेको यसको रोकथाम हो, महामारी फैलिन नदिनु हो। यसका लागि जनस्वास्थ्यका मापदण्डहरूको कडाइका साथ पालना गर्न पुनः सबै दिदीबहिनी तथा दाजुभाइहरूमा आग्रह गर्दछु। अहिले लागू गरिएका निषेध र अन्य उपायहरू जनताको जीवन रक्षाकै लागि हुन्। जीविका अर्थात् अर्थतन्त्रको रक्षाको दायित्वप्रति पनि सरकार उत्तिकै सचेत रहेको विश्वास दिलाउन चाहन्छु। आदरणीय दिदीबहिनी तथा दाजुभाइहरू, १२ राजनीतिक स्थायित्व सुनिश्चित गर्ने, लोकतन्त्रलाई सुदृढ गर्ने र हाम्रो सम्पूर्ण ऊर्जा सामाजिकआर्थिक रुपान्तरण र समृद्धिका लागि एकाग्र रूपमा केन्द्रित गर्ने प्रयासमा पटकपटक अवरोध सिर्जना भएका छन्। १३ सीमित व्यक्तिहरूका महत्वाकाङ्क्षा, कुण्ठा र स्वार्थका लागि प्रतिनिधिसभालाई अकर्मण्य बनाउँदै लगिएपछि गत पुसमा प्रतिनिधिसभा विघटनको निर्णय गरिएको थियो। तर सर्वोच्च अदालतले प्रतिनिधिसभा पुन:स्थापना गर्ने निर्णय गर्यो। उक्त फैसलाको सम्मान गर्दै त्यसलाई कार्यान्वयन गरियो। यस अवधिमा हाम्रा प्रयास प्रतिनिधिसभालाई पूर्ण अवधि सञ्चालन गर्ने र यसैभित्रबाट राजनीतिक स्थायित्व खोज्ने कुरामा नै केन्द्रित रह्यो। तर तीन महिनाको अनुभवले पुन:स्थापित प्रतिनिधिसभाले राजनीतिक स्थायित्वमा अपेक्षित योगदान गर्न नसकेको यथार्थ स्पष्ट पार्छन्। १४ मैले गएको वैशाख २७ गते प्रतिनिधिसभा समक्ष विश्वासको मतका लागि प्रस्ताव पेश गरेँ। सदनमा मैले प्रतिनिधिसभालाई पूर्ण कार्यकाल सञ्चालन गर्न र यसलाई कामकाजी बनाउनका लागि कि त आफूलाई विश्वासको मत दिन कि स्वस्थ एवं संवैधानिक प्रक्रियाबमोजिम वैकल्पिक सरकार दिन आग्रह गरें। मेरो प्रस्ताव असफल भयो। संविधानको धारा ७६ (२) अनुसारको सरकार गठनका लागि सम्माननीय राष्ट्रपतिले दिनुभएको समय पनि त्यत्तिकै व्यतीत भयो। यसरी प्रतिनिधिसभा न सरकारलाई विश्वासको मत प्रदान गर्ने, न त वैकल्पिक सरकार नै दिन सक्ने गरी अकर्मण्यतामा फस्न पुग्यो। १५ त्यस यताका दश दिनसम्म पनि विश्वासको प्रस्तावमा मतदान हुँदाका बखतको परिस्थितिमा तात्विक परिवर्तन आएको मैले पाइनँ। मैले पुनः विश्वासको मत पाउन सक्ने भरपर्दो आधार पनि देखिएन। संसदमा सरकारको वार्षिक नीति र कार्यक्रम तथा बजेट प्रस्तुत गर्ने समय नजिक आइसकेको परिस्थितिमा राजनीतिक अन्यौल कायम राख्नु उचित हुँदैनथ्यो। यसै पृष्ठभूमिमा मैले गएको जेठ ६ गते मार्गप्रशस्त गर्दै संविधानको धारा ७६ (५) को सरकार बनाउने प्रक्रिया सुरु गर्न सम्माननीय राष्ट्रपतिज्यू समक्ष सिफारिस गरें। यो कदम मुलुकलाई राजनीतिक अन्यौलबाट सकेसम्म छिटो मुक्त गर्ने उद्देश्यबाट प्रेरित थियो। १६ यसै बीच जनता समाजवादी पार्टीले मलाई प्रधानमन्त्रीमा समर्थन गर्ने संस्थागत निर्णयको पत्र हस्तान्तरण गर्यो। प्रतिनिधिसभाको रक्षा र राजनीतिक स्थायित्वका लागि अन्तिम प्रयास स्वरूप मैले जेठ ७ गते ७६ (५) को प्रधानमन्त्रीका लागि दाबी प्रस्तुत गरें। दाबी गर्दाको समयसम्म मेरो पक्षमा नेकपा (एमाले)का १२१ र जनता समाजवादी पार्टीका ३२ सांसदहरूको समर्थन स्पष्ट देखिन्थ्यो। १७ तर यसबीचमा जे जस्ता घटना र प्रवृत्ति देखा परे, तिनले नेपाली राजनीतिलाई पछिसम्म प्रदूषित गराइरहनेछन्। हामीले अवलम्बन गरेको बहुदलीय प्रणालीका सिद्धान्त, संसदीय मूल्य मान्यता एवं पार्टी र संसदीय दलका संस्थागत निर्णयलाई धज्जी उडाउँदै नेकपा (एमाले) र जनता समाजवादी पार्टीका केही सांसदहरूले नेपाली काङ्ग्रेसका नेतालाई प्रधानमन्त्री बनाउन हस्ताक्षर गर्नुभयो। नेकपा (एमाले) र जनता समाजवादी पार्टीले त्यस्तो हस्ताक्षरलाई मान्यता नदिन र यस्ता गतिविधि कारबाहीको विषय बन्ने जानकारी पत्र मार्फत तत्काल राष्ट्रपतिको कार्यालयलाई गराए। १८ बहुदलीय प्रणाली विपरीतका त्यस्ता हस्ताक्षरलाई आधार बनाएर माननीय शेरबहादुर देउवालाई प्रधानमन्त्री नियुक्त गर्ने सम्भावना त थिएन नै। तर ती हस्ताक्षरहरूका कारण प्रधानमन्त्रीमा मेरो दावी पनि निर्विवाद हुन सकेन। संविधानको धारा ७६ (५) ले प्रस्तुत दावीमा विश्वासको मत प्राप्त गर्ने भरपर्दो आधार छ कि छैन भन्ने निर्क्यौल गर्ने दायित्व राष्ट्रपति संस्थालाई प्रदान गरेको छ। सम्माननीय राष्ट्रपतिबाट दुवै दावीलाई खारेज गर्ने निर्णय भयो। त्यसपछि नै संविधानको धारा ७६ (७) बमोजिम प्रतिनिधिसभा विघटन गरी नयाँ निर्वाचनमा जाने संवैधानिक वाध्यताको स्थितिमा मुलुक पुगेको हो। १९ संविधानको स्पष्ट व्यवस्था र सर्वोच्च अदालतको फागुन ११ को फैसलामा भनिएका सरकार गठनका सबै विकल्पहरूको प्रक्रिया पूरा भइसकेपछि भएको प्रतिनिधिसभा विघटनपछि आज राजनीतिमा जे जस्ता अराजनीतिक, असंसदीय र अलोकतान्त्रिक गतिविधिहरू देखा परेका छन्, ती विडम्बनापूर्ण छन्। २०४८ सालको निर्वाचनबाट गठित प्रतिनिधिसभा तत्कालीन सत्तारुढ पार्टीमा देखा परेका यस्तै विकृत अभ्यासका कारण विघटन भएको थियो। त्यहाँबाट सुरु भएको विकृतिको शृङ्खला दसौं वर्षसम्म जारी रह्यो। त्यस विकृतिले तत्कालीन सरकारहरूलाई मात्र अप्ठ्यारो पारेन, बहुदलीय शासन प्रणालीप्रति नै जनतामा नैराश्य र वितृष्णा पैदा गर्न भूमिका खेल्यो। दलहरूमा स्वार्थजन्य विभाजन, दलहरूबीच सिद्धान्तहीन गठबन्धन र दबाबप्रभावका बलमा सांसदहरूको ओहोरदोहोर मुख्य कारण थियो, जसले संसदीय व्यवस्थामाथि उग्रदक्षिणपन्थी र उग्रवामपन्थी दुबै कोणबाट हमलाका लागि आधार बनेको थियो। बीस वर्षपछि पनि नेपाली राजनीतिमा यिनै प्रवृत्ति दोहोरिनु दुःखद र दुर्भाग्यपूर्ण छ। २० हामीले अवलम्बन गरेको शासन प्रणाली जनताको प्रतिष्पर्धात्मक बहुदलीय लोकतान्त्रिक शासन प्रणाली हो। यस प्रणालीका आधारस्तम्भ राजनीतिक पार्टीहरू हुन्। लोकतान्त्रिक पार्टीहरू कमजोर हुँदा कसरी मुलुक हिंसाको दुष्चक्रमा फस्दो रहेछ र तानाशाही शासनका लागि बाटो खुल्दो रहेछ भन्ने निकट अतीतको अनुभवलाई हामीले यति चाँडै बिर्सिसकेको हो ? पार्टीहरू सत्तामा जानु या विपक्षमा बस्नु, विस्तारित हुनु या सङ्कुचनमा पर्नु लोकतन्त्रमा सामान्य विषय हुन्। तर सत्ताकै लागि अन्य पार्टीहरूमा विभाजन, विग्रह र विकृतिहरू पैदा गर्नु एवं त्यसकै बलमा आफू सफल भएको भ्रम पाल्नु आत्मरति मात्रै हो। बहुदलीय प्रणालीमा देखा पर्न लागेको निर्दलीय चरित्र ख्यालठट्टाको विषय होइन। अझै यस्तो विकृतिको औचित्य एवं वैधता कायम गर्न भइरहेका प्रयास त सामान्य विषय हुँदै होइनन्। २१ मैले आफ्नो लागि या आफ्नो दलका लागि यी सबै विषय भनिरहेको छैन। लोकतन्त्रका लागि आफ्नो जीवनको आधा शताब्दीभन्दा बढी खर्चेको र पञ्चायती जेलमा चौध वर्ष बिताएको मेरा लागि सत्तामा रहनु या नरहनु प्रमुख विषय हुँदै होइन। बहुदलीय व्यवस्था आइसकेपछि पनि प्रतिपक्षका रूपमा दशकौं व्यतीत गरेको, लोकतान्त्रिक शक्ति हरूकै दमन झेलेको हाम्रो पार्टीका लागि पनि यो विषय महत्वपूर्ण होइन। हाम्रा लागि सत्ता साधन मात्रै हो, साध्य होइन। साध्य त राष्ट्रियताको सम्वर्द्धन र सार्वभौमसत्ताको रक्षा हो। राष्ट्रिय अस्मिता र स्वाभिमानको संरक्षण हो। लोकतन्त्रको सुदृढीकरण गर्दै जनताको जीवनमा अनुवाद गर्नु हो। यसलाई राजनीतिक अधिकारको दायराबाट माथि उठाएर मानवीय आकाङ्क्षाको समष्टिका रूपमा विकसित गर्नु हो। अधिकारको प्राप्ति, अवसरमा पहुँच, सामाजिक न्याय र समानताको प्रत्याभूति एवं सम्मान र सुरक्षाको सुनिश्चितता भएको समाज निर्माण गर्नु हो। यसकै लागि हाम्रा प्रयास केन्द्रित छन्। २२ आजको मुख्य चिन्ता अलोकतान्त्रिक, नैतिकमूल्यहीन र विकृत अभ्यास झाँगिदै गएर लोकतान्त्रिक गणतन्त्रप्रतिको जनविश्वास नै गुम्ला कि भन्ने हो। जनविश्वास गुमेको प्रणाली फेरि जोखिममा पर्ला कि भन्ने हो। २३ ताजा जनादेशमा जानु प्रतिगमन होइन। जनतालाई दलहरूबारे मूल्याङ्कनको मौका दिनु र आवधिक निर्वाचन मार्फत् जनताले विश्वास गरेको दललाई सरकार चलाउन जनादेश प्राप्त हुनु लोकतन्त्रको विशेषता हो। निर्वाचनमा जानुलाई प्रतिगमन भन्नु सारमा जनताको सार्वभौमसत्तालाई अस्वीकार गर्नु हो। नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। जनताप्रति अविश्वास गर्नु हो। निर्वाचन निष्पक्ष र स्वच्छ हुने कुरामा मैले बारम्बार जोड दिएको छु। परिणामलाई ध्यानमा राखेर होइन, लोकतान्त्रिक प्रणाली र पद्धतिलाई ध्यानमा राखेर निर्वाचन सम्पन्न गरिनेछ। मनमा कुनै आशङ्का छन् भने फेरि भन्न चाहन्छु  आउनुहोस्, निर्वाचनका लागि सबै दलहरू सरकारमा सहभागी बन्नुहोस्। २४ मैले यो प्रतिनिधिसभा पूरै अवधि चलोस् भन्नेमा कुनै कतै कसर नराखी प्रयास गरेको हुँ। तर मेरो प्रयासलाई सफल हुन दिइएन। हुनत प्रतिनिधिसभा पूरा अवधि चल्नु या सरकारले जेनतेन पाँच वर्षे कार्यकाल पूरा गर्नु मात्रै राजनीतिक स्थायित्वका लागि पर्याप्त हुँदैन। राजनीतिक स्थायित्वको मूल पक्ष नीतिगत सङ्गति, निर्णयको निरन्तरता र कार्यान्वयनको सुनिश्चितता हो। राजनीतिक स्थायित्वको केन्द्रबिन्दु राष्ट्र र जनताको हितको संरक्षण र सम्वर्द्धन हो। हामी जनताको हित हुने प्रत्याभूतिसहितको राजनीतिक स्थायित्वका पक्षमा छौं। २५ पार्टी एकताको रक्षाका लागि हाम्रो तर्फबाट गरिएका अथक प्रयास सार्वजनिक नै छन्। नेपाल कम्युनिष्ट पार्टी (नेकपा) को एकता कायम गर्न अन्तिम समयसम्म पनि प्रयत्न गरिएकै हो। अस्थिरता सिर्जनाका लागि स्वार्थकेन्द्रित गठबन्धन नबनेको भए र महाधिवेशनबाट निर्वाचित अध्यक्षलाई घेराबन्दीबाट हटाउने दुराशय नभएको भए यतिञ्जेल एकता महाधिवेशन सम्पन्न भएर नेतृत्व हस्तान्तरण भइसकेको हुने थियो। फागुन २३ को फैसलापछि पनि एकता जोगाउन सकिन्छ कि भनेर मैले आफैंले पहल गरेको हुँ। तर मेरो प्रयासलाई कतिपयले मजाकको विषय बनाउनु भयो। इतिहासले यसको उचित हिसाब किताब गर्ला नै। २६ नेकपालाई एकीकृत गर्ने प्रयास असम्भव भएपछि हामीले नेकपा (एमाले) लाई नै एकीकरणको बिरासत पार्टीका रूपमा एकतावद्ध र गतिशील बनाउने काम गर्यौं। तर कतिपय नेताहरूमा आफ्ना विभाजनकारी गतिविधिप्रति रत्तिभर गल्तीबोध देखिएन। उल्टै, एकीकरणको रक्षा र नेतृत्वको पक्षमा उभिनुभएका साथीहरूलाई पञ्छाउने कुरामा मात्र उहाँको प्रयास केन्द्रित रह्यो। फेरि पनि पार्टीलाई गुटहरूको संयुक्त मोर्चा र अन्त्यहीन विवादको थलो बनाउने केही नेताहरूका नियतका कारण हाम्रा प्रयास सार्थक हुन सकिरहेका छैनन्। यसबीचमा फ्लोर क्रस गर्नेगराउने काम भएका छन्। पार्टीका आधिकारिक उम्मेदवारलाई हराउन विपक्षीसँग साँठगाँठ गरिएका छन्। अनि, आफ्नो पार्टी अध्यक्ष, संसदीय दलको नेता र प्रधानमन्त्रीलाई हटाउन कहिले संसदमा अनुपस्थित हुने त कहिले विपक्षी नेतालाई प्रधानमन्त्री बनाउन हस्ताक्षर गर्ने जस्ता चरम विकृति प्रकट भएका छन्। २७ पार्टीको एकताको रक्षाका लागि सबै खाले आक्षेप, अपमान र पीडा बेहोरेर पनि निरन्तर प्रयत्नशील छु, भोलिका दिनमा पनि रहिरहनेछु। प्रतिकूल परिस्थितिमा आन्दोलनको रक्षाका लागि दृढतापूर्वक उभिने सबै नेता कार्यकर्ताहरू, समर्थक शुभचिन्तक एवं आम जनतामा धन्यवाद ज्ञापन गर्दछु। आदरणीय दिदीबहिनी तथा दाजुभाइहरू,२८ अनेकौं प्रतिकूलताका बीचमा पनि विगत तीन वर्षमा नेपालले उल्लेख्य प्रगति हासिल गरेको छ। संविधान कार्यान्वयन र सङ्घीयताको सुदृढीकरण, आर्थिक वृद्धि, रणनीतिक महत्वका पूर्वाधारको विकास, सामाजिक न्याय र सुरक्षा, राष्ट्रियताको सम्वर्द्धन एवं सुशासनका क्षेत्रमा हाम्रा योजनाबद्ध प्रयासहरूको प्रतिफल देखिन थालेको छ। २९ संविधान पूर्ण कार्यान्वयनमा आएको छ। सङ्घीय प्रणाली संस्थागत र क्रियाशील भएको छ। लामो समयदेखि रिक्त रहेका संवैधानिक निकायहरूले पूर्णता पाएका छन्। ५० भन्दा बढी कानुनहरू बनेका छन्। पृथकतावादको अभियान चलाइरहेको समूह विखण्डनको बाटो छाडेर राष्ट्रिय अखण्डताको पक्षमा उभिन सहमत भएको छ। हिंसाको बाटो हिडिरहेको समूह हिंसा परित्याग गर्दै आफ्ना सबै राजनीतिक गतिविधिहरू शान्तिपूर्ण ढङ्गले सञ्चालन गर्न सहमत भएको छ। संविधानको सर्वस्वीकार्यता स्थापित भएको छ। मुलुक हिंसात्मक द्वन्द्वबाट मुक्त हुनु र पृथकतावादी गतिविधि अन्त्य हुनु यस कालखण्डको महत्वपूर्ण उपलव्धिका रूपमा पछिसम्म पनि अङ्कित रहनेछन्। ३० नेपाल अल्पविकसितबाट विकासशील देशमा स्तरोन्नतिका लागि सिफारिस भएको छ। कोभिड महामारी सुरु हुनु अगाडि हाम्रो आर्थिक वृद्धि आशालाग्दो थियो। महामारीले गम्भीर धक्का पुर्याए पनि हामीले यसलाई सम्हालेका छौं र समग्रमा सकारात्मक आर्थिक विकासको बाटोमा अग्रसर छौँ। पहिलो पल्ट निर्यात व्यापारले एक खर्बको लक्ष्य नाघेको छ, व्यापार घाटा घट्दो छ। देशभित्र रोजगारीका अवसर बढ्दै र श्रमशक्ति बाहिरिने क्रम घट्दै छ। ३१ यस अवधिमा ३३३ मेगावाट विद्युत् उत्पादन थप भएको छ भने यसै आर्थिक वर्षभित्र थप ५०० मेगावाट विद्युत् थप हुँदैछ। लोडसेडिङको अन्त्य, पर्याप्त विद्युत् आपूर्ति र अतिरिक्त विद्युत्को बाह्य व्यापार सुरु भएको छ। बाह्य लगानी बढिरहेको छ। ३२ तीन वर्षको अवधिमा नेपालीको औसत प्रतिव्यक्ति आय २५ प्रतिशतले वृद्धि भएको छ। मानव विकास विकास सूचकाङ्कमा ५ प्रतिशत बिन्दुको सुधार भएको छ। कोभिड१९ को महामारीका बीच पनि निरपेक्ष गरिबी उल्लेख्य वृद्धि हुन पाएको छैन। ३३ रणनीतिक पूर्वाधारहरूको क्षेत्रमा इतिहासमै धेरै उपलव्धि हासिल भएका छन्। सडक, मोटर र झोलुङ्गे पुल, तुइन विस्थापन लगायत क्षेत्रमा भइरहेका प्रगतिबारे यस अघि नै प्रस्तुत तथ्याङ्क म दोहोर्याउन चाहन्नँ। कुल रणनीतिक सडकमध्ये १७१ प्रतिशत सडक विगत तीन वर्षमा मात्र निर्माण भएका छन्। तीन वर्षमा सम्पन्न गर्ने गरी १ सय ६५ वटै निर्वाचन क्षेत्रमा एकएक रणनीतिक सडक र स्थानीय तहहरूलाई एक आपसमा जोड्ने र सबै स्थानीय तहका केन्द्रदेखि प्रदेश राजधानी जोड्ने सडकको निर्माण सुरु भएको छ। सबै पालिका र क्षेत्रहरूमा यिनको दूरगामी सकारात्मक प्रभाव पर्नेछ। ३४ तीव्र रूपमा निर्माण भइरहेको काठमाडौंतराई द्रुत मार्गले केही वर्षभित्रै परिणाम दिनेछ। विस्तार भइरहेको पूर्वपश्चिम राजमार्ग, निर्माण सम्पन्न हुन थालेको पुष्पलाल लोकमार्ग र निर्माणाधीन मदनभण्डारी राष्ट्रिय राजमार्गले अर्थतन्त्र र सामाजिक जीवनलाई थप गतिशील बनाउनेछन्। बहुप्रतिक्षित हुलाकी राजमार्गका महत्वपूर्ण खण्ड सम्पन्न भएसँगै तराईमा विकासका सम्भावना थपिएका छन्। ३५ भैरहवा र पोखरामा निर्माण सम्पन्न हुने चरणमा पुगेका अन्तर्राष्ट्रिय विमानस्थलहरूले पर्यटन प्रवर्द्धनमा उल्लेख्य योगदान गर्नेछन्। गोदावरीमा ३ हजार र लुम्बिनीमा ५ हजार क्षमताका सभाहल निर्माण भएका छन्। जयनगरजनकपुरकुर्था रेल छिटै सञ्चालनमा आउनेछ। नागढुङ्गा सुरुङ मार्ग निर्माण तीव्र रफ्तारमा अगाडि बढेको छ भने सिद्धबाबामा सुरुङ निर्माणका लागि बोलपत्र आह्वान भएको छ। ३६ चिरप्रतिक्षित मेलम्चीको पानी काठमाडौंमा अवतरणसँगै काठमाडौंबासीका पानीको तिर्खा मेटिएको छ। छिट्टै याङ्ग्री र लार्केको पानी मेलम्चीमा सामेल गरेर खानेपानीको समस्याको दिगो समाधान गर्ने प्रयास अगाडि बढेको छ। सङ्घ, प्रदेश र स्थानीय तहको समन्वयबाट कुल जनसङ्ख्याको ९२ प्रतिशतलाई आधारभूत खानेपानी सुविधा उपलब्ध गराउन सफल भएका छौं। ३७ भेरीबबई डाइभर्सनको सुरुङको काम सम्पन्न भएर सिँचाइ पूर्वाधारका काम सुरु भएका छन् भने सुनकोशीमरिन डाइभर्सनको काम सुरु भएको छ। यी दुई गेमचेञ्जर परियोजनाले तराईबासीहरूका वर्षौं पुराना सपनालाई पूरा गर्दै हामीलाई खाद्यान्नमा आत्मनिर्भर बनाउन योगदान गर्नेछन्। ३८ भूकम्पपछिको पुनर्निर्माणलाई हामीले उदाहरणीय रूपमा सम्पन्न गरेका छौं। भूकम्पका कारण बेघरबार बनेका ८ लाखभन्दा बढी परिवार सुरक्षित घरमा फर्किन थाल्नुभएको छ। विद्यालय भवन, स्वास्थ्य संस्थाहरू र सरकारी कार्यालयहरूको पुनर्निर्माण तीव्र रफ्तारमा अगाडि बढेको छ। हाम्रो पुनर्निर्माण सामर्थ्यको प्रतीक बनेर धरहरा, रानीपोखरी र दरबार हाइस्कूल राजधानीको मुटुमा स्थापित भएका छन्। भव्य रूपमा सम्पन्न भएको दक्षिण एसियाली खेलकुदमा नेपालले उत्कृष्ट प्रदर्शन गरेको छ। त्रिदेशीय फुटबल, क्रिकेटहरूमा पनि नेपालको प्रदर्शन उदाहरणीय रहेको छ। ३९ हरेक नेपाली व्यवस्थित ओत भएको सुरक्षित घरमा बस्न पाउनुपर्छ भन्ने सरकारको प्रतिबद्धता अनुरूप तीन वर्षको अवधिमा १३ हजारभन्दा बढी जनता आवास निर्माण भएका छन्। ७ हजार फुस तथा खरका छाना जस्तापाताले प्रतिस्थापन गरिएका छन्। कसैले पनि सडकमा जीवन गुजारा गर्न नपरोस् भन्ने उद्देश्यले सडक मानवरहित सहर र वस्तीको अवधारणा कार्यान्वयनमा ल्याइएको छ। टोर्नाडोबाट घरबारविहीन बन्न पुगेका नागरिकहरूका लागि छोटो समयमै ८६९ सुरक्षित घर निर्माण गरेर हस्तान्तरण गरिएको छ। बाढी, पहिरो, डुबान, आगलागी, चट्याङ आदिबाट घरबारविहीन हुन पुगेका नागरिकलाई सुरक्षित आवास उपलव्ध गराउने प्रक्रिया सुरु गरिएको छ। ४० सुकुम्बासी समस्या र अव्यवस्थित बसोबासको समस्या समाधान गर्न उच्चस्तरीय आयोग गठन गरी कार्य प्रारम्भ गरिएको छ। सरकारी, सार्वजनिक र गुठी जग्गाको यथार्थ अवस्था पहिचान गरी प्रतिवेदन पेश गर्न गठित कार्यदलको प्रतिवेदन प्राप्त भएको छ। २ सय हेक्टर अतिक्रमित सरकारी जग्गा फिर्ता ल्याइएको छ। मुलुक प्रमुख पशुपन्छीजन्य पदार्थमा आत्मनिर्भर भएको छ। प्रमुख खाद्यान्न बालीको उत्पादनमा ११ प्रतिशतले वृद्धि भएको छ। कृषक सूचीकरण अभियान सुरु गरिएको छ। तीन वर्षको अवधिमा थप ३० हजार हेक्टर जमिनमा सिँचाइ सुविधा पुर्याइएको छ। देशभित्रै रासायनिक मल कारखाना स्थापना गर्ने प्रक्रिया अगाडि बढेको छ। माटोको गुणस्तरको डिजिटल परीक्षण सुरु गरिएको छ। मेरो कित्ता नामक एप्स कार्यान्वयनमा आएसँगै नागरिकहरूले आफ्नो जग्गाको कित्ता नम्बरसहितको नक्सा आफैंले हेर्न र छाप्न सक्ने व्यवस्था भएको छ। ४१ यसै आर्थिक वर्षमा ६ वटा नयाँ औद्योगिक क्षेत्रको निर्माण सुरु भएको छ। स्थानीय तहमा ७४ औद्योगिक ग्राम घोषणा भई काम थालिएको छ। अन्तर्राष्ट्रिय व्यापार वृद्धिका लागि भारत, बङ्गलादेश, अमेरिका र भूटानसँग वाणिज्य वार्ता सम्पन्न भएका छन्। ४२ तीन वर्षको अवधिमा ६ वर्षभन्दा माथि उमेर समूहको साक्षरता दर ७ प्रतिशत बिन्दुले बढेको छ। सरदर भर्नादर ८६ प्रतिशत पुगेको छ। कुल ४ सय ८४ प्राविधिक धारका विद्यालय स्थापना भएका छन् भने ५ सय ७२ सामुदायिक विद्यालयहरूमा प्राविधिक शिक्षा उपलब्ध भएको छ। देशभरका ३ सय ८३ स्थानीय तहमा प्राविधिक शिक्षा तथा व्यावसायिक तालिम केन्द्रको पहुँच पुगेको छ। ४३ एक वर्षको अवधिमा विभिन्न अस्पतालहरूमा ७ हजार ६ सय ४५ शैया थप भएका छन्। सबै स्थानीय तहमा आधारभूत अस्पताल स्थापना गर्ने लक्ष्यअनुरूप ३ सय ९६ स्थानीय तहमा निर्माण कार्य सुरु गरिएको छ। एक वर्ष अगाडि कोभिडलगायत केही जटिल परीक्षण स्वदेशमा हुन नसक्ने अवस्था रहेकोमा हाल स्वदेशमै ८७ प्रयोगशालामा कोभिड१९ को परीक्षण हुने गरेको छ। कडा रोग लागेका कुल ३८ हजार ९ सय ९ जनालाई निःशुल्क स्वास्थ्य उपचार गरिएको छ। ४४ ७५ जिल्लामा स्वास्थ्य बिमा कार्यक्रम विस्तार गरिएको छ। सामाजिक सुरक्षा कार्यक्रममा ३२ लाख ५९ हजार नागरिक आबद्ध भएका छन। सामाजिक सुरक्षा कोषमा १३ हजार ७ सय प्रतिष्ठान र २ लाख श्रमिक आबद्ध भएका छन। प्रधानमन्त्री रोजगार कार्यक्रममार्फत् २ लाख प्रत्यक्ष रोजगारी उपलब्ध भएको छ। १ सय ३८ स्थानीय तहमा राष्ट्रपति महिला उत्थान कार्यक्रमबाट महिलाहरूको जीविकोपार्जन सुधार कार्य सुरु भएको छ। जोखिममा परेका १५० भन्दा बढी सुत्केरीको हवाई उद्धार गरिएको छ। महिलाविरुद्ध हुने हिंसालाई दण्डित गर्न एसिड अपराध र बलात्कार नियन्त्रणसम्बन्धी कडा कानुनी व्यवस्था गरिएको छ। ४५ सार्वजनिक तथा निजी क्षेत्रबाट प्रवाह गरिने सेवालाई छिटोछरितो, सर्वसुलभ, पहुँचयोग्य र प्रविधिमैत्री बनाउने गरी नागरिक एप्स सञ्चालनमा ल्याइएको छ। सरकारी राजस्व विद्युतीय माध्यमबाट सङ्कलन हुने व्यवस्था मिलाइएको छ। हालसम्म १४ जिल्लामा २८ लाख राष्ट्रिय परिचयपत्र वितरण गरिएको छ। सबै जिल्लामा फोरजीसहितको इन्टरनेट सेवा विस्तार भएको छ। ४६ नेपालको अन्तर्राष्ट्रिय सम्बन्धमा उल्लेख्य विस्तार भएको छ। अभूतपूर्व राष्ट्रिय सहमतिका साथ लिम्पियाधुरा, कालापानी र लिपुलेक समावेश गरी नेपालको नयाँ राजनीतिक नक्सा जारी गरिएको छ। हालसम्म १ सय ७० मुलुकसँग कुटनीतिक सम्बन्ध विस्तार भएको छ। भर्चुअल माध्यमबाट उच्चस्तरीय वार्ता तथा सम्वाद भएका छन्। प्रतिभा प्राप्ति केन्द्र (ब्रेन गेन सेन्टर) सञ्चालनमा आएको छ। आदरणीय दिदीबहिनी तथा दाजुभाइहरू,४७ हाम्रा सबै काम र योजनाहरू समृद्ध नेपाल, सुखी नेपाली को राष्ट्रिय आकाङ्क्षा पूरा गर्नेतर्फ केन्द्रित हुनेछन्। परिपूर्ण लोकतन्त्र हाम्रो मान्यता हुनेछ। समृद्धिसहितको सामाजिक न्याय र सामाजिक न्यायसहितको समृद्धि  हामी यसै दिशामा अगाडि बढ्नेछौं। यसको लागि पहिलो शर्त राजनीतिक स्थायित्व हो। राजनीतिक स्थायित्वको निम्ति आम निर्वाचन र यसै वर्ष हुने स्थानीय तहको निर्वाचन महत्वपूर्ण हुनेछन्। यी निर्वाचनमार्फत् हामी हाम्रो सङ्घीय लोकतान्त्रिक गणतन्त्रलाई सुदृढ बनाउनेछौं। जनतामा अहिले देखापरेको क्षणिक निराशाको अन्त्य गर्नेछौं। ४८ समृद्ध नेपालका लागि हाम्रो प्राथमिकता  कृषिको आधुनिकीकरण तथा व्यावसायीकरण गर्ने, यसलाई उद्योग तथा सेवासँग समन्वय गरेर अघि बढाउने हुनेछ। पूर्वाधार  फराकिलो, गुणस्तरीय, आकर्षक, दिगो तथा नवीन हुनेछ। यातायात पूर्वाधारमा सडक, रेल, जल तथा हवाईमार्गको समन्वयात्मक रूपमा विकास, विस्तार र सुदृढीकरण गरिनेछ। कनेक्टिभिटीमा डिजिटलाइजेशन प्लेटफर्म थप गरिनेछ। यसबाट अनलाइन सेवा मार्फत सेवाग्राहीलाई सेवाप्रदायकसँग भौतिक रूपमा गर्नुपर्ने गलफत्तीबाट जोगाइनेछ। डिजिटल नेपाल प्लेटफर्मले शिक्षा र सञ्चार मात्रै हैन, कृषि, उद्योग, सिचाइ, ऊर्जा, यातायात, पर्यटन, स्वास्थ्य, श्रम, सुरक्षा लगायत नागरिकसँग सम्बन्धित सबै आयामहरूलाई समेट्नेछ। ४९ सम्वत् २१०० सम्मको दीर्घकालीन सोच अनुरूप सबै क्रियाकलापहरू निर्देशित हुनेछन्। अति कम विकसित राष्ट्रबाट विकासशील राष्ट्रमा स्तरोन्नति हुँदा पर्न सक्ने प्रभाव विश्लेषण गरी आवश्यक रणनीति एवं कार्ययोजना तर्जुमा गरी कार्यान्वयन गरिनेछ। दिगो विकास लक्ष्य हासिल गर्ने विषयलाई हमेशा ध्यानमा राखिनेछ। कोभिड महामारीले हाम्रो विकास यात्रालाई अवरुद्ध गर्न नपाओस् भन्ने कुरामा सजगता अपनाइनेछ। ५० विरासतमा प्राप्त सबै अधुरा अपुरा परियोजनाहरू सम्पन्न गर्ने कार्यलाई प्राथमिकतामा राखिनेछ। पूरा हुन नसक्ने या महत्व गुमाएका परियोजनाहरूको पुनरावलोकन गरी आवश्यक निर्णय गरिनेछ। ५१ व्यापार सन्तुलन कायम गर्ने नीति अन्तरगत रहेर सौविध्यपूर्ण व्यापार सुविधाको पूर्ण उपयोग, व्यापार तथा पारवहनसम्बन्धी सन्धि, सम्झौता पुनरावलोकन, नेपाली उत्पादनको बजार पहुँच वृद्धि गर्न थप मुलुकसँग व्यापार सम्झौता, सार्वजनिक निजी व्यवसाय सम्वाद मञ्चलाई कार्यमूलक बनाउने र नेपाली उत्पादनलाई अवाञ्छित प्रतिस्पर्धाबाट जोगाउने व्यवस्था मिलाइनेछ। खानीहरूको पहिचान, उत्खनन्, प्रशोधन र प्रयोगलाई तीब्र पारिनेछ। ५२ जनशक्तिको विकास हाम्रो नीतिको केन्द्र भागमा रहनेछ। उपलब्ध जनशक्तिलाई दक्ष बनाउने, आवश्यक नयाँ जनशक्ति प्राप्त गर्न नयाँ तालिम, प्रशिक्षण, छात्रवृत्ति र प्रोत्साहन प्रदान गरिनेछ। अन द जब तालिमबाट क्षमता अभिवृद्धि गर्ने र अध्ययनरत विद्यार्थीहरूलाई इन्टर्नशीप सेवा मार्फत् भविष्यको श्रम बजारप्रति जानकार बनाउने विधि अपनाइनेछ। हजारौंको सङ्ख्यामा आवश्यक प्राविधिक जनशक्ति तयार गर्ने एवं प्राविधिक र आम शिक्षाबीच अनुपातमा सन्तुलन कायम गरिनेछ। कुनै बालबालिका विद्यालय बाहिर नरहने, पढाइ बीचैमा छाड्ने स्थिति (ड्रप आउट) लाई नियन्त्रण गर्ने तथा सबैलाई गुणस्तरीय शिक्षाको पहुँचभित्र ल्याउने कार्यक्रम अगाडि बढाइनेछ। ५३ पूर्वाधार आयोजनाको पहिचानदेखि अन्त्यसम्मका सबै चरणमा समन्वय गर्न, स्रोतको कुशल र दक्ष उपयोग गर्न, दोहोरोपना हटाउन र सम्बद्ध निकायहरूको जिम्मेवारी स्पष्ट गरी सबै प्रकारका सार्वजनिक पूर्वाधार एकीकृत अवधारणामा विकास गर्न अधिकारसम्पन्न उच्चस्तरीय संयन्त्र निर्माण गरिनेछ। ५४ सार्वजनिकनिजी साझेदारी तथा सरकारी लगानी ठूला जलाशययुक्त विद्युत उत्पादनमा केन्द्रित गर्ने, विद्युतमा आधारित यातायात प्रणालीको विस्तार र विद्युतीय सवारी साधनको प्रयोगलाई प्रोत्साहन गर्ने तथा बचत हुने विद्युत छिमेकी मुलुकहरूमा निर्यातको व्यवस्था गरिनेछ। भारतका आन्तरिक जलमार्गका साहिबगञ्ज, कालुघाट र वाराणसी बन्दरगाहको उपयोग गरी आन्तरिक जलमार्ग मार्फत् अन्तर्राष्ट्रिय व्यापार विस्तार गरिनेछ। ५५ विपद् जोखिमबाट सुरक्षित नेपाल निर्माणको नीति लिइनेछ। यसका लागि जोखिममुक्त संरचना निर्माण, विपद्को पूर्व सूचना प्रणालीको विकास, विपद् सम्बन्धी जनचेतनाको अभिवृद्धिमा जोड दिइनेछ। सातै प्रदेशमा आवश्यक सेवा सुविधासहित तत्काल क्रियाशील हुने विपद् उद्धार तथा व्यवस्थापन केन्द्रको व्यवस्था गरिनेछ। प्राकृतिक प्रकोपको उच्च जोखिम र निरन्तरको विपद्को वास्तविकतालाई ध्यानमा राखी विपद् पछिको पुनर्निर्माणसम्बन्धी कार्यको व्यवस्थापन गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको पुनःसंरचना गरिनेछ। विपद्बाट विस्थापित परिवारहरूलाई उपयुक्त बसोबासको व्यवस्था, जोखिमयुक्त बस्तीहरूको सुरक्षित स्थानान्तरण, एकीकृत वस्तीको विकास र फुसले छाएका भवनका छाना जस्तापाताले प्रतिस्थापन गर्ने नीति लिइनेछ। वन डँढेलो लगायत विपत्तिहरूको सामना गर्न साधनस्रोतहरूको प्रबन्ध गरिनेछ। ५६ नेपालको प्रकृति, संस्कृति, पर्यावरण र सामाजिक जीवनलाई प्रवर्द्धन गर्दै आकर्षक पर्यटन गन्तव्य बनाउने नीति लिइनेछ। नेपालको सभ्यता, संस्कृति, कला, साहित्य, भाषा, रहनसहन, चाडपर्व, रीतिरिवाज, परम्परा र भेषभूषा एवं प्राकृतिक तथा सांस्कृतिक सम्पदालाई सफ्ट पावरको रूपमा विश्वसामु प्रस्तुत गरिनेछ। ५७ नेपालका हिमशृङ्खला, पारिस्थितिक प्रणाली र वनजङ्गलले जलवायु अनुकूलन र वातावरणीय सन्तुलनमा पुर्याएको विशिष्ट योगदान तथा कार्बन उत्सर्जनमा नगण्य भूमिका हुँदा पनि नेपालले असन्तुलित रूपमा भोग्नुपरेका प्रतिकूल असरहरूका बारेमा विश्वको ध्यानाकर्षण गराइनेछ। जलवायु अनुकूलन र असर न्यूनीकरणका लागि अन्तर्राष्ट्रिय वित्तीय तथा प्राविधिक संयन्त्रबाट अधिकतम स्रोत र सहयोग परिचालन गर्न पहल गरिनेछ। ५८ निरोगी नेपाल निर्माणका लागि सरल, सुलभ, गुणस्तरीय स्वास्थ्य सेवामा पहुँच बढाउने गरी स्वास्थ्य पूर्वाधार र जनशक्ति विकास गरिनेछ। ५९ श्रमिकको उत्पादकत्व अभिवृद्धि र पूर्णकालीन रोजगारी सुनिश्चित गर्न बहुसीपयुक्त जनशक्ति उत्पादन गर्ने नीति लिइनेछ। श्रम बजारको मागअनुसारको जनशक्ति उत्पादन गरिनेछ। ६० अनाथ बालबालिकालगायत असहाय र सहाराविहीन नागरिकलाई अभिभावकत्व प्रदान गरिनेछ। सबै नागरिकलाई मानवोचित जीवनयापन सुनिश्चित गरिनेछ। योगदानमा आधारित सामाजिक सुरक्षा योजनाको दायरा विस्तार गर्दै लगिनेछ। लैङ्गिक उत्तरदायी शासन व्यवस्थालाई संस्थागत गर्दै लगिनेछ। ६१ ज्येष्ठ नागरिकमा रहेको ज्ञान, सीप र अनुभव पुस्तान्तरण र हस्तान्तरण गर्न स्थानीय तहमा ज्येष्ठ नागरिक मिलन केन्द्र सञ्चालन गरिनेछ। अपाङ्गता भएका व्यक्तिहरूको हकहित र अधिकार संरक्षण गर्दै शिक्षा, स्वास्थ्य, रोजगारलगायतका अन्य सेवा सुविधालाई अपाङ्गतामैत्री बनाइनेछ। ६२ युवाशक्तिलाई सदैव उत्साही, परिवर्तनका संवाहक र भविष्यप्रति आशावादी शक्तिका रूपमा परिचालन गर्ने नीति लिइनेछ। युवाहरूमा स्वयंसेवी संस्कृतिको विकास गरी मानवीय सेवा, विपद् व्यवस्थापन र आपत्कालीन अवस्थामा परिचालन गरिनेछ। आम नागरिकलाई शारीरिक तथा मानसिक स्वास्थ्य सुधारका लागि खेलकुद, शारीरिक व्यायाम, योग तथा ध्यानको अभ्यास गर्न उत्प्रेरित गरिनेछ। ६३ पूर्ण सरकारको अवधारणामा नीति तथा कार्यक्रम कार्यान्वयन र सेवा प्रवाह गर्न सक्षम राज्य संयन्त्रको निर्माण गरिनेछ। राजनीति र प्रशासनबीच समन्वय, निष्पक्षता, तटस्थता र अहस्तक्षेपको संस्कृति विकास गरिनेछ। भ्रष्टाचारविरुद्ध शून्य सहनशीलताको प्रतिबद्धतालाई निरन्तरता दिइनेछ। सेवाका क्षेत्रहरू सर्वसुलभ, छरितो र प्रभावकारी बनाउने नीति लिइनेछ। सरकारी सेवा प्रभावकारी बनाइनेछ। ६४ सङ्क्रमणकालीन न्यायका बाँकी कार्य प्राथमिकताका साथ सम्पन्न गरिनेछ। बेपत्ता पारिएका व्यक्तिको छानबिन आयोगबाट पीडित परिचयपत्र प्राप्त व्यक्तिहरूलाई सहुलियत तथा सुविधा उपलब्ध गराइनेछ। लोकतन्त्रका योद्धाहरूको अभिलेखीकरण र सम्मानको कार्यक्रमलाई निरन्तरता दिइनेछ। ६५ शान्ति सुरक्षालाई प्रभावकारी बनाई आम नागरिक र सम्पत्तिको सुरक्षा प्रत्याभूत गरिनेछ। राष्ट्रिय सुरक्षा र प्रतिरक्षा प्रणालीलाई सबल बनाइनेछ। सीमा क्षेत्रका थप स्थानहरूमा सशस्त्र प्रहरी बलको बोर्डर आउट पोष्ट स्थापना गरिनेछ। हवाई तथा स्थलमार्गबाट आवतजावत गर्ने विदेशी नागरिकको अभिलेख व्यवस्थित गरिनेछ। सुरक्षाकर्मीहरूका समस्या समाधानमा विशेष ध्यान दिइनेछ। ६६ नेपालको अन्तर्राष्ट्रिय सम्बन्ध राष्ट्रिय हित, पारस्परिक लाभ र सम्मान, अन्तर्राष्ट्रिय प्रतिबद्धता तथा दायित्व र न्यायमा आधारित हुनेछ। नेपालको राष्ट्रिय हितलाई केन्द्रमा राखी सार्वभौम समानता, विश्वास, समझदारी र सहकार्यका आधारमा छिमेकी तथा मित्रराष्ट्रहरूसँगको सम्बन्ध सुदृढ बनाइनेछ। ६७ ऐतिहासिक सन्धि, नक्सा, तथ्य तथा प्रमाणका आधारमा कूटनीतिक माध्यमबाट मित्रराष्ट्र भारतसँगको सीमा सम्बन्धमा बाँकी रहेका र समयसमयमा उठ्ने विषयहरूलाई समाधान गरिनेछ। ६८ नेपालको कनेक्टिभिटी र व्यापार विस्तारलाई सघाउ पुग्ने गरी सार्क, बिमस्टेक, बिबिआइएन जस्ता क्षेत्रीय मञ्चहरूमा सक्रिय भूमिका खेलिनेछ। विश्व शान्ति स्थापनामा योगदान पुर्याउन, समान चासो र हितका विषयमा सहकार्य गर्न, विश्वव्यापी महत्वका विषयहरूमा राष्ट्रिय हित अनुकूल हुने गरी भूमिका निर्वाह गर्न एवं आर्थिकसामाजिक विकासमा सहयोग परिचालन गर्न संयुक्त राष्ट्र सङ्घलगायत अन्य बहुपक्षीय मञ्च र सङ्घसंस्थाहरूमा नेपालको उपस्थितिलाई अझ प्रभावकारी र सशक्त बनाइनेछ। ६९ द्वन्द्व व्यवस्थापन र मौलिक शान्ति प्रक्रिया, महिला सशक्तीकरण, नागरिक हक प्रत्याभूतिको बृहत् खाका लगायत समानता र न्यायका क्षेत्रमा नेपालले हासिल गरेका विशिष्ट उपलब्धिहरू तथा विश्वशान्ति स्थापना र पर्यावरणीय सन्तुलन कायम राख्न पुर्याएको अतुलनीय योगदान विश्वसामु स्थापित गर्न एवं समसामयिक चासो र साझा हितका विषयमा विचार विमर्श र छलफल गर्न अन्तर्राष्ट्रियस्तरको सगरमाथा सम्वादलाई उपयोग गरिनेछ। सम्वादको पहिलो शृङ्खलाको रूपमा आगामी आर्थिक वर्ष जलवायु परिवर्तनसम्बन्धी विषयमा सम्वादको आयोजना गरिनेछ। ७० आगामी आर्थिक वर्षमा गरिने कामहरू यिनै नीतिहरूका आधारमा अर्थमन्त्रीको बजेट वक्तव्य मार्फत सार्वजनिक गरिनेछ। आदरणीय दिदीबहिनी तथा दाजुभाइहरू,७१ लोकतन्त्र एउटा मर्यादित, अनुशासित र विधिमा आधारित प्रणाली हो। लोकतन्त्रमा असहमति र मतभिन्नताहरू स्वाभाविक हुन्। तर असहमतिलाई अभिव्यक्त गर्ने र सञ्चालन गर्ने लोकतन्त्रका आफ्नै मर्यादा, सीमा र विधि हुन्छन्। ती विधिहरूको पालनाले मात्रै लोकतन्त्रलाई सफल र जनताको मनमा स्थापित गराउँछन्। लोकतन्त्र र अराजकतन्त्रका बीचमा सीमारेखा उल्लङ्घन हुन पुग्यो भने लोकतन्त्र स्वयं जोखिममा पर्छ। हाम्रा असहमतिको समाधान खोज्न हामी आफैले बनाएको संविधान विद्यमान छ, हामी आफैंले स्थापित गरेका संवैधानिक संस्थाहरू विद्यमान छन्। तिनीमाथि विश्वास गरियो भने र तिनलाई बलियो बनाइयो भने मात्रै लोकतन्त्र सुदृढ हुनेछ। सामान्य बेलामा पनि मुलुकका प्रमुख शक्तिहरू बीच न्यूनतम सम्वाद, समझदारी र सहकार्य अपेक्षित हुन्छ। झन् सिङ्गो विश्वसँगै हामी पनि महामारीका विरुद्ध कठिन लडाइँ लडिरहेको यो बेला त राजनीतिक दल र समाजका सबै पक्षबीच सम्वाद, समझदारी र सहकार्य झनै आवश्यक छ। तिक्तता, तनाव र विभाजनले क्षणिक तुष्टि देला, तर कालान्तरमा यसको मूल्य हामीले महङ्गो गरी चुकाउनुपर्ने हुन्छ। त्यसैले म पुनः एकपल्ट मुलुकका सबै राजनीतिक दल र पक्षहरूलाई आफ्ना असहमतिहरूलाई मर्यादित, व्यवस्थित र विधिसम्मत ढङ्गले अगाडि बढाउन र तिक्तता, तनाव र विभाजनका गतिविधिबाट मुक्त हुन आग्रह गर्दछु। ७२ कोरोना महामारी लगायत आज हामीले झेलिरहेको कठिन समय अवश्य अन्त्य हुनेछ। धन्यवाद।"
कलिला समाजसेवी,"जनकपुरधाम : कोरोना महामारीको पहिलो लहरमा विपन्न, मजदुरलगायतलाई राहत वितरण गर्न तीनै तहका सरकार अग्रसर भए। तर, यसपटक निषेधाज्ञा जारी गरिए पनि राहत वितरणतर्फ ध्यान गएको छैन। यस्तो भयावह अवस्थामा केही कलिला समाजसेवी सक्रिय बनेका छन्। जो आफ्नो पकेट मनी बचाएर भोकालाई खाना खुवाउन, स्वास्थ्य सामग्री वितरण गर्न लागिपरेका हुन्। १९ वर्षीय कैयुम राइन यस्तै कार्यमा २५ दिनदेखि निकै व्यस्त छन्। जसले आफ्नै उमेर समूहका १५ जनालाई संगठित गरी महामारी नियन्त्रण तथा व्यवस्थापन समिति बनाएका छन्। २५ वर्षमुनि उमेर समूहका यी युवा प्रादेशिक अस्पताल जनकपुरसहित विभिन्न निजी अस्पतालहरूमा कोरोनाका बिरामी र तिनका कुरुवालाई खाना उपलब्ध गराउन खटिएका छन्। मनीषा साहलाई बिहानबेलुका कुन अस्पतालमा के कति खाना उपलब्ध गराउने भन्ने बन्दोबस्त मिलाउन भ्याई नभ्याई हुन्छ। कहिले कतै खाना उपलब्ध गराउन त कहिले कतै मास्क र स्यानिटाइजर उपलब्ध गराउन दौडिराखेका हुन्छौं, साह भन्छिन्, हामी आफ्नो तर्फबाट सानो भए पनि सहयोग सबैलाई गरौं भनेर लागेका छौं। कोरोना भाइरस समुदायस्तरमा फैलिँदै गएपछि घरघरमा बिरामी बढ्न थाले। बिरामीलाई अस्पताल लैजानुपरे कुरुवा चाहियो। महामारीका बेला कुरुवा र बिरामीलाई पोषिलो खानाको आवश्यकता ठानेर युवाहरूले खल्तीबाट सय२ सय रुपैयाँका दरले रकम जम्मा गरी खानाको बन्दोबस्त मिलाउन थालेका हुन्। अस्पतालमा बिरामीहरूले खाना नपाएको, कतिपयले स्वास्थ्य सामग्री नपाएको सुन्दा हाम्रो मन दुख्थ्यो, समितिका अक्षय अधिकारी भन्छन्, हामी सबैले मिलेर व्यक्तिगत रूपमै केही फन्ड जम्मा गर्यौं। खाना प्याकिङ गरी रिक्सामा हालेर अस्पतालहरूमा पुर्याउन थाल्यौं। एम्बुलेन्स चालकहरूको नम्बर लिई कुनै बिरामीलाई अप्ठ्यारो पर्दा एम्बुलेन्स उपलब्ध गराउन समन्वय गर्ने कामसमेत गर्दै आएको अधिकारी सुनाउँछन्। खानाका साथै बेला बेला रक्तदान कार्यक्रम आयोजना गरी रगत दान गराउने बन्दोबस्त पनि मिलाउँदै आएको उनको भनाइ छ। उनीहरूले गाउँबस्तीमा गएर मास्क र स्यानिटाईजर बाँड्ने काम पनि गर्दै आएका छन्। स्वास्थ्य सामग्रीको प्रयोग तथा महामारीका बेला त्यसको उपयोगिताबारे जनचेतना फैलाउने काम पनि उनीहरूले गरिरहेका छन्। हामीले विद्यालयमा पढ्दा वा कलेजमा जहिले पनि एकअर्कालाई सहयोग गर्नुपर्छ भनेर सुन्यौ र सिक्यौं, मनीषा भन्छिन्, अहिले आएर पढे र सिकेका कुरालाई व्यवहारमा लागू गर्ने बेला आएको छ। सामाजिक कार्यको सराहना गर्दै केही संघसंस्थाले आर्थिक सहयोग उपलब्ध गराएको आकाश साह सुनाउँछन्। हामीले समितिमा आएको सहयोगहरूलाई आवश्यक संस्था र व्यक्तिहरूसम्म पुर्याउने काम पनि गरिरहेका छौं, साह भन्छन्, सञ्चारकर्मी, शव व्यवस्थापनमा लागेका युवा समूह र अन्य समाजसेवी संस्थाहरूलाई स्वास्थ्य सुरक्षा सामग्री उपलब्ध गराएका छौं।"
लुम्बिनी प्रदेशसभाबाट सर्वोच्च अदालतको आदेश अवहेलना,"बुटवल : सर्वोच्च अदालतले लुम्बिनी प्रदेशसभालाई जेठ २ गते चार सांसद पदमुक्त भएको निर्णय कार्यान्वयन नगर्नु यथास्थितिमा राख्नु भन्ने अल्पकालीन आदेश दियो। तर आदेश दिएको दुई सातापछिसम्म पनि प्रदेशसभामा सांसदको संख्या ७९ नै राखिएको छ। चार सांसद पदमुक्त भएको निर्णय कार्यान्वयन नगरेको अवस्थामा सांसद संख्या ८३ हुन्छ। लुम्बिनी प्रदेशसभाले सर्वोच्च अदालतले दिएको आदेश अवहेलना गरेको हो। जनता समाजवादी पार्टी (जसपा)का चार सांसदको पदमुक्त भएको सूचना कार्यान्वयन नगरी यथावतमा राख्नु भन्ने अल्पकालीन आदेश प्रदेशसभाले अवज्ञा गरेको हो। प्रदेश सभाको विवरणमा अहिले ७९ सांसद मात्रै देखिएका छन्। जवकी प्रदेशसभामा सर्वाच्चको आदेशपछि चार सांसद बहाल हुँदा सांसदको संख्या ८३ हुन्छ। प्रदेशसभाले आफ्नो वेवसाइटमा ७९ सांसदको मात्रै विवरण राखेको छ। प्रदेशसभा सचिवालयका सचिव दुर्लभकुमार पुनले वेवसाइटमा नराख्दैमा केही नबिग्रिने तर्क गरे। सर्वोच्चको अल्पकालीन आदेश भएको र उहाँ (सांसद)हरु सांसदको हैसियतमा काम गर्न सक्ने उनले बताए। जसपाको एकपक्षीय पत्रका आधारमा सभामुख पूर्णबहादुर घर्तीले चार सांसद कारबाहीमा परेको पत्र प्रदेशसभा सचिवालयमा टाँस गराएका थिए। संसद बैठक नचलेका बेला सूचना टाँसपछि सांसदको पद रिक्त रहन्छ। सभामुख घर्तीले माओवादी केन्द्रको कार्यकर्ताको हैसियतमा काम गरेको भन्दै चर्को आलोचना हुँदै आएको थियो। आलोचनाका बीच सर्वोच्चले सांसदको विषयमा भएका कामहरु यथास्थितिमा राख्न र कार्यान्वयन नगर्न अल्पकालीन आदेश दिएको थियो। लुम्बिनी प्रदेशमा मुख्यमन्त्री फेरवदलको कसरत भइरहेका बेला सभामुख घर्तीले उपेन्द्र यादवको पत्रको आधारमा चार सांसद रिक्त भएको सूचना टाँस गराएका थिए। जसका विरुद्ध सांसद सन्तोष पाण्डे, विजयबहादुर यादव, कल्पना पाण्डे, सुमन शर्मा रायमाझीले अदालतमा रिट दायर गरे। सर्वोच्चले उनीहरुकै पक्षमा अल्पकालीन आदेश दियो। मुख्यमन्त्री शंकर पोखरेलको सरकारमा गएको भन्दै यी सांसदलाई उपेन्द्र यादव पक्षले कारबाही गरेको विज्ञप्ती जारी गरेको थियो। अर्का अध्यक्ष महन्थ ठाकुर पक्षले भने कुनै कारवाही नगरेको पत्र प्रदेशसभामा पेश गरेको छ। जसपामा कार्यकारिणी परिषद्को बैठकले मात्रै निर्णय गर्न सक्छ। जसको बैठक लामो समयदेखि बस्न सकेको छैन। सर्वोच्चको अल्पकालीन आदेशपछि यी चार सांसद राष्ट्रियसभा सदस्यको चुनावमा मतदाता समेत कायम भएका छन्। तर प्रदेश सभाले आफ्नो आधिकारिक सूचना पोर्टल वेवसाइटमा सांसदको विवरण नै नराखी सर्बाेच्चको आदेशको अवज्ञा गरेको हो। सत्ता पक्ष नेकपा एमालेका प्रमुख सचेतक भूमिश्वर ढकालले प्रदेशसभाले सांसदहरुको विवरण वेवसाइटमा नराखेको कडा आपत्ती जनाए। यो आपत्तीजनक कुरा हो, हामीले बारम्बार झकझकाउदा पनि प्रदेशसभाले विवरण राखेको छैन, उनले भने,मैले अनि मुख्यमन्त्रीले समेत भनिरहनुभएको छ। तर सर्वोच्चको आदेश अनुसार काम भएको छैन। प्रदेशसभालाई एउटा पार्टी कार्यालय बनाउन खोजिएको प्रमुख सचेतक ढकालले बताए। प्रदेशसभा जस्तो स्वतन्त्र हुनुपर्ने संस्थालाई एकपक्षीय रुपमा अघि बढाउनु गम्भीर विषय भएको उनले बताए।"
स्वास्थ्यकर्मीलाई आक्रमण गर्नेमाथि कारवाही हुन्छ : गृहमन्त्रालय,"काठमाडौं : गृहमन्त्रालयले स्वास्थ्य संस्थामा तोडफोड गर्ने र स्वास्थ्यकर्मीलाई कुटपिट तथा आक्रमण गर्नेलाई कानुनी कारवाही हुने बताएको छ। कोभिड१९ सङ्क्रमण महामारीका बीच संवेदनशिलताका साथ काममा खटिएका स्वास्थ्यकर्मीमाथि भएको आक्रमण र तोडफोड आफैँमा गैरकानूनी र गैरजिम्मेवारपूर्ण कार्य भएको उल्लेख गर्दै मन्त्रालयले यस्तो बताएको हो। मन्त्रालयले शुक्रबार विज्ञप्ति सार्वजनिक गर्दै देशका विभिन्न अस्पतालमा उपचारमा संलग्न स्वास्थ्यकर्मीलाई बिरामीका आफन्तबाट दुव्र्यवहार, अस्पताल भित्र तोडफोड र स्वास्थ्यकर्मीमाथि अनावश्यक दबाब आएको जानकारी प्राप्त भएकाले बिरामीको मृत्युको विषयलाई लिएर भएका यस्ता गतिविधिको निन्दा गरेको छ। मन्त्रालयले साझा शत्रुको रुपमा रहेको कोरोनाका बिरामीको उपचार, सङ्क्रमण नियन्त्रण तथा रोकथामको कार्यलाई थप प्रभावकारी बनाउने कार्यमा स्वास्थ्यकर्मीबाट निर्वाह भएको भूमिका र योगदानको मुक्त कण्ठले प्रशंसा गरेको छ। यही जेठ १३ गते राति भेरी अस्पतालको कोभिड वार्डमा उपचाररत बिरामीको मृत्युको घटनालाई लिएर उक्त वार्ड भित्रै छिरेर चिकित्सक र नर्समाथि भएको हातपात र भौतिक आक्रमणको सम्बन्धमा मन्त्रालयले गम्भिर ध्यानाकर्षण भएको जनाउँदै निन्दा गरेको छ। यस्ता कार्य निषेधित फौजदारी कसुरजन्य कार्य भएकाले त्यस्ता व्यक्तिलाई कानूनी कारवाही गर्दै स्वास्थ्यकर्मी र स्वास्थ्य संस्थाको सुरक्षा राज्यले गर्ने विज्ञप्तिमा उल्लेख छ। मन्त्रालयले उक्त घटनाको विषयमा छानविन गर्न बाँकेका सहायक प्रमुख जिल्ला अधिकारीको संयोजकत्वमा सात सदस्यीय छानविन समिति गठन भइ छानविनको काम भइरहेको जनाएको छ। बाँकेलगायत सोलुखुम्बु, धनुषा, कास्की, तथा मोरङ जिल्लामा भएका यस्ता घटनामा सङ्लग्नउपर कानून बमोजिम कारवाही गरिसकिएको मन्त्रालयले जानकारी दिएको छ। मन्त्रालयका प्रवक्ता जनकराज दाहालले सार्वजनिक गरेको विज्ञप्तिमा भनिएको छ, कोभिडका विबरामीको उपचारमा खटिने स्वास्थ्यकर्मी माथि हुने यस प्रकारका घटना रोक्न, दोषीलाई कानुन बमोजिम कारवाही गर्न, स्वास्थ्यकर्मीको सुरक्षामा विशेष ध्यान पुर्याउन तथा स्वास्थ्य संस्थामा भरपर्दो सुरक्षाको प्रत्याभूति दिलाउन सम्बन्धित जिल्ला प्रशासनलाई निर्देशन दिइसकेको छ। उपचारमा संलग्न स्वास्थ्यकर्मीको मनोबल बढाउने कुरामा मन्त्रालय गम्भिरताका साथ लागिरहेकाले स्वास्थ्यकर्मीलाई संयमित भएर उपचार कार्य जारी राख्न मन्त्रालयले अपिल गरेको छ।"
एमालेमा विवाद चर्किएका बेला सुदूरपश्चिममा मन्त्रिमण्डल विस्तार,"कैलाली : सुदूरपश्चिम प्रदेश सरकारमा ८ जना मन्त्री र राज्यमन्त्री थपिएका छन्। नेकपा एमालेमा विवाद भइरहेका बेला मुख्यमन्त्री त्रिलोचन भट्टले एमालेका दुई मन्त्रीलाई हटाएका छन् भने एमालेबाट ६ जना र माओवादी केन्द्रका २ जना नियुक्त गरेका छन्। केहीको मन्त्रालय हेरफेर गरिएको छ। नयाँ मन्त्री मण्डलमा आर्थिक मामिला तथा योजना मन्त्रालयमा प्रकाशबहादुर शाह, आन्तरिक मामिला तथा कानुन मन्त्रालयमा पूर्णा जोशी, उद्योग वन वातावरण तथा पर्यटन मन्त्रीमा मानबहादुर धामी, सामाजिक विकास मन्त्रीमा लालबहादुर खड्का र भौतिक पूर्वाधार विकास मन्त्रीमा दीर्घबहादुर सोडारीलाई नियुक्त गरिएको छ। शाहलाई आन्तरिक मामिलाबाट हटाएर आर्थिक मामिला मन्त्रालय दिइएको हो। यसअघिका सामाजिक विकासमन्त्री कृष्णराज सुवेदी र उद्योग वन वातावरण तथा पर्यटन मन्त्री माया भट्टलाई हटाइको छ। यस्तै सामाजिक विकास राज्यमन्त्रीमा मना साउद, भौतिक पूर्वाधार विकास राज्यमन्त्रीमा चुनकुमारी चौधरी, आर्थिक मामिला राज्यमन्त्रीमा अर्चना गहतराज र भूमी व्यवस्था तथा कृषि राज्यमन्त्रीमा मानबहादुर सुनारलाई नियुक्त गरिएको छ। अहिलेको नयाँ मन्त्रीमण्डलमा उद्योग वन वातावरण तथा पर्यटन मन्त्री मानबहादुर धामी र भूमी व्यवस्था तथा कृषि राज्यमन्त्री मानबहादुर सुनार भने नेकपा माओवादी केन्द्रका हुन्। भूमी व्यवस्था तथा कृषिमन्त्री विनीता चौधरीको जिम्मेवारी फेरिएको छैन । ८ जना मन्त्री र राज्यमन्त्रीलाई शुक्रबार प्रदेश प्रमुख गंगाबहादुर यादवले शपथ खुवाएका छन्। नेकपा एमालेको स्थायी कमिटिले सरकारको समर्थन फिर्ता लिएको र आफ्ना मन्त्रीलाई फिर्ता बोलाएको अवस्थामा, त्यसको अवज्ञा गर्दै मन्त्रिमण्डल विस्तार भएको हो।"
स्वास्थ्यकर्मीमाथि भएको आक्रमण ड्युटीमा रहेका सुरक्षाकर्मीमाथि सरह दण्डनीय : प्रधानमन्त्री ओली,"काठमाडौं : प्रधानमन्त्री केपी प्रसाद ओलीले कोरोना महामारीविरुद्ध लडिरहेको जनशक्तिको सुरक्षामा कुनै कसर बाँकी नराख्ने बताएका छन्। शुक्रबार देशबासीका नाममा सम्बोधन गर्दै प्रधानमन्त्री ओलीले संक्रमितको उपचारमा खटिएका स्वास्थ्यकर्मीमाथि आक्रमण भएमा त्यसलाई ड्युटीमा खटिएका सुरक्षाकर्मीमाथि भएको आक्रमण सरह नै दण्डनीय मानिने बताए। 'अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमण सरह नै दण्डनीय मानिनेछ,' उनले भने। 'आफ्नो निजी जीवन र पारिवारिक जिम्मेवारीलाई पन्छाएर संक्रमितको उपचारमा अहोरात्र खट्ने उहाँहरु हाम्रा हामी सबैका आदर र हकदार हुनुहुन्छ,' प्रधानमन्त्री ओलीले भने, 'महामारीविरुद्ध लडिरहेका जनशक्तिको सुरक्षामा सरकारले कुनै कसर बाँकी राख्दैन।' प्रधानमन्त्री ओलीले कोरोना महामारीविरुद्ध सबै नागरिकलाई खोप लगाइने र महामारीलाई नियन्त्रण गरिने प्रतिवद्धता व्यक्त गरेका छन्। महामारी रोकथाम तथा नियन्त्रणका लागि एकीकृत र समन्वयात्मक र समग्र राष्ट्रिय नीति आवश्यक पर्ने जनाउँदै जारी निषेधाज्ञा जनताको जीवन सुरक्षाकै लागि भएको स्पष्ट पारे।"
राष्ट्रपति भण्डारीबाट एकसाथ ४३० कैदी बन्दीलाई माफी,"काठमाडौं : राष्ट्रपति विद्यादेवी भण्डारीले डिल्ली लंवा लिम्बुसहित ४३० कैदीको भुक्तान हुन बाँकी कैद कट्टा गरी माफी दिएकी छन् । बिहीबार बसेको मन्त्रिपरिषद् बैठकको निर्णयपछि सरकारको सिफारिसमा राष्ट्रपति भण्डारीले एकसाथ ४३० कैदकिो भुक्तान हुन बाँकी कैद कट्टा गरी माफी दिएको राष्ट्रपति कार्यालयका सहप्रवक्ता केशवप्रसाद घिमिरेले जानकारी दिए । राष्ट्रपति भण्डारीले नेपालको संविधानको धारा २७६ बमोजिम फौजदारी कसुर (सजाय निर्धारण तथा कार्यान्वयन) ऐन, २०७४ को दफा ३७, जेष्ठ नागरिक सम्बन्धी ऐन, २०६३ को दफा १२, सर्वोच्च अदालतको संयुक्त इजलासबाट मिति २०७७४१९ मा भएको परमादेश (रिट नं ०७६०९३९) को आदेश, मुलुकी अपराध संहिता, २०७४ को दफा ४५ को उपदफा (४) तथा बालबालिका सम्बन्धी ऐन, २०७५ को दफा ३६ को उपदफा (४) र फौजदारी कसूर (कैदकट्टा) नियमावली, २०७६ को नियम ३ बमोजिम नेपाल सरकार, मन्त्रिपरिषद्को मिति २०७८२१३ गतेको सिफारिसमा मिति २०७८र२र१५ गते देखि लागू हुने कैदीहरुको भुक्तान हुन बाँकी कैद घट्टा भएको हो । संविधानको धारा २७६ मा राष्ट्रपतिले कुनै अदालत, न्यायिक वा अर्धन्याकि निकाय वा प्रशासकीय पदाधिकारी वा निकायले गरेको सजायलाई कानुन बमोजिम माफी, मुल्तवी, परिवर्तन वा कम गर्न सक्ने व्यवस्था गरिएको छ । राष्ट्रपति भण्डारीले सरकारको सिफारिसमा गणतन्त्र दिवसको अवसर पारेर शनिबारदेखि कार्यान्वयन हुनेगरी एकसाथ ४३० कैदी बन्दीलाई माफी दिएकी हुन् ।"
ताजा जनादेशमा जानु प्रतिगमन होइन :प्रधानमन्त्री (पूर्णपाठ भिडियो),"काठमाडौं : प्रधानमन्त्री केपी ओलीले ताजा जनादेशमा जानु प्रतिगमन नभएको बताएका छन्। शुक्रबार राष्ट्रका नाममा सम्बोधन गर्दै प्रधानमन्त्री ओलीले भने, ताजा जनादेशमा जानु प्रतिगमन होइन। निर्वाचनमा जानुलाई प्रतिगमन भन्नु सारमा जनताको सार्वभौम सत्तालाई अस्वीकार गर्नु हो।' औलीले तोकिएकै समयमा निश्पक्ष रुपमा निर्वाचन गराउने प्रतिवद्धता व्यक्त गर्दै भने, निष्पक्ष निर्वाचन हुन्छ, ढुक्कहुनुहोस्। कसैलाई कुनै शंका भए सरकारमा सहभागी हुन म अहिले पनि आग्रह गर्छु।' उनले नीतिहिन गठबन्धनको भर्याङ चढेर सरकारमा जान खोज्नु भनेको अराजनितिक झेली काम भएको बताए। प्रधानमन्त्री ओलीले प्रतिनिधिसभालाई पूर्णकालीन र कामकाजी बनाउन आफू चाहेको भएपनि त्यस्तो परिस्थिति बन्न नदिइएको उनले बताए। आफूले विश्वास लिने प्रस्तावलाई विपक्षी दलले असफल बनाएको उल्लेख गर्दै ओलीले भने, 'न सरकारलाई विश्वासको मत प्रदान गर्ने न विकल्प दिनसक्ने अवस्था सिर्जना गरियो।राजनीतिक अन्यौल कायम गर्नु ठीक नहुने देखेर मैले संविधान बमोजिम कदम चालें ।' प्रधानमन्त्री ओलीले संविधानको धारा ७६ उपधारा ५ अनुसार दावी नपुगेपछि राष्ट्रपति विद्यादेवी भण्डारीले संवैधानिक व्यवस्थाअनुसार प्रतिनिधिसभा विघटन गरी नयाँ निर्वाचनको मिति बताए। तर विपक्षी दलहरू बहुदलीय व्यवस्थाको धज्जी उडाउँदै अराजक गतिविधि गरेको आरोप उनले लगाए। बहुदलीय व्यवस्थाप्रति नै नैराश्यता ल्याउने खालको गतिविधि प्रतिपक्षी दलहरूबाट भइरहेको बताउँदै उग्रबामपन्थी र उग्र दक्षिणपन्थी हमला गरिएको टिप्पणी गरे। बहुदलीय प्रणालीमा निर्दलीय चरित्रलाई ख्याल ठट्टा मान्न नसकिने बताउँदै ओलीले भने, 'हाम्रा लागि सत्ता साधन मात्र हो, साध्य होइन।' आवधिक निर्वाचन मार्फत जनताको तर्फबाट जनादेश आउनु लोकतान्त्रिक प्रक्रिया हो भन्दै प्रधानमन्त्री ओलीले निर्वाचनलाई अलोकतान्त्रिक कदम मान्न नसकिने बताए। उनले निर्वाचन निश्पक्ष र स्वतन्त्ररुपले सम्पन्न गर्ने प्रतिवद्धता व्यक्त गर्दै राजनीतिक स्थायित्वको केन्द्रविन्दु जनताको हितको संरक्षण भएको स्पस्ट पारे।स्वार्थी गठबन्धनले गर्दा एकता भंग भएको बताउँदै ओलीले भने, 'स्वार्थकेन्द्रित गठबन्धन नबनेको भए अहिलेसम्म पार्टीको एकता महाधिवेशन सम्पन्न भएर नयाँ नेतृत्व आइसकेको हुन्थ्यो कतिपय नेताहरुमा विभाजनको गतिविधिप्रति कत्तिपनि लज्जा नभएको देखियो, पार्टीको निर्देशन विपरित फ्लोर क्रस गराउने, आफ्नै दलको प्रधानमन्त्रीलाई हटाउने हस्ताक्षर अभियान चलाउने काम गरिए ।' प्रधानमन्त्री केपी शर्मा ओलीले अनेक प्रतिकूलताकाबीच पनि सरकारले आर्थिक रुपले उल्लेख्य प्रगति गरेको बताएका छन्। उनले भने, 'नेपाल अल्पविकसितबाट विकाशसील देशमा सिफारिस भएको छ। समग्रमा सकारात्मक आर्थिक बाटोमा सरकार रहेको छ।श्रमशक्ति बाहिरिने आँकडा घटेको छ, विद्युत उत्पादन बढेको छ, बाह्य व्यापार शुरुभएको छ।नेपालीको प्रतिव्यक्ति आय २५ प्रतिशतले बृद्धि भएको छ, रणनीतिक पूर्वाधारको क्षेत्रमा इतिहासमै धेरै उपलब्धी भएको छ ।' पछिल्लो तीन वर्षमा नेपालले विभिन्न क्षेत्रमा उल्लेख्य प्रगति हासिल गरेको भन्दै ओलीले संविधान पूर्ण रुपमा कार्यान्वयनमा आएको, संघीयताले स्थायित्व प्रदान गरेको, लामो सयमदेखि रिक्त संवैधानिक निकायहरुले पूर्णता पाएको, हिंसाको बाटो हिँडेका समूह शान्ति प्रक्रियामा आएको भन्दै यो कार्यकालमा महत्वपूर्ण उपलब्धि हासिल गरेको दाबी गरेका छन्। ओलीले देशमा भौतिक पूर्वाधार, सडक, पुल निर्माण, खानेपानी, भूकम्पले क्षतिग्रस्त बनाएका ऐतिहासिक र पुरातात्विक संरचनाको पुननिर्माण भएको, सुरक्षित आवास निर्माण, सुकुम्बासी समस्या समाधान गर्न आयोग गठन भएको बताए। सम्बोधनको पूर्णपाठ१४ जेठ २०७८ आदरणीय दिदीबहिनी तथा दाजुभाइहरू, १ गएको बैशाख २० गते कोभिड महामारीको दोस्रो लहरका सम्बन्धमा यहाँहरूसँग सम्वाद गरेको थिएँ। कोभिडको यो लहर निकै सङ्क्रामक र बढी घातक रहेको एवं यसको रोकथाम तथा नियन्त्रणका लागि राज्यका सबै संयन्त्र परिचालित गरिएको बताएको थिएँ। सङ्क्रमणको साङ्लो चुँडाउन निषेध आदेशको पालना गर्न र महामारी नियन्त्रणका लागि सरकारले चालेका कदममा साथ दिन आग्रह गरेको थिएँ। २ त्यस यताका पच्चीस दिन हाम्रा लागि निकै कष्टकर रहे। यस अवधिमा थप दुई लाख व्यक्ति सङ्क्रमित हुनुभयो। तीन हजारभन्दा बढीले ज्यान गुमाउनु भयो। अक्सिजन र शय्या व्यवस्थापनका लागि यो समय निकै चुनौतीपूर्ण रह्यो। लिक्विड अक्सिजन आयातमा समस्या पैदा भयो। अक्सिजन सिलिण्डरको अभाव खट्कियो। ३ समाधानका लागि हामीले सम्पूर्ण शक्ति केन्द्रित गर्यौं। त्यसले गर्दा अहिले स्थितिमा सुधार आएको छ। भारतबाट लिक्विड अक्सिजनको नियमित र थप मात्रा आपूर्ति हुन थालेको छ। अन्य उद्योगमा रहेका हजारौं अक्सिजन सिलिण्डर सङ्कलन गरी अस्पतालहरूमा पठाइएको छ। अक्सिजन प्लान्टहरूलाई पूर्ण क्षमतामा सञ्चालन गरिएको छ। अक्सिजन उद्योगलाई विद्युत् महसुलमा छुट दिने व्यवस्था गरिएको छ। नागरिकको जीवनरक्षाका लागि विदेशबाट एयरलिफ्ट गरेर समेत सिलिण्डर ल्याइएको छ। अस्पतालहरूमा अक्सिजन प्लान्ट जडान गर्न पर्याप्त रकम पठाइएको छ। मित्रराष्ट्रहरूको सहयोगमा उल्लेख्य सङ्ख्यामा भेण्टिलेटर र अक्सिजन कन्सन्ट्रेटर लगायत स्वास्थ्य सामग्री भित्रिएका छन्। ४ कोभिडविरुद्धको हाम्रो लडार्इँमा महत्वपूर्ण सहयोग गर्ने भारत, चीन र यसका सिचुवान तथा तिब्बत प्रान्तीय सरकारहरू, अमेरिका, स्पेन, बेलायत, जापान, अष्ट्रेलिया, स्वीट्जरल्याण्ड, जर्मनी, थाइल्याण्ड, सिङ्गापुर, न्यूजिल्याण्ड, फिनल्याण्ड लगायत मित्र राष्ट्रहरूप्रति हामी आभारी छौं। चिनियाँ रेडक्रस, तेमासेक फाउण्डेशन सिङ्गापुर, डाइरेक्ट रिलिफ अमेरिका, रोयल थाई मोनास्ट्री लगायत परोपकारी संस्थाबाट पनि सहयोग प्राप्त भएको छ। आफ्नो गाँस कटाएर अक्सिजन सिलिण्डर पठाउने खाडी क्षेत्रमा कार्यरत नेपाली श्रमिकप्रति सम्मान व्यक्त गर्न चाहन्छु । गैरआवासीय नेपाली सङ्घ र देशका उद्यमी, व्यवसायी र समाजसेवी लगायत सबै सहयोगीहरू धन्यवादका पात्र हुनुहुन्छ। ५ कोभिड १९ जस्तो ठूलो महामारीको सामना गर्न एकीकृत, समन्वयात्मक र समग्र राष्ट्र रणनीति आवश्यक पर्दछ। यसै खाँचोलाई पूर्ति गर्न कोभिड सङ्कट व्यवस्थापन अध्यादेश २०७८ जारी गरिएको छ। यसबाट राज्यको सम्पूर्ण शक्ति कोभिड विरुद्ध परिचालित गर्ने बाटो सहज भएको छ। अध्यादेशको व्यवस्था बमोजिम प्रधानमन्त्रीको अध्यक्षतामा निर्देशक समिति र यस मातहत चौबिसै घण्टा खटिने गरी कोभिड सङ्कट व्यवस्थापन केन्द्र स्थापना भएको छ। वीर अस्पताललाई कोभिड युनिफाइड केन्द्रीय अस्पताल तोकिएको छ। यहाँबाट कोभिड बिरामीहरूले स्क्रिनिङ, डायग्नोस्टिक, उपचार र अन्य सेवा पाउनुहुनेछ। वीर अस्पतालले जुनसुकै अस्पताल, संस्थान र मेडिकल कलेजहरूलाई कोभिडको उपचारमा समन्वयात्मक ढङ्गले परिचालन गर्नेछ। आवश्यकता अनुसार स्वास्थ्य सङ्कटकाल लगाउन सकिने व्यवस्था गरिएको छ। ६ कोभिड उपचारका लागि १५७ अस्पतालहरू सूचीकृत भएका छन्। कोभिडको नि:शुल्क उपचारका लागि ४५ निजी अस्पतालसँग सम्झौता गरिएको छ। महामारी सुरु भएको एक वर्षको अवधिमा भेण्टिलेटरको सङ्ख्या ३२७ बाट ९०४, आइसियु बेड २६०० बाट ३००० पुर्याइएको छ। अस्पतालमा २८५३ हाइडिपेन्डेन्सी युनिट (एचडियु) थप भएका छन्। ९०० अक्सिजन कन्सन्ट्रेटर थपिएका छन्। छिटै १८० भेन्टिलेटर, ६३० आइसियु, १४०० एचडियु र १९ अक्सिजन प्लान्ट थपिनेछन्। ७ कोभिड महामारीमाथि निर्णायक विजयका लागि खोप अनिवार्य छ। हालसम्म हामीलाई अनुदानबाट प्राप्त ३२ लाख २८ हजार डोज र खरिदबाट उपलब्ध १० लाख डोजबाट खोप अभियान अगाडि बढाएका छौं। पहिलो मात्रा खोप लगाएका नागरिकहरूका लागि दोस्रो मात्राको व्यवस्था जसरी पनि गरिने कुरामा निश्चिन्त रहन आग्रह गर्दछु। थप खोपको व्यवस्था गरेर सबै वयस्क नागरिकलाई खोप लगाइने र महामारीलाई नियन्त्रण गरी छाडने विश्वास दिलाउन चाहन्छु। ८ कोरोना महामारीको आक्रमणबाट विकसित र विकासशील, सम्पन्न र साधनस्रोत विहीन, ठूला र साना कुनै पनि देश बँच्न सकेका छैनन्। तर विकासशील देशहरूमाथि यसको मार बढी परेको छ। दिगो विकास लक्ष्य हासिल गर्ने उनीहरूको प्रयासलाई महामारीले झनै चुनौती खडा गरेको छ। खोपलगायत अत्यावश्यक जीवनरक्षक औषधीहरूको अभाव हुँदै जाँदा विकासशील देशहरू झनै पछाडि पर्नेछन्। आज खोपको असमान वितरण विश्वव्यापी बहसको विषय बनेको छ। खोप उत्पादक कम्पनीहरूले प्रतिबद्धता अनुसारको खोप उपलब्ध नगराउँदा विकासशील देशहरूका लागि खडा गरिएको कोभ्याक्स एलायन्सको समग्र योजना नै प्रभावित भएको छ। त्यसैले महामारीविरुद्धको विश्वव्यापी सहकार्यमा म पुनः जोड दिन चाहन्छु। जी७ र जी२० लगायत विकसित मुलुकहरूले अन्तर्राष्ट्रिय उत्तरदायित्व वहन गर्न आवश्यक छ। सबै सुरक्षित नहुँदासम्म हामी कोही पनि सुरक्षित हुन सक्दैनौं भन्ने यथार्थलाई मनन गर्न सबैसँग आग्रह गर्न चाहन्छु। ९ यस लडाइँको अग्रमोर्चामा चिकित्सक, स्वास्थ्यकर्मी, सुरक्षाकर्मी चालक तथा सफाइकर्मी र निजामति सेवाका राष्ट्रसेवकहरू हुनुहुन्छ। तीनै तहमा निर्वाचित जनप्रतिनिधिहरू र देशभरि नै स्वयंसेवीहरू परिचालित हुनुहुन्छ। आफ्नो निजी जीवन र पारिवारिक जिम्मेवारीलाई समेत पञ्छाएर सङ्क्रमितहरूको उपचार र व्यवस्थापनमा अहोरात्र खट्ने उहाँहरू हामी सबैका आदर र सम्मानका हकदार हुनुहुन्छ। महामारीविरुद्ध लडिरहेका जनशक्तिको सुरक्षामा सरकारले कुनै कसर बाँकी राख्दैन। अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमण सरह नै दण्डनीय मानिनेछ। १० अस्पतालमा उपचार गराइरहनु भएका र घरमै आइसोलेसनमा बसी स्वास्थ्यलाभ गरिरहनुभएका १ लाख १६ हजार ४७६ दिदीबहिनी तथा दाजुभाइहरूको शीघ्र स्वास्थ्यलाभको कामना गर्दछु। ६ हजार ९५१ नागरिकहरूको निधनप्रति गहिरो दुःख व्यक्त गर्दै शोकाकुल परिवारजनमा हार्दिक समवेदना प्रकट गर्दछु। ११ कोभिडसँग मुकाबिला गर्न जीवन पहिला हाम्रो नीति हो। जनताको जीवन रक्षा सरकारको प्रमुख दायित्व हो। हामीलाई थाहै छ, महामारी नियन्त्रणको पहिलो र प्रभावकारी उपाय भनेको यसको रोकथाम हो, महामारी फैलिन नदिनु हो। यसका लागि जनस्वास्थ्यका मापदण्डहरूको कडाइका साथ पालना गर्न पुनः सबै दिदीबहिनी तथा दाजुभाइहरूमा आग्रह गर्दछु। अहिले लागू गरिएका निषेध र अन्य उपायहरू जनताको जीवन रक्षाकै लागि हुन्। जीविका अर्थात् अर्थतन्त्रको रक्षाको दायित्वप्रति पनि सरकार उत्तिकै सचेत रहेको विश्वास दिलाउन चाहन्छु। आदरणीय दिदीबहिनी तथा दाजुभाइहरू, १२ राजनीतिक स्थायित्व सुनिश्चित गर्ने, लोकतन्त्रलाई सुदृढ गर्ने र हाम्रो सम्पूर्ण ऊर्जा सामाजिकआर्थिक रुपान्तरण र समृद्धिका लागि एकाग्र रूपमा केन्द्रित गर्ने प्रयासमा पटकपटक अवरोध सिर्जना भएका छन्। १३ सीमित व्यक्तिहरूका महत्वाकाङ्क्षा, कुण्ठा र स्वार्थका लागि प्रतिनिधिसभालाई अकर्मण्य बनाउँदै लगिएपछि गत पुसमा प्रतिनिधिसभा विघटनको निर्णय गरिएको थियो। तर सर्वोच्च अदालतले प्रतिनिधिसभा पुन:स्थापना गर्ने निर्णय गर्यो। उक्त फैसलाको सम्मान गर्दै त्यसलाई कार्यान्वयन गरियो। यस अवधिमा हाम्रा प्रयास प्रतिनिधिसभालाई पूर्ण अवधि सञ्चालन गर्ने र यसैभित्रबाट राजनीतिक स्थायित्व खोज्ने कुरामा नै केन्द्रित रह्यो। तर तीन महिनाको अनुभवले पुन:स्थापित प्रतिनिधिसभाले राजनीतिक स्थायित्वमा अपेक्षित योगदान गर्न नसकेको यथार्थ स्पष्ट पार्छन्। १४ मैले गएको वैशाख २७ गते प्रतिनिधिसभा समक्ष विश्वासको मतका लागि प्रस्ताव पेश गरेँ। सदनमा मैले प्रतिनिधिसभालाई पूर्ण कार्यकाल सञ्चालन गर्न र यसलाई कामकाजी बनाउनका लागि कि त आफूलाई विश्वासको मत दिन कि स्वस्थ एवं संवैधानिक प्रक्रियाबमोजिम वैकल्पिक सरकार दिन आग्रह गरें। मेरो प्रस्ताव असफल भयो। संविधानको धारा ७६ (२) अनुसारको सरकार गठनका लागि सम्माननीय राष्ट्रपतिले दिनुभएको समय पनि त्यत्तिकै व्यतीत भयो। यसरी प्रतिनिधिसभा न सरकारलाई विश्वासको मत प्रदान गर्ने, न त वैकल्पिक सरकार नै दिन सक्ने गरी अकर्मण्यतामा फस्न पुग्यो। १५ त्यस यताका दश दिनसम्म पनि विश्वासको प्रस्तावमा मतदान हुँदाका बखतको परिस्थितिमा तात्विक परिवर्तन आएको मैले पाइनँ। मैले पुनः विश्वासको मत पाउन सक्ने भरपर्दो आधार पनि देखिएन। संसदमा सरकारको वार्षिक नीति र कार्यक्रम तथा बजेट प्रस्तुत गर्ने समय नजिक आइसकेको परिस्थितिमा राजनीतिक अन्यौल कायम राख्नु उचित हुँदैनथ्यो। यसै पृष्ठभूमिमा मैले गएको जेठ ६ गते मार्गप्रशस्त गर्दै संविधानको धारा ७६ (५) को सरकार बनाउने प्रक्रिया सुरु गर्न सम्माननीय राष्ट्रपतिज्यू समक्ष सिफारिस गरें। यो कदम मुलुकलाई राजनीतिक अन्यौलबाट सकेसम्म छिटो मुक्त गर्ने उद्देश्यबाट प्रेरित थियो। १६ यसै बीच जनता समाजवादी पार्टीले मलाई प्रधानमन्त्रीमा समर्थन गर्ने संस्थागत निर्णयको पत्र हस्तान्तरण गर्यो। प्रतिनिधिसभाको रक्षा र राजनीतिक स्थायित्वका लागि अन्तिम प्रयास स्वरूप मैले जेठ ७ गते ७६ (५) को प्रधानमन्त्रीका लागि दाबी प्रस्तुत गरें। दाबी गर्दाको समयसम्म मेरो पक्षमा नेकपा (एमाले)का १२१ र जनता समाजवादी पार्टीका ३२ सांसदहरूको समर्थन स्पष्ट देखिन्थ्यो। १७ तर यसबीचमा जे जस्ता घटना र प्रवृत्ति देखा परे, तिनले नेपाली राजनीतिलाई पछिसम्म प्रदूषित गराइरहनेछन्। हामीले अवलम्बन गरेको बहुदलीय प्रणालीका सिद्धान्त, संसदीय मूल्य मान्यता एवं पार्टी र संसदीय दलका संस्थागत निर्णयलाई धज्जी उडाउँदै नेकपा (एमाले) र जनता समाजवादी पार्टीका केही सांसदहरूले नेपाली काङ्ग्रेसका नेतालाई प्रधानमन्त्री बनाउन हस्ताक्षर गर्नुभयो। नेकपा (एमाले) र जनता समाजवादी पार्टीले त्यस्तो हस्ताक्षरलाई मान्यता नदिन र यस्ता गतिविधि कारबाहीको विषय बन्ने जानकारी पत्र मार्फत तत्काल राष्ट्रपतिको कार्यालयलाई गराए। १८ बहुदलीय प्रणाली विपरीतका त्यस्ता हस्ताक्षरलाई आधार बनाएर माननीय शेरबहादुर देउवालाई प्रधानमन्त्री नियुक्त गर्ने सम्भावना त थिएन नै। तर ती हस्ताक्षरहरूका कारण प्रधानमन्त्रीमा मेरो दावी पनि निर्विवाद हुन सकेन। संविधानको धारा ७६ (५) ले प्रस्तुत दावीमा विश्वासको मत प्राप्त गर्ने भरपर्दो आधार छ कि छैन भन्ने निर्क्यौल गर्ने दायित्व राष्ट्रपति संस्थालाई प्रदान गरेको छ। सम्माननीय राष्ट्रपतिबाट दुवै दावीलाई खारेज गर्ने निर्णय भयो। त्यसपछि नै संविधानको धारा ७६ (७) बमोजिम प्रतिनिधिसभा विघटन गरी नयाँ निर्वाचनमा जाने संवैधानिक वाध्यताको स्थितिमा मुलुक पुगेको हो। १९ संविधानको स्पष्ट व्यवस्था र सर्वोच्च अदालतको फागुन ११ को फैसलामा भनिएका सरकार गठनका सबै विकल्पहरूको प्रक्रिया पूरा भइसकेपछि भएको प्रतिनिधिसभा विघटनपछि आज राजनीतिमा जे जस्ता अराजनीतिक, असंसदीय र अलोकतान्त्रिक गतिविधिहरू देखा परेका छन्, ती विडम्बनापूर्ण छन्। २०४८ सालको निर्वाचनबाट गठित प्रतिनिधिसभा तत्कालीन सत्तारुढ पार्टीमा देखा परेका यस्तै विकृत अभ्यासका कारण विघटन भएको थियो। त्यहाँबाट सुरु भएको विकृतिको शृङ्खला दसौं वर्षसम्म जारी रह्यो। त्यस विकृतिले तत्कालीन सरकारहरूलाई मात्र अप्ठ्यारो पारेन, बहुदलीय शासन प्रणालीप्रति नै जनतामा नैराश्य र वितृष्णा पैदा गर्न भूमिका खेल्यो। दलहरूमा स्वार्थजन्य विभाजन, दलहरूबीच सिद्धान्तहीन गठबन्धन र दबाबप्रभावका बलमा सांसदहरूको ओहोरदोहोर मुख्य कारण थियो, जसले संसदीय व्यवस्थामाथि उग्रदक्षिणपन्थी र उग्रवामपन्थी दुबै कोणबाट हमलाका लागि आधार बनेको थियो। बीस वर्षपछि पनि नेपाली राजनीतिमा यिनै प्रवृत्ति दोहोरिनु दुःखद र दुर्भाग्यपूर्ण छ। २० हामीले अवलम्बन गरेको शासन प्रणाली जनताको प्रतिष्पर्धात्मक बहुदलीय लोकतान्त्रिक शासन प्रणाली हो। यस प्रणालीका आधारस्तम्भ राजनीतिक पार्टीहरू हुन्। लोकतान्त्रिक पार्टीहरू कमजोर हुँदा कसरी मुलुक हिंसाको दुष्चक्रमा फस्दो रहेछ र तानाशाही शासनका लागि बाटो खुल्दो रहेछ भन्ने निकट अतीतको अनुभवलाई हामीले यति चाँडै बिर्सिसकेको हो ? पार्टीहरू सत्तामा जानु या विपक्षमा बस्नु, विस्तारित हुनु या सङ्कुचनमा पर्नु लोकतन्त्रमा सामान्य विषय हुन्। तर सत्ताकै लागि अन्य पार्टीहरूमा विभाजन, विग्रह र विकृतिहरू पैदा गर्नु एवं त्यसकै बलमा आफू सफल भएको भ्रम पाल्नु आत्मरति मात्रै हो। बहुदलीय प्रणालीमा देखा पर्न लागेको निर्दलीय चरित्र ख्यालठट्टाको विषय होइन। अझै यस्तो विकृतिको औचित्य एवं वैधता कायम गर्न भइरहेका प्रयास त सामान्य विषय हुँदै होइनन्। २१ मैले आफ्नो लागि या आफ्नो दलका लागि यी सबै विषय भनिरहेको छैन। लोकतन्त्रका लागि आफ्नो जीवनको आधा शताब्दीभन्दा बढी खर्चेको र पञ्चायती जेलमा चौध वर्ष बिताएको मेरा लागि सत्तामा रहनु या नरहनु प्रमुख विषय हुँदै होइन। बहुदलीय व्यवस्था आइसकेपछि पनि प्रतिपक्षका रूपमा दशकौं व्यतीत गरेको, लोकतान्त्रिक शक्ति हरूकै दमन झेलेको हाम्रो पार्टीका लागि पनि यो विषय महत्वपूर्ण होइन। हाम्रा लागि सत्ता साधन मात्रै हो, साध्य होइन। साध्य त राष्ट्रियताको सम्वर्द्धन र सार्वभौमसत्ताको रक्षा हो। राष्ट्रिय अस्मिता र स्वाभिमानको संरक्षण हो। लोकतन्त्रको सुदृढीकरण गर्दै जनताको जीवनमा अनुवाद गर्नु हो। यसलाई राजनीतिक अधिकारको दायराबाट माथि उठाएर मानवीय आकाङ्क्षाको समष्टिका रूपमा विकसित गर्नु हो। अधिकारको प्राप्ति, अवसरमा पहुँच, सामाजिक न्याय र समानताको प्रत्याभूति एवं सम्मान र सुरक्षाको सुनिश्चितता भएको समाज निर्माण गर्नु हो। यसकै लागि हाम्रा प्रयास केन्द्रित छन्। २२ आजको मुख्य चिन्ता अलोकतान्त्रिक, नैतिकमूल्यहीन र विकृत अभ्यास झाँगिदै गएर लोकतान्त्रिक गणतन्त्रप्रतिको जनविश्वास नै गुम्ला कि भन्ने हो। जनविश्वास गुमेको प्रणाली फेरि जोखिममा पर्ला कि भन्ने हो। २३ ताजा जनादेशमा जानु प्रतिगमन होइन। जनतालाई दलहरूबारे मूल्याङ्कनको मौका दिनु र आवधिक निर्वाचन मार्फत् जनताले विश्वास गरेको दललाई सरकार चलाउन जनादेश प्राप्त हुनु लोकतन्त्रको विशेषता हो। निर्वाचनमा जानुलाई प्रतिगमन भन्नु सारमा जनताको सार्वभौमसत्तालाई अस्वीकार गर्नु हो। नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। जनताप्रति अविश्वास गर्नु हो। निर्वाचन निष्पक्ष र स्वच्छ हुने कुरामा मैले बारम्बार जोड दिएको छु। परिणामलाई ध्यानमा राखेर होइन, लोकतान्त्रिक प्रणाली र पद्धतिलाई ध्यानमा राखेर निर्वाचन सम्पन्न गरिनेछ। मनमा कुनै आशङ्का छन् भने फेरि भन्न चाहन्छु  आउनुहोस्, निर्वाचनका लागि सबै दलहरू सरकारमा सहभागी बन्नुहोस्। २४ मैले यो प्रतिनिधिसभा पूरै अवधि चलोस् भन्नेमा कुनै कतै कसर नराखी प्रयास गरेको हुँ। तर मेरो प्रयासलाई सफल हुन दिइएन। हुनत प्रतिनिधिसभा पूरा अवधि चल्नु या सरकारले जेनतेन पाँच वर्षे कार्यकाल पूरा गर्नु मात्रै राजनीतिक स्थायित्वका लागि पर्याप्त हुँदैन। राजनीतिक स्थायित्वको मूल पक्ष नीतिगत सङ्गति, निर्णयको निरन्तरता र कार्यान्वयनको सुनिश्चितता हो। राजनीतिक स्थायित्वको केन्द्रबिन्दु राष्ट्र र जनताको हितको संरक्षण र सम्वर्द्धन हो। हामी जनताको हित हुने प्रत्याभूतिसहितको राजनीतिक स्थायित्वका पक्षमा छौं। २५ पार्टी एकताको रक्षाका लागि हाम्रो तर्फबाट गरिएका अथक प्रयास सार्वजनिक नै छन्। नेपाल कम्युनिष्ट पार्टी (नेकपा) को एकता कायम गर्न अन्तिम समयसम्म पनि प्रयत्न गरिएकै हो। अस्थिरता सिर्जनाका लागि स्वार्थकेन्द्रित गठबन्धन नबनेको भए र महाधिवेशनबाट निर्वाचित अध्यक्षलाई घेराबन्दीबाट हटाउने दुराशय नभएको भए यतिञ्जेल एकता महाधिवेशन सम्पन्न भएर नेतृत्व हस्तान्तरण भइसकेको हुने थियो। फागुन २३ को फैसलापछि पनि एकता जोगाउन सकिन्छ कि भनेर मैले आफैंले पहल गरेको हुँ। तर मेरो प्रयासलाई कतिपयले मजाकको विषय बनाउनु भयो। इतिहासले यसको उचित हिसाब किताब गर्ला नै। २६ नेकपालाई एकीकृत गर्ने प्रयास असम्भव भएपछि हामीले नेकपा (एमाले) लाई नै एकीकरणको बिरासत पार्टीका रूपमा एकतावद्ध र गतिशील बनाउने काम गर्यौं। तर कतिपय नेताहरूमा आफ्ना विभाजनकारी गतिविधिप्रति रत्तिभर गल्तीबोध देखिएन। उल्टै, एकीकरणको रक्षा र नेतृत्वको पक्षमा उभिनुभएका साथीहरूलाई पञ्छाउने कुरामा मात्र उहाँको प्रयास केन्द्रित रह्यो। फेरि पनि पार्टीलाई गुटहरूको संयुक्त मोर्चा र अन्त्यहीन विवादको थलो बनाउने केही नेताहरूका नियतका कारण हाम्रा प्रयास सार्थक हुन सकिरहेका छैनन्। यसबीचमा फ्लोर क्रस गर्नेगराउने काम भएका छन्। पार्टीका आधिकारिक उम्मेदवारलाई हराउन विपक्षीसँग साँठगाँठ गरिएका छन्। अनि, आफ्नो पार्टी अध्यक्ष, संसदीय दलको नेता र प्रधानमन्त्रीलाई हटाउन कहिले संसदमा अनुपस्थित हुने त कहिले विपक्षी नेतालाई प्रधानमन्त्री बनाउन हस्ताक्षर गर्ने जस्ता चरम विकृति प्रकट भएका छन्। २७ पार्टीको एकताको रक्षाका लागि सबै खाले आक्षेप, अपमान र पीडा बेहोरेर पनि निरन्तर प्रयत्नशील छु, भोलिका दिनमा पनि रहिरहनेछु। प्रतिकूल परिस्थितिमा आन्दोलनको रक्षाका लागि दृढतापूर्वक उभिने सबै नेता कार्यकर्ताहरू, समर्थक शुभचिन्तक एवं आम जनतामा धन्यवाद ज्ञापन गर्दछु। आदरणीय दिदीबहिनी तथा दाजुभाइहरू,२८ अनेकौं प्रतिकूलताका बीचमा पनि विगत तीन वर्षमा नेपालले उल्लेख्य प्रगति हासिल गरेको छ। संविधान कार्यान्वयन र सङ्घीयताको सुदृढीकरण, आर्थिक वृद्धि, रणनीतिक महत्वका पूर्वाधारको विकास, सामाजिक न्याय र सुरक्षा, राष्ट्रियताको सम्वर्द्धन एवं सुशासनका क्षेत्रमा हाम्रा योजनाबद्ध प्रयासहरूको प्रतिफल देखिन थालेको छ। २९ संविधान पूर्ण कार्यान्वयनमा आएको छ। सङ्घीय प्रणाली संस्थागत र क्रियाशील भएको छ। लामो समयदेखि रिक्त रहेका संवैधानिक निकायहरूले पूर्णता पाएका छन्। ५० भन्दा बढी कानुनहरू बनेका छन्। पृथकतावादको अभियान चलाइरहेको समूह विखण्डनको बाटो छाडेर राष्ट्रिय अखण्डताको पक्षमा उभिन सहमत भएको छ। हिंसाको बाटो हिडिरहेको समूह हिंसा परित्याग गर्दै आफ्ना सबै राजनीतिक गतिविधिहरू शान्तिपूर्ण ढङ्गले सञ्चालन गर्न सहमत भएको छ। संविधानको सर्वस्वीकार्यता स्थापित भएको छ। मुलुक हिंसात्मक द्वन्द्वबाट मुक्त हुनु र पृथकतावादी गतिविधि अन्त्य हुनु यस कालखण्डको महत्वपूर्ण उपलव्धिका रूपमा पछिसम्म पनि अङ्कित रहनेछन्। ३० नेपाल अल्पविकसितबाट विकासशील देशमा स्तरोन्नतिका लागि सिफारिस भएको छ। कोभिड महामारी सुरु हुनु अगाडि हाम्रो आर्थिक वृद्धि आशालाग्दो थियो। महामारीले गम्भीर धक्का पुर्याए पनि हामीले यसलाई सम्हालेका छौं र समग्रमा सकारात्मक आर्थिक विकासको बाटोमा अग्रसर छौँ। पहिलो पल्ट निर्यात व्यापारले एक खर्बको लक्ष्य नाघेको छ, व्यापार घाटा घट्दो छ। देशभित्र रोजगारीका अवसर बढ्दै र श्रमशक्ति बाहिरिने क्रम घट्दै छ। ३१ यस अवधिमा ३३३ मेगावाट विद्युत् उत्पादन थप भएको छ भने यसै आर्थिक वर्षभित्र थप ५०० मेगावाट विद्युत् थप हुँदैछ। लोडसेडिङको अन्त्य, पर्याप्त विद्युत् आपूर्ति र अतिरिक्त विद्युत्को बाह्य व्यापार सुरु भएको छ। बाह्य लगानी बढिरहेको छ। ३२ तीन वर्षको अवधिमा नेपालीको औसत प्रतिव्यक्ति आय २५ प्रतिशतले वृद्धि भएको छ। मानव विकास विकास सूचकाङ्कमा ५ प्रतिशत बिन्दुको सुधार भएको छ। कोभिड१९ को महामारीका बीच पनि निरपेक्ष गरिबी उल्लेख्य वृद्धि हुन पाएको छैन। ३३ रणनीतिक पूर्वाधारहरूको क्षेत्रमा इतिहासमै धेरै उपलव्धि हासिल भएका छन्। सडक, मोटर र झोलुङ्गे पुल, तुइन विस्थापन लगायत क्षेत्रमा भइरहेका प्रगतिबारे यस अघि नै प्रस्तुत तथ्याङ्क म दोहोर्याउन चाहन्नँ। कुल रणनीतिक सडकमध्ये १७१ प्रतिशत सडक विगत तीन वर्षमा मात्र निर्माण भएका छन्। तीन वर्षमा सम्पन्न गर्ने गरी १ सय ६५ वटै निर्वाचन क्षेत्रमा एकएक रणनीतिक सडक र स्थानीय तहहरूलाई एक आपसमा जोड्ने र सबै स्थानीय तहका केन्द्रदेखि प्रदेश राजधानी जोड्ने सडकको निर्माण सुरु भएको छ। सबै पालिका र क्षेत्रहरूमा यिनको दूरगामी सकारात्मक प्रभाव पर्नेछ। ३४ तीव्र रूपमा निर्माण भइरहेको काठमाडौंतराई द्रुत मार्गले केही वर्षभित्रै परिणाम दिनेछ। विस्तार भइरहेको पूर्वपश्चिम राजमार्ग, निर्माण सम्पन्न हुन थालेको पुष्पलाल लोकमार्ग र निर्माणाधीन मदनभण्डारी राष्ट्रिय राजमार्गले अर्थतन्त्र र सामाजिक जीवनलाई थप गतिशील बनाउनेछन्। बहुप्रतिक्षित हुलाकी राजमार्गका महत्वपूर्ण खण्ड सम्पन्न भएसँगै तराईमा विकासका सम्भावना थपिएका छन्। ३५ भैरहवा र पोखरामा निर्माण सम्पन्न हुने चरणमा पुगेका अन्तर्राष्ट्रिय विमानस्थलहरूले पर्यटन प्रवर्द्धनमा उल्लेख्य योगदान गर्नेछन्। गोदावरीमा ३ हजार र लुम्बिनीमा ५ हजार क्षमताका सभाहल निर्माण भएका छन्। जयनगरजनकपुरकुर्था रेल छिटै सञ्चालनमा आउनेछ। नागढुङ्गा सुरुङ मार्ग निर्माण तीव्र रफ्तारमा अगाडि बढेको छ भने सिद्धबाबामा सुरुङ निर्माणका लागि बोलपत्र आह्वान भएको छ। ३६ चिरप्रतिक्षित मेलम्चीको पानी काठमाडौंमा अवतरणसँगै काठमाडौंबासीका पानीको तिर्खा मेटिएको छ। छिट्टै याङ्ग्री र लार्केको पानी मेलम्चीमा सामेल गरेर खानेपानीको समस्याको दिगो समाधान गर्ने प्रयास अगाडि बढेको छ। सङ्घ, प्रदेश र स्थानीय तहको समन्वयबाट कुल जनसङ्ख्याको ९२ प्रतिशतलाई आधारभूत खानेपानी सुविधा उपलब्ध गराउन सफल भएका छौं। ३७ भेरीबबई डाइभर्सनको सुरुङको काम सम्पन्न भएर सिँचाइ पूर्वाधारका काम सुरु भएका छन् भने सुनकोशीमरिन डाइभर्सनको काम सुरु भएको छ। यी दुई गेमचेञ्जर परियोजनाले तराईबासीहरूका वर्षौं पुराना सपनालाई पूरा गर्दै हामीलाई खाद्यान्नमा आत्मनिर्भर बनाउन योगदान गर्नेछन्। ३८ भूकम्पपछिको पुनर्निर्माणलाई हामीले उदाहरणीय रूपमा सम्पन्न गरेका छौं। भूकम्पका कारण बेघरबार बनेका ८ लाखभन्दा बढी परिवार सुरक्षित घरमा फर्किन थाल्नुभएको छ। विद्यालय भवन, स्वास्थ्य संस्थाहरू र सरकारी कार्यालयहरूको पुनर्निर्माण तीव्र रफ्तारमा अगाडि बढेको छ। हाम्रो पुनर्निर्माण सामर्थ्यको प्रतीक बनेर धरहरा, रानीपोखरी र दरबार हाइस्कूल राजधानीको मुटुमा स्थापित भएका छन्। भव्य रूपमा सम्पन्न भएको दक्षिण एसियाली खेलकुदमा नेपालले उत्कृष्ट प्रदर्शन गरेको छ। त्रिदेशीय फुटबल, क्रिकेटहरूमा पनि नेपालको प्रदर्शन उदाहरणीय रहेको छ। ३९ हरेक नेपाली व्यवस्थित ओत भएको सुरक्षित घरमा बस्न पाउनुपर्छ भन्ने सरकारको प्रतिबद्धता अनुरूप तीन वर्षको अवधिमा १३ हजारभन्दा बढी जनता आवास निर्माण भएका छन्। ७ हजार फुस तथा खरका छाना जस्तापाताले प्रतिस्थापन गरिएका छन्। कसैले पनि सडकमा जीवन गुजारा गर्न नपरोस् भन्ने उद्देश्यले सडक मानवरहित सहर र वस्तीको अवधारणा कार्यान्वयनमा ल्याइएको छ। टोर्नाडोबाट घरबारविहीन बन्न पुगेका नागरिकहरूका लागि छोटो समयमै ८६९ सुरक्षित घर निर्माण गरेर हस्तान्तरण गरिएको छ। बाढी, पहिरो, डुबान, आगलागी, चट्याङ आदिबाट घरबारविहीन हुन पुगेका नागरिकलाई सुरक्षित आवास उपलव्ध गराउने प्रक्रिया सुरु गरिएको छ। ४० सुकुम्बासी समस्या र अव्यवस्थित बसोबासको समस्या समाधान गर्न उच्चस्तरीय आयोग गठन गरी कार्य प्रारम्भ गरिएको छ। सरकारी, सार्वजनिक र गुठी जग्गाको यथार्थ अवस्था पहिचान गरी प्रतिवेदन पेश गर्न गठित कार्यदलको प्रतिवेदन प्राप्त भएको छ। २ सय हेक्टर अतिक्रमित सरकारी जग्गा फिर्ता ल्याइएको छ। मुलुक प्रमुख पशुपन्छीजन्य पदार्थमा आत्मनिर्भर भएको छ। प्रमुख खाद्यान्न बालीको उत्पादनमा ११ प्रतिशतले वृद्धि भएको छ। कृषक सूचीकरण अभियान सुरु गरिएको छ। तीन वर्षको अवधिमा थप ३० हजार हेक्टर जमिनमा सिँचाइ सुविधा पुर्याइएको छ। देशभित्रै रासायनिक मल कारखाना स्थापना गर्ने प्रक्रिया अगाडि बढेको छ। माटोको गुणस्तरको डिजिटल परीक्षण सुरु गरिएको छ। मेरो कित्ता नामक एप्स कार्यान्वयनमा आएसँगै नागरिकहरूले आफ्नो जग्गाको कित्ता नम्बरसहितको नक्सा आफैंले हेर्न र छाप्न सक्ने व्यवस्था भएको छ। ४१ यसै आर्थिक वर्षमा ६ वटा नयाँ औद्योगिक क्षेत्रको निर्माण सुरु भएको छ। स्थानीय तहमा ७४ औद्योगिक ग्राम घोषणा भई काम थालिएको छ। अन्तर्राष्ट्रिय व्यापार वृद्धिका लागि भारत, बङ्गलादेश, अमेरिका र भूटानसँग वाणिज्य वार्ता सम्पन्न भएका छन्। ४२ तीन वर्षको अवधिमा ६ वर्षभन्दा माथि उमेर समूहको साक्षरता दर ७ प्रतिशत बिन्दुले बढेको छ। सरदर भर्नादर ८६ प्रतिशत पुगेको छ। कुल ४ सय ८४ प्राविधिक धारका विद्यालय स्थापना भएका छन् भने ५ सय ७२ सामुदायिक विद्यालयहरूमा प्राविधिक शिक्षा उपलब्ध भएको छ। देशभरका ३ सय ८३ स्थानीय तहमा प्राविधिक शिक्षा तथा व्यावसायिक तालिम केन्द्रको पहुँच पुगेको छ। ४३ एक वर्षको अवधिमा विभिन्न अस्पतालहरूमा ७ हजार ६ सय ४५ शैया थप भएका छन्। सबै स्थानीय तहमा आधारभूत अस्पताल स्थापना गर्ने लक्ष्यअनुरूप ३ सय ९६ स्थानीय तहमा निर्माण कार्य सुरु गरिएको छ। एक वर्ष अगाडि कोभिडलगायत केही जटिल परीक्षण स्वदेशमा हुन नसक्ने अवस्था रहेकोमा हाल स्वदेशमै ८७ प्रयोगशालामा कोभिड१९ को परीक्षण हुने गरेको छ। कडा रोग लागेका कुल ३८ हजार ९ सय ९ जनालाई निःशुल्क स्वास्थ्य उपचार गरिएको छ। ४४ ७५ जिल्लामा स्वास्थ्य बिमा कार्यक्रम विस्तार गरिएको छ। सामाजिक सुरक्षा कार्यक्रममा ३२ लाख ५९ हजार नागरिक आबद्ध भएका छन। सामाजिक सुरक्षा कोषमा १३ हजार ७ सय प्रतिष्ठान र २ लाख श्रमिक आबद्ध भएका छन। प्रधानमन्त्री रोजगार कार्यक्रममार्फत् २ लाख प्रत्यक्ष रोजगारी उपलब्ध भएको छ। १ सय ३८ स्थानीय तहमा राष्ट्रपति महिला उत्थान कार्यक्रमबाट महिलाहरूको जीविकोपार्जन सुधार कार्य सुरु भएको छ। जोखिममा परेका १५० भन्दा बढी सुत्केरीको हवाई उद्धार गरिएको छ। महिलाविरुद्ध हुने हिंसालाई दण्डित गर्न एसिड अपराध र बलात्कार नियन्त्रणसम्बन्धी कडा कानुनी व्यवस्था गरिएको छ। ४५ सार्वजनिक तथा निजी क्षेत्रबाट प्रवाह गरिने सेवालाई छिटोछरितो, सर्वसुलभ, पहुँचयोग्य र प्रविधिमैत्री बनाउने गरी नागरिक एप्स सञ्चालनमा ल्याइएको छ। सरकारी राजस्व विद्युतीय माध्यमबाट सङ्कलन हुने व्यवस्था मिलाइएको छ। हालसम्म १४ जिल्लामा २८ लाख राष्ट्रिय परिचयपत्र वितरण गरिएको छ। सबै जिल्लामा फोरजीसहितको इन्टरनेट सेवा विस्तार भएको छ। ४६ नेपालको अन्तर्राष्ट्रिय सम्बन्धमा उल्लेख्य विस्तार भएको छ। अभूतपूर्व राष्ट्रिय सहमतिका साथ लिम्पियाधुरा, कालापानी र लिपुलेक समावेश गरी नेपालको नयाँ राजनीतिक नक्सा जारी गरिएको छ। हालसम्म १ सय ७० मुलुकसँग कुटनीतिक सम्बन्ध विस्तार भएको छ। भर्चुअल माध्यमबाट उच्चस्तरीय वार्ता तथा सम्वाद भएका छन्। प्रतिभा प्राप्ति केन्द्र (ब्रेन गेन सेन्टर) सञ्चालनमा आएको छ। आदरणीय दिदीबहिनी तथा दाजुभाइहरू,४७ हाम्रा सबै काम र योजनाहरू समृद्ध नेपाल, सुखी नेपाली को राष्ट्रिय आकाङ्क्षा पूरा गर्नेतर्फ केन्द्रित हुनेछन्। परिपूर्ण लोकतन्त्र हाम्रो मान्यता हुनेछ। समृद्धिसहितको सामाजिक न्याय र सामाजिक न्यायसहितको समृद्धि  हामी यसै दिशामा अगाडि बढ्नेछौं। यसको लागि पहिलो शर्त राजनीतिक स्थायित्व हो। राजनीतिक स्थायित्वको निम्ति आम निर्वाचन र यसै वर्ष हुने स्थानीय तहको निर्वाचन महत्वपूर्ण हुनेछन्। यी निर्वाचनमार्फत् हामी हाम्रो सङ्घीय लोकतान्त्रिक गणतन्त्रलाई सुदृढ बनाउनेछौं। जनतामा अहिले देखापरेको क्षणिक निराशाको अन्त्य गर्नेछौं। ४८ समृद्ध नेपालका लागि हाम्रो प्राथमिकता  कृषिको आधुनिकीकरण तथा व्यावसायीकरण गर्ने, यसलाई उद्योग तथा सेवासँग समन्वय गरेर अघि बढाउने हुनेछ। पूर्वाधार  फराकिलो, गुणस्तरीय, आकर्षक, दिगो तथा नवीन हुनेछ। यातायात पूर्वाधारमा सडक, रेल, जल तथा हवाईमार्गको समन्वयात्मक रूपमा विकास, विस्तार र सुदृढीकरण गरिनेछ। कनेक्टिभिटीमा डिजिटलाइजेशन प्लेटफर्म थप गरिनेछ। यसबाट अनलाइन सेवा मार्फत सेवाग्राहीलाई सेवाप्रदायकसँग भौतिक रूपमा गर्नुपर्ने गलफत्तीबाट जोगाइनेछ। डिजिटल नेपाल प्लेटफर्मले शिक्षा र सञ्चार मात्रै हैन, कृषि, उद्योग, सिचाइ, ऊर्जा, यातायात, पर्यटन, स्वास्थ्य, श्रम, सुरक्षा लगायत नागरिकसँग सम्बन्धित सबै आयामहरूलाई समेट्नेछ। ४९ सम्वत् २१०० सम्मको दीर्घकालीन सोच अनुरूप सबै क्रियाकलापहरू निर्देशित हुनेछन्। अति कम विकसित राष्ट्रबाट विकासशील राष्ट्रमा स्तरोन्नति हुँदा पर्न सक्ने प्रभाव विश्लेषण गरी आवश्यक रणनीति एवं कार्ययोजना तर्जुमा गरी कार्यान्वयन गरिनेछ। दिगो विकास लक्ष्य हासिल गर्ने विषयलाई हमेशा ध्यानमा राखिनेछ। कोभिड महामारीले हाम्रो विकास यात्रालाई अवरुद्ध गर्न नपाओस् भन्ने कुरामा सजगता अपनाइनेछ। ५० विरासतमा प्राप्त सबै अधुरा अपुरा परियोजनाहरू सम्पन्न गर्ने कार्यलाई प्राथमिकतामा राखिनेछ। पूरा हुन नसक्ने या महत्व गुमाएका परियोजनाहरूको पुनरावलोकन गरी आवश्यक निर्णय गरिनेछ। ५१ व्यापार सन्तुलन कायम गर्ने नीति अन्तरगत रहेर सौविध्यपूर्ण व्यापार सुविधाको पूर्ण उपयोग, व्यापार तथा पारवहनसम्बन्धी सन्धि, सम्झौता पुनरावलोकन, नेपाली उत्पादनको बजार पहुँच वृद्धि गर्न थप मुलुकसँग व्यापार सम्झौता, सार्वजनिक निजी व्यवसाय सम्वाद मञ्चलाई कार्यमूलक बनाउने र नेपाली उत्पादनलाई अवाञ्छित प्रतिस्पर्धाबाट जोगाउने व्यवस्था मिलाइनेछ। खानीहरूको पहिचान, उत्खनन्, प्रशोधन र प्रयोगलाई तीब्र पारिनेछ। ५२ जनशक्तिको विकास हाम्रो नीतिको केन्द्र भागमा रहनेछ। उपलब्ध जनशक्तिलाई दक्ष बनाउने, आवश्यक नयाँ जनशक्ति प्राप्त गर्न नयाँ तालिम, प्रशिक्षण, छात्रवृत्ति र प्रोत्साहन प्रदान गरिनेछ। अन द जब तालिमबाट क्षमता अभिवृद्धि गर्ने र अध्ययनरत विद्यार्थीहरूलाई इन्टर्नशीप सेवा मार्फत् भविष्यको श्रम बजारप्रति जानकार बनाउने विधि अपनाइनेछ। हजारौंको सङ्ख्यामा आवश्यक प्राविधिक जनशक्ति तयार गर्ने एवं प्राविधिक र आम शिक्षाबीच अनुपातमा सन्तुलन कायम गरिनेछ। कुनै बालबालिका विद्यालय बाहिर नरहने, पढाइ बीचैमा छाड्ने स्थिति (ड्रप आउट) लाई नियन्त्रण गर्ने तथा सबैलाई गुणस्तरीय शिक्षाको पहुँचभित्र ल्याउने कार्यक्रम अगाडि बढाइनेछ। ५३ पूर्वाधार आयोजनाको पहिचानदेखि अन्त्यसम्मका सबै चरणमा समन्वय गर्न, स्रोतको कुशल र दक्ष उपयोग गर्न, दोहोरोपना हटाउन र सम्बद्ध निकायहरूको जिम्मेवारी स्पष्ट गरी सबै प्रकारका सार्वजनिक पूर्वाधार एकीकृत अवधारणामा विकास गर्न अधिकारसम्पन्न उच्चस्तरीय संयन्त्र निर्माण गरिनेछ। ५४ सार्वजनिकनिजी साझेदारी तथा सरकारी लगानी ठूला जलाशययुक्त विद्युत उत्पादनमा केन्द्रित गर्ने, विद्युतमा आधारित यातायात प्रणालीको विस्तार र विद्युतीय सवारी साधनको प्रयोगलाई प्रोत्साहन गर्ने तथा बचत हुने विद्युत छिमेकी मुलुकहरूमा निर्यातको व्यवस्था गरिनेछ। भारतका आन्तरिक जलमार्गका साहिबगञ्ज, कालुघाट र वाराणसी बन्दरगाहको उपयोग गरी आन्तरिक जलमार्ग मार्फत् अन्तर्राष्ट्रिय व्यापार विस्तार गरिनेछ। ५५ विपद् जोखिमबाट सुरक्षित नेपाल निर्माणको नीति लिइनेछ। यसका लागि जोखिममुक्त संरचना निर्माण, विपद्को पूर्व सूचना प्रणालीको विकास, विपद् सम्बन्धी जनचेतनाको अभिवृद्धिमा जोड दिइनेछ। सातै प्रदेशमा आवश्यक सेवा सुविधासहित तत्काल क्रियाशील हुने विपद् उद्धार तथा व्यवस्थापन केन्द्रको व्यवस्था गरिनेछ। प्राकृतिक प्रकोपको उच्च जोखिम र निरन्तरको विपद्को वास्तविकतालाई ध्यानमा राखी विपद् पछिको पुनर्निर्माणसम्बन्धी कार्यको व्यवस्थापन गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको पुनःसंरचना गरिनेछ। विपद्बाट विस्थापित परिवारहरूलाई उपयुक्त बसोबासको व्यवस्था, जोखिमयुक्त बस्तीहरूको सुरक्षित स्थानान्तरण, एकीकृत वस्तीको विकास र फुसले छाएका भवनका छाना जस्तापाताले प्रतिस्थापन गर्ने नीति लिइनेछ। वन डँढेलो लगायत विपत्तिहरूको सामना गर्न साधनस्रोतहरूको प्रबन्ध गरिनेछ। ५६ नेपालको प्रकृति, संस्कृति, पर्यावरण र सामाजिक जीवनलाई प्रवर्द्धन गर्दै आकर्षक पर्यटन गन्तव्य बनाउने नीति लिइनेछ। नेपालको सभ्यता, संस्कृति, कला, साहित्य, भाषा, रहनसहन, चाडपर्व, रीतिरिवाज, परम्परा र भेषभूषा एवं प्राकृतिक तथा सांस्कृतिक सम्पदालाई सफ्ट पावरको रूपमा विश्वसामु प्रस्तुत गरिनेछ। ५७ नेपालका हिमशृङ्खला, पारिस्थितिक प्रणाली र वनजङ्गलले जलवायु अनुकूलन र वातावरणीय सन्तुलनमा पुर्याएको विशिष्ट योगदान तथा कार्बन उत्सर्जनमा नगण्य भूमिका हुँदा पनि नेपालले असन्तुलित रूपमा भोग्नुपरेका प्रतिकूल असरहरूका बारेमा विश्वको ध्यानाकर्षण गराइनेछ। जलवायु अनुकूलन र असर न्यूनीकरणका लागि अन्तर्राष्ट्रिय वित्तीय तथा प्राविधिक संयन्त्रबाट अधिकतम स्रोत र सहयोग परिचालन गर्न पहल गरिनेछ। ५८ निरोगी नेपाल निर्माणका लागि सरल, सुलभ, गुणस्तरीय स्वास्थ्य सेवामा पहुँच बढाउने गरी स्वास्थ्य पूर्वाधार र जनशक्ति विकास गरिनेछ। ५९ श्रमिकको उत्पादकत्व अभिवृद्धि र पूर्णकालीन रोजगारी सुनिश्चित गर्न बहुसीपयुक्त जनशक्ति उत्पादन गर्ने नीति लिइनेछ। श्रम बजारको मागअनुसारको जनशक्ति उत्पादन गरिनेछ। ६० अनाथ बालबालिकालगायत असहाय र सहाराविहीन नागरिकलाई अभिभावकत्व प्रदान गरिनेछ। सबै नागरिकलाई मानवोचित जीवनयापन सुनिश्चित गरिनेछ। योगदानमा आधारित सामाजिक सुरक्षा योजनाको दायरा विस्तार गर्दै लगिनेछ। लैङ्गिक उत्तरदायी शासन व्यवस्थालाई संस्थागत गर्दै लगिनेछ। ६१ ज्येष्ठ नागरिकमा रहेको ज्ञान, सीप र अनुभव पुस्तान्तरण र हस्तान्तरण गर्न स्थानीय तहमा ज्येष्ठ नागरिक मिलन केन्द्र सञ्चालन गरिनेछ। अपाङ्गता भएका व्यक्तिहरूको हकहित र अधिकार संरक्षण गर्दै शिक्षा, स्वास्थ्य, रोजगारलगायतका अन्य सेवा सुविधालाई अपाङ्गतामैत्री बनाइनेछ। ६२ युवाशक्तिलाई सदैव उत्साही, परिवर्तनका संवाहक र भविष्यप्रति आशावादी शक्तिका रूपमा परिचालन गर्ने नीति लिइनेछ। युवाहरूमा स्वयंसेवी संस्कृतिको विकास गरी मानवीय सेवा, विपद् व्यवस्थापन र आपत्कालीन अवस्थामा परिचालन गरिनेछ। आम नागरिकलाई शारीरिक तथा मानसिक स्वास्थ्य सुधारका लागि खेलकुद, शारीरिक व्यायाम, योग तथा ध्यानको अभ्यास गर्न उत्प्रेरित गरिनेछ। ६३ पूर्ण सरकारको अवधारणामा नीति तथा कार्यक्रम कार्यान्वयन र सेवा प्रवाह गर्न सक्षम राज्य संयन्त्रको निर्माण गरिनेछ। राजनीति र प्रशासनबीच समन्वय, निष्पक्षता, तटस्थता र अहस्तक्षेपको संस्कृति विकास गरिनेछ। भ्रष्टाचारविरुद्ध शून्य सहनशीलताको प्रतिबद्धतालाई निरन्तरता दिइनेछ। सेवाका क्षेत्रहरू सर्वसुलभ, छरितो र प्रभावकारी बनाउने नीति लिइनेछ। सरकारी सेवा प्रभावकारी बनाइनेछ। ६४ सङ्क्रमणकालीन न्यायका बाँकी कार्य प्राथमिकताका साथ सम्पन्न गरिनेछ। बेपत्ता पारिएका व्यक्तिको छानबिन आयोगबाट पीडित परिचयपत्र प्राप्त व्यक्तिहरूलाई सहुलियत तथा सुविधा उपलब्ध गराइनेछ। लोकतन्त्रका योद्धाहरूको अभिलेखीकरण र सम्मानको कार्यक्रमलाई निरन्तरता दिइनेछ। ६५ शान्ति सुरक्षालाई प्रभावकारी बनाई आम नागरिक र सम्पत्तिको सुरक्षा प्रत्याभूत गरिनेछ। राष्ट्रिय सुरक्षा र प्रतिरक्षा प्रणालीलाई सबल बनाइनेछ। सीमा क्षेत्रका थप स्थानहरूमा सशस्त्र प्रहरी बलको बोर्डर आउट पोष्ट स्थापना गरिनेछ। हवाई तथा स्थलमार्गबाट आवतजावत गर्ने विदेशी नागरिकको अभिलेख व्यवस्थित गरिनेछ। सुरक्षाकर्मीहरूका समस्या समाधानमा विशेष ध्यान दिइनेछ। ६६ नेपालको अन्तर्राष्ट्रिय सम्बन्ध राष्ट्रिय हित, पारस्परिक लाभ र सम्मान, अन्तर्राष्ट्रिय प्रतिबद्धता तथा दायित्व र न्यायमा आधारित हुनेछ। नेपालको राष्ट्रिय हितलाई केन्द्रमा राखी सार्वभौम समानता, विश्वास, समझदारी र सहकार्यका आधारमा छिमेकी तथा मित्रराष्ट्रहरूसँगको सम्बन्ध सुदृढ बनाइनेछ। ६७ ऐतिहासिक सन्धि, नक्सा, तथ्य तथा प्रमाणका आधारमा कूटनीतिक माध्यमबाट मित्रराष्ट्र भारतसँगको सीमा सम्बन्धमा बाँकी रहेका र समयसमयमा उठ्ने विषयहरूलाई समाधान गरिनेछ। ६८ नेपालको कनेक्टिभिटी र व्यापार विस्तारलाई सघाउ पुग्ने गरी सार्क, बिमस्टेक, बिबिआइएन जस्ता क्षेत्रीय मञ्चहरूमा सक्रिय भूमिका खेलिनेछ। विश्व शान्ति स्थापनामा योगदान पुर्याउन, समान चासो र हितका विषयमा सहकार्य गर्न, विश्वव्यापी महत्वका विषयहरूमा राष्ट्रिय हित अनुकूल हुने गरी भूमिका निर्वाह गर्न एवं आर्थिकसामाजिक विकासमा सहयोग परिचालन गर्न संयुक्त राष्ट्र सङ्घलगायत अन्य बहुपक्षीय मञ्च र सङ्घसंस्थाहरूमा नेपालको उपस्थितिलाई अझ प्रभावकारी र सशक्त बनाइनेछ। ६९ द्वन्द्व व्यवस्थापन र मौलिक शान्ति प्रक्रिया, महिला सशक्तीकरण, नागरिक हक प्रत्याभूतिको बृहत् खाका लगायत समानता र न्यायका क्षेत्रमा नेपालले हासिल गरेका विशिष्ट उपलब्धिहरू तथा विश्वशान्ति स्थापना र पर्यावरणीय सन्तुलन कायम राख्न पुर्याएको अतुलनीय योगदान विश्वसामु स्थापित गर्न एवं समसामयिक चासो र साझा हितका विषयमा विचार विमर्श र छलफल गर्न अन्तर्राष्ट्रियस्तरको सगरमाथा सम्वादलाई उपयोग गरिनेछ। सम्वादको पहिलो शृङ्खलाको रूपमा आगामी आर्थिक वर्ष जलवायु परिवर्तनसम्बन्धी विषयमा सम्वादको आयोजना गरिनेछ। ७० आगामी आर्थिक वर्षमा गरिने कामहरू यिनै नीतिहरूका आधारमा अर्थमन्त्रीको बजेट वक्तव्य मार्फत सार्वजनिक गरिनेछ। आदरणीय दिदीबहिनी तथा दाजुभाइहरू,७१ लोकतन्त्र एउटा मर्यादित, अनुशासित र विधिमा आधारित प्रणाली हो। लोकतन्त्रमा असहमति र मतभिन्नताहरू स्वाभाविक हुन्। तर असहमतिलाई अभिव्यक्त गर्ने र सञ्चालन गर्ने लोकतन्त्रका आफ्नै मर्यादा, सीमा र विधि हुन्छन्। ती विधिहरूको पालनाले मात्रै लोकतन्त्रलाई सफल र जनताको मनमा स्थापित गराउँछन्। लोकतन्त्र र अराजकतन्त्रका बीचमा सीमारेखा उल्लङ्घन हुन पुग्यो भने लोकतन्त्र स्वयं जोखिममा पर्छ। हाम्रा असहमतिको समाधान खोज्न हामी आफैले बनाएको संविधान विद्यमान छ, हामी आफैंले स्थापित गरेका संवैधानिक संस्थाहरू विद्यमान छन्। तिनीमाथि विश्वास गरियो भने र तिनलाई बलियो बनाइयो भने मात्रै लोकतन्त्र सुदृढ हुनेछ। सामान्य बेलामा पनि मुलुकका प्रमुख शक्तिहरू बीच न्यूनतम सम्वाद, समझदारी र सहकार्य अपेक्षित हुन्छ। झन् सिङ्गो विश्वसँगै हामी पनि महामारीका विरुद्ध कठिन लडाइँ लडिरहेको यो बेला त राजनीतिक दल र समाजका सबै पक्षबीच सम्वाद, समझदारी र सहकार्य झनै आवश्यक छ। तिक्तता, तनाव र विभाजनले क्षणिक तुष्टि देला, तर कालान्तरमा यसको मूल्य हामीले महङ्गो गरी चुकाउनुपर्ने हुन्छ। त्यसैले म पुनः एकपल्ट मुलुकका सबै राजनीतिक दल र पक्षहरूलाई आफ्ना असहमतिहरूलाई मर्यादित, व्यवस्थित र विधिसम्मत ढङ्गले अगाडि बढाउन र तिक्तता, तनाव र विभाजनका गतिविधिबाट मुक्त हुन आग्रह गर्दछु। ७२ कोरोना महामारी लगायत आज हामीले झेलिरहेको कठिन समय अवश्य अन्त्य हुनेछ। धन्यवाद।"
प्रधानमन्त्री ओलीको सम्बोधनका ७२ बुँदा,"काठमाडौं : प्रधानमन्त्री केपी ओलीले शुक्रबार राष्ट्रका नाममा सम्बोधन गरेका छन् । ओलीले पछिल्लो राजनीतिक घटनाक्रम, कोरोना महामारी र सरकारले गरेका कामको अवस्थाबारे जानकारी दिँदै ७२ बुँदामा सम्बोधन गरेका हुन् । ओलीले नीतिहिन गठबन्धनको भर्याङ चढेर सरकार जान खोज्नु अराजनितिक झेली खेल भएको टिप्पणीसमेत गरेका छन्। आफ्ना लागि सरकारको नेतृत्व साधन मात्रै भएको साध्य नभएको भन्दै उनले लोकतन्त्रको सुदृढीकरणका लागि ताजा जनादेशमा जाने निर्णय गरेको दाबी गरे। सांसदको अस्वस्थ्य गतिविधिका कारण लोकतान्त्रिक गणतन्त्रप्रतिको जनविश्वास गुम्ला कि भनेर आवधिक निर्वाचनमा जाने निर्णय गरेको ओलीले प्रष्ट पारे। ताजा जनादेशमा जानु प्रतिगमन होइन। निर्वाचनमा जानुलाई प्रतिगमन भन्नु सारमा जनताको सार्वभौम सत्तालाई अस्वीकार गर्नु हो, ओलीले भने, नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। पछिल्लो तीन वर्षमा नेपालले विभिन्न क्षेत्रमा उल्लेख्य प्रगति हासिल गरेको भन्दै ओलीले संविधान पूर्ण रुपमा कार्यान्वयनमा आएको, संघीयताले स्थायित्व प्रदान गरेको, लामो सयमदेखि रिक्त संवैधानिक निकायले पूर्णता पाएको, हिंसाको बाटो हिँडेका समूह शान्ति प्रक्रियामा आएको उल्लेख गरेका छन्। ओलीले देशमा भौतिक पूर्वाधार, सडक, पुल निर्माण, खानेपानी, भूकम्पले क्षतिग्रस्त बनाएका ऐतिहासिक र पुरातात्विक संरचनाको पुननिर्माण भएको, सुरक्षित आवास निर्माण, सुकुम्बासी समस्या समाधान गर्न आयोग गठन भएको लगायत विषयलाई समेटेर ७२ बुँदामा सम्बोधन गरेका हुन्। सम्बोधनका ७२ बुँदा १ गएको बैशाख २० गते कोभिड महामारीको दोस्रो लहरका सम्बन्धमा यहाँहरूसँग सम्वाद गरेको थिएँ। कोभिडको यो लहर निकै सङ्क्रामक र बढी घातक रहेको एवं यसको रोकथाम तथा नियन्त्रणका लागि राज्यका सबै संयन्त्र परिचालित गरिएको बताएको थिएँ। सङ्क्रमणको साङ्लो चुँडाउन निषेध आदेशको पालना गर्न र महामारी नियन्त्रणका लागि सरकारले चालेका कदममा साथ दिन आग्रह गरेको थिएँ। २ त्यस यताका पच्चीस दिन हाम्रा लागि निकै कष्टकर रहे। यस अवधिमा थप दुई लाख व्यक्ति सङ्क्रमित हुनुभयो। तीन हजारभन्दा बढीले ज्यान गुमाउनु भयो। अक्सिजन र शय्या व्यवस्थापनका लागि यो समय निकै चुनौतीपूर्ण रह्यो। लिक्विड अक्सिजन आयातमा समस्या पैदा भयो। अक्सिजन सिलिण्डरको अभाव खट्कियो। ३ समाधानका लागि हामीले सम्पूर्ण शक्ति केन्द्रित गर्यौं। त्यसले गर्दा अहिले स्थितिमा सुधार आएको छ। भारतबाट लिक्विड अक्सिजनको नियमित र थप मात्रा आपूर्ति हुन थालेको छ। अन्य उद्योगमा रहेका हजारौं अक्सिजन सिलिण्डर सङ्कलन गरी अस्पतालहरूमा पठाइएको छ। अक्सिजन प्लान्टहरूलाई पूर्ण क्षमतामा सञ्चालन गरिएको छ। अक्सिजन उद्योगलाई विद्युत् महसुलमा छुट दिने व्यवस्था गरिएको छ। नागरिकको जीवनरक्षाका लागि विदेशबाट एयरलिफ्ट गरेर समेत सिलिण्डर ल्याइएको छ। अस्पतालहरूमा अक्सिजन प्लान्ट जडान गर्न पर्याप्त रकम पठाइएको छ। मित्रराष्ट्रहरूको सहयोगमा उल्लेख्य सङ्ख्यामा भेण्टिलेटर र अक्सिजन कन्सन्ट्रेटर लगायत स्वास्थ्य सामग्री भित्रिएका छन्। ४ कोभिडविरुद्धको हाम्रो लडार्इँमा महत्वपूर्ण सहयोग गर्ने भारत, चीन र यसका सिचुवान तथा तिब्बत प्रान्तीय सरकारहरू, अमेरिका, स्पेन, बेलायत, जापान, अष्ट्रेलिया, स्वीट्जरल्याण्ड, जर्मनी, थाइल्याण्ड, सिङ्गापुर, न्यूजिल्याण्ड, फिनल्याण्ड लगायत मित्र राष्ट्रहरूप्रति हामी आभारी छौं। चिनियाँ रेडक्रस, तेमासेक फाउण्डेशन सिङ्गापुर, डाइरेक्ट रिलिफ अमेरिका, रोयल थाई मोनास्ट्री लगायत परोपकारी संस्थाबाट पनि सहयोग प्राप्त भएको छ। आफ्नो गाँस कटाएर अक्सिजन सिलिण्डर पठाउने खाडी क्षेत्रमा कार्यरत नेपाली श्रमिकप्रति सम्मान व्यक्त गर्न चाहन्छु । गैरआवासीय नेपाली सङ्घ र देशका उद्यमी, व्यवसायी र समाजसेवी लगायत सबै सहयोगीहरू धन्यवादका पात्र हुनुहुन्छ। ५ कोभिड १९ जस्तो ठूलो महामारीको सामना गर्न एकीकृत, समन्वयात्मक र समग्र राष्ट्र रणनीति आवश्यक पर्दछ। यसै खाँचोलाई पूर्ति गर्न कोभिड सङ्कट व्यवस्थापन अध्यादेश २०७८ जारी गरिएको छ। यसबाट राज्यको सम्पूर्ण शक्ति कोभिड विरुद्ध परिचालित गर्ने बाटो सहज भएको छ। अध्यादेशको व्यवस्था बमोजिम प्रधानमन्त्रीको अध्यक्षतामा निर्देशक समिति र यस मातहत चौबिसै घण्टा खटिने गरी कोभिड सङ्कट व्यवस्थापन केन्द्र स्थापना भएको छ। वीर अस्पताललाई कोभिड युनिफाइड केन्द्रीय अस्पताल तोकिएको छ। यहाँबाट कोभिड बिरामीहरूले स्क्रिनिङ, डायग्नोस्टिक, उपचार र अन्य सेवा पाउनुहुनेछ। वीर अस्पतालले जुनसुकै अस्पताल, संस्थान र मेडिकल कलेजहरूलाई कोभिडको उपचारमा समन्वयात्मक ढङ्गले परिचालन गर्नेछ। आवश्यकता अनुसार स्वास्थ्य सङ्कटकाल लगाउन सकिने व्यवस्था गरिएको छ। ६ कोभिड उपचारका लागि १५७ अस्पतालहरू सूचीकृत भएका छन्। कोभिडको नि:शुल्क उपचारका लागि ४५ निजी अस्पतालसँग सम्झौता गरिएको छ। महामारी सुरु भएको एक वर्षको अवधिमा भेण्टिलेटरको सङ्ख्या ३२७ बाट ९०४, आइसियु बेड २६०० बाट ३००० पुर्याइएको छ। अस्पतालमा २८५३ हाइडिपेन्डेन्सी युनिट (एचडियु) थप भएका छन्। ९०० अक्सिजन कन्सन्ट्रेटर थपिएका छन्। छिटै १८० भेन्टिलेटर, ६३० आइसियु, १४०० एचडियु र १९ अक्सिजन प्लान्ट थपिनेछन्। ७ कोभिड महामारीमाथि निर्णायक विजयका लागि खोप अनिवार्य छ। हालसम्म हामीलाई अनुदानबाट प्राप्त ३२ लाख २८ हजार डोज र खरिदबाट उपलब्ध १० लाख डोजबाट खोप अभियान अगाडि बढाएका छौं। पहिलो मात्रा खोप लगाएका नागरिकहरूका लागि दोस्रो मात्राको व्यवस्था जसरी पनि गरिने कुरामा निश्चिन्त रहन आग्रह गर्दछु। थप खोपको व्यवस्था गरेर सबै वयस्क नागरिकलाई खोप लगाइने र महामारीलाई नियन्त्रण गरी छाडने विश्वास दिलाउन चाहन्छु। ८ कोरोना महामारीको आक्रमणबाट विकसित र विकासशील, सम्पन्न र साधनस्रोत विहीन, ठूला र साना कुनै पनि देश बँच्न सकेका छैनन्। तर विकासशील देशहरूमाथि यसको मार बढी परेको छ। दिगो विकास लक्ष्य हासिल गर्ने उनीहरूको प्रयासलाई महामारीले झनै चुनौती खडा गरेको छ। खोपलगायत अत्यावश्यक जीवनरक्षक औषधीहरूको अभाव हुँदै जाँदा विकासशील देशहरू झनै पछाडि पर्नेछन्। आज खोपको असमान वितरण विश्वव्यापी बहसको विषय बनेको छ। खोप उत्पादक कम्पनीहरूले प्रतिबद्धता अनुसारको खोप उपलब्ध नगराउँदा विकासशील देशहरूका लागि खडा गरिएको कोभ्याक्स एलायन्सको समग्र योजना नै प्रभावित भएको छ। त्यसैले महामारीविरुद्धको विश्वव्यापी सहकार्यमा म पुनः जोड दिन चाहन्छु। जी७ र जी२० लगायत विकसित मुलुकहरूले अन्तर्राष्ट्रिय उत्तरदायित्व वहन गर्न आवश्यक छ। सबै सुरक्षित नहुँदासम्म हामी कोही पनि सुरक्षित हुन सक्दैनौं भन्ने यथार्थलाई मनन गर्न सबैसँग आग्रह गर्न चाहन्छु। ९ यस लडाइँको अग्रमोर्चामा चिकित्सक, स्वास्थ्यकर्मी, सुरक्षाकर्मी चालक तथा सफाइकर्मी र निजामति सेवाका राष्ट्रसेवकहरू हुनुहुन्छ। तीनै तहमा निर्वाचित जनप्रतिनिधिहरू र देशभरि नै स्वयंसेवीहरू परिचालित हुनुहुन्छ। आफ्नो निजी जीवन र पारिवारिक जिम्मेवारीलाई समेत पञ्छाएर सङ्क्रमितहरूको उपचार र व्यवस्थापनमा अहोरात्र खट्ने उहाँहरू हामी सबैका आदर र सम्मानका हकदार हुनुहुन्छ। महामारीविरुद्ध लडिरहेका जनशक्तिको सुरक्षामा सरकारले कुनै कसर बाँकी राख्दैन। अग्रपंक्तिमा डटिरहेका चिकित्सक, स्वास्थ्यकर्मी र अन्य तहका कामदार तथा राष्ट्रसेवक कर्मचारीमाथि कुनै पनि बहानामा हुने भौतिक वा कुनै पनि प्रकारको आक्रमणलाई ड्युटीमा रहेका सुरक्षाकर्मीमाथि भएको आक्रमण सरह नै दण्डनीय मानिनेछ। १० अस्पतालमा उपचार गराइरहनु भएका र घरमै आइसोलेसनमा बसी स्वास्थ्यलाभ गरिरहनुभएका १ लाख १६ हजार ४७६ दिदीबहिनी तथा दाजुभाइहरूको शीघ्र स्वास्थ्यलाभको कामना गर्दछु। ६ हजार ९५१ नागरिकहरूको निधनप्रति गहिरो दुःख व्यक्त गर्दै शोकाकुल परिवारजनमा हार्दिक समवेदना प्रकट गर्दछु। ११ कोभिडसँग मुकाबिला गर्न जीवन पहिला हाम्रो नीति हो। जनताको जीवन रक्षा सरकारको प्रमुख दायित्व हो। हामीलाई थाहै छ, महामारी नियन्त्रणको पहिलो र प्रभावकारी उपाय भनेको यसको रोकथाम हो, महामारी फैलिन नदिनु हो। यसका लागि जनस्वास्थ्यका मापदण्डहरूको कडाइका साथ पालना गर्न पुनः सबै दिदीबहिनी तथा दाजुभाइहरूमा आग्रह गर्दछु। अहिले लागू गरिएका निषेध र अन्य उपायहरू जनताको जीवन रक्षाकै लागि हुन्। जीविका अर्थात् अर्थतन्त्रको रक्षाको दायित्वप्रति पनि सरकार उत्तिकै सचेत रहेको विश्वास दिलाउन चाहन्छु। आदरणीय दिदीबहिनी तथा दाजुभाइहरू, १२ राजनीतिक स्थायित्व सुनिश्चित गर्ने, लोकतन्त्रलाई सुदृढ गर्ने र हाम्रो सम्पूर्ण ऊर्जा सामाजिकआर्थिक रुपान्तरण र समृद्धिका लागि एकाग्र रूपमा केन्द्रित गर्ने प्रयासमा पटकपटक अवरोध सिर्जना भएका छन्। १३ सीमित व्यक्तिहरूका महत्वाकाङ्क्षा, कुण्ठा र स्वार्थका लागि प्रतिनिधिसभालाई अकर्मण्य बनाउँदै लगिएपछि गत पुसमा प्रतिनिधिसभा विघटनको निर्णय गरिएको थियो। तर सर्वोच्च अदालतले प्रतिनिधिसभा पुन:स्थापना गर्ने निर्णय गर्यो। उक्त फैसलाको सम्मान गर्दै त्यसलाई कार्यान्वयन गरियो। यस अवधिमा हाम्रा प्रयास प्रतिनिधिसभालाई पूर्ण अवधि सञ्चालन गर्ने र यसैभित्रबाट राजनीतिक स्थायित्व खोज्ने कुरामा नै केन्द्रित रह्यो। तर तीन महिनाको अनुभवले पुन:स्थापित प्रतिनिधिसभाले राजनीतिक स्थायित्वमा अपेक्षित योगदान गर्न नसकेको यथार्थ स्पष्ट पार्छन्। १४ मैले गएको वैशाख २७ गते प्रतिनिधिसभा समक्ष विश्वासको मतका लागि प्रस्ताव पेश गरेँ। सदनमा मैले प्रतिनिधिसभालाई पूर्ण कार्यकाल सञ्चालन गर्न र यसलाई कामकाजी बनाउनका लागि कि त आफूलाई विश्वासको मत दिन कि स्वस्थ एवं संवैधानिक प्रक्रियाबमोजिम वैकल्पिक सरकार दिन आग्रह गरें। मेरो प्रस्ताव असफल भयो। संविधानको धारा ७६ (२) अनुसारको सरकार गठनका लागि सम्माननीय राष्ट्रपतिले दिनुभएको समय पनि त्यत्तिकै व्यतीत भयो। यसरी प्रतिनिधिसभा न सरकारलाई विश्वासको मत प्रदान गर्ने, न त वैकल्पिक सरकार नै दिन सक्ने गरी अकर्मण्यतामा फस्न पुग्यो। १५ त्यस यताका दश दिनसम्म पनि विश्वासको प्रस्तावमा मतदान हुँदाका बखतको परिस्थितिमा तात्विक परिवर्तन आएको मैले पाइनँ। मैले पुनः विश्वासको मत पाउन सक्ने भरपर्दो आधार पनि देखिएन। संसदमा सरकारको वार्षिक नीति र कार्यक्रम तथा बजेट प्रस्तुत गर्ने समय नजिक आइसकेको परिस्थितिमा राजनीतिक अन्यौल कायम राख्नु उचित हुँदैनथ्यो। यसै पृष्ठभूमिमा मैले गएको जेठ ६ गते मार्गप्रशस्त गर्दै संविधानको धारा ७६ (५) को सरकार बनाउने प्रक्रिया सुरु गर्न सम्माननीय राष्ट्रपतिज्यू समक्ष सिफारिस गरें। यो कदम मुलुकलाई राजनीतिक अन्यौलबाट सकेसम्म छिटो मुक्त गर्ने उद्देश्यबाट प्रेरित थियो। १६ यसै बीच जनता समाजवादी पार्टीले मलाई प्रधानमन्त्रीमा समर्थन गर्ने संस्थागत निर्णयको पत्र हस्तान्तरण गर्यो। प्रतिनिधिसभाको रक्षा र राजनीतिक स्थायित्वका लागि अन्तिम प्रयास स्वरूप मैले जेठ ७ गते ७६ (५) को प्रधानमन्त्रीका लागि दाबी प्रस्तुत गरें। दाबी गर्दाको समयसम्म मेरो पक्षमा नेकपा (एमाले)का १२१ र जनता समाजवादी पार्टीका ३२ सांसदहरूको समर्थन स्पष्ट देखिन्थ्यो। १७ तर यसबीचमा जे जस्ता घटना र प्रवृत्ति देखा परे, तिनले नेपाली राजनीतिलाई पछिसम्म प्रदूषित गराइरहनेछन्। हामीले अवलम्बन गरेको बहुदलीय प्रणालीका सिद्धान्त, संसदीय मूल्य मान्यता एवं पार्टी र संसदीय दलका संस्थागत निर्णयलाई धज्जी उडाउँदै नेकपा (एमाले) र जनता समाजवादी पार्टीका केही सांसदहरूले नेपाली काङ्ग्रेसका नेतालाई प्रधानमन्त्री बनाउन हस्ताक्षर गर्नुभयो। नेकपा (एमाले) र जनता समाजवादी पार्टीले त्यस्तो हस्ताक्षरलाई मान्यता नदिन र यस्ता गतिविधि कारबाहीको विषय बन्ने जानकारी पत्र मार्फत तत्काल राष्ट्रपतिको कार्यालयलाई गराए। १८ बहुदलीय प्रणाली विपरीतका त्यस्ता हस्ताक्षरलाई आधार बनाएर माननीय शेरबहादुर देउवालाई प्रधानमन्त्री नियुक्त गर्ने सम्भावना त थिएन नै। तर ती हस्ताक्षरहरूका कारण प्रधानमन्त्रीमा मेरो दावी पनि निर्विवाद हुन सकेन। संविधानको धारा ७६ (५) ले प्रस्तुत दावीमा विश्वासको मत प्राप्त गर्ने भरपर्दो आधार छ कि छैन भन्ने निर्क्यौल गर्ने दायित्व राष्ट्रपति संस्थालाई प्रदान गरेको छ। सम्माननीय राष्ट्रपतिबाट दुवै दावीलाई खारेज गर्ने निर्णय भयो। त्यसपछि नै संविधानको धारा ७६ (७) बमोजिम प्रतिनिधिसभा विघटन गरी नयाँ निर्वाचनमा जाने संवैधानिक वाध्यताको स्थितिमा मुलुक पुगेको हो। १९ संविधानको स्पष्ट व्यवस्था र सर्वोच्च अदालतको फागुन ११ को फैसलामा भनिएका सरकार गठनका सबै विकल्पहरूको प्रक्रिया पूरा भइसकेपछि भएको प्रतिनिधिसभा विघटनपछि आज राजनीतिमा जे जस्ता अराजनीतिक, असंसदीय र अलोकतान्त्रिक गतिविधिहरू देखा परेका छन्, ती विडम्बनापूर्ण छन्। २०४८ सालको निर्वाचनबाट गठित प्रतिनिधिसभा तत्कालीन सत्तारुढ पार्टीमा देखा परेका यस्तै विकृत अभ्यासका कारण विघटन भएको थियो। त्यहाँबाट सुरु भएको विकृतिको शृङ्खला दसौं वर्षसम्म जारी रह्यो। त्यस विकृतिले तत्कालीन सरकारहरूलाई मात्र अप्ठ्यारो पारेन, बहुदलीय शासन प्रणालीप्रति नै जनतामा नैराश्य र वितृष्णा पैदा गर्न भूमिका खेल्यो। दलहरूमा स्वार्थजन्य विभाजन, दलहरूबीच सिद्धान्तहीन गठबन्धन र दबाबप्रभावका बलमा सांसदहरूको ओहोरदोहोर मुख्य कारण थियो, जसले संसदीय व्यवस्थामाथि उग्रदक्षिणपन्थी र उग्रवामपन्थी दुबै कोणबाट हमलाका लागि आधार बनेको थियो। बीस वर्षपछि पनि नेपाली राजनीतिमा यिनै प्रवृत्ति दोहोरिनु दुःखद र दुर्भाग्यपूर्ण छ। २० हामीले अवलम्बन गरेको शासन प्रणाली जनताको प्रतिष्पर्धात्मक बहुदलीय लोकतान्त्रिक शासन प्रणाली हो। यस प्रणालीका आधारस्तम्भ राजनीतिक पार्टीहरू हुन्। लोकतान्त्रिक पार्टीहरू कमजोर हुँदा कसरी मुलुक हिंसाको दुष्चक्रमा फस्दो रहेछ र तानाशाही शासनका लागि बाटो खुल्दो रहेछ भन्ने निकट अतीतको अनुभवलाई हामीले यति चाँडै बिर्सिसकेको हो ? पार्टीहरू सत्तामा जानु या विपक्षमा बस्नु, विस्तारित हुनु या सङ्कुचनमा पर्नु लोकतन्त्रमा सामान्य विषय हुन्। तर सत्ताकै लागि अन्य पार्टीहरूमा विभाजन, विग्रह र विकृतिहरू पैदा गर्नु एवं त्यसकै बलमा आफू सफल भएको भ्रम पाल्नु आत्मरति मात्रै हो। बहुदलीय प्रणालीमा देखा पर्न लागेको निर्दलीय चरित्र ख्यालठट्टाको विषय होइन। अझै यस्तो विकृतिको औचित्य एवं वैधता कायम गर्न भइरहेका प्रयास त सामान्य विषय हुँदै होइनन्। २१ मैले आफ्नो लागि या आफ्नो दलका लागि यी सबै विषय भनिरहेको छैन। लोकतन्त्रका लागि आफ्नो जीवनको आधा शताब्दीभन्दा बढी खर्चेको र पञ्चायती जेलमा चौध वर्ष बिताएको मेरा लागि सत्तामा रहनु या नरहनु प्रमुख विषय हुँदै होइन। बहुदलीय व्यवस्था आइसकेपछि पनि प्रतिपक्षका रूपमा दशकौं व्यतीत गरेको, लोकतान्त्रिक शक्ति हरूकै दमन झेलेको हाम्रो पार्टीका लागि पनि यो विषय महत्वपूर्ण होइन। हाम्रा लागि सत्ता साधन मात्रै हो, साध्य होइन। साध्य त राष्ट्रियताको सम्वर्द्धन र सार्वभौमसत्ताको रक्षा हो। राष्ट्रिय अस्मिता र स्वाभिमानको संरक्षण हो। लोकतन्त्रको सुदृढीकरण गर्दै जनताको जीवनमा अनुवाद गर्नु हो। यसलाई राजनीतिक अधिकारको दायराबाट माथि उठाएर मानवीय आकाङ्क्षाको समष्टिका रूपमा विकसित गर्नु हो। अधिकारको प्राप्ति, अवसरमा पहुँच, सामाजिक न्याय र समानताको प्रत्याभूति एवं सम्मान र सुरक्षाको सुनिश्चितता भएको समाज निर्माण गर्नु हो। यसकै लागि हाम्रा प्रयास केन्द्रित छन्। २२ आजको मुख्य चिन्ता अलोकतान्त्रिक, नैतिकमूल्यहीन र विकृत अभ्यास झाँगिदै गएर लोकतान्त्रिक गणतन्त्रप्रतिको जनविश्वास नै गुम्ला कि भन्ने हो। जनविश्वास गुमेको प्रणाली फेरि जोखिममा पर्ला कि भन्ने हो। २३ ताजा जनादेशमा जानु प्रतिगमन होइन। जनतालाई दलहरूबारे मूल्याङ्कनको मौका दिनु र आवधिक निर्वाचन मार्फत् जनताले विश्वास गरेको दललाई सरकार चलाउन जनादेश प्राप्त हुनु लोकतन्त्रको विशेषता हो। निर्वाचनमा जानुलाई प्रतिगमन भन्नु सारमा जनताको सार्वभौमसत्तालाई अस्वीकार गर्नु हो। नीतिहीन गठबन्धनको भर्याङ चढेर सरकारमा जान खोज्नु भनेको अराजनीतिक झेली काम हो। जनताप्रति अविश्वास गर्नु हो। निर्वाचन निष्पक्ष र स्वच्छ हुने कुरामा मैले बारम्बार जोड दिएको छु। परिणामलाई ध्यानमा राखेर होइन, लोकतान्त्रिक प्रणाली र पद्धतिलाई ध्यानमा राखेर निर्वाचन सम्पन्न गरिनेछ। मनमा कुनै आशङ्का छन् भने फेरि भन्न चाहन्छु  आउनुहोस्, निर्वाचनका लागि सबै दलहरू सरकारमा सहभागी बन्नुहोस्। २४ मैले यो प्रतिनिधिसभा पूरै अवधि चलोस् भन्नेमा कुनै कतै कसर नराखी प्रयास गरेको हुँ। तर मेरो प्रयासलाई सफल हुन दिइएन। हुनत प्रतिनिधिसभा पूरा अवधि चल्नु या सरकारले जेनतेन पाँच वर्षे कार्यकाल पूरा गर्नु मात्रै राजनीतिक स्थायित्वका लागि पर्याप्त हुँदैन। राजनीतिक स्थायित्वको मूल पक्ष नीतिगत सङ्गति, निर्णयको निरन्तरता र कार्यान्वयनको सुनिश्चितता हो। राजनीतिक स्थायित्वको केन्द्रबिन्दु राष्ट्र र जनताको हितको संरक्षण र सम्वर्द्धन हो। हामी जनताको हित हुने प्रत्याभूतिसहितको राजनीतिक स्थायित्वका पक्षमा छौं। २५ पार्टी एकताको रक्षाका लागि हाम्रो तर्फबाट गरिएका अथक प्रयास सार्वजनिक नै छन्। नेपाल कम्युनिष्ट पार्टी (नेकपा) को एकता कायम गर्न अन्तिम समयसम्म पनि प्रयत्न गरिएकै हो। अस्थिरता सिर्जनाका लागि स्वार्थकेन्द्रित गठबन्धन नबनेको भए र महाधिवेशनबाट निर्वाचित अध्यक्षलाई घेराबन्दीबाट हटाउने दुराशय नभएको भए यतिञ्जेल एकता महाधिवेशन सम्पन्न भएर नेतृत्व हस्तान्तरण भइसकेको हुने थियो। फागुन २३ को फैसलापछि पनि एकता जोगाउन सकिन्छ कि भनेर मैले आफैंले पहल गरेको हुँ। तर मेरो प्रयासलाई कतिपयले मजाकको विषय बनाउनु भयो। इतिहासले यसको उचित हिसाब किताब गर्ला नै। २६ नेकपालाई एकीकृत गर्ने प्रयास असम्भव भएपछि हामीले नेकपा (एमाले) लाई नै एकीकरणको बिरासत पार्टीका रूपमा एकतावद्ध र गतिशील बनाउने काम गर्यौं। तर कतिपय नेताहरूमा आफ्ना विभाजनकारी गतिविधिप्रति रत्तिभर गल्तीबोध देखिएन। उल्टै, एकीकरणको रक्षा र नेतृत्वको पक्षमा उभिनुभएका साथीहरूलाई पञ्छाउने कुरामा मात्र उहाँको प्रयास केन्द्रित रह्यो। फेरि पनि पार्टीलाई गुटहरूको संयुक्त मोर्चा र अन्त्यहीन विवादको थलो बनाउने केही नेताहरूका नियतका कारण हाम्रा प्रयास सार्थक हुन सकिरहेका छैनन्। यसबीचमा फ्लोर क्रस गर्नेगराउने काम भएका छन्। पार्टीका आधिकारिक उम्मेदवारलाई हराउन विपक्षीसँग साँठगाँठ गरिएका छन्। अनि, आफ्नो पार्टी अध्यक्ष, संसदीय दलको नेता र प्रधानमन्त्रीलाई हटाउन कहिले संसदमा अनुपस्थित हुने त कहिले विपक्षी नेतालाई प्रधानमन्त्री बनाउन हस्ताक्षर गर्ने जस्ता चरम विकृति प्रकट भएका छन्। २७ पार्टीको एकताको रक्षाका लागि सबै खाले आक्षेप, अपमान र पीडा बेहोरेर पनि निरन्तर प्रयत्नशील छु, भोलिका दिनमा पनि रहिरहनेछु। प्रतिकूल परिस्थितिमा आन्दोलनको रक्षाका लागि दृढतापूर्वक उभिने सबै नेता कार्यकर्ताहरू, समर्थक शुभचिन्तक एवं आम जनतामा धन्यवाद ज्ञापन गर्दछु। आदरणीय दिदीबहिनी तथा दाजुभाइहरू,२८ अनेकौं प्रतिकूलताका बीचमा पनि विगत तीन वर्षमा नेपालले उल्लेख्य प्रगति हासिल गरेको छ। संविधान कार्यान्वयन र सङ्घीयताको सुदृढीकरण, आर्थिक वृद्धि, रणनीतिक महत्वका पूर्वाधारको विकास, सामाजिक न्याय र सुरक्षा, राष्ट्रियताको सम्वर्द्धन एवं सुशासनका क्षेत्रमा हाम्रा योजनाबद्ध प्रयासहरूको प्रतिफल देखिन थालेको छ। २९ संविधान पूर्ण कार्यान्वयनमा आएको छ। सङ्घीय प्रणाली संस्थागत र क्रियाशील भएको छ। लामो समयदेखि रिक्त रहेका संवैधानिक निकायहरूले पूर्णता पाएका छन्। ५० भन्दा बढी कानुनहरू बनेका छन्। पृथकतावादको अभियान चलाइरहेको समूह विखण्डनको बाटो छाडेर राष्ट्रिय अखण्डताको पक्षमा उभिन सहमत भएको छ। हिंसाको बाटो हिडिरहेको समूह हिंसा परित्याग गर्दै आफ्ना सबै राजनीतिक गतिविधिहरू शान्तिपूर्ण ढङ्गले सञ्चालन गर्न सहमत भएको छ। संविधानको सर्वस्वीकार्यता स्थापित भएको छ। मुलुक हिंसात्मक द्वन्द्वबाट मुक्त हुनु र पृथकतावादी गतिविधि अन्त्य हुनु यस कालखण्डको महत्वपूर्ण उपलव्धिका रूपमा पछिसम्म पनि अङ्कित रहनेछन्। ३० नेपाल अल्पविकसितबाट विकासशील देशमा स्तरोन्नतिका लागि सिफारिस भएको छ। कोभिड महामारी सुरु हुनु अगाडि हाम्रो आर्थिक वृद्धि आशालाग्दो थियो। महामारीले गम्भीर धक्का पुर्याए पनि हामीले यसलाई सम्हालेका छौं र समग्रमा सकारात्मक आर्थिक विकासको बाटोमा अग्रसर छौँ। पहिलो पल्ट निर्यात व्यापारले एक खर्बको लक्ष्य नाघेको छ, व्यापार घाटा घट्दो छ। देशभित्र रोजगारीका अवसर बढ्दै र श्रमशक्ति बाहिरिने क्रम घट्दै छ। ३१ यस अवधिमा ३३३ मेगावाट विद्युत् उत्पादन थप भएको छ भने यसै आर्थिक वर्षभित्र थप ५०० मेगावाट विद्युत् थप हुँदैछ। लोडसेडिङको अन्त्य, पर्याप्त विद्युत् आपूर्ति र अतिरिक्त विद्युत्को बाह्य व्यापार सुरु भएको छ। बाह्य लगानी बढिरहेको छ। ३२ तीन वर्षको अवधिमा नेपालीको औसत प्रतिव्यक्ति आय २५ प्रतिशतले वृद्धि भएको छ। मानव विकास विकास सूचकाङ्कमा ५ प्रतिशत बिन्दुको सुधार भएको छ। कोभिड१९ को महामारीका बीच पनि निरपेक्ष गरिबी उल्लेख्य वृद्धि हुन पाएको छैन। ३३ रणनीतिक पूर्वाधारहरूको क्षेत्रमा इतिहासमै धेरै उपलव्धि हासिल भएका छन्। सडक, मोटर र झोलुङ्गे पुल, तुइन विस्थापन लगायत क्षेत्रमा भइरहेका प्रगतिबारे यस अघि नै प्रस्तुत तथ्याङ्क म दोहोर्याउन चाहन्नँ। कुल रणनीतिक सडकमध्ये १७१ प्रतिशत सडक विगत तीन वर्षमा मात्र निर्माण भएका छन्। तीन वर्षमा सम्पन्न गर्ने गरी १ सय ६५ वटै निर्वाचन क्षेत्रमा एकएक रणनीतिक सडक र स्थानीय तहहरूलाई एक आपसमा जोड्ने र सबै स्थानीय तहका केन्द्रदेखि प्रदेश राजधानी जोड्ने सडकको निर्माण सुरु भएको छ। सबै पालिका र क्षेत्रहरूमा यिनको दूरगामी सकारात्मक प्रभाव पर्नेछ। ३४ तीव्र रूपमा निर्माण भइरहेको काठमाडौंतराई द्रुत मार्गले केही वर्षभित्रै परिणाम दिनेछ। विस्तार भइरहेको पूर्वपश्चिम राजमार्ग, निर्माण सम्पन्न हुन थालेको पुष्पलाल लोकमार्ग र निर्माणाधीन मदनभण्डारी राष्ट्रिय राजमार्गले अर्थतन्त्र र सामाजिक जीवनलाई थप गतिशील बनाउनेछन्। बहुप्रतिक्षित हुलाकी राजमार्गका महत्वपूर्ण खण्ड सम्पन्न भएसँगै तराईमा विकासका सम्भावना थपिएका छन्। ३५ भैरहवा र पोखरामा निर्माण सम्पन्न हुने चरणमा पुगेका अन्तर्राष्ट्रिय विमानस्थलहरूले पर्यटन प्रवर्द्धनमा उल्लेख्य योगदान गर्नेछन्। गोदावरीमा ३ हजार र लुम्बिनीमा ५ हजार क्षमताका सभाहल निर्माण भएका छन्। जयनगरजनकपुरकुर्था रेल छिटै सञ्चालनमा आउनेछ। नागढुङ्गा सुरुङ मार्ग निर्माण तीव्र रफ्तारमा अगाडि बढेको छ भने सिद्धबाबामा सुरुङ निर्माणका लागि बोलपत्र आह्वान भएको छ। ३६ चिरप्रतिक्षित मेलम्चीको पानी काठमाडौंमा अवतरणसँगै काठमाडौंबासीका पानीको तिर्खा मेटिएको छ। छिट्टै याङ्ग्री र लार्केको पानी मेलम्चीमा सामेल गरेर खानेपानीको समस्याको दिगो समाधान गर्ने प्रयास अगाडि बढेको छ। सङ्घ, प्रदेश र स्थानीय तहको समन्वयबाट कुल जनसङ्ख्याको ९२ प्रतिशतलाई आधारभूत खानेपानी सुविधा उपलब्ध गराउन सफल भएका छौं। ३७ भेरीबबई डाइभर्सनको सुरुङको काम सम्पन्न भएर सिँचाइ पूर्वाधारका काम सुरु भएका छन् भने सुनकोशीमरिन डाइभर्सनको काम सुरु भएको छ। यी दुई गेमचेञ्जर परियोजनाले तराईबासीहरूका वर्षौं पुराना सपनालाई पूरा गर्दै हामीलाई खाद्यान्नमा आत्मनिर्भर बनाउन योगदान गर्नेछन्। ३८ भूकम्पपछिको पुनर्निर्माणलाई हामीले उदाहरणीय रूपमा सम्पन्न गरेका छौं। भूकम्पका कारण बेघरबार बनेका ८ लाखभन्दा बढी परिवार सुरक्षित घरमा फर्किन थाल्नुभएको छ। विद्यालय भवन, स्वास्थ्य संस्थाहरू र सरकारी कार्यालयहरूको पुनर्निर्माण तीव्र रफ्तारमा अगाडि बढेको छ। हाम्रो पुनर्निर्माण सामर्थ्यको प्रतीक बनेर धरहरा, रानीपोखरी र दरबार हाइस्कूल राजधानीको मुटुमा स्थापित भएका छन्। भव्य रूपमा सम्पन्न भएको दक्षिण एसियाली खेलकुदमा नेपालले उत्कृष्ट प्रदर्शन गरेको छ। त्रिदेशीय फुटबल, क्रिकेटहरूमा पनि नेपालको प्रदर्शन उदाहरणीय रहेको छ। ३९ हरेक नेपाली व्यवस्थित ओत भएको सुरक्षित घरमा बस्न पाउनुपर्छ भन्ने सरकारको प्रतिबद्धता अनुरूप तीन वर्षको अवधिमा १३ हजारभन्दा बढी जनता आवास निर्माण भएका छन्। ७ हजार फुस तथा खरका छाना जस्तापाताले प्रतिस्थापन गरिएका छन्। कसैले पनि सडकमा जीवन गुजारा गर्न नपरोस् भन्ने उद्देश्यले सडक मानवरहित सहर र वस्तीको अवधारणा कार्यान्वयनमा ल्याइएको छ। टोर्नाडोबाट घरबारविहीन बन्न पुगेका नागरिकहरूका लागि छोटो समयमै ८६९ सुरक्षित घर निर्माण गरेर हस्तान्तरण गरिएको छ। बाढी, पहिरो, डुबान, आगलागी, चट्याङ आदिबाट घरबारविहीन हुन पुगेका नागरिकलाई सुरक्षित आवास उपलव्ध गराउने प्रक्रिया सुरु गरिएको छ। ४० सुकुम्बासी समस्या र अव्यवस्थित बसोबासको समस्या समाधान गर्न उच्चस्तरीय आयोग गठन गरी कार्य प्रारम्भ गरिएको छ। सरकारी, सार्वजनिक र गुठी जग्गाको यथार्थ अवस्था पहिचान गरी प्रतिवेदन पेश गर्न गठित कार्यदलको प्रतिवेदन प्राप्त भएको छ। २ सय हेक्टर अतिक्रमित सरकारी जग्गा फिर्ता ल्याइएको छ। मुलुक प्रमुख पशुपन्छीजन्य पदार्थमा आत्मनिर्भर भएको छ। प्रमुख खाद्यान्न बालीको उत्पादनमा ११ प्रतिशतले वृद्धि भएको छ। कृषक सूचीकरण अभियान सुरु गरिएको छ। तीन वर्षको अवधिमा थप ३० हजार हेक्टर जमिनमा सिँचाइ सुविधा पुर्याइएको छ। देशभित्रै रासायनिक मल कारखाना स्थापना गर्ने प्रक्रिया अगाडि बढेको छ। माटोको गुणस्तरको डिजिटल परीक्षण सुरु गरिएको छ। मेरो कित्ता नामक एप्स कार्यान्वयनमा आएसँगै नागरिकहरूले आफ्नो जग्गाको कित्ता नम्बरसहितको नक्सा आफैंले हेर्न र छाप्न सक्ने व्यवस्था भएको छ। ४१ यसै आर्थिक वर्षमा ६ वटा नयाँ औद्योगिक क्षेत्रको निर्माण सुरु भएको छ। स्थानीय तहमा ७४ औद्योगिक ग्राम घोषणा भई काम थालिएको छ। अन्तर्राष्ट्रिय व्यापार वृद्धिका लागि भारत, बङ्गलादेश, अमेरिका र भूटानसँग वाणिज्य वार्ता सम्पन्न भएका छन्। ४२ तीन वर्षको अवधिमा ६ वर्षभन्दा माथि उमेर समूहको साक्षरता दर ७ प्रतिशत बिन्दुले बढेको छ। सरदर भर्नादर ८६ प्रतिशत पुगेको छ। कुल ४ सय ८४ प्राविधिक धारका विद्यालय स्थापना भएका छन् भने ५ सय ७२ सामुदायिक विद्यालयहरूमा प्राविधिक शिक्षा उपलब्ध भएको छ। देशभरका ३ सय ८३ स्थानीय तहमा प्राविधिक शिक्षा तथा व्यावसायिक तालिम केन्द्रको पहुँच पुगेको छ। ४३ एक वर्षको अवधिमा विभिन्न अस्पतालहरूमा ७ हजार ६ सय ४५ शैया थप भएका छन्। सबै स्थानीय तहमा आधारभूत अस्पताल स्थापना गर्ने लक्ष्यअनुरूप ३ सय ९६ स्थानीय तहमा निर्माण कार्य सुरु गरिएको छ। एक वर्ष अगाडि कोभिडलगायत केही जटिल परीक्षण स्वदेशमा हुन नसक्ने अवस्था रहेकोमा हाल स्वदेशमै ८७ प्रयोगशालामा कोभिड१९ को परीक्षण हुने गरेको छ। कडा रोग लागेका कुल ३८ हजार ९ सय ९ जनालाई निःशुल्क स्वास्थ्य उपचार गरिएको छ। ४४ ७५ जिल्लामा स्वास्थ्य बिमा कार्यक्रम विस्तार गरिएको छ। सामाजिक सुरक्षा कार्यक्रममा ३२ लाख ५९ हजार नागरिक आबद्ध भएका छन। सामाजिक सुरक्षा कोषमा १३ हजार ७ सय प्रतिष्ठान र २ लाख श्रमिक आबद्ध भएका छन। प्रधानमन्त्री रोजगार कार्यक्रममार्फत् २ लाख प्रत्यक्ष रोजगारी उपलब्ध भएको छ। १ सय ३८ स्थानीय तहमा राष्ट्रपति महिला उत्थान कार्यक्रमबाट महिलाहरूको जीविकोपार्जन सुधार कार्य सुरु भएको छ। जोखिममा परेका १५० भन्दा बढी सुत्केरीको हवाई उद्धार गरिएको छ। महिलाविरुद्ध हुने हिंसालाई दण्डित गर्न एसिड अपराध र बलात्कार नियन्त्रणसम्बन्धी कडा कानुनी व्यवस्था गरिएको छ। ४५ सार्वजनिक तथा निजी क्षेत्रबाट प्रवाह गरिने सेवालाई छिटोछरितो, सर्वसुलभ, पहुँचयोग्य र प्रविधिमैत्री बनाउने गरी नागरिक एप्स सञ्चालनमा ल्याइएको छ। सरकारी राजस्व विद्युतीय माध्यमबाट सङ्कलन हुने व्यवस्था मिलाइएको छ। हालसम्म १४ जिल्लामा २८ लाख राष्ट्रिय परिचयपत्र वितरण गरिएको छ। सबै जिल्लामा फोरजीसहितको इन्टरनेट सेवा विस्तार भएको छ। ४६ नेपालको अन्तर्राष्ट्रिय सम्बन्धमा उल्लेख्य विस्तार भएको छ। अभूतपूर्व राष्ट्रिय सहमतिका साथ लिम्पियाधुरा, कालापानी र लिपुलेक समावेश गरी नेपालको नयाँ राजनीतिक नक्सा जारी गरिएको छ। हालसम्म १ सय ७० मुलुकसँग कुटनीतिक सम्बन्ध विस्तार भएको छ। भर्चुअल माध्यमबाट उच्चस्तरीय वार्ता तथा सम्वाद भएका छन्। प्रतिभा प्राप्ति केन्द्र (ब्रेन गेन सेन्टर) सञ्चालनमा आएको छ। आदरणीय दिदीबहिनी तथा दाजुभाइहरू,४७ हाम्रा सबै काम र योजनाहरू समृद्ध नेपाल, सुखी नेपाली को राष्ट्रिय आकाङ्क्षा पूरा गर्नेतर्फ केन्द्रित हुनेछन्। परिपूर्ण लोकतन्त्र हाम्रो मान्यता हुनेछ। समृद्धिसहितको सामाजिक न्याय र सामाजिक न्यायसहितको समृद्धि  हामी यसै दिशामा अगाडि बढ्नेछौं। यसको लागि पहिलो शर्त राजनीतिक स्थायित्व हो। राजनीतिक स्थायित्वको निम्ति आम निर्वाचन र यसै वर्ष हुने स्थानीय तहको निर्वाचन महत्वपूर्ण हुनेछन्। यी निर्वाचनमार्फत् हामी हाम्रो सङ्घीय लोकतान्त्रिक गणतन्त्रलाई सुदृढ बनाउनेछौं। जनतामा अहिले देखापरेको क्षणिक निराशाको अन्त्य गर्नेछौं। ४८ समृद्ध नेपालका लागि हाम्रो प्राथमिकता  कृषिको आधुनिकीकरण तथा व्यावसायीकरण गर्ने, यसलाई उद्योग तथा सेवासँग समन्वय गरेर अघि बढाउने हुनेछ। पूर्वाधार  फराकिलो, गुणस्तरीय, आकर्षक, दिगो तथा नवीन हुनेछ। यातायात पूर्वाधारमा सडक, रेल, जल तथा हवाईमार्गको समन्वयात्मक रूपमा विकास, विस्तार र सुदृढीकरण गरिनेछ। कनेक्टिभिटीमा डिजिटलाइजेशन प्लेटफर्म थप गरिनेछ। यसबाट अनलाइन सेवा मार्फत सेवाग्राहीलाई सेवाप्रदायकसँग भौतिक रूपमा गर्नुपर्ने गलफत्तीबाट जोगाइनेछ। डिजिटल नेपाल प्लेटफर्मले शिक्षा र सञ्चार मात्रै हैन, कृषि, उद्योग, सिचाइ, ऊर्जा, यातायात, पर्यटन, स्वास्थ्य, श्रम, सुरक्षा लगायत नागरिकसँग सम्बन्धित सबै आयामहरूलाई समेट्नेछ। ४९ सम्वत् २१०० सम्मको दीर्घकालीन सोच अनुरूप सबै क्रियाकलापहरू निर्देशित हुनेछन्। अति कम विकसित राष्ट्रबाट विकासशील राष्ट्रमा स्तरोन्नति हुँदा पर्न सक्ने प्रभाव विश्लेषण गरी आवश्यक रणनीति एवं कार्ययोजना तर्जुमा गरी कार्यान्वयन गरिनेछ। दिगो विकास लक्ष्य हासिल गर्ने विषयलाई हमेशा ध्यानमा राखिनेछ। कोभिड महामारीले हाम्रो विकास यात्रालाई अवरुद्ध गर्न नपाओस् भन्ने कुरामा सजगता अपनाइनेछ। ५० विरासतमा प्राप्त सबै अधुरा अपुरा परियोजनाहरू सम्पन्न गर्ने कार्यलाई प्राथमिकतामा राखिनेछ। पूरा हुन नसक्ने या महत्व गुमाएका परियोजनाहरूको पुनरावलोकन गरी आवश्यक निर्णय गरिनेछ। ५१ व्यापार सन्तुलन कायम गर्ने नीति अन्तरगत रहेर सौविध्यपूर्ण व्यापार सुविधाको पूर्ण उपयोग, व्यापार तथा पारवहनसम्बन्धी सन्धि, सम्झौता पुनरावलोकन, नेपाली उत्पादनको बजार पहुँच वृद्धि गर्न थप मुलुकसँग व्यापार सम्झौता, सार्वजनिक निजी व्यवसाय सम्वाद मञ्चलाई कार्यमूलक बनाउने र नेपाली उत्पादनलाई अवाञ्छित प्रतिस्पर्धाबाट जोगाउने व्यवस्था मिलाइनेछ। खानीहरूको पहिचान, उत्खनन्, प्रशोधन र प्रयोगलाई तीब्र पारिनेछ। ५२ जनशक्तिको विकास हाम्रो नीतिको केन्द्र भागमा रहनेछ। उपलब्ध जनशक्तिलाई दक्ष बनाउने, आवश्यक नयाँ जनशक्ति प्राप्त गर्न नयाँ तालिम, प्रशिक्षण, छात्रवृत्ति र प्रोत्साहन प्रदान गरिनेछ। अन द जब तालिमबाट क्षमता अभिवृद्धि गर्ने र अध्ययनरत विद्यार्थीहरूलाई इन्टर्नशीप सेवा मार्फत् भविष्यको श्रम बजारप्रति जानकार बनाउने विधि अपनाइनेछ। हजारौंको सङ्ख्यामा आवश्यक प्राविधिक जनशक्ति तयार गर्ने एवं प्राविधिक र आम शिक्षाबीच अनुपातमा सन्तुलन कायम गरिनेछ। कुनै बालबालिका विद्यालय बाहिर नरहने, पढाइ बीचैमा छाड्ने स्थिति (ड्रप आउट) लाई नियन्त्रण गर्ने तथा सबैलाई गुणस्तरीय शिक्षाको पहुँचभित्र ल्याउने कार्यक्रम अगाडि बढाइनेछ। ५३ पूर्वाधार आयोजनाको पहिचानदेखि अन्त्यसम्मका सबै चरणमा समन्वय गर्न, स्रोतको कुशल र दक्ष उपयोग गर्न, दोहोरोपना हटाउन र सम्बद्ध निकायहरूको जिम्मेवारी स्पष्ट गरी सबै प्रकारका सार्वजनिक पूर्वाधार एकीकृत अवधारणामा विकास गर्न अधिकारसम्पन्न उच्चस्तरीय संयन्त्र निर्माण गरिनेछ। ५४ सार्वजनिकनिजी साझेदारी तथा सरकारी लगानी ठूला जलाशययुक्त विद्युत उत्पादनमा केन्द्रित गर्ने, विद्युतमा आधारित यातायात प्रणालीको विस्तार र विद्युतीय सवारी साधनको प्रयोगलाई प्रोत्साहन गर्ने तथा बचत हुने विद्युत छिमेकी मुलुकहरूमा निर्यातको व्यवस्था गरिनेछ। भारतका आन्तरिक जलमार्गका साहिबगञ्ज, कालुघाट र वाराणसी बन्दरगाहको उपयोग गरी आन्तरिक जलमार्ग मार्फत् अन्तर्राष्ट्रिय व्यापार विस्तार गरिनेछ। ५५ विपद् जोखिमबाट सुरक्षित नेपाल निर्माणको नीति लिइनेछ। यसका लागि जोखिममुक्त संरचना निर्माण, विपद्को पूर्व सूचना प्रणालीको विकास, विपद् सम्बन्धी जनचेतनाको अभिवृद्धिमा जोड दिइनेछ। सातै प्रदेशमा आवश्यक सेवा सुविधासहित तत्काल क्रियाशील हुने विपद् उद्धार तथा व्यवस्थापन केन्द्रको व्यवस्था गरिनेछ। प्राकृतिक प्रकोपको उच्च जोखिम र निरन्तरको विपद्को वास्तविकतालाई ध्यानमा राखी विपद् पछिको पुनर्निर्माणसम्बन्धी कार्यको व्यवस्थापन गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको पुनःसंरचना गरिनेछ। विपद्बाट विस्थापित परिवारहरूलाई उपयुक्त बसोबासको व्यवस्था, जोखिमयुक्त बस्तीहरूको सुरक्षित स्थानान्तरण, एकीकृत वस्तीको विकास र फुसले छाएका भवनका छाना जस्तापाताले प्रतिस्थापन गर्ने नीति लिइनेछ। वन डँढेलो लगायत विपत्तिहरूको सामना गर्न साधनस्रोतहरूको प्रबन्ध गरिनेछ। ५६ नेपालको प्रकृति, संस्कृति, पर्यावरण र सामाजिक जीवनलाई प्रवर्द्धन गर्दै आकर्षक पर्यटन गन्तव्य बनाउने नीति लिइनेछ। नेपालको सभ्यता, संस्कृति, कला, साहित्य, भाषा, रहनसहन, चाडपर्व, रीतिरिवाज, परम्परा र भेषभूषा एवं प्राकृतिक तथा सांस्कृतिक सम्पदालाई सफ्ट पावरको रूपमा विश्वसामु प्रस्तुत गरिनेछ। ५७ नेपालका हिमशृङ्खला, पारिस्थितिक प्रणाली र वनजङ्गलले जलवायु अनुकूलन र वातावरणीय सन्तुलनमा पुर्याएको विशिष्ट योगदान तथा कार्बन उत्सर्जनमा नगण्य भूमिका हुँदा पनि नेपालले असन्तुलित रूपमा भोग्नुपरेका प्रतिकूल असरहरूका बारेमा विश्वको ध्यानाकर्षण गराइनेछ। जलवायु अनुकूलन र असर न्यूनीकरणका लागि अन्तर्राष्ट्रिय वित्तीय तथा प्राविधिक संयन्त्रबाट अधिकतम स्रोत र सहयोग परिचालन गर्न पहल गरिनेछ। ५८ निरोगी नेपाल निर्माणका लागि सरल, सुलभ, गुणस्तरीय स्वास्थ्य सेवामा पहुँच बढाउने गरी स्वास्थ्य पूर्वाधार र जनशक्ति विकास गरिनेछ। ५९ श्रमिकको उत्पादकत्व अभिवृद्धि र पूर्णकालीन रोजगारी सुनिश्चित गर्न बहुसीपयुक्त जनशक्ति उत्पादन गर्ने नीति लिइनेछ। श्रम बजारको मागअनुसारको जनशक्ति उत्पादन गरिनेछ। ६० अनाथ बालबालिकालगायत असहाय र सहाराविहीन नागरिकलाई अभिभावकत्व प्रदान गरिनेछ। सबै नागरिकलाई मानवोचित जीवनयापन सुनिश्चित गरिनेछ। योगदानमा आधारित सामाजिक सुरक्षा योजनाको दायरा विस्तार गर्दै लगिनेछ। लैङ्गिक उत्तरदायी शासन व्यवस्थालाई संस्थागत गर्दै लगिनेछ। ६१ ज्येष्ठ नागरिकमा रहेको ज्ञान, सीप र अनुभव पुस्तान्तरण र हस्तान्तरण गर्न स्थानीय तहमा ज्येष्ठ नागरिक मिलन केन्द्र सञ्चालन गरिनेछ। अपाङ्गता भएका व्यक्तिहरूको हकहित र अधिकार संरक्षण गर्दै शिक्षा, स्वास्थ्य, रोजगारलगायतका अन्य सेवा सुविधालाई अपाङ्गतामैत्री बनाइनेछ। ६२ युवाशक्तिलाई सदैव उत्साही, परिवर्तनका संवाहक र भविष्यप्रति आशावादी शक्तिका रूपमा परिचालन गर्ने नीति लिइनेछ। युवाहरूमा स्वयंसेवी संस्कृतिको विकास गरी मानवीय सेवा, विपद् व्यवस्थापन र आपत्कालीन अवस्थामा परिचालन गरिनेछ। आम नागरिकलाई शारीरिक तथा मानसिक स्वास्थ्य सुधारका लागि खेलकुद, शारीरिक व्यायाम, योग तथा ध्यानको अभ्यास गर्न उत्प्रेरित गरिनेछ। ६३ पूर्ण सरकारको अवधारणामा नीति तथा कार्यक्रम कार्यान्वयन र सेवा प्रवाह गर्न सक्षम राज्य संयन्त्रको निर्माण गरिनेछ। राजनीति र प्रशासनबीच समन्वय, निष्पक्षता, तटस्थता र अहस्तक्षेपको संस्कृति विकास गरिनेछ। भ्रष्टाचारविरुद्ध शून्य सहनशीलताको प्रतिबद्धतालाई निरन्तरता दिइनेछ। सेवाका क्षेत्रहरू सर्वसुलभ, छरितो र प्रभावकारी बनाउने नीति लिइनेछ। सरकारी सेवा प्रभावकारी बनाइनेछ। ६४ सङ्क्रमणकालीन न्यायका बाँकी कार्य प्राथमिकताका साथ सम्पन्न गरिनेछ। बेपत्ता पारिएका व्यक्तिको छानबिन आयोगबाट पीडित परिचयपत्र प्राप्त व्यक्तिहरूलाई सहुलियत तथा सुविधा उपलब्ध गराइनेछ। लोकतन्त्रका योद्धाहरूको अभिलेखीकरण र सम्मानको कार्यक्रमलाई निरन्तरता दिइनेछ। ६५ शान्ति सुरक्षालाई प्रभावकारी बनाई आम नागरिक र सम्पत्तिको सुरक्षा प्रत्याभूत गरिनेछ। राष्ट्रिय सुरक्षा र प्रतिरक्षा प्रणालीलाई सबल बनाइनेछ। सीमा क्षेत्रका थप स्थानहरूमा सशस्त्र प्रहरी बलको बोर्डर आउट पोष्ट स्थापना गरिनेछ। हवाई तथा स्थलमार्गबाट आवतजावत गर्ने विदेशी नागरिकको अभिलेख व्यवस्थित गरिनेछ। सुरक्षाकर्मीहरूका समस्या समाधानमा विशेष ध्यान दिइनेछ। ६६ नेपालको अन्तर्राष्ट्रिय सम्बन्ध राष्ट्रिय हित, पारस्परिक लाभ र सम्मान, अन्तर्राष्ट्रिय प्रतिबद्धता तथा दायित्व र न्यायमा आधारित हुनेछ। नेपालको राष्ट्रिय हितलाई केन्द्रमा राखी सार्वभौम समानता, विश्वास, समझदारी र सहकार्यका आधारमा छिमेकी तथा मित्रराष्ट्रहरूसँगको सम्बन्ध सुदृढ बनाइनेछ। ६७ ऐतिहासिक सन्धि, नक्सा, तथ्य तथा प्रमाणका आधारमा कूटनीतिक माध्यमबाट मित्रराष्ट्र भारतसँगको सीमा सम्बन्धमा बाँकी रहेका र समयसमयमा उठ्ने विषयहरूलाई समाधान गरिनेछ। ६८ नेपालको कनेक्टिभिटी र व्यापार विस्तारलाई सघाउ पुग्ने गरी सार्क, बिमस्टेक, बिबिआइएन जस्ता क्षेत्रीय मञ्चहरूमा सक्रिय भूमिका खेलिनेछ। विश्व शान्ति स्थापनामा योगदान पुर्याउन, समान चासो र हितका विषयमा सहकार्य गर्न, विश्वव्यापी महत्वका विषयहरूमा राष्ट्रिय हित अनुकूल हुने गरी भूमिका निर्वाह गर्न एवं आर्थिकसामाजिक विकासमा सहयोग परिचालन गर्न संयुक्त राष्ट्र सङ्घलगायत अन्य बहुपक्षीय मञ्च र सङ्घसंस्थाहरूमा नेपालको उपस्थितिलाई अझ प्रभावकारी र सशक्त बनाइनेछ। ६९ द्वन्द्व व्यवस्थापन र मौलिक शान्ति प्रक्रिया, महिला सशक्तीकरण, नागरिक हक प्रत्याभूतिको बृहत् खाका लगायत समानता र न्यायका क्षेत्रमा नेपालले हासिल गरेका विशिष्ट उपलब्धिहरू तथा विश्वशान्ति स्थापना र पर्यावरणीय सन्तुलन कायम राख्न पुर्याएको अतुलनीय योगदान विश्वसामु स्थापित गर्न एवं समसामयिक चासो र साझा हितका विषयमा विचार विमर्श र छलफल गर्न अन्तर्राष्ट्रियस्तरको सगरमाथा सम्वादलाई उपयोग गरिनेछ। सम्वादको पहिलो शृङ्खलाको रूपमा आगामी आर्थिक वर्ष जलवायु परिवर्तनसम्बन्धी विषयमा सम्वादको आयोजना गरिनेछ। ७० आगामी आर्थिक वर्षमा गरिने कामहरू यिनै नीतिहरूका आधारमा अर्थमन्त्रीको बजेट वक्तव्य मार्फत सार्वजनिक गरिनेछ। आदरणीय दिदीबहिनी तथा दाजुभाइहरू,७१ लोकतन्त्र एउटा मर्यादित, अनुशासित र विधिमा आधारित प्रणाली हो। लोकतन्त्रमा असहमति र मतभिन्नताहरू स्वाभाविक हुन्। तर असहमतिलाई अभिव्यक्त गर्ने र सञ्चालन गर्ने लोकतन्त्रका आफ्नै मर्यादा, सीमा र विधि हुन्छन्। ती विधिहरूको पालनाले मात्रै लोकतन्त्रलाई सफल र जनताको मनमा स्थापित गराउँछन्। लोकतन्त्र र अराजकतन्त्रका बीचमा सीमारेखा उल्लङ्घन हुन पुग्यो भने लोकतन्त्र स्वयं जोखिममा पर्छ। हाम्रा असहमतिको समाधान खोज्न हामी आफैले बनाएको संविधान विद्यमान छ, हामी आफैंले स्थापित गरेका संवैधानिक संस्थाहरू विद्यमान छन्। तिनीमाथि विश्वास गरियो भने र तिनलाई बलियो बनाइयो भने मात्रै लोकतन्त्र सुदृढ हुनेछ। सामान्य बेलामा पनि मुलुकका प्रमुख शक्तिहरू बीच न्यूनतम सम्वाद, समझदारी र सहकार्य अपेक्षित हुन्छ। झन् सिङ्गो विश्वसँगै हामी पनि महामारीका विरुद्ध कठिन लडाइँ लडिरहेको यो बेला त राजनीतिक दल र समाजका सबै पक्षबीच सम्वाद, समझदारी र सहकार्य झनै आवश्यक छ। तिक्तता, तनाव र विभाजनले क्षणिक तुष्टि देला, तर कालान्तरमा यसको मूल्य हामीले महङ्गो गरी चुकाउनुपर्ने हुन्छ। त्यसैले म पुनः एकपल्ट मुलुकका सबै राजनीतिक दल र पक्षहरूलाई आफ्ना असहमतिहरूलाई मर्यादित, व्यवस्थित र विधिसम्मत ढङ्गले अगाडि बढाउन र तिक्तता, तनाव र विभाजनका गतिविधिबाट मुक्त हुन आग्रह गर्दछु। ७२ कोरोना महामारी लगायत आज हामीले झेलिरहेको कठिन समय अवश्य अन्त्य हुनेछ।"
१५ मिनेटभित्र बहस सक्न अधिवक्तालाई प्रधानन्यायाधीशको रुलिङ,"काठमाडौं : प्रधानन्यायाधीश चोलेन्द्र शमशेर राणाले १५ मिनेटभित्र आफ्नो बहस सक्न कानुन व्यवसायीहरुलाई निर्देशन दिएका छन् । संसद् विघटनविरुद्ध परेका रिटमाथिको बहसमा सहभागी कानुन व्यवसायीहरुलाई प्रधानन्यायाधीश राणाले यस्तो निर्देशन दिएका हुन्। शुक्रबार ११ वटा रिट निवेदनमाथि संवैधानिक इजलासमा सुनुवाइ भइरहेको छ । इजलासममा प्रधानन्यायाधीश राणाले आफूसहित न्यायाधीशहरू दीपककुमार कार्की, आनन्दमोहन भट्टराई, तेज बहादुर केसी र बमकुमार श्रेष्ठ तोकेका छन् । संसद् पुनरस्थापना रविपक्षी कांग्रेस सभापति शेरबहादुर देउवालाई प्रधानमन्त्रीमा नियुक्तको माग गर्दै ३० वटा मुद्दा सर्वोच्च अदालतमा दायर भएका छन्। प्रधानमन्त्री ओलीले ६ महिनाको अवधिमा दुई पटक संसद विघटन गरिसकेका छन्। पहिलो पटक गत ५ पुसमा र दोस्रो पटक जेठ ७ गते संसद विघटन गरेका हुन्।संसद् विघटन असंवैधानिक भन्दै सर्वोच्चमा दर्जनौं रिटको सुनुवाइ गर्दै पहिलो पटक सर्वोच्चले संसद पुनर्स्थापित गरिदिएको थियो।"
राष्ट्रका नाममा प्रधानमन्त्रीको सम्बोधन (लाइभ),काठमाडौं : प्रधानमन्त्री केपी ओलीले राष्ट्रका नाममा सम्बोधन गर्दैछन्। कोरोना महामारीले नागरिक आक्रान्त भइरहेको बेला प्रधानमन्त्री ओलीले सम्बोधन गरेका हुन्। सँगै सरकारले शनिबार अध्यादेशमार्फत आगामी आर्थिक वर्षको बजेट ल्याउने तयारी गरिरहेको अवस्थामा प्रधानमन्त्रीले राष्ट्रको नाममा सम्बोधन गरेका हुन्। सरकारले १५ दिनअघि नीति तथा कार्यक्रम ल्याउनुपर्ने कानुनी व्यवस्था भएपनि यो पटक नीति तथा कार्यक्रम आएन। प्रतिनिधिसभा विघटन भएकाले नयाँ संविधान आएपछि पहिलो पटक अध्यादेशबाट बजेट ल्याउन लागिएको हो। संविधानको धारा ७६ (५) अनुसार शेरबहादुर देउवा र केपी ओलीले प्रधानमन्त्रीका पेश गरेको दाबी नपुगेको भन्दै राष्ट्रपति विद्यादेवी भण्डारीले जेठ ८ गते मध्यरातमा प्रतिनिधिसभा विघटन गरेर मध्यावधि चुनावको घोषणा भएको छ। चुनाव घोषणा भइसकेको अवस्थामा अध्यादेशमार्फत् बजेट ल्याउनु असंवैधानिक भन्दै चौतर्फी आलोचना भइराखेको छ। बजेटमा सरकारले नयाँ कार्यक्रम ल्याउन नमिल्ने बताइएको छ। चुनावमा मतदातालाई प्रभाव पार्नेगरी सरकारले नयाँ नीति तथा कार्यक्रमका लागि बजेट विनियोजन गर्नु नहुनेमा विज्ञले जोड दिएका छन्। भिडियो सौजन्य नेपाल टेलिभिजन
चर्चित चपली बैठकको भित्री कथा : क्याप्टेन थापासँगको विशेष वार्ता (भिडियो),"काठमाडौं : एमालेको एकता जोगाउने क्रममा एमाले अध्यक्ष तथा प्रधानमन्त्री केपी ओली र वरिष्ठ नेता माधव नेपालबीच भएको बहुचर्चित चपली बैठकको भित्री कथाको खुलासा भएको छ। उक्त वार्ताको साक्षीका रुपमा रहेका लेखक तथा व्यवसायी क्याप्टेन रामेश्वर थापाले के सहमति भएको थियो र कसरी तोडियो भन्ने खुलासा गरेका छन्। एपी वान एचडीको तमसो मा ज्योतिर्गमय सम्वादमा सहभागी लेखक क्याप्टेन थापाले चपली बैठकको वृत्तान्त बाहिर ल्याएका हुन्। विभाजनको डिलमा पुगेको एमालेको एकता जोगाउन क्याप्टेन थापाकै विशेष पहलमा वैशाख ३० गते दुवै नेता थापाको चपलीस्थित निवास बसेर साढे चार घन्टा वार्ता गरेका थिए। पुरानो तिक्ततालाई बिर्सेर मिलेर अघि बढ्ने सहमतिसहित दुवै नेता वार्ताबाट उठेका थिए र सहमतिका लागि कार्यदलसमेत गठन भएको थियो। चपली वार्तापछि राजीनामा दिन तयार भएको माधव पक्ष ब्याक भएको थियो। तर जब एमालेको आधिकारिक उम्मेदवार बनेका रामबहादुर थापा बादललाई माधव पक्षले अहसयोगका कारण हार्ने अवस्था बन्यो, त्यसपछि सहमति भाँडियो। जब जब मुलुकको राजनीतिले जटिल मोड लिन्छ, त्यतिबेला दलबीच सहमतिको वातावरण बनाउन क्याप्टेन थापाले व्यक्तिगत रुपमा पहल गर्दै आएका छन्। यसअघि २०७२ मा संविधान जारी गर्नका लागि दलहरूबीच सहमतिको वातावरण तयार गर्न पनि क्याप्टेन थापाले विशेष भूमिका निर्वाह गरेका थिए। विभाजित दलहरूलाई एक ठाउँमा ल्याएर १६ बुँदे सहमति गराउन उनले पहल गरेका थिए। पहिलो संविधानसभाको विघटनपछिको राजनीतिक भ्याकुम र तीव्र ध्रुवीकरणका बेला पनि दलहरूबीच सहमतिको वातावरण बनाउन उनले सहयोग गरेका थिए। एमाले र माओवादीबीचको एकता डिललाई सफल बनाउन पनि उनको महत्वपूर्ण भूमिका थियो। बहुमतको बलियो सरकार बनाएर मुलुकमा राजनीतिक स्थिरता कायम गर्ने र समृद्धिको यात्रा अघि बढाउने उद्देश्यले आफूले सक्दो योगदान गरेको क्याप्टेन थापा बताउँछन्। आफ्नो सक्रियता कुनै राजनीतिक वा व्यापारिक उद्देश्यले प्रेरित नभएको स्पस्ट पार्दै थापा भन्छन्, मेरो सक्रियता जनता र मुलुकको हितको लागि हो। म सधै लोकतन्त्र, राष्ट्रियताप्रति प्रतिबद्ध छु। मेरो चाहना वा स्वार्थ भनेको राजनीतिक स्थायित्व र आर्थिक समृद्धि मात्रै हो। क्याप्टेन थापा मुलुकको राजनीतिकलाई नियमित लिकमा फर्काउनका लागि दलहरू मिल्नुको कुनै विकल्प नरहेको बताउँछन्। राष्ट्रिय राजनीति र भूराजनीतिका विविध पक्षबारे टिकाराम यात्रीले क्याप्टेन रामेश्वर थापासँग गरेको विशेष सम्वाद"
"संसद् विघटन मुद्दा हेर्दाहेर्दैमा, अर्को सुनुवाइ आइतबार हुने","काठमाडौं : संसद विघटनविरूद्ध परेका रिटमाथिको सुनुवाइ नसकिएकाले हेर्दाहेर्दैमा राखिएको छ। अब अर्को सुनुवाइ आइतबार हुनेछ। शुक्रबार बसेको संवैधानिक इजलासले मुद्दा हेर्दाहेर्दैमा राखेको हो। प्रधानन्यायाधीश चोलेन्द्र शमशेर राणासहित पाँच जनाको संवैधानिक इजलासले आइतबारका लागि सुनुवाइ सारेको हो। इजलासमा प्रधानन्यायाधीश राणाले आफूसहित न्यायाधीश दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ तोकेका छन् । प्रधानन्यायाधीश राणाले शुक्रबार निवेदकका तर्फबाट सहभागी कानुन व्यवसायीलाई १५ मिनेटभित्र बहस सकाउन निर्देशन दिएका थिए। संसद् पुनरस्थापना र विपक्षी कांग्रेस सभापति शेरबहादुर देउवालाई प्रधानमन्त्रीमा नियुक्तको माग गर्दै ३० वटा मुद्दा सर्वोच्च अदालतमा दायर भएका छन्।"
संसद् विघटनविरुद्धका रिटमाथि संवैधानिक इजलासमा सुनुवाइ सुरु,"काठमाडौं : सर्वोच्च अदालतमा संसद् विघटनविरुद्ध परेका रिटमाथि सुनुवाइ सुरु भएको छ। प्रधानन्यायाधीश चोलेन्द्र शमशेर राणाको अध्यक्षतामा गठन भएको संवैधानिक इजलासमा रिटमाथि सुनुवाइ सुरु भएको हो। इजलासममा प्रधानन्यायाधीश राणाले आफूसहित न्यायाधीशहरू दीपककुमार कार्की, आनन्दमोहन भट्टराई, तेज बहादुर केसी र बमकुमार श्रेष्ठ तोकेका छन् । बिहीबार प्रधानन्यायाधीश राणाको एकल इजलासले संसद् विघटनसम्बन्धी १९ वटा रिट संवैधानिक इजलासमा पठाउने आदेश दिएको थियो । इजलासमा रहेका सबै रिटमा राष्ट्रपति कार्यालय शीतल निवासलाई विपक्षी बनाइएको छ। संसद् विघटनसम्बन्धी ११ वटा मुद्दा यसअघि नै संवैधानिक इजलासमा दर्ता भइसकेका छन् । संसद् विघटनसम्बन्धी रिटमा संवैधानिक इजलासमा शुक्रबारका लागि पेशी तोकिएको छ । ती सबै ३० वटा मुद्दाको सुनुवाइ शुक्रबारदेखि संवैधानिक इजलासमा सुरु भएको सर्वोच्च अदालतले जनाएको छ। यसअघि पाँच गठबन्धनका १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा रिट दर्ता गरेका छन् । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले संसद् विघटन गरी मध्यावधी निर्वाचनको मिति तय गरेपछि संसद् विघटन असंवैधानिक भन्दै ३० वटा रिट सर्वोच्चमा दायर भएका हुन्। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर सो कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
पाँच सदस्यीय संवैधानिक इजलासमा को को न्यायाधीश तोकिए ?,"काठमाडौं : संसद् विघटनविरुद्ध परेका रिटमाथि सुनुवाइ गर्न प्रधानन्यायाधीश चोलेन्द्र शमसेर राणाको नेतृत्वमा पाँच सदस्यीय संवैधानिक इजलास गठन भएको छ । संसद् विघटनलगायत विषयमा परेका ३० रिटको सुनुवाइ गर्न राणाले संवैधानिक इजलासमा आफूसहित न्यायाधीश दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ तोकेका छन् । प्रधानमन्त्री केपी ओलीको सिफारिसमा राष्ट्रपति विद्यादेवी भण्डारीले संसद विघटन गरेपछि त्यसविरुद्ध ३० रिट सर्वोच्चमा दायर भएका छन्। विपक्षी गठबन्धनले पनि प्रधानमन्त्रीको यो कदम असंवैधानिक भन्दै सर्वोच्चमा रिट दायर गरेको छ। संसद्मा रहेका पाँच दलका १४६ सांसदहरूले विघटन खारेज गर्न र विपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै गत सोमबार रिट दायर गराएका छन्। रिटमा संसद् विघटन खारेजी गरी नेपालको संविधानको धारा ७६ (५)बमोजिम नेपाली कांग्रेसका सभापति देउवालाई प्रधानमन्त्रीमा नियुक्त गर्न आदेशको माग गरिएको छ। रिट निवेदनमा प्रधानमन्त्री केपी शर्मा ओली नेतृत्वको मन्त्रिपरिषद्को यही जेठ ८ को सिफारिशमा प्रतिनिधिसभा विघटन गरी आगामी कात्तिक २६ र मंसिर ३ गते निर्वाचन तोक्ने राष्ट्रपति विद्यादेवी भण्डारीले गरेको निर्णय बदर गर्न माग गरिएको छ । रिट निवेदनमा भनिएको छ, 'असंवैधानिक रुपमा विघटन भएको प्रतिनिधिसभालाई पुनःस्थापना गरी प्रतिनिधिसभाको सदस्यको हैसियतले संविधानको धारा ७६ (५) बमोजिम प्रधानमन्त्री नियुक्तिको लागि म निवेदकमध्येका शेरबहादुर देउवालाई राष्ट्रप्रतिसमक्ष पेश गरेको मिति २०७८ जेठ ७ गतेको विश्वासको आधारमा प्रधानमन्त्री नियुक्त गर्नू ।' नेपालको संविधानको धारा ७६ (५) बमोजिम नियुक्त हुने प्रधानमन्त्रीका लागि समर्थन गरेका आधारमा प्रतिनिधिसभाका सदस्यलाई दल त्याग गरेको भनी प्रत्यर्थी राष्ट्रपति कार्यालयसमेतका नाममा परमादेशलगायत अन्य उपयुक्त आदेश जारी गरी संवैधानिक हकको संरक्षण गर्न निवेदनमा माग गरिएको छ । निवेदनमा प्रधानमन्त्री तथा राष्ट्रपतिबाट भएगरेका कामकारवाहीबाट कानूनको प्रत्यक्ष त्रुटि हुन पुगेको स्पष्ट भएको र निवेदकहरुले समर्थन गरेको प्रतिनिधिसभा सदस्य निवेदकमध्येकै देउवालाई नेपालको संविधानको धारा ७६(५) अन्तर्गत प्रधानमन्त्री नियुक्त गर्नुपर्नेमा दुवै दावीकर्ताको दावी नपुग्ने भनी यही जेठ ७ गतेको निर्णयसमेत बदर गर्न माग गरिएको छ। राष्ट्रपति भण्डारीले यही जेठ ८ गते सरकार गठन गर्नका लागि प्रधानमन्त्री ओलीसहित दुवै दावीकर्ताको बहुमत नपुगेको जनाउँदै प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन तोकेकी छिन्। त्यसैको विरोधमा सर्वोच्च अदालतमा रिट निवेदन पुगेको हो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए ।"
प्रधानमन्त्री ओलीले सम्बोधन गर्दै,काठमाडौं : प्रधानमन्त्री केपी शर्मा ओलीले सम्बोधन गर्ने भएका छन् । प्रधानमन्त्री ओलीले शुक्रबार अपरान्ह ४ बजेतिर सम्बोधन गर्न लागेको प्रधानमन्त्रीका प्रेस सल्लाहकार सूर्य थापाले जानकारी दिएका छन् ।उनका अनुसार सम्बाेधन नेपाल टेलिभिजनबाट प्रत्यक्ष प्रशारण हुनेछ। सरकारले भोलि अध्यादेशमार्फत आगामी आर्थिक वर्षको बजेट ल्याउने तयारी गरिरहेको छ । बजेट अर्थमन्त्री विष्णुप्रसाद पौडेलले भोलि अपरान्ह ४ बजे सार्वजनिक गर्दैछन्। सरकारले १५ दिनअघि नीति तथा कार्यक्रम ल्याउनुपर्ने कानुनी व्यवस्था भएपनि यो पटक नीति तथा कार्यक्रम आएन । प्रतिनिधिसभा विघटन भएकाले नयाँ संविधान आएपछि पहिलो पटक अध्यादेशबाट बजेट ल्याउन लागिएको हो। सम्माननीय प्रधानमन्त्री केपी शर्मा ओलीज्यूले आज २०७८ जेठ १४ गते शुक्रबार अपरान्ह ४०० बजे सिंहदरबारबाट राष्ट्रका नाममा सम्बोधन गर्नुहुने कार्यक्रम रहेकाे छ । उक्त सम्बाेधन नेपाल टेलिभिजनबाट प्रत्यक्ष प्रशारण हुने व्यवस्था गरिएकाे सबै सञ्चार माध्यमहरूलई अनुराेध गर्दछु ।
स्वास्थ्यकर्मीमाथि आक्रमण गर्नेलाई कारबाही गर्न देउवाको माग,"काठमाडौं : कांग्रेस सभापति शेरबहादुर देउवाले नेपालगञ्जको भेरी अस्पतालमा स्वास्थ्यकर्मीमाथि आक्रमण गर्नेलाई कडा कारबाहीको माग गरेका छन्। शुक्रबार सामाजिक सञ्जालमा सभापति देउवाले घटनाको बारेमा निष्पक्ष छानबिन गरी दोषीलाई कडा कारबाही गर्न माग गरेका हुन्। भेरी अस्पतालका डाक्टर र नर्सहरुमाथि आक्रमण हुनु निकै निन्दनीय कार्य हो, यो महामारीका बेला ठूलो जोखिम लिएर स्वास्थ्यकर्मीहरु बिरामीको उपचारमा दिनरात खटेका छन्,देउवाले लेखेका छन्,' स्वास्थ्यकर्मीमाथि भएको यो घटनाको तत्काल छानबिन गरी आक्रमणमा संलग्नमाथि कडा कारबाही गर्न माग गर्दछु।' बिहीबार बेलुकी ८ बजेतिर कोरोना संक्रमित बिरामीको मृत्युपछि उनका आफन्तले डाक्टर र नर्समाथि कुटपिट गर्दै अस्पताल तोडफोड गरेका थिए।"
संसद विघटनविरुद्ध परेका रिटमाथि छलफल गर्न संवैधानिक इजलास गठन,"काठमाडौं : सर्वोच्च अदालतले संसद विघटनविरुद्ध परेका रिटमाथि छलफल गर्न संवैधानिक इजलास गठन गरेको छ । प्रधानन्यायाधीश चोलेन्द्र शमशेर राणाको अध्यक्षतामा इजलास गठन भएको हो । इजलासमा न्यायाधीशहरू दीपकुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ सदस्य तोकिएका छन् । बिहीबार प्रधानन्यायाधीश राणाको एकल इजलासले संसद् विघटनसम्बन्धी १९ वटा रिट संवैधानिक इजलासमा पठाउने आदेश दिएको थियो । इजलासमा रहेका सबै रिटमा राष्ट्रपति कार्यालय शीतल निवासलाई विपक्षी बनाइएको छ। संसद् विघटनसम्बन्धी ११ वटा मुद्दा यसअघि नै संवैधानिक इजलासमा दर्ता भइसकेका छन् । संसद् विघटनसम्बन्धी रिटमा संवैधानिक इजलासमा शुक्रबारका लागि पेशी तोकिएको छ । ती सबै ३० वटा मुद्दाको सुनुवाइ शुक्रबारदेखि संवैधानिक इजलासमा हुने सर्वोच्च अदालतले जनाएको छ। यसअघि पाँच गठबन्धनका १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा रिट दर्ता गरेका छन् । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले संसद् विघटन गरी मध्यावधी निर्वाचनको मिति तय गरेपछि संसद् विघटन असंवैधानिक भन्दै ३० वटा रिट सर्वोच्चमा दायर भएका हुन्। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर सो कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
सबै रिट संवैधानिक इजलासमा,"काठमाडौं : प्रतिनिधिसभा विघटनको पक्ष र विपक्षमा परेका ३० वटै रिटको सुनुवाइ सर्वोच्च अदालतको संवैधानिक इजलासमा हुने भएको छ। प्रधानन्यायाधीश चोलेन्द्रशमशेर राणाको एकल इजलासले बिहीबार प्रारम्भिक सुनुवाइ गर्दै १९ रिटलाई पनि संवैधानिक इजलासमै पठाउन आदेश दिएको हो। जसमा विघटनविरुद्धका १५ र प्रधानमन्त्री केपी शर्मा ओलीको पक्षका चार रिट छन्। प्रधानन्यायाधीश राणाले प्रारम्भिक सुनुवाइकै क्रममा संविधानको धारा ७६ मा प्रधानमन्त्रीले राजीनामा गर्ने व्यवस्था कहाँ छ भनेर प्रश्न गरेका छन्। विश्वासको मत लिने आधार नदेखेपछि राजीनामा गर्ने भन्ने कुरा धारा ७६ को प्रक्रियाभित्र कहाँ छ ?, राणाले विघटनको पक्षमा बहस गरेका कानुन व्यवसायीलाई सोधे। धारा ७६ (३) अनुसार नियुक्त प्रधानमन्त्रीले राजीनामा नगरी धारा ७६ (५) को प्रक्रियामा जानु असंवैधानिक भएको जिकिर रिट निवेदकको छ। प्रधानमन्त्री ओलीले आफूसँग विश्वासको मत लिने आधार नभएको भन्दै धारा ७६ (५) को प्रक्रिया थालनी गर्न मन्त्रिपरिषद्को निर्णयबमोजिम राष्ट्रपतिसमक्ष सिफारिस गरेका थिए। त्यसको विपक्षमा रहेका कानुन व्यवसायीले विश्वासको मत लिनुपर्ने नत्र राजीनामा दिए मात्रै धारा ७६ (५) को प्रक्रिया थालनी हुने दाबी गरेका छन्। तर, विपक्षी गठबन्धनले नै कांग्रेस सभापति शेरबहादुर देउवालाई धारा ७६ (५) बमोजिमको प्रक्रियाअनुसार प्रधानमन्त्री नियुक्त गर्न राष्ट्रपतिसमक्ष दाबी पेस गरेको थियो। प्रधानन्यायाधीशले यस विषयमा बहसकर्तालाई अर्को प्रश्न गरे। विश्वासको मत नलिई मार्गप्रशस्त गरेको मिलेन भनी प्रश्न उठाउने दलहरू आफैं नयाँ सरकार गठनको आह्वान भएपछि भाग लिन गएका छन्। यसरी अरू दलहरूले भाग लिइसकेपछि प्रक्रिया देखाएर निर्णय नै नदिन मिल्छ त ?, उनको प्रश्न थियो। कांग्रेस, माओवादी केन्द्र, एमालेको माधवकुमार नेपाल पक्ष, जसपाको उपेन्द्र यादव पक्षका १ सय ४९ प्रतिनिधिसभा सदस्यको समर्थनसहित देउवालाई प्रधानमन्त्री बनाउन ७६ (५)बमोजिम दाबी पेस गरिएको थियो। यसमा प्रधानन्यायाधीशले सोधे, अदालतले प्रक्रिया नपुर्याई म्याद सूचना जारी गर्यो, मुद्दाको पक्ष त्यही सूचनाका आधारमा प्रत्युत्तर लिएर आयो भने अब हामीले निर्णय दिने कि नदिने ? ल भन्नुहोस् त। प्रत्युत्तर पनि ल्याउने अनि प्रक्रिया पनि मिलेन भन्न मिल्छ र ? राष्ट्रपति विद्यादेवी भण्डारीले दुवै पक्षको दाबीका समर्थनकर्ता भनिएका सदस्य एकअर्कामा दोहोरो परेको, दलको निर्णयविपरीत एकले अर्कालाई समर्थन गरेको देखिएको र सम्बन्धित दलले मान्यता नदिन लेखी आएकाले प्रतिनिधिसभामा विश्वासको मत प्राप्त गर्न सक्ने ठोस आधार नदिएकाले उपधारा ५ बमोजिम दाबी नपुग्ने भन्दै दुवै पक्षको दाबी नपुग्ने निर्णय दिएकी थिइन्। यस विषयमा प्रधानन्यायाधीशले राष्ट्रपतिको स्वतन्त्र अधिकारबारे अवगत गराएका छन्। धारा ७६ को उपधारा ५ ले प्रधानमन्त्री बन्ने आधारबारे निर्णय गर्न राष्ट्रपतिलाई विशेष अधिकार दिएको छ। धारा ६६ ले राष्ट्रपतिको काम, कर्तव्य र अधिकार तोकेको भए पनि धारा ७६ को उपधारा ५ ले प्रधानमन्त्रीको दाबी पुग्ने आधार छ कि छैन भनेर निर्णय गर्न दिएको विशेष अधिकार होइन र ? त्यहाँ कसरी निर्णय गर्ने भनेर कार्यविधि तोकेको छ र ? छैन, प्रधानन्यायाधीशले भने। उनले ७६(५) अनुसार प्रधानमन्त्री बन्न दलीय समर्थन चाहिने कि नचाहिने भनेर पनि प्रश्न गरे। उपधारा ५ ले उपधारा २ मै लग्यो, दुवै उपधारा मिलाएर पढ्नुहोस् त, उनले भने, भिन्नता तपाईंहामीले महसुस गरेको होला तर संविधानले भिन्न गरेको छैन। दलले समर्थन गरेको व्यक्ति भनेको छ। त्यसरी आधार पुर्याएमा भन्ने अर्थ लाग्दैन र ? उनले प्रतिनिधिसभाका २ सय ७१ जनाले नै दाबी गरेको भए के हुन्थ्यो भनेर पनि प्रश्न गरे। धारा ७६ को उपधारा ५ मा एकभन्दा बढीले दाबी गरे के गर्ने व्यवस्था छ ? २७१ को निवेदन पर्या भए के हुन्थ्यो ? सबै निवेदन संसदमा पठाइदिएर हुन्छ ?, उनको प्रश्न थियो। अधिवक्ता वीरभद्र जोशीले प्रतिनिधिसभा विघटन असंवैधानिक भएको दाबी गर्दै प्रतिनिधिसभा पुनःस्थापना गरिनुपर्ने जिकिर गरेका थिए। मध्यरातमा समय नदिई विघटन भयो। राष्ट्रपतिले भनेको मार्गप्रशस्त के हो ? प्रधानमन्त्री केपी शर्मा ओलीले राजीनामा दिएँ भने पनि स्पष्ट छैन। तसर्थ, पुनःस्थापना होस्, जोशीले भने। अधिवक्ता तुलसी पराजुलीले ओलीले विश्वासको मत नलिई राष्ट्रपतिले प्रतिनिधिसभा विघटन गर्नु असंवैधानिक भएको जिकिर गरे। धारा ७६ (३) बमोजिम नियुक्त प्रधानमन्त्रीले उपधारा ४ बमोजिम विश्वासको मत लिनुपर्नेमा उपधारा ५ मा जानु गैरसंवैधानिक छ, पराजुलीले भने। वरिष्ठ अधिवक्ता दिनेश त्रिपाठीले पुरानो फैसलाको पूर्ण पाठ नआउँदै प्रधानमन्त्री ओलीले प्रतिनिधिसभा विघटन गरेर अदालतको अपहेलना गरेको बताए। अपहेलना आरोपमा प्रधानमन्त्रीलाई पुर्जी काटिनुपर्ने माग त्रिपाठीले गरे। उनले भने, पुरानो फैसलाको पूर्ण पाठ नआउँदै फेरि विघटन गरेर अदालतको अपहेलना प्रधानमन्त्रीबाट भयो। त्यसैले संसद् विघटन नभएको मानेर कामकारबाही सुरु गर्ने आदेश दिनुपर्छ। उनले विश्वासको मत गुमाइसकेपछि कसरी प्रधानमन्त्रीमा सिफारिस हुन्छ भन्ने प्रश्न गरे। विश्वासको मत गुमाइसकेको व्यक्ति कसरी फेरि प्रधानमन्त्रीमा सिफारिस हुन्छ ? पहिले प्रधानमन्त्रीको पद खाली गर्नुपर्छ। पद खाली नगरी त्यही पदमा रहेको व्यक्तिलाई सिफारिस गर्नु बदनियत हो। यसले कानुनी मान्यता पाउन सक्दैन, उनले भने। अधिवक्ता बद्री भट्टले धारा ७६ को प्रक्रिया पूरा नगरी प्रतिनिधिसभा विघटन गर्ने काम भएको बताए। सर्वोच्चको फागुन ११ गते नै धारा ७६ का सबै प्रक्रिया पूरा गर्नुपर्ने फैसला आइसकेको उल्लेख गर्दै भट्टले अहिले त्यसविरुद्ध गएको जिकिर गरे। उनले भने, धारा ७६ को सबै प्रक्रिया अवलम्बन गर्नुपर्ने हो भनेर बोलिसकेको छ सर्वोच्चको ११ फागुनको फैसलामै। प्रधानमन्त्रीले यो आदेशको गम्भीर उल्लंघन गर्नुभएको छ। प्रधानमन्त्री संसदमा जानुपर्छ। अहिलेलाई निर्वाचनको प्रक्रिया यथास्थितिमा रहनुपर्छ भनेर अन्तरिम आदेश जारी गरिपाऊँ। निर्वाचनले नागरिकको स्वास्थ्यमा पनि असर गर्छ। अधिवक्ता अजय बुढाथोकीले राष्ट्रपतिको विज्ञप्तिमा सरकार बनाउन दाबी पुगेको छुट्याउने नछुट्याउने संवैधानिक अधिकार छ कि छैन भन्दै प्रश्न गरे। राष्ट्रपति संविधानको पालक र संरक्षक भएकाले यहाँ अधिकार नभई कर्तव्य पालना हुनुपर्नेमा बुढाथोकीको जोड थियो। २ वर्षसम्म अविश्वासको प्रस्ताव ल्याउन नपाउने प्रावधान छ। फागुन ११ को पृष्ठ ७ मा भनेको छ, ७६ को ५ मा सदस्य भनेको छ। कुनै पनि सदस्यले विश्वासको मत प्राप्त गरिसक्ने आधार पेस गरेमा कर्तव्य दिएको छ प्रधानमन्त्रीमा नियुक्त गर्ने। राष्ट्रपतिले छुट्याउने अधिकार संसदलाई दिनुपथ्र्याे, उनले भने। सर्वोच्चका सहरजिस्ट्रार बाबुराम दाहालले सबै रिट निवेदन संवैधानिक इजलासमा गएको बताए। विघटित प्रतिनिधिसभाका १ सय ४६ सदस्यले दायर गरेकोसहित ११ रिट यसअघि नै संवैधानिक इजलासमा लैजाने तय भएको थियो। संवैधानिक इजलासमा यी रिटको प्रारम्भिक सुनुवाइ शुक्रबार सुरु हुनेछ। प्रधानन्यायाधीश राणाले विघटनविरुद्ध परेका रिटमा अन्तरिम आदेश दिन अस्वीकार गरेका छन्। रिट निवेदकले अन्तरिम आदेशमार्फत प्रतिनिधिसभा विघटन र नयाँ निर्वाचनको घोषणा बदर गर्न माग गरेका थिए। उनीहरूले देउवालाई प्रधानमन्त्री पद नियुक्तिका लागि परमादेशसमेत माग गरेका छन्।"
"कोरोना परीक्षण गराउन सचेत गराउन मन्त्री, सांसद बारपाकमा","गोरखा : गाउँभर कोरोनासँग मिल्दोजुल्दो रोग फैलिएर दर्जन बढीको ज्यान जाँदा पनि परीक्षण गर्न आलटाल गरिरहेका बारपाकबासीलाई सचेत गराउन गण्डकी प्रदेशका मन्त्री तथा सांसदको टोली बारपाक पुगेको छ। शुक्रबार बिहान पोखराबाट गएका भौतिक पूर्वाधार विकासमन्त्री रामशरण बस्नेत, सांसद प्रकाशचन्द्र दवाडी, प्रदेश स्वास्थ्य निर्देशक विनोदविन्दु शर्मासहितको टोली बारपाक पुगेको हो। बारपाक पुगे लगत्तै उनीहरुले घरदैलो सुरु गरेका छन्। कोरोना परीक्षण गर्नुपर्छ, कोरोना लागेको रहेछ भने पनि डराउनु पर्दैन भन्दै सम्झाउँदै छौँ, टेलिफोन सम्पर्कमा मन्त्री बस्नेतले भने, हाम्रो टिममा चारजना चिकित्सक, तीनजना ल्याब टेक्निसियन, नर्सहरु, मनोसामाजिक परामर्शदाता पनि हुनुहुन्छ। अब एकैछिनमा उहाँहरुको एण्टिजेन परीक्षणको काम सुरु हुन्छ। दुई दिनमा एकहजार जनाको एण्टिजेन परीक्षण गर्ने लक्ष्य रहेको उनले बताए। गाउँलेमा नैराश्यताका कारण कोरोना परीक्षण गर्न आनाकानी गरेको तथ्य फेला पारेको सांसद दवाडीले बताए। परीक्षण गराएर के गर्नु र ? हामीले दिनदिनै समाचार सुनेका छौँ। कोरोना लागेको रहेछ भने पनि सरकारले उपचार गर्न सक्दो रहेनछ भन्दै गुनासो गरिरहनु भएको छ, सांसद दवाडीले भने, हामीले चिन्ता नलिनुस्, प्रदेश सरकारले उपचारको व्यवस्था गर्छ भन्दै सम्झाउँदै, बुझाउँदै छौँ। उहाँहरु परीक्षण गराउन तयार देखिनुभएको छ। सांसद दवाडीले बारपाक आसपासका मान्द्रे, पोखरी, राङरुङलगायतका गाउँमा स्वास्थ्य सामग्री वितरण गरेको जनाए। बारपाक ठूलोगाउँमा त सबैको ध्यानाकर्षण भएको छ, स्वास्थ्य सामग्री आइरहेको पनि छ। फेरि पनि आइरहला तर ती आसपासका साना गाउँमा कसैको ध्यान नपुगेको ठानेर उता वितरण गरेँ। बारपाकमा शुक्रबार पनि एकको मृत्यु भएको छ। मृतकलाई गाउँलेले परम्पराअनुसार ठूलो संख्यामा मलामी गएर चिहानडाँडामा अन्त्यष्टि गरेका छन्। जेठ लागेपछिको १३ दिनको अवधिमा बारपाकमा १३ जनाको मृत्यु भइसकेको छ।"
डाक्टर लिएर संक्रमित पत्रकारको घरदैलोमा पुग्दै प्रेस यूनियन,"कपिलवस्तु: नेपाल प्रेस यूनियनका पदाधिकारीहरु डाक्टर सहित स्वास्थ्यकर्मीको टोलीलिएर स्वास्थ्य परामर्श सेवा दिन कोरोना संक्रमित पत्रकारहरुको घर दैलोमा पुगेका छन् । नेपाल प्रेस यूनियनका सभापति गोपाल भण्डारीको नेतृत्वमा जिल्ला सचिव मणि प्रसाद गैरे, कोभिड फोकल पर्सन विनोद अधिकारी लगायत कपिलवस्तु आयुर्वेद केन्द्रका प्रमुख डा प्रवेश श्रीवास्तव र डा आशीषकुमार चौधरी सहितको स्वास्थ्यकर्मीको टोली निरन्तर रुपमा कोरोना संक्रमित पत्रकारको घर दैलोमा पुगी स्वास्थ्य परामर्श सेवा प्रदान गरिरहेका छन् । घर दैलोमा पुगेका डाक्टर सहितको स्वास्थ्यकर्मीको टोलीले संक्रमित पत्रकारको घर परिवारमा पनि ज्वरो नाप्ने, अक्सिजनको लेभल नाप्ने र अन्य स्वास्थ्य परामर्श दिने गरेको नेपाल प्रेस यूनियनका सचिव मणि प्रसाद गैह्रेले बताए । स्वास्थ्यकर्मी सहितको प्रेस यूनियनको टोलीले नेपाल पत्रकार महासंघकी जिल्ला उपाध्यक्ष स्वेता गिरी लगायत ६ जना कोरोना संक्रमित पत्रकारको घरमा पुगी स्वास्थ्य तथा परामर्श सेवा, स्वास्थ्य सामाग्री, हेल्थ किट, च्यवन प्राशलगायत डई फ्रुट प्रदान गरेका छन् । आयुर्वेद केन्द्रबाट गएका डाक्टरहरुको टोलीले संक्रमित पत्रकारहरुलाई रोग प्रतिरक्षात्मक क्षमता बढाउने खालका औषधिहरु प्रदान गरी यसको सेवन विधिका बारेमा र संक्रमणकालमा गरिने विभिन्न योग अभ्यासका बारेमा जानकारी गराएका छन् । कोरोना संक्रमणका बेला टोल समाजबाटै हेय भावले हेरिरहेको अवस्थामा डाक्टर सहितको पत्रकार टोली घर दैलोमा आई परामर्श दिँदा संक्रमित पत्रकारहरुमा ठूलो आत्मवल एवं हौसला बढेको नेपाल पत्रकार महासंघकी उपाध्यक्ष स्वेता गिरीले बताइन् । संक्रमित पत्रकारहरु निशा विश्वकर्मा, संजय मल्ल, शुशीला बेलवासे, रामु पौडेल र शुमेश श्रीमालले नेपाल प्रेस यूनियनले जिल्लामै पत्रकारहरुका लागि उदाहरणीय भूमिका खेलेको भन्दै आफुहरुले गरेको कोरोना विमाको प्रक्रियालाई पनि अघि बढाइदिन सहयोग गर्न आग्रह गरेका छन् । रात विरात र अन्य समयका लागि डाक्टरहरुसँग मोवाईलबाटै सम्पर्क गर्न सकिने व्यवस्था प्रेस यूनियनले मिलाएको छ । यसका लागि मेडिकल अफिसर डा अमूल्य पाठक, कोभिड विशेष नर्स समूहकी लुम्विनी प्रदेश परामर्शदाता सुमित्रा ढकाल र कोभिड फोकल पर्सन विनोद अधिकारी स्वयंसेवीभावले खटिएका छन् । कपिलवस्तु जिल्लामा कुल १ सय ६० जना पत्रकारहरु छन् । जिल्लामा हाल सम्म ६ जना पत्रकारलाई कोरोना संक्रमण भइसकेको छ । कोरोना संक्रमण हुने पत्रकारहरुलाई आवश्यक सहयोग, अक्सिजनको व्यवस्थापन र मनोपरामर्श सेवाप्रदान गर्न नेपाल प्रेस यूनियनले जिल्लाका विभिन्न स्वास्थ्य संस्थासँग समन्वय गरिरहेको युनियनका जिल्ला सभापति गोपाल भण्डारीले बताए ।"
निषेधाज्ञामा होटल सञ्चालन गर्नेलाई जरिवाना,"विराटनगर : कोरोना महामारी नियन्त्रणका लागि लगाइएको निषेधाज्ञाका समयमा होटल एवं मदिरा पसल सञ्चालन गर्ने नौजनाविरुद्ध जिल्ला प्रशासन कार्यालय मोरङले जरिवानाको फैसला गरेको छ । निषेधाज्ञा उल्लंघन गर्दै भीडभाडका साथ खुलेआम रूपमा ग्राहकलाई मदिरा बिक्री गरिरहेको अवस्थामा विराटनगरबाट पक्राउ परेकालाई मोरङका प्रमुख जिल्ला अधिकारी कोषहरि निरौलाको इजलासले जरिवाना तिराउने फैसला गरेको हो । मोरङ प्रशासनका नायव सुब्बा रमेशकुमार निरौलाले होटल एवं मदिरा पसल सञ्चालक नौ जनालाई जरिवानावापत जनही २५ हजार रुपैयाँ लिएर छाड्ने फैसला भएको जानकारी दिए । उनका अनुसार विराटनगर महानगरपालिका४ का देवानन्द थन्दार, सालो गिरी, विराटनगर९ का गौतम वर्णमाल, गोपाल भट्टराई, विराटनगर१५ की मीनु तामाङ, विराटनगर१६ का ओमनाथ चौधरी, सञ्जय यादव, बहादुर यादव र विराटनगर१७ का कृष्ण भुजेललाई जरिवाना तिराउने फैसला बिहीबार भएको हो । जरिवानावापतको रकम तिर्ननसक्दा बहादुर यादव पूर्पक्षका लागि कारागार चलान भएका थिए । तर मुद्दाको फैसला भएको भोलिपल्ट शुक्रबार जरिवाना तिरेर उनी कारागारमुक्त भएको निरौलाले बताए । उनका अनुसार अरु आठजना फैसला अनुसार जरिवानावापतको रकम तिरेर बिहीबार नै छुटेका थिए । नासु निरौलाले जरिवाना गरिएकाहरु सबैलाई बुधबारराति पक्राउ गरेर प्रहरीले कारबाहीका लागि भोलिपल्ट प्रशासनमा उपस्थित गराएको जानकारी दिए । होटलमा मदिरा सेवन गरिरहेको अवस्थामा पक्राउ परेका सातजनालाई भने प्रशासनले जनही एक हजार रुपैयाँ जरिवाना तिराएको उनले बताए । सरकारले जारी गरेको कोभिड१९ संकट व्यवस्थापन अध्यादेश २०७८ अनुसार निषेधाज्ञा उल्लंघन गर्नेलाई कारबाहीस्वरूप जरिवाना तिराइएको निरौलाको भनाइ छ । उनका अनुसार ऐनको परिच्छेद ५ को दफा २१ को उपदफा १ क बमोजिम निषेधाज्ञा जारी भएको समयमा रक्सी पसल र होटल खोलेर ग्राहाक भेला पार्दै खुवाउने तथा पसल सञ्चालन गर्नेमाथि कारबाही भएको हो । ऐनको उल्लंघन कोही कसैले गरेमा तत्कालै व्यक्तिलाई अधिकतम एक लाख र संस्थालाई अधिकतम पाँच लाख रुपैयाँसम्म जरिवाना गर्ने अधिकार प्रमुख जिल्ला अधिकारीलाई छ । मन्त्रिपरिषद्को सिफारिसमा राष्ट्रपति विद्यादेवी भण्डारीले जेठ ६ गते प्रमाणीकरण गरेपछि अध्यादेश कानुनको रूपमा देशभर लागू भएको हो । कोरोना भाइरसको संक्रमण दर उच्च रहेको मोरङमा वैशाख १९ गतेबाट निषेधाज्ञा जारी गरिएको छ । मोरङ प्रहरी प्रमुख एसपी सन्तोष खड्काले निगरानी बढाएर सबैतिर कडाई गर्दै निषेधाज्ञा उल्लंघन गर्नेलाई पक्राउ गरेर कारबाहीको दायरामा ल्याउन थालिएको जानकारी दिए । कोरोना महामारीमा जनतालाई संक्रमणबाट जोगाउन निषेधाज्ञा लगाइएको भए पनि कुरा नबुझ्नेहरुले जथाभावी उल्लंघन गर्ने गरेको उनको भनाइ छ । कोरोनाको चेन ब्रेक गर्न विभिन्न प्रयासहरु भइरहेका छन्, एसपी खड्काले भने, अटेर गर्ने र कोरोना फैल्याउने खालका गतिविधी गर्नेलाई धमाधम कानुनको दायरामा ल्याउन थालिएको छ । उनका अनुसार कोरोना नियन्त्रणका लागि सडक एवं सार्वजनिकस्थलमा भीडभाड हुन नदिने, बजार पसल तथा सवारी साधन सञ्चालनमा कडाइ गर्ने, होटल तथा मदिरा पसल सञ्चालन गर्न नदिने, मास्क तथा सेनिटाइजर वितरण गर्ने, खुलेआम हिँडडुल गर्नेलाई मास्क लगाउन आग्रह गर्ने काम निषेधाज्ञाका समयमा प्रहरीले गरिरहेको छ । त्यस्तै स्वास्थ्य मापदण्ड पालनामा जोड दिने, सावधानी अपनाउन सबैमा आग्रह गर्ने, कोरोनाविरुद्ध जनचेतनामुलक कार्यक्रम सञ्चालन गर्ने तथा निषेधाज्ञाको पालना गराउने एवं उल्लंघन गर्नेलाई कारबाही गर्ने काम भइरहेको एसपी खड्काले बताए ।"
"मनाङमा बाढी : चार टहरा र पक्की पुल बगायो, ६ घर विस्थापित","बेंसीसहर : बुधबार रातिदेखिको वर्षाले स्थानीय खहरे खोलामा आएको बाढीले हिमालपारीको मनाङ सदरमुकाम चामेको नयाँबजार क्षेत्र जोखिममा पारेको छ। शुक्रबार दिउँसो घट्टेखोलामा आएको बाढीले ४ टहरा र एक पक्की पुल बगाएको छ। २ किलोमिटर सडक क्षतविक्षत बनाएको छ। मनाङका प्रमुख जिल्ला अधिकारी विष्णु लामिछानेले बाढीले केही पक्की घरहरुको जग हल्लाएको र आँगन बगाएको बताए। एभरेष्ट होटलको शौचालय, कुखुराको खोर बगाएको र मुख्य भवनको जग धरापमा पारेको लामिछानेले बताए। उनका अनुसार बाढीका कारण दर्जनौ घरहरु जोखिममा परेका छन्। बाढीबाट विस्थापित परिवारलाई चामे गाउँपालिकाको भवनमा, लोकप्रिय मावि र आफन्तकोमा राखिएको छ। मनाङको चामे बजारमा बाढी पसेकाले नेपाली सेना, सशस्त्र, नेपाल प्रहरी र स्थानीयले बाढी नियन्त्रण गरेका थिए। वर्षा जारी रहेकाले जोखिम कायमै रहेको उनले बताए। सदरमुकाममा एक्कासी बाढी चलेपछि स्थानीय त्रसित बनेका छन्। यतिबेला मनाङमा सञ्चार छैन, खानेपानी छैन, विद्युत, टेलिफोन केही छैन प्रारम्भिक कक्षा पढाइ कार्यक्रम मनाङका जिल्ला संयोजक मनोज सुवेदीले भने, पानी पर्न नरोकिएकाले सबैजना डराई डराई बस्नुपरेको छ। बढीले बिहीबार तिमाङखोला र स्यार्कुखोलाको काठको पुल बगाएको थियो। पुल बगाउँदा बेसीशहरचामे सडकखण्ड अबरुद्ध बनेको छ। पुल बगाएपछि तिमाङ क्षेत्रबाट सवारीसाधन तल्लो क्षेत्र आउन र माथिल्लो क्षेत्र जान सकेका छैनन्। दुईवटा पुल बगाएपछि तत्कालका लागि आवतजावत बन्द भएको स्थानीय कमल गुरुङले बताए। तिमाङखोलाको काठेपुल गत वर्षको बाढीले पनि बगाएको थियो। निरन्तरको वर्षासँगै आएको बाढीले तिमाङखोलामा निर्माण गरिएको बेलिब्रिज पुलसमेत जोखिममा रहेको छ। गुरुङका अनुसार बाढीले स्यार्कुखोला लघु जलविद्युत आयोजनाको ३० मिटर कुलो, बाँध, ह्युमपाइप, घट्टासमेत बगाएको छ।"
ट्याक्टरको ठक्करबाट मोटरसाइकल चालकको मृत्यु,विराटनगर: मोरङको कानेपोखरी गाउँपालिका५ शान्ति चोकमा बिहीबार साँझ ट्याक्टरको ठक्करबाट मोटरसाइकल चालकको मृत्यु भएको छ । कानेपोखरीरंगेली सडक खण्डमा उत्तरबाट दक्षिणतर्फ जाँदै गरेको को २ त ९८५८ नम्बरको ट्याक्टरले दक्षिणतर्फ नै जाँदै गरेको को ३२ प ३७६९ नम्बरको मोटरसाइकललाई साँझ ६ बजेतिर ठक्कर दिँदा दुर्घटना भएको हो । प्रदेश १ ट्राफिक प्रहरी प्रमुख एसपी सञ्जीव शर्माका अनुसार दुर्घटनामा परेर मोटरसाइकल चालक कानेपोखरी२ कोरौनका ३२ वर्षीय दिलिप चौधरीको मृत्यु भएको छ । दुर्घटनामा गम्भीर घाइते भएका चौधरीको उपचारका क्रममा विराटनगरको कोसी अस्पतालमा साँझ ७:३० बजेतिर मृत्यु भएको एसपी शर्माले बताए । दुर्घटनापछि फरार रहेका ट्याक्टर चालकको खोजी भइरहेको प्रहरीले जनाएको छ ।
मुस्ताङमा थपियो निषेधाज्ञा : जेठ २२ गतेसम्म लकडाउन,"जोमसोम : दोश्रो लहरको कोरोना भाइरसको संक्रमण जोखिम कायमै रहेको जनाउँदै हिमाली जिल्ला मुस्ताङमा शुक्रबार पूनः तेश्रो पटक एक साताका लागि निषेधाज्ञा थप गरिएको छ। यसअघि वैशाख ३० गते जारी गरिएको निषेधाज्ञा दोश्रो पटक जेठ १५ गते राति १२ बजे कायम गरिएकोमा त्यसलाई थप गर्दै जिल्ला प्रशासन कार्यालयले जेठ २२ गतेसम्मका लागि तेश्रो पटक निषेधाज्ञा जारी गरेको हो। जिल्ला कोभिड१९ संकट व्यवस्थापन समितिले निषेधाआज्ञाका कारण मुस्ताङमा कोरोना संक्रमण क्रमशः न्यूनिकरण हुँदै गइरहेको ठहर गरेको छ। सीसीएमसीले कोभिड संकटग्रस्तक्षेत्र मुस्ताङको वारागुङ मुक्तिक्षेत्र , घरपझोङ र थासाङ गाउँपालिका भित्र लागु हुने गरी तेश्रो पटक निषेधाज्ञा थप गरेको मुस्ताङकी प्रमुख जिल्ला अधिकारी हिरादेवी पौडेलले जानकारी दिइन्। दुर्गम जिल्लाको रुपमा परिचित हिमाली मुस्ताङको एकमात्र जिल्ला अस्पतालमा क्रिटिकल बिरामीको उपचारका लागि चाहिने आवश्यक भेन्टिलेटर, आईसीयू,जनशक्ति र आवश्यक स्वास्थ्य सुरक्षा उपकरण तथा स्वास्थ्य सामग्री लगायतको अभाव रहेकाले कोरोना रोकथाम तथा नियन्त्रण गर्न चुनौती रहेको उल्लेख गर्दै निषेधाज्ञाको अवधि थप गरिएको प्रजिअ पौडेलको भनाइ छ। मुस्ताङमा कोरोनाको दोश्रो भेरियन्ट जोखिमसँगै संक्रमितको संख्या वृद्धि भइरहेको छ। जिल्ला स्वास्थ्य कार्यालय मुस्ताङका अनुसार बिहीबारसम्म मुस्ताङमा संक्रमितको संख्या २ सय २६ पुगेको छ। जसअन्र्तगत उपल्लो मुस्ताङको लोमान्थाङमा ११, वारागुङ मुक्तिक्षेत्रमा १ सय ३६, घरपझोङमा ८३ जना र थासाङ गाउँपालिकामा ९६ जनामा कोरोना संक्रमण देखिएको जिल्ला स्वास्थ्य प्रमुख टिकाराम भण्डारीले जानकारी दिए।"
तीन हप्ता वितिसक्दा पनि साउदीबाट आएन काशीराजको शव,"कपिलवस्तु : साउदी अरेवियाको अल्जोफ सहरमा रोजगारीको सिलसिलामा रहेका बुद्धभूमि नगरपालिका १ विरपुरका ४९ वर्षीय काशीराज अधिकारीको शव ३ हप्ता भइ सक्दा पनि नेपाल आउन ल्याउन छैन । गत वैशाख २३ गते उनको अल्जोफ सहरमा मृत्यु भएको परिवार स्रोतले बताएको छ । साउदी अरेवियामा मृतकका अन्य साथीसँग सम्पर्क हुन नसक्दा र आफूहरुको शव ल्याउन सक्ने पहुँच नहुँदा मृतक काशीराजको शव नेपाल ल्याउन नसकिएको मृतकका भाइ शेरबहादुर अधिकारीले बताए । पतिको शव घरसम्म ल्याउन नसक्दा उनकी पत्नी लक्ष्मी भूषाल सहयोगका लागि दैनिकजसो भौतारिने गरेकी छिन् । उनका पति ४९ वर्षीय काशीराज अधिकारीको गत वैशाख २३ गते साउदी अरेवियाको अल्जोफमा मृत्यु भएको खबर उनले पाएकी थिइन् । तर आजसम्म पनि शव ल्याउन नसक्दा पति वियोगको पीडा लिएर शव घर ल्याउन चौतर्फी हारगुहार गर्दै हिँडेकी छिन् । श्रीमानको शव ल्याउन पहल गरिदिन आग्रह गर्दा जिल्ला प्रशासनबाट खासै पहल हुन नसकेको उनको गुनासो छ । १२ वर्षदेखि साउदी अरेवियामा काम गर्दै आएका उनका काशीराज यस वर्षको दशैंमा घर आउने योजनामा थिए। ४ वर्ष अघि पछिल्लो पटक आफ्ना पति साउदी अरेविया गएको उनले बताइन् । गाउँमा वन क्षेत्रमा घर बनाइ बसेका मृतक काशीराजका परिवारको जग्गा जमिन छैन । मृतक अधिकारीकी श्रीमती र २ छोरी र १ छोरा छन्। उनीहरु सबैको खर्च मृतक अधिकारीले नै व्यहोर्दै आएका थिए। तर उनको मृत्युसँगै अधिकारी परिवारमा बज्रपात परेको छ । अधिकारीको शव ल्याउनका लागि वडादेखि नगरपालिकाहुँदै पीडित जिल्ला प्रशासन कार्यालय तौलिहवा धाइरहेका छन् । तर उनीसँग काशीराजको मृत्यु दर्ता प्रमाण पत्र नहुँदा जिल्ला प्रशासन कार्यालबाट पहल अघि बढ्न नसकेको मृतक अधिकारीका आफन्त अच्युत अर्यालले बताए । पतिको मृत्युको खबर साउदी अरेवियाको कम्पनीबाटै आफूलाई आएको र कम्पनीले प्रक्रिया मिलाएर शव घर पठाइदिने आवश्वासन प्राप्त भएको लक्ष्मीले बताइन्। मृतक अधिकारीको पत्नी लक्ष्मीले भनिन्,'३ हप्ता बढी हुँदा पनि शव अझै आउन सकेको छैन ।'"
ट्राफिक प्रहरीलाई १० लाख बराबरको उपकरण सहयोग,"चितवन : यातायात व्यवस्था कार्यालय चितवनले ट्राफिक व्यवस्थापनका लागि आवश्यक उपकरण सहयोग गरेको छ। यातायात कार्यालयले करिब १० लाख रुपैयाँ बराबरको ट्राफिक उपकरण सहयोग प्रदान गरेको हो। ट्राफिक प्रहरी बाग्मती प्रदेश कार्यालय मार्फत चितवन र मकवानपुरको जिल्ला ट्राफिक कार्यालयका लागि सामाग्री प्रदान गरेको हो। यातायात कार्यालयले ४ थान ब्रेथलाइजर मेसिन, म्याजिक लाइट २० थान, ह्वील लक २० थान, फ्लोरोसेन्ट ज्याकेट ७७ थान, बेरिकेड ४ थान, बडी ओर्न क्यामेरा २ थान र पीभीसी कोण ४० थान सहयोग गरेको हो। शुक्रबार यातायात व्यवस्था सेवा कार्यालयका प्रमुख सुरज उप्रेतीले बागमती प्रदेश ट्राफिक प्रहरी कार्यालयका प्रमुख प्रहरी उपरीक्षक शान्तिराज कोइरालालाई ती सामग्री हस्तान्तरण गरेका हुन्। प्रहरी उपरीक्षक कोइरालाले आधुनिक उपकरणले ट्राफिक व्यवस्थापनको कामलाई प्रविधिमैत्री र सहज बनाउने बताए। यातायात व्यवस्था सेवा कार्यालयका प्रमुख उप्रेतीले आगामी दिनमा पनि सहयोग जारी राख्ने प्रतिबद्धता जनाए। चालू आर्थिक वर्षको वैशाख मसान्तसम्म दश महिनाभित्र मकवानपुरमा ५२ र चितवनमा ११६ जनाको सवारी दुर्घटनामा मृत्यु भइसकेको छ। गत आर्थिक वर्षको तुलनामा मृत्युदर घटेपनि दुर्घटना संख्या भने बढेको ट्राफिक प्रहरी कार्यालयले उल्लेख गरेको छ। ट्राफिक प्रहरीका अनुसार तीव्र गति, मापसे, अपर्याप्त सडक पूर्वाधार, चालकको लापरवाही नै सवारी दुर्घटनाको मुख्य कारण रहने गरेका छन्।"
ट्याक्टरको ठक्करबाट मोटरसाइकल चालकको मृत्यु,विराटनगर : मोरङको कानेपोखरी गाउँपालिका५ शान्ति चोकमा बिहीबारसाँझ ट्याक्टरको ठक्करबाट मोटरसाइकल चालकको मृत्यु भएको छ । कानेपोखरीरंगेली सडक खण्डमा उत्तरबाट दक्षिणतर्फ जाँदै गरेको को २ त ९८५८ नम्बरको ट्याक्टरले दक्षिणतर्फ नै जाँदै गरेको को ३२ प ३७६९ नम्बरको मोटरसाइकललाई साँझ ६ बजेतिर ठक्कर दिँदा दुर्घटना भएको हो । प्रदेश १ ट्राफिक प्रहरी प्रमुख एसपी सञ्जीव शर्माका अनुसार दुर्घटनामा परेर मोटरसाइकल चालक कानेपोखरी२ कोरौनका ३२ वर्षीय दिलिप चौधरीको मृत्यु भएको छ । दुर्घटनामा गम्भीर घाइते भएका चौधरीको उपचारका क्रममा विराटनगरको कोसी अस्पतालमा साँझ ७ :३० बजेतिर मृत्यु भएको एसपी शर्माले बताए । दुर्घटनापछि फरार रहेका ट्याक्टर चालकको खोजी भइरहेको प्रहरीले जनाएको छ ।
कोरोनाबाट मृत्यु हुने परिवारलाई महाबु गाउँपालिकाले दिनथाल्यो आर्थिक सहायता,"दैलेखः दैलेखको महाबु गाउँपालिकाले कोभिड१९ का कारण मृत्यु भएका व्यक्तिको परिवारलाई आर्थिक सहायता उपलब्ध गराउने भएको छ । मृतकका परिवारलाई दाहसंस्कार र काजकिरिया खर्च स्वरुप ५० हजार रुपैयाँ आर्थिक सहायता उपलब्ध गराइने गाउँपालिकाका अध्यक्ष जंगबहादुर शाहीले बताए । कोरोना संक्रमणबाट ज्यान गुमाएका गाउँपालिकाबासीलाई राहत स्वरुप आर्थिक सहयोग उपलब्ध गराइने अध्यक्ष शाहीले बताए । गाउँपालिकाले बुधवार मात्रै कोरोना संक्रमणबाट ज्यान गुमाएका दुई व्यक्तिको परिवारलाई आर्थिक सहायता उपलब्ध गराएको छ । महाबु गाउँपालिका२ बडाखोलाका इन्द्रबहादुर सुनारको परिवारलाई ५० हजार रुपैयाँ आर्थिक सहायता उपलब्ध गराएको हो । सुनार महाबु गाउँकार्यपालिका सदस्य समेत हुन् । यस्तै महाबु गाउँपालिका१ खरिगैराकी जसमा शाहीको परिवारलाई समेत ५० हजार रुपैयाँ आर्थिक सहायता उपलब्ध गराइएको गाउँपालिकाका अध्यक्ष शाहीले बताए । गाउँपालिकामा दोस्रो चरणको कोरोना भाइरसको संक्रमणबाट ६५ जनामा संक्रमण पुष्टि भइसकेको छ । दोस्रो चरणको कोरोना भाइरस (कोभिड१९) को संक्रमणलाई लक्षित गर्दै गाउँपालिकाले अक्सिजन सहितको २५ बेडको आइसोलेसन अस्पताल सञ्चालनमा ल्याएको अध्यक्ष शाहीले बताए । हामीले गाउँपालिकाबाट सबै वडामा स्वास्थ्यकर्मी पठाएर नागरिकहरुको निशुल्क कोरोना परीक्षण गरेका छौँ, अध्यक्ष शाहीले भने कोरोना संक्रमितहरुलाई निशुल्क उपचार भइरहेको छ । अध्यक्ष शाहीका अनुसार कोरोना संक्रमितहरुलाई लक्षित गर्दै एम्बुलेन्स समेत तयारी अवस्थामा राखिएको छ ।"
"मुस्ताङमा कोरोना संक्रमण र मृत्यु दर बढ्दै, एक सातामा ५ जनाको मृत्यु","जोमसोम : हिमाली जिल्ला मुस्ताङमा कोरोनाबाट एकै साता ५ जनाले ज्यान गुमाएका छन् । कोरोनाबाट मुस्ताङको थासाङ गापामा २ जना,घरपझोङ गापामा २ जना र वारागुङ मुक्तिक्षेत्र गाउपालिकामा १ जना गरी ५ जना व्यक्तिले ज्यान गुमाएका हुन् ।योसँगै कोरोनाबाट मृत्यु हुनेको संख्या १० पुगेको छ । मुस्ताङ जिल्ला अस्पताल तथा स्थानीय तहका स्वास्थ्य केन्द्रबाट रिफर गरिएका ८ जनाको उपचारका क्रममा पोखरामा मृत्यु भएको हो भने बाँकी २ जनाको जिल्ला अस्पताल जोमसोममा उपचारका क्रममा मृत्यु भएको जनाइएको छ । कोरोनाको दोस्रो भेरियन्टसँगै मुस्ताङको थासाङमा ४५ ,६५ र ८० वर्षका कोरोना संक्रमितको मृत्यु भएको स्वास्थ्य संयोजक सिताराम कार्कीले जानकारी दिए । घरपझोङमा ५५,६५ र ७२ वर्ष उमेरका कोरोना संक्रमितको मृत्यु भएको स्वास्थ्य संयोजक कर्णबहादुर थकालीले बताए । यस्तै ,वारागुङ मुक्तिक्षेत्र गापामा ३३४१ र ८० वर्ष उमेरका कोरोना संक्रमितको पोखरामा मृत्यु भएको स्वास्थ्य संयोजक खगेन्द्र बोहोराले जानकारी दिए । कोरोनाको दोस्रो भेरियन्टसँगै हिमाली जिल्ला मुस्ताङको थासाङ,घरपझोङ र वारागुङ मुक्तिक्षेत्र गापा कोरोनाको हट स्पट बनेको छ ।जिल्ला स्वास्थ्य कार्यालयका अनुसार मुस्ताङमा हालसम्म कोरोना संक्रमितको संख्या ३ सय २६ पुगेको छ । जसमध्ये ९५ जना व्यक्ति संक्रमण मुक्त भएका छन् भने १० जनाको मृत्यु भएको स्वास्थ्य प्रमुख टिकाराम भण्डारीले जानकारी दिए । मुस्ताङको घरपझोङमा ८३ संक्रमितमध्ये ४६ जना,थासाङमा ९६ संक्रमितमध्ये १७ जना र वारागुङ मुक्तिक्षेत्रमा १ सय ३६ जना मध्ये ३२ जना संक्रमणमुक्त भएको सम्बन्धित स्थानीय तहले जनाएका छन् । यस्तै ,थासाङबाट १४ जना ,घरपझोङबाट ४ जना र वारागुङ मुक्तिक्षेत्रबाट ४ जना गरी १८ जना कोरोना संक्रमित रिफर भएका छन् ।उपल्लो मुस्ताङको लोमान्थाङ गापाका ११ जना कोरोना संक्रमित रहेको स्वास्थ्य संयोजक तेन्जिङ नर्वु गुरुङले जानकारी दिए । उपल्लो मुस्ताङको लोमान्थाङ र लोघेकर दामोदरकुण्ड गापामा सीमित कर्मचारीले बाहेक स्थानीयले लक्षण भएर पनि परीक्षण गर्न नमानेको उनले बताए । कोरोनाको दोश्रो लहरसंगै मुस्ताङमा बैशाखको १५ गते देखि एन्टिजेन किट मार्फत कोरोना परीक्षण गरिएको थियो ।जिल्ला स्वास्थ्य कार्यालय मुस्ताङका अनुसार हालसम्म १ हजार २ सय १० जना व्यक्तिलाई एन्टिजेन परीक्षण गरिएकोमा २ सय २३ जनामा कोरोना पोजेटिभ र १ सय ७९ जना व्यक्तिको पीसीआर परीक्षण गर्दा १ सय ३ जना व्यक्तिमा संक्रमण पुष्टि भएको हो । मुस्ताङमा अहिले सक्रियसंक्रमितको संख्या २ सय २१ जना छन्।"
"भान्से नै भोकै : न एक छाक गाँसको उपाय छ, न श्रीमतीका लागि औषधि किन्ने पैसा","राजविराज : निषेधाज्ञा घोषणा भएसँगै होटल व्यवसाय ठप्प छ। सप्तरीमा पनि वैशाख २५ गते मध्यरातदेखि निषेधित क्षेत्र घोषणा गरिएको छ। होटलहरूमा काम गर्ने कतिपय मजदुर घर फर्किएका छन् भने कतिपय निषेधाज्ञा खुलिहाल्छ कि भन्ने आसमा छन्। अनिश्चितकालका लागि लगाइएको निषेधाज्ञाको म्याद समाप्त हुने स्थिति देखिएको छैन। यससँगै होटल खुल्ने समय पनि अनिश्चित बनेपछि सञ्चालकले भान्से कुमार मगरलाई घर जान भने। मगरको घर छैन। घर नहुने ४७ वर्षीय मगर ५८ वर्षीया श्रीमती कल्पनासँग राजविराज४ स्थित ६ केन्द्र विद्यालयको पछाडि एउटा झुप्रोमा बस्छन्। एउटा खाट र चुलो मात्र अट्ने कोठाको बहालबापत ८ सय रुपैयाँ तिरिरहेका छन्। सुरुमा बहालबापत एक सय रुपैयाँ तिरेर डेरा बस्न थालेका मगर दम्पतीले सोही ठाउँमा २५ वर्ष बिताए। साइला भाइ भोजपुरबाट झरेदेखि तीन दाजुभाइसँग भेटघाट छैन। निःसन्तान मगर दम्पतीले भोजपुर गएर नागरिकता बनाएनन्। भन्छन्, पैसा खर्च गरेर केका लागि नागरिकता बनाउनु ? जग्गाजमिन जोड्नु छैन। घर बनाउनु र जागिर खानु पनि छैन। निन्याउरो अनुहार पार्दै श्रीमती कल्पनाले भनिन्, सन्तान पनि भएनन्, बाँचुञ्जेल खायोमरेपछि सिद्धियो। निषेधाज्ञाअघिसम्म राजविराजको मुख्य बजारमै रहेको पशुपति होटलमा मगर २५ वर्षदेखि कार्यरत भान्से हुन्। बिरामी पर्न थालेपछि कल्पना भने १० वर्षदेखि काम छाडेर डेरामै बसेकी छन्। निषेधाज्ञापछि मगरसँग न एक छाक गाँसको व्यवस्था गर्ने उपाय नै छ न श्रीमतीको औषधि किन्ने पैसा नै छ। बिहानदेखि रातिसम्म काम गरेर मासिक १५ हजारमा कार्यरत उनलाई होटल मालिकले निषेधाज्ञाका बेला घर जान भनेपछि बेरोजगार बनेका छन्। भोजपुरको हतुवागढी गाउँपालिकाको होम्ताङ घोरेटारका उनले छेउकै रामप्रसादराई गाउँपालिका५ मानेभन्ज्याङ आम्बोटे गुराँसेकी ११ वर्ष जेठी कल्पना थापा मगरसँग २९ वर्षअघि प्रेमविवाह गरे। विवाह गर्दा उनको उमेर १८ वर्ष थियो। कामको खोजीमा धरानराजविराजको दास बसमा खलासी हुँदै राजविराजमा सम्पर्क भएपछि उनी राजविराजकै भएर बस्न थाले। कल्पनाले खोक्दै सकी नसकी कहिले खोले त कहिले झोल हालेको भिन्डी वा साग पकाउँछिन्। कुमार भने केही काम पाइने आशामा दैनिक घरबाट निक्लन्छन्। मजदुरी गर्ने भनेर निक्लियो, लकडाउनमा काम नै पाइएन बरु सबैलाई त्रसित पो देख्छु, उनले भने। बारीझारी सरसफाइ गर्न केही त काम पाइहालिन्छ कि भन्ने आशा पनि उनमा छ। तर, कसैले काम दिँदैनन्। कोरोना संक्रमणको डरले हो वा अरू कारणले हो कसैले केही काम दिएनन्, के गर्नु घुम्योघुम्यो, डेरा आयो, उनले भने। आफूले काम गर्दै आएको होटलले यसअघि पनि लकडाउनको अवधिको तलब काटेको र यसपटक पनि नदिने बताइसकेको उनले सुनाए। निषेधाज्ञा सुरु भएपछि सवारी साधन र बजार बन्द भयो, उनले भने, होटल चल्ने कुरै आएन, होटल सञ्चालकले नआउन भन्यो। उनको मुहार मलिन भयो।"
कलिला समाजसेवी,"जनकपुरधाम : कोरोना महामारीको पहिलो लहरमा विपन्न, मजदुरलगायतलाई राहत वितरण गर्न तीनै तहका सरकार अग्रसर भए। तर, यसपटक निषेधाज्ञा जारी गरिए पनि राहत वितरणतर्फ ध्यान गएको छैन। यस्तो भयावह अवस्थामा केही कलिला समाजसेवी सक्रिय बनेका छन्। जो आफ्नो पकेट मनी बचाएर भोकालाई खाना खुवाउन, स्वास्थ्य सामग्री वितरण गर्न लागिपरेका हुन्। १९ वर्षीय कैयुम राइन यस्तै कार्यमा २५ दिनदेखि निकै व्यस्त छन्। जसले आफ्नै उमेर समूहका १५ जनालाई संगठित गरी महामारी नियन्त्रण तथा व्यवस्थापन समिति बनाएका छन्। २५ वर्षमुनि उमेर समूहका यी युवा प्रादेशिक अस्पताल जनकपुरसहित विभिन्न निजी अस्पतालहरूमा कोरोनाका बिरामी र तिनका कुरुवालाई खाना उपलब्ध गराउन खटिएका छन्। मनीषा साहलाई बिहानबेलुका कुन अस्पतालमा के कति खाना उपलब्ध गराउने भन्ने बन्दोबस्त मिलाउन भ्याई नभ्याई हुन्छ। कहिले कतै खाना उपलब्ध गराउन त कहिले कतै मास्क र स्यानिटाइजर उपलब्ध गराउन दौडिराखेका हुन्छौं, साह भन्छिन्, हामी आफ्नो तर्फबाट सानो भए पनि सहयोग सबैलाई गरौं भनेर लागेका छौं। कोरोना भाइरस समुदायस्तरमा फैलिँदै गएपछि घरघरमा बिरामी बढ्न थाले। बिरामीलाई अस्पताल लैजानुपरे कुरुवा चाहियो। महामारीका बेला कुरुवा र बिरामीलाई पोषिलो खानाको आवश्यकता ठानेर युवाहरूले खल्तीबाट सय२ सय रुपैयाँका दरले रकम जम्मा गरी खानाको बन्दोबस्त मिलाउन थालेका हुन्। अस्पतालमा बिरामीहरूले खाना नपाएको, कतिपयले स्वास्थ्य सामग्री नपाएको सुन्दा हाम्रो मन दुख्थ्यो, समितिका अक्षय अधिकारी भन्छन्, हामी सबैले मिलेर व्यक्तिगत रूपमै केही फन्ड जम्मा गर्यौं। खाना प्याकिङ गरी रिक्सामा हालेर अस्पतालहरूमा पुर्याउन थाल्यौं। एम्बुलेन्स चालकहरूको नम्बर लिई कुनै बिरामीलाई अप्ठ्यारो पर्दा एम्बुलेन्स उपलब्ध गराउन समन्वय गर्ने कामसमेत गर्दै आएको अधिकारी सुनाउँछन्। खानाका साथै बेला बेला रक्तदान कार्यक्रम आयोजना गरी रगत दान गराउने बन्दोबस्त पनि मिलाउँदै आएको उनको भनाइ छ। उनीहरूले गाउँबस्तीमा गएर मास्क र स्यानिटाईजर बाँड्ने काम पनि गर्दै आएका छन्। स्वास्थ्य सामग्रीको प्रयोग तथा महामारीका बेला त्यसको उपयोगिताबारे जनचेतना फैलाउने काम पनि उनीहरूले गरिरहेका छन्। हामीले विद्यालयमा पढ्दा वा कलेजमा जहिले पनि एकअर्कालाई सहयोग गर्नुपर्छ भनेर सुन्यौ र सिक्यौं, मनीषा भन्छिन्, अहिले आएर पढे र सिकेका कुरालाई व्यवहारमा लागू गर्ने बेला आएको छ। सामाजिक कार्यको सराहना गर्दै केही संघसंस्थाले आर्थिक सहयोग उपलब्ध गराएको आकाश साह सुनाउँछन्। हामीले समितिमा आएको सहयोगहरूलाई आवश्यक संस्था र व्यक्तिहरूसम्म पुर्याउने काम पनि गरिरहेका छौं, साह भन्छन्, सञ्चारकर्मी, शव व्यवस्थापनमा लागेका युवा समूह र अन्य समाजसेवी संस्थाहरूलाई स्वास्थ्य सुरक्षा सामग्री उपलब्ध गराएका छौं।"
