शीर्षक,विवरण
स्वस्थ मुटु समृद्ध जीवन,"मुटु सम्पूर्ण प्राणीका लागि मुख्य अंग हो। छातीमा जन्मदेखि मरणसम्म रहेर रगतको चाप हरेक धमनी र कोषिकाहरूमा पठाउने काम यसकै हो। जबसम्म मुटु धड्कन्छ प्राणी जीवित रहन्छ। हृदय, माया, दया, भावना अनि आनन्दलाई मुटुसँग जोडेर हेरिन्छ। मुटु वास्तवमै स्वास्थ्य अनि गतिशीलताका लागि पर्याय हो। अहिले यो वास्तविक मुटुलाई जोगाउनु चुनौतीपूर्ण बन्दै छ। मुटुसँग सम्बन्धित समस्याले उमेर हेरेन। कतिपय कलिलो उमेरमै यो रोगबाट ग्रसित छन्। धेरै हृदयघातको सिकार भएका छन्। मुटुको समस्या र हृदयघातको घटना दिनहुँ बढ्दो छ। युवा उमेरमा नै हृदयघात हुने जोखिम उत्तिकै छ। सहरिया जीवनमा बढी देखिने नसर्ने रोगको सूचीमा रहेको मुटुरोग गाउँसम्म नै छिरेको छ। विस्तारै यो समस्या विकराल बन्दैछ। ज्यान लिनेमध्येको मुख्य रोग बन्दैछ। स्वास्थ्य विज्ञका अनुसार दैनिक जीवनशैलीमा परिवर्तन र खानपान नै यसको मुख्य कारण हो। स्वास्थ्यलाई प्रभावित गर्ने व्यवहार परिवर्तन आफैंमा चुनौतीपूर्ण हुन्छ। यसले नै आयु निर्धारण पनि गर्छ। खानपानकै कारण उच्च रक्तचाप, मधुमेह र कोलेस्टेरोलको समस्या हुँदा यसबाटै मुटुमा असर पर्छ। खासमा तरकारी पकाउँदा तेलमा नुन र बेसार हाल्नुले पनि मुटु रोग हुने देखिन्छ। यस्तै थुप्रै सामान्य कुरामा ध्यान नपुग्दा मुटुका अनेक रोगले चापिरहेको छ। हाल मुटु रोगबाट देशभर बर्सेनि ३० हजार व्यक्तिको मृत्यु हुने गरेको छ। यो तथ्यांक घट्नेभन्दा पनि बढ्ने क्रममा छ, जुन मुलुकका लागि चुनौती पूर्ण अवस्था हो। यातायात सञ्जालसँगै तयारी खानेकुरा गाउँ पुगेपछि श्रम गर्ने बानी घट्दैछ। आफैंले उत्पादन गरेको वस्तु खाने क्रम घट्दा रोगहरूले ठाउँ पाएका छन्। स्थानीय उत्पादनभन्दा पनि तयारी खानेकुराको बढी प्रयोगले नै यो रोग बढेको पुष्टि स्वास्थ्य विज्ञले गरेका छन्। दैनिक व्यायाम र खेलकुदमा कम रुचि, अस्वस्थ्य खानपान, औषधिको धेरै सेवन अनि तनाव लिने बानीकै कारण हामीले हाम्रो मुटुमाथि अन्याय गरिरहेका छौं। बिस्तारै मानिसमा चेतना बढेपछि सहरमा स्वास्थ्यप्रति ध्यान दिन थालेकाले समयसमयमा परीक्षण गर्ने प्रचलन छ। तर, गाउँमा यसप्रति कसैको ध्यान छैन। अहिले जोखिम गाउँगाउँमा पनि छ। जहाँ स्वास्थ्यको पहुँचमा कमै नागरिक छन्। पहिलेपहिले पहाडका नागरिकले लामो बाटो हिँड्नुपर्ने र कडा मेहनत गर्नुपर्ने हुँदा व्यायाम आवश्यक थिएन। अहिले गाउँगाउँमा सडक पुग्दा यातायातका साधन पनि पुगे। मेहनत हरायो। यो नै रोगको मुख्य जड बन्यो। विषादी भएका तरकारी र फलफूल पनि गाउँ छिर्यो। श्रम घटेर घरमै खानेकुरा पुग्दा स्वास्थ्यको पहुँच सहरमै सीमित छ। यो क्रम निरन्तर रहे नसर्ने जटिल रोगका बिरामीले अस्पताल भरिने छन्। अहिले उच्च रक्तचापका कारण हुन हृदयघातका समस्या पुरुष २३४ र महिला १६८ प्रतिशतमा देखिएको सरकारी तथ्यांक छ। २५ प्रतिशत नेपाली यो समस्याबाट पीडित छन्। तथ्यांकमा पूर्णविराम लाग्न सकेको छैन। विश्वमा सबैभन्दा बढी चीन, भारत, रसिया र अमेरिकामा यसका रोगी छन्। यहाँ यस्ता रोग घटाउन सरकारले नै रणनीतिक योजना बनाएका छन्। अभियान चलाएका छन्। सकारात्मक सोच राख्नु मुटुका लागि पहिलो उपचार हो। नकारात्मक कुरा दिमागमा हाबी हुँदा शरीरमा विभिन्न किसिमका हर्मोन उत्पादन गर्छ, त्यसले रक्तसञ्चार प्रणालीमा असर गर्दछ। मुटु रोगबाट बच्न खानपान र जीवनशैलीमा परिवर्तन गर्न आवश्यक छ। मुटु रोगको लक्षण कम देखिने भएकाले चिकित्सकलाई नजचाई थाहै हुँदैन। जिल्लाका हरेक अस्पतालमा यसको परीक्षण गर्ने व्यवस्था सरकारले गर्नुपर्छ। दिवस मनाएर एक दिन मात्रै मुटुलाई सम्झिएर हुँदैन। यो रोगबाट नागरिकलाई जोगाउन बजारमा हुने विषाक्त खानेकुरालाई रोक्न र आफैं उत्पादन गर्न नागरिकलाई प्रोत्साहन गर्नुपर्छ। नागरिक स्वास्थ्य भए मात्रै देश समृद्ध बन्छ।"
स्वास्थ्य बिमा ७३६ तहमा,"काठमाडौं : स्वास्थ्य बिमामा नागरिकको पहुँच बढ्दै गएको छ। साढे ५ वर्षमा स्वास्थ्य बिमा बोर्डले ७५ जिल्लाका ७ सय ३६ स्थानीय तहमा पहुँच विस्तार गरेको छ। सरकारले सञ्चालन गरेको सामाजिक स्वास्थ्य सुरक्षा कार्यक्रम अन्तर्गत काठमाडौं, ललितपुरबाहेक देशभर सञ्चालन भइरहेको छ। सरकारले बीमीतलाई देशभरका ४ सय २८ वटा सेवा प्रदायक अस्पतालबाट सेवा दिइरहेको छ। चालु आर्थिक वर्षमा ललितपुरका ३ स्थानीयतहमा सुरु गर्न थालेको बोर्डका कार्यकारी निर्देशक डादामोदर बसौलाले जानकारी दिए। उनका अनुसार कार्यक्रम विस्तारका लागि दर्ता सहयोगी छनोट तथा स्थानीय जनप्रतिनिधिलाई अभिमुखिकरण कार्य सम्पन्न भइसकेको छ। बिमाको पहुँच बिस्तार गरेसँगै हालसम्म (असोज १० गतेसम्म) साढे ४५ लाख ५२ हजार ९११ जना नागरिक सहभागी भएका छन्। यो ७५ जिल्लाको कुल जनसंख्या २ करोड ६४ लाख ९५ हजारको १७८३ प्रतिशत हो। यो संख्या १३ लाख ८८ हजार ५३५ बिमित परिवारको हो। बोर्डले गरिबीको परिचयपत्र प्राप्त २६ जिल्लाका अति गरिब ४ लाख ७६ हजार ३५२ जना नागरिकलाई स्वास्थ्य बिमामा आवद्ध गरेको जानकारी दिएको छ। हालसम्म सबैभन्दा बढी स्वास्थ्य बिमा गर्नेमा प्रदेश १ अगाडी छ। सो प्रदेशमा १५ लाख ३ हजार १०५ जनाले बिमा गरेको छन्। सो क्षेत्रको जनसंख्याको ३३१४ प्रतिशत हो। सो क्षेत्रमा ४५ लाख ३५ हजार ९ सय ४३ जनसंख्या छ। बिमाको शुल्क र पाउने सुविधायसमा योगदान रकम एउटै परिवारको ५ जनासम्मको प्रतिवर्ष ३ हजार ५ सय रुपैंया प्रिमियममा बिमाको सुविधा दिएको छ। परिवारका ५ जनाभन्दा बढीको गर्नुपरेमा थप प्रति सदस्य ७ सय तिर्नुपर्ने व्यवस्था छ। यसबाट वार्षिक १ लाख रुपैंयाँसम्मको औषधि तथा उपचार खर्च सुविधा पाइन्छ। परिवारको ५ जना भन्दा बढीलाई प्रति सदस्य २० हजारका दरले बढीमा दुई लाखको कभरेज हुन्छ। तर यसबाहेक ७० वर्ष उमेर पुगेका ज्येष्ठ नागरिकलाई सरकारले नै बिमा गरिदिन्छ । छुट्टै एक लाखको उपचार खर्च व्यहोरिने नीतिगत व्यवस्था छ। स्वास्थ्य बिमा नियमावली २०७५ले ज्येष्ठ नागरिकका लागि सरकारले नै बिमा प्रिमियम तिरिदिनेगरी छुट्टै एकाइको रुपमा वार्षिक एक लाख बराबरको स्वास्थ बिमाको व्यवस्था गरेको हो। बीमा कार्यक्रममा आवद्ध हुँदा केही क्षेत्रका नागरिकलाई निःशुल्क व्यवस्था गरिएको छ। यसअन्तर्गत अति गरिबको परिचयपत्र प्राप्त परिवारको योगदान रकमको सतप्रतिशत छुट दिइएको छ। यस्तै अति अशक्त अपाङ्गता (रातो कार्ड), कुष्ठरोगी, एचआईभी संक्रमित, जटिल खालका क्षयरोगी (एमडिआरटिबी) बिरामी भएका परिवारको योगदान रकमको शतप्रतिशत छुट छ। महिला स्वास्थ्य स्वयमसेविका संलग्न भएको परिवारको योगदान रकमको ५० प्रतिशत छुट छ। बोर्डका अनुसार बिमितले अस्पतालबाट १ हजार १ सय ३३ प्रकारका औषधि प्राप्त गर्न सक्छन्।"
प्रदेश २ को मुख्यमन्त्री कार्यालयमा अख्तियारले किन मार्यो छापा ?,"जनकपुरधाम : अख्तियार दुरुपयोग अनुसन्धान आयोगको टोलीले बुधबार बिहान प्रदेश २ को मुख्यमन्त्री तथा मन्त्रिपरिषद् कार्यालयमा छापा मारेको छ। उक्त टोलीले मुख्यमन्त्री बेटी पढाऊ, बेटी बचाऊ कार्यक्रमका लागि साइकल खरिदसम्बन्धी कागजात नियन्त्रणमा लिएको छ। मुख्यमन्त्री कार्यालयले चार चरणमा गरी ४१ हजार २ सय ६२ थान साइकल खरिदमा भएको झन्डै २९ करोड खर्चविरुद्ध उजुरी परेको अख्तियारका प्रवक्ता नारायणप्रसाद रिसालले बताए। ११ करोडको साइकल कुन कम्पनीबाट, कहाँबाट ल्याएको भन्ने उल्लेख छैन। ठेकेदारले मुख्यमन्त्री कार्यालयसँग सेटिङ मिलाएर अभियानकै लागि मात्र कुनै साइकल कम्पनीलाई कम गुणस्तरको निर्माण गर्न लगाएको भन्दै उजुरी परेको जनाइएको छ। प्रदेश सरकारले यी साइकल प्रदेशका आठै जिल्लाका कक्षा ८ मा अध्ययन गर्ने छात्रालाई वितरण गर्न किनेको थियो। तीमध्ये ८ हजार थान बाँड्न बाँकी देखिएको छ। मुख्यमन्त्री मो लालबाबु राउत गद्दीले अख्तियारले संघीयता समाप्त पार्ने षड्यन्त्रमा लागेर प्रदेश सरकारलाई बदनाम गराउन छापा मारेको आरोप लगाए। अख्तियारको टोली छापामार शैलीमा आउँछ। प्रदेश सरकारको सर्वोच्च निकाय मुख्यमन्त्रीको कार्यालय आफैं सुशासन कायम गर्न प्रतिबद्ध छ। त्यसकै लागि जसले लोकपाल आयोग ल्याएको छ, मुख्यमन्त्री राउतले भने, त्यो संस्थाको गरिमा कसरी उठ्न सक्छ ? कायम गर्न सकिन्छ ? त्यसलाई कायम गर्नु प्रतिबद्ध रहेका बेला यो छापामार शैलीको तरिका ठीक होइन। यसरी छापामार शैलीमा प्रस्तुत हुन्छ, जसरी त्यहाँका प्रमाणहरू लोप भइरहेको छ। उनले अख्तियार प्रमुखलाई छापामार शैलीमा गरेको छानबिन गलत भएको जानकारी गराएको बताए। अख्तियारको प्रस्तुति कुनै पनि किसिमले स्वीकार गर्न नसकिने अवस्थाको छ, उनले भने, प्रदेशलाई बदनाम गराउने, मुख्यमन्त्रीलाई बदनाम गराउने किसिमले, राम्रो कामलाई पनि नराम्रो देखाउने अभिप्रायका साथ भ्रम सिर्जना गर्ने किसिमले उत्पन्न गराइएको परिस्थिति हो। उनले अख्तियारको छानबिनमा आफ्नो सहयोग रहने बताए। मेरा तर्फबाट कुनै पनि बाधा अड्चन हुँदैन। तर, यो छापामार शैली ठीक होइन। सजिलै फाइल माग्नुस् भनेको हो, उनले भने, दोषी भए कारबाही गर्नुस्। तर, प्रदेश सरकार प्रमुखको कार्यालयमा जानु हुन्छ भने त्यसको पनि एउटा प्रक्रिया छ। त्यो प्रक्रियालाई फलो गर्नु मैले भनेको हो। प्रदेशसभाले प्रदेश मामिला समितिले पनि साइकल खरिद र वितरणको विवरण उपलब्ध गराउन निर्देशन दिएको थियो। तर, मुख्यमन्त्री कार्यालयले विवरण दिन न आलटाल गरिरहेको थियो।"
काम निजीमा पठाएर हुलाक टाट,"हुलाकीको बाटो हेर्दा चिठ्ठी आएन, कुनै बेलाको चर्चित यो गीत आजभोलि बिरलै सुन्न पाइन्छ। सूचनाका संवाहक हुलाकी घरदैलोमा भेटिन छोडेका छन्। टाढा टाढाका आफन्तको सन्चोबिसन्चोको सन्देश बोक्ने चिठ्ठी हराउन थालेका छन्। हुलाक कार्यालय सुनसान छन्। फाट्टफुट्ट आउने सेवाग्राहीलाई पनि सुविधा दिन सकेका छैनन्। प्रविधिको विकाससँगै हातहातमा मोबाइल र घरघरमा इन्टरनेटले अरूको खबर पुर्याउने हुलाक आफैं बेखर जस्तो छ। अन्नपूर्ण टिम आइतबार गोश्वारा हुलाक कार्यालय डिल्लीबजार पुग्दाका दृश्य : बिहान १०:३० बजेको समय। साइकल डोर्याउँदै कार्यालयबाट निस्किए पोस्टम्यान (हल्कारा), नवराज पौडेल। उमेरले ५६ वर्ष लागेका पौडेल ३३ वर्षदेखि काठमाडौंमा हुलाकी छन्। पहिला साइकलमा झोलाभरिचिठ्ठी हुन्थे, विगतको व्यस्तता सम्झँदै पौडेलले भने, झोलामा नअटेर चिठ्ठीको बिटा काँधमा बोक्थेँ। प्रियजनको खबर बोकेर गाउँ पुग्दा आदर र सम्मान पाइन्थ्यो। आहा ! मेरो चिठ्ठी आयो भन्दै धेरै खुसी हुन्थे। हुलाकले नै सेवाग्राहीलाई प्राइभेटमा पठाउँछ कलंकीकी ६३ वर्षीया लीलादेवी पाठककी बुहारी लण्डनमा छन्। बुहारीलाई कोसेली पठाउन आइतबार बिहान ११:०३ बजे उनी गोश्वारा हुलाक कार्यालय डिल्लीबजार पुगिन्। काउन्टरमा रहेका कर्मचारीलाई पाठकले सोधिन्, मलाई केही सामान लण्डन पठाउनुछ। हामी पठाउन सक्दैनौं, कर्मचारीले रुखो जवाफ फर्काए। हामीले १ हजार ५ सयमा पठाउने पार्सल निजी कुरियरले ६ हजार ५ सयसम्म शुल्क लिन्छन्।चूडामणि केसी, सूचना अधिकारी, गोश्वारा हुलाक कार्यालय, डिल्लीबजार कहाँबाट पठाउने त ?। लीलाले जिज्ञासा राखिन्। प्राइभेटमा जानुस्, कर्मचारीको ठाडो जवाफ। प्राइभेट कहाँ छ ?, लीलाले फेरि सोधिन्। बजारमा गएर खोज्नुस्, कर्मचारीको उस्तै जवाफ। लीला अलमलमा परिन्। बुहारी र नातिनीलाई चुरा, धागो, टीका, लुगा पठाउन आएको थिएँ, उनले भनिन्, हुलाक पनि थला परेजस्तो भयो। पहिला यहीँबाट सरसमान पठाउँथें, अँध्यारो मुख लगाएर गेटबाहिर निस्किन्। कोरोनाअघि १ सय ९० देशका २ सय १७ स्थानमा चिट्ठीपत्र र पार्सल पठाउने गरिए पनि आजभोलि सिमित देशमा मात्र यस्तो सेवा दिने गरिएको पार्सल निकासी फाँटका पोस्टम्यान प्रशान्त केसीले बताए। अहिले मलेसिया, कतार, दुबई र भारतका लागि मात्रै हुलाकबाट सामान पठाइन्छ। थाइसँगको सम्झौता तोडियो, एनएले सेवा दिएन नेपालबाट पार्सल र चिठ्ठीपत्र पठाउन हुलाकले थाइल्यान्डको थाइ एयरलाइन्ससँग सम्झौता गरेको थियो। कोरोनाले उडान रोकियो। २०७८ असार २३ मा नेपाल एयरलाइन्ससँग सम्झौता गर्यो। नेपाल एयरलाइन्सले सीमित देशमा मात्र उडान गरेका कारण हुलाक सेवा सबैतिर पुग्न सकेको छैन। अब नेपाल एयरलाइन्सकै भर पर्ने की अरू कुनै कम्पनीसँग सम्झौता गर्ने भन्नेमा हुलाकका कर्मचारी अलमलमा छन्। हामीले १ हजार ५ सयमा पठाउने पार्सल निजी कुरियरले ६ हजार ५ सयसम्म शुल्क लिन्छन्, हुलाक कार्यालय डिल्लीबजारका सूचना अधिकारी चूडामणि केसी भन्छन्, सेवाग्राहीलाई फर्काउनु परिरहेको छ। हाम्रो व्यापार पनि चौपट भयो। निजी कुरियर कम्पनीले भने मनपरी शुल्क लिइरहेका छन्। हुलाक सेवा विभागका महानिर्देशक आभा श्रेष्ठ कर्णले भने डेढ महिनाभित्र विश्वका सबै देशमा सेवा उपलब्ध गराउने दाबी गरिन्। यहाँबाट पार्सल र चिठ्ठीपत्र विदेश पठाउन रोकिँदा हुलाक घाटामा गएको छ। सुस्त सेवा, टिकटकमा मस्त कर्मचारीअरू सरकारी अड्डामा सेवाग्राहीको थामिनसक्नु भीड हुन्छ। डिल्लीबजारस्थित हुलाक कार्यालय भने सुनसान जस्तै देखियो। केही कर्मचारी काउन्टरमा थिए। फाट्टफुट सेवाग्राही देखिन्थे। कर्मचारीहरू भने फुर्सदिला देखिन्थे। कोही मोबाइलमा टिकटक हेरिरहेका थिए, त कोही निदाइरहेका देखिए। अदालती कागजात र सरकारी कार्यालयका खबर पुर्याउने कानुनी आधारको माध्यम हुलाक बनेको छ। हातमा चिठ्ठी बोकेर आइपुगे, २३ वर्षीय विशाल श्रेष्ठ। उनी कामना सेवा बैंकका कर्मचारी हुन्। ऋणको भाका नाघेको पत्र ऋणीलाई पठाउन आएको हुँ, उनले भने, ऋण तिर्न नसकेर घरजग्गा लिलामी हुन लागेको चिठ्ठी ऋणीले बुझ्न मान्दैनन्। हुलाकबाट पठाउनुपर्ने बाध्यता रहेको उल्लेख गर्दै उनले यसो गरे बैंकसँग कानुनी प्रमाण हुने उनले बताए। १०:५० बजे चिठी रजिस्टर गरेर उनी फर्किए। कस्तो, के अचम्म ! पश्चिम रुकुमका धनबहादुर ओली ११:४० मा भेटिए। उनका आफन्त मलेसियामा रहेछन्। हुलाकमार्फत आयुर्वेदिक औषधि पठाउन खोजेका रहेछन। हुलाकबाट २० किलोसम्मका सरसमान मात्रै पठाइन्छ। भन्सार कर भने अर्थ मन्त्रालयले लिने गर्छ। चेकजाँचका लागि लागूऔषध नियन्त्रण ब्युरोले प्रहरी खटाएको छ। हुलाकमा आउने, पठाइने मालवस्तुमाथि प्रहरीले निगरानी गर्छ। काभे्रकी मनिषा लामाले जापानबाट फर्किने क्रममा हुलाकबाट लुगाफाटो पार्सल गरेकी रहेछिन्। ३६ प्रतिशत भन्सारमा राजस्व बुझाउनु पर्ने, कस्तो, के अच्चम !, उनले भनिन्। रित्ता बन्दै पोस्टबक्सहामी ११:५० मा पोस्टबक्स शाखामा पुग्यौं। र्याकहरू लस्करै थिए। हरेक र्याकको बक्समा नम्बर लेखिएको थियो। जहाँ १३ हजार पोस्टबक्स छन्। केही समय पहिले यो संख्या २० हजार थियो। केहीमा मात्रै चिठ्ठी छन्, अधिकांश खाली। रित्ता पोस्टबक्सहरू धुलोमैला भएका छन्। शाखा प्रमुख विन्देश्वर महतो भन्छन्, पहिला बोराका बोरा शुभकामना सन्देश आउँथ्यो। अब त्यो दिन कहाँ पाइन्छ ? वार्षिक शु:ल्क तिरेर संघसंस्थाले पोस्टबक्स राख्छन्। हुलाकबाट आएकोे चिठ्ठीपत्र त्यहाँ राखिन्छ। यस्तो पनि ! गोश्वारा हुलाक कार्यालयले देशैभरीका चिठ्ठीपत्र, पार्सल विदेशमा पठाउँछन्, त्यहाँबाट आएका मुलुकभरि वितरण गर्छन्। दर्ता शाखाका खरिदार मणिराम पोखरेल भन्छन्, चिठ्ठी घट्यो तर, विदेश पठाउने पार्सल र कार्यालयका कागजात पठाउनेको संख्या बढेको छ। बाहिरबाट हेर्दा भीड नदेखिए पनि पहिलाभन्दा आफूहरूको ब्यस्तता बढेको उनको भनाइ छ। मध्यान्नको १२ बज्यो। हुलाक कार्यालयबाट एक हुल कर्मचारी गेटबाहिर निस्किए। भित्र सवारीको ठेलमठेल पार्किङ गरिएको थियो। बाहिरबाट हेर्दा निकै सेवाग्राही होलान् जस्तो। तर, अधिकांश शाखा रित्तो र शून्य जस्तै थिए। देब्रे साइडको हेल्प डेस्कमा भने रमाइलो हल्ला सुनिन्थ्यो। त्यहाँका अधिकांश कर्मचारी टिकटक स्क्रोल गरेर हास्नमा मस्त थिए। कोही म्यासेन्जरमा च्याट गर्दै व्यस्त थिए। काउन्टरका धेरैजसो कम्प्युटर बन्द थियो। माहोल हेर्दा यस्तो लाग्थ्यो उनीहरू कर्मचारी नभएर समय कटाउन पुगेका फुर्सदिला मानिस हुन्। आफन्तलाई पार्सल तथा चिठ्ठीपत्र पठाउन फाट्टफुट्ट आउने सेवाग्राही भने काम नबनेर गेटबाटै फर्किन्थे। ओरालो लाग्दै हुलाकपछिल्ला तीन वर्षमा हुलाकको राजस्व घट्दो क्रममा छ। हुलाकले आर्थिक वर्ष २०७५७६ मा ९ करोड ६६ लाख १ हजार ६ सय ४० रुपैयाँ राजस्व उठाएको थियो। आर्थिक वर्ष २०७६०७७ मा ५ करोड ७६ लाख ३ हजार ७८० रुपैयाँ संकलन गर्यो। चालू आर्थिक वर्षमा भने राजस्व संकलन न्यून छ। अहिले बन्द छ !तीन दिनपछि फिनल्यान्ड उड्नु छ भन्दै हत्तारिँदै हुलाक पुगेकी थिइन्, अनामनगरकी सविना भण्डारी। उनको लगेज २० केजीभन्दा बढी भएछ। जाडोको सामान हुलाकमार्फत पठाउन उनी १२:१५ मा हुलाक पुगेकी थिइन्। तर, कार्यालय सेवा भने सुरु भएको थिएन। महाराजगन्जस्थित एक आईएनजीओमा काम गर्ने महेन्द्र नेपाली झोलाभरी डकुमेन्ट बोकेर हुलाक कार्यालय पसे। १२:३० मा भेटिएका उनलाई केही अफिसियल कागजात डेनमार्क पठाउनुपर्ने थियो। पहिलो तला उक्लँदा उक्लदै एक कर्मचारीले उनलाई भने अहिले बन्द छ। सटर तानेर रमाइलोपछिल्लो समय हुलाकको सेवा ढिला हुने गरेको आममानिसको बुझाइ छ। तारेख, पेसी तोकिएका अदालती कागजात मिति सकिएपछि मात्रै सम्बन्धित ठाउँमा पुग्दा काम नलाग्ने भएको आमगुनासो छ। अघिल्लो वर्ष साइकोलोजिस्ट राजकुमार प्याकुरेल कामको शिलशिलामा ब्राजिल जानुपर्ने थियो। आयोजकले आवश्यक कागजात हुलाकमार्फत पठायो। ५ दिनअघि दूतावासमा भिसा लगाउन जानुपर्ने थियो। तर कार्यक्रम सुरु हुने तीन दिनअघि मात्रै राजकुमारको हात पर्यो। दूतावासले भिसा नै दिएन। उनी ब्राजिल जानबाट वञ्चित भए। दिउँसो २ बजे नै हुलाक कार्यालय सुनशान बन्यो। काउन्टरका सटर तानियो। डिल्लीबजार हुलाकमार्फत ७७ वटा जिल्ला र विदेशमा चिठ्ठी र सामान जान्छन्। आउँदा पनि यहीँ आउँछन्। कार्यालयका प्रवक्ता तथा सुचना अधिकारी केसी भन्छन्, ढिलो भयो भने हुलाकले उल्टै सेवाग्राहीलाई जरिवाना तिर्नुपर्ने नियम छ। नेपालमा हुलाकविसं १९३५ मा नेपाल हुलाक घरको स्थापना भयो। तत्कालीन राणा प्रधानमन्त्री रणोदीप सिंहको पालामा चिठ्ठीपत्रमार्फत खबर, सूचना र समाचार आदानप्रदान गर्ने उद्देश्य राखिएको थियो। सन् १९७४ मा नेपालले विश्व हुलाक संघको सदस्यता पायो। त्यसपछि विश्व मञ्चमा नेपालको हुलाक सेवाकोे पहुँच सम्भव भयो। सेवालाई थप व्यवस्थित, प्रभावकारी र जनमूखी बनाउन २०१९ मा हुलाक सेवा ऐन ल्याइयो। सुरुमा हुलाकले चिठ्ठीपत्र मात्रै ओसारप्रसार गथ्र्यो। अहिले पुलिन्दा सेवा, हुलाक बचत बैंक सेवा, धनादेश सेवा, ईएमएस सेवा उपत्यका घुम्ती सेवा, ट्रयाकिङ सेवालगायतका काम थपिएका छन्। देशभर ४ हजार बढी हुलाक कार्यालयहरू छन्। करिब १७ हजार जनशक्ति छ।"
चाडबाडमा परिवार छाडेर परदेशतिर,"धनगढी : गाई चर्ने बनेली पाखा, भैंसी चर्ने लेक मुगलान पस्नेहरूको लाममा बसी डोटेली भाकाको यही गीत गुनगुनाइरहेका थिए २६ वर्षीय भरत ताम्राकार। यो गीतले बाध्यतामा परी परदेश जानेहरूको पीडा व्यक्त गरेको छ। यसमा कोपिला अर्थात् ससाना छोराछोरी छाडेर कसरी पर्देसिने भन्ने आशय पाइन्छ। यो पीडा भरत मात्रै होइन, थुप्रै युवाको हो। जो दसैंलगायत चाडबाड आउने बेला मुगलान जान बाध्य छन्। अहिले सोह्र श्राद्ध चलिरहेको छ। यो सकिनेबित्तिकै दसैंको रमझम सुरु हुन्छ। घटस्थापना अर्थात् नवरात्र असोज २१ गते आरम्भ हुँदैछ। राजधानीतिर पढ्न गएका र परदेश गएकाहरू दसैं मनाउन घर फर्किन थालेका छन्। नेपालभारत सीमा नाका गौरीफन्टामा एकाबिहानै भारतबाट फर्किनेको लर्को देख्न सकिन्छ। तर, साँझको समयमा त्यत्ति नै संख्यामा भरतजस्ता नेपाली भारत पसिरहेका छन्। भरतको घर कैलालीको गोदावरी नगरपालिका३ खमौरामा पर्छ। घरमा २ वर्षको छोरो, श्रीमती, आमा, बुवा र बुढी बज्यै छन्। ऐलानीमा दुई कठ्ठा जग्गा छ। त्यहाँ फल्ने अन्नले परिवारको छाक दुई महिना पनि टर्दैन। भारत नपसे चुलो बल्दैन। यो रहर होइन बाध्यता हो। दसैंको मुखमा गाउँको रमझम, रमाइलो छोडेर परदेश जाने रहर कसलाई पो हुँदो हो ? गहभरि आँसु पार्दै उनले भने, श्रीमती हात समातेर रोइन्। बज्यैले रुँदै दसैंपछि जानु भन्दै हुनुहुन्थ्यो। सानो छोरो बुझ्न त बुझ्दैन तर अरू देखेर रुँदै थियो। बाध्यताले भारत पसेको। आफू भारत गए पनि मन भने घरमै रहेको पीडा उनले व्यक्त गरे। श्रीमती हात समातेर रोइन्। बज्यैले रुँदै दसैंपछि जानु भन्दै हुनुहुन्थ्यो। सानो छोरो बुझ्न त बुझ्दैन तर अरू देखेर रुँदै थियो। बाध्यताले भारत पसेको।भरत ताम्राकार, कैलाली उनी भारतको बेंगलोरमा होटलमा काम गर्छन्। पाँच महिनाअघि घर आएका रहेछन्। घरमा खानका लागि अब केही पनि छैन, उनले भने, झन् दसैंमा खर्च चाहियो। त्यहाँ गएर सेठसँग पेस्की मागेर परिवारका लागि दसैं खर्च पठाउनुपर्ने हो। निधारमा रातो टीका लगाएका उनी हातमा एउटा कालो झोला बोकेर भारततिर जाँदै थिए। खमौराकै ध्रुवराज अवस्थी पनि बेंगलोर जान नाकामा लामबद्ध थिए। भारतमा चौकीदारीको काम गर्ने उनले भने, नेपालमा काम पाउँदैन। दसैं मनाउन पनि त खर्च चाहियो नि ! सुको छैन। भारत नपसेर के गर्नु ? ४५ वर्षीय अवस्थीको सात जनाको परिवार छ। तीन छोराछोरी स्कुल पढिरहेका छन्। स्कुल खुलिसके। भर्ना गर्न सकेको छैन। घरमा नुनतेलका लागि पनि पैसो छैन, उनले भने, सेठ (भारतको मालिक)लाई फोन गरँें। काममा आइजा भनेका छन्। त्यसैले मुखैको दसैं छोडेर हिँडेको। उनी भारतमा कोरोना महामारीको दोस्रो लहर चलेका बेला घर आएका रहेछन्। परिवारका सदस्यले अहिलेसम्म फर्किन दिएनन्। भारतमा कोरोना छ भनेर घरकाले जान दिएनन्। तर, अब भारतमा कोरोना पनि कम भइहाल्यो। यता घर खर्च चलाउने सबै विकल्प पनि बन्द भइहाले, उनले भने, दसैंमा कसले ऋण दिन्छ ? त्यसैले बाध्यताले भारत हिनेको। कैलालीकै धनगढी उपमहानगरपालिका१७ उर्मा गाउँका २४ वर्षीय प्रवीण विष्ट काकासँगै भारततिर हिँडेका छन्। नेपालमा नेताहरू भाषण मात्रै गर्छन्। काम दिँदैनन्। भारतमा जानेबित्तिकै काम पाइन्छ, उनले भने, दसैंमा घर छोडेर जाँदा पीडा त भएको छ। तर के गर्ने ? पीडाले, घरमा बसिराखे खान पुग्दैन। उनी पनि लकडाउनका बेला घर आएका थिए। मुम्बईको एक होटलमा वेटरको काम गर्छन्। साहूले फोन गरेर होटल सञ्चालन भइसक्यो, आइजो भन्नुभयो, उनले भने, जाने खर्च पनि थिएन। साहूले पैसा पठाइ दियो। अनि बाध्य भएर भारत जान लागेको। गौरीफन्टा नाकामा नेपाल प्रहरी र सशस्त्र प्रहरीले भारत आउजाउ गर्नेको तथ्यांक राख्ने गरेका छन्। जसअुनसार असोज १ देखि १० गतेसम्म भारतबाट फर्किनेको संख्या ४ हजार ९ सय ४२ छ। त्यसको आधाभन्दा बढी २ हजार ५ सय ५६ जना भारत पसेका छन्। यो तथ्यांक गौरीफन्टा नाकाको मात्रै हो। यो तथ्यांकमा महिला र बालबालिका पनि छन्। कतिपय महिला लालाबाला च्यापेर नाकामा लामबद्ध भेटिए। कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको पुलघाटबाट भारतनेपाल आवतजावत गर्न पाइन्छ। विगतमा दसैंको मुखमा उपचार वा कुनै आकस्मिकबाहेक कामका लागि भारत जानेको संख्या न्यून हुन्थ्यो। तर, दुई वर्षयता कोरोनाका कारण अर्थव्यवस्थामा परेको नराम्रो असरका कारण चाडबाडको परवाह नगरी भारत पसिरहेका छन्। छैन बैंक खाताभारतमा काम गर्ने नेपाली कमाएको आधा रकम पनि घर पुगाउन सक्दैनन्। निड्स नेपालका कार्यक्रम प्रबन्धक प्रकाश मडैका अनुसार आधाभन्दा बढीसँग बैंक खाता छैन। भन्छन्, उनीहरू या आफैं घर आएका बेला रकम ल्याउने गर्छन् या त कुनै नजिकको मान्छेको हातमा घर पठाउँछन्। भारत जानेको परिवारमा बैंक खाता खोल्न कार्यक्रम सञ्चालन गरिएको उनी सुनाउँछन्। अहिले रकम पठाउने धेरै माध्यम छन्। तर, भारतमा काम गर्ने नेपालीहरू अशिक्षित भएकाले पनि उनीहरूले बैंकबाट रकम पठाउन सकेका छैनन्, उनी भन्छन्, त्यसैले घर आएका बेला, उनीहरूसँग भएको नगद रकम लुटिने खतरा रहन्छ। किन जान्छन् भारत ?स्ुदूरपश्चिम नौ जिल्लाको प्रदेश हो। कैलाली र कञ्चनपुरबाहेक ७ वटा (बैतडी, दार्चुला, डडेल्धुरा, डोटी, अछाम, बझाङ र बाजुरा) पहाडी जिल्ला हुन्। त्यहाँको कृषि उत्पादनले चार महिना मात्रै धान्ने गरेको छ। सात पहाडी जिल्लाको उत्पादन अनुपात हेर्ने हो भने हरेक नागरिकले वर्षमा ८ महिना खाद्य वस्तुको जोहो खेतीबाहेक गर्नुपर्छ, कृषिविज्ञ यज्ञराज जोशी भन्छन्, अनि खानाको जोहो गर्नै भारत हानिनुपर्छ। कैलाली र कञ्चनपुरमा केही खाद्य उद्योगबाहेक उद्योगधन्दा, कलकारखाना छैनन्। पहाडी जिल्लामा रोजगारीको अवसर छैन। त्यही भएर निम्न आय भएका व्यक्ति काम गर्न भारत जाने गरेका छन्। डडेलधुराको भत्काँडा आलुको पकेट क्षेत्र हो। त्यहाँको बेमौसमी आलुले पाँच वर्षयता कैलाली र कञ्चनपुरको मागको आधा धान्छ। त्यहाँ बेमौसमी तरकारी काउली, बन्दा, सिमि, टमाटर सबै तराईको सीजनभन्दा फरक फल्ने गर्छ। तर, भत्काडाबाकेक सातै जिल्लाको हावापानी एउटै हो। उर्वराशक्ति पनि एकनासकै छ। यस्तो उर्वर भूमिमा, युवालक्षित कृषि कार्यक्रम सरकारले ल्याउन सकेको छैन। भारतमा स्याउ टिप्नकै लागि लाखौं नेपाली जान्छन्। आँप टिप्नकै लागि लाखौं नेपाली जान्छन्, अर्थविज्ञ शिवहरी मुडभरी भन्छन्, तर तराईका जिल्लामा त आँप टिप्ने बगैंचा हामी पनि त बनाउन सक्छौं नि ! तर, इच्छाशक्ति भएन। सुदूरपश्चिमबाट भारत जानेको कुनै तथ्यांक छैन। तर, सामान्यतः जनसंख्याको ३० प्रतिशत नेपाली भारतमा सिजनअनुसार रोजगारी गर्न जाने गरेको जनाइन्छ। २०६८ सालको जनगणनाअनुसार यहो प्रदेशको जनसंख्या २५ लाख हाराहारी छ। त्यसको ३० प्रतिशत मान्ने हो भने सिजनअनुसार साढे ७ लाख जना भारतमा कामका लागि जाने गरेका छन्। यसको ९० प्रतिशतभन्दा बढी ज्यालामजदुरी गर्छन्। सामान्यतः भारत गएका नेपालीहरू त्यहाँ गाई फाराममा काम गर्छन्। दूध दुहुने काम गर्छन्। फलफूल टिप्छन्। चौकीदारी गर्छन्। तरकारी लगाउँछन्। तरकारी गोड्छन्। पसलमा काम गर्छन्, सुदूरपश्चिम विश्वविद्यालयका पूर्वरजिष्टार डा हेमराज पन्त भन्छन्, त्यही काम यता गर्दा फाइदा छ भन्ने कुरा सिकाउने निति चाहियो।"
काम निजीमा पठाएर हुलाक टाट,"हुलाकीको बाटो हेर्दा चिठ्ठी आएन, कुनै बेलाको चर्चित यो गीत आजभोलि बिरलै सुन्न पाइन्छ। सूचनाका संवाहक हुलाकी घरदैलोमा भेटिन छोडेका छन्। टाढा टाढाका आफन्तको सन्चोबिसन्चोको सन्देश बोक्ने चिठ्ठी हराउन थालेका छन्। हुलाक कार्यालय सुनसान छन्। फाट्टफुट्ट आउने सेवाग्राहीलाई पनि सुविधा दिन सकेका छैनन्। प्रविधिको विकाससँगै हातहातमा मोबाइल र घरघरमा इन्टरनेटले अरूको खबर पुर्याउने हुलाक आफैं बेखर जस्तो छ। अन्नपूर्ण टिम आइतबार गोश्वारा हुलाक कार्यालय डिल्लीबजार पुग्दाका दृश्य : बिहान १०:३० बजेको समय। साइकल डोर्याउँदै कार्यालयबाट निस्किए पोस्टम्यान (हल्कारा), नवराज पौडेल। उमेरले ५६ वर्ष लागेका पौडेल ३३ वर्षदेखि काठमाडौंमा हुलाकी छन्। पहिला साइकलमा झोलाभरिचिठ्ठी हुन्थे, विगतको व्यस्तता सम्झँदै पौडेलले भने, झोलामा नअटेर चिठ्ठीको बिटा काँधमा बोक्थेँ। प्रियजनको खबर बोकेर गाउँ पुग्दा आदर र सम्मान पाइन्थ्यो। आहा ! मेरो चिठ्ठी आयो भन्दै धेरै खुसी हुन्थे। हुलाकले नै सेवाग्राहीलाई प्राइभेटमा पठाउँछ कलंकीकी ६३ वर्षीया लीलादेवी पाठककी बुहारी लण्डनमा छन्। बुहारीलाई कोसेली पठाउन आइतबार बिहान ११:०३ बजे उनी गोश्वारा हुलाक कार्यालय डिल्लीबजार पुगिन्। काउन्टरमा रहेका कर्मचारीलाई पाठकले सोधिन्, मलाई केही सामान लण्डन पठाउनुछ। हामी पठाउन सक्दैनौं, कर्मचारीले रुखो जवाफ फर्काए। हामीले १ हजार ५ सयमा पठाउने पार्सल निजी कुरियरले ६ हजार ५ सयसम्म शुल्क लिन्छन्।चूडामणि केसी, सूचना अधिकारी, गोश्वारा हुलाक कार्यालय, डिल्लीबजार कहाँबाट पठाउने त ?। लीलाले जिज्ञासा राखिन्। प्राइभेटमा जानुस्, कर्मचारीको ठाडो जवाफ। प्राइभेट कहाँ छ ?, लीलाले फेरि सोधिन्। बजारमा गएर खोज्नुस्, कर्मचारीको उस्तै जवाफ। लीला अलमलमा परिन्। बुहारी र नातिनीलाई चुरा, धागो, टीका, लुगा पठाउन आएको थिएँ, उनले भनिन्, हुलाक पनि थला परेजस्तो भयो। पहिला यहीँबाट सरसमान पठाउँथें, अँध्यारो मुख लगाएर गेटबाहिर निस्किन्। कोरोनाअघि १ सय ९० देशका २ सय १७ स्थानमा चिट्ठीपत्र र पार्सल पठाउने गरिए पनि आजभोलि सिमित देशमा मात्र यस्तो सेवा दिने गरिएको पार्सल निकासी फाँटका पोस्टम्यान प्रशान्त केसीले बताए। अहिले मलेसिया, कतार, दुबई र भारतका लागि मात्रै हुलाकबाट सामान पठाइन्छ। थाइसँगको सम्झौता तोडियो, एनएले सेवा दिएन नेपालबाट पार्सल र चिठ्ठीपत्र पठाउन हुलाकले थाइल्यान्डको थाइ एयरलाइन्ससँग सम्झौता गरेको थियो। कोरोनाले उडान रोकियो। २०७८ असार २३ मा नेपाल एयरलाइन्ससँग सम्झौता गर्यो। नेपाल एयरलाइन्सले सीमित देशमा मात्र उडान गरेका कारण हुलाक सेवा सबैतिर पुग्न सकेको छैन। अब नेपाल एयरलाइन्सकै भर पर्ने की अरू कुनै कम्पनीसँग सम्झौता गर्ने भन्नेमा हुलाकका कर्मचारी अलमलमा छन्। हामीले १ हजार ५ सयमा पठाउने पार्सल निजी कुरियरले ६ हजार ५ सयसम्म शुल्क लिन्छन्, हुलाक कार्यालय डिल्लीबजारका सूचना अधिकारी चूडामणि केसी भन्छन्, सेवाग्राहीलाई फर्काउनु परिरहेको छ। हाम्रो व्यापार पनि चौपट भयो। निजी कुरियर कम्पनीले भने मनपरी शुल्क लिइरहेका छन्। हुलाक सेवा विभागका महानिर्देशक आभा श्रेष्ठ कर्णले भने डेढ महिनाभित्र विश्वका सबै देशमा सेवा उपलब्ध गराउने दाबी गरिन्। यहाँबाट पार्सल र चिठ्ठीपत्र विदेश पठाउन रोकिँदा हुलाक घाटामा गएको छ। सुस्त सेवा, टिकटकमा मस्त कर्मचारीअरू सरकारी अड्डामा सेवाग्राहीको थामिनसक्नु भीड हुन्छ। डिल्लीबजारस्थित हुलाक कार्यालय भने सुनसान जस्तै देखियो। केही कर्मचारी काउन्टरमा थिए। फाट्टफुट सेवाग्राही देखिन्थे। कर्मचारीहरू भने फुर्सदिला देखिन्थे। कोही मोबाइलमा टिकटक हेरिरहेका थिए, त कोही निदाइरहेका देखिए। अदालती कागजात र सरकारी कार्यालयका खबर पुर्याउने कानुनी आधारको माध्यम हुलाक बनेको छ। हातमा चिठ्ठी बोकेर आइपुगे, २३ वर्षीय विशाल श्रेष्ठ। उनी कामना सेवा बैंकका कर्मचारी हुन्। ऋणको भाका नाघेको पत्र ऋणीलाई पठाउन आएको हुँ, उनले भने, ऋण तिर्न नसकेर घरजग्गा लिलामी हुन लागेको चिठ्ठी ऋणीले बुझ्न मान्दैनन्। हुलाकबाट पठाउनुपर्ने बाध्यता रहेको उल्लेख गर्दै उनले यसो गरे बैंकसँग कानुनी प्रमाण हुने उनले बताए। १०:५० बजे चिठी रजिस्टर गरेर उनी फर्किए। कस्तो, के अचम्म ! पश्चिम रुकुमका धनबहादुर ओली ११:४० मा भेटिए। उनका आफन्त मलेसियामा रहेछन्। हुलाकमार्फत आयुर्वेदिक औषधि पठाउन खोजेका रहेछन। हुलाकबाट २० किलोसम्मका सरसमान मात्रै पठाइन्छ। भन्सार कर भने अर्थ मन्त्रालयले लिने गर्छ। चेकजाँचका लागि लागूऔषध नियन्त्रण ब्युरोले प्रहरी खटाएको छ। हुलाकमा आउने, पठाइने मालवस्तुमाथि प्रहरीले निगरानी गर्छ। काभे्रकी मनिषा लामाले जापानबाट फर्किने क्रममा हुलाकबाट लुगाफाटो पार्सल गरेकी रहेछिन्। ३६ प्रतिशत भन्सारमा राजस्व बुझाउनु पर्ने, कस्तो, के अच्चम !, उनले भनिन्। रित्ता बन्दै पोस्टबक्सहामी ११:५० मा पोस्टबक्स शाखामा पुग्यौं। र्याकहरू लस्करै थिए। हरेक र्याकको बक्समा नम्बर लेखिएको थियो। जहाँ १३ हजार पोस्टबक्स छन्। केही समय पहिले यो संख्या २० हजार थियो। केहीमा मात्रै चिठ्ठी छन्, अधिकांश खाली। रित्ता पोस्टबक्सहरू धुलोमैला भएका छन्। शाखा प्रमुख विन्देश्वर महतो भन्छन्, पहिला बोराका बोरा शुभकामना सन्देश आउँथ्यो। अब त्यो दिन कहाँ पाइन्छ ? वार्षिक शु:ल्क तिरेर संघसंस्थाले पोस्टबक्स राख्छन्। हुलाकबाट आएकोे चिठ्ठीपत्र त्यहाँ राखिन्छ। यस्तो पनि ! गोश्वारा हुलाक कार्यालयले देशैभरीका चिठ्ठीपत्र, पार्सल विदेशमा पठाउँछन्, त्यहाँबाट आएका मुलुकभरि वितरण गर्छन्। दर्ता शाखाका खरिदार मणिराम पोखरेल भन्छन्, चिठ्ठी घट्यो तर, विदेश पठाउने पार्सल र कार्यालयका कागजात पठाउनेको संख्या बढेको छ। बाहिरबाट हेर्दा भीड नदेखिए पनि पहिलाभन्दा आफूहरूको ब्यस्तता बढेको उनको भनाइ छ। मध्यान्नको १२ बज्यो। हुलाक कार्यालयबाट एक हुल कर्मचारी गेटबाहिर निस्किए। भित्र सवारीको ठेलमठेल पार्किङ गरिएको थियो। बाहिरबाट हेर्दा निकै सेवाग्राही होलान् जस्तो। तर, अधिकांश शाखा रित्तो र शून्य जस्तै थिए। देब्रे साइडको हेल्प डेस्कमा भने रमाइलो हल्ला सुनिन्थ्यो। त्यहाँका अधिकांश कर्मचारी टिकटक स्क्रोल गरेर हास्नमा मस्त थिए। कोही म्यासेन्जरमा च्याट गर्दै व्यस्त थिए। काउन्टरका धेरैजसो कम्प्युटर बन्द थियो। माहोल हेर्दा यस्तो लाग्थ्यो उनीहरू कर्मचारी नभएर समय कटाउन पुगेका फुर्सदिला मानिस हुन्। आफन्तलाई पार्सल तथा चिठ्ठीपत्र पठाउन फाट्टफुट्ट आउने सेवाग्राही भने काम नबनेर गेटबाटै फर्किन्थे। ओरालो लाग्दै हुलाकपछिल्ला तीन वर्षमा हुलाकको राजस्व घट्दो क्रममा छ। हुलाकले आर्थिक वर्ष २०७५७६ मा ९ करोड ६६ लाख १ हजार ६ सय ४० रुपैयाँ राजस्व उठाएको थियो। आर्थिक वर्ष २०७६०७७ मा ५ करोड ७६ लाख ३ हजार ७८० रुपैयाँ संकलन गर्यो। चालू आर्थिक वर्षमा भने राजस्व संकलन न्यून छ। अहिले बन्द छ !तीन दिनपछि फिनल्यान्ड उड्नु छ भन्दै हत्तारिँदै हुलाक पुगेकी थिइन्, अनामनगरकी सविना भण्डारी। उनको लगेज २० केजीभन्दा बढी भएछ। जाडोको सामान हुलाकमार्फत पठाउन उनी १२:१५ मा हुलाक पुगेकी थिइन्। तर, कार्यालय सेवा भने सुरु भएको थिएन। महाराजगन्जस्थित एक आईएनजीओमा काम गर्ने महेन्द्र नेपाली झोलाभरी डकुमेन्ट बोकेर हुलाक कार्यालय पसे। १२:३० मा भेटिएका उनलाई केही अफिसियल कागजात डेनमार्क पठाउनुपर्ने थियो। पहिलो तला उक्लँदा उक्लदै एक कर्मचारीले उनलाई भने अहिले बन्द छ। सटर तानेर रमाइलोपछिल्लो समय हुलाकको सेवा ढिला हुने गरेको आममानिसको बुझाइ छ। तारेख, पेसी तोकिएका अदालती कागजात मिति सकिएपछि मात्रै सम्बन्धित ठाउँमा पुग्दा काम नलाग्ने भएको आमगुनासो छ। अघिल्लो वर्ष साइकोलोजिस्ट राजकुमार प्याकुरेल कामको शिलशिलामा ब्राजिल जानुपर्ने थियो। आयोजकले आवश्यक कागजात हुलाकमार्फत पठायो। ५ दिनअघि दूतावासमा भिसा लगाउन जानुपर्ने थियो। तर कार्यक्रम सुरु हुने तीन दिनअघि मात्रै राजकुमारको हात पर्यो। दूतावासले भिसा नै दिएन। उनी ब्राजिल जानबाट वञ्चित भए। दिउँसो २ बजे नै हुलाक कार्यालय सुनशान बन्यो। काउन्टरका सटर तानियो। डिल्लीबजार हुलाकमार्फत ७७ वटा जिल्ला र विदेशमा चिठ्ठी र सामान जान्छन्। आउँदा पनि यहीँ आउँछन्। कार्यालयका प्रवक्ता तथा सुचना अधिकारी केसी भन्छन्, ढिलो भयो भने हुलाकले उल्टै सेवाग्राहीलाई जरिवाना तिर्नुपर्ने नियम छ। नेपालमा हुलाकविसं १९३५ मा नेपाल हुलाक घरको स्थापना भयो। तत्कालीन राणा प्रधानमन्त्री रणोदीप सिंहको पालामा चिठ्ठीपत्रमार्फत खबर, सूचना र समाचार आदानप्रदान गर्ने उद्देश्य राखिएको थियो। सन् १९७४ मा नेपालले विश्व हुलाक संघको सदस्यता पायो। त्यसपछि विश्व मञ्चमा नेपालको हुलाक सेवाकोे पहुँच सम्भव भयो। सेवालाई थप व्यवस्थित, प्रभावकारी र जनमूखी बनाउन २०१९ मा हुलाक सेवा ऐन ल्याइयो। सुरुमा हुलाकले चिठ्ठीपत्र मात्रै ओसारप्रसार गथ्र्यो। अहिले पुलिन्दा सेवा, हुलाक बचत बैंक सेवा, धनादेश सेवा, ईएमएस सेवा उपत्यका घुम्ती सेवा, ट्रयाकिङ सेवालगायतका काम थपिएका छन्। देशभर ४ हजार बढी हुलाक कार्यालयहरू छन्। करिब १७ हजार जनशक्ति छ।"
चाडबाडमा परिवार छाडेर परदेशतिर,"धनगढी : गाई चर्ने बनेली पाखा, भैंसी चर्ने लेक मुगलान पस्नेहरूको लाममा बसी डोटेली भाकाको यही गीत गुनगुनाइरहेका थिए २६ वर्षीय भरत ताम्राकार। यो गीतले बाध्यतामा परी परदेश जानेहरूको पीडा व्यक्त गरेको छ। यसमा कोपिला अर्थात् ससाना छोराछोरी छाडेर कसरी पर्देसिने भन्ने आशय पाइन्छ। यो पीडा भरत मात्रै होइन, थुप्रै युवाको हो। जो दसैंलगायत चाडबाड आउने बेला मुगलान जान बाध्य छन्। अहिले सोह्र श्राद्ध चलिरहेको छ। यो सकिनेबित्तिकै दसैंको रमझम सुरु हुन्छ। घटस्थापना अर्थात् नवरात्र असोज २१ गते आरम्भ हुँदैछ। राजधानीतिर पढ्न गएका र परदेश गएकाहरू दसैं मनाउन घर फर्किन थालेका छन्। नेपालभारत सीमा नाका गौरीफन्टामा एकाबिहानै भारतबाट फर्किनेको लर्को देख्न सकिन्छ। तर, साँझको समयमा त्यत्ति नै संख्यामा भरतजस्ता नेपाली भारत पसिरहेका छन्। भरतको घर कैलालीको गोदावरी नगरपालिका३ खमौरामा पर्छ। घरमा २ वर्षको छोरो, श्रीमती, आमा, बुवा र बुढी बज्यै छन्। ऐलानीमा दुई कठ्ठा जग्गा छ। त्यहाँ फल्ने अन्नले परिवारको छाक दुई महिना पनि टर्दैन। भारत नपसे चुलो बल्दैन। यो रहर होइन बाध्यता हो। दसैंको मुखमा गाउँको रमझम, रमाइलो छोडेर परदेश जाने रहर कसलाई पो हुँदो हो ? गहभरि आँसु पार्दै उनले भने, श्रीमती हात समातेर रोइन्। बज्यैले रुँदै दसैंपछि जानु भन्दै हुनुहुन्थ्यो। सानो छोरो बुझ्न त बुझ्दैन तर अरू देखेर रुँदै थियो। बाध्यताले भारत पसेको। आफू भारत गए पनि मन भने घरमै रहेको पीडा उनले व्यक्त गरे। श्रीमती हात समातेर रोइन्। बज्यैले रुँदै दसैंपछि जानु भन्दै हुनुहुन्थ्यो। सानो छोरो बुझ्न त बुझ्दैन तर अरू देखेर रुँदै थियो। बाध्यताले भारत पसेको।भरत ताम्राकार, कैलाली उनी भारतको बेंगलोरमा होटलमा काम गर्छन्। पाँच महिनाअघि घर आएका रहेछन्। घरमा खानका लागि अब केही पनि छैन, उनले भने, झन् दसैंमा खर्च चाहियो। त्यहाँ गएर सेठसँग पेस्की मागेर परिवारका लागि दसैं खर्च पठाउनुपर्ने हो। निधारमा रातो टीका लगाएका उनी हातमा एउटा कालो झोला बोकेर भारततिर जाँदै थिए। खमौराकै ध्रुवराज अवस्थी पनि बेंगलोर जान नाकामा लामबद्ध थिए। भारतमा चौकीदारीको काम गर्ने उनले भने, नेपालमा काम पाउँदैन। दसैं मनाउन पनि त खर्च चाहियो नि ! सुको छैन। भारत नपसेर के गर्नु ? ४५ वर्षीय अवस्थीको सात जनाको परिवार छ। तीन छोराछोरी स्कुल पढिरहेका छन्। स्कुल खुलिसके। भर्ना गर्न सकेको छैन। घरमा नुनतेलका लागि पनि पैसो छैन, उनले भने, सेठ (भारतको मालिक)लाई फोन गरँें। काममा आइजा भनेका छन्। त्यसैले मुखैको दसैं छोडेर हिँडेको। उनी भारतमा कोरोना महामारीको दोस्रो लहर चलेका बेला घर आएका रहेछन्। परिवारका सदस्यले अहिलेसम्म फर्किन दिएनन्। भारतमा कोरोना छ भनेर घरकाले जान दिएनन्। तर, अब भारतमा कोरोना पनि कम भइहाल्यो। यता घर खर्च चलाउने सबै विकल्प पनि बन्द भइहाले, उनले भने, दसैंमा कसले ऋण दिन्छ ? त्यसैले बाध्यताले भारत हिनेको। कैलालीकै धनगढी उपमहानगरपालिका१७ उर्मा गाउँका २४ वर्षीय प्रवीण विष्ट काकासँगै भारततिर हिँडेका छन्। नेपालमा नेताहरू भाषण मात्रै गर्छन्। काम दिँदैनन्। भारतमा जानेबित्तिकै काम पाइन्छ, उनले भने, दसैंमा घर छोडेर जाँदा पीडा त भएको छ। तर के गर्ने ? पीडाले, घरमा बसिराखे खान पुग्दैन। उनी पनि लकडाउनका बेला घर आएका थिए। मुम्बईको एक होटलमा वेटरको काम गर्छन्। साहूले फोन गरेर होटल सञ्चालन भइसक्यो, आइजो भन्नुभयो, उनले भने, जाने खर्च पनि थिएन। साहूले पैसा पठाइ दियो। अनि बाध्य भएर भारत जान लागेको। गौरीफन्टा नाकामा नेपाल प्रहरी र सशस्त्र प्रहरीले भारत आउजाउ गर्नेको तथ्यांक राख्ने गरेका छन्। जसअुनसार असोज १ देखि १० गतेसम्म भारतबाट फर्किनेको संख्या ४ हजार ९ सय ४२ छ। त्यसको आधाभन्दा बढी २ हजार ५ सय ५६ जना भारत पसेका छन्। यो तथ्यांक गौरीफन्टा नाकाको मात्रै हो। यो तथ्यांकमा महिला र बालबालिका पनि छन्। कतिपय महिला लालाबाला च्यापेर नाकामा लामबद्ध भेटिए। कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको पुलघाटबाट भारतनेपाल आवतजावत गर्न पाइन्छ। विगतमा दसैंको मुखमा उपचार वा कुनै आकस्मिकबाहेक कामका लागि भारत जानेको संख्या न्यून हुन्थ्यो। तर, दुई वर्षयता कोरोनाका कारण अर्थव्यवस्थामा परेको नराम्रो असरका कारण चाडबाडको परवाह नगरी भारत पसिरहेका छन्। छैन बैंक खाताभारतमा काम गर्ने नेपाली कमाएको आधा रकम पनि घर पुगाउन सक्दैनन्। निड्स नेपालका कार्यक्रम प्रबन्धक प्रकाश मडैका अनुसार आधाभन्दा बढीसँग बैंक खाता छैन। भन्छन्, उनीहरू या आफैं घर आएका बेला रकम ल्याउने गर्छन् या त कुनै नजिकको मान्छेको हातमा घर पठाउँछन्। भारत जानेको परिवारमा बैंक खाता खोल्न कार्यक्रम सञ्चालन गरिएको उनी सुनाउँछन्। अहिले रकम पठाउने धेरै माध्यम छन्। तर, भारतमा काम गर्ने नेपालीहरू अशिक्षित भएकाले पनि उनीहरूले बैंकबाट रकम पठाउन सकेका छैनन्, उनी भन्छन्, त्यसैले घर आएका बेला, उनीहरूसँग भएको नगद रकम लुटिने खतरा रहन्छ। किन जान्छन् भारत ?स्ुदूरपश्चिम नौ जिल्लाको प्रदेश हो। कैलाली र कञ्चनपुरबाहेक ७ वटा (बैतडी, दार्चुला, डडेल्धुरा, डोटी, अछाम, बझाङ र बाजुरा) पहाडी जिल्ला हुन्। त्यहाँको कृषि उत्पादनले चार महिना मात्रै धान्ने गरेको छ। सात पहाडी जिल्लाको उत्पादन अनुपात हेर्ने हो भने हरेक नागरिकले वर्षमा ८ महिना खाद्य वस्तुको जोहो खेतीबाहेक गर्नुपर्छ, कृषिविज्ञ यज्ञराज जोशी भन्छन्, अनि खानाको जोहो गर्नै भारत हानिनुपर्छ। कैलाली र कञ्चनपुरमा केही खाद्य उद्योगबाहेक उद्योगधन्दा, कलकारखाना छैनन्। पहाडी जिल्लामा रोजगारीको अवसर छैन। त्यही भएर निम्न आय भएका व्यक्ति काम गर्न भारत जाने गरेका छन्। डडेलधुराको भत्काँडा आलुको पकेट क्षेत्र हो। त्यहाँको बेमौसमी आलुले पाँच वर्षयता कैलाली र कञ्चनपुरको मागको आधा धान्छ। त्यहाँ बेमौसमी तरकारी काउली, बन्दा, सिमि, टमाटर सबै तराईको सीजनभन्दा फरक फल्ने गर्छ। तर, भत्काडाबाकेक सातै जिल्लाको हावापानी एउटै हो। उर्वराशक्ति पनि एकनासकै छ। यस्तो उर्वर भूमिमा, युवालक्षित कृषि कार्यक्रम सरकारले ल्याउन सकेको छैन। भारतमा स्याउ टिप्नकै लागि लाखौं नेपाली जान्छन्। आँप टिप्नकै लागि लाखौं नेपाली जान्छन्, अर्थविज्ञ शिवहरी मुडभरी भन्छन्, तर तराईका जिल्लामा त आँप टिप्ने बगैंचा हामी पनि त बनाउन सक्छौं नि ! तर, इच्छाशक्ति भएन। सुदूरपश्चिमबाट भारत जानेको कुनै तथ्यांक छैन। तर, सामान्यतः जनसंख्याको ३० प्रतिशत नेपाली भारतमा सिजनअनुसार रोजगारी गर्न जाने गरेको जनाइन्छ। २०६८ सालको जनगणनाअनुसार यहो प्रदेशको जनसंख्या २५ लाख हाराहारी छ। त्यसको ३० प्रतिशत मान्ने हो भने सिजनअनुसार साढे ७ लाख जना भारतमा कामका लागि जाने गरेका छन्। यसको ९० प्रतिशतभन्दा बढी ज्यालामजदुरी गर्छन्। सामान्यतः भारत गएका नेपालीहरू त्यहाँ गाई फाराममा काम गर्छन्। दूध दुहुने काम गर्छन्। फलफूल टिप्छन्। चौकीदारी गर्छन्। तरकारी लगाउँछन्। तरकारी गोड्छन्। पसलमा काम गर्छन्, सुदूरपश्चिम विश्वविद्यालयका पूर्वरजिष्टार डा हेमराज पन्त भन्छन्, त्यही काम यता गर्दा फाइदा छ भन्ने कुरा सिकाउने निति चाहियो।"
स्वास्थ्य बिमा ७३६ तहमा,"काठमाडौं : स्वास्थ्य बिमामा नागरिकको पहुँच बढ्दै गएको छ। साढे ५ वर्षमा स्वास्थ्य बिमा बोर्डले ७५ जिल्लाका ७ सय ३६ स्थानीय तहमा पहुँच विस्तार गरेको छ। सरकारले सञ्चालन गरेको सामाजिक स्वास्थ्य सुरक्षा कार्यक्रम अन्तर्गत काठमाडौं, ललितपुरबाहेक देशभर सञ्चालन भइरहेको छ। सरकारले बीमीतलाई देशभरका ४ सय २८ वटा सेवा प्रदायक अस्पतालबाट सेवा दिइरहेको छ। चालु आर्थिक वर्षमा ललितपुरका ३ स्थानीयतहमा सुरु गर्न थालेको बोर्डका कार्यकारी निर्देशक डादामोदर बसौलाले जानकारी दिए। उनका अनुसार कार्यक्रम विस्तारका लागि दर्ता सहयोगी छनोट तथा स्थानीय जनप्रतिनिधिलाई अभिमुखिकरण कार्य सम्पन्न भइसकेको छ। बिमाको पहुँच बिस्तार गरेसँगै हालसम्म (असोज १० गतेसम्म) साढे ४५ लाख ५२ हजार ९११ जना नागरिक सहभागी भएका छन्। यो ७५ जिल्लाको कुल जनसंख्या २ करोड ६४ लाख ९५ हजारको १७८३ प्रतिशत हो। यो संख्या १३ लाख ८८ हजार ५३५ बिमित परिवारको हो। बोर्डले गरिबीको परिचयपत्र प्राप्त २६ जिल्लाका अति गरिब ४ लाख ७६ हजार ३५२ जना नागरिकलाई स्वास्थ्य बिमामा आवद्ध गरेको जानकारी दिएको छ। हालसम्म सबैभन्दा बढी स्वास्थ्य बिमा गर्नेमा प्रदेश १ अगाडी छ। सो प्रदेशमा १५ लाख ३ हजार १०५ जनाले बिमा गरेको छन्। सो क्षेत्रको जनसंख्याको ३३१४ प्रतिशत हो। सो क्षेत्रमा ४५ लाख ३५ हजार ९ सय ४३ जनसंख्या छ। बिमाको शुल्क र पाउने सुविधायसमा योगदान रकम एउटै परिवारको ५ जनासम्मको प्रतिवर्ष ३ हजार ५ सय रुपैंया प्रिमियममा बिमाको सुविधा दिएको छ। परिवारका ५ जनाभन्दा बढीको गर्नुपरेमा थप प्रति सदस्य ७ सय तिर्नुपर्ने व्यवस्था छ। यसबाट वार्षिक १ लाख रुपैंयाँसम्मको औषधि तथा उपचार खर्च सुविधा पाइन्छ। परिवारको ५ जना भन्दा बढीलाई प्रति सदस्य २० हजारका दरले बढीमा दुई लाखको कभरेज हुन्छ। तर यसबाहेक ७० वर्ष उमेर पुगेका ज्येष्ठ नागरिकलाई सरकारले नै बिमा गरिदिन्छ । छुट्टै एक लाखको उपचार खर्च व्यहोरिने नीतिगत व्यवस्था छ। स्वास्थ्य बिमा नियमावली २०७५ले ज्येष्ठ नागरिकका लागि सरकारले नै बिमा प्रिमियम तिरिदिनेगरी छुट्टै एकाइको रुपमा वार्षिक एक लाख बराबरको स्वास्थ बिमाको व्यवस्था गरेको हो। बीमा कार्यक्रममा आवद्ध हुँदा केही क्षेत्रका नागरिकलाई निःशुल्क व्यवस्था गरिएको छ। यसअन्तर्गत अति गरिबको परिचयपत्र प्राप्त परिवारको योगदान रकमको सतप्रतिशत छुट दिइएको छ। यस्तै अति अशक्त अपाङ्गता (रातो कार्ड), कुष्ठरोगी, एचआईभी संक्रमित, जटिल खालका क्षयरोगी (एमडिआरटिबी) बिरामी भएका परिवारको योगदान रकमको शतप्रतिशत छुट छ। महिला स्वास्थ्य स्वयमसेविका संलग्न भएको परिवारको योगदान रकमको ५० प्रतिशत छुट छ। बोर्डका अनुसार बिमितले अस्पतालबाट १ हजार १ सय ३३ प्रकारका औषधि प्राप्त गर्न सक्छन्।"
प्रदेश २ को मुख्यमन्त्री कार्यालयमा अख्तियारले किन मार्यो छापा ?,"जनकपुरधाम : अख्तियार दुरुपयोग अनुसन्धान आयोगको टोलीले बुधबार बिहान प्रदेश २ को मुख्यमन्त्री तथा मन्त्रिपरिषद् कार्यालयमा छापा मारेको छ। उक्त टोलीले मुख्यमन्त्री बेटी पढाऊ, बेटी बचाऊ कार्यक्रमका लागि साइकल खरिदसम्बन्धी कागजात नियन्त्रणमा लिएको छ। मुख्यमन्त्री कार्यालयले चार चरणमा गरी ४१ हजार २ सय ६२ थान साइकल खरिदमा भएको झन्डै २९ करोड खर्चविरुद्ध उजुरी परेको अख्तियारका प्रवक्ता नारायणप्रसाद रिसालले बताए। ११ करोडको साइकल कुन कम्पनीबाट, कहाँबाट ल्याएको भन्ने उल्लेख छैन। ठेकेदारले मुख्यमन्त्री कार्यालयसँग सेटिङ मिलाएर अभियानकै लागि मात्र कुनै साइकल कम्पनीलाई कम गुणस्तरको निर्माण गर्न लगाएको भन्दै उजुरी परेको जनाइएको छ। प्रदेश सरकारले यी साइकल प्रदेशका आठै जिल्लाका कक्षा ८ मा अध्ययन गर्ने छात्रालाई वितरण गर्न किनेको थियो। तीमध्ये ८ हजार थान बाँड्न बाँकी देखिएको छ। मुख्यमन्त्री मो लालबाबु राउत गद्दीले अख्तियारले संघीयता समाप्त पार्ने षड्यन्त्रमा लागेर प्रदेश सरकारलाई बदनाम गराउन छापा मारेको आरोप लगाए। अख्तियारको टोली छापामार शैलीमा आउँछ। प्रदेश सरकारको सर्वोच्च निकाय मुख्यमन्त्रीको कार्यालय आफैं सुशासन कायम गर्न प्रतिबद्ध छ। त्यसकै लागि जसले लोकपाल आयोग ल्याएको छ, मुख्यमन्त्री राउतले भने, त्यो संस्थाको गरिमा कसरी उठ्न सक्छ ? कायम गर्न सकिन्छ ? त्यसलाई कायम गर्नु प्रतिबद्ध रहेका बेला यो छापामार शैलीको तरिका ठीक होइन। यसरी छापामार शैलीमा प्रस्तुत हुन्छ, जसरी त्यहाँका प्रमाणहरू लोप भइरहेको छ। उनले अख्तियार प्रमुखलाई छापामार शैलीमा गरेको छानबिन गलत भएको जानकारी गराएको बताए। अख्तियारको प्रस्तुति कुनै पनि किसिमले स्वीकार गर्न नसकिने अवस्थाको छ, उनले भने, प्रदेशलाई बदनाम गराउने, मुख्यमन्त्रीलाई बदनाम गराउने किसिमले, राम्रो कामलाई पनि नराम्रो देखाउने अभिप्रायका साथ भ्रम सिर्जना गर्ने किसिमले उत्पन्न गराइएको परिस्थिति हो। उनले अख्तियारको छानबिनमा आफ्नो सहयोग रहने बताए। मेरा तर्फबाट कुनै पनि बाधा अड्चन हुँदैन। तर, यो छापामार शैली ठीक होइन। सजिलै फाइल माग्नुस् भनेको हो, उनले भने, दोषी भए कारबाही गर्नुस्। तर, प्रदेश सरकार प्रमुखको कार्यालयमा जानु हुन्छ भने त्यसको पनि एउटा प्रक्रिया छ। त्यो प्रक्रियालाई फलो गर्नु मैले भनेको हो। प्रदेशसभाले प्रदेश मामिला समितिले पनि साइकल खरिद र वितरणको विवरण उपलब्ध गराउन निर्देशन दिएको थियो। तर, मुख्यमन्त्री कार्यालयले विवरण दिन न आलटाल गरिरहेको थियो।"
अखिल क्रान्तिकारीको सदस्यता अब अनलाइनबाटै,काठमाडौं : नेकपा माओवादी केन्द्र निकट अखिल क्रान्तिकारीले अनलाइनबाटै सदस्यता प्रदान गर्ने भएको छ।सदस्य हुन इच्छुक विद्यार्थीले अनलाइनमार्फत् आवेदन दिन सकिने छ । अखिल क्रान्तिकारीका महासचिव उत्तम अधिकारीले आफ्नो संगठन डिजिटल अखिल क्रान्तिकारी हुने बताए । अखिल क्रान्तिकारीका अध्यक्ष रञ्जीत तामाङले डिजिटल सदस्यता लिएर उद्घाटन गरिएको हो। नेकपा माओवादी केन्द्र निकट अनेरास्ववियू (क्रान्तिकारी) को २२ औं राष्ट्रिय सम्मेलन काठमाडौंमा जारी छ । सम्मेलनले नयाँ नेतृत्व चयन गर्नेछ । १६ गते शनिबारसम्म चल्ने सम्मेलनले सहमतिका आधारमा नेतृत्व चयन गर्ने अखिल क्रान्तिकारीले जनाएको छ। नयाँ नेतृत्वका लागि पदाधिकारी मैदानमा उत्रिएका छन् ।
"एमालेको विधान महाधिवेशन शुक्रबारदेखि, तयारी पुरा","काठमाडौं : नेकपा एमालेको भोली शुक्रबारदेखि सुरु हुने विधान महाधिवेशनको तयारी पुरा भएको छ । एमाले विधान महाधिवेशन मुल व्यवस्थापन समितिले बिहीबार पत्रकार सम्मेलन गरी विधान महाधिवेशनको तयारी पूरा भएको जानकारी दिएको हो। शुक्रबार दिउँसो १२ :१५ बजे महाधिवेशनको उद्घाटन अध्यक्ष केपी शर्मा ओलीले गर्नेछन् । उद्घाटन सत्रपछि तीनवटा प्रस्ताव पेश गरिने र दोस्रो दिन १६ गते समूहगत छलफल हुनेछन् । प्रथम विधान महाधिवेशन असोज १५, १६ र १७ गते ललितपुरको गोदावरीमा हुँदैछ । स्थायी कमिटी सदस्य रामबहादुर थापा 'बादल' को संयोजकत्वमा मूल व्यवस्थापन समिति गठन गरिएको छ । जसको सदस्यमा शेरबहादुर तामाङ, कृष्णगोपाल श्रेष्ठ, खिमलाल भट्टराई, महेश वस्नेत, विनोद श्रेष्ठ, सुजिता शाक्य, सुशिला नेपाल र पासाङ शेर्पा सदस्यका रुपमा रहेका छन् । उद्घाटन सत्रपछि महाधिवेशनको वन्दसत्रमा केन्द्रीय कमिटीको तर्फबाट अध्यक्ष ओलीबाट राजनीतिक प्रतिवेदन, महासचिव कमरेड ईश्वर पोखरेलबाट संगठनात्मक प्रस्ताव र उपमहासचिव एवं संगठन विभाग प्रमुख विष्णुप्रसाद पौडेलबाट विधान संशोधन प्रस्ताव प्रस्तुत गरिनेछ । महाधिवेशनको दोस्रो दिन असोज १६ गते समूह छलफल र समूह नेताबाट सुझावहरुको प्रस्तुति गरिनेछ । तेस्रो दिन असोज १७ गते दस्तावेज समूह छलफलबाट आएका सुझाव एवं उठेका विषयहरुलाई स्पष्ट पार्दै सारसंक्षेपीकरण गरिनेछ । विधान महाधिवेशनमा केन्द्रीय कमिटीका पदाधिकारी एवं सदस्य, केन्द्रीय निकायका पदाधिकारी एवं सदस्य, केन्द्रीय विभागबाट चुनिएका प्रतिनिधि, प्रदेश कमिटीका सदस्यहरु, जिल्ला कमिटीबाट चुनिएका सबै प्रतिनिधि, पार्टी सदस्य रहेका संघ र प्रदेशका सांसद, पार्टीको तर्फबाट निर्वाचित जिल्ला समन्वय समितिका प्रमुख र उपप्रमुख, पार्टी सदस्य रहेका स्थानीय पालिकाका प्रमुख र उपप्रमुख, जनसंगठन र पेशागत संगठनबाट चुनिएका प्रतिनिधि, भारत लगायत प्रवासका संघ संगठनहरुबाट चुनिएका प्रतिनिधि र पार्टी केन्द्रबाट विधान वमोजिम मनोनित सदस्यहरु प्रतिनिधिका रुपमा रहनेछन् ।"
को बन्ला अखिल क्रान्तिकारीको अध्यक्ष ?,"काठमाडौं : नेकपा माओवादी केन्द्र निकट अनेरास्ववियू (क्रान्तिकारी) को २२ औं राष्ट्रिय सम्मेलन काठमाडौंमा जारी छ । सम्मेलनले नयाँ नेतृत्व चयन गर्नेछ । १६ गते शनिबारसम्म चल्ने सम्मेलनले सहमतिका आधारमा नेतृत्व चयन गर्ने अखिल क्रान्तिकारीले जनाएको छ। नयाँ नेतृत्वका लागि पदाधिकारी मैदानमा उत्रिएका छन् । अखिल क्रान्तिकारीको अध्यक्षमा सुरेन्द्र बस्नेत,पञ्चा सिंह, तिलकराज भण्डारी, दीपक देवकोटा, विजय गौतम, उत्तम अधिकारी, दीपेश पुन दाबेदार हुन् । ती मध्ये एक अध्यक्ष हुनेछन् । बस्नेत हालका वरिष्ठ उपाध्यक्ष हुन् भने सिंह उपाध्यक्ष । यस्तै, तिलकराज भण्डारी, दीपक देवकोटा र विजय गौतम उपाध्यक्ष हुन् । उत्तम अधिकारी महासचिव हुन् । माओवादी केन्द्रका नेताहरुका अनुसार सिंह, बस्नेत, देवकोटा र अधिकारी प्रमुख दावेदार हुन् । पञ्चा सिंह पार्टीको प्रदेश कमिटी सदस्य हुन् । उनी यसअघिको अधिवेशनबाट अनिल शर्माको प्यानलबाट उपाध्यक्षमा निर्वाचित भएकी थिइन् । विद्यार्थी नेताहरुका अनुसार सिंह हालका अर्थमन्त्री जनार्दन शर्मा निकट मानिन्छन् । अध्यक्षका प्रवल दावेदारमध्ये हालका उपाध्यक्ष दीपक देवकोटा पनि हुन् । रसुवा घर भएका देवकोटाले उपत्यकामा संगठन निर्माणमा महत्वपूर्ण भूमिका खेलेका थिए । कालिमाटी अगाडि महेन्द्रको शालिक फोर आन्दोलनमा होमिएका थिए । उपाध्यक्ष तीलकराज भण्डारीले अध्यक्षमा दावी गरेका छन् । उनी माओवादी केन्द्रका नेता कृष्णबहादुर महरा निकट मानिन्छन् । केहिदिनअघि माओवादी केन्द्रका अध्यक्ष पुष्पकमल दाहल 'प्रचण्ड' ले भण्डारीले लेखेको जनयुद्धको हस्ताक्षर नामक पुस्तक विमोचन गरेका थिए । उनले जनयुद्धमा भूमिगत भएर समेत काम गरेका छन् । सल्यानका भण्डारी विद्यार्थी माझ लोकप्रिय छन्। महासचिव उत्तम अधिकारी पार्टी विभाजन हुँदा मोहन बैद्य नेतृत्वको नेकपा क्रान्तिकारी माओवादीमा थिए । रामबहादुर थापा बादलसँगै उनी माओवादी केन्द्रमा सामेल भएका थिए । काठमाडौं उपत्यकामा संगठन निर्माणमा उनको महत्वपूर्ण भूमिका छ । जनजातीतर्फबाट उपाध्यक्ष बनेका दिपेश पुन पनि अध्यक्षका दावेदार हुन् । रोल्पा घर भएका पुन उपराष्ट्रपति नन्दकिशोर पुनका छोरा हुन् । विद्यार्थी राजनीति संगठन निर्माणमा उनको योगदान पर्याप्त देखिदैन । बस्नेत विद्यार्थी माझ लोकप्रीय छन् । उनी यसअघि उपाध्यक्षमा निर्वाचित भएका थिए। हालका उपाध्यक्ष विजय गौतमले अध्यक्षमा दावी गरेका छन् । अखिल क्रान्तिकारीका नेता असोक भण्डारीले सम्मेलनले विद्यार्थी संगठनको कार्ययोजना र विद्यार्थी आन्दोलनको समिक्षा गर्ने बताए । माओवादी केन्द्रका अध्यक्ष 'प्रचण्ड'ले अध्यक्षका दाबेदारसँग कार्ययोजना मागेका छन् । नेतृत्वका आकांक्षीहरुसँग माओवादी अध्यक्ष प्रचण्डले मंगलबार तीन घण्टा छलफल गरेका थिए । अखिल क्रान्तिकारीको राष्ट्रिय सम्मेलनको उद्घाटन अध्यक्ष प्रचण्डले बिहीबार नेपाल प्रज्ञा प्रतिष्ठान भवन कमलादीमा गरेका छन् । शिक्षा, स्वास्थ्य रोजगारीको ग्यारेन्टीको लागि हाम्रो आन्दोलन, राष्ट्रिय स्वाधीनता र सामाजिक न्यायको पक्षमा २२ औं राष्ट्रिय सम्मेलन भन्ने नाराका साथ सम्मेलन भएको हो । सम्मेलनमा ७ सय प्रतिनिधिहरु सहभागी हुनेछन् । यसअघि दुई हजारसम्म प्रतिनिधि सहभागी हुने गरेका थिए । नेपालकै विद्यार्थी संगठनका नेताहरुले पनि अखिल क्रान्तिकारीको राष्ट्रिय सम्मेलनमा शुभकामना मन्तव्य राख्ने छन् । असोज १५ र १६ गते कार्की व्यांक्वेटमा बन्दसत्र हुने छ । बन्दसत्रमा अध्यक्ष रञ्जित तामाङको राजनीतिक तथा सांगठनिक प्रस्ताव, महासचिव उत्तम अधिकारीको विधान संशोधन प्रस्ताव र कोषाध्यक्ष केशव रावलको आर्थिक प्रस्ताव पेश हुनेछ ।"
"पद, पैसा र कमिसनमा पार्टी डुब्यो: प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आफ्नो पार्टीको कार्यशैलीमा स्खलन आएको बताएका छन् । अनेरास्ववियू (क्रान्तिकारी) को २२ औं राष्ट्रिय सम्मेलनको नेपाल प्रज्ञा प्रतिष्ठान कमलादीमा उद्घाटन गर्दै अध्यक्ष प्रचण्डले यस्तो बताएका हुन् । उनले भने, मैले बनाएका मन्त्रीहरु पार्टीबाट पतन भए । दलालसँग एकाकर भए । अरु जस्तै पतन हुने कि क्रान्तिकारी विरासत थाम्ने प्रश्न खडा भएको छ । उनले भने, क्रान्तिकारी चरित्रमा ह्स आएको छ । जनतासँग एकाकार भएर काम गर्ने कार्य शैलीमा स्खलन भएको छ । हिजोको क्रान्तिकारी आन्दोलनलाई दबाउन सरकारमा बसेका पार्टीहरुले अपनाउने हर्कत लागु गर्ने । पद, पैंसा र मन्त्री पाइन भनेर रुने भयौं । उनले पद, पैंसा र कमिसनमा आफ्नो पार्टी डुब्न लागेको भन्दै आफ्नै वर्गलाई बिर्सिएको भन्दै समीक्षा गर्नुपर्ने बताए । नेकपा माओवादी केन्द्र निकट अनेरास्ववियू (क्रान्तिकारी) को २२ औं राष्ट्रिय सम्मेलन काठमाडौंमा जारी छ । सम्मेलनले नयाँ नेतृत्व चयन गर्नेछ । १६ गते शनिबारसम्म चल्ने सम्मेलनले सहमतिका आधारमा नेतृत्व चयन गर्ने अखिल क्रान्तिकारीले जनाएको छ । नयाँ नेतृत्वका लागि पदाधिकारी मैदानमा उत्रिएका छन् । प्रचण्डले भने, विद्यार्थी संगठनका नेताहरुसँग अलिकति अपडेट रहनेछु । केहि दिनयता म विद्यार्थीका पदाधिकारीसँग बसेँ । मैले के महशुस गरे भने नेपाली राजनीतिक आकाशमा उत्तराधिकारीहरु खडा भएको छ । बधाइ दिन चाहन्छु । उनले सहिद र वेपत्ता परिवारको समाजलाई एउटै बनाएर लैजानुपर्ने बताए । प्रचण्डले भने, राजनीतिक क्रान्ति र सामाजिक रुपान्तरणका निम्ति नयाँ जनवादी क्रान्ति पुरा गर्ने लक्ष्यका साथ अघि बढ्यौं । युगिन राजनीतिक परिवर्तन् ल्याउने मुख्य कारक हामी बन्यौं । सहिदका सपना पुरा नभएपनि खेर जान नदिएको बताए । उनले भने, क्रान्ति किताबमा लेखे जस्तो भाषण गरेजस्तो हुँदैन।क्रान्ति जीवन्त हुन्छ। जनताको सहभागिता र पहलकदमिबिना क्रान्ति सफल हुँदैन। उनले क्रान्तिकारीहरुको त्यागमार्फत् परिवर्तन संस्थागत भएको भन्दै अब समाजवादी क्रान्ति अपरिहार्य रहेको बताए। उनले भने, पुँजीवादी क्रान्ति भनेर बस्नु हुँदैन । अब समाजवादी क्रान्ति आवश्यक छ। उनले क्रान्तिमार्फत् संघीयता, धर्मनिरपेक्ष, समानुपातिकलगायतका उपलब्धी प्राप्त भएको भन्दै सामन्तवाद विरोधी राजनीतिक क्रान्ति सम्पन्न गरिएको बताए ।"
राष्ट्रियसभाको बैठक १८ गतेलाई सर्यो,"काठमाडौं : राष्ट्रियसभाको बैठक सरेको छ । आइतबारका लागि बोलाइएको बैठक १८ गतेका लागि सरेको हो । संघीय संसदका महासचिवडा भरतराज गौतमले बैठक १८ गतेका लागि सारेको जानकारी दिएका छन्। जारी गरेको विज्ञप्तिमा भनिएको छ, बिहीबार बैठकको दिन र समय परिवर्तनसम्बन्धी सूचना मिति २०७८ साल असोज १७ गते आइतबार दिनको १:०० बजे बस्ने गरी निर्धारण गरिएको संघीय संसद, राष्ट्रिय सभाको बैठक विशेष कारणवश तोकिएको समयमा बस्न नसक्ने भएकोले राष्ट्रियसभा नियमावली, २०७५ को नियम ६ को उपनियम (३) बमोजिम सम्माननीय अध्यक्षज्यूले २०७८ साल असोज १८ गते सोमबार बिहान ११:०० बजे बस्ने गरी निर्धारण गर्नुभएको व्यहोरा माननीय सदस्यहरूको जानकारीको लागि यो सूचना प्रकाशन गरिएको छ।"
सहसचिव सिग्देललाई सचिवमा बढुवा गर्ने मन्त्रिपरिषद्को निर्णय,"काठमाडौं : सरकारले सहसचिव गोपालप्रसाद सिग्देललाई सचिव पदमा बढुवा गर्ने निर्णय गरेको छ। प्रधानमन्त्री निवास बालुवाटारमा बिहीबार बसेको मन्त्रिपरिषद् बैठकले सो निर्णय गरेको सरकारका प्रवक्ता एवं कानून, न्याय तथा संसदीय मामिलामन्त्री ज्ञानेन्द्रबहादुर कार्कीले जानकारी दिए। त्यस्तै इन्टरपोलको ८९औँ महासभामा भाग लिन स्वीकृति दिने निर्णय पनि भएको छ। त्यसैगरी विभिन्न मन्त्रालयअन्तर्गतका विकास आयोजनाका लागि अस्थायी दरबन्दी स्वीकृत गर्ने निर्णय गरेको मन्त्री कार्कीले जानकारी दिए।"
नेता नेपालको स्वास्थ्य अवस्था सुधारोन्मुख,"काठमाडौं : नेपाल कम्युनिस्ट पार्टी (एकीकृत समाजवादी) का अध्यक्ष माधवकुमार नेपालको स्वास्थ्य अवस्था सुधारोन्मुख रहेको छ । ज्वरो र खोकीको समस्याका कारण बुधबार त्रिवि शिक्षण अस्पताल महाराजगन्जमा भर्ना भएका नेपालको निजी सचिवालयले जनाएको छ । नेपालका स्वकीय सचिव मोहन गौतमका अनुसार नेपालको स्वास्थ्य अवस्था सुधारोन्मुख रहेको छ । उनले भने, 'उहाँको उपचार भइरहेको छ । अहिले स्वास्थ्य अवस्थामा सुधार हुँदै गइरहेको छ । चिकित्सकले केही दिन आरामसहित उपचार गर्नुपर्ने सल्लाह दिएका छन् । पूर्वप्रधानमन्त्रीसमेत रहेका नेपालको उपचारमा त्रिवि शिक्षण अस्पतालका वरिष्ठ छाती रोग विशेषज्ञ डा सन्तकुमार दाससहितको टोली संलग्न रहेको सचिवालयले जनाएको छ।"
गाउँमा केपी आतंक छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले गाउँमा केपी आतंक रहेको बताएका छन्। अनेरास्ववियू (क्रान्तिकारी)को २२ औं राष्ट्रिय सम्मेलनको नेपाल प्रज्ञा प्रतिष्ठान कमलादीमा उद्घाटन गर्दै अध्यक्ष प्रचण्डले यस्तो बताएका हुन्। उनले भने, प्रतिकृयावादी खुलेयाम हिँडेका छन्। जसले गणतन्त्र रोक्नका लागि लड्यो त्यसको पो आतंक छ। उनले भने, हामीलाई टुक्रा टुक्रा पार्यौं भनेर दंग परेका छन्। सिद्धिए भनेर दगं परेका छन्। तर, हामी सिद्धिएनौं। प्रचण्डको केही मुल्य छैन भन्ने पनि थिए।' नेकपा माओवादी केन्द्रका अध्यक्ष पुष्पकमल दाहाल प्रचण्डले पूर्ण समानुपातिक निर्वाचन प्रणाली आजको आवश्यकता रहेको बताएका छन्। क्रान्तिकारीहरु नयाँ संकल्प सहित पार्टीलाई रुपान्तरण गर्न सम्भव भएको बताए। उनले भने, कार्यकर्ता बिग्रेको होइन। नेता बिग्रेको हो। अब सच्चिनुपर्छ। सच्चिन आफैंबाट सुरु गर्नुपर्छ। उनले प्रतिक्रान्ति र प्रतिगमन विरुद्ध नझुक्ने बताए। प्रचण्डले भने, हामि सच्चिनुपर्छ, आत्मसमिक्षा गर्नुपर्छ। देशलाई दुर्घटनाबाट बचाउन हामी सच्चिनुको विकल्प छैन। रुपान्तरित हुनुको विकल्प छैन। आगामी पार्टीको राष्ट्रिय सम्मेलनबाट २० प्रतिशत युवालाई पार्टीको केन्द्रीय सदस्य बनाइने उनले बताए।"
नेपालले आफ्नो घर भत्काएर अरुको बनाउन खोजे : मुख्यमन्त्री शाक्य,"नुवाकोट : बागमती प्रदेशका मुख्यमन्त्री अष्टलक्ष्मी शाक्यले पदभन्दा पार्टी ठूलो रहेको बताएकी छन्। उनले राजनीतिमा पदभन्दा ठूलो पार्टी भएकाले पार्टीबाटै जनताको सेवा गर्न सकिने बताइन्। नुवाकोटमा बुधबार आयोजित एमाले कार्यकर्ता भेलाको उद्घाटन गर्दै एमाले उपाध्यक्षसमेत रहेकी मुख्यमन्त्री शाक्यले आफू सदैव पार्टी एकताको पक्षमा रहेको दाबी गरिन्। उनले अगाडि भनिन्पार्टी फुट होएन, जुट्नु पर्ने अहिलेको आवश्यकता हो, यसर्थ पार्टी नै फुटाएर अरुलाई सरकार बनाउने सहयोग गर्न सकिएन। उनले असन्तुष्टिहरुलाई कमजोरीको रुपमा लिएर एमाले टुक्राउनेहरुलाई इतिहासले जवाफ दिने समेत बताइन्। उनले अबको निर्वाचनमा फुटेर जानेहरुले आफ्नो हैसियत देख्ने धारणा राखिन्। पार्टीभित्र केही बेमेलहरु भएपनि पार्टी फुटको विपक्षमा आफू रहेको शाक्यको ठहर छ। उनले भनिन्, माधव कमरेडलाई पहिले सहयोग गरियो। तर, उहाँको नियत आफ्नो घर भत्काएर अरुको घर बनाउने देखियो, यसको मुल्यांकन नेपाली जनताले गरेरै छाड्ने छन्। नेपाललाई आफूले सदैव पार्टी फुटाउन नहुने सल्लाह दिएको र नेपाल लगायतले फुटाएर अघि बढेपछि साथ छाडेको पनि बताइन्। शाक्यले अब एमालेलाई गुटबन्दी मुक्त पार्टीको रुपमा अघि बढाउनुपर्ने बताए। बागमती प्रदेश सरकार जनताको पक्षमा एमालेले गरेको निर्णय अनुसार नै अगाडि बढ्ने उनको दाबी छ। शाक्यले नुवाकोटका पार्टी फुटको असर ज्यादै न्यून परेकोले आगामी दिनमा एमालेको संगठन अझै बलियो हुने बताइन्। मुख्यमन्त्री शाक्यले स्थानीय तहको निर्वाचन नजिकिदै गरेकोले सबै नेता कार्यकर्ताहरुले जिम्वेवार ढंगले सक्रिय हुन पनि निर्देशन दिइन्। एमाले नेता तथा कार्यक्रममा बागमती प्रदेशका पूर्वाधार विकास मन्त्री केशवराज पाण्डेले पार्टी फुटाएर जानेहरुले इतिहासमै नगरेको भुल गरेको बताए। जनताको विकासका लागि स्थायी शान्ति तथा सम्वृद्धिको योजनाका साथ प्रदेश सरकार अगाडि वढेको उनले बताए।"
एमाले जबजलाई समयानुकूल गर्दै,"काठमाडौं : तत्कालीन महासचिव मदन भण्डारीद्वारा प्रतिपादित सिद्धान्त जनताको बहुदलीय जनवाद (जबज) लाई एमालेले समयानुकूल उन्नत बनाउने भएको छ। उच्च स्रोतका अनुसार अध्यक्ष केपी शर्मा ओलीको राजनीतिक प्रतिवेदनमा यसलाई समेट्ने तयारी छ। पार्टीको नीति, विचार र संरचनाबारे टुंगो लगाउन एमालेको विधान महाधिवेशन भोलि शुक्रबार सुुरु हुँदै छ। पार्टीको विचार, सिद्धान्त, संरचना, कार्यनीति एवं रणनीतिबारे देशभरका प्रतिनिधिले दुई दिनसम्म छलफल गरी निचोड निकाल्ने छन्। करिब तीन दशकअघि २०४९ मा भण्डारीले जबजको सिद्धान्त ल्याएका थिए। त्यसयता एमालेले त्यसैलाई मूलमन्त्र बनाएर राजनीतिक धरातल फराकिलो बनाउँदै आएको छ। अध्यक्ष ओली जबजलाई नै मूल सिद्धान्त बनाउन चाहन्छन्। तर, यसपालि सुदृढ गर्ने सोचमा छन्। जबज जड विषय होइन। यो गतिशील सिद्धान्त हो, मंगलबार सम्पादकहरूसँगको अन्तरक्रियामा उनले यसबारे केही जानकारी चुहाए, यो समयानुकूल परिमार्जित र विकसित हुँदै जान्छ। मानौं सय किलोमिटर लिक हुँदा कुनै रेल ल्याएको छ, लिक हजार किलोमिटर पुग्यो भने सय किलोमिटरमै मात्र गुड्छु भनेर हुँदैन। रेलले हजार किलोमिटरमै गुड्नुपर्छ। एमालेले पहिलो पटक विधान महाधिवेशन गर्न लागेको हो। यो महाधिवेशन ललितपुरको गोदावरीस्थित सनराइज सम्मेलन केन्द्रमा असोज १५ देखि १७ गते हुनेछ। देशभरका ५ हजार ७ सय प्रतिनिधि सहभागी हुँदै छन्। पार्टी विभाजनपछिको यो महाधिवेशनलाई महत्वका साथ हेरिएको छ। पार्टीको राजनीतिक, सांगठनिक र वैचारिक नीतिको टुंगो लगाउने भएकाले यो महाधिवेशनको महत्व रहेको एमाले नेताहरू बताउँछन्। राष्ट्रिय महाधिवेशन केवल नेतृत्व चयनमा केन्द्रित हुन थालेपछि एमालेले नवौं महाधिवेशनबाट विधान महाधिवेशन गर्ने निर्णय गरेको थियो। विधान महाधिवेशनमा पार्टीको विचार, नीति, नियम र विधानको विषयमा मात्र छलफल हुनेछ। महाधिवेशनले पाँच वर्षका लागि पार्टीको नीति तय गर्नेछ। एमालेले विधान महाधिवेशनको नयाँ र पृथक् प्रयोग गरेको स्थायी समिति सदस्य सुरेन्द्र पाण्डे बताउँछन्। विगतमा महाधिवेशन चुनावी प्रतिस्पर्धामा मात्र केन्द्रित हुन्थे, पाण्डे भन्छन्, विचार र नीतिका कुरै हुन छोडे। वैचारिक छलफल हुन थालेपछि हल खाली गरेर प्रतिनिधिहरू निस्किन्थे। त्यसैले पार्टीको विचार र नीतिमा छुट्टै छलफल हुनुपर्छ भन्ने विषयले पार्टीमा स्थान पायो। महाधिवेशनमा अध्यक्ष ओलीको राजनीतिक प्रतिवेदन, महासचिव ईश्वर पोखरेलको संगठनात्मक प्रस्ताव र उपमहासचिव विष्णुप्रसाद पौडेलको विधान संशोधन प्रस्तावमा छलफल हुनेछ। तीनवटै प्रतिवेदनमा छलफलपछि विधानको टुंगो लाग्ने स्थायी समिति सदस्य सुवास नेम्बाङले जनाए। तीनवटै प्रतिवेदन केन्द्रीय कमिटी र स्थायी समितिबाट अनुमोदन भइसकेका छन्। अब विधान महाधिवेशनले टुंग्याउनेछ, नेम्बाङले भने। प्रस्तावित विधानमा १ अध्यक्ष, ३ उपाध्यक्ष, १ महासचिव, २ उपमहासचिव र ७ सचिवसहित १४ सदस्यीय पदाधिकारीको प्रस्ताव गरिएको छ। केन्द्रीय कमिटीको असोज ८, ९ र १० गतेको बैठकमा उपाध्यक्षको संख्या बढाएर ७ पुयाउनुपर्ने माग उठेको थियो। प्रस्तावित विधानमा ३५ सदस्यीय स्थायी समितिको प्रस्ताव छ। पोलिटब्युरो र वैकल्पिक सदस्यको व्यवस्था हटाइएको छ। अध्यक्षको नेतृत्वमा ७ सदस्यीय केन्द्रीय सचिवालय र पाँच सदस्यीय केन्द्रीय कार्यालयको प्रस्ताव गरिएको छ। विगतमा एमाले र माओवादीबीच पार्टी एकतापछि बनेको नेकपामा सचिवालयको संरचना बनाइएको थियो। विधान महाधिवेशनले कार्यकारी पदको हदबन्दी र ७० वर्षे उमेर हदका विषयमा पनि टुंगो लगाउनेछ। कार्यकारी पदमा दुई कार्यकालभन्दा बढी बस्न नपाउने व्यवस्था प्रस्तावित विधानमा छ। नेतृत्वको उमेरहद पनि नवौं महाधिवेशनबाटै ७० वर्ष कायम छ। यदि ७० वर्षे उमेरहदको प्रावधानलाई महाधिवेशनले पारित गरे नेतृत्वको लाइनमा रहेका धेरै नेताले ११आंै महाधिवशेनबाट बिदा पाउने छन्। उपाध्यक्ष युवराज ज्ञवाली, महासचिव ईश्वर पोखरेल, स्थायी समिति सदस्य सुवास नेम्बाङ, अमृतकुमार बोहरा, केशव बडाललगायत नेताको हकमा विधानको व्यवस्था आकर्षित हुनेछ। विधानको यो व्यवस्थाले अध्यक्ष ओली भने एक कार्यकाल नेतृत्वमा बस्न सक्नेछन्। अध्यक्ष ओली फागुनमा ७० वर्ष पुग्दै छन्। मंसिरमै राष्ट्रिय महाधिवेशन भए एक कार्यकालका लागि अध्यक्ष हुन पाउनेछन्। कम्तीमा एकतिहाइ महिलासहित नेपालको विविधता प्रतिविम्बित हुने गरी पार्टीमा समावेशीकरणको पनि टुंगो लाग्नेछ। जनताको बहुदलीय जनवाद (जबज) लाई नेपाली माक्र्सवादको मान्यता दिने विषय पनि महाधिवेशनको छलफलको विषय छ। जबजको विषयमा उपमहासचिव घनश्याम भुसालले फरक मत राख्दै आएका छन्। जबज नवीनतम वैज्ञानिक सिद्धान्तले नेपालीको सम्पूर्ण काममा समाजवाद स्थापना र कार्यान्वयनको चरणसम्म पनि मार्गदर्शन गरिरहने विधानमा उल्लेख छ। संघीय संरचनाभन्दा पृथक् संरचनाएमालेको नवौं महाधिवेशन २०७१ सालमा भएको थियो। त्यति बेलासम्म मुलुक संघीय संरचनामा गएको थिएन। संविधान पनि बनेको थिएन। पुरानै विधानको आधारमा पार्टी संरचना अघि बढिरहेको छ। स्थायी समिति सदस्य पाण्डेले राज्य संरचनाअनुसार पार्टी संरचना ठ्याक्कै नमिल्ने बताए। राज्यको संरचनामा जिल्लालाई समन्वयकारी भूमिकामा राखिएको छ। तर, एमालेले जिल्लालाई कार्यकारी नै बनाएकोे छ। जिल्ला हामीले कार्यकारी नै बनाएका छौं, राजकीय संरचनामा जिल्ला समन्वयकारी छ, उनले भने। प्रदेशबाट सिधै पालिका र वडासंरचनामा जाँदा केही समस्या हुने भएकाले बीचमा जिल्लालाई कार्यकारी राखिएको उनको भनाइ छ। अञ्चल समन्वय समितिलाई प्रदेश कमिटीमा रूपान्तरण गरिने विधानमा व्यवस्था गरिएको छ। विदेश नीतिबारे पनि छलफल हुने विधान महाधिवेशनले अमेरिका, भारत र चीनसँग सम्बन्धलगायत विदेश नीतिबारे पनि छलफल गर्दैछ। सरकारसँगको पार्टी सम्बन्ध, अन्य पार्टीलाई हेर्ने दृष्टिकोणका विषयमा पनि महाधिवेशनमा छलफल हुने नेताहरूले बताएका छन। पार्टी सदस्यताको एकद्धार प्रणाली, निर्वाचन प्रणालीमा सुधार, पार्टी सदस्यको नैतिकता र अनुशासनलगायतका विषयको टुंगो पनि विधान महाधिवेशनले लगाउने छ। पाँच हजार ७ सय प्रतिनिधि देशको ठूलो ललितपुरको गोदावरीस्थित सनराइज सम्मेलन केन्द्रमा एमालेका सबै प्रतिनिधि अटाउने छैनन्। ३ हजार क्षमताको हलमा २ हजार ८ सय ४० सिट छन्। एमालेको महाधिवेशनमा भने ५ हजार ७ सय प्रतिनिधि सहभागी हँुदैछन्। हलमा नअटेकाहरूका लागि प्यासेजमा एलईडी स्क्रीन राखेर व्यवस्थापन गरिने केन्द्रीय सचिवालयले जनाएको छ। केन्द्रीय सचिवालयका कार्यालय सचिव शेरबहादुर तामाङले जिल्लाबाट प्रतिनिधि आउने क्रम सुरु भएको बताए। महाधिवेशन व्यवस्थापनको जिम्मा रामबहादुर थापा बादललाई दिइएको छ। प्रतिनिधिलाई स्वास्थ्य मापदण्ड कडाइका साथ लागू गरिने एमालेले जनाएको छ। अध्यक्ष ओलीसहित महासचिव ईश्वर पोखरेललगायतका नेता बुधबार महाधिवेशन आयोजना स्थल पुगेर निरीक्षण गरेका थिए।"
"बागमतीमा कांग्रेसको सरकार बनाउन एसलाई प्रस्ताव, कोइरालाले गरे विरोध","काठमाडौं : नेपाली कांग्रेसका नेता डा शेखर कोइरालाले बागमती प्रदेशमा कांग्रेसको नेतृत्वमा अढाई महिना सरकार बनाउन एकीकृत समाजवादीलाई गरिएको प्रस्ताव आपत्तिजनक भएको टिप्पणी गरेका छन्। बिहीबार फेसबुकमार्फत उनले महाधिवेशनलाई प्रभावित पार्न बागमती प्रदेशमा सत्ताको खेल हुनु दुःखद् भएको धारणा राखेका छन्। यस्तो कार्यले कांग्रेस पार्टीलाई कमजोर बनाउने भएकाले स्वीकार्य नहुने कोइरालाको भनाई छ। उनले प्रश्न गरेका छन्,संघीयता धरापमा पार्ने र लोकतन्त्रको धज्जी उडाउन गरिने यस्ता व्यवहारले नेपाली कांग्रेसका सदस्यहरु र आम जनतालाई के सन्देश दिन खोजिएको हो ? सभापति तथा प्रधानमन्त्री शेरबहादुर देउवाले बागमती प्रदेशमा मुख्यमन्त्रीमा देउवा निकट व्यक्तिलाई बनाउन प्रस्ताव गरेपछि कोइरालाले आक्रोश व्यक्त गरेका हुन्। कोइरालाले यस्ता कार्यमा संलग्न नहुन सबैलाई आग्रह गरेका छन्। बागमती प्रदेशमा एमाले उपाध्यक्ष अष्टलक्ष्मी शाक्य अहिले मुख्यमन्त्री छिन्। शाक्यको सरकार अल्पमतमा परेपछि सत्ता गठबन्धनका दल आन्तरिक छलफलमा जुटेका छन्।"
संसद् बैठकमा के हुँदैछ ? (लाइभ),"काठमाडौं : प्रतिनिधिसभा बैठक सुरु भएको छ । बैठकमा सभामुख अग्निप्रसाद सापकोटाले राष्ट्रपति कार्यालयबाट प्राप्त अध्यादेश खारेज र विधेयक प्रमाणीकरणसम्बन्धी पत्रहरुको व्यहोरा पढेर सुनाउने कार्यसूची छ। त्यस्तै, प्रधानमन्त्री शेरबहादुर देउवाले महालेखा परीक्षकको अन्ठाउन्नौं वार्षिक प्रतिवेदन २०७८ पेश गर्ने कार्यसूचीमा उल्लेख छ।"
प्रधानमन्त्री देउवाले बोलाए मन्त्रिपरिषद् बैठक,"काठमाडौं : प्रधानमन्त्री शेरबहादुर देउवाले मन्त्रिपरिषद् बैठक आह्वान गरेका छन्। प्रधानमन्त्री तथा मन्त्रिपरिषद् कार्यालय, सिंहदरबारमा दिउँसो ३ बजे बस्ने गरी बैठक बोलाइएको प्रधानमन्त्रीको सचिवालयले जनाएको छ। बालुवाटार स्रोतका अनुसार बैठकमा समसायिक राजनीतिक विषयवस्तु र दैनिकी प्रशासनिक कामकारबाहीबारे छलफल हुनेछ। प्रधानमन्त्री नियुक्त भएको लामो समय बितिसक्दा पनि देउवाले मन्त्रिपरिषद्लाई पूर्णता दिन सकेका छैनन्। मन्त्रिपरिषद्ले पूर्णता नपाउँदा सरकारका कामकारबाही प्रभावित हुँदै आएका छन्। देउवाले बिहीबार बिहान १० बजे सर्वदलीय बैठक पनि बोलाएका छन्। संसद्मा प्रतिनिधित्व गर्ने सबै दललाई प्रधानमन्त्रीले बैठकमा बोलाएको देउवाको सचिवालयले जनाएको छ। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ। यस अगाडि राष्ट्रिय सभाको बैठकमा अध्यक्ष गणेश तिमल्सिनाले सरकारलाई गतिरोध अन्त्यका लागि पहल गर्न रुलिङ गरेका थिए।"
संसद् अवरुद्ध नगर्न एमालेलाई सर्वदलीय बैठकको आग्रह,"काठमाडौं : बालुवाटारमा बसेको सर्वदलीय बैठक बिना निष्कर्ष सकिएको छ। प्रधानमन्त्री शेरबहादुर देउवाले बोलाएको सर्वदलीय बैठकले नेकपा एमाले अध्यक्ष तथा पूर्व प्रधानमन्त्री केपी शर्मा ओलीलाई पुन: बैठकमा बोलाउन आग्रह गरिने निर्णय बैठकपछि कानूनमन्त्री एवम् सरकारका प्रवक्ता ज्ञानेन्द्रबहादुर कार्कीले जानकारी दिए। उनले भने,प्रधानमन्त्रीले अर्को बैठकमा पुन : एमाले अध्यक्ष केपी ओलीलाई छलफलमा सहभागी हुन निमन्त्रणा गरिने जानकारी गराउनुभयो। बैठकमा समसामयिक विषयमा पनि छलफल भएको छ। बैठकमा सहभागी दलहरुले एमाले वार्ता र संवादबाट भाग्न खोजेको बताएका छन्। यस अगाडि सभामुखले बोलाएको सर्वदलीय बैठकमा पनि अनुपस्थित हुनुभयो ।उनले भने, प्रधानमन्त्रीले बोलाएको बैठकमा रहेको पनि अनुपस्थित हुनुभएको छ, यसले गर्दा उहाँहरु संवाद र वार्ताबाट भाग्न खोजेको देखियो। जुन कुरा अहिले मुलुकको आवश्यकताभन्दा भिन्न छ। बैठकमा संसद् अवरुद्ध नगर्न एमालेलाई नेताहरुले आग्रह गरेका छन्। संघीय संसदमा जारी गतिरोध अन्त्यका लागि प्रधानमन्त्रीले बिहीबार बिहान संसद्मा प्रतिनिधित्व गर्ने एमाले र राप्रपाबाहेक सबै दलका शीर्ष नेता सहभागी भएका थिए। सर्वदलीय बैठकलाई प्रमुख प्रतिपक्ष दल एमाले बहिष्कार गरेको थियो। एमाले भने सत्ता पक्ष र प्रतिपक्षको हिसाबले मात्र वार्तामा बस्ने बताएको छ। एमाले विभाजन गर्न मध्यराति संसद् स्थगित गरेर सरकारले असंवैधानिक ढंगले राजनीतिक दल विभाजनसम्बन्धी अध्यादेश ल्याएकोले सरकारको पनि एमालेले विरोध गर्दै आएको छ। यस अगाडि संसद्को अवरोध अन्त्यका लागि सभामुख अग्नी सापकोटाले बोलाएको सर्वदलीय बैठक पनि एमालेले बहिष्कार गरेको थियो। सभामुखसँगको विषय भएकाले एमालेसँग मात्र वार्ता गरे हुने र अरु दललाई राख्न नपर्ने जिकिर गर्दै बैठक बहिस्कार गरेको हो।एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ।"
प्रधानमन्त्री देउवाले बोलाएको सर्वदलीय बैठक एमालेले बहिष्कार गर्ने,"काठमाडौं : प्रधानमन्त्री शेरबहादुर देउवाले बोलाएको सर्वदलीय बैठक एमालेले बहिष्कार गर्ने भएको छ। संघीय संसदमा जारी गतिरोध अन्त्यका लागि देउवाले बिहीबार बिहान १० बजे संसद्मा प्रतिनिधित्व गर्ने सबै दललाई बैठकमा बोलाएका थिए। बैठकमा एमाले सहभागी नहुने एमालेका पूर्वकानुन मन्त्री एवम् कार्यालय सचिव शेरबहादुर तामाङले जानकारी दिए। हामी जाँदैनौं पहिलेदेखि नै हाम्रो प्रष्ट अडान थियो तामाङले अन्नपूर्ण पोस्ट्सँग भने,हामी सत्ता पक्ष र प्रतिपक्षको हिसाबले मात्र वार्तामा बस्छौं। एमाले विभाजन गर्न मध्यराति संसद् स्थगित गरेर सरकारले असंवैधानिक ढंगले राजनीतिक दल विभाजनसम्बन्धी अध्यादेश ल्याएकोले सरकारको पनि एमालेले विरोध गर्दै आएको छ। अहिले संसद्मा टेबल भएको अध्यादेश फिर्ता लिएकोप्रति एमालेले कडा निन्दा गरेको छ। यस अगाडि संसद्को अवरोध अन्त्यका लागि सभामुख अग्नी सापकोटाले बोलाएको सर्वदलीय बैठक पनि एमालेले बहिष्कार गरेको थियो। सभामुखसँगको विषय भएकाले एमालेसँग मात्र वार्ता गरे हुने र अरु दललाई राख्न नपर्ने जिकिर गर्दै बैठक बहिस्कार गरेको हो। यस अगाडि राष्ट्रिय सभाको बैठकमा अध्यक्ष गणेश तिमल्सिनाले सरकारलाई गतिरोध अन्त्यका लागि पहल गर्न रुलिङ गरेका थिए। एमालेले सभामुख अग्नी सापकोटाको भूमिकाप्रति गम्भीर प्रश्न उठाउँदै ९ औँ अधिवेशनको संसद् बैठक निरन्तर अवरोध गर्दै आएको छ। सभामुखले माधवकुमार नेपालसहितका १४ जना सांसदलाई गरेको कारबाही प्रक्रिया अगाडि नबढाएकोप्रति एमाले असन्तुष्ट छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ। संघीय संसदमा नेकपा एमाले, कांग्रेस, माओवादी केन्द्र, नेकपा (एकीकृत समाजवादी), जनता समाजवादी, लोकतान्त्रिक समाजवादी, राष्ट्रिय जनमोर्चा, राप्रपा छन्।"
अवरोधका बीच महालेखा परीक्षकको अन्ठाउन्नौं वार्षिक प्रतिवेदन पेश,काठमाडौं : एमाले सांसदहरुको अवरोधका बीच संसदमा महालेखा परीक्षकको अन्ठाउन्नौं वार्षिक प्रतिवेदन पेश भएको छ। प्रधानमन्त्री शेरबहादुर देउवाका तर्फबाट कानुन न्याय तथा संसदीय व्यवस्थामन्त्री ज्ञानेन्द्रबहादुर कार्कीले महालेखा परीक्षकको अन्ठाउन्नौं वार्षिक प्रतिवेदन २०७८ पेश गरेका हुन्। बैठक सुरु हुनेवित्तिकै एमाले सांसदहरुले अवरोध गरेका थिए। प्रतिनिधिसभाका सभामुख अग्निप्रसाद सापकोटाले बैठकको कामकारवाही अघि बढाउन सहयोग गरिदिन आग्रह गरेका थिए। तर पनि एमाले सांसदहरुले अवरोध जारी राखे। त्यसपछि भने एमालेलाई पेलेरै सभामुखले संसदको कामकारवाही अघि बढाए। बैठकको सुरुमा सभामुख सापकोटाले राष्ट्रपति कार्यालयबाट प्राप्त अध्यादेश खारेज र विधेयक प्रमाणीकरणसम्बन्धी पत्रहरुको व्यहोरा पढेर सुनाएका थिए। अब अर्को बैठक आगामी मंगलबार दिउँसो १ बजे बस्नेछ।
प्रधानमन्त्रीको आह्वानमा सर्वदलीय बैठक बस्दै,"काठमाडौं : प्रधानमन्त्री शेरबहादुर देउवाले बोलाएको सर्वदलीय बैठक बिहीबार बस्दैछ। संघीय संसदमा जारी गतिरोध अन्त्यका लागि प्रधानमन्त्रीले बिहीबार बिहान १० बजे संसद्मा प्रतिनिधित्व गर्ने सबै दललाई बोलाएका हुन्। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ। यस अगाडि राष्ट्रिय सभाको बैठकमा अध्यक्ष गणेश तिमल्सिनाले सरकारलाई गतिरोध अन्त्यका लागि पहल गर्न रुलिङ गरेका थिए। संघीय संसदमा नेकपा एमाले, कांग्रेस, माओवादी केन्द्र, नेकपा (एकीकृत समाजवादी), जनता समाजवादी, लोकतान्त्रिक समाजवादी, राष्ट्रिय जनमोर्चा, राप्रपा छन्। एमालेले सभामुख अग्नी सापकोटाको भूमिकाप्रति गम्भीर प्रश्न उठाउँदै ९ औँ अधिवेशनको संसद् बैठक निरन्तर अवरोध गर्दै आएको छ। सभामुखले माधवकुमार नेपालसहितका १४ जना सांसदलाई गरेको कारबाही प्रक्रिया अगाडि नबढाएकोप्रति एमाले असन्तुष्ट छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। यस अगाडि संसद्को अवरोध अन्त्यका लागि सभामुखले बोलाएको सर्वदलीय बैठकमा नेकपा एमालेले बहिष्कार गरेको थियो। सभामुखसँगको विषय भएकाले एमालेसँग मात्र वार्ता गरे हुने र अरु दललाई राख्न नपर्ने जिकिर गर्दै बैठक बहिस्कार गरेको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ।"
"सर्वदलीय बैठक बालुवाटारमा जारी, एमालेले गर्यो बहिष्कार","काठमाडौं : प्रधानमन्त्री शेरबहादुर देउवाले बोलाएको सर्वदलीय बैठक बालुवाटारमा जारी रहेको छ। संघीय संसदमा जारी गतिरोध अन्त्यका लागि प्रधानमन्त्रीले बिहीबार बिहान संसद्मा प्रतिनिधित्व गर्ने एमालेबाहेक सबै दलका शीर्ष नेता सहभागी भएका हुन्। सर्वदलीय बैठकमा संसद्को गतिरोध अन्त्यसँगै समसामयिक विषयमा छलफल हुने बताइएको छ। बैठकमा प्रधानमन्त्री एवम् कांग्रेस सभापति देउवा, कानूनमन्त्री ज्ञानेन्द्रबहादुर कार्की, नेकपा माओवादी केन्द्रबाट अध्यक्ष पुष्पकमल दाहाल प्रचण्डर नारायणकाजी श्रेष्ठ, नेकपा एकीकृत समाजवादीका उपाध्यक्ष राजेन्द्र पाण्डे र महासचिव बेदुराम भुसाल, लोकतान्त्रिक समाजवादी पार्टीका अध्यक्ष महन्थ ठाकुर र वरिष्ठ नेता राजेन्द्र महतो, जनता समाजवादी पार्टीका राजेन्द्र श्रेष्ठ, राष्ट्रिय जनमोर्चाबाट उपाध्यक्ष दुर्गा पौडेल र नेमकिपाबाट प्रेम सुवाल सहभागी छन्। सर्वदलीय बैठकलाई प्रमुख प्रतिपक्ष दल एमाले र राष्ट्रिय प्रजातन्त्र पार्टी (राप्रपा)ले बहिष्कार गरेको छ। बैठकमा एमाले सहभागी नभएको एमालेका पूर्वकानुन मन्त्री एवम् कार्यालय सचिव शेरबहादुर तामाङले जानकारी दिए। हामी यो बैठकमा जाँदैनौं। पहिलेदेखि नै हाम्रो प्रष्ट अडान थियो तामाङले अन्नपूर्ण पोस्ट्सँग भने,हामी सत्ता पक्ष र प्रतिपक्षको हिसाबले मात्र वार्तामा बस्छौं। एमाले विभाजन गर्न मध्यराति संसद् स्थगित गरेर सरकारले असंवैधानिक ढंगले राजनीतिक दल विभाजनसम्बन्धी अध्यादेश ल्याएकोले सरकारको पनि एमालेले विरोध गर्दै आएको छ। अहिले संसद्मा जारी रहेकै बेला अध्यादेश फिर्ता लिएकोप्रति एमालेले कडा निन्दा गरेको छ। यस अगाडि संसद्को अवरोध अन्त्यका लागि सभामुख अग्नी सापकोटाले बोलाएको सर्वदलीय बैठक पनि एमालेले बहिष्कार गरेको थियो। सभामुखसँगको विषय भएकाले एमालेसँग मात्र वार्ता गरे हुने र अरु दललाई राख्न नपर्ने जिकिर गर्दै बैठक बहिस्कार गरेको हो। यस अगाडि राष्ट्रिय सभाको बैठकमा अध्यक्ष गणेश तिमल्सिनाले सरकारलाई गतिरोध अन्त्यका लागि पहल गर्न रुलिङ गरेका थिए। एमालेले सभामुख अग्नी सापकोटाको भूमिकाप्रति गम्भीर प्रश्न उठाउँदै ९ औँ अधिवेशनको संसद् बैठक निरन्तर अवरोध गर्दै आएको छ। सभामुखले माधवकुमार नेपालसहितका १४ जना सांसदलाई गरेको कारबाही प्रक्रिया अगाडि नबढाएकोप्रति एमाले असन्तुष्ट छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ।"
प्रदेश २ को मुख्यमन्त्री कार्यालयमा अख्तियारले किन मार्यो छापा ?,"जनकपुरधाम : अख्तियार दुरुपयोग अनुसन्धान आयोगको टोलीले बुधबार बिहान प्रदेश २ को मुख्यमन्त्री तथा मन्त्रिपरिषद् कार्यालयमा छापा मारेको छ। उक्त टोलीले मुख्यमन्त्री बेटी पढाऊ, बेटी बचाऊ कार्यक्रमका लागि साइकल खरिदसम्बन्धी कागजात नियन्त्रणमा लिएको छ। मुख्यमन्त्री कार्यालयले चार चरणमा गरी ४१ हजार २ सय ६२ थान साइकल खरिदमा भएको झन्डै २९ करोड खर्चविरुद्ध उजुरी परेको अख्तियारका प्रवक्ता नारायणप्रसाद रिसालले बताए। ११ करोडको साइकल कुन कम्पनीबाट, कहाँबाट ल्याएको भन्ने उल्लेख छैन। ठेकेदारले मुख्यमन्त्री कार्यालयसँग सेटिङ मिलाएर अभियानकै लागि मात्र कुनै साइकल कम्पनीलाई कम गुणस्तरको निर्माण गर्न लगाएको भन्दै उजुरी परेको जनाइएको छ। प्रदेश सरकारले यी साइकल प्रदेशका आठै जिल्लाका कक्षा ८ मा अध्ययन गर्ने छात्रालाई वितरण गर्न किनेको थियो। तीमध्ये ८ हजार थान बाँड्न बाँकी देखिएको छ। मुख्यमन्त्री मो लालबाबु राउत गद्दीले अख्तियारले संघीयता समाप्त पार्ने षड्यन्त्रमा लागेर प्रदेश सरकारलाई बदनाम गराउन छापा मारेको आरोप लगाए। अख्तियारको टोली छापामार शैलीमा आउँछ। प्रदेश सरकारको सर्वोच्च निकाय मुख्यमन्त्रीको कार्यालय आफैं सुशासन कायम गर्न प्रतिबद्ध छ। त्यसकै लागि जसले लोकपाल आयोग ल्याएको छ, मुख्यमन्त्री राउतले भने, त्यो संस्थाको गरिमा कसरी उठ्न सक्छ ? कायम गर्न सकिन्छ ? त्यसलाई कायम गर्नु प्रतिबद्ध रहेका बेला यो छापामार शैलीको तरिका ठीक होइन। यसरी छापामार शैलीमा प्रस्तुत हुन्छ, जसरी त्यहाँका प्रमाणहरू लोप भइरहेको छ। उनले अख्तियार प्रमुखलाई छापामार शैलीमा गरेको छानबिन गलत भएको जानकारी गराएको बताए। अख्तियारको प्रस्तुति कुनै पनि किसिमले स्वीकार गर्न नसकिने अवस्थाको छ, उनले भने, प्रदेशलाई बदनाम गराउने, मुख्यमन्त्रीलाई बदनाम गराउने किसिमले, राम्रो कामलाई पनि नराम्रो देखाउने अभिप्रायका साथ भ्रम सिर्जना गर्ने किसिमले उत्पन्न गराइएको परिस्थिति हो। उनले अख्तियारको छानबिनमा आफ्नो सहयोग रहने बताए। मेरा तर्फबाट कुनै पनि बाधा अड्चन हुँदैन। तर, यो छापामार शैली ठीक होइन। सजिलै फाइल माग्नुस् भनेको हो, उनले भने, दोषी भए कारबाही गर्नुस्। तर, प्रदेश सरकार प्रमुखको कार्यालयमा जानु हुन्छ भने त्यसको पनि एउटा प्रक्रिया छ। त्यो प्रक्रियालाई फलो गर्नु मैले भनेको हो। प्रदेशसभाले प्रदेश मामिला समितिले पनि साइकल खरिद र वितरणको विवरण उपलब्ध गराउन निर्देशन दिएको थियो। तर, मुख्यमन्त्री कार्यालयले विवरण दिन न आलटाल गरिरहेको थियो।"
पोखरामा ५ महिनापछि व्यवसायिक प्याराग्लाइडिङ हुँदै,"पोखरा : दोस्रो लहरको कोरोना संक्रमण नियन्त्रण गर्न वैशाख १५ गतेदेखि बन्द रहेको सहासिक प्याराग्लाइडिङ उडान ५ महिनापछि शनिबारदेखि पुन सुरु हुने भएको छ। पहिलो लकडाउनका क्रममा पनि ६ महिनापछि व्यवसायिक प्याराग्लाइडिङ उडान सुरु भएको थियो। लामो समय थन्किएर बसेका हार्नेस, प्याराका सामाग्रीको नेपाल हवाई खेलकुद संस्था (ना) पोखराका प्राविधिकहरुले एक हप्ता चेकजाँचपछि शुक्रबारदेखि टेष्ट फ्लाइट सुरु हुने र शनिबारदेखि व्यवसायिक उडान सुरु हुने नेपाल हवाइ खेलकुद संस्था (ना) पोखराका अध्यक्ष कृष्ण भण्डारीले जानकारी दिए। सोलो (एकल) उडान भने असोज ५ गतेदेखि सुरु भएको थियो। कोरोना संक्रमण नियन्त्रण गर्न लगाइएको लकडाउनका कारण ३५० प्यारापाइलोट लामो समयदेखि बेरोजगार बनेका थिए। पोखरामा ६० वटा प्याराग्लाइडिङका कम्पनी छन्। लाइसेन्स नवीकरण भइसकेकाबाट उडान सुरु हुने र लाइसेन्स नवीकरण नभएकाले नवीकरण गरेपछि उडान गर्ने गरी शनिबारदेखि व्यवसायिक उडान सुरु हुन लागेको अध्यक्ष भण्डारीले बताए। गत वर्ष चैत ११ देखि बन्द रहेको व्यवसायिक प्याराग्लाइडि उडान असोज १५ गतेदेखि सुरु भएको थियो। गत वर्ष लकडाउन खुकुलो भएपछि दशैं र तिहारका बिचमा ३५० प्यारापाइलोट निकै व्यस्त हुँदा दैनिक १ हजारभन्दा बढी उडान भएको अध्यक्ष भण्डारीले सुनाए। पोखरामा असोज १ गतेदेखि लकडाउन पूर्ण रुपमा हटेको छ। रात्रिकालीन व्यवसाय क्लब, डान्सबार, दोहोरी साँझ पनि राति साढे १ बजेसम्म सञ्चालन हुन थालेका छन्। यसैले पनि पर्यटन व्यवसाय चलयमान हुने विश्वास व्यवसायीमा छ। सराङ्कोटबाट उडेर पोखराको आकाशमा कावा खाँदै अन्नपूर्ण, धौलागिरी, निलगीरी लगायतका हिमालय र पोखराको दृश्यवालोकन गर्दै फेवाताल किनारमा अवतरणकालागि प्याराग्लाइडिङ गर्न विश्वकै पर्यटक आउने गर्दथे। प्याराग्लाइडिङका लागि विश्वमै उत्कृष्ट सहर मध्येमा पोखरा पर्दछ। कोरोना संक्रमणका कारण विश्व पर्यटन नै थला परेर बिस्तारै खुला हुन थालेपछि विदेशी पर्यटकको पनि आगमन बढ्ने विश्वास पर्यटन व्यवसायीले गरेका छन्। सन् २००१ देखि पोखरामा सुरु भएको व्यवसायिक प्याराग्लाइडिङ व्यवसाय पोखरामा निर्माणको अन्ति चरणमा पुग्दै गरेको क्षेत्रीय अन्तर्राष्ट्रिय विमानस्थल संञ्चालनसँगै प्याराग्लाइडिङको भविश्व के हुने भन्ने अझै अन्यौलमा छ। पोखरा क्षेत्रीय अन्तर्राष्ट्रिय विमानस्थलको निर्माण ८४ प्रतिशत सम्पन्न भइसकेको छ। अंग्रेजी नयाँ वर्ष सन् २०२२ देखि नयाँ विमानस्थलबाट आन्तरिक उडान सुरु हुने र नयाँ वर्ष २०७९ वैशाखदेखि अन्तर्राष्ट्रिय उडान हुने आयोजनाले जनाएको छ।"
३८ क्विन्टल सुन तस्करी प्रकरण : गोरेकी पत्नीसहित १३ प्रतिवादीको प्रतिरक्षामा बहस,"विराटनगर : मोरङ उर्लाबारीका सनम शाक्य हत्या प्रकरणको अनुसन्धानका क्रममा पत्ता लागेको ३८ क्विन्टल सुन तस्करी सम्बन्धी मुद्दामा बिहीबार १३ जना प्रतिवादीको प्रतिरक्षामा बहस भएको छ। जिल्ला अदालत मोरङका न्यायाधीश भरत लम्सालको इजलासमा बहस भएको हो। मुद्दाका मुख्य अभियुक्त मोरङ उर्लाबारीका गोरे भनिने चूडामणि उप्रेतीकी पत्नी नीरु भनिने नर्वदा खरेल र तस्करीको सुनका मुख्य लगानीकर्ता भनिएका भुजुङ गुरुङसहितका प्रतिवादीको पक्षमा कानुन व्यवसायीले बहस गरे। १३ जना प्रतिवादीको पक्ष लिँदै दुई जना वरिष्ठ अधिवक्तासहित १५ जना कानुन व्यवसायीले बहस गरेको जिल्ला अदालत मोरङका सूचना अधिकारी राजेन्द्रप्रसाद धमलाले बताए। उनका अनुसार वरिष्ठ अधिवक्ताहरु सुरेशलाल श्रेष्ठ, गोपालकृष्ण घिमिरे, अधिवक्ताहरु सागर घिमिरे, भरतबहादुर थापा, देवीबहादुर घिमिरे, बलराम सुवेदी, हेमराज पन्त, ज्ञानेन्द्र थापा, बासुदेव ज्ञवाली, गणेशप्रसाद लुइँटेल, प्रवीण सुवेदी, विकाश थापा, डिल्लीबहादुर कार्की, सीताराम राई र देवेन्द्र कोइरालाले प्रतिरक्षा बहस गरेका हुन्। कानुन व्यवसायीले खरेल र गुरुङसहित प्रतिवादी तुलाराम थारु, ठाकुरप्रसाद ढुंगाना, रोशन भनिने गुप्तलाल भुसाल, मदन सिलवाल, बाला दाइ भनिने बालकृष्ण खड्का, हेमन्त गौतम, भोजे मामा भनिने भोजराज भण्डारी, लाक्पा शेर्पा, राजन कुमार, दोराम खत्री र चाचा जी भनिने महावीरप्रसाद गोल्यानका पक्षमा बहस गरे। मुद्दाका चर्चित अभियुक्तमध्ये दुवईबाट तस्करी गरेर ल्याइएको सुनको मुख्य लगानीकर्ता भनिएका गुरुङको पक्षमा अधिवक्ताहरु सागर घिमिरे, भरतबहादुर थापा र देवीबहादुर घिमिरेले बहस गरेका छन्। गोरेकी पत्नीको पक्षमा अधिवक्ता विकाश थापाले बहस गरे। भोजे मामा भनिने भोजराज भण्डारीको प्रतिरक्षामा विकाश थापा र देवेन्द्र कोइरालाले बहस गरेका छन्। २०७५ वैशाख १९ गते अदालतमा मुद्दा दर्ता भए पनि फरार भएर तीन महिनअघि मात्रै भण्डारी मोरङ अदालतमा हाजिर भएका थिए। उनी अदालतको आदेशबाट अहिले थुनामा छन्। दुवईबाट तस्करी गरेर नेपाल ल्याइएको सुन घरमा राखेर अन्यत्र सप्लाई गर्ने धन्दामा संलग्नता देखिएपछि भण्डारीलाई पनि मुद्दामा प्रतिवादी बनाइएको हो। त्यस्तै चर्चित प्रतिवादीमध्येका चाचा जी भनिने महावीरप्रसाद गोल्यानको पक्षमा वरिष्ठ अधिवक्ता सुरेशलाल श्रेष्ठले बहस गरे। विदेशबाट तस्करी गरेर ल्याइएको सुन गोरेको समूहबाट लिएर भारततिर सप्लाई गर्ने धन्दामा संलग्नता पाइएपछि व्यापारी गोल्यानलाई पनि मुद्दामा प्रतिवादी बनाइएको हो। तुलाराम थारु नेपाल एयरलाइन्सका गाडी चालक र हेमन्त गौतम तथा दोराम खत्री थाइ एयरलाइन्सका कर्मचारी हुन्। दुवईबाट त्रिभूवन अन्तर्राष्ट्रिय विमानस्थल हुँदै भित्रने तस्करीको सुन व्यवस्थापन गर्दै उनीहरुले गोरेको समूहलाई जिम्मा लगाउने गरिरहेको अनुसन्धानबाट खुलेको थियो। दुवईका ट्राभल्स एजेन्सी सञ्चालक ठाकुरप्रसाद ढुंगानाले गोरेको समूहसँग साँठगाँठ गरेर नेपालतिर सुन पठाउने गरेको खुलेको हो। दुवईमा बसेर अपराधिक क्रियाकलापमा संलग्न रहेका रोशन भनिने गुप्तलाल भुसालले गोरेसँग मिलेर नेपालतिर सुन तस्करी गरेको पत्ता लागेको थियो। दुवईबाट आएको सुन किन्ने र बिक्री तथा विभिन्न ठाउँमा सप्लाई गर्ने धन्दामा मदन सिलवालको संलग्नता पाइएको हो। अनुसन्धानबाट खुले अनुसार उनी नेपालमै बसेर सुनको व्यापार गर्ने व्यापारी हुन्। बाला दाइ भनिने बालकृष्ण खड्का सुन तस्करका सहयोगीको भूमिकामा देखिएका छन्। लाक्पा शेर्पा र भारतीय नागरिक राजन कुमार गोरेका सवारी चालक हुन्। सवारी चालकको रूपमा काम गरेर उनीहरुले दुवईबाट नेपालमा सुन तस्करी गर्न र तस्करीको सुन भारततिर सप्लाई गर्न गोरेको समूहलाई सहयोग गरेको अनुसन्धानबाट पत्ता लागेको हो। प्रतिवादीको पक्षमा बहस गर्दै कानुन व्यवसायीहरुले हचुवाका भरमा मुद्दा चलाइएको दाबी गरेका छन्। उनीहरुले मुख्य प्रमाणका रूपमा देखाइनुपर्ने सुन नै बरामद नभइकन जथाभावि मुद्दा चलाइएको भन्दै प्रतिवादीले सफाइ पाउनुपर्ने जिकिर गरे। सुन तस्करी र सनमको हत्यामा संलग्नता नरहेको भन्दै बहसका क्रममा कानुन व्यवसायीले प्रतिवादीको बचाउ गरेका थिए। जिल्ला अदालत मोरङमा मुद्दाको अन्तिम सुनुवाइ गत आइतबारदेखि जारी छ। अदालतका श्रेस्तेदार टीकेन्द्रवीर जंग राणाका अनुसार फैसलाको चरणमा रहेको मुद्दामा प्रतिवादी पक्षका कानुन व्यवसायीको बहस सकिएपछि वादी नेपाल सरकारका तर्फबाट सरकारी वकिलले प्रतिउत्तर बहस गर्ने छन्। प्रतिरक्षा र प्रतिउत्तर बहस सकिएपछि अरु थप विषय बुझ्न नपरेमा अदालतबाट मुद्दाको फैसला हुने जानकारी राणाले दिए। उनका अनुसार दसैंअगाडि नै मुद्दाको फैसला गर्ने तयारी छ। मुद्दामा नेपाल प्रहरीका उच्च अधिकारीसहित ७७ जनालाई प्रतिवादी बनाइएको छ। २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा सरकारी वकिल कार्यालय मोरङले मुद्दा दर्ता गरेको थियो। १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्विन्टल) सुन अवैध रुपमा आयात गरिएको दाबी सरकार पक्षको छ। सन् २०१५ जुलाईदेखि २०१६ अगस्टसम्ममा उक्त परिणामको सुन तस्करी गरेर नेपाल ल्याइएको अनुसन्धानबाट खुलेको दाबी सरकार पक्षको छ। तर तस्करी गरेको भनिएको सुन भने अझैसम्म फेला परेको छैन। तस्करी गरेर दुवईबाट ल्याएको साढे ३३ किलो सुन गायब बनाएको आरोप लगाउँदै गोरेसहित उनको समूहले २०७४ साल फागुन १८ गते करेन्ट लगाएर यातना दिँदै सनमको हत्या गरेको हो। सनम हत्याको अनुसन्धान गर्दा ठूलो परिणाममा विदेशबाट नेपालतिर सुन तस्करी भइरहेको पत्ता लागेको थियो।"
"अमेरिका, युरोप, जापान जाने नेपालीले पाँच सय अमेरिकी डलर बोके पुग्ने","काठमाडौं : पर्यटक प्रवेशाज्ञा (भिसा) युरोप, अमेरिका, जापान, कोरियालगायत विकसित मुलुक जाने यात्रुहरुले त्रिभुवन अन्तराष्ट्रिय विमानस्थलस्थित अध्यागमन कार्यालयमा पाँच सय अमेरिकी डलर सटही गरेको प्रमाण देखाए पुग्ने भएको छ । गृह मन्त्रालयले बुधबार अध्यागमन कार्यविधि संशोधन गर्दै यस्तो व्यवस्था गरेको हो । गृहमन्त्रीस्तरीय निर्णयले बिहीबार पर्यटक भिसामा यात्रा गर्ने नेपालीहरुले साथमा बोक्नुपर्ने रकम घटाएको हो। यस्तै, सार्क राष्ट्र, खाडी मुलुक र थाइल्याण्ड जाने नेपाली यात्रुहरुले दुई सय पचास अमेरिकी डलर सहटी गरेको प्रमाण त्रिअवीस्थित अध्यागमनको प्रस्थान कक्षमा पेस गर्नुपर्ने छ। यसअघि पर्यटक भिसामा ती मुलुक जाने यात्रुहरुले कम्तीमा १ हजार अमेरिकी डलरको सहटी प्रमाण पेस गर्ने व्यवस्था थियो। संसोधित कार्यविधि अनुसार, तोकिएको अमेरिकी डलर वा सो बराबरको विदेशी मुद्रा सटही गरेको प्रमाण अध्यागमनमा पेस गर्नुपर्नेछ । गन्तव्य मुलुकका संस्था वा खर्च व्यहोर्ने व्यक्तिले सबै व्यहोरा खुलेको पत्र अध्यागमनमा पेस गरे तोकिएको डलर समेत आवश्यक नपर्ने भएको छ।"
आफन्तबाटै दुर्व्यवहार भोग्दै जेष्ठ नागरिक,"काठमाडौं :अधिकांश जेष्ठ नागरिक घरपरिवार र आफन्तबाटै दुव्र्यवहार भोग्ने गरेको पाइएको छ। विगत ८ वर्षको अवधिमा ३० हजारभन्दा बढी जेष्ठ नागरिकले दुव्र्यवहारको महशुस गरेको पाइएको छ। तीमध्ये अधिकांशले घरपरिवार र आफन्तबाटै दुव्र्यवहार भोगेको स्वास्थ्य तथा जनसंख्या मन्त्रालयले जनाएको छ। सरकारको नीति तथा कार्यक्रममा ज्येष्ठ नागरिकलगायत अन्य आम नागरिकका लागि स्थानीय तहका वडाहरूमा नागरिक आरोग्य केन्द्र स्थापना गर्ने र स्वास्थ्योपचारको सुविधासहित ज्येष्ठ नागरिक गृहहरू स्थापना गर्ने भनी उल्लेख भए बमोजिम जेरियाट्रिक केयर सेन्टर निर्देशिका र मापदण्ड तयार भइसकेको छ । जेष्ठ नागरिकको योगदानको कदर गरिएको र यसको निरन्तरताको लागि व्यवहारिक रूपमा व्यवस्थापन गरिँदा उनीहरुको आत्मसम्मान र योगदानको कदर हुने बताइएको छ । विद्युतीय प्रविधिको उपयोगबाट जेष्ठ नागरिकले स्वास्थ्यलगायत विभिन्न क्षेत्रमा सजिलै सेवा पाउन र उपभोग गर्न सहज पहुँचको आवश्यकता महशुस गरिएपनि त्यसो हुन सकेको छैन । स्वास्थ्य मन्त्रालयले जारी गरेको विज्ञप्तिमा भनिएको छ,डिजिटल प्रविधिको विकासले दिगो विकासको लक्ष्य हासिल गर्न सघाउने छ भन्ने विश्वास लिइएको छ र यसका लागि डिजिटल प्रविधिको सबै वर्ग र समूहले उपभोग गर्न नपाएमा यसको विकासको कुनै अर्थ रहन्न र दिगो विकासको लक्ष्य पनि हासिल हुन सक्दैन । तसर्थ यस प्रविधिको विकासको पहुँच सबै जेष्ठ नागरिक वर्गलगायत सम्पूर्णको सहज पहुँचको लागि अनिवार्य आवश्यकता हो भन्ने अवधारणालाई नीति निर्माण तहदेखि व्यक्ति वा परिवारभित्रसम्म सूचीकृत गर्ने आजको यस दिवसको मूल नारा हो । सन् १९९० डिसेम्बर १४ मा संयुक्त राष्ट्र संघको महासभाबाट अक्टोबर १ लाई अन्तर्राष्ट्रिय जेष्ठ नागरिक दिवसको रूपमा मनाउने सहमति भए पश्चात हरेक बर्ष एक निश्चित नाराका साथ यो दिवस मनाइँदै आइएको छ ।"
प्रधानसेनापति शर्मा र अमेरिकी राजदूत बेरीबीच भेट,काठमाडौं : प्रधाानसेनापति महराथी श्री प्रभुराम शर्मा र मित्रराष्ट्र अमेरिकाका राजदूत र्यान्डी बेरीबीच शिष्टाचार भेटवार्ता भएको छ। बिहीबार नेपाली सेनाको प्रधान कार्यकालय जंगी अड्डामा उनीहरुबीच भेटघाट भएको हो। प्रधान सेनापति शर्माको कार्यकक्षमा भएको उक्त भेटवार्तामा दुई पक्षीय आपसी हित तथा पारस्परिक सम्बन्धका विषयमा छलफल भएको थियो। यस किसिमको नियमित भेटवार्ताले दुई देश बीचको आपसी सम्बन्धलाई सुमधुर एवम् प्रगाढ बनाउन थप मद्दत पुग्ने विश्वास लिएको नेपाली सेनाले उल्लेख गरेको छ।
सालको काठसहित पक्राउ,"स्याङ्जा : जिल्ला प्रहरी कार्यालय स्याङ्जाले अवैध सालको काठ बरामद गरेको छ। स्याङ्जा, कालीगण्डकी गाउँपालिका ७ बस्ने २८ वर्षीय चालक नरबहादुर मगर पक्राउ परेका हुन्। मिर्मितर्फ जाँदै गरेको लु ३ त ४२६७ नम्बरको ट्याक्टरबाट अवैध रुपमा सालको काठसहित सोही ट्याक्टर चालक मगरलाई मंगलबार राति १० बजे नियन्त्रणमा लिएको प्रहरी नायब उपरिक्षक राजेन्द्रप्रसाद अधिकारीले जानकारी दिए। इलाका प्रहरी कार्यालय जैपते स्याङ्जाबाट खटिएको प्रहरी टोलीले चेकजाँच गर्दा सानो ठुलो गरी २६ थान (अन्दाजी ६० क्यू फिट) सालको काठ फेला परेको प्रहरी जानकारी दिए। प्रहरीले कारवाहीका लागि ईलाका वन कार्यालयमा बुझाएको जनाएको छ।"
भीसीटीएसमा नम्बर उल्लेख नभएको ट्याक्टर नियन्त्रण,"विराटनगर : विराटनगर भन्सार कार्यालयबाट जाँचपास गराएर निस्किएको एउटा ट्याक्टरलाई सशस्त्र प्रहरीले विराटनगर महानगरपालिका१६ पारिजात चोकबाट नियन्त्रणमा लिएको छ। भीसीटीएस (भेहिकल एन्ड कनसाइनमेन्ट ट्रयाकिङ सिस्टम) मा ट्याक्टरको नम्बर उल्लेख नभएको पाइएपछि चालक भारत जोगवनीका ३२ वर्षीय पंकज यादवसहित ट्याक्टर नियन्त्रणमा लिइएको सशस्त्र प्रहरी बल मोरङका प्रमुख एसपी तीर्थ पौडेलले जानकारी दिए। उनका अनुसार ३४ लाख मूल्य बराबरको कपडा लोड भएको बीआर ३८ डी ३४४७ नम्बरको ट्याक्टरलाई चालकसहित नियन्त्रणमा लिएर बुधबारसाँझ आवश्यक अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाइएको छ। सशस्त्र प्रहरीकै गाडीले स्कर्टिङ गरेर ट्याक्टर इटहरी पुर्याइएको थियो। भीसीटीएस एउटा अनलाइन प्रणाली हो। यसको नियम अनुसार महालबाहक सवारी साधन एक ठाउँबाट अर्को ठाउँमा सामान लिएर जाँदा बिलमा भएका सामानको परिणाम, मूल्य, गाडी नम्बर, चालकको नामलगायतका सबै विवरण खुलाएर अनलाइन सिस्टममा उल्लेख गरेको हुनुपर्छ। भीसीटीएस प्रणालीअन्तर्गत अनलाइनमा इन्ट्री नगरेमा त्यस्ता मालबहाक सवारी साधनलाई कारबाही गर्ने गरिएको छ। राजस्व अनुसन्धान कार्यालय इटहरीका प्रमुख दीपक खड्काले सशस्त्रले बुझाएको ट्याक्टरको नम्बर भीसीटीएस प्रणालीमा उल्लेख नभएको बताए। उनका अनुसार सामानको मूल्य, प्रकार, पान नम्बर, क्रेता र बिक्रेता फर्म, चालकको नाम भीसीटीएसमा उल्लेख छ। तर ट्याक्टरको नम्बर उल्लेख नगरिएको पाइएपछि आवश्यक अनुसन्धान सुरु गरिएको खड्काले बताए। भन्सार जाँचपासपछि कपडा लिएर निस्किएको ट्याक्टरको प्रज्ञापनपत्रमा उल्लेख भएको गाडी नम्बर भीसीटीएसमा उल्लेख रहेनछ, उनले भने, आवश्यक अनुसन्धान सुरु गर्दै सामान गणना गर्ने काम भइरहेको छ। अनुसन्धानका क्रममा कुनै कैफीयत भेटिएमा कारबाही अघि बढाइने जानकारी खड्काले दिए।"
पश्मिना संकलन तथा प्रशोधन केन्द्र उद्घाटन,"जोमसोम : उपल्लो मुस्ताङको लोघेकर दामोदरकुण्ड गापा१ चराङमा बुधबार पश्मिना संकलन तथा प्रशोधन केन्द्रको उद्घाटन भएको छ। सोमबार पोखरा हुँदै हिमाली जिल्ला मुस्ताङ आईपुगेकी युरोपियन संघकी राजदुत नोना डिप्रेजले एक कार्यक्रमकाबीच सो केन्द्रको उद्घाटन गरेकी हुन्। लोघेकर दामोदरकुण्ड गापाका अध्यक्ष लोप्साङ छोम्फेल बिष्टको अध्यक्षमा भएको पश्मिना संकलन तथा प्रशोधन केन्द्र उद्घाटन कार्यक्रममा मुस्ताङ च्यांग्रा तथा पश्मिना कृषक संघका अध्यक्ष करन ताङ्वेसहित लोमान्थाङ र लोघेकर दामोदरकुण्ड गापाका झन्डै ५ दर्जन च्यांग्रा पालक किसानको सहभागी रहेको थियो। मुस्ताङमा युरोपियन संघ (ईयु)सहित साझेदारी सस्थाहरुले गरेको विभिन्न कार्यक्रमको स्थलगत अनुगमन तथा अवलोकनका लागि उपल्लो मुस्ताङ पुगकी राजदुत डिप्रेजले हिमाली जिल्ला मुस्ताङको रमणीय भुगोल, प्राकृतिक सौन्दर्यता र यहाँको धार्मिक कलासस्कृति र परम्पराले मोहित तुल्याएको उल्लेख गरिन्। चराङमा आयोजित पश्मिना संकलन तथा प्रशोधन केन्द्रको उद्घाटनका क्रममा ईयु राजदुत डिप्रेजले उपल्लो मुस्ताङमा पश्मिना क्षेत्रको प्रचुर सम्भावना रहेको र यसको व्यवस्थापन, बिस्तार र प्रर्वद्धनका लागि संघले अधिकतम् पहल गर्ने बताईन्। उनका अनुसार युरोपियन संघ तथा अन्य साझेदारी संस्थाहरुको सहयोगमा सन् २०१६ देखि सन् २०२० सम्ममा नेपालमा कृषि, पर्यटन, वातावरण र, शिक्षा, स्वास्थ्य, पुननिर्माण तथा आयआर्जन लगायतका विषयमा कार्यक्रम गर्दै आईरहेको छ। विगतका कार्यक्रमलाई निरन्तता दिँदै सन् २०२१ देखि सन् २०२७ सम्ममा नयाँ कार्यक्रम कार्यान्वनमा आउने जानकारी दिईन्। नेपालमा दिगो र समावेशी आर्थिक वृद्धि र गरीबी घटाउन व्यापार र क्षेत्रीय र वैश्विक मूल्य श्रृंखलामा सहभागिता बढाउन संघले विभिन्न कार्यक्रमको खाका निर्माण गरिरहेको राजदुत डिप्रेजले बताईन्। उनले उद्योग नीति, वाणिज्य सम्झौता र उनीहरुलाई प्रभावकारी रुपमा कार्यान्वयन गर्न तीन तहको सरकारसँग समन्वयन गरी कार्यक्रम अघि बढाउने उद्देश्य रहेको जानकारी दिईन्। उनले भनीन्, 'हामी सरकारमार्फत लगानी गर्ने गर्छौ। यी कार्यक्रमको प्रभावकारिता कस्तो छ भनी स्थानीय स्तरमै बुझ्न मुस्ताङ आएकी हु। यसले ईयुको कार्यक्रमलाई जनताले राम्रो संग बुझ्ने मौका पाउँने छन्।' नेपाल पश्मिना महासंघको पहलमा उपल्लो मुस्ताङको चराङमा पश्मिना संकलन तथा प्रशाधन केन्द्र स्थापना भएको लोघेकर दामोदरकुण्ड गापाका अध्यक्ष लोप्साङ छोम्फेलले जानकारी दिए। उनले सुरुवाती चरणमा केन्द्रले पश्मिना संकलन गर्ने र त्यसपछि पश्मिना प्रशोधनतर्फ जोड दिने लक्ष्य रहेको बताए। उनका अनुसार मुस्ताङमा झन्डै ५० हजार भन्दा बढी च्यांग्रा पालन भईरहेको र जसबाट वर्षेनी ५ हजार केजी पश्मिना उत्पादन हुने गरेको छ। उनले पश्मिना उत्पादन तर्फ जोड दिन सरोकारवाला निकायले स्थानीय स्तरको बैज्ञानिक अध्ययन गरेर सरचना निर्माण र च्यांग्रा पालनको संख्या वृद्धि गर्न आवश्यक रहेको बताए। यस्तै, मुस्ताङ च्यांग्रा तथा पश्मिना कृषक संघका अध्यक्ष करन ताङ्वेले पश्मिना क्षेत्रलाई थप वैज्ञानिक र उत्पादनशील बनाउन आवश्यक रहेको औंल्याए। यसअघि उपल्लो मुस्ताङका च्यांग्रा पालक कृषकले उत्पादन गरेको पश्मिना उत्तरी कोरलानाका हुँदै चिनतर्फ निर्यात हुने गथ्र्यो। नेपाल पश्मिना महासंघले स्थानीय स्तरमै पश्मिना संकलन केन्द्र स्थापना गरेसँगै पशुपालक किसान उत्साहित भएका छन्। नेपालको पश्मिना उद्योग तथा ब्यवसाय चिनकै निर्भर पर्नेमा मुस्ताङमा केन्द्र स्थापना भएपछि व्यवसायलाई पश्मिना आयातमा केही सहज तुल्याएको छ। उपल्लो मुस्ताङका अधिकांश किसानले भेडाच्यांग्रा र याकचौरी पाल्ने गर्छन्।"
सहज खोज्दाको सकस,"एउटा गाउँमा एक जना वृद्ध व्यापारी नुन बेच्ने गर्थे। उनको ठूलो पसल नै थियो। एउटा गधा पनि पालेका थिए। जसलाई भारी बोक्न प्रयोग गर्थे। ती व्यापारी हप्तामा एक पटक आफ्नो गधालाई नुनको भारी बोकाएर पहाडको बाटो हुँदै सहरतिर लागे। पहाडको बाटो हुँदै जाने क्रममा एउटा नदी पनि थियो। सहर पुग्न त्यसलाई पार गरेर जानुपथ्र्यो। एक दिन सदाझैं ती व्यापारी गधालाई नुन बोकाउँदै त्यो नदी पार गर्न खोज्दै थिए। अचानक गधा चिप्लिएर नुनसहित खोलामा खस्यो। गधाले बोकेको नुनको पोको पानीमा मिसियो र केही नुन घोलियो पनि। पानीमा नुन घोलिएसँगै नुनको बोराको वजन स्वाट्टै घटेर हलुका भयो। गधा नदीबाट बाहिर निस्कँदा यो कुरा गधाले चाल पाएछ। सधैं नुनको धेरै वजन भएको भारी बोकेर हिँड्नुपर्ने बाध्यतामा परेको गधाले पानीमा पस्दा हलुको हुने कुरा बुझ्यो। त्यसपछिका दिनमा सधैं जस्तो त्यो नदी किनारामा पुग्ने बित्तिक्कै चिप्लिएको नाटक गर्न थाल्यो र पानीमा लडिदिन्थ्यो। नुन घोलिएपछि हलुका भारी बोकेर सहरतिर लाग्थ्यो। एक दिन होइन, दुई दिन होइन, सधैंजसो गधा नदीमा लड्न थालेपछि वृद्ध व्यापारीलाई धेरै नै नोक्सानी भएछ। उनले धेरै विचार गर्न थालेछ। अन्त्यमा उनले त्यो गधाको चर्तिकला थाहा पाए। त्यसपछि उनले त्यो गधालाई सबक सिकाउने निधो गरे। अर्कोदिन बिहानै गधालाई नुनको सट्टा बोरामा कपास राखे र सहरतिर लागे। हलुको कपास भए पनि गधाले अझै हलुको हुने आशामा नदीमा पुग्ने बित्तिक्कै सदा झैँ चिप्लिएको नाटक गर्यो र नदीमा खस्यो। खोलाको पानी बोराभित्र पस्ने बित्तिक्कै कपासले पानी सोस्यो। हलुको रुवा अत्यधिक भारी बन्न थाल्यो। नाटक गरेर नदीमा खसेको गधा निस्कन सकेन। मालिकले हारगुहार गरेर गधालाई नदी बाहिर निकाले। नैतिक शिक्षा : कथाको पात्र गधाले अत्यधिक सहजता खोज्दा ज्यान जोगाउनै सकस व्यहोर्नु पर्यो। हामी पनि हरेक कुराभित्र अत्यधिक सहजता खोज्छौं। सुविधा बढी चाहन्छौं। सुविधाको खोजीमा लाग्दालाग्दै कहिलेकाहीँ त्यसभित्रै अप्ठ्यारोमा पनि फस्छौं। त्यसैले आफूले गर्ने काममा चित्त बुझाउनु पर्छ। खुसी हुनुपर्छ। नीति कथा : माफी नीति कथा : आँखा खुल्ला पार्नुपर्छ नीति कथा : सत्यको संसार नीति कथा : बुद्धि नीति कथा : लोभ नीति कथा : सुखको सूत्र"
घारखोलाको टनेल 'ब्रेक थ्रु',"बेनी : म्याग्दीको अन्नपूर्ण गाउँपालिकामा सञ्चालित घारखोला जलबिद्युत आयोजनाको सुरुङ जोडिएको छ। म्याग्दी हाइड्रोपावर लिमिटेड प्रर्वद्धक रहेको १४ मेगावाट क्षमताको यस आयोजनाको तीन हजार पाँच मिटर लामो सुरुङ बुधबार जोडिएको हो। बाँध तर्फबाट एक हजार ६०५ मिटर र आउटलेटबाट एक हजार चार सय मिटर लामो सुरुङ निर्माण भएको आयोजनाका इञ्जिनियर जोसेप बज्राचार्यले जानकारी दिए। दुई वटा अडितबाट खनिएको यो सम्भवत नेपालको लामो सुरुङ हो, उनले भने लगत्तै सुरुङलाई कंक्रिट गर्न शुरु गर्छौ। सुरुङ निर्माण जलविद्युत आयोजनाको महत्वपूर्ण उपलब्धी मानिन्छ। अर्थुङेस्थित नेपाली सेनाको शत्रुभञ्ज्याङ गुल्म अन्तर्गत घारस्थित बेस क्याम्पका सैनिकको निगरानीमा सुरुङ खन्न बिस्फोटक पदार्थ प्रयोग गरिएको थियो। बिस २०७४ चैत महिनादेखि सुरुङ निर्माण शुरु भएको थियो। आयोजनाको हालसम्म समग्रमा ६२ प्रतिशत भौतिक प्रगति भएको छ। अन्नपूर्ण गाउँपालिका५ शिख र ६ घारको सिमानामा पर्ने कुरिलाबगरमा जगदेखि ११ मिटर अग्लो बाँध निर्माण सकिएको सिभिल ठेकेदार साउथ एसियन इन्फास्टक्चरका आयोजना व्यवस्थापक ध्रुब मिश्रले बताए। 'बाँध नजिकै ४५ मिटर लम्बाइको दुई वटा पानी थिग्राउने पोखरी (डिसेन्डर) निर्माण भएको छ,' उनले भने 'डिसेन्डरदेखि सुरुङ सम्म २४८ मिटर लामो डिसेण्डर एप्रोच क्यानल जडान गर्ने कार्य अन्तिम चरणमा पुगेको छ।' पोखरेबगरस्थित गोजेखोल्सीमा विद्युतगृह बनाउन पहाड काटेर जग्गा तयार पारिएको छ। अमिलाकाफलमा रहेको आउटलेटदेखि विद्युतगृहसम्म ४८५ मिटर पेनस्टक पाइप जडान शुरु भएको छ। आउटलेटदेखि विद्युतगृहको दुरि एक हजार २०० मिटर र उचाई ४८५ मिटर छ। घारखोलाको इलेक्ट्रिकल ठेकेदार सिमर इनर्जी प्राली इन्डिया र हाइड्रोमेकानिकल ठेकेदार सिई हाइड्रोमेकानिकल वर्क प्रालीले उपकरण तयार पारेको छ। सिभिल ठेकेदारका दैनिक १५० जनाको हाराहारीमा मजदुरले काम गरिरहेका छन्। २०७८ माघमा सञ्चालन गर्ने लक्ष्य राखिएको आयोजना निर्माण कोरोना, निषेधाज्ञा र बन्दाबन्दीका कारण केही ढिलाई भएको म्याग्दी हाइड्रोपावरका सञ्चालक होमबहादुर गलामीले बताए। उनले २०७९ असार महिनाभित्र आयोजना निर्माण सक्ने कार्यतालिका बनाएको बताए। पोखरेबगरदेखि २२० केभी क्षमताको दाना सब स्टेशनसम्म आठ किलोमिटर ३३ केभीएको डबल सर्किट प्रशारण लाइन निर्माण गर्न ठेकेदार कम्पनी रोयल कन्ट्रक्सनले सामान आपुर्ति गरिसकेको छ। आयोजनाको परामर्शदाता हाइड्रो कन्सल्टका कार्यकारी अधिकृत मनोहर श्रेष्ठले जटिल र प्रतिकुल भौगोलिक अवस्थाका बावजुद आयोजना निर्माण तिब्रताका साथ अघि बढेको बताए। कुल दुई अरब ४२ करोड रुपैयाँ लागत अनुमान गरिएको आयोजनामा एनएमबी बैंकको नेतृत्वमा एनआइसी एसीया, कुमारी र प्राइम कर्मसियल बैंकले लगानी गरेका छन्। नागरिक उर्जा बुटवल लिमिटेडले पनि यस आयोजनामा लगानी गरेको छ।"
सप्तकोसी कटान नियन्त्रणमा स्थानीय,"धरान : सरकारले पटकपटक अनुरोध गर्दा पनि सप्तकोसी कटान नियन्त्रण गर्न चासो नदेखाएपछि स्थानीय वासिन्दाहरुले आफै कोसी कटान नियन्त्रणको काम थालेका छन्। सप्तकोसीमा आएको बाढि बस्तीमा पस्न लाग्दा समेत संघिय सरकारले कोसी आसपासका वासिन्दाहरुको जीउधनको सुरक्षामा चासो नदेखाएको भन्दै स्थानीय वासिन्दा आक्रोषित भएका छन्। सुनसरीको बराहक्षेत्र नगरपालिका ६ र ९ मा पर्ने श्रीलंका टापुमा यसपटक ३ हजार विघा भन्दा बढी खेतियोग्य जमिन कोसीको बाढिले कटान गरेको छ। खेतीयोग्य जमिन कटान गरी सप्तकोसी नदी मानव बस्तीमा प्रबेश गर्न लागेको छ। कोसीलाई मानव बस्तीमा पस्न नदिनका लागि स्थानीय वासिन्दा आफै जुटेर कोसी कटान नियन्त्रणको काम थालेको स्थानीय सन्तोष चन्द्रबंसिले बताए। उनले पटकपटक सरकरालाई कोसी कटान नियन्त्रणको काम थाल्न अनुरोध गर्दा समेत बेवास्ता गरेपछी स्थानीय बासिन्दाले आफ्नो जीउधनको सुरक्षा आफैं गर्नका लागि कटान नियन्त्रणको काम थालेको बताए। कोसी कटान नियन्त्रणका लागि सिंचाई डिभिजन कार्यालय इनरुवाबाट बोारा, तारजाली र बराहक्षेत्र नगरपालिकाबाट बोरामा हाल्ने बालुवा ऊलब्ध भए पश्चात स्थानीयले कोसी कटान नियन्त्रणको काम थालेका हुन्। सप्तकोसी नदीको बाढिले बगाएको श्रीलंका टापुको क्षति मुल्याँकन गर्न सुनसरीका प्रमुख जिल्ला अधिकारी उमेश ढकालले छानविन समिति गठन गरिएको भएपनी हाल सम्म समितिले कुनै काम नगरेको स्थानीयले गुनासो गरेका छन्। सप्तकोसीकोबीच भागमा पर्ने श्रीलंका टापुमा आएको बाढिले सुनसरीको बराहक्षेत्र नगरपालिका ६ र ९ को दर्जनौ मानव बस्ती र खेती योग्य जमिन बगाई सकेको छ। सप्तकोसीको पश्चिम क्षेत्रमा भारतले तटबन्द निर्माण नगरेका कारण श्रीलंका टापुका एक हजारभन्दा बढि घर परिवार बाढिको उच्च चपेटामा परेका छन्। बराहक्षेत्र नगरपालिका ६ का वडा सदस्य श्यामबहादुर लिम्बुले सरकारको बेवास्ताका कारण भारतले कोसी ब्यारेजका ढोका थुनेका कारण बर्षेनी सुनसरीको मानव बस्ती र खेतीयोग्य जमिन कटान भएको बताए। उनले कोसी सम्झौता अनुसार कोसीले क्षति पुर्याएको घरपरिवारलाई भारत सरकारले क्षतिपुर्ति दिनुपर्ने भएपनी हालसम्म कोसी पिडितहरुले क्षतिपुर्ति नपाएको बताए। सप्तकोसीले सुनसरीको बराहक्षेत्र नगरपालिका, कोसी गाँऊपालिका, उदयपुरको बेलका नगरपालिका र सप्तरीको कङकालिनी हनुमाननगर नगरपालिका, कोलारी तिलाठी र छिन्नमस्ता नगरपालिकामा ५० हजार विघा भन्दा जमिन कटान गरेको कोसि पिडित संर्घष समितिका अध्यक्ष मिश्रीलाल महतोले बताएका छन्। २०२२ सालमा सप्तकोसी नदीमा ब्यारेज निर्माण भएसँगै भारतले कोसी ब्यारेजमा आफु अनुकुल मात्र ढोका खोल्ने गरेका कारण कोसी आसपासका वासिन्दा सधै त्रासमा बस्न बाध्य छन्। नेपालका तत्कालिन राजा महेन्द्र शाह र भारतका तत्कालिन प्रधानमन्त्री जहरुलाल नेहरुले कोसी ब्यारेज निर्माण गर्न र आसपासका वासिन्दालाई कोसीको बाढिका कारण विस्थापित गरे भारत सरकारले क्षतिको मुल्याँकनका आधारमा राहत र क्षतिपुर्ति उपलब्ध गराउने सम्झौता गरेका थिए। बराहक्षेत्र नगरपालिकाका मेयर निलम खनालले भारतले कोसी सम्झौता अनुसार कोसी पिडितहरुलाई क्षतिपुर्ति उपलब्ध नगराएको बताए। उनले तत्काल कोसीको पश्चिम क्षेत्रमा तटबन्ध निर्वाण गरी आफ्ना नागरिकको सुरक्षा व्यबस्था मिलाउने बाताबरण मिलाउन सरकारसंग आग्रह गरेका छन्।"
चाडबाडमा परिवार छाडेर परदेशतिर,"धनगढी : गाई चर्ने बनेली पाखा, भैंसी चर्ने लेक म कोपिला घरै छाडी, कसरी जाऊँ देश मुगलान पस्नेहरूको लाममा बसी डोटेली भाकाको यही गीत गुनगुनाइरहेका थिए २६ वर्षीय भरत ताम्राकार। यो गीतले बाध्यतामा परी परदेश जानेहरूको पीडा व्यक्त गरेको छ। यसमा कोपिला अर्थात् ससाना छोराछोरी छाडेर कसरी पर्देसिने भन्ने आशय पाइन्छ। यो पीडा भरत मात्रै होइन, थुप्रै युवाको हो। जो दसैंलगायत चाडबाड आउने बेला मुगलान जान बाध्य छन्। अहिले सोह्र श्राद्ध चलिरहेको छ। यो सकिनेबित्तिकै दसैंको रमझम सुरु हुन्छ। घटस्थापना अर्थात् नवरात्र असोज २१ गते आरम्भ हुँदैछ। राजधानीतिर पढ्न गएका र परदेश गएकाहरू दसैं मनाउन घर फर्किन थालेका छन्। नेपालभारत सीमा नाका गौरीफन्टामा एकाबिहानै भारतबाट फर्किनेको लर्को देख्न सकिन्छ। तर, साँझको समयमा त्यत्ति नै संख्यामा भरतजस्ता नेपाली भारत पसिरहेका छन्। भरतको घर कैलालीको गोदावरी नगरपालिका३ खमौरामा पर्छ। घरमा २ वर्षको छोरो, श्रीमती, आमा, बुवा र बुढी बज्यै छन्। ऐलानीमा दुई कठ्ठा जग्गा छ। त्यहाँ फल्ने अन्नले परिवारको छाक दुई महिना पनि टर्दैन। भारत नपसे चुलो बल्दैन। यो रहर होइन बाध्यता हो। दसैंको मुखमा गाउँको रमझम, रमाइलो छोडेर परदेश जाने रहर कसलाई पो हुँदो हो ? गहभरि आँसु पार्दै उनले भने, श्रीमती हात समातेर रोइन्। बज्यैले रुँदै दसैंपछि जानु भन्दै हुनुहुन्थ्यो। सानो छोरो बुझ्न त बुझ्दैन तर अरू देखेर रुँदै थियो। बाध्यताले भारत पसेको। आफू भारत गए पनि मन भने घरमै रहेको पीडा उनले व्यक्त गरे। श्रीमती हात समातेर रोइन्। बज्यैले रुँदै दसैंपछि जानु भन्दै हुनुहुन्थ्यो। सानो छोरो बुझ्न त बुझ्दैन तर अरू देखेर रुँदै थियो। बाध्यताले भारत पसेको। भरत ताम्राकार, कैलाली उनी भारतको बेंगलोरमा होटलमा काम गर्छन्। पाँच महिनाअघि घर आएका रहेछन्। घरमा खानका लागि अब केही पनि छैन, उनले भने, झन् दसैंमा खर्च चाहियो। त्यहाँ गएर सेठसँग पेस्की मागेर परिवारका लागि दसैं खर्च पठाउनुपर्ने हो। निधारमा रातो टीका लगाएका उनी हातमा एउटा कालो झोला बोकेर भारततिर जाँदै थिए। खमौराकै ध्रुवराज अवस्थी पनि बेंगलोर जान नाकामा लामबद्ध थिए। भारतमा चौकीदारीको काम गर्ने उनले भने, नेपालमा काम पाउँदैन। दसैं मनाउन पनि त खर्च चाहियो नि ! सुको छैन। भारत नपसेर के गर्नु ? ४५ वर्षीय अवस्थीको सात जनाको परिवार छ। तीन छोराछोरी स्कुल पढिरहेका छन्। स्कुल खुलिसके। भर्ना गर्न सकेको छैन। घरमा नुनतेलका लागि पनि पैसो छैन, उनले भने, सेठ (भारतको मालिक)लाई फोन गरँें। काममा आइजा भनेका छन्। त्यसैले मुखैको दसैं छोडेर हिँडेको। उनी भारतमा कोरोना महामारीको दोस्रो लहर चलेका बेला घर आएका रहेछन्। परिवारका सदस्यले अहिलेसम्म फर्किन दिएनन्। भारतमा कोरोना छ भनेर घरकाले जान दिएनन्। तर, अब भारतमा कोरोना पनि कम भइहाल्यो। यता घर खर्च चलाउने सबै विकल्प पनि बन्द भइहाले, उनले भने, दसैंमा कसले ऋण दिन्छ ? त्यसैले बाध्यताले भारत हिनेको। कैलालीकै धनगढी उपमहानगरपालिका१७ उर्मा गाउँका २४ वर्षीय प्रवीण विष्ट काकासँगै भारततिर हिँडेका छन्। नेपालमा नेताहरू भाषण मात्रै गर्छन्। काम दिँदैनन्। भारतमा जानेबित्तिकै काम पाइन्छ, उनले भने, दसैंमा घर छोडेर जाँदा पीडा त भएको छ। तर के गर्ने ? पीडाले, घरमा बसिराखे खान पुग्दैन। उनी पनि लकडाउनका बेला घर आएका थिए। मुम्बईको एक होटलमा वेटरको काम गर्छन्। साहूले फोन गरेर होटल सञ्चालन भइसक्यो, आइजो भन्नुभयो, उनले भने, जाने खर्च पनि थिएन। साहूले पैसा पठाइ दियो। अनि बाध्य भएर भारत जान लागेको। गौरीफन्टा नाकामा नेपाल प्रहरी र सशस्त्र प्रहरीले भारत आउजाउ गर्नेको तथ्यांक राख्ने गरेका छन्। जसअुनसार असोज १ देखि १० गतेसम्म भारतबाट फर्किनेको संख्या ४ हजार ९ सय ४२ छ। त्यसको आधाभन्दा बढी २ हजार ५ सय ५६ जना भारत पसेका छन्। यो तथ्यांक गौरीफन्टा नाकाको मात्रै हो। यो तथ्यांकमा महिला र बालबालिका पनि छन्। कतिपय महिला लालाबाला च्यापेर नाकामा लामबद्ध भेटिए। कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको पुलघाटबाट भारतनेपाल आवतजावत गर्न पाइन्छ। विगतमा दसैंको मुखमा उपचार वा कुनै आकस्मिकबाहेक कामका लागि भारत जानेको संख्या न्यून हुन्थ्यो। तर, दुई वर्षयता कोरोनाका कारण अर्थव्यवस्थामा परेको नराम्रो असरका कारण चाडबाडको परवाह नगरी भारत पसिरहेका छन्। छैन बैंक खाता भारतमा काम गर्ने नेपाली कमाएको आधा रकम पनि घर पुगाउन सक्दैनन्। निड्स नेपालका कार्यक्रम प्रबन्धक प्रकाश मडैका अनुसार आधाभन्दा बढीसँग बैंक खाता छैन। भन्छन्, उनीहरू या आफैं घर आएका बेला रकम ल्याउने गर्छन् या त कुनै नजिकको मान्छेको हातमा घर पठाउँछन्। भारत जानेको परिवारमा बैंक खाता खोल्न कार्यक्रम सञ्चालन गरिएको उनी सुनाउँछन्। अहिले रकम पठाउने धेरै माध्यम छन्। तर, भारतमा काम गर्ने नेपालीहरू अशिक्षित भएकाले पनि उनीहरूले बैंकबाट रकम पठाउन सकेका छैनन्, उनी भन्छन्, त्यसैले घर आएका बेला, उनीहरूसँग भएको नगद रकम लुटिने खतरा रहन्छ। किन जान्छन् भारत ? स्ुदूरपश्चिम नौ जिल्लाको प्रदेश हो। कैलाली र कञ्चनपुरबाहेक ७ वटा (बैतडी, दार्चुला, डडेल्धुरा, डोटी, अछाम, बझाङ र बाजुरा) पहाडी जिल्ला हुन्। त्यहाँको कृषि उत्पादनले चार महिना मात्रै धान्ने गरेको छ। सात पहाडी जिल्लाको उत्पादन अनुपात हेर्ने हो भने हरेक नागरिकले वर्षमा ८ महिना खाद्य वस्तुको जोहो खेतीबाहेक गर्नुपर्छ, कृषिविज्ञ यज्ञराज जोशी भन्छन्, अनि खानाको जोहो गर्नै भारत हानिनुपर्छ। कैलाली र कञ्चनपुरमा केही खाद्य उद्योगबाहेक उद्योगधन्दा, कलकारखाना छैनन्। पहाडी जिल्लामा रोजगारीको अवसर छैन। त्यही भएर निम्न आय भएका व्यक्ति काम गर्न भारत जाने गरेका छन्। डडेलधुराको भत्काँडा आलुको पकेट क्षेत्र हो। त्यहाँको बेमौसमी आलुले पाँच वर्षयता कैलाली र कञ्चनपुरको मागको आधा धान्छ। त्यहाँ बेमौसमी तरकारी काउली, बन्दा, सिमि, टमाटर सबै तराईको सीजनभन्दा फरक फल्ने गर्छ। तर, भत्काडाबाकेक सातै जिल्लाको हावापानी एउटै हो। उर्वराशक्ति पनि एकनासकै छ। यस्तो उर्वर भूमिमा, युवालक्षित कृषि कार्यक्रम सरकारले ल्याउन सकेको छैन। भारतमा स्याउ टिप्नकै लागि लाखौं नेपाली जान्छन्। आँप टिप्नकै लागि लाखौं नेपाली जान्छन्, अर्थविज्ञ शिवहरी मुडभरी भन्छन्, तर तराईका जिल्लामा त आँप टिप्ने बगैंचा हामी पनि त बनाउन सक्छौं नि ! तर, इच्छाशक्ति भएन। सुदूरपश्चिमबाट भारत जानेको कुनै तथ्यांक छैन। तर, सामान्यतः जनसंख्याको ३० प्रतिशत नेपाली भारतमा सिजनअनुसार रोजगारी गर्न जाने गरेको जनाइन्छ। २०६८ सालको जनगणनाअनुसार यहो प्रदेशको जनसंख्या २५ लाख हाराहारी छ। त्यसको ३० प्रतिशत मान्ने हो भने सिजनअनुसार साढे ७ लाख जना भारतमा कामका लागि जाने गरेका छन्। यसको ९० प्रतिशतभन्दा बढी ज्यालामजदुरी गर्छन्। सामान्यतः भारत गएका नेपालीहरू त्यहाँ गाई फाराममा काम गर्छन्। दूध दुहुने काम गर्छन्। फलफूल टिप्छन्। चौकीदारी गर्छन्। तरकारी लगाउँछन्। तरकारी गोड्छन्। पसलमा काम गर्छन्, सुदूरपश्चिम विश्वविद्यालयका पूर्वरजिष्टार डा हेमराज पन्त भन्छन्, त्यही काम यता गर्दा फाइदा छ भन्ने कुरा सिकाउने निति चाहियो।"
विद्युतका कर्मचारीमाथि आक्रमण प्रकरण: होटल सञ्चालकले माफी मागे,"विराटनगर : होटलमा बन्धक बनाएर विद्युत प्राधिकरणका कर्मचारीमाथि आक्रमण गर्ने विराटनगरको इष्ट्रन स्टार होटलका सञ्चालक तुलसी पोखरेलले माफी मागेका छन् । आफैले सञ्चालन गरेको विराटनगर महानगरपालिका१२ स्थित इष्ट्रन स्टार होटलमा बन्धक बनाएर पोखरेलले विद्युत प्राधिकरण विराटनगर वितरण केन्द्रका इलेक्ट्रिसीयन तारानाथ खतिवडामाथि आक्रमण गरेका थिए । नमुद जग्गा कारोबारीसमेत रहेका विराटनगर१ घर भएका पोखरेलले होटलका कर्मचारी र सुरक्षा गार्डको साथ लिँदै बुधबार बिहान विराटनगर३ घर भएका ५७ वर्षीय खतिवडामाथि आक्रमण गरेका हुन् । होटलले लामो समयदेखि विद्युत महशुल नबुझाएका कारण इलेक्ट्रिसीयन खतिवडा लाइन काट्नलाई प्राधिकरणको टोली लिएर होटलमा पुगेका थिए । प्रहरीका अनुसार लाइन काट्न अवरोध पुर्याएका पोखरेल अश्लिल शब्द प्रयोग गरेर दुव्र्यवहार गर्दै आक्रमणमा उत्रिएका थिए । होटलको गेट बन्द गरेर खतिवडालाई बन्धकसमेत बनाइएको थियो । प्रहरी र प्राधिकरणको टोली पुगेर आधा घण्टापछि उनलाई उद्धार गरेर बाहिर निकालेको हो । आक्रमणमा परेका खतिवडाको गाला सुन्निनुका साथै ओठ फुटेको र निधारको देव्रो पाटो सुन्निएको थियो । पोखरेलले अश्लिल शब्द प्रयोग गरेर प्राधिकरणका विराटनगर प्रमुख रोशन खड्कालाई पनि टेलिफोनमा गालीगलौज गर्दै धम्क्याएका थिए । प्राधिकरणका अनुसार पोखरेल सञ्चालक रहेको होटलले विद्युत प्रयोग गरेवापत प्राधिकरणलाई ३ लाख १४ हजार रूपैयाँभन्दा बढी शुल्क बुझाउन बाँकी छ । समयमा महसुल नबुझाएका कारण त्यसमा २५ प्रतिशत जरिवाना पनि थप हुन्छ । होटलले लामो समयदेखि बक्यौता रकम नतिरेको पाइएपछि प्राधिकरणले कारबाही अघि बढाउँदा पोखरेल आक्रोसित बनेर कर्मचारीमाथि नै खनिएको जानकारी प्रहरीले दिएको छ । कुटपिटपछि उनलाई प्रहरीले नियन्त्रणमा लिएको थियो । नियन्त्रणमा लिएर जिल्ला प्रहरी कार्यालय पुर्याइएका पोखरेल र प्राधिकरणका कर्मचारीबीच प्रहरी कार्यालयमै छलफलसमेत भयो । प्रहरीले पक्राउ गरेर कारबाही अघि बढाउने सुइँको पाएका पोखरेलले माफी मागेर आगामी दिनमा घटना नदोहोर्याउने प्रतिवद्धता जनाएपछि घटनाबाट उन्मुक्ति पाएका छन् । प्रहरी कार्यालयमा भएको छलफलका क्रममा उनले आफू आवेसमा आएर घटना गराएको र आगामी दिनमा कुनै पनि गल्ती नदोहोर्याएको प्रतिवद्धता जनाएको प्राधिकरण विराटनगर वितरण केन्द्र प्रमुख रोशन खड्काले बताए। उनका अनुसार पोखरेलले बारम्बार माफी मागेर गल्ती स्वीकार गरेपछि उनीविरुद्ध थप कानुनी कारबाही अघि नबढाउने पक्षमा प्राधिकरण पुगेको हो । एमालेमा रहेर पोखरेल राजनैतिक गतिविधिमा पनि सक्रिय छन् । उनी प्रदेश १ की तत्कालीन सामाजिक विकास मन्त्री उषाकला राईका प्रमुख सल्लाहकारसमेत हुन्। अन्नपूर्णसँगको कुराकानीमा भने पोखरेलले कसैलाई पनि कुटपिट र आक्रमण नगरिएको दाबी गरेका थिए । पहुँचका आडमा आतंक खडा गर्दै कर्मचारीमाथि आक्रमणमा उत्रिएका पोखरेलले गल्ती स्वीकार गर्दै माफी मागेपछि कारबाहीको थप प्रक्रिया अघि नबढाइएको र घटनालाई समझदारीमै मिलाइएको प्रधिकरण प्रमुख खड्काको भनाइ छ। गल्ती स्वीकार गर्नुलाई नै ठूलो मानेर एक पटकलाई माफी दिइएको छ,'उनले भने,कारबाही प्रक्रिया अघि बढाउन प्रहरी र प्रशासनलाई आग्रह गरिसकिए पनि माफी मागेर समझादारीमा आएपछि कारबाही रोक्न आग्रह गर्यौँ । आगामी दिनमा गल्ती दोहोर्याए कानुन अनुसार अघि बढिने उनले बताए। खड्काका अनुसार दुई महिनाभन्दा बढीको बाँकी बक्यौता रहेका ग्राहकको लाइन काट्ने अभियानलाई प्राधिकरणले तीव्र बनाएर लगेको छ ।"
विद्यालयको अनुदान कटौती गरेको भन्दै गाउँपालिकामा तालाबन्दी,"अछाम: बान्नीगढी जयगढ गाउँपालिकाको शान्नीकोट आधारभुत विद्यालयको अनुदान कटौती गरेको भन्दै पालिकामा तालाबन्दी गरिएको छ। गाउँपालिकाको शिक्षा समितिले अनुदान कटौती गरेको भन्दै विद्याललका शिक्षक,विद्यार्थी र अभिभावकले तालाबन्दी गरेका हुन् । विद्यालयले ०७५ सालदेखि पाउँदै आएको शिक्षक सिकाइ अनुदान कोटा कटौती गरेर विद्यार्थीको भविष्य माथी खेलवाड गरेको विद्यालयका प्रअ हर्कबहादुर सुतारले बताए । उनले भने, 'विद्यालयमा ६,७ र ८ सम्मका कक्षाहरू १ जना अनुदान कोटा र निजी शिक्षकमार्फत सञ्चालन भइरहेका छन्।पालिकाकाले यसरी विभेदपूर्ण निर्णय गर्दा तालाबन्दी गर्न बाध्य भयौं।' गाउँपालिका शिक्षा समितिको असोज ११ गते बसेको बैठकले शान्नीकोट आधारभूत विद्यालयको अनुदान कटौती गरी अलकनन्दा मावि र जनज्योति आधारभूत विद्यालयलाई अनुदान दिने निर्णय गरेको थियो। अनुदानको आवश्यकता नभएको विद्यालयका अनुदान दिनु नियतबस गरिएको विद्यार्थी अमिसा साउदले बताए। गाउँपालिकाका सबै विद्यालय आफ्ना लागि समान रहेको कसैलाई विभेद नगरिएको गाउँपालिका अध्यक्ष राजेन्द्र खड्काले बताए । उनले संघबाट आएका ३ वटा कोटा सबैको सर्वसम्मत तरिकाले समितिको बैठकबाट निर्णय गरेकाले आक्रोशित हुनुपर्ने अवस्था नरहेको बताए ।"
चाडपर्व लक्षित प्रहरीकाे सुरक्षा याेजना,"बर्दिवास : नेपालीहरुको महान चाड दशैं, तिहार, छठलगायतका चाडपर्वलाई लक्षित गरेर महोत्तरीको बर्दिवासमा प्रहरीले सुरक्षा व्यवस्था कडा बनाएको छ। चाडपर्वमा हुने चोरी, डकैती, लुटपाट, लागुऔषध कारोबार, झैझगडालगायतका क्रियाकलाप नियन्त्रण गर्न सुरक्षा व्यवस्था मजबुत बनाएको इलाका प्रहरी कार्यालय बर्दिवासले जनाएको छ। राजमार्ग क्षेत्रमा रातिको समयमा पनि गस्ती बढाएको बर्दिवास प्रहरीले जानकारि दिए। देशका विभिन्न क्षेत्रमा अध्ययन, व्यापार व्यवसाय, रोजगारीको लागि पुगेकाहरूको दशै(तिहार मनाउन घर आउजाउ गर्ने क्रम सुरु भएको छ। चाडपर्वमा हुने सम्भावित अपराधिक गतिविधी नियन्त्रण गर्न देशभरमा प्रहरीले आफ्नो सक्रियता बढाएको हो। विशेष गरी राजमार्ग र शहरी क्षेत्रलाई लक्षित गरेरप्रहरी परिचालन गरिएको इलाका प्रहरी कार्यालय बर्दिवासका डिएसपी वीरेन्द्र थापा बताउँछन्। बर्दिवास इलाका मातहतमा लामो दुरीको राजमार्ग पर्छ। राजमार्ग क्षेत्रमा हुनसक्ने लुटपाटजस्ता सम्भावित घटनालाई नियन्त्रण गर्न पनि त्यस क्षेत्रमा बाक्लो उपस्थितीमा जनशक्ति परिचालन गरेका छौं, डिएसपी थापा भन्छन् ट्राफिक प्रहरीसँगको समन्वयमा मापसे र सवारी चेकजाँचमा पनि कडाई गरिएको छ। प्रहरीले बर्दिवास चोकलाई सिसिटिभी क्यामराले पनि निगरानी गरिरहेको उनको भनाइ छ। विग्रिएको अवस्थामा रहेको क्यामरालाई मर्मत गराएर पुनः सूचारु गरिएको उनी बताउँछन्। बर्दिवास चोकको विभिन्न ठाउँमा गरी ८ वटा क्यामरा जडान गरिएको छ। त्यसबाट पनि हामीले निगरानी गरिरहेका छौं। बढ्दो बेरोजगारीका कारण चोरी बढ्न सक्ने तर्फ प्रहरी सचेत र सजग छ, अन्नपूर्णसँगको कुराकानीमा डिएसपी थापाले भने। बर्दिवासमा २५ सयभन्दा बढी व्यवसायीहरु छन्। १६ वटा कमर्सियल बैंकसहित दजनौं वित्तिय संस्थाहरु रहेका छ। बजार क्षेत्रमा २१ वटा सुन पसल सञ्चालनमा छन्। यी सबैमाथि सुरक्षा निगरानी बढाएको प्रहरीको भनाइ छ। सुरक्षा व्यवस्था चुस्त राख्नका लागि सादा पोशाकको प्रहरी पनि खटाइएको डिएसपी थापाले बताए। इलाका प्रहरी कार्यालय बर्दिवासको मातहतमा ७५ जनाको दरबन्दी रहेको छ। चाडपर्वलाई लक्षित गरेर एउटा गाडी र थप १७ जनशक्ति माग गरिएको डिएसपी थापा सुनाउँछन्। यता ट्राफिक प्रहरी कार्यालय महोत्तरीले पनि जिल्लामा चाडपर्व सुरक्षा योजना लागु गरेको छ। सोही योजनाअन्तगर्त जिल्लाको विभिन्न ४ ठाउँमा नागरिक सहायता कक्ष सञ्चालनामा ल्याएको जिल्ला ट्राफिक प्रहरी कार्यालय महोत्तरीका प्रमुख प्रहरी निरिक्षक राजुप्रसाद ढकालले बताए। उनका अनुसार बर्दिवास, माइस्थान, गौशाला र जलेश्वरमा नागरिक सहायता कक्ष सञ्चालनामा ल्याइएको हो। नागरिक सहायता कक्षबाट स्वास्थ्य सुरक्षा सावधानीसँगै, ठगिएका यात्रु, सामान हराएका, टिकट नपाएका, पकेट मारिएका, बढी भाडा लिएका, टिकट काटेरपनि सिट नपाएका, अलपत्र परेका यात्रुहरुलाई सहयोग गरिने ट्राफिक प्रमुख ढकालको भनाइ छ। चाडपर्वमा रमाइलो गर्ने बहानामा मादक पदार्थ सेवन गरि सवारी चलाउनेको संख्या बढ्ने र दुर्घटना हुन सक्ने भन्दै प्रहरीले दिउँसोको समयमा पनि मापसे चेकजाँचमा कडाई गरिएको उनले बताए। प्रहरीको शान्ति सुरक्षाप्रति स्थानीय व्यवसायी सन्तुष्ट रहेको बर्दिवास उद्योग वाणिज्य संघका महासचिव भवनाथ खतिवडा बताउँछन् । बजार क्षेत्रमा चोरी, डकैती, लुटपाटजस्ता घटना देखिएको छैन। सम्भावित त्यस्ता घटना हुन नदिन पनि प्रहरीसंग हामी निरन्तर कोर्डिनेसन गरिरहेका छौं, खतिवडाले भने।"
रेडियो अन्नपूर्ण नेपालका तिनैवटा प्रतिस्पर्धाको एकैसाथ पुरस्कार प्रदान,"काठमाडौं: रेडियो अन्नपूर्ण नेपाल ९४ मेगाहर्जले आयोजना गरेको तीन फरकफरक प्रतियोगिताका विजेतालाई नगद पुस्कार हस्तारण गरेको छ । भानु कविता महोत्सव २०७८ , गाईजात्रा कमेडी च्यालेन्ज र तीज मनाउने, रेडियोमा गाउने,सबैलाई सुनाउने प्रतियोगिताका विजयलाई ११ लाख नगद राशीसहित प्रशंसापत्र प्रदान गरिएको हो । काठमाडौंको तीनकुनेस्थित अन्नपूर्ण कर्पोरेट टावरको सभाकक्षमा आयोजित समारोहबीच पुरस्कार हस्तान्तरण गरिएको हो। भानु कविता महोत्सव २०७८ का विजेता प्रज्वल अधिकारीलाई १ लाख पुरस्कार हस्तान्तरण गरिएको छ । अन्नपूर्ण मिडिया नेटर्वकका अध्यक्ष क्याप्टेन रामेश्वर थापा र नविल बैंकका कर्पोरेट कम्युनिकेशन हेड कृष्ण सुवेदीले विजेतालाई संयुक्त रुपमा चेक, प्रशंसा पत्र विजेतालाई प्रदान गरेका थिए । यो कार्यक्रमको मुख्य प्रायोजक नविल बैंक थियो । महोत्सवका उत्कृष्ट २ पुरुषोत्तम सिंगदेल र भावकेश्वर बराललाई नगद १०१० हजार र प्रशंसापत्र प्रदान गरिएको थियो। भानु कविता महोत्सवमा ७ सय जना कविले कविता पेश गरेका थिए । त्यसमध्ये एक सय वटा कविता छनौटमा परेका थिए । कडा प्रतिस्पर्धाकाबीच कवि अधिकारीले रचना गरेको कविता सर्वोत्कृष्ट भएको रेडियो अन्नपूर्ण नेपाल ९४ मेगाहर्जका प्रमुख शिरोमणि दवाडीले बताए । भानु कविता महोत्सवको निर्णयकहरूमा मस्र्याङ्दी साहित्यिक प्रतिष्ठानका अध्यक्ष बमबहादुर जिताली, पेन नेपाल च्याप्टरका सचिव भिष्म उप्रेती, साहित्य सञ्चार केन्द्रका संयोजक मित्रबन्धु पौडेल, पद्मकन्या क्याम्पकी उपप्रध्यापक प्रभा भट्टराई आचार्य, अन्तर्राष्ट्रिय नेपाली सहित्य समाजको केन्द्रीय अध्यक्ष प्रकाश पौडेल माइला थिए। महोत्सवका विजेता प्रज्जवल अधिकारीले कविता लेखेर सर्जकलाई बाच्ने दिन आउनु पर्ने धारणा राखे । विदेशका कविहरु कविता लेखेर बाँचेका छन्, गाडी चढेका छन्,उनले भने,'हाम्रो देशका सष्टा कवि बन्न कि झुत्रो लुगा लगाएको हुनुपर्छ कि गरिबै बन्नुपर्छ । नेपालका सर्जकहरुले लेखेर बाँच्ने दिन आउनुपर्छ ।त्यसपछि मात्रै नेपाली साहित्य फष्टाउने उनले औंल्याए । कार्यक्रममा मस्र्याङ्दी साहित्यिक प्रतिष्ठानका अध्यक्ष जितालले नेपाली भाषा, साहित्यको विकासमा भानुभक्तले रामायणमार्फत ठूलो योगदान पुर्याएको उनले बताए। देश, परदेशबाट प्रतियोगितामा थुप्रै कविता आयो, उनले भने,सबै कविता एकसे एक थियो । कविहरुले कोरोना महामारीमा आम मानिसका जीवनलाई गम्भीर ढंगले प्रस्तुत गरेको कार्यक्रमका निर्णायक पेन नेपाल च्याप्टरका सचिव उप्रेतीले उल्लेख गरे । त्यसैले यो कविता महोत्सव ऐतिहासिक बन्यो, उनले भने,'आउँदा दिनमा भानुजयन्तीलाई अन्नपूर्ण परिवारले विशेष बनाउँदै जानुपर्छ । प्रस्तुत कविताहरुलाई पुस्तकको आकार दिइने कुराले यस कार्यक्रमको उचाइ अझ बढेको कुरामा उनले जोड दिए । साहित्य संचार केन्द्रका संयोजक पौडेलले भने,हामी बाँचेको समाजलाई सर्जकले कवितामार्फत उठाएका छन् । अर्का निर्णायक पदमकन्या क्याम्पकी उपप्रध्यापक आचार्यले साहित्यका कथा, कविता अख्यानलगायतका विद्याहरुका प्रतिस्पर्धात्मक कार्यक्रम संचालको अवश्यकता रहेको बताइन् । गाईजात्रा कमेडि च्यालेन्जका विजेता पौडेल गाईजात्रा कमेडि च्यालेन्जका विजेता संजीव पौडेललाई एक लाख राशीको पुरस्कार हस्तान्तरण गरिएको छ । अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र सनराइज बैंक ब्रान्डिङ विभागका प्रमुख सुमन थापाले संयुक्त रुपमा पुरस्कार हस्तान्तरण गरेका हुन् । यो कार्यक्रमको मुख्य प्रायोजक सनराइज बैंक थियो । ५० जना प्रतिष्पर्धीलाई उछिन्दै पौडेल सर्वोत्कृष्ठ भएका हुन् । प्रतियोगिताको अन्तिम चरणको निर्णायकमा वरिष्ठ हास्यव्यंग्यकार चट्याङ मास्टर कृष्णमुरारी गौतम, सिस्नुपानी नेपालका अध्यक्ष लक्ष्मण गाम्नाङे, हाँस्यअभिनेता राता मकै किरण केसी, अभिनेत्री सरीता लामिछाने रहेका थिए । चलचित्र निर्देशक उदय सुव्वा,सुमन दाहाल, रेडियो अन्नपूर्णका कार्यक्रम संयोजक दयाराम घिमिरे प्रारम्भिक चरणका निर्णायक थिए । तीज प्रतियोगिताको सर्वोत्कृष्ट गजुरेल तीज मनाउने, रेडियोमा गाउने, सबैलाई सुनाउने प्रतियोगिताका सर्वोत्कृष्ट विजेता उषा गजुरेललाई एक लाख राशीको पुरस्कार हस्तान्तरण गरिएको छ । यो पुरस्कार नेपाल न्युज इन्टरनेश्नल प्रालिले प्रदान गरेको हो। सो प्रतियोगितामा एक सयजना प्रतियोगीको सहभागिता रहेको थियो । त्यसमध्ये गजुरेल उत्कृष्ठ भइन् । अन्तिम चरणको निर्णायकमा गायिका कुन्ति मुक्तान र लोक गायिका सुनीता दुलाल थिइन् । यो प्रतियोगिताको प्रारम्भिक चरणको निर्णायकमा लोकगायिका सर्मीला गुरुङ, रमीला न्यौपाने,टीका प्रसाई,पूर्णकला विसी,मञ्जु पौडेल, चन्दा अर्याल, सुमीत्रा कोइराला,भुमीका गिरी,सीर्जु अधिकारी र मधु क्षेत्री रहेका थिए । पुरस्कार प्रदान गरेपछि आफ्नो धारणा राख्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले नेपाली साहित्य हराउन खोजिरहेको अवस्थालाई यस्ता कार्यक्रमले नयाँ लहर ल्याउन खोजेको बताए । राष्ट्रलाई परेको बेलामा जे गर्न सकिन्छ त्यो नै राष्ट्रियता हो, क्याप्टेन थापाले भने, त्यसको उदगारको रुपमा भानु कविता महोत्सवलाई लिन सकिन्छ । मूर्धन्य साहित्यकारको जीवनलाई नयाँ स्रष्टाहरुले आफ्नो जीवन बनाउनुपर्ने क्याप्टन थापाले उल्लेख गरे । साहित्य भाषा मात्र होइन्, हाम्रो धरोहर हो, अबका कार्यक्रमलाई हामी अन्तराष्ट्रियकरण गरौं,'उनले भने। उनले अस्थिर राजनीति अवस्थाले नेपालीहरुको भावनामा चोट दिएको भन्दै साहित्यकार,कलाकारले नेपालीहरुको भावनालाई जोड्दै जानुपर्ने बताए।"
बुटवल भैरहवा पर्यटकीय गन्तव्य बन्दै,"तानसेन : रुपन्देहीको बुटवल भैरहवा सहर हेर्न पर्यटकहरु पाल्पा पुग्ने गरेका छन्। कोभिड संक्रमण दर घट्दै गएपछि आन्तरिक पर्यटकहरु घुमघाममा निस्कन थालेका छन्। बुटवल भैरहवा जस्ता सहर बजारको बीचमा लावा लस्कर गाडी हिडेका छन्। बुटवल सहरकै बीचमा बगिरहेको नदीले सुन्दरता बढाएको छ भने बजारकै किनारमा रहेका हरिया जंगलले सुन्दरता थपेको छ। डाडाँकाडा बनजंगल नदी नालादेखी समथर फाँटको दृश्यले सबैको मन लोभ्याउने गरेको छ। यस्तै बुटवल भैरहवाको सुन्दरता हेर्न पर्यटकहरु पाल्पा पुग्ने गरेका छन्। पाल्पा तिनाउँ गाउँपालिका२ दोभान नुवाकोट क्षेत्र बुटवल भैरहवा पुग्ने पर्यटकहरुको लागी नयाँ गन्तव्यको रुपमा विकास भएको छ। लुम्विनी प्रदेशको अस्थायी राजधानी बुटवलबाट वेलवासबाट १० किलोमिटर, बुटवल तानसेन सडक खण्डको दोभानबाट ४ किलोमिटर दुरीमा नुवाकोट क्षेत्र पुग्न सकिन्छ। बुटवल क्षेत्रबाट जाडो महिनामा घाम ताप्न र गर्मी महिनामा शितल हावा खाँदै तराईका समथर फाँट, रुपन्देही नवलपरासीका विभिन्न शहरहरुको दृश्वालोकन गर्दै भारतको सुनौली, नौतनुवा, सम्मको भुभाग हेर्न आन्तरिक तथा बाह्य पर्यटकहरु पाल्पाको नुवाकोटमा पुग्ने गरेका छन्। पाल्पाको नुवाकोटबाट बुटवल देखी भैरहवा सम्मको सबै दृश्यहरु देखिन्छ, डाँडाबाट प्राकृतिक आनन्द लिनको लागी यस क्षेत्रमा घुम्न आएको बुटवलका रामचन्द्र सुनारले बताए। नुवाकोट डाँडा पर्यटकहरुको लागी सेल्फी डाँडा बनेको छ। तराईका फाँटदेखी बुटवलको घना बस्ती क्यामेरामा कैद गर्न चलचित्र तथा वित्तचित्र निर्माताहरु नुवाकोट डाँडामा पुग्ने गरेका छन्। नुवाकोट डाँडाबाट बुटवल शहरबस्ती विकासको अवस्था, तिनाउँ नदीको सुन्दरता, चुरे क्षेत्रको तथा वन वातावरणको अवस्था, बढ्दै गएको शहरीकरणको बारेमा सही योजना बनाउन सकिन्छ। हालै चुरे क्षेत्रको स्खलनबाट बुटवलका विभिन्न क्षेत्रमा पुर्याएको क्षतीको सही मुल्याङ्कन, भुबनोटको अवस्था पत्ता लगाउदै रोकथामको लागि भावी योजना बनाउन समेत भुर्गवविद तथा ईन्जिनियरहरुको लागी नुवाकोट डाँडा महत्वपुर्ण स्थान बनेको छ। पर्यटकको आगमन बढेपछी नुवाकोड डाँडामा दृश्वालोकनको लागी तिनाउँ गाउँपालिकाले भ्यू प्वाईन्ट, सुरक्षाको लागी रेलिङबार, तथा वनभोज स्थल निर्माण गरेको छ। सबैको आकर्षणको केन्द्र तथा पर्यटकीय गन्तव्यको रुपमा परिचित हुदै गएपछी बुटवल फुलवारीदेखी नुवाकोट सम्मको केवलकार निर्माणको काम समेत शुरु भएको छ। केवलकार निर्माण भएपछी वुटवलका पर्यटकहरु पाँच मिनेटमै नुवाकोट पुग्ने छन्। नुवाकोट आफैमा एतिहासिक तथा पुरातात्विक महत्वको ठाउँ भएकोले गाउँपालिका तथा प्रदेश सरकारले अन्य पुर्वाधार निर्माणमा जुटेको छ। नेपाल अग्रेज युद्धस्थल भएकोले नुवाकोट गढीको अवलोकन गर्न ईतिहासविद देखी विधालय तथा विश्वविधालयमा अध्यनरत हजारौ विधार्थीहरु पुग्ने गरेका छन्।"
प्रधानसेनापति र आवासीय प्रतिनिधिबीच भेटवार्ता,काठमाडौं : प्रधानसेनापति प्रभुराम शर्मा र संयुक्त राष्ट्रसंघीय आवासीय प्रतिनिधि सारा बेस्लो न्यान्तीबीच भेटवार्ता भएको छ । प्रधानसेनापति शर्मालाई भेटन राष्ट्रसंघीय आवासीय प्रतिनिधि न्यान्ती बिहीबार जंगी अड्डा पुगेकी थिइन् । भेटका क्रममा उनीहरुबीच संयुक्त राष्ट्रसंघमा नेपाली सेनाको सहभागितालगायत विषयमा छलफल भएको सैनिक जनसम्पर्क निर्देशनालयले जनाएको छ । सो क्रममा आवसीय प्रतिनिधिले राष्ट्रसंघीय मिसनमा शान्ति स्थापनार्थ नेपाली सेनाले खेलेको भूमिकाको प्रशंसा गरेकी थिइन् । भेटका क्रममा द्विपक्षीय महत्वको विषयमा छलफल भएको थियो । दुई उच्च अधिकारीबीचको भेटले नेपाली सेना र संयुक्त राष्ट्रसंघबीचको आपसी सम्बन्धलाई सुमधुर एवं प्रगाढ बनाउने विश्वास नेपाली सेनाले लिएको छ।
काम निजीमा पठाएर हुलाक टाट,"हुलाकीको बाटो हेर्दा चिठ्ठी आएन, चिठ्ठी आएन कुनै बेलाको चर्चित यो गीत आजभोलि बिरलै सुन्न पाइन्छ। सूचनाका संवाहक हुलाकी घरदैलोमा भेटिन छोडेका छन्। टाढा टाढाका आफन्तको सन्चोबिसन्चोको सन्देश बोक्ने चिठ्ठी हराउन थालेका छन्। हुलाक कार्यालय सुनसान छन्। फाट्टफुट्ट आउने सेवाग्राहीलाई पनि सुविधा दिन सकेका छैनन्। प्रविधिको विकाससँगै हातहातमा मोबाइल र घरघरमा इन्टरनेटले अरूको खबर पुर्याउने हुलाक आफैं बेखर जस्तो छ। अन्नपूर्ण टिम आइतबार गोश्वारा हुलाक कार्यालय डिल्लीबजार पुग्दाका दृश्य : बिहान १०:३० बजेको समय। साइकल डोर्याउँदै कार्यालयबाट निस्किए पोस्टम्यान (हल्कारा), नवराज पौडेल। उमेरले ५६ वर्ष लागेका पौडेल ३३ वर्षदेखि काठमाडौंमा हुलाकी छन्। पहिला साइकलमा झोलाभरिचिठ्ठी हुन्थे, विगतको व्यस्तता सम्झँदै पौडेलले भने, झोलामा नअटेर चिठ्ठीको बिटा काँधमा बोक्थेँ। प्रियजनको खबर बोकेर गाउँ पुग्दा आदर र सम्मान पाइन्थ्यो। आहा ! मेरो चिठ्ठी आयो भन्दै धेरै खुसी हुन्थे। हुलाकले नै सेवाग्राहीलाई प्राइभेटमा पठाउँछ कलंकीकी ६३ वर्षीया लीलादेवी पाठककी बुहारी लण्डनमा छन्। बुहारीलाई कोसेली पठाउन आइतबार बिहान ११:०३ बजे उनी गोश्वारा हुलाक कार्यालय डिल्लीबजार पुगिन्। काउन्टरमा रहेका कर्मचारीलाई पाठकले सोधिन्, मलाई केही सामान लण्डन पठाउनुछ। हामी पठाउन सक्दैनौं, कर्मचारीले रुखो जवाफ फर्काए। हामीले १ हजार ५ सयमा पठाउने पार्सल निजी कुरियरले ६ हजार ५ सयसम्म शुल्क लिन्छन्। चूडामणि केसी, सूचना अधिकारी, गोश्वारा हुलाक कार्यालय, डिल्लीबजार कहाँबाट पठाउने त ?। लीलाले जिज्ञासा राखिन्। प्राइभेटमा जानुस्, कर्मचारीको ठाडो जवाफ। प्राइभेट कहाँ छ ?, लीलाले फेरि सोधिन्। बजारमा गएर खोज्नुस्, कर्मचारीको उस्तै जवाफ। लीला अलमलमा परिन्। बुहारी र नातिनीलाई चुरा, धागो, टीका, लुगा पठाउन आएको थिएँ, उनले भनिन्, हुलाक पनि थला परेजस्तो भयो। पहिला यहीँबाट सरसमान पठाउँथें, अँध्यारो मुख लगाएर गेटबाहिर निस्किन्। कोरोनाअघि १ सय ९० देशका २ सय १७ स्थानमा चिट्ठीपत्र र पार्सल पठाउने गरिए पनि आजभोलि सिमित देशमा मात्र यस्तो सेवा दिने गरिएको पार्सल निकासी फाँटका पोस्टम्यान प्रशान्त केसीले बताए। अहिले मलेसिया, कतार, दुबई र भारतका लागि मात्रै हुलाकबाट सामान पठाइन्छ। थाइसँगको सम्झौता तोडियो, एनएले सेवा दिएन नेपालबाट पार्सल र चिठ्ठीपत्र पठाउन हुलाकले थाइल्यान्डको थाइ एयरलाइन्ससँग सम्झौता गरेको थियो। कोरोनाले उडान रोकियो। २०७८ असार २३ मा नेपाल एयरलाइन्ससँग सम्झौता गर्यो। नेपाल एयरलाइन्सले सीमित देशमा मात्र उडान गरेका कारण हुलाक सेवा सबैतिर पुग्न सकेको छैन। अब नेपाल एयरलाइन्सकै भर पर्ने की अरू कुनै कम्पनीसँग सम्झौता गर्ने भन्नेमा हुलाकका कर्मचारी अलमलमा छन्। हामीले १ हजार ५ सयमा पठाउने पार्सल निजी कुरियरले ६ हजार ५ सयसम्म शुल्क लिन्छन्, हुलाक कार्यालय डिल्लीबजारका सूचना अधिकारी चूडामणि केसी भन्छन्, सेवाग्राहीलाई फर्काउनु परिरहेको छ। हाम्रो व्यापार पनि चौपट भयो। निजी कुरियर कम्पनीले भने मनपरी शुल्क लिइरहेका छन्। हुलाक सेवा विभागका महानिर्देशक आभा श्रेष्ठ कर्णले भने डेढ महिनाभित्र विश्वका सबै देशमा सेवा उपलब्ध गराउने दाबी गरिन्। यहाँबाट पार्सल र चिठ्ठीपत्र विदेश पठाउन रोकिँदा हुलाक घाटामा गएको छ। सुस्त सेवा, टिकटकमा मस्त कर्मचारी अरू सरकारी अड्डामा सेवाग्राहीको थामिनसक्नु भीड हुन्छ। डिल्लीबजारस्थित हुलाक कार्यालय भने सुनसान जस्तै देखियो। केही कर्मचारी काउन्टरमा थिए। फाट्टफुट सेवाग्राही देखिन्थे। कर्मचारीहरू भने फुर्सदिला देखिन्थे। कोही मोबाइलमा टिकटक हेरिरहेका थिए, त कोही निदाइरहेका देखिए। अदालती कागजात र सरकारी कार्यालयका खबर पुर्याउने कानुनी आधारको माध्यम हुलाक बनेको छ। हातमा चिठ्ठी बोकेर आइपुगे, २३ वर्षीय विशाल श्रेष्ठ। उनी कामना सेवा बैंकका कर्मचारी हुन्। ऋणको भाका नाघेको पत्र ऋणीलाई पठाउन आएको हुँ, उनले भने, ऋण तिर्न नसकेर घरजग्गा लिलामी हुन लागेको चिठ्ठी ऋणीले बुझ्न मान्दैनन्। हुलाकबाट पठाउनुपर्ने बाध्यता रहेको उल्लेख गर्दै उनले यसो गरे बैंकसँग कानुनी प्रमाण हुने उनले बताए। १०:५० बजे चिठी रजिस्टर गरेर उनी फर्किए। कस्तो, के अचम्म ! पश्चिम रुकुमका धनबहादुर ओली ११:४० मा भेटिए। उनका आफन्त मलेसियामा रहेछन्। हुलाकमार्फत आयुर्वेदिक औषधि पठाउन खोजेका रहेछन। हुलाकबाट २० किलोसम्मका सरसमान मात्रै पठाइन्छ। भन्सार कर भने अर्थ मन्त्रालयले लिने गर्छ। चेकजाँचका लागि लागूऔषध नियन्त्रण ब्युरोले प्रहरी खटाएको छ। हुलाकमा आउने, पठाइने मालवस्तुमाथि प्रहरीले निगरानी गर्छ। काभे्रकी मनिषा लामाले जापानबाट फर्किने क्रममा हुलाकबाट लुगाफाटो पार्सल गरेकी रहेछिन्। ३६ प्रतिशत भन्सारमा राजस्व बुझाउनु पर्ने, कस्तो, के अच्चम !, उनले भनिन्। रित्ता बन्दै पोस्टबक्स हामी ११:५० मा पोस्टबक्स शाखामा पुग्यौं। र्याकहरू लस्करै थिए। हरेक र्याकको बक्समा नम्बर लेखिएको थियो। जहाँ १३ हजार पोस्टबक्स छन्। केही समय पहिले यो संख्या २० हजार थियो। केहीमा मात्रै चिठ्ठी छन्, अधिकांश खाली। रित्ता पोस्टबक्सहरू धुलोमैला भएका छन्। शाखा प्रमुख विन्देश्वर महतो भन्छन्, पहिला बोराका बोरा शुभकामना सन्देश आउँथ्यो। अब त्यो दिन कहाँ पाइन्छ ? वार्षिक शु:ल्क तिरेर संघसंस्थाले पोस्टबक्स राख्छन्। हुलाकबाट आएकोे चिठ्ठीपत्र त्यहाँ राखिन्छ। यस्तो पनि ! गोश्वारा हुलाक कार्यालयले देशैभरीका चिठ्ठीपत्र, पार्सल विदेशमा पठाउँछन्, त्यहाँबाट आएका मुलुकभरि वितरण गर्छन्। दर्ता शाखाका खरिदार मणिराम पोखरेल भन्छन्, चिठ्ठी घट्यो तर, विदेश पठाउने पार्सल र कार्यालयका कागजात पठाउनेको संख्या बढेको छ। बाहिरबाट हेर्दा भीड नदेखिए पनि पहिलाभन्दा आफूहरूको ब्यस्तता बढेको उनको भनाइ छ। मध्यान्नको १२ बज्यो। हुलाक कार्यालयबाट एक हुल कर्मचारी गेटबाहिर निस्किए। भित्र सवारीको ठेलमठेल पार्किङ गरिएको थियो। बाहिरबाट हेर्दा निकै सेवाग्राही होलान् जस्तो। तर, अधिकांश शाखा रित्तो र शून्य जस्तै थिए। देब्रे साइडको हेल्प डेस्कमा भने रमाइलो हल्ला सुनिन्थ्यो। त्यहाँका अधिकांश कर्मचारी टिकटक स्क्रोल गरेर हास्नमा मस्त थिए। कोही म्यासेन्जरमा च्याट गर्दै व्यस्त थिए। काउन्टरका धेरैजसो कम्प्युटर बन्द थियो। माहोल हेर्दा यस्तो लाग्थ्यो उनीहरू कर्मचारी नभएर समय कटाउन पुगेका फुर्सदिला मानिस हुन्। आफन्तलाई पार्सल तथा चिठ्ठीपत्र पठाउन फाट्टफुट्ट आउने सेवाग्राही भने काम नबनेर गेटबाटै फर्किन्थे। ओरालो लाग्दै हुलाक पछिल्ला तीन वर्षमा हुलाकको राजस्व घट्दो क्रममा छ। हुलाकले आर्थिक वर्ष २०७५७६ मा ९ करोड ६६ लाख १ हजार ६ सय ४० रुपैयाँ राजस्व उठाएको थियो। आर्थिक वर्ष २०७६०७७ मा ५ करोड ७६ लाख ३ हजार ७८० रुपैयाँ संकलन गर्यो। चालू आर्थिक वर्षमा भने राजस्व संकलन न्यून छ। अहिले बन्द छ ! तीन दिनपछि फिनल्यान्ड उड्नु छ भन्दै हत्तारिँदै हुलाक पुगेकी थिइन्, अनामनगरकी सविना भण्डारी। उनको लगेज २० केजीभन्दा बढी भएछ। जाडोको सामान हुलाकमार्फत पठाउन उनी १२:१५ मा हुलाक पुगेकी थिइन्। तर, कार्यालय सेवा भने सुरु भएको थिएन। महाराजगन्जस्थित एक आईएनजीओमा काम गर्ने महेन्द्र नेपाली झोलाभरी डकुमेन्ट बोकेर हुलाक कार्यालय पसे। १२:३० मा भेटिएका उनलाई केही अफिसियल कागजात डेनमार्क पठाउनुपर्ने थियो। पहिलो तला उक्लँदा उक्लदै एक कर्मचारीले उनलाई भने अहिले बन्द छ। सटर तानेर रमाइलो पछिल्लो समय हुलाकको सेवा ढिला हुने गरेको आममानिसको बुझाइ छ। तारेख, पेसी तोकिएका अदालती कागजात मिति सकिएपछि मात्रै सम्बन्धित ठाउँमा पुग्दा काम नलाग्ने भएको आमगुनासो छ। अघिल्लो वर्ष साइकोलोजिस्ट राजकुमार प्याकुरेल कामको शिलशिलामा ब्राजिल जानुपर्ने थियो। आयोजकले आवश्यक कागजात हुलाकमार्फत पठायो। ५ दिनअघि दूतावासमा भिसा लगाउन जानुपर्ने थियो। तर कार्यक्रम सुरु हुने तीन दिनअघि मात्रै राजकुमारको हात पर्यो। दूतावासले भिसा नै दिएन। उनी ब्राजिल जानबाट वञ्चित भए। दिउँसो २ बजे नै हुलाक कार्यालय सुनशान बन्यो। काउन्टरका सटर तानियो। डिल्लीबजार हुलाकमार्फत ७७ वटा जिल्ला र विदेशमा चिठ्ठी र सामान जान्छन्। आउँदा पनि यहीँ आउँछन्। कार्यालयका प्रवक्ता तथा सुचना अधिकारी केसी भन्छन्, ढिलो भयो भने हुलाकले उल्टै सेवाग्राहीलाई जरिवाना तिर्नुपर्ने नियम छ। नेपालमा हुलाक विसं १९३५ मा नेपाल हुलाक घरको स्थापना भयो। तत्कालीन राणा प्रधानमन्त्री रणोदीप सिंहको पालामा चिठ्ठीपत्रमार्फत खबर, सूचना र समाचार आदानप्रदान गर्ने उद्देश्य राखिएको थियो। सन् १९७४ मा नेपालले विश्व हुलाक संघको सदस्यता पायो। त्यसपछि विश्व मञ्चमा नेपालको हुलाक सेवाकोे पहुँच सम्भव भयो। सेवालाई थप व्यवस्थित, प्रभावकारी र जनमूखी बनाउन २०१९ मा हुलाक सेवा ऐन ल्याइयो। सुरुमा हुलाकले चिठ्ठीपत्र मात्रै ओसारप्रसार गथ्र्यो। अहिले पुलिन्दा सेवा, हुलाक बचत बैंक सेवा, धनादेश सेवा, ईएमएस सेवा उपत्यका घुम्ती सेवा, ट्रयाकिङ सेवालगायतका काम थपिएका छन्। देशभर ४ हजार बढी हुलाक कार्यालयहरू छन्। करिब १७ हजार जनशक्ति छ।"
"काठमाडौंमा भीडभाड, सभाजुलुस, महोत्सव गर्न नपाइने (आदेशसहित)","काठमाडौं : कोरोना भाइरस (कोभिड१९) संक्रमण कायम रहेको भन्दै जिल्ला प्रशासन कार्यालय काठमाडौंले बिहीबारदेखि अर्को आदेश जारी नहुँदासम्मका लागि जिल्लामा भीडभाड, सभाजुलुस, जात्रा, महोत्सव र भोजमा रोक लगाएको छ । प्रमुख जिल्ला अधिकारी गोविन्द प्रसाद रिजालले आदेश जारी गर्दै नजिकिदै गरेको चाडपर्वको समयमा बढी भीडभाड एवं जोखिमयुक्त यात्रा नगर्न समेत आग्रह गरिएको छ। यस्तै प्रशासनले यात्रा गर्दा आधिकारिक टिकट काउन्टरबाट मात्र टिकट काटेर यात्रा गर्ने तथा सवारी साधनको छतमा यात्रा नगर्ने नगराउन निर्देशन दिएको छ।"
बुद्धएयरका पाइलट शेर्पालाई उडान भर्नमा रोक,"काठमाडौं : नागरिक उड्डयन प्राधिकरणले बुद्धएयरका पाइलट आङ्गेलु शेर्पालाई उडान भर्न रोक लगाएको छ। घटनाको छानविन प्रतिवेदन नआउन्जेलसम्मका लागि विमान चलाउन रोक लगाइएको प्राधिकरणले जनाएको छ। घटनाको छानविन भइरहेकाले तत्कालका लागि पाइलट शेर्पालाई उडान भर्नमा रोक लगाइएको नागरिक उड्डयन प्राधिकरणका निमित्त महानिर्देशक राजकुमार क्षेत्रीले अन्नपूर्णलाई जानकारी दिए। उनले भने,' घटना छानविन प्रतिवेदन नआउन्जेलसम्मका लागि पाइलट शेर्पालाई उडान नर्भन भनिएको हो। यो नियमित पक्रिया हो।' गत सोमबार काठमाडौंबाट विराटनगरका लागि उडेको बुद्धएयरको विमान त्यहाँ अवतरण गर्ने क्रममा ल्याण्डिङ गियर इन्डिकेसनमा समस्या देखिएपछि काठमाडौंमा सुरक्षित 'नर्मल' अवतरण गरिएको थियो। सो विमान पाइलट आङ्गेलु शेर्पाले उडाएका थिए। विराटनगर अवतरण गर्ने क्रममा ल्याण्डिङ गियर इन्डिकेसनमा समस्या देखिएको र टावरले पनि गियर नझरेको जानकारी दिएपछि चालकले जहाज काठमाडौं फर्काइएको थियो। बुद्धएयरको नाइन एनएएनआइ कल साइन भएको जहाजमा ६८ वयस्क, २ बच्चा, ३ जना इन्फ्याण्ट गरी ७३ यात्रु रहेका थिए। सोमबार बिहान ८:३० बजे बुद्ध एयरको विमान काठमाडौंबाट विराटनगरका लागि उडेको थियो। विराटनगर एयरपोर्टमा ल्यान्डिङका क्रममा जहाजको गियरमा समस्या आएपछि पुनः काठमाडौं फर्काइएको थियो। सो विमानमा ७३ यात्रु सवारी थिए। बुद्धएयरमा सवार सबै यात्रु सकुशल (अपडेट) यसरी ल्याण्ड गरिएको थियो बुद्धएयरको जहाज (भिडियो) हवाइजहाजको यान्त्रिक अवस्था अध्ययन गर्न छानबिन समिति गठन"
