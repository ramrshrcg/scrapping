शीर्षक,विवरण
राष्ट्रपति भण्डारीद्वारा सरकार गठनका लागि आह्वान,"काठमाडौं : राष्ट्रपति विद्यादेवी भण्डारीले बहुमत प्राप्त गर्न सक्ने प्रतिनिधि सभाको सदस्यलाई प्रधानमन्त्रीको दाबी पेश गर्न आह्वान गरेकी छन् । सोमबार साँझ विज्ञप्ति जारी गर्दै उनले दुई वा दुईभन्दा बढी दलहरूको समर्थनमा प्रतिनिधि सभाको सदस्यलाई प्रधानमन्त्रीको दाबी पेश गर्न आग्रह गरेकी हुन्। राष्ट्रपतिले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई ३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा नियुक्ति गर्ने प्रयोजनका लागि आफ्नो दावी पेश गर्न आह्वान गरेको सहायक प्रवक्ताले केशव प्रसाद घिमिरेले जानकारी दिए। विज्ञप्तिमा भनिएको छ, सम्माननीय राष्ट्रपति श्रीमती विद्यादेवी भण्डारीज्यूबाट नेपालको संविधानको धारा ७६ को उपधारा (२) बमोजिम मिति २०७४११३ गते नियुक्त सम्माननीय प्रधानमन्त्री श्री केपी शर्मा ओलीज्यूले नेपालको संविधानको धारा १०० को उपधारा (१) बमोजिम मिति २०७८१२७ मा प्रतिनिधि सभामा विश्वासको मतको लागि राख्नु भएको प्रस्ताव सोही धाराको उपधारा (३) बमोजिम पारित हुन नसकेको भन्ने समेतको व्यहोरा संघीय संसद, प्रतिनिधि सभाका सम्माननीय सभामुखज्यूको मिति २०७८१२७ को पत्र प्राप्त हुन आएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा वढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई मिति २०७८१३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा नियुक्ति गर्ने प्रयोजनका लागि सम्माननीय राष्ट्रपतिज्यू समक्ष आफ्नो दावी पेश गर्न आह्वान गर्नुभएको छ। यस अगाडि प्रधानमन्त्री केपी ओली संसद्मा विश्वासको मत पाउन असफल भएपछि विपक्षी तीन दलका अध्यक्षहरूले बहुमतीय सरकार गठनका लागि प्रक्रिया अघि बढाउन राष्ट्रपतिलाई आह्वान गरेका थिए। संविधानको धारा ७६ को उपधारा २ बमोजिम नयाँ सरकार गठक प्रक्रिया प्रारम्भ गर्न उनीहरूले संयुक्त रुपमा राष्ट्रपतिलाई आह्वान गरेका हुन्।कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवले संयुक्त विज्ञप्ति जारी गर्दै यस्तो आग्रह गरेका हुन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
कोरोना रोकथामका लागि सगरमाथाको चुचुरोमा सीमारेखा बनाउँदै चीन,काठमाडौँ: चीनले कोरोना संक्रमण रोकथामका लागि भन्दै सर्वोच्च शिखर सगरमाथामा सीमारेखा बनाउने भएको छ । चीनले सगरमाथामा तिब्बत र नेपाललाई छुट्याउने रेखा कोर्ने तयारी गरेको चिनियाँ सरकारी मिडियाले जनाएका छन् । नेपाल तर्फ सगरमाथाको आधार शिविरसम्म आरोहीहरुलाई नै कोरोना संक्रमण पुष्टि भएपछि चीनले यस्तो तयारी गरेको हो । यसअघि नेपालको पाटोबाट सगरमाथा आरोहण गरिरहेका आरोहीहरुलाई कोरोना संक्रमण भएको बताइएको थियो । सगरमाथाको आधार शिविरसम्मै कोरोना फैलिएको समाचार अन्तर्राष्ट्रिय मिडियाले समेत प्रशारण गर्न थालेपछि चीनले कोरोना रोकथामका लागि तयारी थालेको हो । चिनियाँ मिडियाका अनुसार तिब्बती पर्वतारोहण पथ प्रदर्शक टोलीले छिट्टै सगरमाथामा चढेर नेपालसँग छुट्टिने सीमा रेखा खडा गर्नेछ । उक्त टोलीमा २१ जना चिनियाँ रहेको बताइएको छ । चीनले गत वर्षदेखि नै कुनै पनि विदेशीलाई तीब्बती पाटोबाट सगरमाथा आरोहण गर्न अनुमति दिएको छैन । २०१९ को डिसेम्बरमा चीनबाट सुरु भएको कोरोनाभाइरस हाल सिंगो विश्व समुदायमा फैलिसकेको छ । चीनले भने प्रारम्भिक चरणमा नै कोरोना रोकथामका प्रभावकारी उपाय अपनाउँदै नियन्त्रणमा लिएको थियो ।
संसदले ओली सरकारलाई बिदाइ गर्यो तर ओलीप्रवृत्ति परास्त भएको छैन : बाबुराम,"काठमाडौं : जनता समाजवादी पार्टी नेपाल (जसपा) संघीय परिषद् अध्यक्ष डा बाबुराम भट्टराईले निरंकुश ओलीप्रवृत्ति परास्त भइनसकेको बताएका छन्। सोमबार बेलुका ट्वीट गर्दै उनले संसदले ओली सरकारलाई विधिवत् बिदाइ गरेको धारणा राखेका छन्। लोकतान्त्रिक मूल्य मान्यता कायम गर्ने हो भने राष्ट्रपतिले तुरून्त धारा७६(२)अनुरूप नयाँ सरकार गठन गर्ने आह्वान गर्नुपर्ने दाबी गरेका छन्। विश्वासको मतका लागि ओलीले राखेको प्रस्तावउपर प्रतिधिनिसभाको सोमबारको बैठकमा भएको मतदानमा उनी विश्वास प्राप्त गर्न असफल भएसँगै उनले यस्तो दाबी गरेका हुन्। अन्तत:संसदले ओली सरकारलाई विधिवत् विदाइ गरेको छ।तर केही समयदेखि हुर्केको निरंकुश ओलीप्रवृत्ति परास्त भैसकेको छैन।, भट्टराईले ट्वीटमा लेखेका छन्, देशमा बचेखुचेको लोकतान्त्रिक मूल्यमान्यता कायम गर्ने हो भने राष्ट्रपतिले तुरून्त धारा ७६(२)अनुरूप २ वा २ भन्दा बढी दलको नयाँ सरकार गठन गर्ने आह्वान गरून्। दलहरूले स्वीकारून्। सोमबारको मतदानमा जनता समाजवादी पार्टीका सांसदहरु दुई खेमामा विभाजित भएका थिए। जसपाका अध्यक्ष उपेन्द्र यादव समुहका सांसदले प्रधानमन्त्री केपी शर्मा ओलीले पेस गरेको विश्वासको मतको विपक्षमा मतदान गरे भने अर्का अध्यक्ष महन्थ ठाकुर समूहका सांसदहरु तटस्थ बसेका छन्। उनले कांग्रेस सभापति शेरबहादुर देउवा र माओवादी केन्द्रका अध्यक्ष प्रचण्डले पनि आफ्नो कुरा सुनेको तर कार्यान्वयन नगरेको भन्दै प्रधानमन्त्रीले कुरा पनि सुनेको र कार्यान्वयन पनि गरेको भन्दै आभारी प्रकट गरे। प्रधानमन्त्री ओलीले आफ्ना कुरा सुनेर माग पूरा गर्न अग्रसरता लिएकोमा धन्यवाद दिँदै उनले राजनीतिक आन्दोलनका दौरान मुद्दा चलाइएका केहीको मुद्दा फिर्ता भएपनि सबैको मुद्दा फिर्ता हुनुपर्ने माग गरे। सबै मुद्धा फिर्ता नभएर साथीहरू जेलमा भएकाले अहिले सरकारलाई विश्वास दिन सक्ने र अविश्वास गर्ने ठाउँमा पनि नरहेको ठाकुरको भनाइ थियो। जनता समाजवादी पार्टीका अध्यक्ष उपेन्द्र यादवले जसपाका सांसदहरुले विश्वासको मत प्रस्तावको विपक्षमा मत जाहेर गर्ने बताए। नागरिकता विधेयक, मधेस आन्दोलनको क्रममा मधेसी नेताहरुमाथि झुटा मुद्दा र सरकारबाट दमन जस्ता विभिन्न मुद्दाका कारण प्रधानमन्त्रीको भूमिका र गतिविधिप्रति आफूहरुलाई विश्वास नरहेको उनको भनाइ थियो। जसपाका १५ सांसदले ओलीको विपक्षमा मत दिए भने १५ जना तटस्थ बसे।"
"१२ बजेदेखि संसद अधिवेशन अन्त्य, प्रधानमन्त्री ओली शीतलनिवासमा","काठमाडौं : सरकारले प्रतिनिधिसभाको विशेष अधिवेशन अन्त्यका लागि राष्ट्रपतिसमक्ष सिफारिस गरेको छ। सोमबार प्रधानमन्त्री निवास बालुवाटारमा बसेको मन्त्रिपरिषद्को आकस्मिक बैठकले अधिवेशन अन्त्यका लागि राष्ट्रपतिसमक्ष सिफारिस गर्ने निर्णय गरेको हो। बैठकले आजै राति १२ बजेदेखि लागू हुने गरी अधिवेशन अन्त्य गर्न मन्त्रिपरिषदले सिफारिस गरेको एक मन्त्रीले जानकारी दिए। प्रधानमन्त्रीले जुन प्रयोजनको लागि संसद बैठक बोलाइएको हो त्यसको काम सकिएपछि अधिवेशन अन्त्य गर्ने प्रस्ताव बैठकमा सुनाएका थिए। मन्त्रिपरिषद्को सिफारिसमा राष्ट्रपतिले अधिवेशन बोलाउने र समापन गर्ने संवैधानिक व्यवस्था छ। प्रधानमन्त्री ओलीले विश्वासको मत लिनका लागि बोलाइएको सोमबार प्रतिनिधिसभाको बैठकपछि सभामुख अग्नि सापकोटाले वैशाख ३० गते अर्को बैठक बोलाएका थिए। मन्त्रिपरिषद बैठक सकिए लगत्तै प्रधानमन्त्री ओली राष्ट्रपतिको कार्यालय शीतल निवास गएका छन्। प्रधानमन्त्री ओलीले विश्वासको मत लिने प्रयोजनका लागि राष्ट्रपतिबाट प्रतिनिधिसभाको अधिवेशन आह्वान भएको थियो। राष्ट्रपति विद्यादेवी भण्डारीले वैशाख २७ गते सोमबार दिउँसो १ बजेका लागि राष्ट्रपतिबाट संसद अधिवेशन आह्वान भएको थियो। प्रधानमन्त्री केपी ओली संसद्बाट विश्वासको मत लिन असफल भएका छन्। प्रधानमन्त्री ओलीले विश्वासको मत नपाएको घोषणा सभामुख सापकोटाले गरेका हुन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
"मुस्ताङमा करेन्ट लागेर २ जना घाइते, एकको अवस्था गम्भीर",जोमसोम: मुस्ताङमा सोमबार करेन्ट लागेर २ जना व्यक्ति घाइते भएका छन् । घाइतेमध्ये एकको अवस्था गम्भीर रहेको जिल्ला प्रहरी कार्यालय मुस्ताङले जनाएको छ । मुस्ताङको वारागुङ मुक्तिक्षेत्र४ एक्लेभट्टी भन्ने स्थानमा बिद्युत पोलमा चढी हाईटेन्सन लाईनको तार तान्ने क्रममा अचानक करेन्ट लाग्दा बाग्लुङ जिल्ला जैमुनी नगरपालिका बस्ने ३२ वर्षीय मनबहादुर बहीक र निर्मल सापकोटा घाइते भएको जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले जानकारी दिए । उनका अनुसार करेन्ट लागेर घाइते भएका व्यक्तिलाई उपचारका लागि जिल्ला अस्पतालमा ल्याइएकोमा अस्पतालबाट रिफर गरी थप उपचारका लागि पोखरा पठाइएको छ । प्रहरीका अनुसार घाइतेमध्ये एकजना गम्भीर रहेको र निजको टाउकोमा चोट र पेटमा करेन्टले जलेको अवस्था छ । उक्त घाइते बोल्न नसक्ने अवस्थामा छन् । स्थानीयका अनुसार विद्युत तार विस्तारको क्रममा लापरवाहीका कारण काम नसकिँदै विद्युत प्रवाह छोडिएकाले अचानक करेन्ट लागेर घटना भएको बताइएको छ । घटना बारे प्रहरीले आवश्यक अनुसन्धान अघि बढाएको बताएको छ ।
पाँच हजार ४३२ अक्सिजन सिलिण्डर वितरण,"काठमाडौं : नेपाल प्रहरीको सक्रियतामा देशभरका विभिन्न स्थानबाट पाँच हजार ४३२ थान अक्सिजन सिलिन्डर सङ्कलन गरेको छ। सङ्कलित सिलिण्डरमध्ये एक हजार ४४१ भरी रहेको र तीन हजार ९९१ खाली सिलिन्डर रहेका छन्। त्यसमध्ये चार हजार ५८९ वटा कोभिड अस्पताल र सम्बन्धित अक्सिजन प्लान्ट उद्योगलाई उपलब्ध गराइएको छ। बाँकी ८४३ अक्सिजन सिलिन्डर जिल्ला सङ्कट व्यवस्थापन केन्द्र तथा जिल्लास्थित प्रहरी कार्यालयमा राखी आवश्यकता अनुसार वितरण गरिने प्रहरी प्रधान कार्यालयले जनाएको छ। कतिपय खाली सिलिन्डरलाई भर्नका लागि डिपोमा पठाइएको प्रहरी प्रवक्ता प्रहरी वरिष्ठ उपरीक्षक बसन्तबहादुर कुँवरले जानकारी दिए। आवश्यकताभन्दा बढी अक्सिजन सिलिन्डर होल्ड गर्ने अस्पताल, व्यक्ति लगायत अन्य सङ्घसंस्था तथा स्वास्थ्य प्रयोजनबाहेक अन्य प्रयोजनमा प्रयोग गर्ने उद्देश्यले विभिन्न उद्योग, कलकारखाना, कवाडी, ग्यास वेल्डिङ, पसल तथा गोदाममा स्टक गरी राखेका अक्सिजन सिलिन्डर नियन्त्रणमा लिई स्वास्थ्य तथा जनसंख्या मन्त्रालयले निर्धारण गरेको संख्या अनुसार वितरण गरिएको प्रहरीले जनाएको छ। नयाँ भेरियन्ट सहितको कोभिड१९ को दोस्रो चरणको सङ्क्रमणको कारण महामारीले चरम रुप लिइरहेको विषम परिस्थितिमा यसको सङ्क्रमण रोकथाम, नियन्त्रणका लागि नेपाल प्रहरीले सिलिण्डर सङकलनमा सक्रियता बढाएको हो। स्वास्थ्य प्रयोजन बाहेक अन्य प्रयोजनका लागि स्टक राख्ने व्यक्ति तथा सम्बन्धित निकायलाई आवश्यक कारबाहीका लागि थप अनुसन्धान समेत भइरहेको जनाइएको छ। जथाभावी रुपमा मौज्दात गरेको पाइए प्रहरी कारबाही हुने चेतावनी दिइएको छ।"
"वीरगन्जमा कोरोनाबाट सोमबार ८ जनाको मृत्यु, ३१ जना भेन्टिलेटरमा","वीरगन्जः वीरगन्जमा सोमबार मात्रै कोरोना भाइरस संक्रमणका कारण थप ८ जनाको मृत्यु भएको छ । सोमबार नारायणी अस्पतालमा ५, नेशनल मेडिकल कलेजको कोरोना अस्पतालमा २ जना र वीरगन्ज हेल्थ केयर हस्पिटलमा १ जनाको मृत्यु भएको हो । नारायणी अस्पतालमा उपचाररत वीरगन्ज महानगरपालिका वडा नम्बर ४ की ४० वर्षीया महिलाको सोमबार साँझ साढे ६ बजे मृत्यु भएको छ । बैशाख २३ गते अस्पतालमा भर्ना भएकी ती महिलाको त्यही दिन एन्टिजेन विधिबाट परीक्षण गर्दा उनको कोरोना रिपोर्ट पोजिटिभ आएको थियो । यस्तै नारायणी अस्पतालमै उपचाररत वीरगन्ज १० की ६९ वर्षीया महिलाको पनि सोमबार अपरान्ह सवा ४ बजे मृत्यु भएको छ । बैशाख २३ गते अस्पतालमा भर्ना भएकी ती महिलाको पनि त्यही दिन एन्टिजेन विधिबाट परीक्षण गर्दा उनको कोरोना रिपोर्ट पोजिटिभ आएको थियो । नारायणी अस्पतालमा उपचाररत बाराको जितपुर सिमरा उपमहानगरपालिका १४ बेहरीका ७० वर्षीय पुरुषको पनि सोमबार बिहान पौने ११ बजे मृत्यु भएको छ । बैशाख २६ गते नारायणी अस्पतालमा भर्ना भएका उनको त्यही दिन एन्टिजेन परीक्षण गर्दा कोरोना रिपोर्ट पोजिटिभ आएको थियो । नारायणी अस्पतालमै उपचाररत पर्साको बहुदरमाइ नगरपालिका वडा नम्बर २ सिसियाडी बैरियाका ६५ वर्षीय पुरुषको पनि सोमबार बिहान ९ बजे मृत्यु भएको छ । नारायणी अस्पतालमा बैशाख २३ गते भर्ना भएका ती पुरुषको त्यही दिन एन्टिजेन विधिबाट परीक्षण गर्दा उनको कोरोना रिपोर्ट पोजिटिभ आएको थियो । वीरगन्जकै नेशनल मेडिकल कलेजको कोरोना अस्पतालमा उपचाररत वीरगन्ज १३ मुर्लीका ६५ वर्षीय पुरुषको पनि सोमबार बिहान साढे २ बजे मृत्यु भएको छ । बैशाख १८ गते अस्पतालमा भर्ना भएका ती पुषको बैशाख २० गते पीसीआर परीक्षण गर्दा उनमा कोरोना संक्रमण पुष्टि भएको थियो । नारायणी अस्पतालमै उपचाररत बाराको निजगढ नगरपालिका वडा नम्बर ७ का ६० वर्षीय पुरुषको पनि सोमबार बिहान २ बजे मृत्यु भएको छ । बैशाख १७ गते नारायणी अस्पतालमा भर्र्ना ती पुरुषको बैशाख १८ गते एन्टिजेन परीक्षण गर्दा कोरोना संक्रमण पुष्टि भएको थियो । नारायणी अस्पतालमै उपचाररत वीरगन्जको छपकैयाका ४५ वर्षीय पुरुषको पनि सोमबार बिहान २ बजे मृत्यु भएको छ । बैशाख १८ गते अस्पतालमा भर्ना भएका ती पुरुषको बैशाख २० गते पीसीआर परीक्षण गर्दा उनको कोरोना रिपोर्ट पोजिटिभ आएको थियो । यस्तै वीरगन्ज हेल्थ केयर हस्पिटलमा उपचाररत वीरगन्ज महानगरपालिका वडा नम्बर १० की ६० वर्षीया महिलाको पनि सोमबार बिहान मृत्यु भएको छ । बैशाख २३ गते वीरगन्ज हेल्थ केयर हस्पिटलमा भर्ना भएकी ती महिलाको त्यही दिन पीसीआर परीक्षण गर्दा उनको रिपोर्ट पोजिटिभ आएको थियो । उपचारका क्रममा ती महिलाको सोमबार बिहान साढे १२ बजे मृत्यु भएको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए । सोमबार ८ जनाको मृत्यु भएसँगै कोरोनाको दोश्रो लहर सुरुभयता वीरगन्जमा कोरोना संक्रमणबाट मृत्यु हुनको संख्या ८१ पुगेको छ । श्रीवास्तवका अनुसार मृतक ८१ मध्ये पर्सा जिल्लाका मात्र ५१ जना हुन् । मृतक अन्य ३१ जना भने अन्य जिल्ला घर भइ वीरगन्जमा बस्दै आएकाहरु रहेको श्रीवास्तवले जानकारी दिए । अस्पतालमा रहेका ३८२ संक्रमितमध्ये ३१ जना भेन्टिलेटरमा सोमबार साँझसम्म वीरगन्जका विभिन्न अस्पतालमा गरी ३८२ जना संक्रमति उपचाररत रहेको जिल्ला प्रशासन कार्यालय पर्साका कोभिड फोकल पर्सन विनय श्रीवास्तवले जानकारी दिए । उनका अनुसार, नारायणी अस्पतालमा १२४ जना , नारायणी बयोधा हस्प्टिलमा २४ जना, मेडिकल कलेजको कोरोना अस्पतालमा ९५, वीरगन्ज हेल्थ केयर हस्पिटलमा २५, गण्डक हस्पिटलमा ११ , तराइ हस्पिटलमा २६, भवानी अस्पतालमा २४ संक्रमित उपचाररत छन् । यस्तै वीरगन्ज महानगरपालिकाको कोभिड अस्थायी अस्पतालमा १५ जना , प्रभु अस्पतालमा १८ जना, एडभान्स हस्पिटलमा १८ र कृष्ण हस्पिटलमा १ जना संक्रमित अहिले उपचाररत छन् । अस्पतालमा उपचाररत ३८२ जना संक्रमति मध्ये एचडियुमा २१९, आइसियुमा १३२ र भेन्टिलेटरमा ३१ जना रहेको श्रीवास्तवले जानकारी दिए ।"
तालिबानद्वारा तीन दिन युद्धविराम घोषणा,काबुल : अफगानिस्तानको प्रमुख विद्रोही पक्ष तालिबान समूहले इस्लाम धर्मावलम्बीहरुको महान पर्व ईद अलफित्रका अवसरमा तीन दिने युद्धविराम घोषणा गरेको छ । तालिबान समूहका प्रवक्ता जबिहुल्लाह मुजाहिदले ट्वीट गर्दै इद पर्वका अवसरलाई खुशीयालीपूर्वक शान्तिपूर्ण र सुरक्षित वातावरणमा मनाउन अफगान सरकारसँग तीन दिने युद्धबिराम गरिएको बताए। उनले इदको पहिलोदेखि तीन दिनका अवधिमा आफ्ना सबै तालिबान लडाकूहरुलाई कुनै पनि आक्रामक कारबाहीहरु स्थगित गर्न निर्देशन पनि दिए । यस वर्षको इद आगामी बिहीबार पर्ने सम्भावना छ । तालिबान प्रवक्ताले युद्धविरामको अवधिमा अफगान सेनाको नियन्त्रणमा रहेका क्षेत्रमा प्रवेश नगर्न पनि आफ्ना लडाकूहरुलाई अनुरोध गरेका छन् । तालिबान समूहको अग्रसरतामा देशका विभिन्न भागमा हिंसात्मक भिडन्त जारी रहेकै अवस्थामा तालिबान समूहले युद्धविरामको घोषणा गरेको छ ।  रासससिन्ह्वा
प्रतिनिधि सभाको बैठकमा के भने कांग्रेस सभापति देउवाले ? (पूर्णपाठ),"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले जनताले गत निर्वाचनमा स्पष्ट बहुमत दिएपनि सरकार र सरकारका प्रमुख प्रधानमन्त्री ओलीले जनता सामु गरेका वाचा बिर्सिएको तथा अधिनायकवादी चरित्र प्रदर्शन गरेको आरोप लगाएका छन्। प्रधानमन्त्री केपी शर्मा ओलीले प्रतिनिधिसभाको आजको बैठकमा विश्वासको मतका लागि राखेको प्रस्तावमा उनले ओली आफैँले उत्पन्न गरेको समस्याका कारण विश्वासको मत माग्नु पर्ने अवस्थामा पुगेको टिप्पणी गरे। उनले नेपालको संविधानको धारा ७६ को उपधारा (२) बमोजिम अर्को सरकार गठनका लागि प्रक्रिया अगाडि बढाउन आह्वान गरेका छन्। ओलीलाई देश र जनताको हितमा काम गर्न कहाँ कसले रोक्यो : देउवा ओली सरकार पूर्ण रुपमा असफल भइसकेको छ: देउवा उनले जनताको जीवन रक्षा गर्ने औषधिमा पनि भ्रष्टाचार गर्नु अमानवीयता, अनैतिकता र गैरजिम्मेवारीको पराकाष्ठा र जनताविरुद्धको अक्षम्य अपराध भएको आरोप लगाए। संसद् देउवाले गरेको भाषणको पूर्णपाठ माननीय सभामुखज्यू, कोभिड१९ को महामारीका कारण धेरै नेपाली दिदीबहिनी, दाजुभाइहरुले ज्यान गुमाउनु परेको छ। म यस दुःखद घडीमा दिवंगत आत्माहरुको चीर शान्तिको कामना साथ शोक सन्तप्त परिवारजनमा हार्दिक समवेदना व्यक्त गर्दछु। विभिन्न अस्पतालहरुमा उपचारत रहेका र घरमा आईसोलेसनमा बसेका सबैको शीघ्र स्वास्थलाभको कामना गर्दछु। आज प्रतिनिधि सभाको यो बैठक बसिरहेको बेला देश अत्यन्त अप्ठ्यारो अवस्थामा छ। नेपाली जनताले दशकौं देखि गरेको ठूलो त्याग, तपस्या र अतुलनिय बलिदान पश्चात हामीले देशमा संघीय, लोकतान्त्रिक गणतन्त्रात्मक शासन व्यवस्था प्राप्त गरेका छौं। संविधानले बहुलवादमा आधारित बहुदलीय प्रतिस्पर्धात्मक संघीय, लोकतान्त्रिक गणतन्त्रात्मक संसदीय शासन प्रणालीको व्यवस्था गरेको छ। संविधानले समानुपातिक समावेशीताको सिद्धान्तलाई अंगिकार गरी राज्यलाई समावेशी चरित्रको बनाएको छ। यस्तो राजनीतिक प्रबन्ध सहितको यो संविधान नेपाली जनताको धेरै पुस्ताको रगत र पसिनावाट सिचिंत गरि हुर्काएको बिरुवा हो। म आजका दिनमा लोकतन्त्रकालागि जीवन आहुती दिएका प्रातः स्मरणीय शहिदहरुलाई सम्मानपूर्वक स्मरण गरिरहेको छु। लामो जेल यातना, प्रवासको कष्ट वा अन्य शारिरिक, मानसिक आर्थिक कष्ट व्योहोरेको आफु भन्दा पहिलेको र आफ्नु पुस्तालाई पनि सम्झीरहेको छु र नयाँ पुस्ता जसले संविधान बनाउन र लोकतान्त्रिक व्यवस्था स्थापनाकालागि महत्वपूर्ण संघर्ष गरेको छ त्यो पनि मेरो मानसपटलमा ताजा छ। आज मेरो मनमा प्रश्न पनि उठीरहेको छ। के हामीले बलिदानवाट स्थापित गरेको लोकतान्त्रिक व्यवस्था र संविधान बमोजिम मुलुक चलेको छ ? के हाम्रा राजनीतिक गतिविधिहरु लोकतान्त्रिक मूल्य, मान्यतामा आधारित, उच्च नैतिक र चारित्रिक धरातलमा उभिएका, देश र नेपाली जनताको हितका लागि केन्द्रीत छन ? के आज सरकार संचालनको जिम्मा लिएकाहरुबाट संघीय लोकतान्त्रिक गणतन्त्र र संविधान सुरक्षित छ ? वर्तमानमा उठेका यी प्रश्नवाट हामी भाग्न सक्दैनौ। ईतिहासले पनि भोलि यी प्रश्नको जवाफ खोजीरहने छ। संविधान निर्माण भई सकेपछिको पहिलो संसदीय निर्वाचनमा तत्कालिन नेकपा (एमाले) र नेकपा (माओवादी) को गठबन्धनले झण्डै दुई तिहाई मत प्राप्त गरेर यो सरकारको गठन भएको हो। आज तीन वर्षमा नै प्रधानमन्त्रीले प्रतिनिधि सभामा विश्वासको मत लिनका लागि आउनु परेको छ। यसका लागि को जिम्मेवार छ ? यो परिस्थितिको लागि स्वयं प्रधानमन्त्री जिम्मेवार छन। हाम्रो संविधानले प्रधानमन्त्रीलाई कार्यकारी प्रमुखको हैसियतले सम्पूर्ण अधिकार दिएको छ। देश र जनताका हितमा काम गर्न उहाँलाई कसले कहिले कहाँ रोक्यो ? हामीले प्रतिपक्षका रुपमा हमेशा रचनात्मक र सहयोगी भूमिका निर्वाह गर्यौं। आफु कार्यकारी प्रमुख प्रधानमन्त्री हुने अनि अरुका माथि दोष र गुनासा थुपारेर जिम्मेवारीबाट भाग्न पाउनु हुन्न। यो सरकार गठनपछि विगत तीन वर्षको मूल्यांकन गर्दा माननीय केपी शर्मा ओलीजीको सरकार पूर्ण रुपले असफल भएको छ। म मा प्रधानमन्त्रीज्यूलाई आग्रह गर्न चाहन्छु। मानिस दुनियाबाट भाग्न सक्छ आफैबाट भाग्न सक्दैन। एक पटक छातीमा हात राखेर भन्नुस, आफैले आफैलाई सोध्नुस यो अवस्था तपाईले सृजना गर्नु भएको अंकगणितीय दम्भ, राजनीतिक अव्यवस्था, कुशासन र भ्रष्टाचार कारण होईन ? माननिय सभामुखज्यू हामी अहिले यो सदनमा छलफल गरिरहेको अवस्थामा बाहिर नेपाली दिदीबहिनी, दाजुभाइहरु कोभिड१९ को महामारीमा परि घरमा, बाटोमा, एम्बुलेन्समा र अस्पतालमा अक्सीजन नपाएर छट्पटाएर मरी रहेको दयनिय अवस्था छ। अस्पतालहरुमा बेड, आइसीयू र भेन्टीलेटर नपाएर नागरिकले ज्यान गुमाउनु परेको छ। कोरोनाको महामारी प्रारम्भ भएको एक वर्ष भन्दा बढी समय भई सक्यो। सरकारले नियन्त्रण र रोकथामको कुनै व्यवस्था गरेन। हाम्रो पार्टीले कोभिड१९ को प्रकोप प्रारम्भ हुँदा नै सरकारलाई सहयोग गर्ने प्रतिवद्धताका साथ समयमा नै नियन्त्रण र रोकथामका उपाय अपनाउन पटकपटक ध्यानार्कषण गराउँदा पनि सरकार सचेत एवं गम्भीर भएन। विज्ञहरुले कोभिड१९ को पटकपटक लहर आउन सक्ने, जुनसुकै बेला जोखिम बढ्न सक्ने भनि दिएको चेतावनीलाई सरकारले सुनेन। समयमा कोभिड१९ विरुद्धको खोपको व्यवस्था गरेन। फलस्वरुप अहिले नेपाल विश्वमा नै कोभिड१९ को उच्च जोखिममा रहेका देशहरुमा गणना भएको छ। यस्तो अवस्था आउनमा यो सरकार पूर्णरुपमा जिम्मेवार छ। बेलैमा सरकारले गर्नु पर्ने काम नगरेको र सावधानी नअपनाएका कारण भयावह अवस्था सृजना भएको छ। दुई हप्ता अगाडि संक्रमितको संख्या निकै बढ्न थालेको अवस्थामा प्रधानमन्त्रीजी ठूलो तामझामकासाथ तयार हुन बाँकी नै रहेको धरहरा उद्घाटन गर्न जानु भयो। यो गैर जिम्मेवारीपनको नमूना हो। अहिले सम्म थोरै मानिसलाई मात्र खोप दिन सकिएको छ। कमीसनको कारण खोप आउन नसकेको कुरा सार्वजनिक भईसकेको छ। जनताको जीवन रक्षा गर्ने औषधीमा पनि भ्रष्टाचार गर्नु अमानवियता, अनैतिकता र गैरजिम्मेवारीको पराकाष्ठा र जनता विरुद्धको अक्षम्य अपराध हो। जनताको जीवन रक्षा गर्नु पर्ने सरकार स्वयं जिवनदायीनी औषधी (खोप) भ्रष्टाचारमा संलग्नु हुनुले यो सरकारको अनैतिक चरित्र उदाङ्गो भएको छ। एक वर्ष पहिले कोभिड१९ को पहिलो लहर शुरु हुँदा सरकारले आयात गरेका स्वास्थ सामग्री पीपीई, कोभिड१९ परिक्षणका सामग्री, मास्क, सेनेटाईजर र अत्यावश्यक औषधीमा भ्रष्टाचार भयो अहिले खोपमा भ्रष्टाचार भएको छ। यो भन्दा निर्लज्जता के हुन सक्दछ ? व्यापारिक घरानाहरुलाई पोस्नका लागि तपाईले नेपाली जनताको जीवन दाउमा लगाउनु भएको तथ्यलाई ईतिहासले बिस्रीन्छ ? म यस सम्मानित सदन मार्फत माननीय प्रधानमन्त्रीलाई स्मरण गराउन चाहन्छु। औषधी मूलो नपाएर कुनै पनि नेपालीले ज्यान गुमाउनु पर्ने छैन भनि तपाईले भन्नु भएको होईन ? के आज ज्यान गुमाईरहेका नेपाली होईनन ? कहाँ गयो तपाईको प्रतिबद्धता ? आफ्ना जनताका लागि अक्सीजनको व्यवस्थासम्म गर्न नसक्ने, अक्सीजन, बेड, आईसीयू, भेन्टीलेटर र अस्पतालको अभावमा जनता मरी रहदा टुलुटुलु हेरि बस्ने निरिह प्रधानमन्त्रीले भाषणमा आत्मरति र आत्म प्रसंशा गर्नु विडम्बनापूर्ण अवस्था हो। माननिय सभामुख महोदय यो सरकार गठन भएका दिन देखि संघीय, लोकतान्त्रिक गणतन्त्रको संविधान जोखिममा परेको छ। सरकार गठनसंगै संविधान भत्काउने काम शुरु भयो। प्रतिनिधि सभा सदस्यको सपथ ग्रहण नगरिकन कुनैपनि माननीय सदस्यले यो सभा र समितिको समेत काम कारवाहिमा भाग लिन नपाउने व्यवस्था संविधानले गरेको छ तर माननीय प्रधानमन्त्रीजी प्रतिनिधि सभाको सदस्यको सपथ नलिई प्रधानमन्त्री नियुक्त हुनु भयो। प्रतिनिधि सभाको सभामुख र उप सभामुख फरकफरक दलको प्रतिनिधि हुनु पर्ने संविधानको भावनालाई अपव्याख्या गरि दल एकीकरण पछि पनि एकै दलका प्रतिनिधि कायम राख्नु भयो। संविधानको यो वाध्यात्मक व्यवस्थालाई लत्याउने वदनियत राखी हाल सम्म पनि प्रतिनिधि सभालाई उपसभामुख बिहिन राख्ने काम भएको छ। प्रदेश सभामा पनि सभामुख र उपसभामुख फरक दलबाट हुनु पर्ने संवैधानिक व्यवस्थालाई ठाडै ईन्कार गर्ने काम भएको थियो। उहाँले असंवैधानिक र अलोकतान्त्रिक तवरले प्रतिनिधि सभाको विघटन गर्नु भयो। प्रतिनिधि सभा विघटनलाई हामीले तत्काल नै असंवैधानिक, अलोकतान्त्रिक, अधिनायकवादी र सर्वसत्तावादी कदम ठहर गर्यौं। देशमा क्रियाशिल अधिकांश दलहरुको धारणा समान रह्यो। सर्वोच्च अदालतले प्रतिनिधि सभाको विघटन संविधान प्रतिकूल भएको हुदा पुनस्र्थापन हुने ठहर गर्यो। प्रतिनिधि सभा पुनस्र्थापना हुने सर्वाेच्च अदालतको फैसलापछि नैतिकताको आधारमा राजीनामा गर्नु पर्नेमा प्रधानमन्त्रीले त्यो पनि आवश्यक देख्नु भएन। विगत तीन वर्षमा संविधानको भावनालाई निस्तेज गर्ने, संसदीय मूल्य, मान्यतालाई समाप्त गर्ने लोकतान्त्रिक बिधि र पद्धतिलाई कुण्ठित पार्ने प्रसस्त कामहरु भएका छन। अधिकारको विकेन्द्रीकरण संघीयताको मूल मर्म हो तर प्रधानमन्त्रीजी प्रारम्भ देखिनै अधिकारको केन्द्रीकरणमा लाग्नु भयो। राज्यका महत्वपूर्ण निकाय वा सरकारका विभागहरु आफु मातहत राख्ने अभिरुचि जाग्यो। हुकुमी शैलीमा शासन चलाउने कार्य भयो। संविधानको भावना विपरित संविधानका मूल संरचनालाई नै भत्काउने, संसदीय मूल्य र मान्यता, विधि र पद्धतिलाई कमजोर गर्ने गरि संघीय संसदलाई छलेर अध्यादेशबाट शासन गर्ने चरित्र देखा पर्यो। संवैधानिक परिषद् सम्बन्धि संविधानको विषेश व्यवस्थालाई खण्डित गर्दै संसदको वास्ता नगरि संबैधानिक परिषद् (काम, कर्तव्य, अधिकार र कार्यविधि) सम्बन्धि ऐनलाई अध्यादेश मार्फत पटकपटक संशोधन गरि संवैधानिक परिषद्को मर्यादा, गरिमा समाप्त गर्ने कार्यक्षेत्र संकुचित गर्ने, संवैधानिक परिषद्बाट आफु अनुकुल नियुक्ति गर्ने प्रपञ्च गरियो। यस्ता धेरै अध्यादेश जारी भए। जसको हामीले प्रतिवाद गरेका छौ। बहुदलीय व्यवस्थामा दलहरुलाई विभाजन गरी कमजोर पार्ने प्रयत्न भए। सासद अपहरण गर्ने जस्ता घटना सुनिए। संसदको अधिवेशन आह्वान र अन्त्य गर्ने सम्बन्धमा संविधानले विशिष्ट व्यवस्था गरेको छ। यसका राष्ट्रिय, अन्तर्राष्ट्रिय परम्परा पनि छन जुन संसदीय व्यवस्थामा अनुकरणीय हुन्छन्। सरकारबाट माननीय सभामुखलाई जानकारी समेत नहुने गरी संसद अधिवेशनको अन्त्य गर्ने काम भयो। यसले वर्तमान सरकार संविधान र संसदीय मान्यताप्रति प्रतिवद्ध नभएको प्रष्ट छ। संविधान बमोजिम अत्यन्त मर्यादित, गरिमामय र निष्पक्ष रहनु पर्ने, संविधानको मर्म र भावना अनुरुप कार्य सम्पादन गर्नु पर्ने महत्वपूर्ण पद र संस्थालाई दुरुपयोग गर्ने तीनको महत्व र गरिमा कम गरि वर्तमान राजनीतिक व्यवस्थालाई नै कमजोर गर्ने गतिबिधि भए। यी घटनाहरुले मा प्रधानमन्त्रीजीमा संविधान म नै हूँ बरु संविधान भन्दा माथि हूँ भन्ने दम्भ विकसित भएको प्रमाणित हुन्छ। माननीय सभामुख महोदय, बितेका तीन वर्षमा देशमा भ्रष्टाचार मौलाएर गयो। भ्रष्टाचारका ठूलाठूला काण्ड भए। सरकारका बहुमूल्य जग्गा र सम्पत्ति बिना मूल्य व्यापारिक घरानाहरुसंगको मिलोमतोमा लिजका नाममा दिईए। मन्त्री स्वयं कमीसनको खेलमा लागेका घटना सार्वजनिक भए। कोभिड१९ को रोकथाम र नियन्त्रणसंग सम्बन्धित सामग्री, औषधी र खोप खरिदको अनियमिता सतहमा आयो। राष्ट्रिय गौरवका महत्वपूर्ण योजनाहरु आर्थिक अनियमितता र भ्रष्टाचारका कारण अलपत्र परेका छन। यी कुनैपनि विषयमा विश्वसनिय छानबिन र कारवाही नभएको तथ्यलाई हेर्दा प्रधानमन्त्रीको भ्रष्टाचार नियन्त्रणमा रुची भएको देखिएन। बरु प्रधानमन्त्रीले नै अनियमितताको बचाउ गरेको देखियो। सरकारले सुशासनको प्रत्याभूति गर्न सकेन। माननीय सभामुख महोदय संविधानको कार्यान्वयनको सन्दर्भमा पनि सरकार असफल भयो। संघीयतालाई सुदृढ गर्न तत्काल बनाउनु पर्ने आवश्यक कानून हालसम्म पनि बनेका छैनन। फलस्वरुप प्रदेश सभा, प्रदेश सरकार र स्थानीय तहले संविधान बमोजिम आफ्ना अधिकारको प्रयोग गर्न सकेका छैनन। यस बिचमा बनेका कतिपय कानून र संघीय संसदमा विचाराधिन विधेयक संघीय, लोकतान्त्रिक भावनाका विपरित छन। मौलिक हकको सहि कार्यान्वयनका लागि गर्नु पर्ने कानूनी व्यवस्था पनि फितलो रह्यो। नागरिकका मौलिक हक र स्वतन्त्रता कुण्ठित गर्ने गरि विधेयक प्रस्ताव गरिए। सूचनाको हक, प्रेसको स्वतन्त्रतालाई कमजोर गर्ने प्रयास भए। नागरिकको सांस्कृतिक हक समाप्त गर्ने प्रयत्न भयो। शान्ति प्रकृयाका बाकी काम अलपत्र परेका छन। नेपाली काँग्रेसको दवाव र सक्रियतामा आयोग गठन भएपनि कानूनको अभाव र सरकारबाट हुनु पर्ने अन्य आवश्यक सहयोग र समन्वय हुन नसकेका कारण आयोगका काम अगाडि बढेका छैनन। आम जनताले सरकार हुनुको अनुभूति सम्म गरेका छैनन। म प्रधानमन्त्रीजीलाई सोध्न चाहन्छु तपाईले चुनावका बेला गरेका बाचा र पछि पटक पटकका भाषण सम्झना छ ? रेल यात्राका तथाकथित कथा, पानी जहाजको सफर, घर घरमा ग्यासका पाईप, कोहि भोको बस्नु पर्दैन, कोहि भोकले मर्दैन, सडक बालक हुने छैनन, भीक माग्ने मानिस भेटिने छैन, कसैले रोजगारीका लागि विदेश जानु पर्दैन भन्ने उक्तिहरु, कहाँ गए यी सबै कुरा ? देशमा विकास निर्माणको अवस्था दयनिय छ। प्रधानमन्त्रीजीलाई मैले पूँजीगत खर्चको कमजोर अवस्था बारे बताउनु पर्दैन होला। सभामुख महोदय, यो सरकारको गठनपछि देशमा शान्ति सुरक्षाको अवस्था खस्कीदै गयो। महिला बालबालिकाको बलात्कारका घटना बढ्दै गए। अन्य आपराधिक घटनामा पनि बृद्धि भयो। सरकार अपराधीलाई कानूनी दायरामा ल्याउन नितान्त असफल रह्यो। फलस्वरुप अपराधीको मनोबल बढ्दै थप अपराध हुन थाले। अबोध बालिका निर्मला पन्तको बलात्कार र हत्याका अपराधी पक्राउ परेनन। यो त एक प्रतिनिधिमूलक घटना हो। देश भरि यस्ता धेरै घटना भएका छन। महिला, बालबालिका सबै भन्दा बढी असुरक्षित भए। देशमा दण्डहिनताको अवस्था विद्यमान छ। देशको नागरिक प्रशासन, सुरक्षा निकाय, संवैधानिक निकायहरुमा सर्वत्र राजनीतिक दवाव र त्रास सृजना गरियो। सरकारले अधिनायकवाद र सर्वसत्तावादको अभ्यास गरि रह्यो। आम जनताको जीवन यापन कष्टकर भएको छ। खाद्य पदार्थमा मिसावट, कालो बजारी, कृतिम अभाव, खाद्य सामग्री र अन्य दैनिक उपभोग्य बस्तुको मूल्य बृद्धिका कारण जनता कष्टमा छन। अहिले देशमा आत्महत्याका घटना धेरै भईरहेका छन। आम मानिस अभाव, चिन्ता र निराशामा छन। यस्तो बेलामा सरकार जनताको अभिभावक बन्न सकेको छैन। सभामुख महोदय, अन्तर्राष्ट्रिय स्तरमा देशको सम्मान र स्वाभिमान कमजोर भएको छ। मित्र राष्ट्रहरुसगं सन्तुलित सम्बन्ध कायम हुन सकेको छैन। कोभिड१९ को भयावह अवस्थामा अन्तर्राष्ट्रिय संघ, संस्था र मित्र राष्ट्रहरुवाट कोभिड१९ को रोकथाम र नियन्त्रण गर्न र नेपाली नागरिकलाई कोभिडबाट बचाउन आवश्यक सामग्री, औषधी, खोप लागायत प्राप्त हुन सक्ने सहयोग पनि सरकारले लिन सकेको छैन। यसरी सहयोग लिनु पर्ने बेलामा प्रधानमन्त्रीजीले संचार माध्यमबाट नेपालमा कोरोना नियन्त्रण भईसकेको अभिव्यक्ति दिएर अन्तर्राष्ट्रिय समुदायलाई समेत गुमराह गर्नु भयो। नेपाली जनताका कारण नेपालमा कोभिड१९ बढेको भनि माननीय प्रधानमन्त्रीले आफ्नो कमजोरीलाई ढाकछोप गर्ने काम गर्नु भयो। राष्ट्रको कुटनीतिक क्षमता निकै कमजोर भएको छ। मित्र राष्ट्रहरुसँग विगतमा भएका सहमति समझौंताको कार्यान्वयन नभएका कारण देशको विश्वसनियतामा ह्रास आएको छ। अन्त्यमा, नेपाली जनताले गत निर्वाचनमा स्पष्ट बहुमत दिएको सरकार र सरकारका प्रमुख प्रधानमन्त्री माननीय केपी शर्मा ओलीजीले जनता सामु गरेका बाचा विर्सीएको, देश र जनताको हितमा काम गर्न नसकेको, अधिनायक र सर्वसत्तावादी चरित्रको प्रदर्शन गरेको, सुशासनको प्रत्याभूति दिन नसकेको, देशको स्वाभिमान मर्यादा र गरिमा बढाउन नसकेको, कोभिड१९ को रोगथाम र नियन्त्रणमा सर्वदा असफल भएको, शान्ति सुरक्षा कायम गर्न नसकेको र संविधान बिधि र पद्धतिलाई नै समाप्त गरि संघीय, लोकतान्त्रिक गणतन्त्रात्मक व्यवस्थालाई नै आँच पुग्ने कार्य गरेको हुँदा अहिले मुलुकमा जटिल अवस्था सृजना भएको छ। प्रधानमन्त्रीजी आफैले उत्पन्न गरेको समस्याका कारण विश्वासको मत माग्नु पर्ने अवस्थामा पुग्नु भएको छ। नेपाली कांग्रेस माननीय प्रधानमन्त्रीले राख्नु भएको विश्वासको मतको प्रस्तावको विपक्षमा मतदान गर्ने जानकारी गराउँदछु। साथै प्रतिनिधि सभामा उपस्थित सबै राजनीतिक दल र माननीय सदस्यज्यूहरुलाई प्रमुख प्रतिपक्षी दलका नेताका हैसियतले प्रधानमन्त्रीले राख्नु भएको विश्वासको मतको प्रस्तावको विपक्षमा मतदान गर्न आव्हान गर्दछु। आज माननिय प्रधानमन्त्री केपी शर्मा ओलीले नेपालको संविधानको धारा १०० को उपधारा (१) बमोजिम विश्वासको मतका लागि प्रतिनिधि सभा समक्ष राखेको प्रस्ताव पारित नहुने भएको हुँदा नेपालको संविधानको धारा ७६ को उपधारा (२) बमोजिम अर्को सरकार गठनका लागि प्रक्रिया अगाडि बढाउन समेत आव्हान गर्दछु। जय नेपाल !"
बाँकेलाई स्वास्थ्य आपतकाल घोषणा गर्न कांग्रेसको माग,"नेपालगन्ज: नेपाली कांग्रेस बाँकेले कोरोना महामारी नियन्त्रण गर्न जिल्लालाई स्वास्थ्य आपतकाल घोषणा गर्न सरकारसँग माग गरेको छ । जिल्ला सभापति किरण कोइरालाको सभापतित्वमा सोमबार नेपालगन्जमा सम्पन्न कांग्रेस बाँकेका पदाधिकारीको बैठकले कोरोना महामारी नियन्त्रण बाहिर जाँदा अस्पतालमा अहिले पनि कोरोना संक्रमितले सहज रुपमा उपचार पाउन नसकेको, अस्पतालमा भर्ना हुनका लागि घण्टौ समय कुर्नु परिरहेको, पहुँच नपुगेका बिरामीले ज्यानै गुमाउनु परेको र अस्पतालले समेत भार थेग्न नसकिरहेको अवस्थामा सरकारले स्वास्थ्य आपतकाल तत्काल घोषणा गर्नुपर्ने माग गरेको हो । अस्पतालमा अक्सिजन, औषधी, स्वास्थ्यकर्मी र प्राविधिकको दीर्घकालीन ब्यवस्थापन गर्न माग गर्दै रेम्डिसिभिर औषधी, सेनिटाइजर, मास्क तथा खाद्यान्न र तरकारीमा कालोबजारी भइरहेको जनगुनासोलाई सम्बोधन गर्न अनुगमनलाई तिब्रता दिन कांग्रेसले सम्बन्धित निकायको ध्यानाकर्षण गराएको छ ।"
"नेपालले भने, देश, जनता र लोकतन्त्रको भविष्य सुरक्षित गर्न मतदान गरेनौं (पूर्णपाठ)","काठमाडौं : नेकपा एमालेका नेता तथा पूर्व प्रधानमन्त्री माधवकुमार नेपालले देश, जनता र लोकतन्त्रको भविष्य सुरक्षित गर्नको लागि विश्वासको मत नदिने र प्रतिनिधि सभाको बैठकमा अनुपस्थित हुने निर्णय गरेको बताएका छन्। सोमबार साँझ एक विज्ञप्ति जारी गर्दै उनले प्रधानमन्त्री ओलीलाई राष्ट्र र जनताको हित, संवैधानिक मान्यता, राजनीतिक नैतिकता र लोकतन्त्रको मर्यादा लगायत कुनैपनि दृष्टिबाट विश्वासको मत दिन उचित नहुने भएकाले बैठकमा उपस्थित नभएको बताए छ। नेपालले यो निर्णय हाम्रो देश, जनता र पार्टीप्रतिको निष्ठाको द्योतक भएको धारणा राखेका छन्। उहाँले नेपालको संविधान, लोकतन्त्र, राष्ट्रिय हितका साथै नेकपा (एमाले) को विधान,विधि, सिद्धान्त, नीति र आदर्श विपरीतका कामकावाई तीब्र पार्दै देश, जनता र लोकतन्त्रको भविष्यलाई नै खतरातर्फ धकेलिरहनु भएको छ। प्रधानमन्त्री केपी ओलीले राष्ट्रिय हित, स्वाधीनता र स्वाभिमानमा आँच पुग्ने किसिमका गतिविधिहरु गर्दै राज्यलाई नै कमजोर तुल्याइरहनु भएको छ। नेपालले विज्ञप्तिमार्फत भनेका छन्, प्रदेश सरकारहरुलाई पनि सत्ता संघर्षतर्फ धकेल्दै अस्तव्यस्त बनाउनेतर्फ उहाँको संलग्नता रहेको छ। यसको ज्वलन्त उदाहरणका रुपमा गण्डकी र लुम्बिनी प्रदेशमा संविधान र लोकतन्त्रको मर्म तथा मान्यता विपरीत भएका कार्यहरुलाई लिन सकिन्छ। नेपालले ओलीलाई देश, जनता र पार्टी प्रति जिम्मेवार भए सोच्न, देशको संविधान र पार्टीको विधानको सम्मान गर्न, विगतका गल्तीहरुलाई सच्याउन, पार्टी एकताका लागि हामीले अगाडि सारेका कुराहरुको सम्बोधन गर्न र राष्ट्रिय तथा पार्टीको एकतालाई नखल्बल्याउन आग्रह गरेका छन्। प्रतिनिधि सभाको असंवैधानिक विघटन, संवैधानिक परिषद्मा मनपरी, कानूनी शासनको उपहास, भ्रष्टाचारीहरुलाई संरक्षण जस्ता ओलीका क्रियाकलापहरु छताछुल्ल भइसकेको नेपालको आरोप छ। विश्वासको मतका लागि प्रधानमन्त्री एवम् एमाले अध्यक्ष केपी शर्मा ओलीले राखेको प्रस्तावउपर प्रतिधिनिसभाको सोमबारको बैठकमा मतदान भएको थियो। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई असहयोग गरेका थिए। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। पूर्णपाठ"
एमालेका २८ सांसदले गरे ह्वीप उल्लंघन (नामावलीसहित),"काठमाडौं : नेकपा एमालेका २८ जना सांसदले संसदीय दलकोको ह्वीप उलंघन गरेका छन् । विश्वासको मतका लागि ब एमाले अध्यक्ष एवम् प्रधानमन्त्री केपी शर्मा ओलीलाई विश्वासको मतदान गर्न सोमबार बोलाइएको प्रतिनिधिसभा बैठकमा उनीहरु अनुपस्थित भएका हुन्। संसदीय दलको ह्वीप विपरीत माधवकुमार नेपाल, झलनाथ खनालसहित २० जना प्रत्यक्ष निर्वाचित र ८ जना समानुपातिक मतदानको दिन अनुपस्थित भएका हुन्। उनीहरुमध्ये एक सांसद् प्रतिनिधि सभा बैठकमा सहभागी भएपनि पक्षविपक्ष कतै मतदान गरिनन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। ओलीले संसद्बाट विश्वासको मत पाएनन्, प्रधानमन्त्रीको पक्षमा जम्मा ९३ मत, अब स्वत: पदमुक्त प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्। यी हुन् माधव समूहका २८ सांसद १ योगेश भट्टराई २ झलनाथ खनाल ३ पवित्रा निरौला खरेल ४ भवानी खापुङ ५ जयकुमार राई ६  यज्ञराज सुनुवार ७ गणेश पहाडी ८ विरोध खतिवडा ९ कृष्णलाल महर्जन १० माधवकुमार नेपाल ११ जीवनराम श्रेष्ठ १२ नारायण खतिवडा १३ घनश्याम भुसाल १४ गोकर्ण विष्ट १५ सोमप्रसाद पाण्डे १६ मेटमणी चौधरी १७ झपट रावल १८ भीमवहादुर रावल १९ दिपकप्रकाश भट्ट २० सुरेन्द्र पाण्डे २१ रामकुमारी झाँक्री २२ सरला यादव २३ पुष्पाकुमारी कर्ण २४ं कल्याणी खड्का २५निरादेवी जैरु २६ कलिला खान (उपस्थित भए मतदान नगरेको) २७ लक्ष्मीकुमारी चौधरी २८ मुकुन्द न्यौपाने"
उपेन्द्रको प्रश्न : मधेसलाई उपेक्षा र अपमान गर्नेलाई किन दिने भोट ?,"काठमाडौँ: जनता समाजवादी पार्टीका अध्यक्ष उपेन्द्र यादवले केपी ओली नेतृत्वको सरकार मधेस र मधेसी मुद्दा प्रति अनुदार रहेको भन्दै उनको सरकारलाई विश्वासको मत नदिने बताएका छन् । सोमबार संसदलाई सम्बोधन गर्दै नेता यादवले जसपाका सांसदहरुले विश्वासको मत प्रस्तावको विपक्षमा मत जाहेर गर्ने जनाए । ओली सरकारले नै संघीयता र समावेशितालाई कुल्चने काम गरेको भन्दै यावदले फेरि विश्वासको मत दिनुको औचित्य नरहेको बताए । नागरिकता विधेयक, मधेस आन्दोलनको क्रममा मधेसी नेताहरुमाथि झुटा मुद्दा र सरकारबाट दमन जस्ता विभिन्न मुद्दाका कारण प्रधानमन्त्रीको भूमिका र गतिविधिप्रति आफूहरुलाई विश्वास नरहेको उनको भनाइ थियो । 'यही सरकारको पालामा हाम्रा साथीहरु जेलमा छन् । धेरैको गोली खाएर मृत्यु । संघीयता र समावेशिताको मर्मलाई सबैभन्दा धेरै यही सरकारले मिचेको छ । प्रधानमन्त्री ज्यू नै संविधान सच्याउने कुरा गर्दा मादल नबजाउनु भन्नुहुन्थ्यो अहिले आफैँ मादल बजाउँदै हुनुहुन्छ । कसलाई सुनाउन हो प्रधानमन्त्री ज्यू ? मधेसमा आन्दोलन भएर जनताले गोली खाँदा २४ वटा आँप खसेर जान्छ भन्नुभएको हैन ? ' स्वास्थ्यका कारण उत्पन्न वर्तमान अवस्थाप्रति पनि ओली सरकार उदासिन बनेको भन्दै नेता यादवले आक्रोश व्यक्त गरे । बिरामीहरु उपचार नपाएर छटपटाइरहँदा सरकार भने अयोध्यामा राम जानकीको रथजात्रा गरिरहेको भन्दै यादवले सरकारको आलोचना गरे । प्रधानमन्त्रीको संसद विघटनको निर्णयको प्रसंग कोट्याउँदै नेता यादवले भने 'विश्वास नै नभएको संसदबाट फेरि कुन नैतिकताले विश्वासको मत लिन खोज्दै हुनुहुन्छ ? विश्वासको मत किन दिने ? फेरि संघीयता र समावेशितालाई कुल्चनका लागि दिने ? ' प्रधानमन्त्रीले नै इतिहासमै सबैभन्दा धेरै समावेशितालाई कुल्चने काम गरेको र संघीयताका मर्म मिच्ने काम गरेको भन्दै यादवले टिप्पणी गरेका थिए । प्रदेशका अधिकार कानुन बनाएरै प्रधानमन्त्रीले खोस्ने काम गरेको र समावेशी मान्यतालाई बेवास्ता गर्दै नियुक्ति गरेकोमा यादवो आपत्ति थियो । यादवले भनेका छन्, 'प्रधानमन्त्रीजीको कुरामा पहिले त विश्वास लागेको थियो । पहिले भन्नुभएको थियो समृद्ध नेपाल, सुखी नेपाली । तर त्यस्तो हैन, आज दरिद्र नेपाल दुखी नेपाली को अवस्था छ ।'"
"चीनसँग जोडिएको गोरखाको एउटा गाउँ, जुन कोरोनाबाट अझै सुरक्षित छ","गोरखाः कोरोनाभाइरसको नयाँ भेरिएन्ट देशभर फैलिएर जनजीवन नराम्रोसित प्रभावित भएको छ । जिल्लाजिल्लामा निषेधाज्ञा छ । संक्रमणबाट बच्न केन्द्र तथा स्थानीय सरकारले भौतिक दूरी र मास्क अनिवार्य गरिरहेका छन् । गोरखाको दुर्गम धार्चे गाउँपालिकाको केन्द्र माछाखोलाका अधिकांश बासिन्दा दुईसातादेखि रुघाखोकी र ज्वारोले ग्रस्त छन् । गाउँपालिकाका प्रमुख सन्तोष गुरुङसहित सातजना कोरोना संक्रमित छन् । अहिले त्यहाँ बालबालिकादेखि वृद्धवृद्धा सबैको मुखमा मास्क छ । सोही बजारबाट बूढीगण्डकीको किनारै किनार दिनभरको पैदल यात्रापछि पुगिने अर्को दुर्गम चुमनुब्री गाउँपालिका भने कोरोना महामारीबाट सुरक्षित छ । यहाँ न कोही संक्रमित छन्, न कसैको मुखमा मास्क देखिन्छ । चुमनुब्री गाउँपालिकामा पहिलो चरणको महामारीमा पनि कोही पनि संक्रमित बनेनन् । दोस्रो चरणको कोरोना महामारी चलिरहँदा चुमनुब्री गाउँपालिकाका सातवटै वडा अहिलेसम्म सुरक्षित रहेको छ । चुमनुब्री गाउँपालिका प्रवेश गर्ने जम्मा तीनवटा नाका छन् । सम्भावित संक्रमितले प्रवेश नपाउन् भनेर गाउँपालिकाले तीनैवटा नाकामा कडाइ गरेको छ । नेपालीहरु प्रवेश गर्ने एक मात्र प्रवेशद्वार जगत हो, त्यहाँ हेल्थडेस्क राखिएको छ । त्यहाँ खटिएका दुई जना स्वास्थ्यकर्मीले ज्वारो तथा यात्रुको कन्ट्याक हिस्ट्री सोधपुछ गरेपछि मात्र बाटो खाली गरिदिन्छन् । अरु दुई नाका तिब्बती हुन्, जुन गत वर्षदेखि नै ठप्प छ । जङ्गली पशुपंक्षीबाहेक अरु केही प्रवेश गर्न पाउँदैनन् । चुमनुब्री गाउँपालिकामा सातवटा वडा छन् । वडा नं १ को २२५ घरधुरीका ८७७ जना, वडा नं २ का ३३४ घरधुरीका ११७७ जना, वडा नं ३ का ७२२ घरधुरीका ३०७७ जना, वडा नं ४ का २०९ घरधुरीका एक हजार आठजना, वडा नं ५ का दुईसय ४८ घरधुरीका सातसय ५६ जना, वडा नं ६ का दुईसय ७० घरधुरीका नौसय २५ जना र वडा नं ७ का दुईसय ६५ घरधुरीका एघारसय ९६ जना अहिलेसम्म सुरक्षित रहेका गाउँपालिकाले जनाएको छ । मनास्लु आरोहण, मनास्लु तथा चुमभ्याली ट्रेकिङले प्रसिद्ध चुमनुब्रीमा यतिबेला पर्यटन क्षेत्र सुनसान छ । पर्यटन व्यवसाय(होटल) ठप्प छ भने किसानहरु खेती किसानीमा व्यस्त छन् । कोरोना महामारीको बारेमा खासै चर्चा नहुने ल्हो गाउँका होटल व्यवसायी छिरिङ लामा बताउँछन् । कोरोनाका दृष्टिले चुमनुब्री अहिलेसम्म सुरक्षित छ, उनी भन्छन्, बाहिर देशबाट, बाहिर जिल्लाबाट आउनेहरु खासै छैनन् । त्यसैले यहाँ कोरोनाको कसैलाई डरत्रास छैन । गाउँलेहरु कोही सडक निर्माण गर्दैछन्, कोही घर बनाउने काममा तथा कोही खेती किसानीमा व्यस्त रहेका वडा नं ४ का अध्यक्ष पेमाडुण्डुप लामा बताउँछन् । सबैलाई आआफ्नै कामको ध्याउन्न छ । सबै काममै व्यस्त छन्, उनले भने, कोरोनाको बारेमा गफ गरेर बस्ने फुर्सदै छैन । मतलब पनि कसैले गर्दैनन् ।"
संसद् बैठक सकिएलगत्तै मन्त्रिपरिषद् बैठक,काठमाडौं : प्रधानमन्त्री केपी शर्मा ओलीले मन्त्रिपरिषद्को बैठक बोलाएका छन्। उनले सोमबार प्रतिनिधि सभाको बैठक सकिएलगत्तै बालुवाटारमा मन्त्रिपरिषद्को बैठक बस्ने बालुवाटार स्रोतले जनाएको छ। यस अगाडि साँझ ५ बजेका लागि निर्धारण गरिएको मन्त्रिपरिषद् बैठक बोलाएपनि संसद् बैठक जारी रहेकाले केहि समय पछाडि सरेको छ। प्रधानमन्त्री ओलीले आकस्मिक रुपमा मन्त्रिपरिषद्को बैठक बोलाएका हुन्। समसामयिक राजनीतिक घटनाक्रमलाई लक्षित गरी प्रधानमन्त्रीले बैठक बोलाएको बताइएको छ। ओलीले विश्वासको मत नपाउने अंक गणित देखिएको बेला उनले बोलाएको बैठकलाई अर्थपूर्ण रुपमा हेरिएको छ।
संसद्को भाषणप्रति रवीन्द्र मिश्रको व्यङ्ग्य : एउटा अपराधीले अर्को अपराधीलाई पालैपालो आरोप,"काठमाडौं : विवेकशिल साझा पार्टीका अध्यक्ष रवीन्द्र मिश्रले संसद्मा एउटा अपराधीले अर्को अपराधीलाई पालैपालो अपराधको आरोप लगाइरहेको भन्दै व्यङ्ग्य गरेका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै नेताहरुले एक अर्कोलाई आरोप लगाएको भन्दै उनले यस्तो व्यङ्ग्य गरेका हुन्। मिश्रले संसद्लाई सिनेमामा लगेर तुलना गरेका छन्। उनले आफूले दर्शकका रुपमा मनोरञ्जन लिइरहेको बताउँदै दर्शकले मनोरञ्जन लिएसम्म यस्ता सिनेमा बनि नै रहने टिप्पणी गरेका छन्। एउटा यस्तो सिनेमा हेर्दैछु, जहाँ एउटा 'अपराधी'ले आर्को 'अपराधी'लाई पालैपालो 'अपराध'को आरोप लगाइरहेछन्। र, म दर्शकका रुपमा मनोरञ्जन लिइरहेछु। मिश्रले फेसबुकमार्फत भनेका छन्,तर विडम्वना के भने, मजस्ता दर्शकले मनोरञ्जन लिएसम्म यस्ता सिनेमा बनि नै रहने छन्। र, म हेरिनै रहेको हुनेछु। यो विडम्वनालाई कसरी तोड्ने होला? सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि छलफल जारी रहेको छ। मा भाग लिँदै प्रचण्डले आफूले विघटन गरेको संसद्सँग विश्वासको मत माग्ने नैतिक अधिकार नभएको दाबी गरेका हुन्। मन्तव्यका क्रममा प्रमले प्रस्तावका पक्षमा मतदान गर्न सांसदसँग आग्रह गरे। प्रधानमन्त्रीको प्रस्तावमाथि केन्द्रित रही दलीय प्रतिनिधित्वका आधारमा सदस्यले आआफ्ना धारणा राख्नेछन्। सांसदको धारणा र उठाइएको प्रश्नमा प्रधानमन्त्री ओलीले जवाफ दिनेछन्। प्रधानमन्त्रीको जवाफपछि विश्वासको मतका लागि मत विभाजनसम्बन्धी प्रस्ताव निर्णयार्थ प्रस्तुत गरिने छ। मत विभाजनका क्रममा हुन्छ, हुन्न र दिन्न भन्ने तीन थरि मत जाहेर गर्ने व्यवस्था हुने छ। मलाई अविश्वास गर्नुपर्ने कुनै कारण छैन : प्रधानमन्त्री ओली कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली ओलीलाई देश र जनताको हितमा काम गर्न कहाँ कसले रोक्यो : देउवा ओली सरकार पूर्ण रुपमा असफल भइसकेको छ: देउवा विश्वासको मत माग्ने नैतिक अधिकार ओलीसँग छैन : प्रचण्ड प्रधानमन्त्रीको विपक्षमा भोट हालौँ, नयाँ इतिहास बन्छ : प्रचण्ड हामी कतै लाग्दैनौं, तटस्थ बस्छौं : महन्थ उपेन्द्रको प्रश्न : मधेसलाई उपेक्षा र अपमान गर्नेलाई किन दिने भोट ? प्रतिनिधि सभामा जवाफ दिँदै प्रधानमन्त्री ओली (लाइभ) संसद्को भाषणप्रति रवीन्द्र मिश्रको व्यङ्ग्य : एउटा अपराधीले अर्को अपराधीलाई पालैपालो आरोप"
"प्रधानमन्त्रीको विपक्षमा भोट हालौँ, नयाँ इतिहास बन्छ : प्रचण्ड","काठमाडौं : पुष्पकमल दाहाल प्रचण्डले दुई तिहाइको बहुमत प्रधानमन्त्री केपी शर्मा ओलीको दम्भका कारण भत्किएको बताएका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै प्रचण्डले ओलीजीको अहंकारले आज मुलुक यो हालतमा आइपुगेको धारणा राखे। प्रचण्डले आफूले विघटन गरेको संसद्सँग विश्वासको मत माग्ने नैतिक अधिकार ओलीसँग नभएको दाबी गरे। प्रचण्डले विश्वासको मत लिने प्रधानमन्त्रीको कदम नाटक मात्रै भएको टिप्पणी गरे । उनले लोकतान्त्रिक संस्था, पद्धति, परम्परा र विधिलाई छलेर अरु नै केही गर्न खोजेको हो कि भन्ने आशंका उब्जिएको बताए। ओलीले संसदलाई सरकारले अपमान र उपेक्षा गरेको उनले प्रतिक्रिया दिए। प्रचण्डले ओलीलाई प्रधानमन्त्री भएको पहिलो दिनदेखि नै संविधान र प्राप्त उपलब्धिहरुविरुद्ध क्रियाशील भएको आरोप लगाए । उनले प्रतिनिधिसभा विघटन गर्ने मनसायका साथ प्रधानमन्त्रीले विश्वासको मत मागेको होइन भन्ने आशंका भएको बताए। यो सदनले विश्वासको मत दिँदैन।उनले भने,लोकतान्त्रिक अधिकार भित्रै प्रधानमन्त्री जीले विश्वासको मतको अपिललाई सम्मान गर्न चाहन्छु तर सरकार गठन भए यता गरेका कार्य हेर्दा विश्वासको मत प्राप्त गर्ने स्थिति छैन। उनले धेरै प्रतिकुलताकाबीच वाम गठबन्धन भएको, कम्युनिष्ट पार्टीको एकता भएको दाबी गरे। उनले भने, गठबन्धनको प्रस्ताव लिएर जाने म नै हो। उहाँलाई प्रधानमन्त्रीको प्रस्ताव गर्ने पनि म मै हो र सरकरका गतिविधिले संविधानलाई पनि कोरोना लागे जस्तो भयो। आइसियुमा लागेर जस्तो स्थिति आएको छ । आफूले डेढ वर्ष अगाडिबाट नै सर्वदलीय संयन्त्र बनाउन आग्रह गरेको बताउँदै प्रचण्डले कोरोना नियन्त्रणका लागि सर्वदलीय संयन्त्र बनाउन आह्वान गरे। आज प्रधानमन्त्रीले राखेको विस्वासको मतको विपक्षमा प्रधानमन्त्री सबैले पक्षमा हालौं भन्नुभयो उनले अन्तिममा भने, म चाहिँ प्रधानमन्त्रीजीबाहेक सबैले प्रधानमन्त्रीको विपक्षमा भोट हालौँ नयाँ इतिहास बन्छ। मलाई अविश्वास गर्नुपर्ने कुनै कारण छैन : प्रधानमन्त्री ओली कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली ओलीलाई देश र जनताको हितमा काम गर्न कहाँ कसले रोक्यो : देउवा ओली सरकार पूर्ण रुपमा असफल भइसकेको छ: देउवा विश्वासको मत माग्ने नैतिक अधिकार ओलीसँग छैन : प्रचण्ड"
महामारीमा टिकापुर अस्पताल : भेन्टिलेटर हेर्दाहेर्दै मृत्यु वरण गर्छन् कोरोना संक्रमित,"टीकापुर : कैलालीको टीकापुर अस्पतालको सघन उपचार कक्षमा सात थान भेन्टिलेटर छन् । भेन्टिलेटरकै छेउमा हुन्छ, कोरोना संक्रमितको उपचार । भर्ना भएका अधिकांश बिरामीमा श्वासप्रश्वास र फोक्सोमा समस्या छ । उनीहरुलाई भेन्टिलेटरको आवश्यकता छ । अस्पतालमा जनशक्तिको अभाव हुँदा भेन्टिलेटर चल्दैनन् । भेन्टिलेटर नचलेपछि उपचारका लागि भर्ना भएका बिरामी भेन्टिलेटर हेरेर ज्यान गुमाइरहेका छन् । आइतबार र सोमबार दुई दिनमा मात्रै टीकापुर अस्पतालमा १४ जनाले ज्यान गुमाएका हुन् । अस्पतालमा दोस्रो लहरको कोरोना संक्रमण फैलिएपछि २१ जनाले ज्यान गुमाई सकेका छन् । टीकापुर नगरपालिका वडा नं १ का ४५ वर्षीय पुरुष चार दिनदेखि अस्पतालमा भर्ना थिए । उनमा सुधार नभएपछि आफन्तले भेन्टिलेटरको खोजी गरेर कोहलपुर लैजाने निर्णय गरे । भेन्टिलेटरको सहायतामा उपचार गर्नुपर्ने उनलाई सघन उपचार कक्षबाट एम्बुलेन्समा राख्दै गर्दा आइतबार उनको ज्यान गयो । भेन्टिलेटर हुँदा समेत हामीले उपचार पाएनौं, आफन्तलाई अकालमै गुमायौं, अस्पतालमा भेन्टिलेटर टाँगेको छ, तर त्यसलाई हेरेर विरामीको मृत्यु भइरहेको छ उनका भाई प्रेम शाहले भने उपचार कक्षमा राखिएका तिनै भेन्टिलेटर हेरेर बिरामीले ज्यान गुमाइरहेका छन् । कोरोना संक्रमितलाई उपचार गर्ने भन्दै टीकापुर अस्पतालमा स्थापना भएको भेन्टिलेटरसहितको आइसीयू जनशक्तिको अभावमा प्रयोगविहीन भएपछि बिरामी ज्यान गुमाउन बाध्य छन् । एनेस्थेसियोलोजिस्ट र फिजिसियन चिकित्सकको अभावमा सातवटा भेन्टिलेटरसहितको आइसीयू प्रयोगविहीन बनेको छ । अस्पतालले लामो समयदेखि एनेस्थेसियोलोजिस्ट र फिजिसियन चिकित्सकको माग गर्दै आएको भए पनि व्यवस्था हुन नसक्दा आइसीयूमा भर्ना गरेर उपचार गर्नुपर्ने कोरोना संक्रमित उपचार नपाएर ज्यान गुमाइरहेका छन् । अस्पतालले हाल २० शैयाको एचडियु (आई डिपेन्डेन्सी युनीट) स्थापना गरेर कोरोना संक्रमितको उपचार गर्दै आएको छ । अस्पतालका मेडिकल सुपेरिटेण्डेन्ट डाक्टर रेमकुमार राईले अस्पतालमा उपलब्ध जनशक्ति, श्रोत साधनको प्रयोग गरेर उपचार गरिरहेको बताए । आंशिक रुपमा भेन्टिलेटर हामीले चलाइरहेका छौं, हामीले लिएको तालिमका आधारमा उपचार भइरहेको छ, डाक्टर राईले भने, एनेस्थेसियोलोजिष्ट भएको भए भेन्टिलेटर ट्युबको प्रयोग गरेर कृतिम श्वास दिएर उपचार गर्न सकिन्थ्यो । एनेस्थेसियाको चिकित्सक नहुँदा भेन्टिलेटर चलाउन सकिएको छैन । आइसीयू सञ्चालनमा आउन नसक्दा कोरोना संक्रमितलाई थप उपचारका लागि धनगढी र नेपालगञ्ज पठाउनु पर्ने वाध्यता छ । ती ठाउँमा रहेका अस्पतालमा समेत कोरोना संक्रमितले सहज रुपमा उपचार पाउन नसक्दा ज्यान गुमाउनु पर्ने अवस्था आएको छ । स्थानीयले जनशक्तिको व्यवस्थापन गरेर भएपनि तत्काल आइसीयू सञ्चालन हुनुपर्ने माग गर्दै आएका छन् । अस्पताल विकास समितिका अध्यक्ष दीपक रावलले जनशक्तिको व्यवस्थापन निकै चुनौतीपूर्ण भइरहेको बताए । गत वर्षदेखि नै एनेस्थेसियोलोजिस्ट माग्दै आएका छौं, आफू पनि खोजीरहेका छौं तर पाउन सकेका छैनौं उनले भने,संघीय मन्त्रालयका मन्त्री, प्रदेश सरकारका मन्त्री देखि सबैलाई भन्दाभन्दै थाकिसक्यौं, अहिले त फोन पनि उठ्दैन । अध्यक्ष रावलले अस्पतालमा भएका पूर्वाधारको प्रयोग गर्ने जनशक्ति नहुँदा अकालमा ज्यान गुमाउनु परिरहेको गुनासो गरे । कैलालीको पूर्वी भेगका टीकापुर, लम्कीचुहा र भजनी नगरपालिकाका साथै जानकी, जोशीपुर, बर्दगोरिया, मोहन्याल गाउँपालिका र छिमेकी बर्दिया जिल्लाको पश्चिमी भेगका पालिकाका बासिन्दाले उपचार सेवा लिँदै आएको यो अस्पतालले विगत लामो समयदेखि नै जनशक्ति अभाव भोग्दै आएको छ । १० जना विशेषज्ञ चिकित्सकको दरबन्दी रहेको अस्पतालमा हाल ५ जना मात्रै कार्यरत छन । ती मध्ये ३ जना करारमा कार्यरत छन । अध्यक्ष रावलले सुदूरपश्चिम प्रदेश सरकारसँग तत्काल २ जना मेडिकल अधिकृत र १५ जना स्टाफ नर्सको माग गरेको जानकारी दिए । उनका अनुसार प्रदेश सरकारले हाल ७ जना मेडिकल अधिकृत खटाएको छ ।"
गण्डकीमा संसदीय नेतालाई नसोधी राजमो सचेतकको ह्विप,"पोखरा : आफ्नो नेतृत्वमा प्रदेश सरकार गठनका लागि कांग्रेसले राष्ट्रिय जनमोर्चाको साथ खोजिरहेका बेला उक्त पार्टीकी सचेतक पियारी थापाले सांसदहरुलाई ह्विप जारी गरेकी छन्। थापाले आफ्ना संसदीय दलका नेता कृष्ण थापा र अर्का सांसद खिमविक्रम शाहीलाई सोमबार पत्र लेख्दै कांग्रेस संसदीय दलका नेता कृष्णचन्द्र नेपाली पोखरेललाई मुख्यमन्त्रीमा नियुक्त गर्नका लागि प्रदेश प्रमुख समक्ष प्रस्तुत गर्ने दाबी अनिवार्य रुपमा हस्ताक्षर गर्न ह्विप जारी गरेकी हुन्। थापाले उक्त ह्विप सामाजिक सञ्जालमा पोस्ट गरेकी छन्। उनले भनेकी छन्, ह्विप तपाईंहरुको इमेल ठेगाना, फेसबुक मेसेन्जर, संसदीय दलको सूचनामा टाँस गरिएको र हुलाकद्वारा तपाईंहरुको ठेगानामा समेत पठाइएको जानकारी गराइन्छ। सचेतक पियारी थापाले अरु दुई सांसद कृष्ण थापा र खिमविक्रम शाहीको नाममा २ वटा छुट्टाछुट्टै पत्रमार्फत ह्विप जारी गरेकी हुन्। तर यसबारे संसदीय दलका नेता कृष्ण थापाले कुनै प्रतिक्रिया जनाएका छैनन्। २ सांसद कांग्रेसको पक्षमा छैनन् भने सचेतक थापा खुलेरै कांग्रेसको सरकार बनाउन कस्सिएकी छन्। ३ सांसद रहेको राजमोको साथ नपाए कांग्रेस, माओवादी र जसपा मिलेर गण्डकी प्रदेशमा सरकार बनाउन सम्भव छैन। ६० सदस्यीय गण्डकी प्रदेश सभामा एमालेका २८, कांग्रेसका १५, माओवादीका १२ (सभामुखसहित), राजमोका ३ र जसपाका २ सांसद छन्। विपक्षीहरुले ल्याएको अविश्वास प्रस्तावमाथि मत विभाजन गर्न तोकिएको दिन २७ गतेको अघिल्लो दिनै मुख्यमन्त्री पृथ्वीसुब्बा गुरुङले राजीनामा गरेका छन्। प्रदेश प्रमुख सीताकुमारी पौडेलले बहुमतसहित नयाँ सरकारका लागि ३ दिन आउन दलहरुलाई आह्वान गरेकी छन्।"
"ओलीले संसद्बाट विश्वासको मत पाएनन्, प्रधानमन्त्रीको पक्षमा जम्मा ९३ मत, अब स्वत: पदमुक्त","काठमाडौं : प्रधानमन्त्री केपी ओली संसद्बाट विश्वासको मत लिन असफल भएका छन्। विश्वासको मतका लागि ओलीले राखेको प्रस्तावउपर प्रतिधिनिसभाको सोमबारको बैठकमा भएको मतदानमा उनी विश्वास प्राप्त गर्न असफल भएका हुन्। प्रधानमन्त्री ओलीले विश्वासको मत नपाएको घोषणा सभामुख अग्नी सापकोटाले गरेका हुन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। प्रधानमन्त्री ओलीले विश्वासको मत नपाएको जानकारी सभामुख अग्नी सापकोटाले राष्ट्रपति विद्या भण्डारीलाई दिनेछन्। संसद्बाट विश्वासको मत नपाएपछि ओलीले अब स्वत पदमुक्त हुनेछन्। उनलाई काम चलाउ प्रधानमन्त्री तोकेर राष्ट्रपतिले संसदभित्रबाटै बहुमतको सरकार बनाउन दलहरूलाई आव्हान गर्नेछिन्। कांग्रेस, माओवादी र जनता समाजवादी पार्टी मिलेर वैकल्पिक सरकार गृहकार्यमा लागेका छन्। बहुमतको आधारसहित आजै उनीहरूले राष्ट्रपतिकहाँ जाने तयारी छ।"
कोरोना संक्रमित पत्रकारका लागि विशेषज्ञ डाक्टरको व्यवस्था,"नेपालगन्ज : बाँकेमा कोरोना संक्रमित पत्रकारका लागि विशेषज्ञ डाक्टरको व्यवस्था गरिएको छ । नेपाल पत्रकार महासंघ बाँके शाखाले कोरोना अवधिभरका लागि नेपालगन्ज मेडिकल कलेज शिक्षण अस्पतालमा कार्यरत फिजिसियन तथा फोक्सो रोग विशेषज्ञ डा सुवास योगीलाई स्वास्थ्य परामर्शदाताको रुपमा नियुक्त गरेको हो । डा योगीले होम आइसोलेसनमा बसेका पत्रकारको घरमै पुगेर स्वास्थ्य उपचार गर्नेछन् । महासंघ अध्यक्ष दामोदर भण्डारी र डायोगीबीच सोमबार नेपालगन्जमा सम्झौता पत्रमा हस्ताक्षर भएको छ । कोही पत्रकारलाई कोरोना लागेर बिरामी भएमा महासंघद्वारा डायोगीलाई साथमा लिएर घरमै गइ स्वास्थ्य चेकजाँच गराइनेछ, सम्झौता पत्रमा भनिएको छ, डायोगीले औषधि उपचार तथा विभिन्न जाँचहरु गराउनु हुने र गम्भीर स्वास्थ्य अवस्था देखिए अस्पतालमा भर्नाका लागि रिफर गर्नुहुनेछ । बाँकेमा अहिलेसम्म १२ जना पत्रकारलाई कोरोना संक्रमण भइसकेको छ । अहिले पनि केही पत्रकार होम आइसोलेसनमा छन् । विशेषज्ञ डाक्टरसहितको सेवा पाउँदा पत्रकारलाई राहात हुनेछ ।"
साना उद्योगका १५ थान अक्सिजन सिलिण्डर अर्घाखाँची अस्पतालमा,सन्धिखर्क : अर्घाखाँचीको सदरमुकाम सन्धिखर्कमा रहेका घरेलु तथा साना उद्योगहरुले प्रयोग गरेका १५ थान अक्सिजनसहितका सिलिण्डर अर्घाखाँची अस्पतालमा लगिएको छ । कोभिड १९ को संक्रमण दिन प्रतिदिन बढेसँगै जिल्ला प्रहरी कार्यलय अर्घाखाँचीका प्रहरी नायब उपरीक्षक माधब बुढाथोकीको नेतृत्वमा खटिएको प्रहरी टोलीले साना तथा घरेलु उद्योगमा प्रयोग गरिरहेका १५ थान अक्सिजन सिलिन्डर व्यवसायीकै सहमतिमा अर्घाखाँची अस्पतालमा लगेको हो । उक्त अक्सिजन सिलिन्डर ग्यास प्रमुख जिल्ला अधिकारी बिष्णु पौडेलले अर्घाखाँची अस्पतालका प्रमुख डाक्टर कपिल गौतमलाई हस्तान्तरण गरेका छन् ।
नयाँ सरकार गठनका लागि प्रकिया थाल्न राष्ट्रपतिसमक्ष तीन दलको आग्रह,"काठमाडौं : प्रधानमन्त्री केपी ओली संसद्मा विश्वासको मत पाउन असफल भएपछि विपक्षी तीन दलका अध्यक्षहरूले बहुमतीय सरकार गठनका लागि प्रक्रिया अघि बढाउन राष्ट्रपतिलाई आह्वान गरेका छन् । संविधानको धारा ७६ को उपधारा २ बमोजिम नयाँ सरकार गठक प्रक्रिया प्रारम्भ गर्न उनीहरूले संयुक्त रुपमा राष्ट्रपतिलाई आह्वान गरेका हुन्।कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवले संयुक्त विज्ञप्ति जारी गर्दै यस्तो आग्रह गरेका हुन्। संविधानको धारा ७६ को उपधारा २ (१) बमोजिम प्रतिनिधि सभामा कुनै पनि दलको स्पष्ट बहुमत नरहेको अवस्थामा प्रतिनिधि सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई राष्ट्रपतिले प्रधानमन्त्री नियुक्त गर्ने व्यवस्था छ ।"
ललितपुरमा अक्सिजन भर्नेको चाप (फोटोफिचर),"काठमाडौं : कोरोनाबाट सङ्क्रमितको उपचारका लागि अक्सिजन अत्यावश्यक भएपछि अक्सिजन उद्योगमा सवारी साधन र मानिसको चाप भएको छ। पछिल्लो समयमा राजधानीका केही अस्पतालमा समेत अक्सिजनको अभाव देखिएको हो। तर गिरोहले भने यसको कालोबजारी गर्न थालेको भेटिएको छ। अक्सिजनको अभाव भएपछि केही अस्पतालले पूर्ण क्षमतामा कोरोना सङ्क्रमितको उपचार गर्न नसकिएको जनाएका छन् । चिकित्सकहरूले कोरोनाको न्यू भेरियन्टबाट ग्रसित अधिकांश बिरामीलाई अक्सिजनको जरुरी हुने बताउँदै आएका छन् । अक्सिजनको पर्याप्त उपलब्धता भए मात्र थुप्रै सङ्क्रमितको ज्यान जोगाउन सकिने उनीहरूको भनाइ छ। भविष्यका लागि भन्दै धेरैले घरघरमा अक्सिजनका सिलिन्डर जुटाएर राखेका छन्। अझ पछिल्लो समय स्थानीय तहले अक्सिजनसहितको आइसोलेसन बनाएर अक्सिजन थुपारेर राखेका छन्। यी सबै गतिविधिले बजारमा अक्सिजन ग्यासको अभाव बढाएको छ। नेपालमा अहिले अक्सिजन सिलिण्डर छ हजार २८८ रहेको र दैनिक एक हजार ४११५ लिटर खपत भइरहेको जनाइएको छ । सरकारले अक्सिजन अभाव हुन नदिन चीन सरकारबाट खाली अक्सिजनका २० हजार सिलिण्डर ल्याउन थालेको छ । स्वास्थ्य तथा जनसङ्ख्या मन्त्रालयले अक्सिजन प्रयोग गरिने उद्योगधन्दा केही समयका लागि बन्द गर्न उद्योग, वाणिज्य तथा आपूर्ति मन्त्रालयलाई आग्रह गरेको छ । स्वास्थ्य मन्त्रालयले उद्योग मन्त्रालयलाई पत्र लेख्दै कोभिड१९ का सङ्क्रमितको उपचारमा अक्सिजन अभाव हुन नदिनका लागि उद्योगधन्दा केही समय बन्द गर्न आग्रह गरेको हो । कोभिड१९ संकट व्यवस्थापन केन्द्रका संयोजक ईश्वर पोखरेलका निर्देशनमा सङ्क्रमितका उपचारमा अक्सिजन अभाव हुन नदिनका लागि उद्योग, वाणिज्य तथा आपूर्ति मन्त्रालयका सहसचिव प्रेमकुमार श्रेष्ठका संयोजकत्वमा छ सदस्यीय कार्यदल गठन गरिएको छ। सर्वसाधारणलाई कोभिड१९ महामारीमा कुनै समस्या भए केन्द्रले तीन हटलाइन नम्बरमा सम्पर्क गर्न अनुरोध गरेको छ । उपप्रधानमन्त्रीका प्रेस सल्लाहकार गणेश पाण्डेका अनुसार सर्वसाधारणलाई ०१४२७१७३०, ०१४२८६६६० र टोलफ्री नम्बर ११४० मा सम्पर्क गर्न अनुरोध गरिएको छ । ललितपुरको औद्योगिक क्षेत्रस्थित कारखानामा सिलिन्डरमा अक्सिजन भर्न सवारी साधनको चाप बढेको छ। सोमबार लामो समयसम्म अस्पतालका गाडी र सर्वसाधरण समेत अक्सिजन भर्न लाइनमा बसेका थिए। ललितपुरको औद्योगिक क्षेत्रस्थित कारखानामा सिलिन्डरमा अक्सिजन भर्न लामबद्ध सवारी साधन र कामदार । तस्बिर : सुनीता डंगोल"
"कोरोना ग्राफ : एकैदिन ९२७१ संक्रमित, १३९ जनाको मृत्यु, ४००७ डिस्चार्ज",काठमाडौं : पछिल्लो २४ घण्टामा थप ९ हजार २७१ जनामा कोरोना भाइरस संक्रमण पुष्टि भएको छ। १७ हजार ६२३ नमूनाको पीसीआर र ७८८ को एन्टिजेन परीक्षमा ९ हजार २७१ जनामा संक्रमण देखिएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले बताए। मन्त्रालयकाअनुसार सक्रिय संक्रमितको संख्या ९३ हजार १४१ पुगेको छ। यस्तै मन्त्रालयका अनुसार पछिल्लो २४ घणटामा थप १३९ जनाको कोरोनाबाट मृत्यु भएको छ। योसँगै नेपालमा कोरोनाबाट मृत्यु हुनेको संख्या ३ हजार ८५९ पुगेको छ। आज देशभर ४२७ जना क्वारेन्टाइनमा छन्। यस्तै पछिल्लो २४ घण्टामा ४ हजार ७ जना डिस्चार्ज भएका छन्।
"हामी कतै लाग्दैनौं, तटस्थ बस्छौं : महन्थ","काठमाडौं : जनता समाजवादी पार्टी (जसपा) नेपालका अध्यक्ष महन्थ ठाकुरले प्रधानमन्त्री केपी शर्मा ओलीले राखेको विश्वासको प्रस्तावमा तटस्थ बस्ने बताएका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै ठाकुरले विश्वासका पक्षमा वा विपक्षमा मतदान नगरी तटस्थ बस्ने धारणा राखे। उनले कांग्रेस सभापति शेरबहादुर देउवा र माओवादी केन्द्रका अध्यक्ष प्रचण्डले पनि आफ्नो कुरा सुनेको तर कार्यान्वयन नगरेको भन्दै प्रधानमन्त्रीले कुरा पनि सुनेको र कार्यान्वयन पनि गरेको भन्दै आभारी प्रकट गरे। प्रधानमन्त्री ओलीले आफ्ना कुरा सुनेर माग पूरा गर्न अग्रसरता लिएकोमा धन्यवाद दिँदै उनले राजनीतिक आन्दोलनका दौरान मुद्दा चलाइएका केहीको मुद्दा फिर्ता भएपनि सबैको मुद्दा फिर्ता हुनुपर्ने माग गरे। सबै मुद्धा फिर्ता नभएर साथीहरू जेलमा भएकाले अहिले सरकारलाई विश्वास दिन सक्ने र अविश्वास गर्ने ठाउँमा पनि नरहेको ठाकुरको भनाइ थियो। उनले संविधान संशोधनमा त्रुटी भएकाले अहिलेको अवस्था आएको सुनाए। उनले संविधानले प्रधानमन्त्रीलाई कमजोर बनाएको टिप्पणी समेत गरे। उनले अहिले पनि संविधान संशोधनको माग रहेको बताए। अहिलेपनि आफूहरु विभेद र भेदभावको शिकार भइरहेका धारणा राखे। अहिलेको संविधानकै कारण आफ्ना नेताहरु जेल र तारेखमा बस्ने अवस्था रहेको ठाकुरको भनाई थियो। जनता समाजवादी पार्टी नेपाल (जसपा)ले प्रधानमन्त्री केपी ओलीले विश्वासको मत लिँदा सांसदलाई पक्ष वा विपक्षमा मत हाल्न ह्वीप जारी गरेको छैन। पार्टीले ह्वीप जारी नगर्ने भएपछि सोमबार सांसदले मतदान गर्दा विवेक प्रयोग गर्न पाउनेछन्। मलाई अविश्वास गर्नुपर्ने कुनै कारण छैन : प्रधानमन्त्री ओली कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली ओलीलाई देश र जनताको हितमा काम गर्न कहाँ कसले रोक्यो : देउवा ओली सरकार पूर्ण रुपमा असफल भइसकेको छ: देउवा विश्वासको मत माग्ने नैतिक अधिकार ओलीसँग छैन : प्रचण्ड प्रधानमन्त्रीको विपक्षमा भोट हालौँ, नयाँ इतिहास बन्छ : प्रचण्ड"
प्रतिनिधि सभामा जवाफ दिँदै प्रधानमन्त्री ओली (लाइभ),"काठमाडौं : प्रधानमन्त्री केपी शर्मा ओलीले प्रतिनिधि सभामा उठेका प्रश्नको जवाफ दिन थालेका छन्। उनले सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा उठेका प्रश्नको जवाफ दिन लागेका हुन्। ओलीले आफ्नो कार्यकालमा भएको उपलिब्धलाई मूल्याङ्कन गर्दै सबै दलका सम्पूर्ण सांसदलाई सर्वसम्मतरुपमा विश्वास मत दिन आग्रह गरेका छन्। यस अगाडि उनले वर्तमान सरकारलाई कसैले अविश्वास गरिरहनु पर्ने कुनै कारण नै नरहेको दाबी गरेका थिए। भौगोलिक अखण्डताको रक्षा गर्ने, राष्ट्रिय हितलाई सर्वोपरी मानेर व्यवहार गर्ने विषयमा सरकारले कुनै पनि कसर नराखेको उनले बताएका थिए। यति धेरै उपलब्धि हासिल गरेको सरकारलाई विश्वास नगर्नुपर्ने काम नै हुँदैन, प्रधानमन्त्री ओलीले भने ,सुशासन, शान्ति सुव्यवस्था, राष्ट्रिय समस्याहरुको समाधान समाधान गर्ने दिशामा सरकार अघि बढेको छ, सरकारमाथि विश्वास नगर्नुपर्ने कुनै कारण छैन र हुन पनि सक्दैन। उनले अगाडि थपे, हामीले लिएका अडान आफैं बोल्छन्। हामीले प्राप्त गरेका उपलब्धी आफैं बोल्छन्। उनले आवश्यकता र औचित्यका आधारमा संविधान संशोधनका लागि पनि छलफल गर्न सकिने प्रष्ट पारे। उनले संविधान संशोधन कहाँकहाँ गर्न सकिन्छ भन्ने सुझावका लागि कार्यदल बनाउन सकिने धारणा राखे। ओलीले सरकारले हिंसाको राजनीति अन्त्य गरेकोसमेत बताए। मलाई अविश्वास गर्नुपर्ने कुनै कारण छैन : प्रधानमन्त्री ओली कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली ओलीलाई देश र जनताको हितमा काम गर्न कहाँ कसले रोक्यो : देउवा ओली सरकार पूर्ण रुपमा असफल भइसकेको छ: देउवा विश्वासको मत माग्ने नैतिक अधिकार ओलीसँग छैन : प्रचण्ड प्रधानमन्त्रीको विपक्षमा भोट हालौँ, नयाँ इतिहास बन्छ : प्रचण्ड हामी कतै लाग्दैनौं, तटस्थ बस्छौं : महन्थ"
ओलीले विश्वासको मत नपाएपछिको 'राजनीतिक कोर्स' के होला ?,"काठमाडौं : संसदमा प्रधानमन्त्री केपी ओलीले विश्वासको मत नपाएपछिको राजनीतिक कोर्स कसरी अगाडि बढ्छ ? यसबारेमा राजनीतिक वृत्तमा अनेक अनुमान र अड्कल छन्। ओली नै फेरि ठूलो दलको नेताको हैसियतले अल्पमतको प्रधानमन्त्री नियुक्त हुने कि संसद् भित्रै बहुमतको वैकल्पिक सरकार बन्ने संभावनाको खोजी गर्ने भन्नेबारेमा दुई खालका मत देखिन्छन्। विश्वासको मत पाउन नसकेपछि फेरि संविधानको धारा ७६ (३ ) अनुसार आफ्नै नेतृत्वमा अल्पमतको सरकार बन्ने र त्यसपछिको राजनीतिक भ्याकुमलाई उपयोग गर्दै प्रतिनिधिसभा विघटन गर्ने रणनीतिमा ओली छन्। तर यो बाटो ओलीले सोचेजस्तो सहज छैन। ओलीले विश्वासको लिन सोमबार डाकिएको संसद्को बैठकमा एमालेकै माधव नेपाल पक्ष अनुपस्थित रहेपछि ओली विश्वासको मत लिन असफल भएका हुन्। ओलीसँग निकट देखिएका महन्थ ठाकूर र राजेन्द्र महतो समूहले ओलीको पक्षमा भोटमा दिएनन्। उपेन्द्र यादव र बाबुराम भट्टराईकै रणनीतिअनुसार ह्वीप जारी नगर्ने र विवेक प्रयोग गर्न छुट दिने निर्णय भएको छ। यसको अर्थ हो विपक्षी गठबन्धनलाई सघाउने हो। नेकपाको एकता भंग गर्ने सर्वोच्च अदालतको फागुन २३ को फैसलापछि संविधानको धारा ७६ (१) अनुसारको बहुमत प्राप्त दलको प्रधानमन्त्रीको हैसियत समाप्त भएको थियो। ओली अहिले संविधानको धारा ७६ (२) को प्रधानमन्त्रीका रुपमा छन्। अब ओली अल्पमतमा परेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। माधव पक्ष अहिले अुनपस्थित भए पनि वैकल्पिक सरकार बनाउने बेला राजीनामा दिएर विपक्षी गठबन्धनलाई सघाउने संभावना छ। हाल नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । नेपाल पक्षले सामूहिक राजीनामा दिएर संसद्को संख्या घटाउने र त्यो अवस्थामा कांग्रेस, माओवादी, जसपाको एउटा समूह मिलेर वैकल्पिक सरकार बनाउन सहज हुने आँकलन छ। विश्वासको मतमा फेल भएपछि सभामुखले त्यसको जानकारी राष्ट्रपतिलाई दिनेछन्। विश्वासको मत नपाएपछि ओली स्वत: पदमुक्त भएका छन्। राष्ट्रपतिले उनलाई काम चलाउ प्रधानमन्त्री तोकेर संसद्भित्रबाट वैकल्पिक सरकार बन्न सक्ने नसक्ने अवस्थाको परीक्षण गर्नुपर्ने हुन्छ। त्यसका लागि निश्चित अवधित तोकेर राष्ट्रपतिले दलहरूलाई ७६ (३) अनुसार बहुमतीय सरकार बनाउनका लागि आव्हान गर्नेछिन्। यो स्थापित परम्परा, अभ्यास र नजिर भएको संवैधानिक कानुनका विज्ञहरूले बताउँदै आएका छन्। बहुमतीय सरकार बन्ने संभावनाको परीक्षण नगरीकन सिधै ७६ (३) मा जम्प गर्न राष्ट्रपति समेत तयार छैनन्। त्यही मौकाको उपयोग गर्दै दलहरूले नयाँ सरकार बनाउने तयारीमा छन्। विपक्षी गठबन्धन पनि सिधै धारा ७६ (३) मा प्रवेश गर्न नमिल्ने जिकिर सहित ओलीलाई रोक्न बहुमतको सरकार बनाउन आफूहरू तयार रहेको आधारसहित आजै राष्ट्रपतिकहाँ जाने तयारी छ। उनीहरुले ७६ (२) अनुसार वैकल्पिक सरकार गठनका लागि बहुमतसहित तत्काल दाबी गर्ने तयारीमा छन् । त्यसका लागि कांग्रेस, माओवादी, जसपाबीच गृहकार्य भइरहेको छ। दलहरू मिलेर बहुमतको सरकार बनाउन नसकेको अवस्थामा मात्रै संविधानको धारा ७६(३) को विकल्पमा प्रवेश गर्नेपर्ने हुन्छ। जसमा संसद्को ठूलो दलको नेतालाई अल्पमतको सरकारको प्रधानमन्त्रीका रुपमा राष्ट्रपतिले नियुक्त गर्ने व्यवस्था छ। यसरी नियुक्त भएको प्रधानमन्त्रीले पनि ३० दिनभित्र फेरि विश्वासको मत लिनुपर्छ। त्यसमा असफल भए सरकार निर्माणका लागि संविधानको धारा ७६(५) आकर्षित हुनेछ। जसमा विश्वासको मत प्राप्त गर्न सक्ने आधार प्रस्तुत गर्ने संसद्को कुनै पनिे सदस्यलाई राष्ट्रपतिले प्रधानमन्त्री नियुक्ति गर्न सक्ने अन्तिम विकल्प छ। यो विकल्प पनि पार नलागेमा स्वत : विघटनमा जाने बाटो खुल्ला हुनेछ। तर धारा ७६(५) अनुसार प्रतिनिधिसभाको कुनै सदस्यले त्यस्तो आधार प्रस्तुत गर्न नसकेमा अल्पमतम प्रधानमन्त्रीले नै संसद विघटन गर्नसक्ने अवस्था छ। पुस ५ गते ओलीले विघटन गरेको संसद्लाई सर्वोच्चले फागुन ११ गते पुनःस्थापना गरिदिएको थियो। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। त्यसपछि माओवादी केन्द्रले समर्थन फिर्ता नलिँदै ओलीले विश्वासको मत लिन संसद्को अधिवेशन बोलाएका थिए।"
मध्यपुर थिमि नपाका ६ वटा वडाले चिकित्सक र अक्सिजन व्यवस्थापनाका लागि दिए १५१५ लाख,"भक्तपुर : भक्तपुरको मध्यपुर थिमि नगरपालिकाका ६ वटा वडाले आइसोलेसनमा चिकित्सक र अक्सिजन ग्यासको व्यवस्था गर्न १५१५ लाख रुपैयाँ दिएका छन् । मध्यपुर थिमि नपा ९ बोडेस्थित कृषि विकास बैंकको तालिम केन्द्रमा सञ्चालित नगरपालिकाको आइसोलेसन केन्द्रको लागि उक्त रकम दिएका हुन् । वडा नं १, २, ३, ४, ६ र ९ का अध्यक्षहरू क्रमशः सुरज खड्का, राम थापामगर, प्रेमबहादुर कुटु, कुमार श्रेष्ठ, इन्द्रबहादुर प्रजापति र रामकाजी चक्रधरले सोमबार संयुक्त विज्ञप्ति जारी गर्दै उक्त रकम व्यवस्था गरेका जनाएका हुन् । कोरोना भाइरस संक्रमितहरुको उपचारमा सहज बनाउन बजेट व्यवस्थापन गर्ने यी ६ जनै वडा अध्यक्षहरू नेपाली कांग्रेसबाट निर्वाचित जनप्रतिनिधिहरू हुन् । उनीहरुले बोडेस्थित आइसोलेसन केन्द्रलाई ५० शय्यासम्म विस्तार गर्नेसमेत घोषणा गरेका छन् । हाल उक्त आइसोलेसनमा ३५ शय्या रहेका छन् । अहिलेको अवस्थामा भौतिक निर्माणभन्दा पनि नगर तथा वडावासीको स्वास्थ्य सुरक्षा महत्वपूर्ण भएकाले उक्त बजेटको व्यवस्थापन गरिएको मध्यपुर थिमि नपाका प्रवक्ता एवं वडा नं २ का अध्यक्ष राम थापामगरले स्पष्ट पारे । उनले चालू आर्थिक वर्षमा विभिन्न विकास निर्माणमा विनियोजित रकम रकमान्तर गरी उक्त रकमको जोहो गरिएको बताए । ६ वटा वडाको १५१५ लाख गरी जम्मा भएको ९० लाख रुपैयाँले बोडेस्थित कृषि तालिम केन्द्रको आइसोलेसनको क्षमता ५० शय्या पुर्याइने वडा अध्यक्षहरूले जनाएका छन् । साथै आइसोलेसनका दक्ष चिकित्सकसहित सबै शय्यामा अक्सिजनको व्यवस्था गरिने उनीहरूले स्पष्ट पारेका छन् । भक्तपुरका चार नपामध्ये मध्यपुर थिमि सबैभन्दा बढी संक्रमित भएको नगर हो । यहाँ ६ सय ७६ जना पुरुष ६ सय २४ जना महिला गरी एकहजार ३ सय सक्रिय संक्रमित रहेका छन् । यहाँ अहिलेसम्म २ हजार ८ सय ५ पुरुष र २ हजार ३ सय ४० महिला गरी ५ हजार एकसय ४५ जनामा कोरोना भाइरस संक्रमण पुष्टि भएको छ । त्यस्तै अहिलेसम्म मध्यपुर थिमि नपाकै बढी संक्रमितले ज्यान गुमाएका छन् । यहाँका ३६ जना पुरुष र १६ जना महिला गरी ५२ जनाको संक्रमणको कारण मृत्यु भएको छ । मध्यपुर थिमिका २ हजार ९३ जना पुरुष र एक हजा ७ सय महिला गरी ३ हजार ७ सय ९३ जना संक्रमित उपचारपछि डिस्चार्ज भएका छन् । स्वास्थ्य कार्यालय भक्तपुरको तथ्यांकअनुसार मध्यपुर थिमिको समुदायस्तरमै कोरोना भाइरसको संक्रमण फैलिइसकेको छ ।"
"विश्वासको प्रस्तावमाथि मतदान सकियो, केहीबेरमा परिणाम आउने","काठमाडौं : प्रधानमन्त्री केपी ओलीले मागेको विश्वासको मतको प्रस्तावउपर संसद्मा अहिले मतदान हुँदैछ। प्रधानमन्त्री ओलीले राखेको प्रस्तावउपर छलफल र जबाफ दिने क्रम सकिएपछि सोमबार बेलुका पाँच बजे मतदान प्रकिया सुरु भएको हो। विभाजनको प्रकियाबाट मतदान हुँदैछ। सांसदहरू मतदानका लागि लाइनमा छन्।पक्ष, विपक्ष र मत दिन्न भन्नेका लागि अलगअलग मतदान कक्ष राखिएको छ। संक्रमितका लागि अलग्गै मतदान कक्ष व्यवस्था गरिएको छ। बैठकको प्रारम्भमा प्रधानमन्त्री ओलीले संसद्लाई सम्बोधन गर्दै विश्वासको मत मागेका थिए। विश्वासको मत पाए ओलीले निरन्तरता पाउनेछन्। तर नेता एमालेका माधव नेपाल पक्षका सांसदहरू अनुपस्थित हुने निर्णय गरेकोले ओलीले विश्वासको मत पाउने संभावना छैन।जनता समाजवादी पार्टीको महन्थ ठाकूर र राजेन्द्र महतो समूह तटस्थ बस्ने निर्णय गरेको छ। उपेन्द्र यादव र बाबुराम भट्टराई पक्षले विपक्षमा मतदान गर्ने भएको छ। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार प्रधानमन्त्रीले विश्वासको मत लिन १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । माधव पक्ष अनुपस्थित भएपछि ओलीले सयभन्दा कम मत पाउने देखिन्छ। माधव पक्षले राजीनामा नदिँदा विश्वासको मत लिन आवश्यक पर्ने संख्या घटेको छैन। अहिले अुनपस्थित भए पनि वैकल्पिक सरकार बनाउने बेला राजीनामा दिएर विपक्षी गठबन्धनलाई सघाउने संभावना छ। विश्वासको मतमा फेल भएपछि आजै ओलीले राजीनामा दिनेछन्। विश्वासको मत फेल भएपछि सभामुखले त्यसको जानकारी तत्काल राष्ट्रपतिलाई दिनेछन्। राष्ट्रपतिले ७६ (२) अनुसार बहुमतीय सरकार बनाउन दलहरूलाई आव्हान गर्नेछिन्। विश्वासको मत नपाए ७६ (३) अनुसार ठूलो दलको नेताको हैसियतले अल्पमतको प्रधानमन्त्रीका रुपमा नियुक्तिका लागि राष्ट्रपतिसमक्ष दाबी गर्ने र अल्पमतको प्रधानमन्त्रीका रुपमा चुनाव घोषणा गर्ने ओलीको योजना छ। तर राष्ट्रपतिले संसदीय अभ्यासको स्थापित प्रचलन र नजिरअनुसार सिधै ७६ (३) प्रवेश नगरी ७६ (२) अनुसार बहुमतीय सरकार बनाउन दलहरूलाई आग्रह गर्ने तयारीमा छन्।"
"जेरुसेलमको धार्मिकस्थलमा हिंसात्मक झडप, ५० घाइते",जेरुसेलम: इजरायलका प्रहरीसँगको झडपको क्रममा कम्तिमा ५० जना प्यालेस्टाइनी प्रदर्शनकारी घाइते भएका छन् । इजरायली मिडियाका अनुसार उनीहरु सबै अस्पताल भर्ना हुनु परेको छ । ऐतिहासिक धार्मिकस्थल अल अक्सा मस्जिदमा इजरायली प्रहरीसँग सोमबार प्यालेस्टाइनी प्रदर्शनकारीहरुको झडप भएको थियो । जुन इस्लामहरुको तेस्रो ठूलो धार्मिक स्थल मानिन्छ । इजरायली प्रहरीले झडपको क्रममा ठूलो संख्यामा टियर ग्यास र रबरका गोली प्रहार गरेको थियो । झडपको भिडियो फुटेज समेत सामाजिक सञ्जालमा पोस्ट गरिएका छन् । जेरुसेलममा प्यालेस्टाइनी र इजरायली अधिकारीहरुबीच तनाबको केही दिनपछि नै जेरुसेलममा हिंसा सुरु भएको हो । यस क्रममा सयौँ प्यालेस्टाइनी प्रदर्शनकारी र २ दर्जन प्रहरी अधिकृत घाइते भएका छन् । प्रहरीले टियर ग्यास प्रहार गरिरहेको छ भने प्रदर्शनकारीहरुले मस्जिदको हाताभित्रबाट ढुंगा प्रहार गरेका छन् । यस क्षेत्रलाई यहूदीहरुको सबैभन्दा पवित्र धार्मिक स्थलको रुपमा चिनिन्छ भने इस्लामको तेस्रो ठूलो धार्मिक केन्द्रको रुपमा चिनिन्छ । पछिल्लो केही दिनदेखि बढ्दै गरेको तनाबले इजरायल र प्यालेस्टानबीचको पुरानो युद्धलाई पनि झकझक्याएको बताइन्छ । जेरुसेलन दिवसको केही घण्टाअघि मात्रै यहूदी धार्मिक पर्यटकहरुलाई उक्त धार्मिक स्थलमा अस्थायी रुपमा प्रवेश निषेध गरेपछि प्यालेस्टाइनीहरु उत्तेजित रुपमा प्रदर्शन गरेको अन्तर्राष्ट्रिय मिडियाले जनाएका छन् ।
ओली सरकार पूर्ण रुपमा असफल भइसकेको छ: देउवा,"काठमडौँ: नेपाली कांग्रेसका सभापति तथा पूर्वप्रधानमन्त्री शेरबहादुर देउवाले केपी ओली नेतृत्वको सरकार पूर्ण रुपमा असफल भइसकेको दावी गरेका छन् । सोमबार प्रतिनिधिसभा बैठकमा देउवाले यस्तो बताएका हुन् । वर्तमान अवस्थाप्रति सरकार गैरजिम्म्वार रुपमा प्रस्तुत भएको भन्दै नेता देउवाले सरकारको कडा आलोचना गरेका थिए । 'एक वर्षअघि सरकारले आयात गरेको स्वास्थ्य सामग्रीमाथि भ्रषटाचार भयो । अहिले खोपमा भ्रष्टाचार भएको छ । यो भन्दा निर्लज्जता के हुनसक्छ ?' देउवाले सोधे 'कोरोना संक्रमणबाट आजको यो भयावह अवस्था आउनुमा सरकार जिम्मेवार छ ।' कोभिड रोकथाममा सरकारको भूमिकाप्रति देउवाले आक्रोश प्रकट गरेका थिए । अस्पतालमा आईसीयू, बेड र भेन्टिलेटरको अभावमा मानिसहरुको मृत्यु भइरहँदा प्रधानमन्त्रीले भने आत्मप्रचार गरिरहनु विडम्वना भएको भन्दै सरकारप्रति देउवाले आक्रोश व्यक्त गरे । 'कमिसनको कारण खोप आउन नसक्नु सरकारको मानवीयता र गैरजिम्मेबारी मात्र होइन, अक्षम्य अपराध हो। यो इतिहासले बिर्सिँदैन। आफ्ना गल्ली कमजोरीतर्फ आँखा चिम्लेर आत्मरत्तिमा रमाउनु र आत्म प्रशंसा गर्नु विडम्बना हो' देउवाले भनेका छन् । प्रधानमन्त्रीले जतिसुकै आत्मप्रचार गरे पनि सरकारको नैतिक चरित्र उदांगो भइसकेको उनो दावी थियो । यस्तै संविधानका मूल मर्म भत्काउने र हुकुमी शैलीमा शासन चलाउने चरित्र प्रधानमन्त्रीमा देखा परेको उनले बताए । संसद विघटनको प्रसंग कोट्याउँदै उनले यो सरकार संविधानप्रति प्रतिवद्ध नभएको समेत आरोप लगाए । देउवाले सोधेका थिए, 'यो अवस्था आउनुमा को जिम्मेबार ? अरुमाथि दोष थुपारेर प्रधानमन्त्री भाग्न पाउनुहुन्छ? यो सरकार पूर्ण असफल भएको छ। दम्भ र कुशासनकै कारण ओली सरकार असफल भएको छ । कोरोना खोपमा भ्रष्टाचार अक्षम्य अपराध हो, इतिहासले बिर्सिँदैन ।' देउवाले अघि भनेका छन्, 'संसद् पुनर्स्थापनपछि प्रधानमन्त्रीले नैतिकताका आधारमा राजीनामा दिनुपर्थ्यो, त्यो दिनुभएन। राज्य पद्धतिलाई भत्काएर संवैधानिक निकायहरूलाई निरीह बनाउने काम भयो। अध्यादेशमार्फत शासन गर्ने प्रयास भयो। संसदीय पद्धति र मर्यादालाई उपेक्षा गर्ने काम भयो। लोकतान्त्रित्रक पद्धति र विधिलाई भत्काइयो । संविधानलाई असफल बनाउने र वर्तमान राजनीतिक व्यवस्थालाई बद्नाम गर्ने काम भयो।' सरकार गठनदेखि नै संविधानको उलंघन गरेकोप्रति उनले आपत्ति जनाए । सभामुख र उपसभामुख फरकफरक दलको हुनुपर्ने संवैधानिक प्रावधान विपरित सरकार अगाडि बढेर संविधानको पालना नगरेको उनले बताए । यस्तै प्रधानमन्त्री ओलीले संवैधानिक परिषद् सम्बन्धी अध्यादेश ल्याएर त्यसको मर्यादामाथि प्रहार भएको आरोप लगाए । उनले बहुदलीय व्यवस्थामा प्रहारदेखि संसद अपहरण जस्ता काम भएको भन्दै उनले ओलीको आलोचना गरे ।"
जनस्वास्थ्यमाथि खेलवाड !,"वैशाख २७ गते प्रधानमन्त्री केपी ओलीले विश्वासको मत लिने तर्खर गर्दैछन्। यसै निम्ति राष्ट्रपतिले अधिवेशन आह्वान गरिसकेकी छन्। विपक्षीले अविश्वासको प्रस्ताव ल्याउन नसकेर आलटाल गरिरहेको बेला प्रधानमन्त्री आफैंले विश्वासको मत लिन खोज्नु नराम्रो होइन तर उनको अन्तर्य त्यत्तिमा मात्र सीमित देखिँदैन। प्रधानमन्त्री ओली राजनीतिका माहिर खेलाडी हुन्। सर्वोच्च अदालत प्रतिनिधिसभा पुनस्र्थापित गरिदिँदा समेत कत्ति विचलित देखिएका थिएनन् ओली जबकी नैतिकताको आधारमा राजीनामा दिनुपर्ने अवस्था थियो। मन्त्रीपरिषद्कै एक सदस्यले त्यस्तो अवस्था आए हामी रहन्नौं भनेकै हुन् तर उनी भने झन्झन् बलिया देखिँदै आएका थिए, भाषण र गतिविधिमा। सायद सर्वोच्चबाट लगत्तै अर्को निर्णय हुँदैछ, जसले विपक्षको चुरीफुरी स्वतः समाप्त हुन्छ भन्ने त्यतिबेलै थाहा थियो। आखिर भयो पनि त्यस्तै। अहिलेको राजनीतिक जोड घटाउमा संसद्बाट विश्वासको मत लिन त्यति सजिलो छैन, जुन कुरामा प्रधानमन्त्री भलिभाँती परिचित छन्। तैपनि उनी त्यो जोखिम उठाउँदै छन् भने भन्नैपर्ने हुन्छ उनको मकसद त्यतिमात्र होइन। उनी चाहन्छन् यसैमा टेकेर मंसिरमा चुनाव गराउने र संसद् विघटनको कदम सही थियो भनेर देखाउने अनि विरोधीलाई तह लगाउने। यस्तै भयावह अवस्था थियो गत साल पनि। धन्य प्रकृतिले साथ दिएकाले त्यति बढी क्षति व्यहोर्नुपर्ने अवस्था आएन, आउन दिएन भनौं समयले। गत सालको अवस्था देखेर समयमै चेत्नुपर्ने थियो सरकार र सरकारी प्रतिनिधिहरूले। कम्तिमा अब त्यसरी चल्दैन। समयले दिएको प्रबल सन्देश यही हो। विश्वासको मत लिन खोज्नु प्रधानमन्त्रीको संवैधानिक अधिकार हो तर यसका लागि उपयुक्त समय भने होइन। कोरोना भाइरस (कोभिड १९) को समस्या प्रतिदिन बढ्दै गएको छ। भारतमा नियन्त्रण बाहिर पुगिसकेको छ। सोही रफ्तार लिने प्रयास गर्दैछ नेपालमा पनि। स्वास्थ्यमन्त्री र प्रधानमन्त्रीले नागरिकलाई जति नै आश्वास्त पार्न खोजे पनि अवस्था त्यसको ठीक विपरीत छ। अस्पतालहरू टनाटन भरिएका छन् बिरामीले। शैयाको अभावमा बिरामी तड्पिरहेका छन्। असपतालको पेटीमा समेत बिरामीको लाइन देखिन थालेको छ। असपताल र उपचारकै अभावमा बिरामी मर्न थाले भने पनि अस्वाभाविक मान्न नसकिने अवस्था देखिँदै छ। त्यस्तै भयावह छ भ्यान्टिलेटर र अक्सिजनको अवस्था पनि। अक्सिजन अभाव हुँदै गएको बताउन थालेका छन् अस्पतालहरू। भ्यान्टिलेटरमा राख्नुपर्ने बिरामी बढ्दै गएका छन् दिनदिनै। थपिएका बिरामीले भ्यान्टिलेटर पाउन चिट्ठा पर्नुपर्ने अवस्था छ। यस्तो अवस्थामा समग्र राजनीतिक शक्ति जनस्वास्थ्यको सवालमा केन्द्रित हुनुपर्नेमा सरकार आफैं विश्वास र अविश्वासको खेलमा उत्रन थाल्छ भने योभन्दा लाजमर्दो स्थिति अरू के हुन सक्ला ? यस्तै भयावह अवस्था थियो गत साल पनि। धन्य प्रकृतिले साथ दिएकाले त्यति बढी क्षति व्यहोर्नुपर्ने अवस्था आएन, आउन दिएन भनौं समयले। गत सालको अवस्था देखेर समयमै चेत्नुपर्ने थियो सरकार र सरकारी प्रतिनिधिहरूले। विश्वमा कोरोनाको चाप के कस्तो छ, कुन गतिले बढ्दै छ, बढ्ने संकेत गर्दै छ अनि यहाँ पनि त्यस्तै अवस्था आयो भने के गर्ने, कति बिरामी थपिन सक्लान्, उनीहरूको व्यवस्थापन कसरी गर्ने, कति भ्यान्टिलेटर र अक्सिजन सिलिन्डरको व्यवस्था गर्नुपर्ला, यसका लागि कहाँ कसले केकस्तो भूमिका निर्वाह गर्नुपर्ने होजस्ता कुरामा मात्र ध्यान दिन सकेको भए पनि यति बढी आत्तिनुपर्ने थिएन। तर के गर्ने समय छउन्जेल छिर्किनी मारेर कहाँ कसलाई फसाउने, कसलाई कसरी पन्छाएर आफ्नो कुर्सी अकन्टक राख्ने भन्ने सोच्दैमा फुर्सद भएन। अध्यादेश जारी गर्ने र फिर्ता गर्ने कार्यले नै कति समय खायो सरकार प्रमुख र राष्ट्राध्यक्षको। संसद् विघटन गर्ने र पुनस्र्थापन गर्नेजस्ता प्रत्यक्ष जनसरोकारभन्दा बाहिरको विषयमा न्यायालयको समेत समय खेर गयो। सेटिङ र मिटिङमा बिते कति समय, उद्घाटन र भाषणले खाए कति समय। कम्तिमा धरहराको टुप्पोमा पुगेर आईफेल टावर चढेको अनुभव शेयर गर्नु र आफ्नै कामको प्रशंसा गर्नुभन्दा अस्पताल बनाउने, भएका अस्पतालमा शैया थप्ने र भ्यान्टिलेटर तथा अक्सिजन सिलिन्डर थप गर्नेतिर लागेको भए पनि तत्कालका लागि धेरै हुन सक्थ्यो। पौराणिक ग्रन्थहरूमा एउटा रोचक कथा भेटिन्छ। घरमा आगो लागेपछि कुवा खन्न लागेका रहेछन् एक सज्जन कुनै बेला। कुरो सुन्दा आश्चर्य लाग्न सक्छ तर आश्चर्य मान्नुपर्दैैन, यस्तै काम भइरहेको छ हाम्रो यहाँ। वनमा डढेलो लागेर जनजीवन प्रभावित भएको थियो केही दिनअघि। बढ्दो प्रदूषणका कारण बन्द गर्नुपरेको थियो स्कुल, क्याम्पसहरू। सकेसम्म घरबाट निस्कन छाडेका थियौं हामी आफैं। त्यतिबेला आगो निभाउनका लागि हेलीकप्टर किन्ने व्यवस्था मिलाउन आदेश दिएर जनताप्रति उदारता देखाएका थिए सरकार प्रमुखले। हालै पनि यस्तै उदारता देखाएको छ सरकारले सकेसम्म पर्याप्त भ्यान्टिलेटर र अक्सिजन सिलिन्डर किन्ने, नभए कुटनीतिक पहलमा झिकाउने प्रक्रिया मिलाउने निर्णय गरेर। यसले जनताका नाममा केही गरेका छौं भन्ने आत्मरति त देला। गर्न खोजिएको हो, त्यस्तै पयो गर्छु भन्दाभन्दै गर्न सकिएन, भ्याएन भन्न पनि सकिएला तर जनताका निम्ति भने आज मरी भोलि औषधि बाहेक केही हुने देखिएको छैन। अस्तितिर एक अक्सिजन व्यवसायी गुनासो गर्दैैै थिए एक टेलिभिजन च्यानलमा। उनको गुनासो थियो अक्सिजन कहाँ बन्छ भन्नेसम्म जानकारी छैन सरकारमा हुनेहरू कतिलाई। अक्सिजन भारतबाट आउँछ भनिरहेका छन् उनीहरू अहिले पनि। जब कि मुलुकलाई चाहिने अक्सिजन हामी यहीँ उत्पादन गर्छौं। हाम्रो समस्या भनेको अक्सिजन मात्र होइन, सिलिन्डर पनि हो। हामीसँग पर्याप्त सिलिन्डर छैन। भएका पनि उपभोक्ताहरूमा खाली हुनासाथ फिर्ता गर्ने परिपाटी छैन। हामी आफैं सिलिन्डर उत्पादन गर्न सक्दैनौं। बाहिरबाट ल्याउने वातावरण सहज भएको भए पनि केही राहत मिल्थ्यो तर त्यो काम पनि समय छँदै भएन। बल्ल अहिले सहज बनाउने कुरा भएको छ तर झिकाउने कसरी ? भारतबाट ल्याउन यसै पनि सहज छैन, नाकाहरू बन्द छन्। चीनबाट झिकाउन र ल्याउनै कम्तिमा महिनादिन लाग्छ। ३०३५ हजार बिरामीलाई एकैसाथ अक्सिजन उपलब्ध गराउन सकिने क्षमता उपत्यकामै देखिन्छ। मुलुकका अन्य ठुला ठुला सहरमा पनि पक्कै केही उत्पादन हुँदै आएका होलान्। यदि अक्सिजन सिलिन्डरको उचित व्यवस्थापन गरिदिने हो भने कम्तिमा अक्सिजनको अभावमा जनताले अकाल ज्यान गुमाउनुपर्ने अवस्था देखिन्न। अब आयो असपतालहरूमा शैया अभावको कुरा। महामारी बढ्ने क्रममा छ। अझै केही समय उकालो लाग्ने संकेत देखिन्छ। कहाँ पुगेर रोकिने हो यसै भन्न सकिने अवस्था छैन। हामीसित ठुला अस्पताल बनाउने समय छैन। खाली स्थानमा पाल टाँगेर स्वस्थ्य शिविर खडा गर्नु नै सर्वोत्तम बिकल्प हो अहिलेका लागि। संघीय राजधानीको कुरा गर्दा काठमाडौंमा दशरथ रंगशाला, टुडिखेल खुलामञ्च सर्वाधिक उपयोगी स्थान हुनसक्छन्। यसबाहेक अन्यत्र कहाँ केकति खाली स्थान छन् त्यतातिर पनि ध्यान दिन सकिन्छ। भक्तपुरमा त्यस्तै होलान्, ललितपुरमा होलान्। प्रान्त तथा जिल्लातिर त यसै पनि त्यति ठुलो छजस्तो लाग्दैन स्थानाभावको समस्या। पाल टाँगेर स्वास्थ्य शिविर खडा गर्न सकिन्छ जताततै। तत्कालका लागि नेपाली सेनासित पनि सहयोग लिन सकिन्छ। सेना पनि चासो दिनुपर्ने हुन्छ जनस्वास्थ्यका सवालमा। मुलुकका सैन्य संगठन आपतविपतका लागि हो। ठेक्कापट्टा, व्यापार व्यवसाय हुँदै गर्छ, चल्दै गर्छ। आज नभए भोलि हुन्छ तर संक्रामक रोगले भोलि भन्दैन। मृत्यु शैयामा छट्पटाउँदै गरेका कसैलाई पनि भोलि बचाउँछु भनेर पाइन्न। एक मन्त्रीजी जनस्वास्थ्यको नाममा अर्थतन्त्रसित सम्झौता गर्न सकिन्न भन्दै थिए भाषण समारोहमा। थाहा छैन कुन मनस्थितिमा त्यस्तो कुरा बोले उनले। स्वस्थ मनस्थितिका बेला जिम्मेवार व्यक्तिबाट त्यस्तो कुरा त आउनुनपर्ने हो। जनजीवनभन्दा अर्थतन्त्र ठुलो कुरा होइन, हुन सक्दैन कतै पनि। परेको बेला हीरा फोर्नुपर्छ भनेको यस्तै अवस्थामा हो। राजनीतिमा लाग्नेले राजनीति गर्छ। राजनीति गर्नु ठुलो कुरा होइन उसका लागि। राजनीतिमा सरकार बनाउने र गिराउने खेल पनि भइरहन्छ। संसारभरिकै चलन हो यो तर अन्यत्र राजनीतिक खेल मात्र हुँदैन। अन्य काम पनि चलिरहन्छ तर हाम्रो यहाँ भने अन्य काम थाती राखेर भए पनि राजनीतिलाई प्राथमिकता दिने चलन छ। जतिबेला लुम्बिनी प्रदेशका मुख्यमन्त्री सत्ता टिकाउन नानाभाँतीका अस्वस्थ राजनीतिक खेल खेल्दै थिए ठीक त्यही बेला प्रधामन्त्री यस्तै खेलका निम्ति राष्ट्रपतिसित परामर्श गर्दै थिए। यहाँको राजनीतिक परिवेश बुझ्न यी दुई घटना नै काफी छन्। कम्तिमा अब त्यसरी चल्दैन। समयले दिएको प्रबल सन्देश यही हो। यसलाई जति चाँडो बुझ्न सक्यो त्यति नै राम्रो हुनेछ चेतना भया।"
विश्वासको मत माग्ने नैतिक अधिकार ओलीसँग छैन : प्रचण्ड,"काठमाडौं : पुष्पकमल दाहालप्रचण्डले प्रधानमन्त्री केपी ओलीलाई सदनले विश्वासको मत नदिने स्पष्ट पारेका छन् । सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै प्रचण्डले आफूले विघटन गरेको संसद्सँग विश्वासको मत माग्ने नैतिक अधिकार नभएको दाबी गरेका हुन्। यो सदनले विश्वासको मत दिँदैन। उनले भने,लोकतान्त्रिक अधिकार भित्रै प्रधानमन्त्री जीले विश्वासको मतको अपिललाई सम्मान गर्न चाहन्छु तर सरकार गठन भए यता गरेका कार्य हेर्दा विश्वासको मत प्राप्त गर्ने स्थिति छैन। प्रतिनिधिसभाको विशेष अधिवेशनमा सम्बोधन गर्दै प्रधानमन्त्री ओली (लाइभ) मलाई अविश्वास गर्नुपर्ने कुनै कारण छैन : प्रधानमन्त्री ओली कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली ओलीलाई देश र जनताको हितमा काम गर्न कहाँ कसले रोक्यो : देउवा ओली सरकार पूर्ण रुपमा असफल भइसकेको छ: देउवा उनले संविधान मर्म अनुसार नै संसद् पुन:स्थापना भएलगत्तै ओलीलाई नैतिकताको आधारमा राजीनामा दिन आग्रह गरेको स्मरण गरे। उनले देशमा कोरोना लागेजस्तै संविधानलाई पनि कोरोना लागेको भनेर व्यङ्ग्य गरे। उनले राष्ट्रिय समस्या प्रधानमन्त्री ओली कि म भनेरसमेत प्रश्न गरे। प्रचण्डले वामगठबन्धनको स्थायीत्व र विकास र समृद्धिको योजना तुहेको धारणा राखे।"
गण्डकी प्रदेशसभाको अधिवेशन अन्त्य,"पोखरा : मुख्यमन्त्री पृथ्वीसुब्बा गुरुङविरुद्ध अविश्वास प्रस्तावको उद्देश्यसहित विपक्षी पार्टीको मागअनुसार सुरु भएको गण्डकी प्रदेशसभाको विशेष अधिवेशन अन्त्य भएको छ । मन्त्रिपरिषदको सिफारिसमा प्रदेश प्रमुख सीताकुमारी पौडेलले संसद अधिवेशन अन्त्य गरेको प्रदेश प्रमुख कार्यालयका सचिव हरि बास्तोलाले जनाए । सरकारको सिफारिसमा प्रदेश प्रमुखज्यूले अधिवेशन अन्त्य गर्नुभएको हो, बास्तोलाले अन्नपूर्णसँग भने । उनका अनुसार अधिवेशन अन्त्यको पत्र प्रदेश प्रमुखको कार्यालयले सोमबार प्रदेशसभा सचिवालयमा पठाएको छ । मुख्यमन्त्री पृथ्वीसुब्बा गुरुङले आफूविरुद्धको अविश्वास प्रस्तावमा मत विभाजन हुनुको अघिल्लो दिनै आइतबार राजीनामा गरेका थिए । उनको राजीनामा सँगसँगै संसदको विशेष अधिवेशनको औचित्य पनि समाप्त भएको थियो । गुरुङको राजीनामा आउनुअघिसम्म प्रदेश सभा सचिवालयले सोमबार अविश्वास प्रस्तावको मत विभाजनका लागि आवश्यक तयारी गरेको थियो । प्रमुख प्रतिपक्षी दल नेपाली कांग्रेस, माओवादी केन्द्र र जनता समाजवादी पार्टीका २८ सांसदले २ वैशाखमा मुख्यमन्त्री विरुद्ध अविश्वास प्रस्ताव संसद सचिवालयमा दर्ता गराएका थिए । त्यसअघि चालु अधिवेशन वैशाख १ गते राति नै अन्त्य भएको थियो । अविश्वास प्रस्तावका प्रस्तावकहरुले २ गते नै संसदको विशेष अधिवेशन माग गर्दै प्रदेश प्रमुखलाई समावेदन दिएका थिए । तत्कालीन प्रदेश प्रमुख अमिक शेरचनले १३ गतेबाट विशेष अधिवेशन सुरु हुने गरी ६ गते आह्वान गरेका थिए ।"
वीरगन्जमा कोरोनाबाट थप ४ जनाको मृत्यु,"वीरगन्ज : वीरगन्जमा कोरोना भाइरस संक्रमणबाट सोमबार थप ४ जनाको मृत्यु भएको छ । सोमबार बिहान नारायणी अस्पताल ३ र वीरगन्ज हेल्थ केयर हस्पिटलमा १ जनाको मृत्यु भएको हो । नारायणी अस्पतालमा उपचाररत बाराको जितपुर सिमरा उपमहानगरपालिका १४ बेहरीका ७० वर्षीय पुरुषको सोमबार बिहान पौने ११ बजे मृत्यु भएको छ । वैशाख २६ गते नारायणी अस्पतालमा भर्ना भएका उनको त्यही दिन एन्टिजेन परीक्षण गर्दा कोरोना रिपोर्ट पोजिटिभ आएको थियो । नारायणी अस्पतालमै उपचाररत पर्साको बहुदरमाइ नगरपालिका २ सिसियाडी बैरियाका ६५ वर्षीय पुरुषको पनि सोमबार बिहान ९ बजे मृत्यु भएको छ । नारायणी अस्पतालमा वैशाख २३ गते भर्ना भएका ती पुरुषको त्यही दिन एन्टिजेन विधिबाट परीक्षण गर्दा कोरोना रिपोर्ट पोजेटिभ आएको थियो । नारायणी अस्पतालमै उपचाररत बाराको निजगढ नगरपालिका ७ का ६० वर्षीय पुरुषको पनि सोमबार बिहान २ बजे मृत्यु भएको छ । वैशाख १७ गते नारायणी अस्पतालमा भर्ना ती पुरुषको वैशाख १८ गते एन्टिजेन परीक्षण गर्दा कोरोना संक्रमण पुष्टि भएको थियो । यसैगरी वीरगन्ज हेल्थ केयर हस्पिटलमा उपचाररत वीरगन्ज महानगरपालिका १० की ६० वर्षीया महिलाको पनि सोमबार बिहान मृत्यु भएको छ । वैशाख २३ गते वीरगन्ज हेल्थ केयर हस्पिटलमा भर्ना भएकी ती महिलाको त्यहिदिन पीसीआर परिक्षण गर्दा उनको रिपोर्ट पोजेटिभ आएको थियो । उपचारका क्रममा ती महिलाको पनि आज बिहान साढे १२ बजे मृत्यु भएको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए । अस्पतालमा ३३९ संक्रमित उपचाररत सोमबार बिहान सम्म वीरगन्जका विभिन्न अस्पतालमा गरी ३३९ जना संक्रमति उपचाररत रहेको जिल्ला प्रशासन कार्यालय पर्साका कोभिड फोकल पर्सन विनय श्रीवास्तवले जानकारी दिए । उनका अनुसार, नारायणी अस्पतालमा १२४ जना , नारायणी बयोधा हस्प्टिलमा २४ जना, मेडिकल कलेजको कोरोना अस्पतालमा ९५, वीरगन्ज हेल्थ केयर हस्पिटलमा २५, गण्डक हस्पिटलमा १० , तराइ हस्पिटलमा २५, भवानी अस्पतालमा २४ संक्रमित उपचाररत छन् । यस्तै वीरगन्ज महानगरपालिकाको कोभिड अस्थायी अस्पतालमा १४ जना , प्रभु अस्पतालमा ७ जना र एडभान्स हस्पिटलमा १८ जना संक्रमित अहिले उपचाररत रहेका छन् ।अस्पतालमा उपचाररत ३६६ जना संक्रमति मध्ये एचडियुमा २०८, आइसियुमा १२६ र भेन्टिलेटरमा ३२ जना रहेको श्रीवास्तवले जानकारी दिए । वीरगन्जमा १६० जना कोरोना संक्रमित थपिए वीरगन्जमा आइतबार राति १६० जना कोरोना संक्रमित थपिएका छन् । नारायणी अस्पतालको प्रयोगशालमा आइतबार राति ३२९ परीक्षणा गराएकामध्ये १६० जनामा कोरोना भाइरस संक्रमण पुष्टि भएको हो । २८८ जनाको पीसीआर परीक्षणमा १४९ र ४१ जनाको एन्टिजेन परीक्षणमा ११ जना गरी कुल १६० जनामा संक्रमण भेटिएको नारायणी अस्पतालका कोभिड कोर्डिनेटर डाक्टर सरोज रोशन दासले जानकारी दिए । आइतबार राति थपिएका १६० जना संक्रमितमध्ये पर्सा जिल्लाका ११५ जना छन् । यस्तै बारा जिल्लाका २४ जना , रौतहटका १४ जना , सर्लाहीका ५ जना र सिरहाका २ जनामा पनि संक्रमण भेटिएको डाक्टर दासले जानकारी दिए । पर्सा जिल्लामा सोमबार बिहान सम्म सक्रिय संक्रमितको संख्या १ हजार ६ सय ८२ रहेको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए ।"
सवारी दुर्घटनमा स्कुटर चालकको मृत्यु,भक्तपुर : कोरोना भाइरस संक्रमण नियन्त्रण र व्यवस्थापनका लागि निषेधाज्ञा जारी रहेकैबीच आइतबार राति भक्तपुरमा सवारी दुर्घटना भएको छ । टिफरले ठक्कर दिँदा स्कुटर चालकको ज्यान गएको हो । महानगरीय प्रहरी परिसर भक्तपुरका अनुसार आइतबार राति जिल्लाको सूर्यविनायक नगरपालिका ६ सूर्यविनायक लु २ ख ४५८८ नम्बरको टिपरले बागमती प्रदेश ०२०२४ प १६८४ नम्बरको स्कुटरलाई ठक्कर दिएको थियो । अरनिको राजमार्गमा जगातीबाट सूर्यविनायकतर्फ जाँदै गरेको टिपरले विपरीत दिशाबाट आइरहेको स्कुटरलाई ठक्कर दिँदा घाइते भएका चालक सूर्यविनायक नपा ८ सिपाडोल जगाती बस्ने ४० वर्षीय राजाराम सुवालको मृत्यु भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार टिपरको ठक्करबाट गम्भीर घाइते भएका राजारामलाई उपचारको लागि सल्लाघारीस्थित डा इवामुरा मेमोरियल अस्पताल लगिएको थियो । इवामुरा अस्पतालमा उपचार सम्भव नभएपछि थप उपचारका आइतबार राती नै काठमाडौंको माइतीघरस्थित अन्नपूर्ण न्युरो अस्पताल रिफर गरिएको थियो । त्यहीं उपचारकै क्रममा सोमबार बिहान सम्बन्धित चिकित्सकले मृत घोषणा गरेको प्रहरी नायब उपरीक्षक गिरीले जानकारी दिए । प्रहरीले घटना गराउने सवारीसाधन र टिपरका चालक लमजुङ्गको बेशीसहर गाउँपालिका ११ घर भइ हाल काभ्रेको बनेपा नपा १३ साँगा बस्ने ३५ वर्षीय टार्जुन गुरुङलाई नियन्त्रणमा लिएका छन् । घटनाबारे थप अनुसन्धान भइरहेको भक्तपुर प्रहरीले जनाएको छ ।
"वामदेवले माधवपक्षलाई भने, एमाले विभाजन हुन्छ भने म सामेल हुनेछु","काठमाडौं : नेकपा (एमाले) नेता वामदेव गौतमले पार्टी विभाजित हुने अवस्था आए झलनाथमाधवसमूहमा लाग्ने धारणा राखेका छन्। उनले अध्यक्ष ओली २०७५ जेठ २ गतेसम्मको मानेर अगाडि नबढे ओलीको साथमा नहुनेसमेत स्पष्ट पारेका छन्। गौतमले आफ्ना प्रेस सहयोगी विश्वमणि सुवेदीमार्फत् दुई धारणा सार्वजनिक गर्दै सोमबार उक्त कुरा बताएका हुन्। वरिष्ठ नेता कमाधवकुमार नेपाल, झलनाथ खनाललगायतका नेता कमरेडहरुले नेकपा (एमाले) मै भएर समानान्तर गतिविधि गर्ने, कमिटीहरु बनाउनेजस्ता काममा मेरो सहमति छैन। गौतमले भनेका छन्, तर, यदि उहाँहरुले चाहे संसदको ४० प्रतिशतसहित वा त्यो बाहेकको अवस्थामा पनि पार्टी विभाजन गरेर जानुहुन्छ भने म त्यो पार्टीमा सामेल हुनेछु। प्रधानमन्त्री केपी शर्मा ओलीसँग नेकपा (एमाले) को स्थिति २०७५ जेठ २ गतेसम्मको मानेर अगाडि बढ्नुपर्छ भन्ने आग्रह गरेपनि ओलीले नमानेको बताउँदै गौतमले तपाईंको साथमा नभएको प्रष्ट पारेको जानकारी दिए।"
काठमाडौँमा निषेधाज्ञा फेरि लम्बियो,काठमाडौँ: कोरोनाभाइरस संक्रमण रोकथामका लागि काठमाडौं उपत्यकामा लगाइएको निषेधाज्ञा थप १५ दिनका लागि थपिएको छ । यसअघि लगाइएको निषेधाज्ञा बैशाख २९ गते सकिने भएकाले उक्त अवधि लम्ब्याइएको हो । सोमवार बसेको जिल्ला कोभिड संकट व्यवस्थापन केन्द्र डीसीसीएमसी काठमाडौंको बैठकले यस्तो निर्णय गरेको हो । पछिल्लो समय कोरोनाभाइरसबाट संक्रमित हुनेको संख्या ह्वात्तै बढेपछि संक्रमण नियन्त्रणका लागि निषेधाज्ञा थप लम्ब्याइएको बताइएको छ ।
ओलीलाई देश र जनताको हितमा काम गर्न कहाँ कसले रोक्यो : देउवा,"काठमाडौं : प्रतिपक्षी नेपाली कांग्रेसका सभापति शेरबहादुर देउवाले प्रधानमन्त्री केपी ओलीलाई देश र जनताका हितमा काम गर्न कहाँ कसले रोक्यो ? भन्दै प्रश्न गरेका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै देउवाले यस्तो बताएका हुन्। थाहा पाउँदापाउँदै केपी ओलीले विश्वासको मत मागेको भन्दै यो परिस्थितिका लागि स्वयं प्रधानमन्त्री जिम्मेवार हुनुपर्नेमा देउवाको भनाइ छ। 'हाम्रो संविधानले प्रधानमन्त्रीलाई कार्यकारीको सम्पूर्ण अधिकार दिएको छ। देश र जनताका हितमा काम गर्न उहाँलाई कसले कहाँ रोक्यो,' उनले भने। उनले संविधान निर्माण भइसकेपछि पहिलो संसदीय निर्वाचनमा तत्काल एमाले र माओवादीको गठबन्धन मिलेर सरकार बनेको भन्दै तीन वर्ष नपुग्दै बहुमत पाएको प्रधानमन्त्रीले विश्वासको मत माग्नु विडम्बना भएको बताए। उनले भने,' यो परिस्थितिका लागि स्वयं प्रधानमन्त्री जिम्मेवार हुनुपर्छ।' उनले प्रमुख प्रतिपक्षी दलका रुपमा आफ्नो दलले रचनात्मक र सहयोग भूमिका खेल्दा आलोचित हुनु परेको बताए । आफू कार्यकारी प्रमुख हुने अनि अरुमाथि दोष थोपर्ने ? देउवाले भने, अरुमाथि दोष र गुनासो थोपरेर जिम्मेवारीबाट प्रधानमन्त्री भाग्न पाउनुुहुन्छ ? उनले संविधान कार्यान्वयनमा सरकार असफल भएको बताएका छन् । देउवाले प्रदेश सरकारले संविधान अनुसार काम गर्न नसकेको भन्दै यस्तो बताएका हुन् । यसले कानुनी व्यवस्थापन फितलो भएको उनको भनाइ छ । नागरिकको मौलिक हक र सूचनाको हकमाथि प्रतिबन्ध लगाउने काम भएको भन्दै उनले सरकारको आलोचना गरे । देउवाले आम जनतामा ओलीले सरकार भएको अनुभूतिसम्म गर्न नसकेको बताए । ओलीले गरेको रेलको कथा, पानी जहाजको कथा, घरघरमा ग्यास, कोही भोकले मर्दैन भनेर गरेका वाचा पुरा नभएकोप्रति आपत्ति जनाए । देउवाले प्रश्न गर्दै भने, कसैले रोजगारीका लागि विदेश जानु पर्दैन भन्ने कुरा कहाँ गएँ ? यो सरकारको गठनपछि देशमा अपराध बढेको देउवाको आरोप छ । सरकार अपराधिको संरक्षणमा सरकार लागिपर्दा अपराध बढेको उनको भनाइ छ । महिला र बालबालिका सबैभन्दा बढी असुरक्षित भएको उनको भनाइ छ । सरकारले अधिनायकवाद र सर्वसत्तावादको अवलम्बन गर्दा सर्वसाधारणको दैनिकी कष्टकर बनेको देउवाको भनाइ छ । आम मानिस अभाव चिन्तामा छन् । यो अवस्थामा सरकार अभिभावक बन्न सकेको छैन, देउवाले भने, मित्रराष्ट्रसँग सन्तुलित सम्बन्ध कायम हुन सकेन । देउवाले नागरिकलाई कोभिडबाट बचाउन आवश्यक सहयोग सरकारले लिन नसकेको बताए । यस्तो अवस्थामा प्रधानमन्त्रीले नेपालमा कोरोना नियन्त्रणमा आइसकेको भनेर अन्तवार्ता दिएको भन्दै उनले आपत्ति जनाए ।"
विश्वासको मत लिने प्रधानमन्त्रीको प्रस्तावमाथि संसद्मा मतदान हुँदै,"काठमाडौं : प्रधानमन्त्री केपी ओलीले मागेको विश्वासको मतको प्रस्तावउपर संसद्को अधिवेशनमा निर्णय हुँदैछ। प्रधानमन्त्री ओलीले राखेको प्रस्तावउपर मतदान हुँदैछ। बैठकको प्रारम्भमा प्रधानमन्त्री ओलीले संसद्लाई सम्बोधन गर्दै विश्वासको मत मागेका थिए। त्यसउपर संसद्मा छलफल भएको छ। छलफलपछि फेरि प्रधानमन्त्रीले जबाफ दिनेछन्। त्यसपछि त्यो प्रस्तावउपर मतदान हुनेछ। विश्वासको मत पाए ओलीले निरन्तरता पाउनेछन्। तर नेता एमालेका माधव नेपाल पक्षका सांसदहरू अनुपस्थित हुने निर्णय गरेकोले ओलीले विश्वासको मत पाउने संभावना छैन।जनता समाजवादी पार्टीको महन्थ ठाकूर र राजेन्द्र महतो समूह तटस्थ बस्ने निर्णय गरेको छ। उपेन्द्र यादव र बाबुराम भट्टराई पक्षले विपक्षमा मतदान गर्ने भएको छ। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार प्रधानमन्त्रीले विश्वासको मत लिन १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । माधव पक्ष अनुपस्थित भएपछि ओलीले सयभन्दा कम मत पाउने देखिन्छ। माधव पक्षले राजीनामा नदिँदा विश्वासको मत लिन आवश्यक पर्ने संख्या घटेको छैन। अहिले अुनपस्थित भए पनि वैकल्पिक सरकार बनाउने बेला राजीनामा दिएर विपक्षी गठबन्धनलाई सघाउने संभावना छ। विश्वासको मतमा फेल भएपछि आजै ओलीले राजीनामा दिनेछन्। विश्वासको मत फेल भएपछि सभामुखले त्यसको जानकारी तत्काल राष्ट्रपतिलाई दिनेछन्। राष्ट्रपतिले ७६ (२) अनुसार बहुमतीय सरकार बनाउन दलहरूलाई आव्हान गर्नेछिन्। विश्वासको मत नपाए ७६ (३) अनुसार ठूलो दलको नेताको हैसियतले अल्पमतको प्रधानमन्त्रीका रुपमा नियुक्तिका लागि राष्ट्रपतिसमक्ष दाबी गर्ने र अल्पमतको प्रधानमन्त्रीका रुपमा चुनाव घोषणा गर्ने ओलीको योजना छ। तर राष्ट्रपतिले संसदीय अभ्यासको स्थापित प्रचलन र नजिरअनुसार सिधै ७६ (३) प्रवेश नगरी ७६ (२) अनुसार बहुमतीय सरकार बनाउन दलहरूलाई आग्रह गर्ने तयारीमा छन्।"
अपूरो ज्यालावृद्धि,"प्रधानमन्त्रीले दोस्रो आर्थिक वर्षबाट लागू हुने गरी पारिश्रमिक वृद्धि गर्दा श्रमिकवर्ग मर्कामा परेका छन् कोरोना कहरले मुलुक आक्रान्त बनिरहेका बेला प्रधानमन्त्री केपी ओलीबाट १३२औं अन्तर्राष्ट्रिय मजदुर दिवसको अवसरमा हठात् न्युनतम पारिश्रमिक वृद्धिको घोषणा भयो। हठात् किन भनिएको भने मुलुकमा प्रधानमन्त्रीको हैसियतले गर्नुपर्ने धेरै अत्यावश्यक कामहरू प्राथमिकतामा छन्। ती सबैलाई पाखा लगाएर मजदुरलाई मर्का पर्ने गरी न्युनतम पारिश्रमिक वृद्धिलाई अत्यावश्यक सेवा ठानियो र वृद्धि गर्ने निर्णय गरियो। हो, यो निर्णयले मजदुरका पक्षमा सरकारले काम गरेझैं देखिएला। सारमा बुझ्दा भने सरकारले मजदुरका हितमा भन्दा बढी राजनीतिक प्रेरित निर्णय गरेको देखिन्छ। कोरोनाको यस्तो कहरमा प्रधानमन्त्रीको प्राथमिकता नागरिकको जनस्वास्थ्य हुनुपर्ने हो। तर केही महिनायता प्रधानमन्त्रीको कार्यशैली हेर्दा, देश जलिरहेछ, निरो बासुँरी बजाइरहेछ भन्ने उखान चरितार्थ भएको छ। अनेक काण्डैकाण्डमा मुछिएको सरकारले मुलुकमा विकासको मूल फुटाएको भन्ने देखाउन अपुरो धराहराको उद्घाटन, राम मन्दिर निर्माणको शिलान्यासलाई तिब्रता दिएको छ। लकडाउन नभएको भए यही वैशाखमै पोखरा र भैरहवा अन्तर्राष्ट्रिय विमानस्थलको उद्घाटन गर्ने तयारी थियो। जेहोस्, सरकार कोरोनामा लाचारीपन नदेखाउन चाहँदैन। त्यसैले अनेक तिकडम लगाएर नागरिकको ध्यान मोड्न खोजिरहन्छ। अन्यायपूर्वक गरिएको न्युनतम पारिश्रमिकको हठात् वृद्धि पनि त्यसैको एक रूप हो। तीन वर्ष बित्न लाग्दा पनि श्रमिकले सामाजिक सुरक्षाको अनुभूति गर्न सकेका छैनन्। मुख्यगरी गिटी कुट्ने, गलैचा तथा गार्मेन्ट, यातायात, ब्युटीसियन, नाई पेशा, दैनिक ज्यालादारी लगायतमा काम गर्ने श्रमिकका लागि सामाजिक सुरक्षाले छुन सकेको छैन। सरकारले हतारमै मे डेको दिन न्युनतम पारिश्रमिक वृद्धिको घोषणा गर्नु र त्यसको चौथौ दिनमै राजपत्रमा चिया बगान श्रमिकहरूको बाहेक भन्दै सूचना प्रकाशित गर्नुले पनि श्रम क्षेत्रमा निकै ठूलो तरंग पैदा गरेको छ। रोजगारदाता र श्रम संगठनले विभिन्न प्रतिक्रिया जनाएका छन्। कुनै पनि ट्रेड युनियन महासंघले प्रधानमन्त्रीको घोषणाको स्वागत गरेका छैनन्। बरु महासंघहरूले सरकारले विधि, पद्दति र कानुन मिचेर घोषणा गरेको टिप्पणी गरेका छन्। सैद्धान्तिक रूपमा सरकारले सहजीकरण गर्ने र रोजगारदाता अनि श्रमिकहरूले सामूहिक सौदाबाजीको माध्यमबाट पारिश्रमिक वृद्धि हुने हो न कि उनीहरूको अधिकारलाई हस्तक्षेप गर्ने हो। दसवटा ट्रेड युनियन महासंघसम्बद्ध संयुक्त ट्रेड युनियन समन्वय केन्द्रको हालै सम्पन्न व्यवस्थापन समितिको बैठकले प्रधानमन्त्रीको घोषणा श्रम कानुनविपरीत रहेको र राजपत्रमा प्रकाशित सूचना बदर गर्न मागसमेत गरेको छ। न्युनतम पारिश्रमिक र यसको पुनरावलोकनका विषयमा श्रम ऐन २०७४ र नियमावली २०७५ मा स्पष्ट ब्यवस्था छ। प्रत्येक दुई वर्षमा यसको पुनरावलोकन भई साउनदेखि लागू हुनुपर्छ। तर प्रधानमन्त्रीले यसलाई राजनीतिक एजेण्डा बनाए। आर्थिक वर्षको सुरु न अन्त्य, कोरानाले आक्रान्त पारिरहेको बेमौसमी बेलामा प्रधानमन्त्रीले विधि र विधानको खिल्ली उडाउँदै राजनीतिक हतियार बनाए। त्यसमाथि पनि दुई वर्षको नभई एक वर्षको मात्रै पारिश्रमिक वृद्धिको घोषणा गरेका छन् जो कानुन सम्मत छैन। मुलतः अन्तर्राष्ट्रिय अभ्यास, प्रचलित बजार मूल्य, देशको मौद्रिक तथा आर्थिक अवस्था, सामाजिक सुरक्षा व्यवस्था, तुलनात्मक ज्यालादर, न्युनतम आधारभूत आवश्यकताको परिपूर्ति तथा श्रमिकको उत्पादकत्वलाई आधार मानेर समय समयमा न्युनतम पारिश्रमिकको पुनरावलोकन गर्ने गरिन्छ। इतिहासमा अमेरिकामा यो प्रकृया प्रारम्भ भएको हो। सन् १९०९ मा राज्यस्तरीय रूपमा यो प्रकृया सुरु भएको थियो। त्यतिबेला त्यहाँ कारखानाहरूमा महिला र बालबालिका काम गर्थे। महिला, बालबालिका र पुरुषमा पारिश्रमिकको ठूलो विभेद थियो। तिनको संरक्षण गर्न निश्चित पारिश्रमिक तोक्ने गरियो। पछि सन् १९३८ मा तत्कालीन राष्ट्रपति रुजवेल्टले फेयर लेबर एक्ट मार्फत न्युनतम पारिश्रमिकको प्रावधान राखे। त्यहाँको सर्वोच्च अदालतले सन् १९४१ मा अनुमोदन गरेपछि न्युनतम पारिश्रमिकको कानुनले वैधानिकता पाएको हो। नेपालमा समेत न्युनतम पारिश्रमिक लागू गर्ने प्रकृया कार्यान्वयनमा आएको लामो समय भइसकेको छ र हाल पनि संशोधित श्रम ऐन २०७४ ले पनि यस विषयमा स्पष्ट व्यवस्था गरेको छ। श्रम ऐन ०७४ र नियमावली २०७५ ले प्रत्येक दुई वर्षमा न्युनतम पारिश्रमिकको पुनरावलोकन हुने व्यवस्था गरेको छ। पुनरावलोकन पनि त्यसै मनलाग्दी गर्न पाइँदैन। निश्चित प्रावधान छन्। नियमावलीको दफा ५७ अनुसार श्रम मन्त्रालयको श्रम सम्बन्ध महाशाखाका सहसचिवको अध्यक्षतामा रोजगारदाता, ट्रेड युनियनहरूका प्रतिनिधि र अन्य सरोकारवाला सम्मिलित न्युुनतम पारिश्रमिक निर्धारण समिति रहने स्पष्ट व्यवस्था छ। ऐनको दफा १०६ र १०७ मा प्रत्येक दुई वर्षमा न्युनतम पारिश्रमिक पुनरावलोकन भई आर्थिक वर्षको सुरु भएको महिना साउनदेखि लागू हुने प्रावधान छ। लागू हुने आर्थिक वर्ष अगावै वैशाखबाटै न्युनतम पारिश्रमिक समिति गठन भई समितिमा छलफलको प्रकृया प्रारम्भ हुने भनिएको छ। अर्कोतर्फ दुई वर्षको नभई विविध कारणवश एक वर्षको ज्याला वृद्धि गर्ने भए रोजगारदाता र ट्रेड युनियनबिच सहमति हुनुपर्ने ऐनमा स्पष्ट व्यवस्था छ। बिनासहमति ऐनको सारअनुसार एक वर्षको मात्र पारिश्रमिक वृद्धि गर्न पाइँदैन भन्ने हो। हालको पारिश्रमिक वृद्धिलाई २०७७ वैशाखदेखि छलफलको प्रक्रिया प्रारम्भ हुनुपर्ने थियो। कोरोना कहरका कारण त्यो प्रक्रिया समयमा अघि बढ्न सकेन। त्यो स्वाभाविक पनि हो। तर पनि बेलामौकामा न्युनतम पारिश्रमिक निर्धारण समितिले त्रिपक्षीय तथा द्धिपक्षीय छलफल गरिरहँदा सहमतिमा पुग्न सकेको थिएन। २०७८ वैशाख ५ गते समितिले मन्त्रालयलाई सहमतिको विन्दुमा पुग्न नसकेको विधिवतरूपमा जानकारी मात्र गराएको थियो। सहमतिमा पुग्न नसक्दा रोजगारदाता तथा ट्रेड युनियन समन्वय केन्द्रका मुख्य व्यक्तित्वहरू र तालुकदार मन्त्रालयका राजनीतिक नेतृत्वबिच एकपटक छलफल हुनेछ भन्ने सम्भावना भने ज्युँदै रहेको थियो। त्यो छलफलको मार्गलाई पनि छल्दै मे दिवसको दिन पारेर प्रधानमन्त्री आफैंले हठात् दोस्रो आर्थिक वर्षबाट लागू हुने गरी मात्र पारिश्रमिक वृद्धिको घोषणा गरिदिए। जसबाट श्रमिकवर्ग मर्कामा परेका छन्। हुनत केही समयअघि मुलुकका ठुला घरानियाहरू लावालस्कर लागेर बालुवाटार पुगी प्रधानमन्त्रीको पार्टीमा प्रवेश गरेका थिए। त्यसैको प्रभावस्वरूप न्युनतम पारिश्रमिक घोषणा त भएको होइन भन्ने आशंका पनि श्रम क्षेत्रमा ब्याप्त छ। सरकारले आफू श्रमिकमैत्री भएको बारम्बार देखाउन खोजिरहेको देखिन्छ तर उसको क्रियाकलापले त्यस्तो देखाउँदैन। गत वर्ष यही सरकारले चियाबगानका श्रमिकहरूका लागि छुट्टै ज्यालादर तोकेको थियो। त्यही कार्यान्वयन गराउन चर्को पर्यो। अन्तमा मजदुरले करिब ३८ दिन तातो सडकमा बसी आन्दोलन गरेपछि मात्र कार्यान्वयन गर्ने सहमति त भएको थियो, तर त्यो पनि पुर्णरूपले कार्यान्वयन हुन सकेन। न्युनतम पारिश्रमिकका साथै सो घोषणामा प्रधानमन्त्रीले सबैलाई सामाजिक सुरक्षा लागू गरिने पुनः दोहोर्याए। जबकि सामाजिक सुरक्षाका सन्दर्भमा ऐन र नियमावली कार्यान्वयनमा आइसकेका छन्। अघिल्लो सरकारले ल्याइसकेको ऐनपछिको नियमावली ल्याउँदा मात्र ओली सरकारले बडो तामझामले हल्लीखल्ली पनि गरेकै हो। तर तीन वर्ष बित्न लाग्दा पनि श्रमिकले सामाजिक सुरक्षाको अनुभूति गर्न सकेका छैनन्। मुख्यगरी गिटी कुट्ने, गलैचा तथा गार्मेन्ट, यातायात, ब्युटीसियन, नाई पेशा, दैनिक ज्यालादारी लगायतमा काम गर्ने श्रमिकका लागि सामाजिक सुरक्षाले छुन सकेको छैन। संगठित क्षेत्रमा काम गर्नेका लागि त कर्मचारी सञ्चय कोष, नागरिक लगानी कोषजस्ता संस्थाहरू छँदै थिए र छन् नै। सामाजिक सुरक्षा कोषले असंगठित मजदुरलाई समेट्नु पर्ने हो। त्यसैले प्रधानमन्त्रीका हरेक घोषणा, घोषणामै सीमितभन्दा अरू केही हुन सकेन। सरकारले कार्यशैली यथार्थमुखी बनाउनु जरुरी छ। गत चैत पहिलो साता, ट्रेड युनियन कांग्रेसको राष्ट्रिय कार्य समिति बैठकले अहिलेको बजार र श्रमिकहरूको अवस्था हेरेर साबिकको पारिश्रमिकमा ५० प्रतिशत पारिश्रमिक वृद्धि हुनुपर्ने स्पष्ट मार्गचित्र तय गरिसकेको छ। अहिले पनि प्रधानमन्त्रीको घोषणाप्रति ट्रेड युनियन कांग्रेसले विमतिको स्पष्ट धारणा सार्वजनिक गरिसकेको छ। अन्य ट्रेड युनियन महासंघहरूबाट धारणा आउने क्रम जारी छ। प्रायः सबैको धारणा एकै छ, प्रधानमन्त्रीको घोषणा वैधानिक छैन। संसद् विघटनको मुद्दालाई लिएर जसरी राजनीतिक दलहरूले अवैधानिक कदम भन्दै मुलुकभर आन्दोलन चलाए र सर्वोच्च अदालतले समेत संसद् पुनस्र्थापना गरिदियो। सोहीअनुसार अहिलेको न्युनतम पारिश्रमिक घोषणा पनि श्रम ऐनविपरीत भएकाले संयुक्त ट्रेड युनियन समन्वय केन्द्रलगायतले विरोध जनाइसकेका छन्। त्यसैले सरकारले हठ कायमै राखे मुलुकभरका श्रमजीवी वर्गका अधिकारका लागि सरकारका विरुद्धमा आन्दोलन गरेर सो घोषणा र राजपत्रमा प्रकाशित सूचना सच्याउनुको विकल्प देखिँदैन। (राई ट्रेड युनियन कांग्रेसका केन्द्रीय उपाध्यक्ष तथा इन्टरनेशनल ट्रान्सपोर्ट वर्कर्स फेडेरेसन, बेलायतका कार्यकारी सदस्य हुन्।)"
अक्सिजन सिलिण्डर लिन वाइड बडी जहाज आज बेइजिङ उड्दै,"काठमाडौं : चीनबाट अत्यावश्यक स्वास्थ्य सामग्री लिन राष्ट्रिय ध्वजाबाहक नेपाल वायुसेवा निगम (नेपाल एयरलाइन्स)को वाइड बडी ए३३० जहाज सोमबार राति चीनको राजधानी बेइजिङ जाने भएको छ । चीन सरकारले अनुदानमा दिएका अक्सिजन सिलिण्डर र भेन्टिलेटर लिन वाईड बडी जहाजले बेइजिङमा उडान भर्न लागेको निगमले जनाएको छ । वाइड बडी जहाजले चीनबाट ४०० थान अक्सिजन शिलिण्डर र २० थान भेन्टिलेटर नेपाल ल्याउनेछ । उक्त प्रयोजनका निम्ति निगमको वाइड बडी जहाज राति ११:३० बजे बेइजिङ प्रस्थान गर्ने र मङ्गलबार अपराह्न २ :३५ बजे त्रिभुवन अन्तरराष्ट्रिय विमानस्थलमा अवतरण गर्नेछ । निगमका प्रवक्ता करिश्मा श्रेष्ठले स्वास्थ्य तथा जनसङ्ख्या मन्त्रालयको आग्रह र संस्कृति, पर्यटन तथा नागरिक उड्डयन मन्त्रालयसँगको समन्वयबमोजिम चीनबाट अक्सिजन शिलिण्डरसहितका स्वास्थ्य सामग्री लिन निगमले वाइड बडी जहाज पठाउन लागिएको जानकारी दिए । उनले आजको उडानमा २० थान भेन्टिलेटर ल्याउने भनिए पनि अहिलेसम्म १० थान मात्रै भेण्टिलेटर निगमसँग अपडेट भएको बताए। अहिलेको विपद्को अवस्थामा सरकारबाट निर्देशन भएमा कुनै पनि बेला अत्यावश्यक स्वास्थ्य सामग्री लिन निगम तयारी अवस्थामा रहेको प्रवक्ता श्रेष्ठले बताए । चीनले २० हजार अक्सिजन सिलिण्डर अनुदानमा दिने जनाइएको छ ।"
खोपले जोगाएकाहरू,"सरकारले जारी गरेको स्वास्थ्य मापदण्ड उल्लघंन गर्दै जात्रा, भोज र विवाह दैनिक भइरहँदा सबै जिल्लामा कोरोना संक्रमण बढिरहेको छ। नागरिकको लापरबाही र अटेरीले लकडाउनमा पनि संक्रमण बढिरहेको छ। एक विवाहमै दुईदेखि आठ दर्जनसम्म संक्रमित फेला परिरहेका छन्। विवाहमै सहभागी खोप नलगाएका दमरोगी ८७ वर्षीय वृद्धाको वैशाख २३ गते धौलागिरि अस्पतालमा मृत्यु भएको थियो। नुवाकोटमा बेहुलीको संक्रमणले मृत्यु गरायो। यी त प्रतिनिधि उदाहरण मात्र हुन्। एकछिन सोचौं त, नेपालमा राजनीतिक तथा मन्त्रालयका नेतृत्व जति गैरजिम्मेवार छन्, चिकित्सक र स्वास्थ्यकर्मीहरू पनि त्यत्तिा नै गैरजवाफदेही हुन्थे भने कोरोना महामारीको यो अवस्था कस्तो हुन्थ्यो होला ? संक्रमणको उकालो अझै कति ठाडो र टाढा छ निश्चित छैन तर सरकारले अब आफूले केही गर्न नसक्ने भन्दै वैशाख दोस्रो सातामै आत्मसमर्पण गर्यो। यस्तो परिस्थिति आउनमा मुलुकका राजनीतिक दलका नेतृत्वलगायत नागरिकको असावधानी उत्तिकै जिम्मेवार छन्, थप नबिग्रियोस् भन्दै सबैले सतर्क रहन जरुरी छ। तथापि सरकारी ढाडस र जिम्मेवारीबोध पनि त्यत्तिकै चाहिन्छ। खोपले जोगाएका अग्रपंक्ति र जेष्ठनागरिक उत्पादन भएकोमध्ये ९० प्रतिशत कोरोना खोप धनी र उच्च, मध्यम आय भएका देशमा खपत भएको, न्युन आय भएका देशमा ०२ प्रतिशत मात्र गएको एड्स हेल्थकेयर फाउन्डेसनले बताएको छ। विश्वमा रहेका साढे ७ अर्ब जनसंख्यालाई खोप दिनुपर्ने छ। खोप सबैका लागि सहज र सम्भव नभएकाले निर्धन देशका निमुखा जनताले जनस्वास्थ्य मापदण्डको अभ्यास गर्ने र अभ्यस्त हुनुको विकल्प छैन। नेपालमा खोप आयातपछि २१ लाख बढीले खोप लगाइसकेका छन् भने पहिलो प्राथमिकतामा परेका पाँच लाख भन्दाबढीले खोपको दोस्रो मात्रासमेत लिइसकेका छन्। तथापि प्लाज्मा दान गर्न खोप लगाएको भए ६ महिना र नलगाएको भए तीन महिनाभित्र संक्रमण भएको व्यक्ति हुनैपर्छ। संक्रमण भएर शरीरमा बनेको न्युक्ल्यिोक्याप्सीड एन्टिबडी हो। खोपले बनाउने एन्टिबडी भनेको स्थायी प्रोटिनको विरुद्धमा मात्र हो। नेपालमा अपेक्षाअनुसार खोप नआएपछि फागुन २३ गतेदेखि सञ्चालन हुने दोस्रो चरणको खोप अभियानमा परिवर्तन गरी ६५ वर्षमाथिकालाई मात्र खोप लगाइयो। कोरोनाको बढ्दो संक्रमण, खोपको उपलब्धता र दोस्रो लहरको जोखिमलाई मध्यनजर गर्दै वैशाख ७ देखि ११ गतेसम्म पहिलो चरणमा खोप लगाएकाका लागि दोस्रो मात्रा दिइयो। दोस्रो डोज दिनुभन्दा जोखिम समूहलाई पहिलो डोज दिनु नै बुद्धिमानी थियो। खोपको सदुपयोगका लागि एन्टिबडी परीक्षण गरी नभएका र कमजोर भएकालाई मात्र खोप दिनु पथ्र्याे। विश्व स्वास्थ्य संगठनले पनि पहिलो मात्रा बढी जनालाई दिन सुझाएको छ। खोप पहिलो मात्राले तीन महिनासम्म ७५ प्रतिशत बढी र १२ हप्तापछि दोस्रो मात्रा खोप लगाउँदा ८० प्रतिशत बढी प्रभावकारी छ। सरकारसँग भएको २३ लाख ४६ हजार डोजमा अनुदान १० लाख, खरिद २० मध्ये १० लाख र कोभ्याक्स तीन लाख ४६ हजार मात्रा हो। चीन सरकारले अनुदानमा उपलब्ध गराएको आठ लाख कोभिड खोप भेरोसेलले सर्वसाधारणलाई समेटेको थियो तर लकडाउनसँगै बन्द छ। महामारीका बेला खोपलाई थप प्रभावकारी र बृहत बनाउनुपर्नेमा कमिसनका नाममा बन्द छ। स्वास्थ्य तथा जनसंख्या मन्त्रालय र कोभिसिल्ड खोप उत्पादन गर्ने भारतको सिरम इन्स्टिच्युटको नेपाली एजेन्ट हुकाम डिस्ट्रिब्युटर्स एण्ड लजिष्टिक प्रालि जुन दुगड र वैद्यका नाममा छ बीच करिब ३५ करोड कमिसनमा कुरा नमिल्दा थप ५० लाख डोज खोप खरिद प्रक्रिया अघि नबढेको विवाद वैशाख तेस्रो साता सतहमा आयो। सिधै खरिद गर्न लाग्दा एजेन्टले कमिसन मागेको र सो नहुने भए खोप खरिद नै अघि बढ्न नदिएको बताइन्छ। खोपको एक मात्राले पनि घरभित्रको संक्रमण आधा फाईजर वा एष्ट्राजेनेका खोपको पहिलो मात्रा दिइएका दुई हप्तापछि र त्यसको तीन हप्तापछि संक्रमित भएका व्यक्तिले खोप नलगाएकालाई भाइरस सार्ने सम्भावना ३८ देखि ४९ प्रतिशतसम्म कम रहने पब्लिक हेल्थ इग्ल्याण्ड, पीएचईले जनाएको छ। यी दुई खोपमध्ये कुनै एक लगाएको व्यक्तिलाई खोप लिएको चार हप्तापछि लक्षणसहित संक्रमण देखिने जोखिम ६० देखि ६५ प्रतिशतले कम देखिएको छ। क्यालिफोर्नियाको मोर्डना र फाईजर खोप पहिलो डोज ३७ हजार र दुवै मात्रा २८ हजारले लगाएकाहरूमा गरिएको एक अध्ययनमा खोपपछि ११९ प्रतिशतमा कोभिडको संक्रमण रहन्छ। त्यस्तै कोभिसिल्ड लगाएकामा प्रभावकारी ७२ प्रतिशत भएकाले २८ प्रतिशतलाई खोपले सुरक्षा दिँदैन र संक्रमण हुनसक्छ। तसर्थ जनस्वास्थ्यका मापदण्ड सबैका लागि अनिवार्य छ। संक्रमणमा मात्र नभई अस्पताल भर्ना हुने र मृत्यृ हुनेको ग्राफ पनि अप्रत्याशित रूपमा उकालो लागि शैयाको अभाव छ। कोरोनासँग लड्ने सिपाही स्वास्थ्यकर्मी मात्र होइन, हतियारको औषधि, शैया, अक्सिजन समेतको अभाव छ। अहिलेको अस्पताल भर्ना र जटिलता युवा जमातकै छ अर्थात् जसले खोप लिन पाएका छैनन् तिनको छ र स्वाभाविक मृत्यु पनि त्यही उमेरकै छ। भारतलगायत नेपालमा दोस्रो लहर आक्रामक रूपमा देखिनुमा नयाँ भेरियन्ट, व्यक्तिगत रूपमा स्वास्थ्यको मापदण्डको प्रयोग नहुनु र खोप लगाउनेको संख्या कम हुनु मुख्य कारण हो। खोपको पहिलो मात्राले बी एन्टिबडी बनाउने र दोस्रो मात्राले टी सेल भाइरस चिन्ने र मार्ने एक्टिभेट गरी एन्टिबडी बनाउने भएकाले दोस्रो मात्राको खोपले दिगो एन्टिबडी बनाउँछ। खोप लगाएकामा रोग प्रतिरोधात्मक क्षमता बढ्नुका साथै तीन चौथाईमा संक्रमण नहुने र भएमा पनि जटिल र मृत्यु नहुने तथा अन्य व्यक्तिमा संक्रमण सार्ने सम्भावना कम हुन्छ। नेपालमा खोप लगाएका जेष्ठ नागरिक र अग्रपंक्तिमा संक्रमण ज्यादै कम भए पनि सामान्य लक्षण भएको र अस्पताल भर्ना तथा जटिलता शून्य देखिन्छ। अक्सिजनको मात्रा कोरोनाको दोस्रो लहरले बढाएको अधिकांश संक्रमितको फोक्सोमा असर पारी पर्याप्त अक्सिजन नपुग्ने र शरीरमा अक्सिजनको कमी हुने समस्या देखिएको छ। औषधि अभाव छ, अस्पतालका शैया, सघन उपचार कक्ष र भेन्टिलेटर खाली छैनन्। यस्तो अवस्थामा संस्थागत आइसालेसन तथा घरमै बसेका संक्रमितले सुत्ने तरिकामा केही परिवर्तन गरेर पनि अक्सिजनको सामान्य कमीलाई धेरै हदसम्म बढाउन सकिन्छ। संक्रमितलाई सास लिन समस्या भए वा अक्सिजनको स्तर ९४ भन्दा कम भए चिकित्सकीय स्वीकृत विधि घोप्टो परेर बस्ने, पल्टिनु प्रोनिङ फाइदाजनक हुन्छ। घोप्टो परेर सुत्दा फोक्सो पूरा खुल्छ र सकारात्मक परिणाम र निको हुने दर बढ्छ। सन् २०२० जुलाईको क्युरस जर्नलमा प्रोनिङले अस्पतालको बोझलाई कम गर्ने मात्र नभई यान्त्रिक भेन्टिलेटरको आवश्यकतालाई समेत कम गर्दछ। मन्त्रालयकाले भत्ता लिई अग्रपंक्तिका के नेपालगन्ज, के दाङ, के वीररगन्ज तथा काठमाडौं देशभर नै जोखिम भत्ता, प्रोत्साहन, सेवासुविधा नपाउँदासम्म पनि आफंै संक्रमित रहँदा सलाइन पानी हातमै झुन्ड्याई संवेदनशील हुँदै बिरामीको उपचारमा संलग्न छन्। एकछिन सोचौं त, नेपालमा राजनीतिक तथा मन्त्रालयका नेतृत्व जति गैरजिम्मेवार छन्, चिकित्सक र स्वास्थ्यकर्मीहरू पनि त्यत्ति नै गैरजवाफदेही हुन्थे भने कोरोना महामारीको यो अवस्था कस्तो हुन्थ्यो होला ? अन्तमा, खोप लगाउन पाए पनि नपाए पनि कोरोनाको दीर्घकालीन ओखती मास्क हो। धेरैभन्दा धेरैले मास्क लगाए थोरैभन्दा थोरै मात्र संक्रमित हुन्छन्। त्यसैले नाक र मुख छोपिने ट्याप्पै ढाकिने गरी मास्क लगाऔं। मास्क नलगाई बाहिर निस्किनेलाई कम्मरमुनि निर्वस्त्र बाहिर निस्कनुभन्दा गम्भीर ठानी केहीबेरलाई छुच्चो हुँदा घर समाज बच्छ भने छुच्चो भई आफू बचौं र अरूलाई बचाऔं। (बुढाथोकी नेपाल चिकित्सक संघका कोषाध्यक्ष हुन्।)"
"संवैधानिक निकायमा नियुक्ति सिफारिस, को कहाँ? (सूचिसहित)","काठमाडौं : संवैधानिक परिषद्ले विभिन्न संवैधानिक आयोगमा रिक्त पदाधिकारीमा नियुक्तिका लागि सिफारिस गरेको छ । परिषद्ले लोकसेवा आयोगका अध्यक्षमा माधवप्रसाद रेग्मी तथा सदस्यमा माधव बेल्बासे, वीरबहादुर राई , उदय सिलवाल र मञ्जु कुमारीलाई नियुक्त गरेको छ । परिषद्को आइतबार बसेको बैठकले अख्तियार दुरुपयोग अनुसन्धान आयोगका रिक्त आयुक्तमा डाहरि पौडेल र डा सुमित्रा श्रेष्ठको नाम सिफारिस गरेको हो। त्यस्तै निर्वाचन आयोगका सदस्यमा सगुनशम्शेर जबरा तथा प्राकृतिक स्रोत तथा वित्त आयोगका सदस्यमा विपीनराज निरौला र सुधाकुमारी झालाई नियुक्तिका लागि सिफारिस गरिएको छ । राष्ट्रिय महिला आयोगका बाँकी सदस्यमा जया घिमिरे र सावित्राकुमारी शर्मा तिवारीलाई नियुक्तिका लागि सिफारिस गरिएको छ । राष्ट्रिय दलित आयोगका सदस्यमा सुन्दर पुर्कुटी, राष्ट्रिय समावेशी आयोगका अध्यक्षमा डा रामकृष्ण तिमिल्सेना तथा सदस्यमा पुष्पराज तिमिल्सिना र मानप्रसाद खत्रीलाई सिफारिश गरिएको छ । त्यस्तै आदिवासी जनजाति आयोगका सदस्यमा सूर्यबहादुर गुरुङ, मधेशी आयोगका सदस्यमा आभा कुमारी , थारु आयोगका सदस्य डा उमाशंकर चौधरी, मुस्लिम आयोगका सदस्यमा मोहमद सम्सुल हकलाई सिफारिस गरिएको छ। राष्ट्रियसभाका अध्यक्ष गणेशप्रसाद तिमिल्सिनाले परिषद्ले रिक्त संवैधानिक आयोगका अध्यक्ष तथा सदस्य नियुक्त गरेको जानकारी दिए । यसअघि बसेको परिषद्को बैठकले आधा मात्र पदाधिकारी नियुक्तिका लागि सिफारिस गरेको थियो । अहिले सबै संवैधानिक आयोग पूर्ण भएको छ । पदाधिकारीविहीन हुँदा आयोगहरुले संवैधानिक उद्देश्यानुरुप काम गर्न सकेका थिएनन् ।रासस"
मलाई अविश्वास गर्नुपर्ने कुनै कारण छैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारका पक्षमा विश्वासको मत मागेका छन्। सोमबार बसेको प्रतिनिधिसभाको बैठकलाई सम्बोधन गर्दै ओलीले राष्ट्रिय हित र जनजीवीकाको सवालमा रहेको प्रष्ट पारेका छन्। वर्तमान सरकारलाई कसैले अविश्वास गरिरहनु पर्ने कुनै कारण नै नरहेको ओलीले दाबी गरेका छन्। उनले राजनीतिक कारणले ममाथि विश्वासको मत छ भन्ने ठानेकोले सदनमा उभिएको बताए। कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली ओलीलाई देश र जनताको हितमा काम गर्न कहाँ कसले रोक्यो : देउवा ओली सरकार पूर्ण रुपमा असफल भइसकेको छ: देउवा विश्वासको मत माग्ने नैतिक अधिकार ओलीसँग छैन : प्रचण्ड भौगोलिक अखण्डताको रक्षा गर्ने, राष्ट्रिय हितलाई सर्वोपरी मानेर व्यवहार गर्ने विषयमा सरकारले कुनै पनि कसर नराखेको उनले बताए। राष्ट्रियता, स्वाधीनता, भौगोलिक अखण्डताको रक्षा र पहरेदारीमाथि उठाउने विषयमा कुनै कसर बाँकी राखेको छैन। उनले भने, सुशासन, शान्ति सुव्यवस्था र राष्ट्रिय समस्या समाधान सरकारले गरेको छ। उनले अगाडि थपे, हामीले लिएका अडान आफैं बोल्छन्। हामीले प्राप्त गरेका उपलब्धी आफैं बोल्छन्। ओलीले सरकारको ध्यान महामारी नियन्त्रणमा केन्द्रित रहेको बताए। यस्तो विषम् परिस्थितिमा कोभिडविरुद्धको औषधि लगायत उपचारका सामाग्रीहरुमा भएको भ्रष्टाचारको काम क्षम्य नहुने उनको दाबी छ। उनले अघि भने, कतिपय कर्नरमा प्रधानमन्त्रीमाथि हिलो छ्याप्ने वा सरकारमाथि हिलो छ्याप्ने र कोभिडविरुद्धको औषधिमा भएको भ्रष्टाचारको नाममा कुरा उछाल्ने र नभएका कनेक्सन अनुचित ढंगले देखाउने क्रियाकलाप भए। उनले आवश्यकता र औचित्यका आधारमा संविधान संशोधनका लागि पनि छलफल गर्न सकिने प्रष्ट पारे। उनले संविधान संशोधन कहाँकहाँ गर्न सकिन्छ भन्ने सुझावका लागि कार्यदल बनाउन सकिने धारणा राखे। ओलीले सरकारले हिंसाको राजनीति अन्त्य गरेकोसमेत बताए। भिडियो हेर्नुहोस्"
टीकापुर अस्पतालमा दुई दिनमा ११ जनाको मृत्यु,"टीकापुर : कैलालीको टीकापुर अस्पतालमा उपचारका क्रममा थप पाँच जनाको मृत्यु भएको छ। आइतबार र सोमबार बिहानसम्म दुई दिनमा ११ जनाको मृत्यु भएको हो। गएरातिदेखि अहिलेसम्म मृत्यु हुनेमा टीकापुर नगरपालिकाका ३, जानकी र बर्दगोरिया गाउँपालिकाका ११ जना रहेका छन्। अस्पतालका मेडिकल सुपरीटेण्डेन्ट डाक्टर रेमकुमार राईकाअनुसार टीकापुर नगरपालिका१ का ५१ वर्षीया महिला, ७ का ६० वर्षीया महिला र ७ कै ६७ वर्षका पुरुषको मृत्यु भएको छ। त्यस्तै जानकी गाउँपालिका१ का ५८ वर्षका पुरुष र बर्दगोरिया गाउँपालिका४ का ४५ वर्षका पुरुषको समेत उपचारका क्रममा मृत्यु भएको छ। उनीहरु सबैलाई कोरोनाको लक्षण देखिएको डाक्टर राईले बताए। डाक्टर राईकाअनुसार मृतक सबैमा स्वासप्रश्वासमा र फोक्सोमा समस्या देखिनुका साथै अक्सिजनको मात्रा कम हुँदै गएको थियो। उनीहरुमध्ये कतिपयको कोरोना पोजेटिभ रिपोर्ट आएको र कतिपयको रिपोर्ट आएको छैन। रिपोर्ट आएपनि नआएपनि सबैजनामा कोरोनाको लक्षण देखिन्थ्यो मेसु डा राईले भनेअस्पतालमा उपचारका लागि आएका सबैजनामा यस्तै स्वास्थ्य समस्या देखिने गरेको छ। अस्पतालमा बिरामीको चाप अत्याधिक बढेको छ। बिरामीको चाप बढेसँगै अस्पतालमा उपचार गर्न कठिनाई भैरहेको मेसु डा राईले बताए। उनले अस्पतालको बरण्डामा राखेर बिरामीको उपचार गर्नु परिरहेको बताए। अक्सिजन जुटाउन स्थानीय सक्रिय उपचाररत बिरामीलाई तत्काल अक्सिजनको अभाव भएको छ। आइतबार अक्सिजनको अभावमा बिरामीले ज्यान गुमाएको समाचार सार्वजनिक भएपछि स्थानीय अक्सिजनको व्यवस्थापनका लागि आफैँ अग्रसर भएका छन। उनीहरुले अक्सिजन खरिदका लागि आर्थिक संकलन अभियान सुरु गरेका छन। अभियानमा देशविदेशमा रहेका थुप्रै व्यक्तिहरु सहभागी भइरहेका छन। अहिलेसम्म १५ लाख जति संकलन भइसकेको बताइएको छ। दोस्रो चरणको कोरोना फैलिएपछि टीकापुर नगरपालिकामा हालसम्म १९ जनाको ज्यान गएको छ। एकपछि अर्को व्यक्तिको ज्यान जान थालेपछि स्थानीयमा त्रास फैलिएको छ।"
प्रतिनिधिसभाको विशेष अधिवेशनमा सम्बोधन गर्दै प्रधानमन्त्री ओली (लाइभ),"काठमाडौं : प्रधानमन्त्री केपी ओलीलाई विश्वासको मत लिनका लागि डाकिएको संसद्को विशेष अधिवेशनको दोस्रो बैठक सुरु भएको छ। बैठकको प्रारम्भमा प्रधानमन्त्री ओलीले संसद्लाई सम्बोधन गर्दै विश्वासको मतका लागि प्रस्ताव राखिरहेका छन्। त्यसउपर संसद्मा छलफल हुनेछ। छलफलपछि फेरि प्रधानमन्त्रीले जबाफ दिनेछन्। त्यसपछि त्यो प्रस्तावउपर मतदान हुनेछ। विश्वासको मत पाए ओलीले निरन्तरता पाउनेछन्। तर नेता एमालेका माधव नेपाल पक्षका सांसदहरू अनुपस्थित हुने निर्णय गरेकोले ओलीले विश्वासको मत पाउने संभावना छैन।जनता समाजवादी पार्टीको महन्थ ठाकूर र राजेन्द्र महतो समूह तटस्थ बस्ने निर्णय गरेको छ। उपेन्द्र यादव र बाबुराम भट्टराई पक्षले विपक्षमा मतदान गर्ने भएको छ। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार प्रधानमन्त्रीले विश्वासको मत लिन १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् ।"
कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले कोभिड१९ विरुद्धको अभियानमा सरकारका प्रयासमा साथ र सहयोग दिन आह्वान गरेका छन्। आफूमाथि विश्वास छ भन्ने स्पष्ट गर्न आह्वान गरिएको प्रतिनिधिसभाको अधिवेशनलाई सम्बोधन गर्दै उनले कोरोना नियन्त्रण गर्ने अभियानमा एकजुट भई रोगलाई पराजित गर्ने उत्तरदायित्व वहन गर्न सबैसँग आग्रह गरे। प्रधानमन्त्री ओलीले भने, 'विश्व समुदाय नै कोराना संक्रमणले व्याप्त छ, हामी पनि लडाइँ लडिरहेका छौँ। सरकारको ध्यान रोकथाम र उपचारमा केन्द्रित हुँदै आवश्यकताअनुसार लडाइँका कदमलाई विभिन्न ढंगले प्रभावकारी रुपमा अघि बढाइरहेको छ।' यति बेला सबै कोरोनाविरुद्धका लडाइँमा पक्ष र विपक्ष नभई सिद्धान्त र विचारलाई छाडेर भिन्नतालाई थाती राखेर एक जुट हुनुपर्ने उनले औँल्याए। प्रधानमन्त्री ओलीले भने, 'तर दुःखका साथ भन्नुपर्छ हामी त्यसरी जान सकेनौँ, हाम्रा गतिविधि, चिन्तन र प्रयास जे कुरामा केन्द्रित हुनुपर्थ्यो, त्यो हुन सकेन।' सरकार कोभिड र विकासका विषयमा केन्द्रित खोज्दा पनि सरकारले अनेकौं लाञ्छना र आरोप खेप्नु परेको बताउँदै उनले औषधि खरीदका नाममा भ्रष्टाचार गरियो भनी प्रधानमन्त्री र सरकारमाथि हिलो छ्याप्ने काम भएकामा आपत्ति जनाए। औषधि खरिदमा भ्रष्टाचार भएको पाइएमा सरकार छानबिन गरी जस्तोसुकै कारवाही गर्न तयार रहेको बताउँदै प्रधानमन्त्री ओलीले सरकारको सम्पूर्ण ध्यान कोरोना नियन्त्रणलाई केन्द्रित गरेर नयाँनयाँ अस्पताल र शय्या तयार गर्ने काम भइरहेको जानकारी दिए। अन्तर्राष्ट्रिय समुदायमा नेपालको स्थान स्वर्णकाल देखाउन लायक अवस्थामा पुर्याइएको उनले बताए। विश्वासको मत लिने सन्दर्भमा यस पटकको विशेष व्यवस्थाका रुपमा कोरोना प्रभावित सांसदका लागि बेग्लै कक्षमा मतदानको व्यवस्था छ। यसअघि प्रधानमन्त्री ओलीले विश्वासको मत लिन संविधानको धारा १०० को उपधारा (१) अनुरुप प्रस्ताव प्रस्तुत गरेका थिए। प्रधानमन्त्रीले कुनै पनि बखत आफूमाथि प्रतिनिधिभाको विश्वास छ भन्ने स्पष्ट गर्न आवश्यक वा उपयुक्त ठानेमा विश्वासको मतका लागि प्रतिनिधिसभासमक्ष प्रस्ताव राख्न सक्ने संवैधानिक व्यवस्था छ। मन्तव्यका क्रममा प्रमले प्रस्तावका पक्षमा मतदान गर्न सांसदसँग आग्रह गरे। प्रधानमन्त्रीको प्रस्तावमाथि केन्द्रित रही दलीय प्रतिनिधित्वका आधारमा सदस्यले आआफ्ना धारणा राख्नेछन्। सांसदको धारणा र उठाइएको प्रश्नमा प्रधानमन्त्री ओलीले जवाफ दिनेछन्। प्रधानमन्त्रीको जवाफपछि विश्वासको मतका लागि मत विभाजनसम्बन्धी प्रस्ताव निर्णयार्थ प्रस्तुत गरिने छ। मत विभाजनका क्रममा हुन्छ, हुन्न र दिन्न भन्ने तीन थरि मत जाहेर गर्ने व्यवस्था हुने छ। राष्ट्रपति विद्यादेवी भण्डारीले प्रधानमन्त्रीले आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठानेकाले प्रतिनिधिसभाको अधिवेशन आह्वान गरेकी हुन्। विश्वासको मत लिने प्रधानमन्त्रीको प्रस्तावमाथि संसद्मा मतदान हुँदै प्रतिनिधिसभाको विशेष अधिवेशनमा सम्बोधन गर्दै प्रधानमन्त्री ओली (लाइभ) मलाई अविश्वास गर्नुपर्ने कुनै कारण छैन : प्रधानमन्त्री ओली"
लागुऔषध कारोबारीको घरबाट ७० केजी गाजा बरामद,वीरगन्ज : पर्साको बहुदरमाइ नगरपालिकास्थित लागुऔषध एक कारोबारीको घरबाट प्रहरीले ठूलो परिमाणमा गाजा बरामद गरेको छ । बहुदरमाइ नगरपालिका वडा नम्बर ९ विश्रामपुरका सोती कलवारको घरबाट प्रहरीले १६ वटा पोकामा रहेको ७० किलो ४ सय ८० ग्राम गाजा प्रहरीले बरामद गरेको हो । गोप्य सूचनाको आधारमा आइतबार साँझ जिल्ला प्रहरी कार्यालय पर्साबाट खटिएको प्रहरी टोलीले कलवारको घरमा छापा मारे खानतलासी गर्दा कलवारको सुत्ने कोठाको खाट मुनि लुकाएर राखिएको १६ वटा पोकामा रहेको गाजा बरामद गरेको हो । गाजाका कारोबारी कलवार भने प्रहरी उनको घरमा पुग्ना साथ मोटरसाइकलमा चढेर फरार भएकाले उनको खोजी भइरहेको पर्साका प्रहरी नायव उपरीक्षक ओम प्रकाश खनालले जानकारी दिए । बरामद गाजा जिल्ला प्रहरी कार्यालयमा राखेर कलवारविरूद्ध लागूऔषध गाँजासम्बन्धी कसूरमा मुद्दा दर्ता गरी अनुसन्धान अगाडि बढाइएको खनालले जानकारी दिए ।
इँटा भट्टाको खाल्डोमा डुबेर नाबालकको मृत्यु,विराटनगर : मोरङको रंगेली नगरपालिका९ स्थित एउटा इँटा भट्टाको खाल्डोमा डुबेर सोमबार एक नाबालकको मृत्यु भएको छ । देवी इँटा उद्योगले बनाएको खाल्डोमा जमेको पानीमा डुबेर १० वर्षीय अलीअर मियाँको ज्यान गएको हो । अलीअर सोही इँटा उद्योगका मजदुर भारत बिहारका भुसननीया मियाँका छोरा हुन् । भारतबाट परिवारसहित आएर रंगेलीमा बसेका भुसननीया इँटा भट्टामा काम गर्थे । प्रहरीका अनुसार खेल्दै जाने क्रममा नाबालक पानी जमेको खाल्डोमा खसेका थिए । खाल्डो चार फिटभन्दा गहिरो रहेको जानकारी प्रहरीले दिएको छ । डुबेर गम्भीर घाइते भएको अवस्थामा उद्धार गरेर उपचारका लागि रंगेली अस्पताल लैजाने क्रममा बालकको बाटैमा मृत्यु भएको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए । घटनाका बारेमा अनुसन्धान सुरु गरिएको उनले बताए ।
"अल्टिमेटमपछि ओलीले फेरि भने, 'आउनुस् सँगै बसौं, समाधान खोजौं'","काठमाडौं : एमालेका नेता माधव नेपाल पक्षका सांसदहरूले राजीनामा दिने तयारी गरिरहेका बेला एमालेका अध्यक्ष केपी शर्मा ओलीले सँगै बसेर आन्तरिक मतभेद समाधान गर्न अपिल गरेका छन्। सोमबार पौनै एघार बजेतिर ओलीले ट्वीट गर्दै यस्तो आग्रह गरेका हुन्। उनले भनेका छन्, 'आउनुस्, केही समस्या भए सँगै बसौं, छलफल गरौं र समाधान गरौं।' नेपाल पक्षले पार्टी एकीकरणअघि अर्थात २०७५ जेठ २ मा फर्किने सर्तसहित सोमबार बिहान नौ बजेसम्मको अल्टिमेटम दिएको थियो। तर कुनै स्पस्ट प्रतिबद्धता नआएपछि माधव पक्षका सांसदहरू संसद भवनमा पुगेका छन्। विश्वासको मतका लागि आग्रह गर्दै उनले भनेका छन्, 'नेकपा (एमाले) संसदीय दलका सबै माननीय सदस्यहरूलाई अवगत नै छ, प्रधानमन्त्रीले विश्वासको मत लिने प्रयोजनका लागि आज दिनको १ बजेबाट प्रतिनिधिसभाको विशेष अधिवेशन र बैठक बस्दैछ ।त्यस प्रयोजनका लागि प्रधानमन्त्रीको पक्षमा मतदान गर्न दलका तर्फबाट जानकारी गराइएको छ।' ओलीले हतारोमा कुनै पनि अनुचित निर्णयमा जान वाञ्छनीय नहुने बताउँदै भनेका छन्, 'यस्तो अवस्थामा आन्तरिक मतभेद वा असन्तुष्टि केही भए आपसी छलफलबाट समाधान गर्न सकिने नै छ। तसर्थ, हतारोमा कुनै पनि अनुचित निर्णयमा जान वाञ्छनीय नहुने कुरामा म सबै माननीयज्यूहरूको ध्यानाकर्षण गराउन चाहन्छु। आउनुस्, केही समस्या भए सँगै बसौं, छलफल गरौं र समाधान गरौं ।'"
"समस्या एकातिर, राजनीति अर्कैतिर","प्रतिनिधिसभाका २५ सदस्य कोभिड पोजेटिभ भएर आईसोलेसनमा छन्। तिनलाई सम्भवतः एम्बुलेन्स वा विशेष सुरक्षित सवारीमा राखेर आज संसद् भवन लगिँदै छ। तर, कोभिडबाट देश र जनतालाई सुरक्षा गराउने कुनै कानुन पास गराउन होइन, राजनीतिक प्रदूषणको साक्षी बनाउन। अर्थात्, सत्ताच्युत खेलको छिनोफानो गराउन प्रधानमन्त्रीले लिन लागेको विश्वासको मतका पक्ष वा विपक्षमा मतदान गराउन। देश कोरोना महामारीमा खटपटिएका बेला, जनता उपचार र अक्सिजन नपाइरहेका बेला नेताहरू भने अत्यन्त फोहोरी राजनीतिक खेलमा अल्झिएका छन्। यो सरकार रहने वा अर्को बन्नेसँग अहिले सर्वसाधारणलाई चासो छैन। उनीहरूको चिन्ता सर्वसुलभ उपचारसँग छ। त्यसको दायित्व राज्यको हो। सबै सत्ताखेल बन्द गरेर लाग्नुपर्ने त्यता हो। तर, राजनीतिले बाटो बिराएको छ। नेताहरू व्यर्थ सत्ताखेलमा बेला न कुबेला अल्झिएका छन्। कोरोना संक्रमणको दोस्रो कहर सुरु भएको केही दिनमै पहिलो लहरको उच्चतम बिन्दु पार भएको छ। संक्रमितले उपचारै पाउन नसक्ने परिस्थिति बनेको छ। रोकथाम र संक्रमितको व्यवस्थापनमा गर्नुपर्ने अझै काम बाँकी नै छ। महामारी नियन्त्रण गर्न सरकार र राजनीतिक दलले सबै संयन्त्र परिचालन गर्ने समय पनि पर्याप्त नै हो। तर, बिडम्बना ध्यान यता छैन। राजनीतिक दलले त्यो पर्याप्त समय जोखिम बढाउन र महामारी फैलाउन मै खर्च गरे। पहिलोपटकको संक्रमणलाई बढार्ने समय सत्ता र विपक्षी दलबीच कार्यकर्ता सडकमा उतारेर शक्ति देखाउने होड नै चल्यो। त्यही कारण देशमा कोरोनाको दोस्रो लहर फैलियो। त्यससँगै अहिले शक्ति कसको हातमा पार्ने राजनीतिको अर्को लहर पुनः सुरु भएको छ। देशका कुनै राजनीतिक दलको ध्यान महामारी नियन्त्रणमा छैन। सत्तापक्षले महामारी नियन्त्रणको योजना बनाउने समय हो भने विपक्षी दलले सरकारलाई उसले गरेको काम समयअनुकूल नभए सचेत गराउनु पर्ने हो। तर, आआफ्नै भूमिका राजनीतिक दलले बिर्सिएका छन्। सरकारले निषेधाज्ञालाई प्रमुख काम मानिरहँदा विपक्षीहरू प्रेस विज्ञप्तिमा सीमित छन्। महामारीमा ज्यान जोगाउन नागरिकले गरेका हारगुहारमा राजनीतिक दलको मन अमिलो नभएको प्रत्यक्ष अनुभूति हुन्छ। संकटको घडीमा कसरी जनताको सेवा गर्न सकिन्छ भनेर राजनीतिक दलले सोच्ने र योजना बनाउनु पर्ने हो। अरू देशको क्षतिबाट हामीले पाठ सिक्नु पर्ने हो र समयमा योजना बनाउनु पर्ने हो। आर्थिक रूपमा सबल हुन घस्रिएर अघि बढिरहेको समयमा देशको अर्थतन्त्र जोगाउने क्षेत्र र नागरिक नै महामारीले थला पर्न लाग्दा राजनीतिक किचलोको दलदलमा दलहरू फस्नु देशकै लागि दुर्भाग्य हो। महामारीले जनताको शवको संख्या दैनिक बढ्दै छ। कोही शैया र अक्सिजन अभावमा छट्पटाइरहेका छन्। विज्ञहरूले समेत संक्रमण रोक्न सबै एकजुट नभए सम्भव नहुने चेतावनी दिएका छन्। महामारी नियन्त्रणमा स्वास्थ्यकर्मी मात्रै खटिनु पर्याप्त छैन। गाउँगाउँमा कोरोनाका बिरामी छन्। अस्पताल पुर्याउने जनशक्ति अभाव छ। राजनीति दलहरूका हरेक क्रान्तिमा साथ दिने तिनै जनताको हात समाउने समय दलहरू शक्ति प्रदर्शनको किचलोमा गिजोलिनु कदापि उचित होइन। हरेक समय ल्याएका एजेन्डामा साथ दिने जनताले संकटमा साथ नपाए समयमा यसको मूल्यांकन अवश्य गर्ने नै छन् भन्ने दलहरूले भुल्नु हुँदैन। देश र जनतालाई राजनीतिक पार्टी विशेषको शिकार बनाउने र महामारी संकटलाई भुल्ने परिपाटीको अन्त्य आजै हुनु जरुरी छ। महामारी नियन्त्रणमा राजनीतिक दलको पनि रणनीतिक योजना आवश्यक छ। तिनले वडासम्म रहेका आफ्ना संगठनलाई परिचालन गर्नेदेखि नियन्त्रणको विकल्प खोज्ने र सरकारलाई सघाउने समय अहिले हो। विपद्मा खटिने जनशक्ति सबै दलसँग छन् र सरकारसँग कर्मचारी। उनीहरूको समन्वयमा महामारीसँग युद्ध गरे सबैको अस्तित्व जोगिन्छ। नेता र दलहरूले सचेत भई आफ्नो साख जोगाउने समय यही हो। कोरोना महामारीको चरम बिन्दुमा छौं। पहिले यो संकटलाई पराजित गरौं। बाँचियो भने मात्रै हो, शक्तिको हिसाबकिताब गर्ने।"
"माधवको अल्टिमेटममा ओलीको बेवास्ता, सांसदहरू राजीनामा दिन संसद् भवनतिर","काठमाडौं : नेकपा एमालेका वरिष्ठ नेता माधव नेपाल पक्षका सांसदहरू राजीनामा दिन संसद् भवन नयाँ बानेश्वर जान लागेका छन् । नेता नेपालले सहमतिका लागि अध्यक्ष तथा प्रधानमन्त्री केपी शर्मा ओलीसामु प्रस्तुत गरेका सर्तहरूको सम्बोधन हुने सन्देश नआएपछि सांसदहरू राजीनामा दिन संसद् भवनतिर लागेका हुन्। हाल नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । तर कति सांसदले राजीनामा दिने भन्ने संख्या भने अहिले बाहिर आएको छैन । नेता नेपालले आइतबार राति अध्यक्ष ओलीलाई सोमबार बिहान ९ बजेसम्मका लागि अल्टिमेटम दिँदै ६ बुँदे सर्त राखेका थिए ।यी सर्तहरू पुरा गर्न सोमबार बिहान नौ बजेसम्मको अल्लटिमेटम दिइएको छ। नेपालले आफ्नो पत्रमा सर्वोच्चको फागुन २३ को फैसालाअनुसार एकीकरणअघि अर्थात २०७५ जेठ २ को अवस्थामा फर्किनुपर्ने सर्त राखेका छन्। पार्टीलाई एकीकरण अघिको संरचना र अवस्थामा क्रियाशील बनाएपछि मात्र विश्वासको मत दिन तयार हुने सन्देश उनले दिएका छन्। अध्यक्ष तथा प्रधानमन्त्री केपी ओलीको वक्तवय लगत्तै नेपालले यस्तो पत्र पठाएका हुन्। ओलीले विश्वासको मत लिन सोमबार संसद्को अधिवेशन बोलाएका छन्। सर्त पुरा नभए अधिवेशनअघि नै राजीनामा दिने तयार भएर बसेका छन् माधव पक्षीय सांसदहरू। उनीहरूले राजीनामा दिए ओली विश्वास मत लिन असफल हुनेछन् र वैकल्पिक सरकार बनाउन बाटो खुल्ला हुनेछ। सर्वोच्च फैसलापछि ओलीले बालुवाटारमा बैठक डाकेर एकपक्षीय रुपमा गरेका सबै निर्णयहरू खारेज हुनुपर्ने, गतिविधि अमान्य हुनुपर्ने सर्त राखेका छन्। ओलीले केन्द्रीय कमिटि विघटन गरेर नेपाललगायतका नेताहरूलाई जिम्मेबारीबाट हटाउँदै कारबाही गरेका थिए। माधव नेपाललगायतका ३० जना सांसदहरूलाई स्पष्टीकरण सोधेर कारबाहीको तयारीसमेत गरेका छन्। यी सबै निर्णय र कदम खारेज हुनुपर्ने सर्त माधवले राखेका छन्। पार्टी विभाजन रोक्न ओलीको विशेष अपिल :इतिहासले माफ गर्दैन, सोचौं मध्यरातमा माधवले पठाए ओलीलाई अन्तिम पत्र : २०७५ जेठ २ मा फर्किनुस् नत्र आजै राजीनामा"
विदेशी श्रमिक ८ लाख बढी,"काठमाडौं : श्रमबजारमा आउने ५ लाखमध्ये तीन चौथाइभन्दा बढी वैदेशिक रोजगारीमा जान बाध्य छन्। स्वदेशमा रोजगारी नपाएर वैदेशिक रोजगारीमा जाने क्रम बढेसँगै नेपालमा विदेशी श्रमिकको संख्या पनि दिनानुदिन बढिरहेको छ। वैदेशिक रोजगार विभागका अनुसार कोभिड१९ अघि ४ लाखभन्दा बढी श्रमिक वैदेशिक रोजगारीमा जाने गरेका थिए। कोभिडयता मुस्किलले एक लाख श्रमिक वैदेशिक रोजगारीमा पुगेका छन्। स्वदेशमा रोजगारी नपाएका कारण बाध्यात्मक अवस्थामा वैदेशिक रोजगारीमा जानेको जमात बढी छ। तर नेपालका उद्योग तथा व्यवसाय क्षेत्रमा श्रमिक पाइरहेका छैनन्। दक्ष र सीपयुक्त श्रमिक नहुँदा समस्या हुने गरेको उद्योगीहरू बताउँछन्। नेपालका सेवामूलक, ठूल्ठूला प्रोजेक्ट, विदेशी लगानीका परियोजनाहरू, निर्माण क्षेत्र, फर्निचर, सैलुन व्यवसाय, सूचना प्रविधि, साइकल तथा मोटरसाइकल मर्मतका साथै पाइलट, इन्जिनियरलगायतका क्षेत्रमा विदेशी नागरिक कार्यरत छन्। नेपालका अधिकांश क्षेत्रमा भारतीय श्रमिकको दबदबा भए पनि सरकारले विदेशी नागरिकको यकिन तथ्यांक राख्न सकेको छैन। श्रम तथा व्यवसायजन्य विभागका अनुसार चैत्र पहिलो हप्तासम्म ५९ देशका १ हजार ४ सय ३७ जना विदेशी नागरिकले श्रम स्वीकृति लिएका छन्। विभागका अनुसार एक वर्षभित्र दुई हजारभन्दा बढी विदेशी नागरिकले श्रम स्वीकृति लिई काम गर्ने गरेका छन्। श्रम ऐन २०७४ तथा श्रम नियमावली २०७५ मा विदेशी श्रमिक स्वीकृतिमा कडा मापदण्ड राखिएको छ। कम्पनीले जथाभावी विदेशी श्रमिक लिन नपाइने व्यवस्था छ। कुल श्रमिकको ५ प्रतिशत मात्रै विदेशी श्रमिक लिन पाइने व्यवस्था छ। विभागका निर्देशक मणिनाथ गोपका अनुसार पछिल्लो समयमा नयाँ तथा नवीकरण गर्ने विदेशी श्रमिकको संख्या घटेको बताए। कतिपय विदेशी लगानीका प्रोजेक्ट स्वीकृति गर्दा श्रमिक पनि त्यतैबाट लिने सहमति गरिएको हुन्छ, उनले भने, उनीहरू श्रम स्वीकृतिका लागि यहाँ आउँदैनन्। विभागका अनुसार चीनका १ हजार २८, बेलायतका ६२, जापानका ४६, भारतका ४५, अमेरिकाका ३८, कोरियाका २९, स्पेनका २४, फिलिपिन्सका १६, फ्रान्सका १४, अस्ट्रेलियाका १३, जर्मनका ११ जनाले श्रम स्वीकृति लिएका छन्। नेपाल उद्योग वाणिज्य महासंघका अध्यक्ष शेखर गोल्छाले नेपालमा करिब ८ लाख भारतीय नागरिक काम गरिरहेको बताउँछन्। अहिले ७८ लाख भारतीय कामदारहरू नेपालमा काम गरिरहेको पाइन्छ, किन यसो भइरहेको छ, यसको कारण खोज्न जरुरी छ, अध्यक्ष गोल्छाले भने, धेरैजसो उद्योग क्षेत्रले नेपाली श्रमिकहरूलाई रोजगारी दिन चाहन्छन् तर त्यस्ता उद्योगहरूमा स्वदेशी श्रमिकहरू पाइएको छैन्न, यसको कारण के हो ? लगानी वृद्धि र रोजगारी सिर्जनाको चर्चा हुने गरे पनि त्यसो हुन नसकेको महासंघले जनाएको छ। अध्यक्ष गोल्छाले श्रम सम्बन्ध सुधारको दिशातिर बढिरहेको भए पनि श्रम सम्बन्ध दिगो र भरपर्दो बनाउन अझै धेरै काम गर्न बाँकी रहेको बताउँछन्। श्रम सम्बन्धलाई दिगो र भरपर्दो बनाउन लगानी प्रवद्र्धन, रोजगारी सिर्जना, उद्यमशीलता विकास, श्रम सम्बन्ध सुधारजस्ता विषयलाई मुख्य प्राथमिकतामा राखेर जानुपर्नेमा उनले जोड दिन्छन्। श्रमविज्ञ डागणेश गुरुङले विश्वव्यापीरूपमा फैलिएको कोरोना भाइरसका कारण भारतीय नागरिकको ठाउँमा नेपाली नागरिकलाई अवसर दिने मौका आएको बताउँछन्। कोभिडपछि भारतीय नागरिक काममा फर्किएका छैनन् उनले भने, उनीहरूको ठाउँमा विदेशबाट फर्केका नेपालीलाई रोजगारी दिनुपर्छ। भारतसहित विदेशबाट १० लाख बढी नेपाली रोजगारी गुमाएर फर्केका बेला भारतीय करिब ७ लाख श्रमिक नेपाल नफर्केकाले विदेशबाट फर्केका नेपालीलाई रोजगारी दिने नीति ल्याउनुपर्ने डा गुरुङ बताउँछन् । तर रोजगारी सिर्जना गर्न सरकार चुकेको छ। चालू आर्थिक वर्षमा ७ लाख बढीलाई रोजगारी दिने बजेटमा उल्लेख गरिए पनि रोजगारी सिर्जनाका कुनै पनि काम हुन सकेका छैनन्। प्रधानमन्त्री रोजगार कार्यक्रमअन्तर्गत २ लाखलाई सयदिने रोजगारी दिने घोषणा गरिए पनि ८८ हजार ३ सय ३६ जनाले मुस्किलले १३ दिनका लागि काम पाएका छन्। यसबाहेक रोजगारीसँग सम्बन्धित अन्य कार्यक्रम कोभिडका कारण कार्यान्वयन हुन सकेका छैनन्। कुल ग्रार्हस्थ उत्पादनमा वैदेशिक रोजगारीको हिस्सा २५ प्रतिशतभन्दा बढी छ। ८ खर्बभन्दा बढी रेमिट्यान्स भित्रिरहेको अवस्थामा कोभिडपछि नेपाली विदेश जाने घट्नुका साथै रेमिट्यान्समा गिरावट आएको छ। कोभिडका कारण रोजगारी गुमाएर ४ लाख ६१ हजार ४ सय ५५ जना स्वदेश फर्किएका छन्। विदेश जान चाहने लाखौं युवा विदेश जान नपाएर बेरोजगार भएर बसेका छन्। अर्थविद् ज्ञानेन्द्र अधिकारीले स्वदेशमा रोजगारी सिर्जना गर्न सरकारले प्राथमिकता दिनुपर्ने बताउँछन्। अन द स्पटमै काम दिएर श्रमिकलाई दक्ष बनाउन सके विदेशी नागरिक विस्थापित गर्न सकिने उनको भनाइ छ। सरकारले चालू आर्थिक वर्षमा निजी क्षेत्रसँग साझेदारी गरी श्रमिकलाई अन द स्पट काम दिएर दक्ष बनाई रोजगारी दिने घोषणा गरे पनि कार्यान्वयन हुन सकेको छैन। बर्सेनि ८ खर्बभन्दा बढी रेमिट्यान्स नेपाल भित्रिए पनि दक्ष श्रमिक उत्पादन हुन नसक्दा त्यसको कयौं गुणा रेमिट्यान्स नेपालबाट विभिन्न देशमा गइरहेको छ।"
पाँचथरमा एक हप्ता निषेधाज्ञा,"फिदिम : सोमबार राति १२ बजेदेखि पाँचथरमा एक हप्ताका लागि निषेधाज्ञा लागू हुने भएको छ । जिल्लामा कोरोना संक्रमण बढेपछि सोमबार राति १२ बजेदेखि जेठ तीन गते राति १२ बजेसम्मका लागि निषेधाज्ञा गर्ने निर्णय गरेको हो । जिल्ला स्थित कोभिड १९ जोखिम व्यवस्थापन समिति (डीसीसीएमसी) को निर्णय अनुसार निषेधाज्ञामा अत्यावश्यक सेवा बाहेक यातायातसहित बजार पसल समेत बन्द रहने छन् । कोरोनाको जोखिम न्युनिकरणका लागि निषेधाज्ञा गर्नुपरेको पाँचथरका प्रमुख जिल्ला अधिकारी पुन्यप्रसाद ढकालले जानकारी दिए । अत्यावश्यक सेवा बिहान ५ :३० देखि ९:३० बजेसम्म सञ्चालन गर्ने निर्णय भएको हो । निषेधाज्ञाको समयमा स्वास्थ्य मापदण्ड अपनाएर विकास निर्माणका काम गर्न पाइने भएको छ । जिल्लामा सिमित संख्यामा परीक्षण भएपनि कोरोना संक्रमितको संख्या बढिरहेको छ । आइतबार मात्र १७ जना संक्रमित थपिएका थिए । स्वास्थ्य कार्यालय पाँचथरका प्रमुख नारद सुवेदीका अनुसार फिदिम नगरपालिकामा आठ, याङवरक गाउँपालिकामा तीन, फालेलुङ गाउँपालिकामा पाँच र हिलिहाङ गाउँपालिकामा एकजनामा संक्रमण देखिएको हो । यसअघिको परीक्षणमा १७ जनामा संक्रमण देखिएको थियो।"
मोरङमा कोरोनाबाट थप ६ जनाको मृत्यु,"विराटनगर : कोरोना भाइरसको संक्रमण पुष्टि भएर मोरङका विभिन्न अस्पतालमा उपचार गराइरहेकामध्ये छजनाको सोमबार बिहान मृत्यु भएको छ । मोरङको बूढीगंगा गाउँपालिकास्थित विराट शिक्षण अस्पतालमा तीन, विराटनगरको नोबेल शिक्षणमा दुई र न्युरो अस्पतालमा एक संक्रमितले ज्यान गुमाएका हुन् । मृत्यु हुनेमध्ये दुई वृद्धासहित तीन महिला र तीन पुरुष रहेका छन् । विराटनगर महानगरपालिका११ की ६७ वर्षीया वृद्धा महिलाको न्युरो अस्पतालमा मृत्यु भएको छ । बिहान ५ : ५० बजेतिर उपचारकै क्रममा उनको ज्यान गएको अस्पतालले जनाएको छ । कोरोना रिपोर्ट पोजिटिभ आउनुका साथै श्वासप्रश्वासमा पनि समस्या भएपछि उनलाई उपचारका लागि आइतबार अस्पताल भर्ना गरिएको थियो । त्यस्तै विराटमा उपचाररत विराटनगर११ का ४६ वर्षीय पुरुषको मृत्यु भएको छ । कोरोना पुष्टि भएपछि उनलाई उपचारका लागि वैशाख २० गते भर्ना गरिएको थियो । उपचारकै क्रममा आइसोलेसनमा संक्रमित पुरुषको बिहान ७ :५५ बजेतिर मृत्यु भएको विराटका कोभिड अस्पताल इन्चार्ज सुनिल देवले जानकारी दिए । विराटनगर१३ की ७८ वर्षीया वृद्धा महिलाको पनि विराटमै मृत्यु भएको छ । कोरोना पुष्टि भएर स्वास्थ्यमा समस्या देखिएपछि उनलाई उपचारका लागि वैशाख १७ गते अस्पताल भर्ना गरिएको थियो । उनको बिहान ५:१५ बजेतिर मृत्यु भएको जानकारी देवले दिए । सुनसरीको दुहवी नगरपालिका११ का ३८ वर्षीय पुरुषको पनि विराटमै उपचारका क्रममा मृत्यु भएको छ । कोभिड अस्पताल इन्चार्ज देवका अनुसार बिहान ५ः३० बजेतिर उनको मृत्यु भएको हो । कोरोना रिपोर्ट पोजिटिभ आएपछि उनलाई उपचारका लागि वैशाख १९ गते भर्ना गरिएको थियो । यसैबीच नोबेलमा दुई संक्रमितको मृत्यु भएको छ । सुनसरीको बराहक्षेत्र नगरपालिका११ की ३५ वर्षीया महिलाको बिहान ५ बजेतिर नोबेलमा मृत्यु भएको छ । अस्पतालका प्रबन्धक नारायण दाहालका अनुसार पीसीआर परीक्षण रिपोर्ट पोजिटिभ आएर कोरोना पुष्टि भएकी महिलालाई वैशाख २४ गते उपचारका लागि भर्ना गरिएको थियो । त्यस्तै सिरहाको भवानीपुर ४ का ५० वर्षीय पुरुषको पनि नोबेलमै मृत्यु भएको छ । उपचारका क्रममा बिहान ५ :१५ बजेतिर उनको ज्यान गएको प्रबन्धक दाहालले बताए । उनका अनुसार कोरोना पुष्टि भएपछि उनलाई उपचारका लागि वैशाख २४ गते भर्ना गरिएको थियो ।"
मध्यरातमा माधवले पठाए ओलीलाई अन्तिम पत्र : २०७५ जेठ २ मा फर्किनुस् नत्र आजै राजीनामा,"काठमाडौं : एमाले नेता माधव नेपालले पार्टी एकताका लागि अध्यक्ष तथा प्रधानमन्त्री केपी ओलीसँग छ बुँदे अन्तिम पत्र पठाएका छन्। विभाजन रोक्न अन्तिम कसरत चलिरहेका बेला आइतबार राति नेपालले ओलीलाई यस्तो पत्र पठाएका हुन्। यी सर्तहरू पुरा गर्न सोमबार बिहान नौ बजेसम्मको अल्लटिमेटम दिइएको छ। नेपालले आफ्नो पत्रमा सर्वोच्चको फागुन २३ को फैसालाअनुसार एकीकरणअघि अर्थात २०७५ जेठ २ को अवस्थामा फर्किनुपर्ने सर्त राखेका छन्। पार्टीलाई एकीकरण अघिको संरचना र अवस्थामा क्रियाशील बनाएपछि मात्र विश्वासको मत दिन तयार हुने सन्देश उनले दिएका छन्। अध्यक्ष तथा प्रधानमन्त्री केपी ओलीको वक्तवय लगत्तै नेपालले यस्तो पत्र पठाएका हुन्। ओलीले विश्वासको मत लिन सोमबार संसद्को अधिवेशन बोलाएका छन्। सर्त पुरा नभए अधिवेशनअघि नै राजीनामा दिने तयार भएर बसेका छन् माधव पक्षीय सांसदहरू। उनीहरूले राजीनामा दिए ओली विश्वास मत लिन असफल हुनेछन् र वैकल्पिक सरकार बनाउन बाटो खुल्ला हुनेछ। सर्वोच्च फैसलापछि ओलीले बालुवाटारमा बैठक डाकेर एकपक्षीय रुपमा गरेका सबै निर्णयहरू खारेज हुनुपर्ने, गतिविधि अमान्य हुनुपर्ने सर्त राखेका छन्। ओलीले केन्द्रीय कमिटि विघटन गरेर नेपाललगायतका नेताहरूलाई जिम्मेबारीबाट हटाउँदै कारबाही गरेका थिए। माधव नेपाललगायतका ३० जना सांसदहरूलाई स्पष्टीकरण सोधेर कारबाहीको तयारीसमेत गरेका छन्। यी सबै निर्णय र कदम खारेज हुनुपर्ने सर्त माधवले राखेका छन्। सर्त पुरा नभए नेपाल पक्षका सांसदहरूले सोमबार बिहान नै राजीनामा दिने तयारी गरेका छन्। नयाँ पार्टी दर्ताको तयारी पनि लगभग भइसकेको छ। ओली पक्षको शनिबार बेलुका बसेको बैठकले ओलीसँग मिलेर जाने अवस्था नरहेको निश्कर्ष निकाल्दै कारबाही भोग्नुको सट्टा राजीनामाको विकल्प रोज्ने निर्णय गरेको थियो। यसबीचमा ओली पक्षसँग भएका सबै वार्ता र छलफल असफल भएपछि राजीनामा लागि आइतबार अपरान्ह माधव पक्ष संसद् भवन पुगेको थियो। राजीनामा लागि संसद् भवन पुगेको माधव पक्षसँग आइतबार अपरान्ह सिंहदरबारमा अन्तिम वार्ता भएको थियो।वार्ताका लागि ओलीले अर्थमन्त्री विष्णु पौडेल र उपनेता सुवास नेम्वाङलाई पठाएका थिए। त्यहाँ भएको छोटो वार्ता खासै सकारात्मक भएन। पार्टी एकताका लागि सोमबार बिहानसम्म पर्खिने भन्दै राजीनामा दिन गएको माधव पक्ष संसद भवनबाट फर्किएको थियो। त्यस लगत्तै प्रधानमन्त्री तथा अध्यक्ष ओलीले कसैलाई काखापाखा नगरिने र पक्षपात नगरिने भन्दै वक्तव्य निकालेका थिए। तर घुमाउरो रुपमा विभाजनमा लाग्नेहरूलाई अपराधीको संज्ञा दिदै यस्तो अपराधलाई इतिहासले माफ नगर्ने चेतावनी दिएका थिए। तर माधव पक्षले माग गरेजस्तो २०७५ जे७ २ को अवस्थामा फर्किने संकेत तथा फागुन २३ पछिका निर्णय र कदम सच्चाउने प्रतिवद्धता वक्तव्यमा छैन। ओलीको वक्तव्यपछि माधव पक्षले आन्तरिक छलफल गरेर अझै पनि ओली समूह जालझेल गरेर आफूहरूलाई फसाउने रणनीतिमा रहेको निश्कर्ष निकालेको थियो। ओलीबाट २०७५ जे७ २ को अवस्थामा फर्किने स्पस्ट रुपमा लिखित प्रतिवद्धता नभएसम्म ब्याक नहुने भन्दै राजीनामाका लागि तयार भएर बस्न आफू पक्षीय सांसदहरूलाई नेपालले निर्देशन दिएका छन्। स्रोतका अनुसार कांग्रेस र माओवादीसँग सत्ता साझेदारीको नेपाल पक्षको फाइनल डिल भइसकेकोले अब ब्याक हुने संभावना निकै कम रहेको छ। त्यो संकेत आइतबार बेलुकाकाो ब्रिफिङमा माधवले दिएका थिए। यी हुन् नेता नेपालले पत्रमा राखेका ६ वटा सर्तहरू : १) सर्वोच्च अदालतको फैसला तथा नेपाल कम्युनिष्ट पार्टी (एमाले) को विधान, नियमावली, आचारसंहिता अनुरूप २०७५ साल जेठ ३ गते पार्टी एकीकरण हुनुपूर्वको अर्थात जेठ २ गतेको स्थितिमा पार्टी, जनसंगठन र पेशागत सगठनका सबै संरचनाहरूलाई केन्द्रदेखि स्थानीय तहसम्म क्रियाशील तुल्याउने। २) नवौं राष्ट्रिय महाधिवेशको मार्ग निर्देशन र पार्टीको विधानविपरीत २०७७ साल फागुन २८ गते गरिएका केन्द्रीय कमिटी विघटन गर्ने लगायतका निर्णय रद्द गर्नुका साथै त्यसको आधारमा त्यसपछि भएका सबै निर्णयहरू खारेज गर्ने। ३) पार्टीलाई विधि, विधान र पद्धति अनुरूप सञ्चालन गर्ने। ४) पार्टीमा उत्पन्न अन्तरविरोध, मतभेद र विवादका कारण सिर्जित समस्याहरू तथा एकअर्काप्रति लगाइएका आरोपप्रत्यारोप एवम् समस्याहरूका बारेमा यथोचित समयमा समीक्षा गरी आवश्यक निर्णय गर्ने। ५) सरकार र पार्टीको बीचमा समन्वय र सुसम्बन्ध कायम गर्दै पार्टीको सिद्धान्त, नीति, कार्यक्रम र देश तथा जनताको सर्वोपरी हित, अपेक्षा र आवश्यकताअनुसार सञ्चालन गर्ने। ६) उक्त कुराहरूको आधारमा पार्टीलाई एकताबद्ध रूपमा अगाडि बढाउने। यथा समयमा राष्ट्रिय महाधिवेशन र विभिन्न तहका अधिवेशनहरू सम्पन्न गर्ने।"
दैलेखमा कोरोनाबाट थप एकको मृत्यु,"दैलेख : दैलेखमा कोरोनाबाट थप एकजना बिरामीको मृत्यु भएको छ । नौमूले गाउँपालिका८ चौराठाका ४८ वर्षीया महिलाको सोमबार बिहान मृत्यु भएको दैलेख अस्पतालका डा सुशिला कटुवालले जानकारी दिइन् । डा कटुवालका अनुसार दैलेख अस्पतालको आइसोलेनमा उपचाररत ती महिलाको उपचारकै क्रममा मृत्यु भएको हो । आइसोलेसन अस्पतालमा भर्ना भएदेखि नै उहाँको स्वास्थ्य अवस्था गम्भीर थियो, डा कटुवालले भनिन्, हामीले उपचारका विभिन्न उपाए अपनाउँदा पनि बचाउन सकेनौँ । योसँगै पछिल्लो चरण जिल्लामा नयाँ भेरिएन्ट सहितको कोरोना भाइरस (कोभिड१९) संक्रमणका कारण ज्यान गुमाउनेको संख्या ७ पुगेको छ । अघिल्लो वर्ष कोरोना संक्रमणका कारण ६ जनाको निधन भएको थियो । अघिल्लो वर्ष ६ जना र हालै ७ जनाको मृत्युभएसँगै दैलेखमा कोरोनाबाट ज्यान गुमाउनेको संख्या १३ पुगेको छ । आइतबार मात्रै नारायण नगरपालिका८ का ७० वर्षीय पुरुषको कोरोना संक्रमणका कारण मृत्यु भएको थियो । त्यसअघि नारायण नगरपालिका१ पुरानो बजारका ७५ वर्षीय पुरुष, नारायण नगरपालिका६ की २७ वर्षीया गर्भवती , दुल्लु नगरपालिका१२ लम्सुका ३५ वर्षीय पुरुष, भैरबी गाउँपालिका४ भैरीकालिकाथुमका ४५ वर्षीय पुरुष, नारायण नगरपालिका८ का ५२ वर्षीय पुरुषको मृत्यु भएको थियो । दैलेखमा पहिलो पटक २०७७ जेठ ५ गते आठबीस नगरपालिका१ सात्तलाका ३५ वर्षीय युवकलाई कोरोना भाइरस संक्रमणको पुष्टि भएको थियो । दैलेखमा हालसम्म एक हजार ९ सय ५३ जनामा कोरोना संक्रमण पुष्टि भएको छ । ती मध्ये एक हजार पाँच सय ७१ जना निको भइसकेको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले बताए । हाल २८ जना दैलेख अस्पतालको आइसोलेसनमा उपचाररत छन् भने तीन सय ४१ जना संक्रमति होम आइसोलेसनमा छन् । कोरोना संक्रमणका कारण १३ जनाको मृत्यु भइसकेको छ । पछिल्लो डेढ सातायता दैलेखमा कोरोना भाइरस (कोभिड१९) को संक्रमण दिनानुदिन बढ्दै गएको छ । दैनिक नयाँ सक्रमित थपिने क्रम जारी छ । मृत्युदर पनि बढिरहेको छ । जिल्लामा संक्रमणको दर बढ्न थालेपछि दैलेखमा वैशाख २१ गते मंगलबार राति १२ बजेदेखि लागू हुनेगरी जारी गरिएको निषेधाज्ञा जारी नै छ । जिल्ला प्रशासन कार्यालय दैलेखले एक सताका लागि जारी गरेको निषेधाज्ञा वैशाख २८ गते राति १२ गते सकिदैछ ।"
नाम मात्रैका आइसोलेसन,"भोजपुर : कोरोनाको दोस्रो लहरसँगै भोजपुर पनि संक्रमणको उच्च जोखिममा छ। यो स्थितिमा जिल्लागत र स्थानीय तहगत तयारी भने फितलो छ। कोरोना संक्रमितको उपचारका लागि आवश्यक भेन्टिलेटर र अक्सिजनबिनै आइशोलेसन बनाइएका छन्। जसले सम्भावित खतरालाई झन् निम्त्याएको छ। स्थानीय तह, जिल्ला विपद् व्यवस्थापन समिति, स्वास्थ्य कार्यालय भोजपुर र अन्य अस्पतालले कोरोना संक्रमण हुन नदिन सतर्कता अपनाएको छ। तर, स्वास्थ्यकर्मीले प्रयोग गर्ने उपकरणको भने अभाव छ। पर्याप्त उपकरण र रोकथामका औषधि नभएपछि जोखिम मोलेरै आइसोलेसन र क्वारेन्टाइनको तयारी गरिएको छ। सम्भावित संक्रमणको पूर्वतयारी खासै प्रभावकारी हुन नसकेको जनगुनासो बढेको छ। संघ, प्रदेश र स्थानीय तीनै तहका सरकारले सतर्कता अपनाइरहेको बताइरहँदा सरकारले पर्याप्त उपकरणको व्यवस्था गर्न नसकेको स्वास्थ्यकर्मीहरूको गुनासो छ। बिरामीसँग प्रत्यक्ष सम्पर्कमा आउने स्वास्थ्यकर्मीहरूलाई सुरक्षित राख्न कुनै प्रयास नभएको जिल्ला अस्पताल भोजपुरका निमित्त प्रमुख डा अमितेशराज पाण्डेले बताए। सामान्य ज्वरो वा रुघाँखोकीका बिरामी अस्पताल आयो भने स्वास्थ्यकर्मी नै नजिक जानबाट डराउनुपर्ने अवस्था छ, उनले भने, कोरोना र सामान्य ज्वरो र रुघाखोकीको लक्षण उस्तै भएकाले पनि त्यस्ता बिरामी अस्पताल आउनेबित्तिकै आइसोलेसनमा राख्नुपर्ने अवस्था छ, आइसोलेसनमा राखेकाहरूको ल्याव परीक्षण पनि नहुने भएकाले अवस्था गम्भीर रहेको उनको अनुमान छ। आइसोलेसन राखिएका कतिपय स्थानीय तहका कोभिड अस्पतालमा कोरोनाको स्याम्पल पठाउने (भीपी क्यारियर) पनि छैन। स्याम्पल लिन चिकित्सकले लगाउनुपर्ने प्रोेटेक्टिभ केयर (पर्सनल प्रोटेक्टिभ इकयुपमेन्ट) व्यवस्थापन गरिएको सिनियर अहेब राजेन्द्र राउतले बताए। आइसोलेसन र क्वारेन्टाइन राखिए पनि स्वास्थ्यकर्मीलाई नै पीपीई, थर्मोलोगन, सर्जिकल मास्क र सेनिटाइजर पर्याप्त नहुँदा बिरामी आए के गर्ने ? भन्ने अन्योलता सिर्जना भएको छ।"
उपचार खोज्दै रातभर एम्बुलेन्समा,"विराटनगर : झापा दमकका सुदीप अधिकारी शुक्रबार राति कोरोना बिरामी लिएर प्रदेश १ को राजधानी विराटनगर आए। साथीका बाबुलाई संक्रमण भएपछि उपचार गराउने अस्पतालको खोजीमा उनले रातभर एम्बुलेन्समा विराटनगरको फन्को लगाए। मोरङको बूढीगंगामा रहेको विराट शिक्षण अस्पताल र विराटनगरको नोबेल शिक्षण अस्पतालले उनलाई बेड खाली नभएको जवाफ दिए। विराटनगरमा सञ्चालित कोसी अस्पताल कोभिड१९ उपचार केन्द्रको ढोका पनि उनका लागि खुलेन। निकै बेरसम्म अस्पताल अगाडि बसे पनि त्यहाँका कर्मचारी उठेनन्। त्यसपछि एम्बुलेन्समै अक्सिजन दिँदै बिरामी लिएर उनी दमक फर्किए। एम्बुलेन्समा बिरामीलाई अक्सिजन दिएर रातभर विभिन्न अस्पतालको फन्को लगाइयो, अधिकारीले भने, कुनै अस्पतालमा पनि बेड नभएकाले लिन सकिँदैन भन्ने जवाफ आयो, कोसीमा त धेरैबेर गेटबाहिर बस्दा पनि कोही नउठेपछि फर्कियौँ। उनका अनुसार सुरुमा बिरामीलाई कोसी अस्पताल लगिएको थियो। त्यहाँबाट कोसी कोभिड पठाइएको हो। केही नलागेपछि संक्रमितलाई फर्काएर बिहान ६ बजेतिर दमककै एड्भान्स अस्पतालमा लगेर राखिएको अधिकारीले सुनाए। नोबेल र विराटले बेड नभएको भनेर लिनै मानेनन्, उनले भने, स्वास्थ्यकर्मी र कर्मचारीले अब भुइँमा पनि बिरामी राख्ने ठाउँ छैन भनिरहेका थिए। संक्रमितले अस्पतालमा भर्ना नपाउँदा फर्काएर लैजाने उनीजस्ता धेरै छन्। कोरोना संक्रमण तीव्र रूपमा फैलिन थालेसँगै संक्रमितको उपचार गराउने अस्पताल बिरामीले भरिएका छन्। यही बेला आईसीयू र भेन्टिलेटर चाहिने गम्भीर प्रकृतिका बिरामीको संख्या पनि बढिरहेको कोसी अस्पताल कोभिड१९ उपचार केन्द्रका सूचना अधिकारी अनपुम राजवंशीको भनाइ छ। उनका अनुसार अस्पतालमा बेड खाली नहुँदा आईसीयू र भेन्टिलेटर आवश्यक पर्ने बिरामी पनि फर्काउनु परिरहेको छ। नोबेल शिक्षण अस्पतालका निर्देशक डा राजेश नेपाल दुई सय बेडको कोभिड अस्पताल भरिन एक साता पनि नलागेको बताउँछन्। उनका अनुसार नोबेलमा आइतबार दिउँसोसम्ममा दुई सय १३ जना संक्रमितको उपचार भइरहेको छ। विराटका कोभिड अस्पताल इन्चार्ज सुनिल देवले पनि संक्रमितलाई भर्ना लिन सक्ने अवस्था नभएको बताए। अहिले १ सय ३८ जना संक्रमितको उपचार भइरहेकोमा ३२ जना आईसीयू र १० जना भेन्टिलेटरमा रहेको जानकारी उनले दिए। कोसी अस्पताल कोभिड१९ उपचार केन्द्रमा अहिले ८४ जना संक्रमितको उपचार भइरहेको छ। नयाँ बिरामीलाई भर्ना लिने अवस्था नभएको अस्पतालका संयोजक वैजनाथ साहले बताए। उपचार नपाएर कोरोना संक्रमित छटपटाइरहँदा प्रदेश सरकारले भने कोभिड अस्पताल सञ्चालनमा बेवास्ता गरिरहेको छ। कोरोना नियन्त्रणमा प्रभावकारी कदम चाल्न नसकेको सरकारले संक्रमितको उपचारमा पनि कुनै भूमिका खेल्न सकेन, उपभोक्ता अधिकारकर्मी उत्तम ढुंगेलले भने, अस्पताल सञ्चालनमा बेवास्ता गरेर बसिरहेको छ। उनले उपचार नपाएर संक्रमितले मृत्युवरण गरिरहँदा र छटपटाइरहँदा सरकार भने रमिते बनेको आरोप लगाए। प्रदेश १ सरकारले गत वर्ष विराटनगरस्थित नेसनल ट्रेडिङको भवनमा ६९ बेडको कोभिड अस्पताल सञ्चालन गरेको थियो। त्यहीँ रहेको नेसनल ट्रेडिङकै गोदाममा अर्को ९६ बेडको अस्पताल बनेपछि ६९ बेडको अस्पताल बन्द गरियो। बन्द गरिएको अस्पताललाई ८० बेडको बनाएर पुनः सञ्चालन गर्न सक्ने अवस्था रहे पनि सरकारले चासो नदिएको एक चिकित्सकले बताए। दुई तले भवनको भुइँ तलामा अक्सिजन पाइपलाइन विस्तार गर्ने भन्दै बन्द गरियो। तर, उक्त भवनमा अझैसम्म पाइपलाइन विस्तार भएको छैन। न त अस्पताल नै पुनः सञ्चालन गरियो। उल्टै प्रदेश सरकार आलटाल गरेर बसिरहेको ढुंगेलले बताए। प्रदेश सरकारले आईसीयूमा एक जना बराबर १५ हजार रुपैयाँ दिने र बिरामीको सबै उपचार अस्पतालले गर्नुपर्ने सर्त राखेको थियो। तर, घाटा लाग्ने भएकाले त्यो रकममा उपचार गर्न नसकिने अस्पतालले जनाएपछि काम अघि बढ्न नसकेको सामाजिक विकास मन्त्रालयले जनायो। मन्त्रालयका सचिव गोविन्दबहादुर कार्कीले संक्रमितको उपचारलाई प्रभावकारी बनाउन दु्रत हिसाबले काम अघि बढाइएको बताए। नेसनल ट्रेडिङको अर्काे भवनमा चाँडै कोभिड अस्पताल सञ्चालन गर्ने तयारी रहेको उनको भनाइ छ। सरकारसँगकै सहकार्यमा निजी अस्पतालले पनि तत्कालै उपचार सुरु गर्ने कार्कीले बताए। निजी अस्पतालमध्ये विराट र नोबेलले मात्रै संक्रमितको उपचारका लागि छुट्टै कोभिड अस्पताल सञ्चालन गरिरहेका छन्। स्वास्थ्य तथा जनसंख्या मन्त्रालयसँग सम्झौता गरेर उनीहरूले अस्पताल चलाएका हुन्। कोसी कोभिडमा भर्ना भएका संक्रमितको खर्च भने प्रदेश सरकारले बेहोर्दै आएको छ।"
चुच्चे नक्सा र हिंसा रोक्ने कदमका लागि ओलीको सम्झना भइरहने छ : कमल थापा,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष कमल थापाले नेपालको नक्सामा लिम्पियाधुरा समावेश गर्ने कार्यको लागि प्रधानमन्त्री केपी शर्मा ओलीको सम्झाना आइरहेने बताएका छन्। सोमबार बिहान ट्वीटर मार्फत् लिम्पियाधुरासहित चुच्चे नक्साका लागि प्रधानमन्त्री ओलीको सम्झाना भइरहने बताएका हुन्। नाटकीय परिवर्तन भएन भने आज प्रम केपी शर्मा ओलीले संसदमा विश्वासको मत गुमाउनु हुनेछ। आजै राजीनामा आउला। फेरि प्रम बन्न सक्नुहोला, उनले लेखेका छन्, जे होस् अनेक विवादअसफलताका वावजुद लिम्पियाधुरासहितको चुच्चे नक्सा प्रकाशन र विखण्डनकारी सिके राउतलाई मूलधारमा ल्याउने कामको निम्ति ओलीको सम्झना भइरहने छ। नाटकिय परिवर्तन भएन भने आज प्रम  ले संसदमा बिश्वासको मत गुमाउनु हुनेछ।आजै राजीनामा आउला।फेरि प्रम बन्न सक्नुहोला। जेहोस् अनेक विवादअसफलताका वावजुद लिम्पियाधुरासहितको 'चुच्चे' नक्सा प्रकाशन र विखण्डनकारी सिके राउतलाई मुलधारमा ल्याउने कामको निम्ति ओलीको सम्झना भैरहने छ   ()  ,  प्रधानमन्त्री ओलीले आज संसदमा विश्वासको मत लिन लागेका छन्। उनले विश्वासको मत गुमाउने निश्चत प्रायः भएको बेला अध्यक्ष थापाले यस्तो प्रतिक्रिया दिएका हुन्। संसदमा प्रधानमन्त्रीलाई विश्वासको पक्षमा मत दिन नेकपा एमालेले ह्वीप जारी गरेको छ। तर वरिष्ठ नेता माधव नेपाल पक्षका सांसदले भने आज (सोमबार) बिहानै सामूहिक राजीनामा दिने तयारी गरेका छन्। त्यस्तै जनता समाजवादी पार्टी (जसपा) ले सांसदहरूलाई आफ्नो विवेक प्रयोग गर्न भनेको छ। यद्यपि बाबुराम भट्टराई र उपेन्द्र यादव पक्षका सांसदले अविश्वासको पक्षमा मत दिने बताएका छन्। नेपाली कांग्रस र माओवादी केन्द्रले अविश्वासको पक्षमा मत दिने बताएका छन्।"
डाक्टरविहीन प्राथमिक स्वास्थ्य केन्द्र,"सन्धिखर्क : कोभिड महामारी बढिरहेको समयमा अर्घाखाँचीमा रहेका दुईवटै प्राथमिक स्वास्थ्य केन्द्रमा डाक्टर नहुँदा सेवाग्राही समस्यामा परेका छन्। यी स्वास्थ्य संस्था एक महिनादेखि डाक्टरविहीन छन्। छत्रदेव गाउँपालिकाको बल्कोट प्राथमिक स्वास्थ्य केन्द्र र शीतगंगा नगरपालिकाको ठाडा प्राथमिक स्वाथ्य केन्द्र डाक्टरविहीन हुँदा सामान्य रोगका बिरामी पनि सन्धिखर्क तथा बुटबल जान बाध्य भएका हुन्। दुई जना डाक्टरको दरबन्दी रहेको दुवै प्राथमिक स्वास्थ्य केन्द्रमा डाक्टरहरू अध्ययन बिदामा गएपछि प्राथमिक स्वास्थ्य केन्द्र चिकित्सकविहीन बनेको शीतगंगा नगरपालिकाका नगर प्रमुख सूर्यप्रसाद अधिकारीले बताए। अहिले प्राथमिक स्वास्थ्य केन्द्रमा रहेका अन्य कर्मचारीको भरमा प्राथमिक स्वास्थ्य केन्द्र चलेका छन्। सामान्य खालका बिरामी हुँदा पनि अन्यत्र जानुपर्ने बाध्यता स्थानीयले खेपेको शीतगंगा३ ठाडाका स्थानीय नारायण अधिकारीले बताए। प्राथमिक स्वास्थ्य केन्द्रमा एचए पनि नहुँदा अहेब र अन्य कर्मचारीले बिरामीको चेकजाँच र उपचार गरिरहेका छन्। दुई जना डाकटरको दरबन्दी रहेको प्राथमिक स्वास्थ्य केन्द्रमा रहेका दुबै डाक्टर एमडी अध्ययन गर्न गएपछि प्राथमिक स्वास्थ्य केन्द्र डाकटरविहीन बनेको छत्रदेव गाउँपालिकाका अध्यक्ष लेखनाथ पोखरेलले बताए। डाक्टर ल्याउनका लागि पहल भइरहेको उनको भनाइ छ। पछिल्लो समय कोभिडका कारण विश्व नै आक्रान्त बनिरहेको समयमा आफ्नै गाउँमा रहेका प्राथमिक स्वास्थ्य केन्द्रमा डाक्टर नहुँदा स्थानीय चिन्तित बनेका छन्। कोभिड अस्पताल बनाउन तथा स्थानीय बिरामीको चेकअप गर्न सबै स्थानीय सरकारमा डाक्टरको दरबन्दी पठाए पनि पाणिनि गाउँपालिकाबाहेक अन्य पाँच वटा स्थानीय तहले पनि डाक्टरको नियुक्ति गरेका छैनन्। कोभिड अस्पताल तथा अन्य बिरामीको उपचारका लागि पालिकामा पठाएको दरबन्दीमा डाक्टर नियुक्ति गरेको र उनले सेवा दिएको पाणिनि गाउँपालकाका अध्यक्ष अच्युत गौतमले बताए। तर अन्य पाँच वटा स्थानीय पालिकामा डाक्टरको दरबन्दी खुलाएर विज्ञापन गर्दा पनि कसैले आवेदन नदिएको मालारानी गाउँपालिकाका अध्यक्ष बालकृष्ण आचार्यले बताए। गाउँपालिकाले नियुक्ति गर्ने डाक्टरको दरबन्दीअनुसार अब केही दिनमै डाक्टर नियुक्ति गर्ने छत्रदेव गाउँपालिकाका अध्यक्ष लेखनाथ पोखरेलको भनाइ छ। शीतगंगाको प्राथमिक स्वास्थ केन्द्र ठाडा र बल्कोटको प्राथमिक स्वास्थ्य केन्द्रमा महामारीको समयमा डाक्टरविहीन भएकोमा आफ्नो ध्यानाकर्षण भएको लुम्बिनी प्रदेशका आन्तरिक मामिला तथा कानुन मन्त्री चेतनारायण आचार्यले बताए। मन्त्री आर्चायले जनताको सेवाका लागि छिट्टै डाक्टर ल्याउने पहल गर्ने बताए। जिल्लामा कोरोनाका कारण हालसम्म २७ जनाको मृत्यु भएको छ। कोभिड१९ का कारण सन्धिखर्क नगरपालिकामा ७, शीतगंगा नगरपालिकामा ६, भूमिकास्थान नगरपालिकामा ६, पाणिनि गाउँपालिकामा ३, मालारानी गाउँपालिकामा ४ र छत्रदेव गाउँपालिकामा १ जना गरी २७ जनाको मृत्यु भएको सहायक प्रमुख जिल्ला अधिकारी विक्रम थापाले बताए ।"
डेढ सातामा ६ को मृत्यु,"दैलेख : पछिल्लो डेढ सातायता दैलेखमा कोरोना संक्रमण बढ्दै गएको छ। दैनिक नयाँ संक्रमित थपिने क्रम जारी छ। मृत्युदर पनि बढेको छ। आइतबार बिहान मात्रै कोरोना संक्रमणका कारण एकको मृत्यु भएको छ। नारायण नगरपालिका८ का ७० वर्षीय वृद्धको मृत्यु भएको दैलेख अस्पतालका डा जगत थापाले जानकारी दिए। डाथापाका अनुसार उनी केही दिनअघि मात्रै काठमाडौंबाट दैलेख आइपुगेका थिए। आइतबार बिहान स्वास्थ्यमा समस्या देखिएपछि अस्पताल भर्ना गरिएका ती वृद्धको उपचारकै क्रममा निधन भएको हो। योसँगै पछिल्लो चरण जिल्लामा नयाँ भेरियन्टसहितको कोरोनाका कारण ज्यान गुमाउनेको संख्या ६ पुगेको छ। बुधबार नारायण नगरपालिका१ पुरानो बजारका ७५ वर्षीय वृद्धको निधन भएको थियो। उनकोे उपचारकै क्रममा निधन भएको हो। त्यसको दुई दिनपछि एक गर्भवती महिलाको मृत्यु भएको थियो। संक्रमणकै कारण नारायण नगरपालिका६ की २७ वर्षीया गर्भवतीको मृत्यु भएको हो। जिल्लामा नयाँ भेरियन्टसहितको कोरोना संक्रमण पुष्टि हुनेको संख्या ३ सय ७० पुगेको छ। ६७ जना कोरोनाका बिरामी निको भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले बताए। उनका अनुसार अहिले दैलेख अस्पतालको आइसोलेसनमा २७ जना उपचाररत छन्। अधिकांश कोरोनाका बिरामी होमआइसोलेसनमै छन्। दैलेखमा कोरोनाको अवस्था भयावह छ, संक्रमण पुष्टि हुने व्यक्तिहरू नै बिमामा पेस गर्नका लागि रिपोर्ट सार्वजनिक भएकै दिन रिपोर्ट लिन आउने गर्नु हुन्छ, रेग्मीले भने, निषेधाज्ञाको पालना नगर्ने र जनस्वास्थ्यका मापदण्ड पालना नगर्दा कोरोना संक्रमणको अवस्था झन् भयावह हुन सक्छ। यता जिल्लामा संक्रमणको दर बढ्न थालेपछि दैलेखमा वैशाख २१ गते मंगलबार राति १२ बजेदेखि लागू गरिएको निषेधाज्ञा जारी छ। जिल्ला प्रशासन कार्यालय दैलेखले एक सताका लागि जारी गरेको निषेधाज्ञा वैशाख २८ गते राति १२ बजे सकिँदैछ।"
कोरोना संक्रमितको नियति : अस्पताल धाउँदा धाउँदै भर्ना हुन नपाई मृत्यु,"दमौली : कोरोना संक्रमणका कारण बिरामी परेर दुई पटक भर्ना प्रयास गर्दा समेत अस्पतालमा भर्ना नपाएपछि एक वृद्धको ज्यान गएको छ । भानु १ साजबोटेका ६५ वर्षीय वृद्धको ज्यान गएको हो । पोखराको ओम अस्पतालमा परीक्षण गराउँदा संक्रमण पुष्टि भएका ती वृद्धले उपचारका लागि पटक पटक दमौली अस्पतालमा भर्नाको प्रयास गरे । तर भर्ना नपाउँदा उनको ज्यान गएको छ । पोखरामा कोरोना परीक्षण गराएर घर फर्केका उनलाई सा फेर्न गाहो भएपछि गत शुक्रबार मध्यराति बल्लतल्ल एम्बुलेन्स खोजेर छिमेकीले दमौली अस्पताल पठाए । तर अस्पतालले उनलाई भर्ना लिन मानेन । अवस्था राम्रो छ, यत्तिको बिरामी अस्पताल भर्ना गर्नु पर्दैन, अस्पतालका चिकित्सकको भनाई उद्धृत गर्दै उनलाई अस्पताल पठाउन पहल गरेका वडा सदस्य खेमलाल थापाले भने, त्यसपछि उहाँ एक रात घर बस्नुभयो । तर फेरि गाह्रो भएपछि फेरि अस्पताल पठाएका हौँ । पहिलो पटकको पहलमा नै एम्बुलेन्स पाउन गाह्रो भएका ती वृद्धलाई आइतबार झनै गाह्रो भएपछि फेरि अस्पताल पठाउने प्रयास थालियो । बिहान ६ बजेबाट प्रयास गर्दा नौ बजे मात्र एम्बुलेन्स पाएको छिमेकी काजी थापाले बताए । हात जोडेर भने जति रकम दिने भने पछि नौ बजे बल्लतल्ल एम्बुलेन्स पाउँदा उहाँको अवस्था झनै खराब भैसकेको थियो, उनले भने । त्यति गाह्रो गरेर अस्पताल पठाइए पनि दमौली अस्पतालले फेरि उनलाई भर्ना लिन मानेन । पहिले राम्रो छ भनेर भर्ना नलिएको अस्पतालले यसपालि अवस्था खराब छ भनेर लिन मानेन, थापाले भने, बिरामीले गाह्रो हुँदा भर्ना नै नपाउने हो भने किन चाहियो अस्पताल ? समयमा खबर नगरी आएकाले बचाउन सकिएन : डा पौडेल आफन्तले पटक पटक जाँदा पनि भर्ना नलिएको आरोप लगाइरहेका बेला दमौली अस्पताल व्यवस्थापनले भने आफूहरुकहाँ खबरै नगरी आएकाले बिरामीलाई उपचार दिन नसकिएको जिकिर गरेको छ । पहिल्यै खबर गरेर आएको भए आवश्यक तयारी गर्न सकिन्थ्यो, अस्पतालका मेडिकल सुपरिटेण्डेण्ट डा सुनिल पौडेलले भने, एकैपटक आउँदा अवस्था खराब भएकाले पोखरा रिफर गरेका हौँ । तर संक्रमित ती वृद्धलाई चारवटा भेन्टिलेटर भएको अस्पतालमा भर्ना नै गरिएन । आफ्ना एक चिकित्सकले परीक्षण गर्दा अवस्था जटिल रहेको र यहाँ उपचार नहुने देखेकाले रिफर गरिएको पौडेलको दाबी छ । तर आफन्त भने संक्रमित बिरामी भर्ना नै नलिने अस्पतालको नियत रहेको बताउँछन् । भिनाजु भर्ना गराउन आएका सालाले भने, दुई घण्टा एम्बुलेन्समै राखिएकाले उहाँको ज्यान गयो । समयमै भर्ना पाएको भए बच्नुहुन्थ्यो कि । डा पौडेल भने आफूहरुले भर्ना लिँदा उपचार दिन सक्ने अवस्था बिरामीको नभएकाले समस्या भएको बताउँछन् । उनले समयमै थाहा पाएको भए तयारी गरेर भर्ना लिन सकिने बताए पनि आफन्तले भने भानुका स्वास्थ्य प्रमुखमार्फत खबर गरेरै आएको दाबी गरेका छन् । यस विषयमा अनुसन्धान हुनुपर्ने माग आफन्तको छ । लास राखेर द्वन्द्व गर्नु हुन्न भनेर सेनालाई अन्त्येष्टि गर्न दिएका हौँ, छिमेकी काजीले भने, बिरामीले उपचार नै नपाउने यो अवस्थामा दोषीमाथि कारबाही नहुने हो भने अरु धेरैको ज्यान यसैगरी जान सक्छ ।"
एम्बुलेन्सविहीन स्थानीय तह,"जनकपुरधाम : धनुषाका १८ स्थानीय तहमध्ये अधिकांश एम्बुलेन्सविहीन छन्। जनप्रतिनिधि निर्वाचित भएर आएपछि स्थानीय तहबाटै महंगो गाडी खरिद गर्ने होडबाजी चले पनि जनताको सेवा र सुविधाका लागि एम्बुलेन्स खरिदमा भने कसैले पनि ध्यान दिएनन्। जनकपुरधाम उपमहानगरपालिका र सहिदनगर नगरपालिकासँग आफ्नो एम्बुलेन्स उपलब्ध छ। सहिदनगर नगरपालिकाको ज१च ६९९९ नम्बरको एम्बुलेन्स सोही नगरपालिकाका जनताको सेवाका लागि सञ्चालित पनि छ। सहिदनगरका मेयर उदयकुमार बरबरिया (यादव)ले आफूले प्रयोग गरिरहेको सरकारी गाडी नगरभित्रका संक्रमितलाई अस्पताल पुर्याउन प्रयोग गर्न दिने निर्णय गरी विज्ञप्ति जारीसमेत गरेका छन्। तर, जनकपुरधाम उपमहानगरपालिकाले भारतीय दूतावासको सहयोगमा पाएको ज१च४०२ नम्बरको एम्बलेन्स जनकपुरवासीको सेवा प्रयोग गरिएको छैन। प्रायः उपमहानगरपालिकाकै कार्यालय परिसरमा थन्किएका एम्बुलेन्सको प्रयोग कार्यालयको आन्तरिक प्रयोगका लागि गर्ने गरिएको उपमहानगरपालिका प्रमुख लालकिशोर साह बताउँछन्। एक त हामीसँग सवारी चालकहरूको अभाव छ। त्यसैले एम्बुलेन्स हर समय सञ्चालन हुँदैन। अर्को यो एम्बुलेन्स कार्यालयका कर्मचारीहरू वा जनप्रतिनिधिहरू बिरामी भएको खण्डमा प्रयोगमा ल्याउने गरेका छौं, प्रमुख साहले बताए। यी दुई स्थानीय तहबाहेक अन्य १६ वटामा आफ्नो एम्बुलेन्स सेवा छैन। चार वर्षको कार्यकालमा एम्बुलेन्स किन्न नसकेका हंसपुर नगरपालिकाले अहिले खरिद प्रक्रिया अगाडि बढाएको मेयर रामज्ञान यादव बताउँछन्। जिल्लाभरिमा ७८ वटा एम्बुलेन्स सञ्चालनमा रहेको तथ्यांक जिल्ला प्रशासन कार्यालय धनुषामा भए पनि अधिकांश एम्बुलेन्स जुन स्थानीय तहका लागि माग वा खरिद गरिएको हो त्यहाँ प्रयोग नगरी जनकपुरका अस्पतालहरूको अगाडि बिरामी खोज्दै गरेको देखिन्छ। जिल्लामा रहेका एम्बुलेन्समध्ये ११ वटा ठेक्कामा लगाएर सञ्चालन भइरहेको र ६ वटा बिक्री भइसकेको स्रोतले जनाएको छ। नियमतः जुन स्थानका लागि भनेर एम्बुलेन्स किनिन्छ वा सहयोगस्वरूप लिइन्छ, त्यहाँ मात्रै चलाउन र बिरामीको ओसारपोसार गर्न पाइन्छ। तर, धनुषामा सञ्चालित अधिकांश एम्बुलेन्स दुर्गम स्थानको नाममा खरिद गरिए पनि सम्बन्धित ठाउँमा चल्दैनन्। संस्थाका पदाधिकारीहरूले ठेक्कामा व्यापारीलाई दिने गरेका छन्। व्यापारीले मनोमानी चलाउँछन् र नाफा कमाउँछन्। स्वास्थ्य क्षेत्रमा काम गर्ने संस्था, अस्पताल, जनस्वास्थ्य, नर्सिङ होमलगायतले एम्बुलेन्स सञ्चालन गर्ने अनुमति पाएका हुन्छन्। विधानमा स्वास्थ्य क्षेत्रमा काम गर्ने भनेर किटान गरिएका संस्थालाई पनि यसको अनुमति छ। जिल्लामा एम्बुलेन्स सेवा सञ्चालन समिति हुन्छ। यसको संयोजक सीडीओ हुन्छ भने जिल्ला प्रहरी कार्यालय, अञ्चल अस्पताल, जिल्ला रेडक्रस शाखा सदस्य तथा जिल्ला जनस्वास्थ्य कार्यालयका प्रमुख सदस्य सचिव हुन्छन्। एम्बुलेन्स सञ्चालन गर्न संस्थाले त्यही समितिमा निवेदन दिनुपर्छ। समितिले निवेदन पास गरिसकेपछि दातृ निकाय, नेपाल सरकार वा दूतावासबाट एम्बुलेन्स प्राप्त गर्न सिफारिस गरिन्छ। अथवा किन्नका लागि भन्सार छुटको व्यवस्था गर्न स्वास्थ्य मन्त्रालयलाई सिफारिस गरिन्छ। स्वास्थ्यले अर्थ मन्त्रालयलाई पत्र लेख्छ। अर्थले भन्सार कार्यालयमा सहुलितय दरमा एकदेखि २ प्रतिशतसम्मको भन्सार करमा मात्रै एम्बुलेन्स किन्न अनुमति दिने गर्छ।"
किसानलाई मकै छर्ने चटारो,"जाजरकोट : समयमै पानी परेपछि निषेधाज्ञाकै अवधिमा पनि जाजरकोटमा मकै छर्न सुरु गरिएको छ। यसपटक समयमै वर्षात् भएपछि किसानहरू मकै छर्न थालेका हुन्। आकासेपानीको भरमा खेती गर्दै आएका यहाँका किसान निषेधाज्ञामा मकै छर्न व्यस्त छन्। जाजरकोटको अधिकांश जमिनमा सिँचाइको सुविधा छैन। सिँचाइको सुविधा नहुँदा जतिबेला आकासेपानी पर्छ त्यही मौका छोपेर बाली लगाउने गरिन्छ। जिल्लाका ग्रामीण भेगका किसान यतिबेला बारीमा गोठेमल बोक्ने र मकै छर्ने कार्यमा व्यस्त छन्। गहुँबाली काटेलगत्तै किसानहरू मकै छर्न व्यस्त भएको भेरी नगरपालिका वडा नम्बर ४ का किसान झलक शाहीले बताए। कतिपय किसानले गहुँ माड्ने कार्यलाई थाँती राखेर पनि मकै छर्न थालिएको उनले बताए। वैशाखमै रोपेका मकैको उत्पादन राम्रो हुने किसानको भनाइ छ। समयमै पानी परेपछि किसानहरू खुसी भएका छन्। मकै छर्न किसानलाई भ्याइनभ्याइँ छ। सबै किसान खेतीपातीमै व्यस्त भएकाले खेताला पाउनसमेत मुस्किल भएको भेरी नगरपालिका ३ का किसान देवबहादुर कार्कीले बताए। उनका अनुसार लामो समयको लकडाउनमा पनि किसानहरू आफ्नो काममा व्यस्त छन्। अध्ययन तथा मजदुरीका लागि जिल्ला बाहिर गएकाहरू घर फर्किएका छन्। खेताला नपाए पनि घर फर्किएकाहरूले खेतीपातीमा सघाइरहेका छन्। खाद्य संकट हुन नदिन किसानहरू उत्पादन वृद्धि कसरी गर्ने भन्ने ध्याउन्नमा रहेको भेरी नगरपालिका२ का किसान विष्णुप्रसाद शर्माले बताए। खेतीपातीभन्दा अन्य मजदुरीको काममा ध्यान दिने स्थानीयहरू लकडाउनपछि भने घरकै खेतीपाती लगाउने कार्यमा ध्यान दिन थालेका छन्। यो सकारात्मक पक्ष हो उनले भने, आफ्नो उत्पादनले आफूलाई पुयाउने गरी मिहिनेत गरेर बर्खेबाली लगाउन सुरु भएको छ। बूढापाकाहरूले वैशाखमा मकै छर्न पाए भोकमरी नपर्ने भनेर भन्ने गरेको उनले सुनाए। कोरोनाको त्रास र लकडाउनको प्रवाह नगरी उनीहरू मकै छर्ने कार्यमा व्यस्त भएका हुन्। जाजरकोटमा करिब १६ हजार हेक्टर जमिनमा मकैखेती गर्ने गरिएको जिल्ला कृषि विकास कार्यालय जाजरकोटले जनाएको छ। जिल्लाको ८० प्रतिशत जमिनमा सिँचाइ सुविधा नभएको र उक्त सबै जमिनमा मकै खेती गर्ने गरिएको कार्यालयले जनाएको छ।"
एसईई र कक्षा १२ को परीक्षा स्थगित,काठमाडौं : राष्ट्रिय परीक्षा बोर्डले माध्यमिक शिक्षा परीक्षा (एसईई) र कक्षा १२ को परीक्षा स्थगित गरेको छ । सोमबार बिहान बसेको बोर्ड बैठकले एसईई र कक्षा १२ को परीक्षा स्थगित गर्ने निर्णय गरेको हो । बोर्डले एसईईको परीक्षा जेठ १३ गतेबाट र कक्षा १२ को परीक्षा जेठ २६ गतेबाट संचालन गर्ने तालिका सार्वजनिक गरेको थियो । बोर्ड बैठकले एसईई र कक्षा १२ को परीक्षा सञ्चालनबारे अध्ययन गर्न ५ सदस्यीय कार्यदलसमेत गठन गरेको छ ।
"माधव पक्षले ओलीलाई विश्वासको मत नदिने, संसदमा अनुपस्थित रहने","काठमाडौं : नेकपा एमालेका वरिष्ठ नेता माधव नेपाल पक्षका सांसदहरू विश्वासको मत नदिने भएका छन्। राजीनामा दिन संसद् भवन नयाँ बानेश्वर पुगेका सांसदहरूले राजीनामाको सट्टा अनुपस्थित हुने निर्णय गरेका छन्। नेता भीम रावलले प्रधानमन्त्री केपी ओलीले विश्वासको मत लिने सोमबारको संसद् बैठकमा अनुपस्थित हुने निर्णय गरेको जानकारी दिए। नेता नेपालले सहमतिका लागि अध्यक्ष तथा प्रधानमन्त्री केपी शर्मा ओलीसामु प्रस्तुत गरेका सर्तहरूको सम्बोधन हुने सन्देश नआएपछि सांसदहरू राजीनामा दिन संसद् भवन पुगेका थिए। ओलीले विश्वासको मत लिन सोमबार संसद्को अधिवेशन बोलाएका छन्। उनीहरू अनुपस्थित रहेपछि ओली विश्वास मत लिन असफल हुनेछन् र वैकल्पिक सरकार बनाउन बाटो खुल्ला हुनेछ। हाल नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । नेता नेपालले आइतबार राति अध्यक्ष ओलीलाई सोमबार बिहान ९ बजेसम्मका लागि अल्टिमेटम दिँदै ६ बुँदे सर्त राखेका थिए ।यी सर्तहरू पुरा गर्न सोमबार बिहान नौ बजेसम्मको अल्लटिमेटम दिइएको छ। नेपालले आफ्नो पत्रमा सर्वोच्चको फागुन २३ को फैसालाअनुसार एकीकरणअघि अर्थात २०७५ जेठ २ को अवस्थामा फर्किनुपर्ने सर्त राखेका छन्। पार्टीलाई एकीकरण अघिको संरचना र अवस्थामा क्रियाशील बनाएपछि मात्र विश्वासको मत दिन तयार हुने सन्देश उनले दिएका छन्। अध्यक्ष तथा प्रधानमन्त्री केपी ओलीको वक्तवय लगत्तै नेपालले यस्तो पत्र पठाएका हुन्। सर्वोच्च फैसलापछि ओलीले बालुवाटारमा बैठक डाकेर एकपक्षीय रुपमा गरेका सबै निर्णयहरू खारेज हुनुपर्ने, गतिविधि अमान्य हुनुपर्ने सर्त राखेका छन्। ओलीले केन्द्रीय कमिटि विघटन गरेर नेपाललगायतका नेताहरूलाई जिम्मेबारीबाट हटाउँदै कारबाही गरेका थिए। माधव नेपाललगायतका ३० जना सांसदहरूलाई स्पष्टीकरण सोधेर कारबाहीको तयारीसमेत गरेका छन्। यी सबै निर्णय र कदम खारेज हुनुपर्ने सर्त माधवले राखेका छन्। पार्टी विभाजन रोक्न ओलीको विशेष अपिल :इतिहासले माफ गर्दैन, सोचौं मध्यरातमा माधवले पठाए ओलीलाई अन्तिम पत्र : २०७५ जेठ २ मा फर्किनुस् नत्र आजै राजीनामा माधवको अल्टिमेटममा ओलीको बेवास्ता, सांसदहरू राजीनामा दिन संसद् भवनतिर"
मोहनविक्रम र कम्युनिस्ट कठमुल्लावाद,"कम्युनिष्ट र मार्क्सवादका नाममा अनर्गल विचार प्रवाह गर्दा पनि बौद्धिक र वैचारिक वाद र प्रतिवाद गर्ने बुद्धिजीवीको अभाव देखिन्छ नेपालको कम्युनिस्ट आन्दोलनका एक हस्ती मोहनविक्रम सिंहको एक अनलाइन पत्रिकामा प्रधानमन्त्री ओलीले देश र जनतासँग खतरनाक खेल खेल्दैछन् भन्ने लेख पढेपछि उनीसित केही वैचारिक, सैद्धान्तिक, कार्यनीतिक तथा सांगठनिक सवालमा जमेर बहस गर्नु अपरिहार्य देखियो। कम्युनिस्ट आन्दोलनको एउटा जीवित इतिहास रहेको सिंहको उक्त लेखमा गैरमार्क्सवादी चिन्तन प्रभावी भएको देखिन्छ। उक्त लेखमा सिंहले ओलीलाई अंशमा मूल्यांकन गर्दै कारोना महामारीलाई सबै हिसाबले समाधान गर्न छाडेको बिलकुल निरपेक्ष विचार व्यक्त गरेका छन्। चुच्चे नक्सा जारी गरेको भोलिपल्ट जसो आफ्नै सरकारविरुद्ध कन्दनी कसेर लागेका दाहाल नेपालको कपटपूर्ण तथा कुटिल चालबाजीलाई सिंहले नदेखेझैं गरेका छन्। ओलीविरुद्ध ज्यान फालेर लागेकाहरूको गुरुयोजना कन्फर्टेबल सरकार बनाउनु रहेको घाम जत्तिकै छर्लंग विषय सिंहले देख्न नचाहनुको अर्थ के हो ? कन्फर्टेबल सरकार बनाउनका लागि ओलीले राजीनामा दिनुपर्ने सिंहको दृष्टिकोण सरासर राष्ट्रघाती छ। पुनः स्थापित संसद्मा ओली नगएको भन्ने सिंहले संसद्मा घण्टौं कुरेर प्रधानमन्त्री बसिरहनुपर्ने भन्न खोजेको हो ? लेखमा संसदीय मूल्यमान्यताको बखान गर्ने सिंहले एसिड आक्रमण विरोधीलगायत अत्यन्त महत्वपूर्ण अध्यादेश सदनमा प्रस्तुत नगर्ने, जाली कीर्ते, हत्या आरोपमा सर्वोच्चमा पेसी चढेका सभामुख कसका मुख हुन् र सिंहका नजरमा उनी संसदीय मूल्य र आदर्श हुन् ? यसको जवाफ सिंहसित छ ? बाह्य शक्तिको इसारामा ओलीे नेकपा फुटको प्रमुख दोषी हुन् भन्ने सिंह फु्टाऊ र शासन गर भन्ने बाह्य शक्तिको नीति लागू गर्ने प्रमुख मतियार र हतियार भएका नेपाल र दाहाललाई किन देखेनन् ? नेकपाको अन्तरिम विधानअनुसार चल्ने ओली र त्यसविपरीत चल्ने नेपाल र दाहाललाई एउटै तराजुमा जोख्न मिल्छ सुहाउँछ नेताज्यू ? लेखमा बाह्य शक्तिको इसारामा ओली नेकपा फुटको प्रमुख दोषी हुन् भन्ने सिंह फु्टाऊ र शासन गर भन्ने बाह्य शक्तिको नीति लागू गर्ने प्रमुख मतियार र हतियार भएका नेपाल र दाहाललाई किन देखेनन् ? नेकपाको अन्तरिम विधानअनुसार चल्ने ओली र त्यसविपरीत चल्ने नेपाल र दाहाललाई एउटै तराजुमा जोख्न मिल्छ सुहाउँछ नेताज्यू ? झुट कुरा प्रवाह गरेर आमजनतालाई भ्रमित पार्न मिल्छ ? पार्टी फुटेको देख्ने तर फुटाउने असली हतियार नदेख्ने र अन्तध्र्वंश गर्ने भाइरस नदेख्ने सिंहको कस्तो दृष्टि हो ? मोहनविक्रम सिंह आफू र आफ्नो पार्टीबाहेक अरू कसैलाई कम्युनिस्ट नदेख्ने रोगबाट लामो समयदेखि ग्र्रसित छन्। त्यसैले लेखमा उनी एमाले कम्युनिस्ट होइन भन्छन्। एकताका यसरी नै आफू र आफ्नो पार्टीलाई मात्र दुनियाँको असली कम्युनिष्ट पार्टी भनेर सार्वजनिक हुंकार गर्ने डा बाबुराम भट्टराई उग्रदक्षिण पन्थको भासमा जाकिएको देखेर किन अझै नेता चेत्दैनन् ? यस्ता कहिल्यै नबर्सने मेघ गर्जिएको धेरै देखियो। यस्तै यस्तै उग्र कुरा गर्ने अरूहरू कोही भुइँमा पछारिन्छन्, कोही बीचबाटोमै गल्छन्, ढल्छन् र मर्छन् अनि केही अर्ध भूमिगत पार्टी र नेताका नाममा बन्दकोठामा लुक्नु उच्च कम्युनिस्ट आदर्श मान्लान्। अरू केहीले विरोधी कित्ताका पोल्टा भर्न सक्छन् तर सतिसालहरू आजीवन गल्दैनन्, ढल्दैनन्। कथित कम्युनिस्टहरू सिल्भरझैं छिट्टै तात्ने र सेलाउने स्वभावका हुन्छन्। अंश र व्यष्टिमा मात्र मूल्यांकन गर्दा स्वयं सिंह नैतिक अपचलनका पात्र हुन् तर पूर्णमा वा समष्टिमा हेर्दा सिंहको भूमिका र योगदान बिर्सन मिल्दैन। नेकपा एमाले अध्यक्ष तथा प्रधानमन्त्री ओलीको मूल्यांकन अंशमा मात्र हेरेर यति उच्च स्तरको नेताले एकोहोरो नकारात्मक खोदो मात्र खन्न सुहाउँदैन। ओलीभन्दा अघि र पछि पनि पार्टी अध्यक्ष र प्रधानमन्त्री थिए र हुनेछन्। सापेक्षतामा हेर्दा केही कमजोरीका अतिरिक्त आजका दिनसम्म ओली नै अब्बल हुनुहुन्छ। नेमकिपाका वरिष्ठ नेता नारायणमान बिजुक्छे ओलीलाई हात्ती र उहाँका विरोधीहरूलाई भँगेरा ठान्नुहुन्छ। उहाँले कन्फर्टेबल सरकार पक्षधरहरूलाई सुध्रिन्छन् कि बारम्बार आलोचना गरिरहनुहुन्छ। तर सिंह भने क्षयरोगलाई सुम्सुम्याइरहेको अनौठो दृश्य देखिन्छ। यस्तै गैरमार्क्सवादी मात्र होइन, गैरजिम्मेदार भड्काउका कारण कम्युनिष्ट आन्दोलन बेलाबेला उठ्नै नसक्ने भासमा भसाउन खोजेको पाइन्छ। सुम्सुम्याउन र थुम्थुम्याउन पनि नजान्ने शीर्षस्थ भनिएका एकाध उग्रनेताका कारण पुष्पलालको संयुक्त जनआन्दोलनको सही नीति बेलैमा नबुझ्दा देश तीसवर्ष पछि धकेलिएको हो। यस्ता पछौटे चिन्तन र गतिविधिको जवाफदेही सिंह पनि हुनुपर्छ। बारबार ठक्कर खाँदा पनि कहिल्यै नचेत्ने उग्रवादी धारका पार्टी र नेताहरू जनतालाई कम्युनिष्टका नाममा बरालिरहेका छन्। कम्युनिष्ट र मार्क्सवादका नाममा अनर्गल विचार प्रवाह गर्दा पनि बौद्धिक र वैचारिक वाद र प्रतिवाद गर्ने बुद्धिजीवीको सर्वथा अभाव देखिन्छ। यस्तो भएपछि नाँगा नाँचे मैदान हुने नै भयो। कार्लमार्क्सले भनेझैं कम्युनिष्ट हुनु भनेको असल मान्छे हुनु हो। असल भन्नुको अर्थ उच्च उदात्त र विवेकी मानव हो भने कसैको पनि अतिप्रशंसा र अतिनिन्दा गर्न वरिष्ठ नेतालाई सुहाउँदैन। भएको विवेक पनि बन्धक राखेर नामको कम्युनिष्ट पार्टी र नेताले अर्को कम्युनिष्ट नेता, पार्टी र सरकारका केही र कत्ति पनि सकार उल्लेख गर्दा भन्दा अपराधै हुन्छ र ? विचार सिद्धान्त मन नपरे पनि र उग्र कम्युनिस्टविरोधी भए पनि जननायक बीपी कोइरालाका कारण नेपाल सिक्किम हुनबाट जोगिएको रहेछ नि। जंगबहादुरले जंगेपिलर देशको सीमामा बेलैमा गाड्न लगाएर नेपालको सीमा सुरक्षित भएको र बुद्धको जन्मभूमि जोगिएको यथार्थ सकारात्मक होइन। जोकसैले गरेका राम्रा काम मार्क्सवादी द्वन्द्वले अस्वीकार गर्नु भन्छ ? सकार नकार पनि छुट्याउन नसक्ने दुराग्रही कम्युनिष्ट के कम्युनिस्ट ? त्यसैले नेपालमा नाम मात्रका कम्युनिस्ट पार्टी र नेता धेरै छन्। ओलीको भाषामा पोटिकल कम्युनिस्ट धेरै छन्, दार्शनिक अति कम छन्। यस्ता कम्युनिस्टहरू कठमुल्लावादी, कट्टरतावादी, बिरालो बाँध्ने संस्कारका जडसूत्रवादी हुन्। संसारमा अधोगतितिर भासिएको कम्युनिस्ट आन्दोलन जननेता मदन भण्डारी र उहाँले प्रतिपादन गरेको जबजको जगमा नेपालको कम्युनिस्ट आन्दोलन नयाँ शिराबाट उठेको हो र विकसित हुन सकेको हो। कार्लमार्क्सले श्रमिक वर्गको मुक्ति उनीहरू स्वयंले जितेर लिनुपर्छ भन्नुभएको थियो। यसको अर्थ र सार मुक्तिप्राप्त गर्न इच्छुक वर्ग, तह र तप्काका जनता आफैं सचेत, आन्दोलित, संगठित र सक्रिय हुनु र बनाउनुपर्छ भन्नु हो। त्यसो भएमा मात्र विजय सहज र सम्भव हुन्छ। पार्टी र नेतृत्वले सही विचार, मान्यता, प्रशिक्षण र योजनासहित संघर्षको अगुवाइ गर्ने हो। प्रशिक्षित र संगठित अत्यधिक जनबलले शक्ति सन्तुलनमा फेरबदल ल्याउँछ र विजय हासिल गर्ने क्षमता राख्छ। तर यसको उल्टो अर्थ मात्र बुझेर मोहनविक्रम सिंहलगायत नेताहरूले आन्दोलन, संघर्ष, क्रान्तिजस्ता विषयमा तलबाट आमजनतालाई सचेत, संगठित र सबल बनाउने काममा विशेष ध्यान नदिई पार्टीको माथिल्लो वा उपल्लो तहका केही नेतृत्व वा सीमित नेतृृत्वले माथिबाट थोपर्दा, लाद्दा, ठाडो निर्देशन गर्दा वा नोकरशाही जनवादी शैली अपनाउँदा आन्दोलनमा अनेक खालका भड्काउ सुरु र विकसित हुँदा क्षति व्यहोर्नु परेको हो। अहिले पनि मसाल पार्टी राष्ट्रिय जनमोर्चा नामको टेकोमा अडिएको छ। तर यस पार्टीले भुइँ तहका आमजनताको भावनाविपरीत प्रदेश सभाका आफ्नो पार्टीका सभासद्लाई भूमिका निर्वाह गर्न बाध्य पारिएको चरम विसंगत स्थिति मिडियामार्फत् अवगत भएको छ। तर सुरुमा आफूमा उग्रवाद हावी रहेका मदन भण्डारीले २०३८ देखि नै कार्लमार्क्सको भनाइको सही व्याख्या विश्लेषण गर्दै माथिबाट आन्दोलन वा संघर्ष नथोपरी जनताको तहलाई प्रशिक्षित र संगठित गरी तिनलाई स्वैच्छिक रूपमा संघर्षमा सामेल हुने अवस्थाको कलात्मक अभियान सुरु गर्नुभयो। यस अभियानलाई वैचारिक, सैद्धान्तिक, राजनीतिक, कला साहित्य तथा सांंस्कृतिक सबै हिसावले विकसित गर्न भूमिका निर्वाह पार्नुभयो। पञ्चायतभित्रै घुसेर त्यसलाई अन्तध्र्वंश गर्ने नीति सफल पनि भयो। जबजकै कारण पार्टी देशव्यापी हुन गयो। सडकमा र सदनमा जनताको पंक्ति व्यापक रूपमा पार्टीवरिपरि आवद्ध भयो। मदन भण्डारीले उल्लेख गरेको कलात्मक हस्तक्षेप भनेको पनि व्यापक जनताको सहकार्य, सहगमन र अगुवाईमा कम क्षतिबाट बढी उपलब्धि हासिल गर्नु हो। भुइँ तहदेखि उठे उठाएको जनआन्दोलन टिकाउ हुन्छ, फलदायी हुन्छ। बन्दिलो जगमा मात्र महल खडा भएझैं तर करबल र बन्दुक हावी भएको आन्दोलन वा संघर्ष टिकाउ त हुँदैन, हुँदैन बरु बिकाउ र भ्रष्टीकरण हुने खतरा बढी हुन्छ, भएको पनि छ। अझ मसाल पार्टीको जस्तो दोधारे नीति झन् खतरनाक देखिन्छ। ०६३ सालको आन्दोलन एक चरणमा पुगी अग्रगमनको मार्गतिर अघि बढिरहँदा पुष्पकमल दाहालले आन्दोलनलाई अविराम अघि बढाउन गरेको उग्रआह्वान उनकै पार्टीका कार्यकर्ताले पनि सुनेनन्। किनकि शास्त्र (वा विचार जबज) जितेको र शस्त्र (सर्वसंहारकारी कथित जनयुद्ध) हार खाएको अवस्था थियो। जब शान्तिपूर्ण आन्दोलनमा पचासौं लाख जनता सडकमा आए। यस थुकी नदीले सामन्तवादको नायकलाई बिदा गरे। हतियारको बलमा कसैले कसैलाई समाप्त पार्न सकिने रहेनछ भनेर हतियारवद्ध युद्ध वा जनयुद्ध उहिल्यै मात्र होइन, अहिले र भोलि पनि हार्नेछ। त्यसैले मार्क्सवादी द्वन्द्ववाद भनेको विरोधी जत्तिको शिरछेदन गर्नु मात्र होइन। व्यक्ति, समुदाय, वर्ग, राज्य र राजनीतिमा द्वन्द्व हुन्छ। यसका बहुआयामिक पक्षहरू छन्। सैद्धान्तिक गम्भीर अन्तक्र्रिया, छलफल र संवाद गरेर अत्यधिक व्यक्तिहरूलाई मार्क्सवादी बनाउन सकिन्छ। माओ स्वयं मार्क्सवाद अध्ययन गरेर चरम रुढीवाद परित्याग गरी कम्युनिस्ट पार्टीमा आबद्ध हुनुभएको हो। मार्क्सवाद ढुंगाको अक्षर होइन। यो पूजाआजा र भक्तिभाव मात्र गर्ने विषय होइन।"
डीडीसीले दिएन किसानलाई भुक्तानी,"चितवन : नेपाल सरकारको स्वामित्वमा रहेको दुग्ध विकास संस्थान (डीडीसी) ले किसानको भुक्तानी दिएको छैन। लामो समय हुँदा पनि किसानले दूध बेचेको पैसा नपाएका हुन्। हरेक १५ दिनमा भुक्तानी दिनुपर्ने सम्झौता छ। तर चार महिनादेखि भुक्तानी बाँकी छ। दूध बेचेको पैसा माग्दा हैरान भएका किसानहरूको पटकपटकको ताकेता असफल भएको छ। नियमित भुक्तानीको आश्वासन मात्रै दिने गरेको कृषकको गुनासो छ। चार महिनाको पैसा बाँकी हुँदा जम्मा १५ दिनको मात्रै पैसा दिएको छ। अन्त दूध बेच्ने ठाउँ छैन। दुग्ध विकासमा दूध खन्याउन पर्ने बाध्यता छ तर पैसा पाइँदैन, कृष्णपुरका किसान उपेन्द्र शर्मा सापकोटाले दुःखेसो गरे, राज्यले किसानलाई संरक्षण गर्न नसक्दा हामी मारमा छौं। किसानबाट खरिद गरेको दूधको भुक्तानी रोकेपछि पशुलाई दाना चोकर किन्नसमेत समस्या भएको किसानहरूको गुनासो छ। आयोजनाले माघयता पैसा दिएको छैन। व्यावसायिक कृषक समाज नेपालका केन्द्रीय अध्यक्ष आनन्द न्युरेले तीन महिनादेखि ताकेता गर्दा पनि भुक्तानी नपाएको बताए। उनको भरतपुर ७ मा युनिकगाई फर्म छ। उनले दैनिक तीन सय लिटर दूध बिक्री गर्छन्। उनको फर्मले मात्रै १० लाख रुपैयाँ लिन बाँकी छ। विगत १३ वर्षदेखि गाईपालनमा सक्रिय न्युरे अहिले निराश छन्। अब दिइहाल्छौं भन्दै बहाना बनाउँदै तीन वर्षदेखि नियतवश नै झुलाउँदै आएका छन् उनले भने, हाम्रो देशमा सबैभन्दा बढी किसान अपमानित हुन परेको छ। प्रेमबस्ती दुग्ध उत्पादक सहकारी संस्थाले १० लाख रुपैयाँभन्दा धेरै पैसा लिनु पर्नेछ। दूध बिक्री गर्ने किसानलाई संस्थाकै पैसा दिएर टारेका छन्। यतिगर्दा पनि पूरा भुक्तानी दिन नसकेको व्यवस्थापक सागर पराजुलीले बताए। ज्यामिरे, चनौली, यज्ञपुरीमा डीडीसीको चिस्यान केन्द्र छ। डीडीसीले पहिला दैनिक ५० हजार लिटर दूध संकलन गथ्र्यो। अहिले २५ हजार लिटर मात्र दूध खरिद गर्छ। पाउडर, घिउ मौज्दात रहेको भन्दै डीडीसीले खरिद नगरेको जनाएको छ। चितवनमा १ सय १० वटा दुग्ध सहकारी संस्थाहरू सक्रिय छन्। करिब ८० निजी डेरी छन्। दैनिक ३ लाख १५ हजार लिटर दूध उत्पादन हुन्छ। यसको ६० प्रतिशत दूध बाहिरी जिल्लामा खपत हुन्छ।"
पहिला जेठ २ मा फर्काउनुस् : नेपाल,"श्री केपी शर्मा ओली, अध्यक्ष नवौं राष्ट्रिय महाधिवेशनबाट निर्वाचित केन्द्रीय कमिटी नेपाल कम्युनिष्ट पार्टी (एमाले)। विषय: पार्टीको एकता कायम राख्न आग्रह। नेपाल कम्युनिष्ट पार्टी (एमाले) र नेपाल कम्युनिष्ट पार्टी (माओवादी केन्द्र) को एकीकरण भई बनेको नेपाल कम्युनिष्ट पार्टी (ने क पा) गत फागुन २३ गते सर्वोच्च अदालतको फैसलाबाट विघटन भई उक्त दुई पार्टीहरू पूर्ववत् अवस्थामा रहने तथा पुन: एकता गर्ने भए निर्वाचन आयोगमा जानु भन्ने भएपछि पार्टी केन्द्रीय कमिटीको बैठक बोलाई छलफल गरिनु पथ्र्यो। त्यसो नगरी तपाईंले गत फागुन २८ गते पार्टीको नवौं राष्ट्रिय महाधिवेशनको मार्ग निर्देशन र पार्टी विधान मिचेर केन्द्रीय कमिटी भङ्ग गरी कथित राष्ट्रिय महाधिवेशन आयोजक कमिटी गठन गर्नुभयो। त्यसरी आयोजक कमिटी गठन गर्दा हामी लगायतका केन्द्रीय कमिटीका पदाधिकारी र सदस्यहरूलाई जिम्मेवारीबाट मुक्त गर्ने अत्यन्त स्वेच्छाचारी निर्णय गर्नुभयो। त्यतिले मात्र नपुगेर तपाईंले केन्द्रीय कमिटीका पदाधिकारी र स्थायी कमिटीका सदस्यसमेत चार जनालाई पार्टी सदस्यबाट नै निलम्बित गर्ने तानाशाही निर्णय गर्नुभयो। प्रतिनिधिसभाका हामी ३० जना सदस्यलाई आधारहीन र पूर्वाग्रहपूर्ण आरोप लगाउँदै स्पष्टीकरण सोध्नुभयो। पार्टी स्थायी कमिटीमा मनपरी किसिमले नियुक्ति गर्दै कार्यविभाजन गरी निर्देशन जारी गर्नुभयो। प्रदेश समन्वय कमिटीमा स्वेच्छाचारी किसिमले पजनी गर्दै तपाईंले अधिवेशनबाट निर्वाचित जिल्ला कमिटीहरूलाई विघटन गर्नुभयो। जनसंगठन र पेशागत संगठनहरूमा पनि त्यसरी नै स्वेच्छाचारी किसिमले आफ्नो गुट बाहेकका व्यक्तिहरूलाई जिम्मेवारीबाट हटाउनुभयो। तपाईंका यस्ता पार्टी विधानविपरीत तथा लोकतान्त्रिक मान्यताविपरीतका क्रियाकलापहरू सच्याउन हामीले विभिन्न समयका प्रत्यक्ष वार्ताहरूमा समेत आग्रह गर्यौं। तर, त्यसप्रति तपाईंले कुनै सुनुवाइ गर्नुभएन। यसबाट देश, जनता र पार्टीमा पर्ने असरप्रति असंवेदनशील भएर तपाईंले प्रतिनिधि सभामा यही वैशाख २७ गते विश्वासको मत लिने कुरा गर्नुभएको छ। यस्तो विषयमा समेत तपाईंले पार्टीभन्दा बाहिर समर्थनका लागि अनुनयविनय गर्नुभयो भने पार्टीमा आफ्नो गुटबाहेकको पंक्तिप्रति शत्रुवत् व्यवहार देखाइरहनु भएको छ। तपाईंले वार्ता गर्ने वा पार्टी एकता गर्ने भनी आफू निकट व्यक्तिहरूलाई खटाएझै गर्नुभएको काम कति नक्कली रहेछ भन्ने यही वैशाख २६ गते दिनुभएको अहंकार र विद्वेषपूर्ण वक्तव्यबाट छर्लङ्ग हुन्छ। वक्तव्यमा तपाईलें आफ्ना पार्टीको सिद्धान्त, विधान र नीति विरोधी क्रियाकलापहरूमा पर्दा हाल्न अरूमाथि प्रहार गर्नुभएको छ। यस्तो स्थितिमा निम्नलिखित कुराहरूको आधारमा मात्र तपाईंले विश्वासको मत लिने निर्णयबारे छलफल गरी निष्कर्षमा पुग्न सकिने यथार्थबारे जानकारी गराउन चाहन्छौं। १) सर्वोच्च अदालतको फैसला तथा नेपाल कम्युनिष्ट पार्टी (एमाले) को विधान, नियमावली, आचारसंहिता अनुरूप २०७५ साल जेठ ३ गते पार्टी एकीकरण हुनुपूर्वको अर्थात जेठ २ गतेको स्थितिमा पार्टी, जनसंगठन र पेशागत सगठनका सबै संरचनाहरूलाई केन्द्रदेखि स्थानीय तहसम्म क्रियाशील तुल्याउने। २) नवौं राष्ट्रिय महाधिवेशको मार्ग निर्देशन र पार्टीको विधानविपरीत २०७७ साल फागुन २८ गते गरिएका केन्द्रीय कमिटी विघटन गर्ने लगायतका निर्णय रद्द गर्नुका साथै त्यसको आधारमा त्यसपछि भएका सबै निर्णयहरू खारेज गर्ने। ३) पार्टीलाई विधि, विधान र पद्धति अनुरूप सञ्चालन गर्ने। ४) पार्टीमा उत्पन्न अन्तरविरोध, मतभेद र विवादका कारण सिर्जित समस्याहरू तथा एकअर्काप्रति लगाइएका आरोपप्रत्यारोप एवम् समस्याहरूका बारेमा यथोचित समयमा समीक्षा गरी आवश्यक निर्णय गर्ने। ५) सरकार र पार्टीको बीचमा समन्वय र सुसम्बन्ध कायम गर्दै पार्टीको सिद्धान्त, नीति, कार्यक्रम र देश तथा जनताको सर्वोपरी हित, अपेक्षा र आवश्यकताअनुसार सञ्चालन गर्ने। ६) उक्त कुराहरूको आधारमा पार्टीलाई एकताबद्ध रूपमा अगाडि बढाउने। यथा समयमा राष्ट्रिय महाधिवेशन र विभिन्न तहका अधिवेशनहरू सम्पन्न गर्ने। हामीले नेपाल कम्युनिष्ट पार्टी (एमाले) मात्र होइन, नेपालको कम्युनिष्ट आन्दोलनको एकताको रक्षा तथा देश, जनता र पार्टीको हितका लागि अगाडि सारेका उपयुक्त कुराहरूलाई गम्भीर रूपमा ग्रहण गरी समस्याको समाधानको दिशामा अग्रसर हुन तपार्ईं र तपाईं निकट सबै नेता, कार्यकर्ता र सदस्यहरूलाई आह्वान गर्दछौं। हाम्रा उक्त जायज आवाजहरूलाई बेवास्ता गरियो भने तपाईं पार्टी विभाजन गर्दै देश, जनता र लोकतन्त्रलाई अन्योल र दिशाहीन तुल्याउन उद्दत रहनुभएको भन्ने अर्थ लाग्ने स्पष्ट छ। त्यस्तो स्थितिमा हामी देश र जनताको सर्वोपरी हित तथा पार्टी र लोकतन्त्रको रक्षाका लागि प्रतिनिधि सभाको सदस्य नै त्याग गर्ने लगायतका जस्तोसुकै पाइला चाल्न पनि बाध्य हुने स्थिति उत्पन्न हुनेछ। यसका लागि पनि जिम्मेवार तपाईं नै हुनुहुनेछ। नेपाल कम्युनिष्ट पार्टी (एमाले) को नवौं राष्ट्रिय महाधिवेशनको मार्ग निर्देशन र पार्टी विधानको रक्षार्थ सञ्चालित अभियानकर्ता स्थायी कमिटी, केन्द्रीय कमिटी र अन्य सबै कमिटी, नेता र कार्यकर्ताहरूको तर्फबाट माधवकुमार नेपाल वरिष्ठ नेता,नेपाल कम्युनिष्ट पार्टी (एमाले)।"
विश्वास लिन कडा कसरत,"काठमाडौं : प्रधानमन्त्री केपी शर्मा ओलीले सोमबार स्वेच्छिक विश्वासको मत लिँदैछन्। विपक्षी शक्तिको सत्ताच्युत गठबन्धन र आफ्नै पार्टी एमालेको तिक्ततापूर्ण कलहबीच उनी आफूमाथि संसद्को विश्वास खोज्दैछन्। वरिष्ठ नेता माधवकुमार नेपाल र झलनाथ खनालले ओलीविरुद्ध समानान्तर समिति देशव्यापी बनाउँदै लगेका छन्। ओलीलाई विश्वास दिनुअघि नै राजीनामा गर्ने उक्त खेमाको धम्की अन्तिम घडीसम्म छँदैछ। त्यसैले ओलीको विश्वास पाउन सबैभन्दा ठूलो चुनौती आन्तरिक विश्वासकै संकट बनेको छ। ओली नेतृत्वमा २०७४ सालमा भएको निर्वाचनमा तत्कालीन एमालेमाओवादी गठबन्धनले झन्डै दुईतिहाई मत पाएको थियो। त्यही बलमा सत्तामा आएका ओलीको राजनीतिमा ३८ महिना सुखद रहेन। २ सय ७५ जनाको प्रतिनिधि सभामा एमालेले १ सय २१ र माओवादी केन्द्रले ५३ सिट ल्याए। २०७४ फागुन ३ मा संविधानको धारा ७६ (२) बमोजिम ओलीको नेतृत्वमा एमाले र माओवादीको संयुक्त सरकार बन्यो। २०७५ जेठ ३ मा एमाले र माओवादीबीच एकीकरण भई नेकपा बन्यो। तर, ओलीलाई सत्ताबाट ओराल्ने आन्तरिक खेल बढ्दै गयो। त्यसमा अर्का अध्यक्ष पुष्पकमल दाहाल र नेपालको मोर्चाबन्दी भयो। त्यसकै सेरोफेरोमा राजनीति दुई वर्ष मडारियो। अन्तत: प्रतिनिधिसभा विघटन, पुन:स्थापना र नेकपा एकीकरण खारेजीको अदालती फैसलासँगै त्यसले नयाँ मोड लियो। ढुक्क हुनुस्, काखापाखा गर्दिनँ : ओली पहिला जेठ २ मा फर्काउनुस् : नेपाल नेकपा विवादको चरणचरणमा दाहालनेपाल मिलेर ओलीलाई साधारण सदस्यसमेत नरहने गरी निष्कासनको निर्णय गरेका थिए। र, नेपाल दोस्रो अध्यक्ष र दाहाल संसदीय दलको नेता घोषित भएका थिए। जब एमालेमाओवादी छुट्टिए, नेपाल समूहसहित एमालेमै फर्किए। तर, पुरानो अहम्मा दुवै नेता अल्झिए। फागुन २८ मा ओलीले आफूपक्षीय नेताहरूको मात्र भेला गराएर महाधिवेशन आयोजक समिति बनाए। त्यसमा अध्यक्ष र महासचिवबाहेक सबै पद खारेज गरिए। नेपाल पक्षका नेताहरू जिम्मेवारीविमुख गराइए। माओवादीबाट आएका २२ नेताले जिम्मेवारी पाए। नेपालले अहिले त्यही निर्णय खारेजीको अडान राख्दै आएका छन्। ओली भने त्यसलाई कायमै राख्न चाहन्छन्। यही अहम्का कारण पार्टी फुट्ने चरणमा पुगेको छ। नेपालसहित एमालेकै नेता ओलीलाई सत्ताच्युत गराउने अभियानमा छन्। त्यही परीक्षामा ओलीले आफूलाई उतारेका छन्। माधव पक्षबाट राजीनामाको धम्की माधव नेपाल पक्ष राजीनामा असस्त्र प्रयोग गरेर पार्टीमा आप्नो माग पूरा गराउन प्रयासरत छन्। उनीहरूले सोमबार बिहान ९ बजेसम्मका लागि अध्यक्ष ओलीलाई आफ्ना माग पूरा गर्न समय दिएका छन्। एमालेको माधव पक्षका सांसदले राजीनामा बुझाउन चेतावनी दिएका छन्। विशेष अधिवेशन सुरु हुनु पूर्व सामूहिक राजीनामा दिने नेपाल पक्षका सांसद मेटमणि चौधरीले जानकारी दिए। आइतबारै बुझाउने भनेको हो। तर, तयारी पुगेन। सोमबार साढे ९ बजे नै सिंहदरबार पुगेर राजीनामा दिन्छौं, सांसद चौधरीले भने। उनले समानुपतिकसमेत गरेर राजीनामा दिने सांसदको संख्या ३० जना हुने दाबी गरे। पार्टी एकता विषयमा माधवकुमार नेपाल तथा ओली पक्षका सुवास नेम्बाङ र विष्णु पौडेलबीच आइतबार सिंहदरबारमा वार्ता भयो। यो संवादले कुनै प्रगति भएन। गत बुधबारबाट पार्टी एकढिक्का बनाउने विषयमा संवाद सुरुवात भएको थियो। दोस्रो तहका नेताको प्रयास सफल हुन सकेन। नेम्बाङ, पौडेल, सुरेन्द्र पाण्डे, योगेश भट्टराई, गोकर्ण विष्ट र घनश्याम भुसालबीच पटकपटक छलफल भयो। कार्यदल बनाएर अघि बढ्ने सम्मको सहमति भयो तर नेपाल अडानबाट पछि नहटेपछि निश्कर्षमा पुग्न सकेन । माधव नेपाल पक्षको २०७५ जेठ २ को अवस्थामा फर्किनु पर्ने अडान कायम छ। संस्थापन पक्ष जेठ २ को अवस्थामा फर्किनु परे पनि पार्टीबाट छलफल गरेर निश्कर्षमा पुग्न सकिने बताउँदै आएको छ। संस्थापन पक्षका एक नेताले भने, प्रधानमन्त्रीले भन्नुभएको छ, पार्टीमा आउनुहोस्, यही छलफल गरौं, जहाँ फर्किने हो, त्यो छलफल पछि निश्कर्षमा पुगौं। तर, उहाँहरू छलफलमै नआउने, छुट्टै हिँड्ने, राजीनामाको हल्ला चलाउने, अनि कहाँ निश्कर्षमा पुगिन्छ त ? एमालेको उपनेता सुवास नेम्बाङले निश्कर्षमा नपुगे पनि संवाद जारी रहेको बताए। पार्टीले कसैलाई काखापाखा गर्दैन : ओली नेकपा एमालेका अध्यक्ष एवं प्रधानमन्त्री केपी शर्मा ओलीले पार्टीले कसैलाई काखापाखा वा पक्षपात नगर्ने स्पष्ट पारेका छन्। भ्रम फैलाएजस्तो र हल्ला चलाइएजस्तो पार्टीले कसैलाई पक्षपात नगरेको उनको दाबी छ। उनले पार्टीलाई मजबुत पार्दै अघि बढ्ने महान कार्यमा सरिक हुनसमेत आह्वान गरेका छन्। यो पार्टी हामीले बनाएको हाम्रो पार्टी हो। यस पार्टीका इमान्दार नेता कार्यकर्तापार्टीलाई हानी पुग्ने र आन्दोलनलाई क्षति पुर्याउने कुनै पनि क्रियाकलापमा संलग्न हुँदैनन् भन्नेमा म विश्वस्त छु, अध्यक्ष ओलीले भनेका छन्, भ्रम फैलाइए जस्तो र हल्ला चलाइए जस्तो पार्टीले कसैलाई पनि काखापाखा वा पक्षपात गर्दैन। म यो कुरामा सबैलाई आश्वस्त पार्न चाहन्छु। तसर्थ पार्टीलाई मजबुत पार्दै अघि बढ्ने महान कार्यमा सरिक हुन म सबैमा आग्रह गर्दछु। उनले राणा शासनको अन्धकार युगमा सुन्दर भविश्य र संकल्पका साथ स्थापित, संगिठत र सक्रिय भई अघि बढेको वामपन्थी आन्दोलन धेरै सहिदको बलिदान, धेरै अग्रजका मार्गदर्शन र योगदानबाट यहाँ आइपुगेको स्पष्ट पारेका छन्। राष्ट्रिय राजनीतिको मूल प्रवृत्ति र प्रवाह बनेको छ, उनले भनेका छन्, जनताको आशा भरोसा र विश्वासको केन्द्र यो पार्टी नेकपा (एमाले)लाई अझ सुदृढ र एकताबद्ध बनाउँदै अगाडि बढाउनु पर्ने प्रमुख दायित्व आजको पुस्ताको हो। ओलीले माधव नेपाल पक्षका गतिविधितर्फ लक्षित गर्दै कतिपय व्यक्तिमा वैयक्तिक स्वार्थ, अहंकार, असन्तुष्टि र इश्र्या रहेको बताएका छन्। यस आन्दोलनलाई उनीहरूको स्वार्थपूर्तिको माध्यम वा त्यसको शिकार बनाउन नहुने उनको भनाइ छ। आफ्नो पार्टीलाई फुटाउन, ढाल्न, पराजित गर्न र विरोधीहरूका स्वार्थलाई मलजल गर्न कतै फ्लोरक्रस गर्ने, कतै अविश्वास प्रस्ताव राख्ने र कतै केही नलागे सामूहिक राजीनामा गरीगराई आफ्नो राजनीतिक जीवन नै समाप्त पारेर भए पनि पार्टीलाई पछारी छाड्नेजस्ता हानिकारक प्रयास भएका छन्, उनले भनेका छन्, कुनै पनि तहमा पार्टीका सरकारलाई ढालिछाड्ने र विरोधीहरूको दिग्विजय गराएर उत्सव मनाउनेजस्ता घातक र दु:खद् प्रवृत्तिहरू पनि आज देखा परेका छन्। यी प्रवृत्ति कुनै पनि हिसावले उपयुक्त होइनन् र यी हानिकारक छन्। उनले इतिहासले कसैलाई माफी नगर्नेसमेत बताएका छन्। यस्ता क्रियाकलापमा सरिक हुनेलाई इतिहासले माफी गर्ला ? सोचौं, भोलि हामी जनतालाई के जवाफ दिन्छौं ? तसर्थ, यस्तो अपराध कर्ममा जानी नजानी कुनै पनि हिसावले संलग्न नहुन म पार्टी अध्यक्षको हैसियतले सबैलाई हार्दिक आह्वान र आग्रह गर्दछु, उनले भने। एमालेको ह्वीप प्रधानमन्त्री केपी शर्मा ओलीलाई विश्वासको मत दिन नेकपा एमालेले आफ्ना सांसदलाई ह्वीप जारी गरेको छ। संसदीय दलका प्रमुख सचेतक विशाल भट्टराईले एमाले सांसदलाई पत्र लेखी सोमबारको प्रतिनिधिसभा बैठकमा उपस्थित भई विश्वासको मतको पक्षमा मत दिन निर्देशन दिएका छन्। ओलीले वैशाख २७ गतेको दिनको १ बजे नेपालको संविधानको धारा १०० उपधारा १ बमोजिम विश्वासको मत लिँदैछन्। राजनीतिक दलसम्बन्धी ऐन २०७३ को दफा २८ र नेकपा एमाले संसदीय दलको विधान,२०७७ को धारा २४ बमोजिम ह्वीप जारी गरेको प्रमुख सचेतक भट्टराईले जानकारी गराएका छन्। कोभिडको कारण प्रतिकूल अवस्थाका संसद अधिवेशनको पूर्वसन्ध्यामा संसदीय दलको बैठक राख्न सम्भव नभएको पनि उनले स्पष्ट पारेका छन्। जसपा सांसदलाई स्वेच्छा प्रधानमन्त्रीको विश्वासको मतको विषयमा जनता समाजवादी पार्टीले आफ्ना सांसदलाई ह्वीप नलगाउने भएको छ। महन्थ ठाकुर र राजेन्द्र महतो समूह तटस्थ बस्नुपर्ने र डाबाबुराम भट्टराई उपेन्द्र यादव समूह विपक्षमा मतदान गर्ने अडानमा रहेका कारण जसपाको पदाधिकारी बैठकले ह्वीप नलगाउने निर्णय गरेको हो। जसपा नेता राजकिशोर यादवले सांसदलाई खुला छोड्ने लोकतान्त्रिक परिपार्टी अवलम्बन गर्दै ह्वीप जारी नगर्ने निर्णय पार्टीले गरेको जानकारी दिए। तर, विश्वासको मतको विपक्षमा मतदान गर्ने निर्णय भएको उनले बताए। ह्वीप पनि कसैलाई लाग्दैन। तटस्थ बस्न चाहने तटस्थ बस्नु हुन्छ। विपक्षमा हाल्ने साथीहरू मतदान गर्न सक्नुहुन्छ, निर्णयबारे नेता यादवले भने, सांसदलाई स्वविवेक प्रयोग गर्न दिने निर्णय गरेका छौं। पदाधिकारी बैठक अघि जसपा नेता ठाकुर र महतोले प्रधानमन्त्री केपी शर्मा र विपक्षी दलको नेता शेरबहादुर देउवालाई छुट्टाछुट्टै भेट गरेका थिए। भेटमा उनीहरूले तटस्थ बस्ने जानकारी गराएका थिए। तर, संघीय परिषद्का संयोजक बाबुराम भट्टराईको निवासमा भएको पदाधिकारी बैठले सांसदलाई स्वविवेकको प्रयोग गर्ने दिने निर्णय भएको हो। राजमोले विश्वासको मत नदिने राष्ट्रिय जनमोर्चा पार्टी (राजमो)ले प्रधानमन्त्री केपी ओलीलाई विश्वासको मत नदिने निर्णय गरेको छ। केपी ओली सरकारले देशलाई अनिर्णयको बन्दी बनाउँदै विद्यमान संविधान, गणतन्त्र र संसदीय मूल्यमान्यता र विधि प्रक्रियाको उल्लंघन गरेको भन्दै प्रधानमन्त्री ओलीको विपक्षमा जाने बताएको छ। राष्ट्रिय जनमोर्चाका नेता आनन्द शर्माले यो सरकारले संवैधानिक व्यवस्था, बहुदलीय प्रजातान्त्रिक मूल्य, मान्यता र राजनीतिक नैतिकताको खिल्ली उडाएकोले प्रधानमन्त्रीको विश्वासको विपक्षमा मत जाहेर गर्ने निर्णय गरेको बताए। ओली नेतृत्वको केन्द्रीय सरकार र प्रदेश सरकारका यसप्रकारका हर्कतले देशको विद्यमान संविधान, गणतन्त्र र संसदीय मूल्य मान्यता र विधि प्रक्रियाको उल्लंघन भएको पार्टीले जनाएको छ। राष्ट्रिय जनमोर्चाले वर्तमान केन्द्र सरकारदेखि प्रदेश सरकारसम्म एक भएर ओलीको अधिनायकवादविरूद्ध लाग्ने जनाएको छ। नेता शर्माले नयाँ सरकार गठनमा पनि आफूहरूले सहयोग गर्ने बताए। तर, राष्ट्रिय जनमोर्चालाई केन्द्रदेखि प्रदेश सरकारमा सहभागी हुन भनिए तापनि सरकारमा भने सहभागी नहुने स्पस्ट पारेको छ। आफूहरूले सरकार बन्दा वामपन्थी भनेर साथ दिएको तर अब केपी ओली नसच्चिए साथ दिन नसकिने राष्ट्रिय जनमोर्चाले जनाएको छ।"
"ढुक्क हुनुस्, काखापाखा गर्दिनँ : ओली","राणा शासनको अन्धकार युगमा सुन्दर भविश्य र संकल्पका साथ स्थापित, संगिठत र सक्रिय भई अघि बढेको वामपन्थी आन्दोलन धेरै सहिदको बलिदान, धेरै अग्रजका मार्गदर्शन र योगदानबाट आज यस ठाउँमा आइपुगेको छ। राष्ट्रिय राजनीतिको मूल प्रवृत्ति र प्रवाह बनेको छ। जनताको आशा भरोसा र विश्वासको केन्द्र यो पार्टी नेकपा (एमाले)लाई अझ सुदृढ र एकताबद्ध बनाउँदै अगाडि बढाउनुपर्ने प्रमुख दायित्व आजको पुस्ताको हो। कतिपय व्यक्तिमा वैयक्तिक स्वार्थ, अहंकार, असन्तुष्टि र इश्र्या छन्। यस आन्दोलनलाई उनीहरूको स्वार्थपूर्तिको माध्यम वा त्यसको शिकार बनाउनु हुँदैन। आफ्नो पार्टीलाई फुटाउन, ढाल्न, पराजित गर्न र विरोधीहरूका स्वार्थलाई मलजल गर्न कतै फ्लोरक्रस गर्ने, कतै अविश्वास प्रस्ताव राख्ने र कतै केही नलागे सामूहिक राजीनामा गरीगराई आफ्नो राजनीतिक जीवन नै समाप्त पारेर भए पनि पार्टीलाई पछारी छाड्नेजस्ता हानिकारक प्रयास भएका छन्। कुनै पनि तहमा पार्टीका सरकारलाई ढालिछाड्ने र विरोधीहरूको दिग्विजय गराएर उत्सव मनाउनेजस्ता घातक र दु:खद् प्रवृत्तिहरू पनि आज देखा परेका छन्। यी प्रवृत्ति कुनै पनि हिसावले उपयुक्त होइनन् र यी हानिकारक छन्। के यस्ता क्रियाकलापमा सरिक हुनेलाई इतिहासले माफी गर्ला ? सोचौं, भोलि हामी जनतालाई के जवाफ दिन्छौं ? तसर्थ, यस्तो अपराध कर्ममा जानी नजानी कुनै पनि हिसावले संलग्न नहुन म पार्टी अध्यक्षको हैसियतले सबैलाई हार्दिक आह्वान र आग्रह गर्दछु। यो पार्टी हामीले बनाएको हाम्रो पार्टी हो। यस पार्टीका इमान्दार नेता कार्यकर्ता पार्टीलाई हानी पुग्ने र आन्दोलनलाई क्षति पुर्याउने कुनै पनि क्रियाकलापमा संलग्न हुँदैनन् भन्नेमा म विश्वस्त छु। भ्रम फैलाइए जस्तो र हल्ला चलाइए जस्तो पार्टीले कसैलाई पनि काखापाखा वा पक्षपात गर्दैन। म यो कुरामा सबैलाई आश्वस्त पार्न चाहन्छु। तसर्थ पार्टीलाई मजबुत पार्दै अघि बढ्ने महान कार्यमा सरिक हुन म सबैमा आग्रह गर्दछु। धन्यवाद केपी शर्मा ओली अध्यक्ष"
ब्रुकलिन फेस्टिभलमा महानगर,"काठमाडौं : भारतको कोलकाता फिल्म फेस्टिभलमा वल्र्ड प्रिमियर भएको फिल्म महानगर अमेरिकाको ब्रुकलिन फिल्म फेस्टिभलमा छनोट भएको छ। फिल्मका क्रिएटिभ प्रोड्युसर नवनिधि दाहालले फिल्मको अमेरिका प्रिमियर सोही फेस्टिभलसँगै हुने जानकारी गराएका छन्। मोहन राई निर्देशित फिल्म कोलकाता फिल्म फेस्टिभलमा फिल्म एसियन सेलेक्टअन्तर्गत दि नेटवर्क फर दि प्रमोसन अफ एसियन सिनेमा (नेटप्याक) अवार्डका लागि प्रतिस्पर्धात्मक विधामा छनोट भएको थियो। अञ्जली र सखी नामका दुई फिल्म बनाएका मोहनको महानगर फिचरमा डेब्यु फिल्म हो। अञ्जली तेस्रो लिंगी अञ्जली लामाको जीवनीमा बनाएको डकुमेन्ट्री फिल्म हो भने सखी छोटो फिल्म। फिल्मले विश्वका ९३ देशबाट सहभागिताका लागि आएका २५ सय फिल्मबाट फेस्टिभलमा ठाउँ बनाएको हो। यो फेस्टिभलको २४ औं संस्करण हो। फेस्टिभल मे २८ देखि सुरु भएर जुन ६ सम्म चल्नेछ। कार्मा र मेनुका प्रधानको मुख्य भूमिका रहेको फिल्मले एक रातको कथा भन्छ। सानो घटनाका कारण सँगै रात गुजार्न बाध्य उनीहरूको जीवनमा त्यही रातले ल्याउने परिवर्तन फिल्मको कथा हो। फिल्ममा अनोज पाण्डे, शोभिता अधिकारी, जीवन बराल, परीक्षितविक्रम राणा, चन्द्र पाण्डे आदि कलाकार पनि अभिनय रहेको छ। फिल्मलाई माउन्टेन रिभर फिल्मस्को सहकार्यमा मिडलवे फिल्मस्ले निर्माण गरेको हो। निर्देशक राई स्वयंको लेखन रहेको यो फिल्मको कार्यकारी निर्मातामा गोविन्द पराजुली तथा क्रिएटिभ निर्माता नवनिधि दाहाल रहेका छन्। फिल्ममा नरेन्द्र मैनालीको छायांकन, संगम पन्थीको संगीत र परीक्षित झाको सम्पादन छ। ब्रुकलिन फिल्म फेस्टिभलमा यसअघि दुई नेपाली फिल्मले सहभागिता जनाइसकेका छन्। सन् २००९ मा सारी सोल्जर्स यो फेस्टिभलमा छनोट भएको थियो भने सन् २०१७ मा सुनील पाण्डे निर्देशित सर्ट फिल्म अनन्त यात्रा पनि यहाँ छनोट भएको थियो।"
अक्सिजन अभाव र समाधान,"अहिले अचानक अक्सिजन अभाव सिर्जना कसरी भयो ? नेपालमा अक्सिजनको उत्पादन र माग निक्कै कम थियो। निजी उद्योगबाट उत्पादित अक्सिजनमध्ये करिब ५५ प्रतिशत औद्योगिक क्षेत्रमा र बाँकी ४५ प्रतिशत विभिन्न अस्पतालमा खपत हुने गथ्र्यो। तर पछिल्लो समय कोभिड१९ को दोस्रो लहर सुरु भएपछि संक्रमित बिरामीलाई उपचार गर्न सबैभन्दा अत्यावश्यक औषधिमा अक्सिजन नै आवश्यक पर्न थाल्यो। अक्सिजन उत्पादन गर्ने देशभर करिब २२ उद्योग छन्। यसमध्ये ८ वटा उपत्यकामा छन्। बन्द भएका ३ वटा उद्योग अहिले मर्मत सम्भार गरी सुचारु गर्न लागिएको छ। यी २२ वटै उद्योगलाई पूर्ण क्षमतामा सञ्चालन गर्दा पनि दैनिक १८ हजार सिलिन्डर मात्रै उत्पादन हुन्छ। तर माग भने झन्डै दैनिक ७२ हजार सिलिन्डर पुगेको छ। माग र उत्पादनबीच तालमेल नमिल्दा अभाव भएको हो। अक्सिजन अभाव हुनुमा सीमा क्षेत्रमा बढी मूल्यमा भारततर्फ निकासी हुनु र सर्वसाधारणले आफूखुसी घरमा ल्याएर राख्नु पनि कारक तŒव देखिएको छ। यसको उत्पादन वा आपूर्ति कसरी हुन्छ ? उद्योगहरूले ग्यासमा आधारित अक्सिजन सिलिन्डर उत्पादन गर्दै आएका छन्। काठमाडौंको ८ उद्योगबाट दैनिक ९ हजार सिलिन्डर उत्पादन हुन्छ। उत्पादित सिलिन्डर विभिन्न प्रकारको उद्योग र अस्पतालमा उपयोग हुँदै आएको छ। कोभिडका कारण उद्योगमा प्रयोग भइरहेको अक्सिजन सिलिन्डर पनि अहिले बिरामी उपचार गर्नका लागि प्रयोग हुन थालेको छ। उत्पादन बढाउन के गर्नुपर्छ ? तत्कालै उत्पादन बढाउन सकिँदैन। उत्पादन वृद्धि गर्न तत्काल खाली सिलिन्डर भयो भने दिनरात गरी संख्यात्मक रूपमा वृद्धि गर्न सकिन्छ। तर दीर्घकालीन रूपमा उत्पादन क्षमता विस्तार गर्न नयाँ प्लान्ट नै जडान गर्नुपर्छ। यसका लागि विभिन्न मुलुकबाट उपकरण आयात गर्नुपर्छ। सबै प्रक्रिया पूरा गरी उत्पादन गर्न कम्तीमा ६ महिना लाग्न सक्छ। अब झन् बिरामी बढे भने अक्सिजन अभाव समाधान कसरी हुन्छ ? अक्सिजनको समस्या स्वदेशी उद्योगको उत्पादनबाट सम्भव छै्रन। किनभने दिनदिनै सयौंको संख्यामा संक्रमितको संख्या बढ्दो छ। संक्रमितको बढ्दो संख्यालाई पुग्ने गरी अक्सिजन उत्पादन गर्ने क्षमता उद्योगसँग छैन। यसका लागि विभिन्न दातृ निकाय, कूटनीतिक पहल गरी आयात गर्नुपर्ने अवस्था आइपुगेको छ। के हामी अत्यन्त जटिल परिस्थितिमा अक्सिजन पाउनै नसक्ने हालतमा पुग्छौं ? हो। जसरी संक्रमितको संख्या दिनानुदिन बढ्दो छ र हाम्रो अक्सिजन उत्पादन क्षमता कम छ, त्यसले आगामी दिनमा अक्सिजन पाउन निक्कै समस्या हुनेछ। अभाव हटाउन राज्यले के गर्नुपर्छ ? अरू ककसको भूमिका के हुन्छ ? अभाव हटाउन विभिन्न दातृ निकाय, कूटनीतिक पहल आवश्यक छ। यसका साथै नेपाल आयल निगमसँग सहकार्य गरी भारतबाट तरल अक्सिजन आयात गर्न सकिन्छ। यस्तो अक्सिजनलाई नेपालको निजी उद्योगमार्फत ग्यास अक्सिजनमा परिणत गर्न सकिन्छ। तर यस्तो गर्दा करिब ४० प्रतिशत नोक्सानी पनि उद्योगीले व्यहोर्नु पर्छ। यसका लागि सरकारले विभिन्न तहमा उद्योगी र नेपाल आयल निगमलाई आवश्यक सहयोग उपलब्ध गराउनुपर्छ। यसका साथै सरकारले खाली सिलिन्डर बाहिरबाट आयात गरिदिनुपर्छ। कस्ता बिरामीलाई यो चाहिन्छ ? कोभिडका सिकिस्त, दम, दीर्घरोगी र अन्य केही बिरामीलाई अक्सिजन चाहिन्छ। अक्सिजन उपलब्ध नभए वैकल्किप उपाय केही छ ? अक्सिजन कन्सिटेटर प्रयोग गर्न सकिन्छ। अक्सिजन आफूखुसी प्रयोग गर्न मिल्छ ? मिल्दैन भने किन ? अक्सिजन आफुखुसी प्रयोग गर्न मिल्दैन। अति आवश्यक हुनेले मात्रै प्रयोग गर्नुपर्छ। अनावश्यक घरमा राख्नेलाई राज्यले खोजबिन गरी कडा कारवाही गर्नुपर्छ।"
काठमाडौं शीर्ष स्थानमा,काठमाडौं : काठमाडौं रेजर्सले पहिलो संस्करणको फ्रेन्चाईज फुटबल प्रतियोगिता खुकुरी नेपाल सुपर लिग (एनएसएल) मा शीर्ष स्थानमा रहँदै प्लेअफ खेल्ने भएको छ। आइतबार भएको लिग चरणको अन्तिम खेलमा एफसी चितवनलाई २१ गोलले पराजित गर्दै काठमाडौंले शीर्ष स्थानमा रहँदै प्लेअफ खेल्न लागेको हो। त्रिपुरेश्वरस्थित दशरथ रंगशालामा काठमाडौंलाई जित दिलाउन मेसौके ओलोमोउ र सञ्जोक राईले एकएक गोल गरे। चितवनका राजीव लोप्चनले सान्त्वना गोल फर्काए। खेलको १७औं मिनेटमा मेसौके ओलोमोउले गोल गर्दै काठमाडौंलाई अग्रता दिलाएका थिए। विश्वास उदासको लामो पासमा चितवनका दुई डिफेन्डरलाई बिट गर्दै मेसौकेले गोल गरेका थिए। खेलको ३४औं मिनेटमा सञ्जोक राईले गोल गर्दै काठमाडौंलाई २० को अग्रता दिलाए। विश्वास श्रेष्ठको पासमा चितवनका डिफेन्डरले क्लियर गर्न नसकेको बलमा सञ्जोकले गोल गरेका थिए। खेलको ३८औं मिनेटमा चितवनका जर्जप्रिन्स कार्कीको क्रसमा सुनील श्रेष्ठको फ्री हेड बलले पोस्ट्को दिशा लिन सकेन। खेलको ४० औं मिनेटमा राजिब लोप्चनले गोल गर्दै चितवनलाई २१ को स्थितिमा पुर्याए। सुनील श्रेष्ठको प्रहार काठमाडौंका गोलरक्षक विनय श्रेष्ठको हातबाट फुत्किएको बललाई राजीवले जाली चुमाएका थिए। ४४औं मिनेटमा काठमाडौंका विश्वास श्रेष्ठले करिब २५ यार्डबाट प्रहार गरेको फ्रिकिक पोस्टमा लाग्दै बाहिरिएको थियो। ५५औं मिनेटमा जर्जप्रिन्सको पासमा चितवनका राजीव लोप्चन गोल गर्न चुकेका थिए। ८१औं मिनेटमा काठमाडौंका प्रिजेन तामाङले गोलरक्षकसँगको वान भर्सेस वानमा गोलको अवसर गुमाएका थिए। प्रिजेनको कडा प्रहार चितवनका गोलरक्षक रोमन रसाइलीको टाउकोमा लाग्दै बाहिरिएको थियो। यस्तै ८४औं मिनेटमा प्रिजेनले पेनाल्टी क्षेत्रबाट गोल गर्न सकेनन्। उनको प्रहार चितवनका गोलरक्षक रोमनले उत्कृष्ट बचाउ गरेका थिए। आइतबारको खेलको प्लेयर अफ दी म्याच काठमाडौंका तेज तामाङ चुनिए। उनले २५ हजार नगद पुरस्कार प्राप्त गरे। यस्तै इमर्जिङ प्लेयर अफ दी म्याच काठमाडौंका विश्वास उदास घोषित भए। उनले १० हजार रुपैयाँ पुरस्कार प्राप्त गरे। जितसँगै काठमाडौंले ६ खेलबाट १३ अंक जोड्यो। काठमाडौंले प्लेअफमा दोस्रो स्थानमा रहेको धनगढी एफसीसँग मंगलबार खेल्नेछ। चितवनले भने पुछारमा रहँदै प्रतियोगिताको अन्त्य गर्यो। चितवनले ६ खेलमा दुई अंक मात्र जोड्न सक्यो। चितवनले लिगमा एउटा खेल पनि जित्न सकेन। काठमाडौं र धनगढीले क्वालिफायर खेल्दा ललितपुर र बुटवल लुम्बिनीले बुधबार एलिमिनेटर खेल खेल्नेछन्। क्वालिफायरमा जित निकाल्ने टोली सिधै फाइनलमा पुग्नेछ भने पराजित टोलीले एलिमिनेटरको विजेतासँग फाइनल प्रवेशका लागि प्रतिस्पर्धा गर्नेछ। जेठ १ गतेसम्म सञ्चालन हुने प्रतियोगिताका विजेताले ३५ लाख रुपैयाँ पुरस्कार पाउनेछ। यस्तै उपविजेताले १५ लाख रुपैयाँ प्राप्त गर्नेछ। प्रतियोगिताको विधागततर्फका उत्कृष्टले जनही एक लाख रुपैयाँ पाउनेछन्।
बिर्सेको बाटो खोज्न पछि फर्कौ,"राजनितिज्ञ गिरिजाप्रसाद कोइरालाले राष्टिय राजनीतिमा बादल मडारिंदा मुलमन्त्रका रुपमा सुनाउने गरेको कथाबाट आलेखको शुरुवात गरेको छु। जतिखेर शान्ति प्रक्रिया, संविधान निर्माण र दलीय सहमति कठिन मोडमा पुग्थ्यो, गिरिजाप्रसादले मार्मिक र यथार्थपरक कथा सुनाउने गर्थे। कथा यस्तो थियो, जंगलको यात्रा गदै गर्दा बीचमा बाटो बिर्सियो भने अघि बढने मुर्खता गर्नुहुन्न। यस्तो अवस्थामा अघि जुन ठाउंंबाट यात्रा शुरु गरेको हो, त्यही फर्कने र नयाँ यात्रा शुरु गर्ने। यसो भयो भने मात्र बाटो पत्ता लाग्छ, गन्तव्यमा पुग्न सकिन्छ। यतिबेला नेतृत्वले सही मार्ग लिन नसक्दा एमालेको आन्तरिक जीवन संकटमा छ। पुरानै ठाउं ( २०७५ जेठ २) कै वरिपरि फर्केर गन्तव्य खोज्ने कि, मुर्खतापूर्ण रुपमा अघि बढेर भिरको यात्रा रोज्ने भन्ने एमाले नेतृत्व सामु प्रश्न छ। पछाडी फर्केर नयाँ यात्राका लागि मुल नेतृत्व (अध्यक्ष केपी ओली ) तयार छैनन। अर्को पक्ष (माधव नेपाल पक्ष) पछाडी फर्कौ त भन्दैछ, तर रिसले कुनै पनि बेला आत्मघाती कदम नचाल्ला भन्न सकिन्न। सर्वोच्च अदालतले एमाले र माओवादी केन्द्रबीचको एकतालाई भंग गर्दै दुवै पार्टीलाई २०७५ जेठ २ कै अवस्थामा फर्काएको सत्य हो। तर, अध्यक्ष ओलीले जेठ २ भन्दा निकै अघि बढेर एकपक्षीय रुपमा पार्टी संचालन गरे। ९ औं महाधिवेशनबाट निर्वाचित पदाधिकारीलाई हटाउने देखि नेताहरुमाथि कारवाही गर्ने, नेपाल पक्षीय कमिटीहरु भंग गरि आफु अनुकुल कमिटिहरु गठन गर्ने र नेपाल पक्षीय नेताहरुलाई जिम्मेवारीबाट मुक्त गरेर (चैते) हरुलाई जिम्मेवारी दिने काम ओलीले गरे। माओवादीसंग पार्टी एक हुंदाका बखत नेपाल पक्षका हर्कतको बदलामा ओलीले यस्ता कदम चालेको छर्लैछ। तर यसले समाधान भन्दा पार्टीमा फाटो ल्यायो। नेताहरुका मन कुढिए। नेपाल पक्षले अपमान महसुस गर्दै सरकार र पार्टी नेतृत्व विरुद्ध निरन्तर प्रहार गरिरह्यो। फलस्वरुप, आज एमाले विभाजनको अन्तिम विन्दुमा छ। हो, नेपाल पक्षबाट पनि थुप्रै कमिकमजोरी नभएका होइनन । पार्टी अध्यक्ष ओलीको नेतृत्वमा सरकार बनेदेखि नै नेपाल पक्षबाट सरकारमाथि निरन्तर आक्रमण भयो। सरकारले गरेका राम्रा कामको जस लिनु त परै जाओस, सरकारका कमजोरीका छिद्र खोज्दै जाने र निरन्तर प्रश्न उठाउने काम गरिरह्यो। सत्तासीन पार्टीभित्र नै सत्तापक्ष र प्रतिपक्षको स्पष्ट कित्ता बन्यो। तत्कालीन माओवादी नेतृत्वसंग मिलेर ओलीलाई खेदने काम भएकै हो। भलै, एकल रुपमा चल्ने ओलीको दम्भले पनि यस्तो अवस्था सिर्जना नगरेको होइन। तर विगतका यी तिता र खराब जगमा टेक्ने कि विगत बिर्सेर सुन्दर भविष्य खोज्ने भन्ने अहं प्रश्न उब्जेको छ। एमाले नेतृत्व सामु दुई वटा विकल्प छन। पहिलो, सच्चिने र कम्युनिष्ट आन्दोलन जोगाउने। दोस्र्रो, सक्किने र काला अक्षरमा ईतिहासका पानामा समेटिने। विगतका तितामिठा बिर्सेर एकले अर्कोको अस्तित्व स्वीकार गरेर अघि बढनु नै एमाले र यसका लाखौ लाख कार्यकर्ता, शुभचिन्तक र देशको हितमा छ। ओलीले पार्टीमा आफ्नो बहुमत खोजेको भए नेपाल पक्षलाई पनि राखेर विधिसम्मत निर्णय गरे हुन्छ। माओवादी नफर्केका नेताहरुलाई जिम्मेवारी दिने विषयमा नेपाल पक्षले पनि अडको थाप्नु हुंदैन। नेपालीमा एउटा भनाई नै छ, नेतृत्व संकटमा देखिन्छ।) एमालेभित्रको यतिबेलाको संकटलाई पार लगाउन नेतृत्वले छाति फराकिलो पारेर अघि बढनुपर्ने आवश्यक्ता छ। पार्टी विभाजन गरेर जनताबीच जाने कुरा न ओलीको हितमा छ, न त नेपाल पक्षलाई नै जनताले विश्वास गर्ने अवस्था बन्छ। आफ्नै पार्टी मिलाउन नसक्नेलाई फेरि किन भोट दिने ? झण्डै दुई तिहाई बहुमत दिएर यत्रो बबण्डर मच्चाउने, अनि, के का लागि फेरि आएको? भन्ने प्रश्न जनस्तरबाट ओलीमाथि बर्सिनेछ। पार्टी फुटाएर गएमा नेपाल पक्षको पनि विगतको मालेको अवस्था भन्दा भिन्न हुने छैन। पार्टी विभाजन भएर हुने चुनावमा एमाले, एमाले भित्रको लडाईले कम्युनिष्ट आन्दोलन मात्र छिन्नभिन्न हुनेछ। यस्तोमा (नेताहरुले आफुले हारेको कुरा नगरि फलानोलाई हराइयो नि) भनेर आत्मरतिमा रमाउनु बाहेक अर्को हुने छैन। पार्टीको मुल नेतृृत्वको हिसाबले कम्युनिष्ट आन्दोलन जोगाउने मुल दायित्व र जिम्मेवारी अध्यक्ष ओली माथि छ। उनले आफ्नो नेतृत्वको सरकारलाई सोमवार संसदमा विश्वासको मत माग्दैछन। तर पार्टीभित्रको विवाद समाधान नगरि विपक्षीका ढोका ढक्ढक्याएर मात्र सरकारलाई विश्वासको मत प्राप्त नहुने निश्चित छ। घरपरिवार मिल्दा सहयोगी बन्छु भन्ने छिमेकीहरु पनि घर कलहमा कसरी टाढिन्छन भन्ने कुरा ओलीले जसपाका नेताहरुको पछिल्लो व्यवहारबाट सिकेकै होलान। हिजोसम्म ओली सरकारलाई साथ दिन्छु भन्ने जसपाका नेताहरुले तटस्थ बसेर ओलीलाई किनारामा परेको टुलुटुलु हेर्ने कुरा बताइसकेका छन। अर्कोतर्फ, नेपाल पक्षले सामुहिक राजीनामा दिने अवस्था आयो भने ओलीको हातमा पनि सत्ता नरहन सक्छ। ठुलो दलको नेताको हैसियतले जेनतेन एक महिना सत्ताको चावी आफुसंग राखेपनि त्यसपछि कांग्रेस वा अरु कसैको हातमा सत्ता पुग्नेछ। नेपाल पक्षले सामुहिक राजीनामाको बाटो रोजे चुनावी सरकारको नेतृत्व ओलीको हातमा नरहने पक्का छ। एमालेभित्रको घर झगडाले विपक्षी कांग्रेसको दुवै हातमा लड्डु हुनेछ। तत्काल सरकारको नेतृत्व लिने कि, चुनावपछि सरकार बनाउने भन्ने छनोट गर्ने अवस्थामा कांग्रेस पुगेको छ। पार्टी निर्माणमा लाखौ लाख जनताको त्याग, बलिदानी, शान्ति र स्थिरताप्रतिको जनताको चाहना, कम्युनिष्टप्रतिको जनताको विश्वासलाई डगमगाउन नदिन यतिबेला एमाले नेतृत्वले आफ्नै अनुहारमा पानी छम्किनुपर्ने अवस्था आएको छ। अर्को ताजमहल नबनोस भनेर सिकर्मीका हात काटने कि हजारौ सपनालाई उम्रिन दिने भन्ने यक्ष प्रश्न उब्जेको छ। बाटो बिर्सिसकेपछि फरक्क पछि फर्कने कि जिद्धि गरेर भिरको बाटो रोज्ने नेतृत्वको ध्यान पुगोस। अगाडीको बाटोमा कांडैकाडा, खोल्साखोल्सी र जंगली जनावरको भय छ। स्वास्थ्यमन्त्री ह्यदेश त्रिपाठीले भन्ने गरे जस्तो (कंही पे निगाहे, कंही पे निसाने) मात्र हो भने त रामराम मात्र भन्न सकिन्छ।"
"समस्या एकातिर, राजनीति अर्कैतिर","प्रतिनिधिसभाका २५ सदस्य कोभिड पोजेटिभ भएर आईसोलेसनमा छन्। तिनलाई सम्भवतः एम्बुलेन्स वा विशेष सुरक्षित सवारीमा राखेर आज संसद् भवन लगिँदै छ। तर, कोभिडबाट देश र जनतालाई सुरक्षा गराउने कुनै कानुन पास गराउन होइन, राजनीतिक प्रदूषणको साक्षी बनाउन। अर्थात्, सत्ताच्युत खेलको छिनोफानो गराउन प्रधानमन्त्रीले लिन लागेको विश्वासको मतका पक्ष वा विपक्षमा मतदान गराउन। देश कोरोना महामारीमा खटपटिएका बेला, जनता उपचार र अक्सिजन नपाइरहेका बेला नेताहरू भने अत्यन्त फोहोरी राजनीतिक खेलमा अल्झिएका छन्। यो सरकार रहने वा अर्को बन्नेसँग अहिले सर्वसाधारणलाई चासो छैन। उनीहरूको चिन्ता सर्वसुलभ उपचारसँग छ। त्यसको दायित्व राज्यको हो। सबै सत्ताखेल बन्द गरेर लाग्नुपर्ने त्यता हो। तर, राजनीतिले बाटो बिराएको छ। नेताहरू व्यर्थ सत्ताखेलमा बेला न कुबेला अल्झिएका छन्। कोरोना संक्रमणको दोस्रो कहर सुरु भएको केही दिनमै पहिलो लहरको उच्चतम बिन्दु पार भएको छ। संक्रमितले उपचारै पाउन नसक्ने परिस्थिति बनेको छ। रोकथाम र संक्रमितको व्यवस्थापनमा गर्नुपर्ने अझै काम बाँकी नै छ। महामारी नियन्त्रण गर्न सरकार र राजनीतिक दलले सबै संयन्त्र परिचालन गर्ने समय पनि पर्याप्त नै हो। तर, बिडम्बना ध्यान यता छैन। राजनीतिक दलले त्यो पर्याप्त समय जोखिम बढाउन र महामारी फैलाउन मै खर्च गरे। पहिलोपटकको संक्रमणलाई बढार्ने समय सत्ता र विपक्षी दलबीच कार्यकर्ता सडकमा उतारेर शक्ति देखाउने होड नै चल्यो। त्यही कारण देशमा कोरोनाको दोस्रो लहर फैलियो। त्यससँगै अहिले शक्ति कसको हातमा पार्ने राजनीतिको अर्को लहर पुनः सुरु भएको छ। देशका कुनै राजनीतिक दलको ध्यान महामारी नियन्त्रणमा छैन। सत्तापक्षले महामारी नियन्त्रणको योजना बनाउने समय हो भने विपक्षी दलले सरकारलाई उसले गरेको काम समयअनुकूल नभए सचेत गराउनु पर्ने हो। तर, आआफ्नै भूमिका राजनीतिक दलले बिर्सिएका छन्। सरकारले निषेधाज्ञालाई प्रमुख काम मानिरहँदा विपक्षीहरू प्रेस विज्ञप्तिमा सीमित छन्। महामारीमा ज्यान जोगाउन नागरिकले गरेका हारगुहारमा राजनीतिक दलको मन अमिलो नभएको प्रत्यक्ष अनुभूति हुन्छ। संकटको घडीमा कसरी जनताको सेवा गर्न सकिन्छ भनेर राजनीतिक दलले सोच्ने र योजना बनाउनु पर्ने हो। अरू देशको क्षतिबाट हामीले पाठ सिक्नु पर्ने हो र समयमा योजना बनाउनु पर्ने हो। आर्थिक रूपमा सबल हुन घस्रिएर अघि बढिरहेको समयमा देशको अर्थतन्त्र जोगाउने क्षेत्र र नागरिक नै महामारीले थला पर्न लाग्दा राजनीतिक किचलोको दलदलमा दलहरू फस्नु देशकै लागि दुर्भाग्य हो। महामारीले जनताको शवको संख्या दैनिक बढ्दै छ। कोही शैया र अक्सिजन अभावमा छट्पटाइरहेका छन्। विज्ञहरूले समेत संक्रमण रोक्न सबै एकजुट नभए सम्भव नहुने चेतावनी दिएका छन्। महामारी नियन्त्रणमा स्वास्थ्यकर्मी मात्रै खटिनु पर्याप्त छैन। गाउँगाउँमा कोरोनाका बिरामी छन्। अस्पताल पुर्याउने जनशक्ति अभाव छ। राजनीति दलहरूका हरेक क्रान्तिमा साथ दिने तिनै जनताको हात समाउने समय दलहरू शक्ति प्रदर्शनको किचलोमा गिजोलिनु कदापि उचित होइन। हरेक समय ल्याएका एजेन्डामा साथ दिने जनताले संकटमा साथ नपाए समयमा यसको मूल्यांकन अवश्य गर्ने नै छन् भन्ने दलहरूले भुल्नु हुँदैन। देश र जनतालाई राजनीतिक पार्टी विशेषको शिकार बनाउने र महामारी संकटलाई भुल्ने परिपाटीको अन्त्य आजै हुनु जरुरी छ। महामारी नियन्त्रणमा राजनीतिक दलको पनि रणनीतिक योजना आवश्यक छ। तिनले वडासम्म रहेका आफ्ना संगठनलाई परिचालन गर्नेदेखि नियन्त्रणको विकल्प खोज्ने र सरकारलाई सघाउने समय अहिले हो। विपद्मा खटिने जनशक्ति सबै दलसँग छन् र सरकारसँग कर्मचारी। उनीहरूको समन्वयमा महामारीसँग युद्ध गरे सबैको अस्तित्व जोगिन्छ। नेता र दलहरूले सचेत भई आफ्नो साख जोगाउने समय यही हो। कोरोना महामारीको चरम बिन्दुमा छौं। पहिले यो संकटलाई पराजित गरौं। बाँचियो भने मात्रै हो, शक्तिको हिसाबकिताब गर्ने।"
अक्सिजन अभाव र समाधान,"अहिले अचानक अक्सिजन अभाव सिर्जना कसरी भयो ? यसको उत्पादन वा आपूर्ति कसरी हुन्छ ? उत्पादन बढाउन के गर्नुपर्छ ? तत्कालै उत्पादन बढाउन सकिँदैन। उत्पादन वृद्धि गर्न तत्काल खाली सिलिन्डर भयो भने दिनरात गरी संख्यात्मक रूपमा वृद्धि गर्न सकिन्छ। तर दीर्घकालीन रूपमा उत्पादन क्षमता विस्तार गर्न नयाँ प्लान्ट नै जडान गर्नुपर्छ। यसका लागि विभिन्न मुलुकबाट उपकरण आयात गर्नुपर्छ। सबै प्रक्रिया पूरा गरी उत्पादन गर्न कम्तीमा ६ महिना लाग्न सक्छ। अब झन् बिरामी बढे भने अक्सिजन अभाव समाधान कसरी हुन्छ ?अक्सिजनको समस्या स्वदेशी उद्योगको उत्पादनबाट सम्भव छै्रन। किनभने दिनदिनै सयौंको संख्यामा संक्रमितको संख्या बढ्दो छ। संक्रमितको बढ्दो संख्यालाई पुग्ने गरी अक्सिजन उत्पादन गर्ने क्षमता उद्योगसँग छैन। यसका लागि विभिन्न दातृ निकाय, कूटनीतिक पहल गरी आयात गर्नुपर्ने अवस्था आइपुगेको छ। के हामी अत्यन्त जटिल परिस्थितिमा अक्सिजन पाउनै नसक्ने हालतमा पुग्छौं ?हो। जसरी संक्रमितको संख्या दिनानुदिन बढ्दो छ र हाम्रो अक्सिजन उत्पादन क्षमता कम छ, त्यसले आगामी दिनमा अक्सिजन पाउन निक्कै समस्या हुनेछ। अभाव हटाउन राज्यले के गर्नुपर्छ ? अरू ककसको भूमिका के हुन्छ ?अभाव हटाउन विभिन्न दातृ निकाय, कूटनीतिक पहल आवश्यक छ। यसका साथै नेपाल आयल निगमसँग सहकार्य गरी भारतबाट तरल अक्सिजन आयात गर्न सकिन्छ। यस्तो अक्सिजनलाई नेपालको निजी उद्योगमार्फत ग्यास अक्सिजनमा परिणत गर्न सकिन्छ। तर यस्तो गर्दा करिब ४० प्रतिशत नोक्सानी पनि उद्योगीले व्यहोर्नु पर्छ। यसका लागि सरकारले विभिन्न तहमा उद्योगी र नेपाल आयल निगमलाई आवश्यक सहयोग उपलब्ध गराउनुपर्छ। यसका साथै सरकारले खाली सिलिन्डर बाहिरबाट आयात गरिदिनुपर्छ। कस्ता बिरामीलाई यो चाहिन्छ ? कोभिडका सिकिस्त, दम, दीर्घरोगी र अन्य केही बिरामीलाई अक्सिजन चाहिन्छ। अक्सिजन उपलब्ध नभए वैकल्किप उपाय केही छ ? अक्सिजन कन्सिटेटर प्रयोग गर्न सकिन्छ। अक्सिजन आफूखुसी प्रयोग गर्न मिल्छ ? मिल्दैन भने किन ? अक्सिजन आफुखुसी प्रयोग गर्न मिल्दैन। अति आवश्यक हुनेले मात्रै प्रयोग गर्नुपर्छ। अनावश्यक घरमा राख्नेलाई राज्यले खोजबिन गरी कडा कारवाही गर्नुपर्छ।"
बिर्सेको बाटो खोज्न पछि फर्कौ,"राजनितिज्ञ गिरिजाप्रसाद कोइरालाले राष्टिय राजनीतिमा बादल मडारिंदा मुलमन्त्रका रुपमा सुनाउने गरेको कथाबाट आलेखको शुरुवात गरेको छु। जतिखेर शान्ति प्रक्रिया, संविधान निर्माण र दलीय सहमति कठिन मोडमा पुग्थ्यो, गिरिजाप्रसादले मार्मिक र यथार्थपरक कथा सुनाउने गर्थे। कथा यस्तो थियो, जंगलको यात्रा गदै गर्दा बीचमा बाटो बिर्सियो भने अघि बढने मुर्खता गर्नुहुन्न। यस्तो अवस्थामा अघि जुन ठाउंंबाट यात्रा शुरु गरेको हो, त्यही फर्कने र नयाँ यात्रा शुरु गर्ने। यसो भयो भने मात्र बाटो पत्ता लाग्छ, गन्तव्यमा पुग्न सकिन्छ। यतिबेला नेतृत्वले सही मार्ग लिन नसक्दा एमालेको आन्तरिक जीवन संकटमा छ। पुरानै ठाउं ( २०७५ जेठ २) कै वरिपरि फर्केर गन्तव्य खोज्ने कि, मुर्खतापूर्ण रुपमा अघि बढेर भिरको यात्रा रोज्ने भन्ने एमाले नेतृत्व सामु प्रश्न छ। पछाडी फर्केर नयाँ यात्राका लागि मुल नेतृत्व (अध्यक्ष केपी ओली ) तयार छैनन। अर्को पक्ष (माधव नेपाल पक्ष) पछाडी फर्कौ त भन्दैछ, तर रिसले कुनै पनि बेला आत्मघाती कदम नचाल्ला भन्न सकिन्न। सर्वोच्च अदालतले एमाले र माओवादी केन्द्रबीचको एकतालाई भंग गर्दै दुवै पार्टीलाई २०७५ जेठ २ कै अवस्थामा फर्काएको सत्य हो। तर, अध्यक्ष ओलीले जेठ २ भन्दा निकै अघि बढेर एकपक्षीय रुपमा पार्टी संचालन गरे। ९ औं महाधिवेशनबाट निर्वाचित पदाधिकारीलाई हटाउने देखि नेताहरुमाथि कारवाही गर्ने, नेपाल पक्षीय कमिटीहरु भंग गरि आफु अनुकुल कमिटिहरु गठन गर्ने र नेपाल पक्षीय नेताहरुलाई जिम्मेवारीबाट मुक्त गरेर (चैते) हरुलाई जिम्मेवारी दिने काम ओलीले गरे। माओवादीसंग पार्टी एक हुंदाका बखत नेपाल पक्षका हर्कतको बदलामा ओलीले यस्ता कदम चालेको छर्लैछ। तर यसले समाधान भन्दा पार्टीमा फाटो ल्यायो। नेताहरुका मन कुढिए। नेपाल पक्षले अपमान महसुस गर्दै सरकार र पार्टी नेतृत्व विरुद्ध निरन्तर प्रहार गरिरह्यो। फलस्वरुप, आज एमाले विभाजनको अन्तिम विन्दुमा छ। हो, नेपाल पक्षबाट पनि थुप्रै कमिकमजोरी नभएका होइनन । पार्टी अध्यक्ष ओलीको नेतृत्वमा सरकार बनेदेखि नै नेपाल पक्षबाट सरकारमाथि निरन्तर आक्रमण भयो। सरकारले गरेका राम्रा कामको जस लिनु त परै जाओस, सरकारका कमजोरीका छिद्र खोज्दै जाने र निरन्तर प्रश्न उठाउने काम गरिरह्यो। सत्तासीन पार्टीभित्र नै सत्तापक्ष र प्रतिपक्षको स्पष्ट कित्ता बन्यो। तत्कालीन माओवादी नेतृत्वसंग मिलेर ओलीलाई खेदने काम भएकै हो। भलै, एकल रुपमा चल्ने ओलीको दम्भले पनि यस्तो अवस्था सिर्जना नगरेको होइन। तर विगतका यी तिता र खराब जगमा टेक्ने कि विगत बिर्सेर सुन्दर भविष्य खोज्ने भन्ने अहं प्रश्न उब्जेको छ। एमाले नेतृत्व सामु दुई वटा विकल्प छन। पहिलो, सच्चिने र कम्युनिष्ट आन्दोलन जोगाउने। दोस्र्रो, सक्किने र काला अक्षरमा ईतिहासका पानामा समेटिने। विगतका तितामिठा बिर्सेर एकले अर्कोको अस्तित्व स्वीकार गरेर अघि बढनु नै एमाले र यसका लाखौ लाख कार्यकर्ता, शुभचिन्तक र देशको हितमा छ। ओलीले पार्टीमा आफ्नो बहुमत खोजेको भए नेपाल पक्षलाई पनि राखेर विधिसम्मत निर्णय गरे हुन्छ। माओवादी नफर्केका नेताहरुलाई जिम्मेवारी दिने विषयमा नेपाल पक्षले पनि अडको थाप्नु हुंदैन। नेपालीमा एउटा भनाई नै छ, नेतृत्व संकटमा देखिन्छ।) एमालेभित्रको यतिबेलाको संकटलाई पार लगाउन नेतृत्वले छाति फराकिलो पारेर अघि बढनुपर्ने आवश्यक्ता छ। पार्टी विभाजन गरेर जनताबीच जाने कुरा न ओलीको हितमा छ, न त नेपाल पक्षलाई नै जनताले विश्वास गर्ने अवस्था बन्छ। आफ्नै पार्टी मिलाउन नसक्नेलाई फेरि किन भोट दिने ? झण्डै दुई तिहाई बहुमत दिएर यत्रो बबण्डर मच्चाउने, अनि, के का लागि फेरि आएको? भन्ने प्रश्न जनस्तरबाट ओलीमाथि बर्सिनेछ। पार्टी फुटाएर गएमा नेपाल पक्षको पनि विगतको मालेको अवस्था भन्दा भिन्न हुने छैन। पार्टी विभाजन भएर हुने चुनावमा एमाले, एमाले भित्रको लडाईले कम्युनिष्ट आन्दोलन मात्र छिन्नभिन्न हुनेछ। यस्तोमा (नेताहरुले आफुले हारेको कुरा नगरि फलानोलाई हराइयो नि) भनेर आत्मरतिमा रमाउनु बाहेक अर्को हुने छैन। पार्टीको मुल नेतृृत्वको हिसाबले कम्युनिष्ट आन्दोलन जोगाउने मुल दायित्व र जिम्मेवारी अध्यक्ष ओली माथि छ। उनले आफ्नो नेतृत्वको सरकारलाई सोमवार संसदमा विश्वासको मत माग्दैछन। तर पार्टीभित्रको विवाद समाधान नगरि विपक्षीका ढोका ढक्ढक्याएर मात्र सरकारलाई विश्वासको मत प्राप्त नहुने निश्चित छ। घरपरिवार मिल्दा सहयोगी बन्छु भन्ने छिमेकीहरु पनि घर कलहमा कसरी टाढिन्छन भन्ने कुरा ओलीले जसपाका नेताहरुको पछिल्लो व्यवहारबाट सिकेकै होलान। हिजोसम्म ओली सरकारलाई साथ दिन्छु भन्ने जसपाका नेताहरुले तटस्थ बसेर ओलीलाई किनारामा परेको टुलुटुलु हेर्ने कुरा बताइसकेका छन। अर्कोतर्फ, नेपाल पक्षले सामुहिक राजीनामा दिने अवस्था आयो भने ओलीको हातमा पनि सत्ता नरहन सक्छ। ठुलो दलको नेताको हैसियतले जेनतेन एक महिना सत्ताको चावी आफुसंग राखेपनि त्यसपछि कांग्रेस वा अरु कसैको हातमा सत्ता पुग्नेछ। नेपाल पक्षले सामुहिक राजीनामाको बाटो रोजे चुनावी सरकारको नेतृत्व ओलीको हातमा नरहने पक्का छ। एमालेभित्रको घर झगडाले विपक्षी कांग्रेसको दुवै हातमा लड्डु हुनेछ। तत्काल सरकारको नेतृत्व लिने कि, चुनावपछि सरकार बनाउने भन्ने छनोट गर्ने अवस्थामा कांग्रेस पुगेको छ। पार्टी निर्माणमा लाखौ लाख जनताको त्याग, बलिदानी, शान्ति र स्थिरताप्रतिको जनताको चाहना, कम्युनिष्टप्रतिको जनताको विश्वासलाई डगमगाउन नदिन यतिबेला एमाले नेतृत्वले आफ्नै अनुहारमा पानी छम्किनुपर्ने अवस्था आएको छ। अर्को ताजमहल नबनोस भनेर सिकर्मीका हात काटने कि हजारौ सपनालाई उम्रिन दिने भन्ने यक्ष प्रश्न उब्जेको छ। बाटो बिर्सिसकेपछि फरक्क पछि फर्कने कि जिद्धि गरेर भिरको बाटो रोज्ने नेतृत्वको ध्यान पुगोस। अगाडीको बाटोमा कांडैकाडा, खोल्साखोल्सी र जंगली जनावरको भय छ। स्वास्थ्यमन्त्री ह्यदेश त्रिपाठीले भन्ने गरे जस्तो (कंही पे निगाहे, कंही पे निसाने) मात्र हो भने त रामराम मात्र भन्न सकिन्छ।"
विश्वास लिन कडा कसरत,"काठमाडौं : प्रधानमन्त्री केपी शर्मा ओलीले सोमबार स्वेच्छिक विश्वासको मत लिँदैछन्। विपक्षी शक्तिको सत्ताच्युत गठबन्धन र आफ्नै पार्टी एमालेको तिक्ततापूर्ण कलहबीच उनी आफूमाथि संसद्को विश्वास खोज्दैछन्। वरिष्ठ नेता माधवकुमार नेपाल र झलनाथ खनालले ओलीविरुद्ध समानान्तर समिति देशव्यापी बनाउँदै लगेका छन्। ओलीलाई विश्वास दिनुअघि नै राजीनामा गर्ने उक्त खेमाको धम्की अन्तिम घडीसम्म छँदैछ। त्यसैले ओलीको विश्वास पाउन सबैभन्दा ठूलो चुनौती आन्तरिक विश्वासकै संकट बनेको छ। ओली नेतृत्वमा २०७४ सालमा भएको निर्वाचनमा तत्कालीन एमालेमाओवादी गठबन्धनले झन्डै दुईतिहाई मत पाएको थियो। त्यही बलमा सत्तामा आएका ओलीको राजनीतिमा ३८ महिना सुखद रहेन। २ सय ७५ जनाको प्रतिनिधि सभामा एमालेले १ सय २१ र माओवादी केन्द्रले ५३ सिट ल्याए। २०७४ फागुन ३ मा संविधानको धारा ७६ (२) बमोजिम ओलीको नेतृत्वमा एमाले र माओवादीको संयुक्त सरकार बन्यो। २०७५ जेठ ३ मा एमाले र माओवादीबीच एकीकरण भई नेकपा बन्यो। तर, ओलीलाई सत्ताबाट ओराल्ने आन्तरिक खेल बढ्दै गयो। त्यसमा अर्का अध्यक्ष पुष्पकमल दाहाल र नेपालको मोर्चाबन्दी भयो। त्यसकै सेरोफेरोमा राजनीति दुई वर्ष मडारियो। अन्तत: प्रतिनिधिसभा विघटन, पुन:स्थापना र नेकपा एकीकरण खारेजीको अदालती फैसलासँगै त्यसले नयाँ मोड लियो। नेकपा विवादको चरणचरणमा दाहालनेपाल मिलेर ओलीलाई साधारण सदस्यसमेत नरहने गरी निष्कासनको निर्णय गरेका थिए। र, नेपाल दोस्रो अध्यक्ष र दाहाल संसदीय दलको नेता घोषित भएका थिए। जब एमालेमाओवादी छुट्टिए, नेपाल समूहसहित एमालेमै फर्किए। तर, पुरानो अहम्मा दुवै नेता अल्झिए। फागुन २८ मा ओलीले आफूपक्षीय नेताहरूको मात्र भेला गराएर महाधिवेशन आयोजक समिति बनाए। त्यसमा अध्यक्ष र महासचिवबाहेक सबै पद खारेज गरिए। नेपाल पक्षका नेताहरू जिम्मेवारीविमुख गराइए। माओवादीबाट आएका २२ नेताले जिम्मेवारी पाए। नेपालले अहिले त्यही निर्णय खारेजीको अडान राख्दै आएका छन्। ओली भने त्यसलाई कायमै राख्न चाहन्छन्। यही अहम्का कारण पार्टी फुट्ने चरणमा पुगेको छ। नेपालसहित एमालेकै नेता ओलीलाई सत्ताच्युत गराउने अभियानमा छन्। त्यही परीक्षामा ओलीले आफूलाई उतारेका छन्। माधव पक्षबाट राजीनामाको धम्की माधव नेपाल पक्ष राजीनामा असस्त्र प्रयोग गरेर पार्टीमा आप्नो माग पूरा गराउन प्रयासरत छन्। उनीहरूले सोमबार बिहान ९ बजेसम्मका लागि अध्यक्ष ओलीलाई आफ्ना माग पूरा गर्न समय दिएका छन्। एमालेको माधव पक्षका सांसदले राजीनामा बुझाउन चेतावनी दिएका छन्। विशेष अधिवेशन सुरु हुनु पूर्व सामूहिक राजीनामा दिने नेपाल पक्षका सांसद मेटमणि चौधरीले जानकारी दिए। आइतबारै बुझाउने भनेको हो। तर, तयारी पुगेन। सोमबार साढे ९ बजे नै सिंहदरबार पुगेर राजीनामा दिन्छौं, सांसद चौधरीले भने। उनले समानुपतिकसमेत गरेर राजीनामा दिने सांसदको संख्या ३० जना हुने दाबी गरे। पार्टी एकता विषयमा माधवकुमार नेपाल तथा ओली पक्षका सुवास नेम्बाङ र विष्णु पौडेलबीच आइतबार सिंहदरबारमा वार्ता भयो। यो संवादले कुनै प्रगति भएन। गत बुधबारबाट पार्टी एकढिक्का बनाउने विषयमा संवाद सुरुवात भएको थियो। दोस्रो तहका नेताको प्रयास सफल हुन सकेन। नेम्बाङ, पौडेल, सुरेन्द्र पाण्डे, योगेश भट्टराई, गोकर्ण विष्ट र घनश्याम भुसालबीच पटकपटक छलफल भयो। कार्यदल बनाएर अघि बढ्ने सम्मको सहमति भयो तर नेपाल अडानबाट पछि नहटेपछि निश्कर्षमा पुग्न सकेन । माधव नेपाल पक्षको २०७५ जेठ २ को अवस्थामा फर्किनु पर्ने अडान कायम छ। संस्थापन पक्ष जेठ २ को अवस्थामा फर्किनु परे पनि पार्टीबाट छलफल गरेर निश्कर्षमा पुग्न सकिने बताउँदै आएको छ। संस्थापन पक्षका एक नेताले भने, प्रधानमन्त्रीले भन्नुभएको छ, पार्टीमा आउनुहोस्, यही छलफल गरौं, जहाँ फर्किने हो, त्यो छलफल पछि निश्कर्षमा पुगौं। तर, उहाँहरू छलफलमै नआउने, छुट्टै हिँड्ने, राजीनामाको हल्ला चलाउने, अनि कहाँ निश्कर्षमा पुगिन्छ त ? एमालेको उपनेता सुवास नेम्बाङले निश्कर्षमा नपुगे पनि संवाद जारी रहेको बताए। पार्टीले कसैलाई काखापाखा गर्दैन : ओली नेकपा एमालेका अध्यक्ष एवं प्रधानमन्त्री केपी शर्मा ओलीले पार्टीले कसैलाई काखापाखा वा पक्षपात नगर्ने स्पष्ट पारेका छन्। भ्रम फैलाएजस्तो र हल्ला चलाइएजस्तो पार्टीले कसैलाई पक्षपात नगरेको उनको दाबी छ। उनले पार्टीलाई मजबुत पार्दै अघि बढ्ने महान कार्यमा सरिक हुनसमेत आह्वान गरेका छन्। यो पार्टी हामीले बनाएको हाम्रो पार्टी हो। यस पार्टीका इमान्दार नेता कार्यकर्तापार्टीलाई हानी पुग्ने र आन्दोलनलाई क्षति पुर्याउने कुनै पनि क्रियाकलापमा संलग्न हुँदैनन् भन्नेमा म विश्वस्त छु, अध्यक्ष ओलीले भनेका छन्, भ्रम फैलाइए जस्तो र हल्ला चलाइए जस्तो पार्टीले कसैलाई पनि काखापाखा वा पक्षपात गर्दैन। म यो कुरामा सबैलाई आश्वस्त पार्न चाहन्छु। तसर्थ पार्टीलाई मजबुत पार्दै अघि बढ्ने महान कार्यमा सरिक हुन म सबैमा आग्रह गर्दछु। उनले राणा शासनको अन्धकार युगमा सुन्दर भविश्य र संकल्पका साथ स्थापित, संगिठत र सक्रिय भई अघि बढेको वामपन्थी आन्दोलन धेरै सहिदको बलिदान, धेरै अग्रजका मार्गदर्शन र योगदानबाट यहाँ आइपुगेको स्पष्ट पारेका छन्। राष्ट्रिय राजनीतिको मूल प्रवृत्ति र प्रवाह बनेको छ, उनले भनेका छन्, जनताको आशा भरोसा र विश्वासको केन्द्र यो पार्टी नेकपा (एमाले)लाई अझ सुदृढ र एकताबद्ध बनाउँदै अगाडि बढाउनु पर्ने प्रमुख दायित्व आजको पुस्ताको हो। ओलीले माधव नेपाल पक्षका गतिविधितर्फ लक्षित गर्दै कतिपय व्यक्तिमा वैयक्तिक स्वार्थ, अहंकार, असन्तुष्टि र इश्र्या रहेको बताएका छन्। यस आन्दोलनलाई उनीहरूको स्वार्थपूर्तिको माध्यम वा त्यसको शिकार बनाउन नहुने उनको भनाइ छ। आफ्नो पार्टीलाई फुटाउन, ढाल्न, पराजित गर्न र विरोधीहरूका स्वार्थलाई मलजल गर्न कतै फ्लोरक्रस गर्ने, कतै अविश्वास प्रस्ताव राख्ने र कतै केही नलागे सामूहिक राजीनामा गरीगराई आफ्नो राजनीतिक जीवन नै समाप्त पारेर भए पनि पार्टीलाई पछारी छाड्नेजस्ता हानिकारक प्रयास भएका छन्, उनले भनेका छन्, कुनै पनि तहमा पार्टीका सरकारलाई ढालिछाड्ने र विरोधीहरूको दिग्विजय गराएर उत्सव मनाउनेजस्ता घातक र दु:खद् प्रवृत्तिहरू पनि आज देखा परेका छन्। यी प्रवृत्ति कुनै पनि हिसावले उपयुक्त होइनन् र यी हानिकारक छन्। उनले इतिहासले कसैलाई माफी नगर्नेसमेत बताएका छन्। यस्ता क्रियाकलापमा सरिक हुनेलाई इतिहासले माफी गर्ला ? सोचौं, भोलि हामी जनतालाई के जवाफ दिन्छौं ? तसर्थ, यस्तो अपराध कर्ममा जानी नजानी कुनै पनि हिसावले संलग्न नहुन म पार्टी अध्यक्षको हैसियतले सबैलाई हार्दिक आह्वान र आग्रह गर्दछु, उनले भने। एमालेको ह्वीपप्रधानमन्त्री केपी शर्मा ओलीलाई विश्वासको मत दिन नेकपा एमालेले आफ्ना सांसदलाई ह्वीप जारी गरेको छ। संसदीय दलका प्रमुख सचेतक विशाल भट्टराईले एमाले सांसदलाई पत्र लेखी सोमबारको प्रतिनिधिसभा बैठकमा उपस्थित भई विश्वासको मतको पक्षमा मत दिन निर्देशन दिएका छन्। ओलीले वैशाख २७ गतेको दिनको १ बजे नेपालको संविधानको धारा १०० उपधारा १ बमोजिम विश्वासको मत लिँदैछन्। राजनीतिक दलसम्बन्धी ऐन २०७३ को दफा २८ र नेकपा एमाले संसदीय दलको विधान,२०७७ को धारा २४ बमोजिम ह्वीप जारी गरेको प्रमुख सचेतक भट्टराईले जानकारी गराएका छन्। कोभिडको कारण प्रतिकूल अवस्थाका संसद अधिवेशनको पूर्वसन्ध्यामा संसदीय दलको बैठक राख्न सम्भव नभएको पनि उनले स्पष्ट पारेका छन्। जसपा सांसदलाई स्वेच्छा प्रधानमन्त्रीको विश्वासको मतको विषयमा जनता समाजवादी पार्टीले आफ्ना सांसदलाई ह्वीप नलगाउने भएको छ। महन्थ ठाकुर र राजेन्द्र महतो समूह तटस्थ बस्नुपर्ने र डाबाबुराम भट्टराई उपेन्द्र यादव समूह विपक्षमा मतदान गर्ने अडानमा रहेका कारण जसपाको पदाधिकारी बैठकले ह्वीप नलगाउने निर्णय गरेको हो। जसपा नेता राजकिशोर यादवले सांसदलाई खुला छोड्ने लोकतान्त्रिक परिपार्टी अवलम्बन गर्दै ह्वीप जारी नगर्ने निर्णय पार्टीले गरेको जानकारी दिए। तर, विश्वासको मतको विपक्षमा मतदान गर्ने निर्णय भएको उनले बताए। ह्वीप पनि कसैलाई लाग्दैन। तटस्थ बस्न चाहने तटस्थ बस्नु हुन्छ। विपक्षमा हाल्ने साथीहरू मतदान गर्न सक्नुहुन्छ, निर्णयबारे नेता यादवले भने, सांसदलाई स्वविवेक प्रयोग गर्न दिने निर्णय गरेका छौं। पदाधिकारी बैठक अघि जसपा नेता ठाकुर र महतोले प्रधानमन्त्री केपी शर्मा र विपक्षी दलको नेता शेरबहादुर देउवालाई छुट्टाछुट्टै भेट गरेका थिए। भेटमा उनीहरूले तटस्थ बस्ने जानकारी गराएका थिए। तर, संघीय परिषद्का संयोजक बाबुराम भट्टराईको निवासमा भएको पदाधिकारी बैठले सांसदलाई स्वविवेकको प्रयोग गर्ने दिने निर्णय भएको हो। राजमोले विश्वासको मत नदिने राष्ट्रिय जनमोर्चा पार्टी (राजमो)ले प्रधानमन्त्री केपी ओलीलाई विश्वासको मत नदिने निर्णय गरेको छ। केपी ओली सरकारले देशलाई अनिर्णयको बन्दी बनाउँदै विद्यमान संविधान, गणतन्त्र र संसदीय मूल्यमान्यता र विधि प्रक्रियाको उल्लंघन गरेको भन्दै प्रधानमन्त्री ओलीको विपक्षमा जाने बताएको छ। राष्ट्रिय जनमोर्चाका नेता आनन्द शर्माले यो सरकारले संवैधानिक व्यवस्था, बहुदलीय प्रजातान्त्रिक मूल्य, मान्यता र राजनीतिक नैतिकताको खिल्ली उडाएकोले प्रधानमन्त्रीको विश्वासको विपक्षमा मत जाहेर गर्ने निर्णय गरेको बताए। ओली नेतृत्वको केन्द्रीय सरकार र प्रदेश सरकारका यसप्रकारका हर्कतले देशको विद्यमान संविधान, गणतन्त्र र संसदीय मूल्य मान्यता र विधि प्रक्रियाको उल्लंघन भएको पार्टीले जनाएको छ। राष्ट्रिय जनमोर्चाले वर्तमान केन्द्र सरकारदेखि प्रदेश सरकारसम्म एक भएर ओलीको अधिनायकवादविरूद्ध लाग्ने जनाएको छ। नेता शर्माले नयाँ सरकार गठनमा पनि आफूहरूले सहयोग गर्ने बताए। तर, राष्ट्रिय जनमोर्चालाई केन्द्रदेखि प्रदेश सरकारमा सहभागी हुन भनिए तापनि सरकारमा भने सहभागी नहुने स्पस्ट पारेको छ। आफूहरूले सरकार बन्दा वामपन्थी भनेर साथ दिएको तर अब केपी ओली नसच्चिए साथ दिन नसकिने राष्ट्रिय जनमोर्चाले जनाएको छ।"
बाँकेलाई स्वास्थ्य आपतकाल घोषणा गर्न कांग्रेसको माग,"नेपालगन्ज: नेपाली कांग्रेस बाँकेले कोरोना महामारी नियन्त्रण गर्न जिल्लालाई स्वास्थ्य आपतकाल घोषणा गर्न सरकारसँग माग गरेको छ । जिल्ला सभापति किरण कोइरालाको सभापतित्वमा सोमबार नेपालगन्जमा सम्पन्न कांग्रेस बाँकेका पदाधिकारीको बैठकले कोरोना महामारी नियन्त्रण बाहिर जाँदा अस्पतालमा अहिले पनि कोरोना संक्रमितले सहज रुपमा उपचार पाउन नसकेको, अस्पतालमा भर्ना हुनका लागि घण्टौ समय कुर्नु परिरहेको, पहुँच नपुगेका बिरामीले ज्यानै गुमाउनु परेको र अस्पतालले समेत भार थेग्न नसकिरहेको अवस्थामा सरकारले स्वास्थ्य आपतकाल तत्काल घोषणा गर्नुपर्ने माग गरेको हो । अस्पतालमा अक्सिजन, औषधी, स्वास्थ्यकर्मी र प्राविधिकको दीर्घकालीन ब्यवस्थापन गर्न माग गर्दै रेम्डिसिभिर औषधी, सेनिटाइजर, मास्क तथा खाद्यान्न र तरकारीमा कालोबजारी भइरहेको जनगुनासोलाई सम्बोधन गर्न अनुगमनलाई तिब्रता दिन कांग्रेसले सम्बन्धित निकायको ध्यानाकर्षण गराएको छ ।"
"विश्वासको प्रस्तावमाथि मतदान सकियो, केहीबेरमा परिणाम आउने","काठमाडौं : प्रधानमन्त्री केपी ओलीले मागेको विश्वासको मतको प्रस्तावउपर संसद्मा अहिले मतदान हुँदैछ। प्रधानमन्त्री ओलीले राखेको प्रस्तावउपर छलफल र जबाफ दिने क्रम सकिएपछि सोमबार बेलुका पाँच बजे मतदान प्रकिया सुरु भएको हो। विभाजनको प्रकियाबाट मतदान हुँदैछ। सांसदहरू मतदानका लागि लाइनमा छन्।पक्ष, विपक्ष र मत दिन्न भन्नेका लागि अलगअलग मतदान कक्ष राखिएको छ। संक्रमितका लागि अलग्गै मतदान कक्ष व्यवस्था गरिएको छ। बैठकको प्रारम्भमा प्रधानमन्त्री ओलीले संसद्लाई सम्बोधन गर्दै विश्वासको मत मागेका थिए। विश्वासको मत पाए ओलीले निरन्तरता पाउनेछन्। तर नेता एमालेका माधव नेपाल पक्षका सांसदहरू अनुपस्थित हुने निर्णय गरेकोले ओलीले विश्वासको मत पाउने संभावना छैन।जनता समाजवादी पार्टीको महन्थ ठाकूर र राजेन्द्र महतो समूह तटस्थ बस्ने निर्णय गरेको छ। उपेन्द्र यादव र बाबुराम भट्टराई पक्षले विपक्षमा मतदान गर्ने भएको छ। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार प्रधानमन्त्रीले विश्वासको मत लिन १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । माधव पक्ष अनुपस्थित भएपछि ओलीले सयभन्दा कम मत पाउने देखिन्छ। माधव पक्षले राजीनामा नदिँदा विश्वासको मत लिन आवश्यक पर्ने संख्या घटेको छैन। अहिले अुनपस्थित भए पनि वैकल्पिक सरकार बनाउने बेला राजीनामा दिएर विपक्षी गठबन्धनलाई सघाउने संभावना छ। विश्वासको मतमा फेल भएपछि आजै ओलीले राजीनामा दिनेछन्। विश्वासको मत फेल भएपछि सभामुखले त्यसको जानकारी तत्काल राष्ट्रपतिलाई दिनेछन्। राष्ट्रपतिले ७६ (२) अनुसार बहुमतीय सरकार बनाउन दलहरूलाई आव्हान गर्नेछिन्। विश्वासको मत नपाए ७६ (३) अनुसार ठूलो दलको नेताको हैसियतले अल्पमतको प्रधानमन्त्रीका रुपमा नियुक्तिका लागि राष्ट्रपतिसमक्ष दाबी गर्ने र अल्पमतको प्रधानमन्त्रीका रुपमा चुनाव घोषणा गर्ने ओलीको योजना छ। तर राष्ट्रपतिले संसदीय अभ्यासको स्थापित प्रचलन र नजिरअनुसार सिधै ७६ (३) प्रवेश नगरी ७६ (२) अनुसार बहुमतीय सरकार बनाउन दलहरूलाई आग्रह गर्ने तयारीमा छन्।"
प्रतिनिधि सभाको बैठकमा के भने कांग्रेस सभापति देउवाले ? (पूर्णपाठ),"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले जनताले गत निर्वाचनमा स्पष्ट बहुमत दिएपनि सरकार र सरकारका प्रमुख प्रधानमन्त्री ओलीले जनता सामु गरेका वाचा बिर्सिएको तथा अधिनायकवादी चरित्र प्रदर्शन गरेको आरोप लगाएका छन्। प्रधानमन्त्री केपी शर्मा ओलीले प्रतिनिधिसभाको आजको बैठकमा विश्वासको मतका लागि राखेको प्रस्तावमा उनले ओली आफैँले उत्पन्न गरेको समस्याका कारण विश्वासको मत माग्नु पर्ने अवस्थामा पुगेको टिप्पणी गरे। उनले नेपालको संविधानको धारा ७६ को उपधारा (२) बमोजिम अर्को सरकार गठनका लागि प्रक्रिया अगाडि बढाउन आह्वान गरेका छन्। उनले जनताको जीवन रक्षा गर्ने औषधिमा पनि भ्रष्टाचार गर्नु अमानवीयता, अनैतिकता र गैरजिम्मेवारीको पराकाष्ठा र जनताविरुद्धको अक्षम्य अपराध भएको आरोप लगाए। संसद् देउवाले गरेको भाषणको पूर्णपाठ माननीय सभामुखज्यू, कोभिड१९ को महामारीका कारण धेरै नेपाली दिदीबहिनी, दाजुभाइहरुले ज्यान गुमाउनु परेको छ। म यस दुःखद घडीमा दिवंगत आत्माहरुको चीर शान्तिको कामना साथ शोक सन्तप्त परिवारजनमा हार्दिक समवेदना व्यक्त गर्दछु। विभिन्न अस्पतालहरुमा उपचारत रहेका र घरमा आईसोलेसनमा बसेका सबैको शीघ्र स्वास्थलाभको कामना गर्दछु। आज प्रतिनिधि सभाको यो बैठक बसिरहेको बेला देश अत्यन्त अप्ठ्यारो अवस्थामा छ। नेपाली जनताले दशकौं देखि गरेको ठूलो त्याग, तपस्या र अतुलनिय बलिदान पश्चात हामीले देशमा संघीय, लोकतान्त्रिक गणतन्त्रात्मक शासन व्यवस्था प्राप्त गरेका छौं। संविधानले बहुलवादमा आधारित बहुदलीय प्रतिस्पर्धात्मक संघीय, लोकतान्त्रिक गणतन्त्रात्मक संसदीय शासन प्रणालीको व्यवस्था गरेको छ। संविधानले समानुपातिक समावेशीताको सिद्धान्तलाई अंगिकार गरी राज्यलाई समावेशी चरित्रको बनाएको छ। यस्तो राजनीतिक प्रबन्ध सहितको यो संविधान नेपाली जनताको धेरै पुस्ताको रगत र पसिनावाट सिचिंत गरि हुर्काएको बिरुवा हो। म आजका दिनमा लोकतन्त्रकालागि जीवन आहुती दिएका प्रातः स्मरणीय शहिदहरुलाई सम्मानपूर्वक स्मरण गरिरहेको छु। लामो जेल यातना, प्रवासको कष्ट वा अन्य शारिरिक, मानसिक आर्थिक कष्ट व्योहोरेको आफु भन्दा पहिलेको र आफ्नु पुस्तालाई पनि सम्झीरहेको छु र नयाँ पुस्ता जसले संविधान बनाउन र लोकतान्त्रिक व्यवस्था स्थापनाकालागि महत्वपूर्ण संघर्ष गरेको छ त्यो पनि मेरो मानसपटलमा ताजा छ। आज मेरो मनमा प्रश्न पनि उठीरहेको छ। के हामीले बलिदानवाट स्थापित गरेको लोकतान्त्रिक व्यवस्था र संविधान बमोजिम मुलुक चलेको छ ? के हाम्रा राजनीतिक गतिविधिहरु लोकतान्त्रिक मूल्य, मान्यतामा आधारित, उच्च नैतिक र चारित्रिक धरातलमा उभिएका, देश र नेपाली जनताको हितका लागि केन्द्रीत छन ? के आज सरकार संचालनको जिम्मा लिएकाहरुबाट संघीय लोकतान्त्रिक गणतन्त्र र संविधान सुरक्षित छ ? वर्तमानमा उठेका यी प्रश्नवाट हामी भाग्न सक्दैनौ। ईतिहासले पनि भोलि यी प्रश्नको जवाफ खोजीरहने छ। संविधान निर्माण भई सकेपछिको पहिलो संसदीय निर्वाचनमा तत्कालिन नेकपा (एमाले) र नेकपा (माओवादी) को गठबन्धनले झण्डै दुई तिहाई मत प्राप्त गरेर यो सरकारको गठन भएको हो। आज तीन वर्षमा नै प्रधानमन्त्रीले प्रतिनिधि सभामा विश्वासको मत लिनका लागि आउनु परेको छ। यसका लागि को जिम्मेवार छ ? यो परिस्थितिको लागि स्वयं प्रधानमन्त्री जिम्मेवार छन। हाम्रो संविधानले प्रधानमन्त्रीलाई कार्यकारी प्रमुखको हैसियतले सम्पूर्ण अधिकार दिएको छ। देश र जनताका हितमा काम गर्न उहाँलाई कसले कहिले कहाँ रोक्यो ? हामीले प्रतिपक्षका रुपमा हमेशा रचनात्मक र सहयोगी भूमिका निर्वाह गर्यौं। आफु कार्यकारी प्रमुख प्रधानमन्त्री हुने अनि अरुका माथि दोष र गुनासा थुपारेर जिम्मेवारीबाट भाग्न पाउनु हुन्न। यो सरकार गठनपछि विगत तीन वर्षको मूल्यांकन गर्दा माननीय केपी शर्मा ओलीजीको सरकार पूर्ण रुपले असफल भएको छ। म मा प्रधानमन्त्रीज्यूलाई आग्रह गर्न चाहन्छु। मानिस दुनियाबाट भाग्न सक्छ आफैबाट भाग्न सक्दैन। एक पटक छातीमा हात राखेर भन्नुस, आफैले आफैलाई सोध्नुस यो अवस्था तपाईले सृजना गर्नु भएको अंकगणितीय दम्भ, राजनीतिक अव्यवस्था, कुशासन र भ्रष्टाचार कारण होईन ? माननिय सभामुखज्यू हामी अहिले यो सदनमा छलफल गरिरहेको अवस्थामा बाहिर नेपाली दिदीबहिनी, दाजुभाइहरु कोभिड१९ को महामारीमा परि घरमा, बाटोमा, एम्बुलेन्समा र अस्पतालमा अक्सीजन नपाएर छट्पटाएर मरी रहेको दयनिय अवस्था छ। अस्पतालहरुमा बेड, आइसीयू र भेन्टीलेटर नपाएर नागरिकले ज्यान गुमाउनु परेको छ। कोरोनाको महामारी प्रारम्भ भएको एक वर्ष भन्दा बढी समय भई सक्यो। सरकारले नियन्त्रण र रोकथामको कुनै व्यवस्था गरेन। हाम्रो पार्टीले कोभिड१९ को प्रकोप प्रारम्भ हुँदा नै सरकारलाई सहयोग गर्ने प्रतिवद्धताका साथ समयमा नै नियन्त्रण र रोकथामका उपाय अपनाउन पटकपटक ध्यानार्कषण गराउँदा पनि सरकार सचेत एवं गम्भीर भएन। विज्ञहरुले कोभिड१९ को पटकपटक लहर आउन सक्ने, जुनसुकै बेला जोखिम बढ्न सक्ने भनि दिएको चेतावनीलाई सरकारले सुनेन। समयमा कोभिड१९ विरुद्धको खोपको व्यवस्था गरेन। फलस्वरुप अहिले नेपाल विश्वमा नै कोभिड१९ को उच्च जोखिममा रहेका देशहरुमा गणना भएको छ। यस्तो अवस्था आउनमा यो सरकार पूर्णरुपमा जिम्मेवार छ। बेलैमा सरकारले गर्नु पर्ने काम नगरेको र सावधानी नअपनाएका कारण भयावह अवस्था सृजना भएको छ। दुई हप्ता अगाडि संक्रमितको संख्या निकै बढ्न थालेको अवस्थामा प्रधानमन्त्रीजी ठूलो तामझामकासाथ तयार हुन बाँकी नै रहेको धरहरा उद्घाटन गर्न जानु भयो। यो गैर जिम्मेवारीपनको नमूना हो। अहिले सम्म थोरै मानिसलाई मात्र खोप दिन सकिएको छ। कमीसनको कारण खोप आउन नसकेको कुरा सार्वजनिक भईसकेको छ। जनताको जीवन रक्षा गर्ने औषधीमा पनि भ्रष्टाचार गर्नु अमानवियता, अनैतिकता र गैरजिम्मेवारीको पराकाष्ठा र जनता विरुद्धको अक्षम्य अपराध हो। जनताको जीवन रक्षा गर्नु पर्ने सरकार स्वयं जिवनदायीनी औषधी (खोप) भ्रष्टाचारमा संलग्नु हुनुले यो सरकारको अनैतिक चरित्र उदाङ्गो भएको छ। एक वर्ष पहिले कोभिड१९ को पहिलो लहर शुरु हुँदा सरकारले आयात गरेका स्वास्थ सामग्री पीपीई, कोभिड१९ परिक्षणका सामग्री, मास्क, सेनेटाईजर र अत्यावश्यक औषधीमा भ्रष्टाचार भयो अहिले खोपमा भ्रष्टाचार भएको छ। यो भन्दा निर्लज्जता के हुन सक्दछ ? व्यापारिक घरानाहरुलाई पोस्नका लागि तपाईले नेपाली जनताको जीवन दाउमा लगाउनु भएको तथ्यलाई ईतिहासले बिस्रीन्छ ? म यस सम्मानित सदन मार्फत माननीय प्रधानमन्त्रीलाई स्मरण गराउन चाहन्छु। औषधी मूलो नपाएर कुनै पनि नेपालीले ज्यान गुमाउनु पर्ने छैन भनि तपाईले भन्नु भएको होईन ? के आज ज्यान गुमाईरहेका नेपाली होईनन ? कहाँ गयो तपाईको प्रतिबद्धता ? आफ्ना जनताका लागि अक्सीजनको व्यवस्थासम्म गर्न नसक्ने, अक्सीजन, बेड, आईसीयू, भेन्टीलेटर र अस्पतालको अभावमा जनता मरी रहदा टुलुटुलु हेरि बस्ने निरिह प्रधानमन्त्रीले भाषणमा आत्मरति र आत्म प्रसंशा गर्नु विडम्बनापूर्ण अवस्था हो। माननिय सभामुख महोदय यो सरकार गठन भएका दिन देखि संघीय, लोकतान्त्रिक गणतन्त्रको संविधान जोखिममा परेको छ। सरकार गठनसंगै संविधान भत्काउने काम शुरु भयो। प्रतिनिधि सभा सदस्यको सपथ ग्रहण नगरिकन कुनैपनि माननीय सदस्यले यो सभा र समितिको समेत काम कारवाहिमा भाग लिन नपाउने व्यवस्था संविधानले गरेको छ तर माननीय प्रधानमन्त्रीजी प्रतिनिधि सभाको सदस्यको सपथ नलिई प्रधानमन्त्री नियुक्त हुनु भयो। प्रतिनिधि सभाको सभामुख र उप सभामुख फरकफरक दलको प्रतिनिधि हुनु पर्ने संविधानको भावनालाई अपव्याख्या गरि दल एकीकरण पछि पनि एकै दलका प्रतिनिधि कायम राख्नु भयो। संविधानको यो वाध्यात्मक व्यवस्थालाई लत्याउने वदनियत राखी हाल सम्म पनि प्रतिनिधि सभालाई उपसभामुख बिहिन राख्ने काम भएको छ। प्रदेश सभामा पनि सभामुख र उपसभामुख फरक दलबाट हुनु पर्ने संवैधानिक व्यवस्थालाई ठाडै ईन्कार गर्ने काम भएको थियो। उहाँले असंवैधानिक र अलोकतान्त्रिक तवरले प्रतिनिधि सभाको विघटन गर्नु भयो। प्रतिनिधि सभा विघटनलाई हामीले तत्काल नै असंवैधानिक, अलोकतान्त्रिक, अधिनायकवादी र सर्वसत्तावादी कदम ठहर गर्यौं। देशमा क्रियाशिल अधिकांश दलहरुको धारणा समान रह्यो। सर्वोच्च अदालतले प्रतिनिधि सभाको विघटन संविधान प्रतिकूल भएको हुदा पुनस्र्थापन हुने ठहर गर्यो। प्रतिनिधि सभा पुनस्र्थापना हुने सर्वाेच्च अदालतको फैसलापछि नैतिकताको आधारमा राजीनामा गर्नु पर्नेमा प्रधानमन्त्रीले त्यो पनि आवश्यक देख्नु भएन। विगत तीन वर्षमा संविधानको भावनालाई निस्तेज गर्ने, संसदीय मूल्य, मान्यतालाई समाप्त गर्ने लोकतान्त्रिक बिधि र पद्धतिलाई कुण्ठित पार्ने प्रसस्त कामहरु भएका छन। अधिकारको विकेन्द्रीकरण संघीयताको मूल मर्म हो तर प्रधानमन्त्रीजी प्रारम्भ देखिनै अधिकारको केन्द्रीकरणमा लाग्नु भयो। राज्यका महत्वपूर्ण निकाय वा सरकारका विभागहरु आफु मातहत राख्ने अभिरुचि जाग्यो। हुकुमी शैलीमा शासन चलाउने कार्य भयो। संविधानको भावना विपरित संविधानका मूल संरचनालाई नै भत्काउने, संसदीय मूल्य र मान्यता, विधि र पद्धतिलाई कमजोर गर्ने गरि संघीय संसदलाई छलेर अध्यादेशबाट शासन गर्ने चरित्र देखा पर्यो। संवैधानिक परिषद् सम्बन्धि संविधानको विषेश व्यवस्थालाई खण्डित गर्दै संसदको वास्ता नगरि संबैधानिक परिषद् (काम, कर्तव्य, अधिकार र कार्यविधि) सम्बन्धि ऐनलाई अध्यादेश मार्फत पटकपटक संशोधन गरि संवैधानिक परिषद्को मर्यादा, गरिमा समाप्त गर्ने कार्यक्षेत्र संकुचित गर्ने, संवैधानिक परिषद्बाट आफु अनुकुल नियुक्ति गर्ने प्रपञ्च गरियो। यस्ता धेरै अध्यादेश जारी भए। जसको हामीले प्रतिवाद गरेका छौ। बहुदलीय व्यवस्थामा दलहरुलाई विभाजन गरी कमजोर पार्ने प्रयत्न भए। सासद अपहरण गर्ने जस्ता घटना सुनिए। संसदको अधिवेशन आह्वान र अन्त्य गर्ने सम्बन्धमा संविधानले विशिष्ट व्यवस्था गरेको छ। यसका राष्ट्रिय, अन्तर्राष्ट्रिय परम्परा पनि छन जुन संसदीय व्यवस्थामा अनुकरणीय हुन्छन्। सरकारबाट माननीय सभामुखलाई जानकारी समेत नहुने गरी संसद अधिवेशनको अन्त्य गर्ने काम भयो। यसले वर्तमान सरकार संविधान र संसदीय मान्यताप्रति प्रतिवद्ध नभएको प्रष्ट छ। संविधान बमोजिम अत्यन्त मर्यादित, गरिमामय र निष्पक्ष रहनु पर्ने, संविधानको मर्म र भावना अनुरुप कार्य सम्पादन गर्नु पर्ने महत्वपूर्ण पद र संस्थालाई दुरुपयोग गर्ने तीनको महत्व र गरिमा कम गरि वर्तमान राजनीतिक व्यवस्थालाई नै कमजोर गर्ने गतिबिधि भए। यी घटनाहरुले मा प्रधानमन्त्रीजीमा संविधान म नै हूँ बरु संविधान भन्दा माथि हूँ भन्ने दम्भ विकसित भएको प्रमाणित हुन्छ। माननीय सभामुख महोदय, बितेका तीन वर्षमा देशमा भ्रष्टाचार मौलाएर गयो। भ्रष्टाचारका ठूलाठूला काण्ड भए। सरकारका बहुमूल्य जग्गा र सम्पत्ति बिना मूल्य व्यापारिक घरानाहरुसंगको मिलोमतोमा लिजका नाममा दिईए। मन्त्री स्वयं कमीसनको खेलमा लागेका घटना सार्वजनिक भए। कोभिड१९ को रोकथाम र नियन्त्रणसंग सम्बन्धित सामग्री, औषधी र खोप खरिदको अनियमिता सतहमा आयो। राष्ट्रिय गौरवका महत्वपूर्ण योजनाहरु आर्थिक अनियमितता र भ्रष्टाचारका कारण अलपत्र परेका छन। यी कुनैपनि विषयमा विश्वसनिय छानबिन र कारवाही नभएको तथ्यलाई हेर्दा प्रधानमन्त्रीको भ्रष्टाचार नियन्त्रणमा रुची भएको देखिएन। बरु प्रधानमन्त्रीले नै अनियमितताको बचाउ गरेको देखियो। सरकारले सुशासनको प्रत्याभूति गर्न सकेन। माननीय सभामुख महोदय संविधानको कार्यान्वयनको सन्दर्भमा पनि सरकार असफल भयो। संघीयतालाई सुदृढ गर्न तत्काल बनाउनु पर्ने आवश्यक कानून हालसम्म पनि बनेका छैनन। फलस्वरुप प्रदेश सभा, प्रदेश सरकार र स्थानीय तहले संविधान बमोजिम आफ्ना अधिकारको प्रयोग गर्न सकेका छैनन। यस बिचमा बनेका कतिपय कानून र संघीय संसदमा विचाराधिन विधेयक संघीय, लोकतान्त्रिक भावनाका विपरित छन। मौलिक हकको सहि कार्यान्वयनका लागि गर्नु पर्ने कानूनी व्यवस्था पनि फितलो रह्यो। नागरिकका मौलिक हक र स्वतन्त्रता कुण्ठित गर्ने गरि विधेयक प्रस्ताव गरिए। सूचनाको हक, प्रेसको स्वतन्त्रतालाई कमजोर गर्ने प्रयास भए। नागरिकको सांस्कृतिक हक समाप्त गर्ने प्रयत्न भयो। शान्ति प्रकृयाका बाकी काम अलपत्र परेका छन। नेपाली काँग्रेसको दवाव र सक्रियतामा आयोग गठन भएपनि कानूनको अभाव र सरकारबाट हुनु पर्ने अन्य आवश्यक सहयोग र समन्वय हुन नसकेका कारण आयोगका काम अगाडि बढेका छैनन। आम जनताले सरकार हुनुको अनुभूति सम्म गरेका छैनन। म प्रधानमन्त्रीजीलाई सोध्न चाहन्छु तपाईले चुनावका बेला गरेका बाचा र पछि पटक पटकका भाषण सम्झना छ ? रेल यात्राका तथाकथित कथा, पानी जहाजको सफर, घर घरमा ग्यासका पाईप, कोहि भोको बस्नु पर्दैन, कोहि भोकले मर्दैन, सडक बालक हुने छैनन, भीक माग्ने मानिस भेटिने छैन, कसैले रोजगारीका लागि विदेश जानु पर्दैन भन्ने उक्तिहरु, कहाँ गए यी सबै कुरा ? देशमा विकास निर्माणको अवस्था दयनिय छ। प्रधानमन्त्रीजीलाई मैले पूँजीगत खर्चको कमजोर अवस्था बारे बताउनु पर्दैन होला। सभामुख महोदय, यो सरकारको गठनपछि देशमा शान्ति सुरक्षाको अवस्था खस्कीदै गयो। महिला बालबालिकाको बलात्कारका घटना बढ्दै गए। अन्य आपराधिक घटनामा पनि बृद्धि भयो। सरकार अपराधीलाई कानूनी दायरामा ल्याउन नितान्त असफल रह्यो। फलस्वरुप अपराधीको मनोबल बढ्दै थप अपराध हुन थाले। अबोध बालिका निर्मला पन्तको बलात्कार र हत्याका अपराधी पक्राउ परेनन। यो त एक प्रतिनिधिमूलक घटना हो। देश भरि यस्ता धेरै घटना भएका छन। महिला, बालबालिका सबै भन्दा बढी असुरक्षित भए। देशमा दण्डहिनताको अवस्था विद्यमान छ। देशको नागरिक प्रशासन, सुरक्षा निकाय, संवैधानिक निकायहरुमा सर्वत्र राजनीतिक दवाव र त्रास सृजना गरियो। सरकारले अधिनायकवाद र सर्वसत्तावादको अभ्यास गरि रह्यो। आम जनताको जीवन यापन कष्टकर भएको छ। खाद्य पदार्थमा मिसावट, कालो बजारी, कृतिम अभाव, खाद्य सामग्री र अन्य दैनिक उपभोग्य बस्तुको मूल्य बृद्धिका कारण जनता कष्टमा छन। अहिले देशमा आत्महत्याका घटना धेरै भईरहेका छन। आम मानिस अभाव, चिन्ता र निराशामा छन। यस्तो बेलामा सरकार जनताको अभिभावक बन्न सकेको छैन। सभामुख महोदय, अन्तर्राष्ट्रिय स्तरमा देशको सम्मान र स्वाभिमान कमजोर भएको छ। मित्र राष्ट्रहरुसगं सन्तुलित सम्बन्ध कायम हुन सकेको छैन। कोभिड१९ को भयावह अवस्थामा अन्तर्राष्ट्रिय संघ, संस्था र मित्र राष्ट्रहरुवाट कोभिड१९ को रोकथाम र नियन्त्रण गर्न र नेपाली नागरिकलाई कोभिडबाट बचाउन आवश्यक सामग्री, औषधी, खोप लागायत प्राप्त हुन सक्ने सहयोग पनि सरकारले लिन सकेको छैन। यसरी सहयोग लिनु पर्ने बेलामा प्रधानमन्त्रीजीले संचार माध्यमबाट नेपालमा कोरोना नियन्त्रण भईसकेको अभिव्यक्ति दिएर अन्तर्राष्ट्रिय समुदायलाई समेत गुमराह गर्नु भयो। नेपाली जनताका कारण नेपालमा कोभिड१९ बढेको भनि माननीय प्रधानमन्त्रीले आफ्नो कमजोरीलाई ढाकछोप गर्ने काम गर्नु भयो। राष्ट्रको कुटनीतिक क्षमता निकै कमजोर भएको छ। मित्र राष्ट्रहरुसँग विगतमा भएका सहमति समझौंताको कार्यान्वयन नभएका कारण देशको विश्वसनियतामा ह्रास आएको छ। अन्त्यमा, नेपाली जनताले गत निर्वाचनमा स्पष्ट बहुमत दिएको सरकार र सरकारका प्रमुख प्रधानमन्त्री माननीय केपी शर्मा ओलीजीले जनता सामु गरेका बाचा विर्सीएको, देश र जनताको हितमा काम गर्न नसकेको, अधिनायक र सर्वसत्तावादी चरित्रको प्रदर्शन गरेको, सुशासनको प्रत्याभूति दिन नसकेको, देशको स्वाभिमान मर्यादा र गरिमा बढाउन नसकेको, कोभिड१९ को रोगथाम र नियन्त्रणमा सर्वदा असफल भएको, शान्ति सुरक्षा कायम गर्न नसकेको र संविधान बिधि र पद्धतिलाई नै समाप्त गरि संघीय, लोकतान्त्रिक गणतन्त्रात्मक व्यवस्थालाई नै आँच पुग्ने कार्य गरेको हुँदा अहिले मुलुकमा जटिल अवस्था सृजना भएको छ। प्रधानमन्त्रीजी आफैले उत्पन्न गरेको समस्याका कारण विश्वासको मत माग्नु पर्ने अवस्थामा पुग्नु भएको छ। नेपाली कांग्रेस माननीय प्रधानमन्त्रीले राख्नु भएको विश्वासको मतको प्रस्तावको विपक्षमा मतदान गर्ने जानकारी गराउँदछु। साथै प्रतिनिधि सभामा उपस्थित सबै राजनीतिक दल र माननीय सदस्यज्यूहरुलाई प्रमुख प्रतिपक्षी दलका नेताका हैसियतले प्रधानमन्त्रीले राख्नु भएको विश्वासको मतको प्रस्तावको विपक्षमा मतदान गर्न आव्हान गर्दछु। आज माननिय प्रधानमन्त्री केपी शर्मा ओलीले नेपालको संविधानको धारा १०० को उपधारा (१) बमोजिम विश्वासको मतका लागि प्रतिनिधि सभा समक्ष राखेको प्रस्ताव पारित नहुने भएको हुँदा नेपालको संविधानको धारा ७६ को उपधारा (२) बमोजिम अर्को सरकार गठनका लागि प्रक्रिया अगाडि बढाउन समेत आव्हान गर्दछु। जय नेपाल !"
"१२ बजेदेखि संसद अधिवेशन अन्त्य, प्रधानमन्त्री ओली शीतलनिवासमा","काठमाडौं : सरकारले प्रतिनिधिसभाको विशेष अधिवेशन अन्त्यका लागि राष्ट्रपतिसमक्ष सिफारिस गरेको छ। सोमबार प्रधानमन्त्री निवास बालुवाटारमा बसेको मन्त्रिपरिषद्को आकस्मिक बैठकले अधिवेशन अन्त्यका लागि राष्ट्रपतिसमक्ष सिफारिस गर्ने निर्णय गरेको हो। बैठकले आजै राति १२ बजेदेखि लागू हुने गरी अधिवेशन अन्त्य गर्न मन्त्रिपरिषदले सिफारिस गरेको एक मन्त्रीले जानकारी दिए। प्रधानमन्त्रीले जुन प्रयोजनको लागि संसद बैठक बोलाइएको हो त्यसको काम सकिएपछि अधिवेशन अन्त्य गर्ने प्रस्ताव बैठकमा सुनाएका थिए। मन्त्रिपरिषद्को सिफारिसमा राष्ट्रपतिले अधिवेशन बोलाउने र समापन गर्ने संवैधानिक व्यवस्था छ। प्रधानमन्त्री ओलीले विश्वासको मत लिनका लागि बोलाइएको सोमबार प्रतिनिधिसभाको बैठकपछि सभामुख अग्नि सापकोटाले वैशाख ३० गते अर्को बैठक बोलाएका थिए। मन्त्रिपरिषद बैठक सकिए लगत्तै प्रधानमन्त्री ओली राष्ट्रपतिको कार्यालय शीतल निवास गएका छन्। प्रधानमन्त्री ओलीले विश्वासको मत लिने प्रयोजनका लागि राष्ट्रपतिबाट प्रतिनिधिसभाको अधिवेशन आह्वान भएको थियो। राष्ट्रपति विद्यादेवी भण्डारीले वैशाख २७ गते सोमबार दिउँसो १ बजेका लागि राष्ट्रपतिबाट संसद अधिवेशन आह्वान भएको थियो। प्रधानमन्त्री केपी ओली संसद्बाट विश्वासको मत लिन असफल भएका छन्। प्रधानमन्त्री ओलीले विश्वासको मत नपाएको घोषणा सभामुख सापकोटाले गरेका हुन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
राष्ट्रपति भण्डारीद्वारा सरकार गठनका लागि आह्वान,"काठमाडौं : राष्ट्रपति विद्यादेवी भण्डारीले बहुमत प्राप्त गर्न सक्ने प्रतिनिधि सभाको सदस्यलाई प्रधानमन्त्रीको दाबी पेश गर्न आह्वान गरेकी छन् । सोमबार साँझ विज्ञप्ति जारी गर्दै उनले दुई वा दुईभन्दा बढी दलहरूको समर्थनमा प्रतिनिधि सभाको सदस्यलाई प्रधानमन्त्रीको दाबी पेश गर्न आग्रह गरेकी हुन्। राष्ट्रपतिले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई ३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा नियुक्ति गर्ने प्रयोजनका लागि आफ्नो दावी पेश गर्न आह्वान गरेको सहायक प्रवक्ताले केशव प्रसाद घिमिरेले जानकारी दिए। विज्ञप्तिमा भनिएको छ, सम्माननीय राष्ट्रपति श्रीमती विद्यादेवी भण्डारीज्यूबाट नेपालको संविधानको धारा ७६ को उपधारा (२) बमोजिम मिति २०७४११३ गते नियुक्त सम्माननीय प्रधानमन्त्री श्री केपी शर्मा ओलीज्यूले नेपालको संविधानको धारा १०० को उपधारा (१) बमोजिम मिति २०७८१२७ मा प्रतिनिधि सभामा विश्वासको मतको लागि राख्नु भएको प्रस्ताव सोही धाराको उपधारा (३) बमोजिम पारित हुन नसकेको भन्ने समेतको व्यहोरा संघीय संसद, प्रतिनिधि सभाका सम्माननीय सभामुखज्यूको मिति २०७८१२७ को पत्र प्राप्त हुन आएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा वढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई मिति २०७८१३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा नियुक्ति गर्ने प्रयोजनका लागि सम्माननीय राष्ट्रपतिज्यू समक्ष आफ्नो दावी पेश गर्न आह्वान गर्नुभएको छ। यस अगाडि प्रधानमन्त्री केपी ओली संसद्मा विश्वासको मत पाउन असफल भएपछि विपक्षी तीन दलका अध्यक्षहरूले बहुमतीय सरकार गठनका लागि प्रक्रिया अघि बढाउन राष्ट्रपतिलाई आह्वान गरेका थिए। संविधानको धारा ७६ को उपधारा २ बमोजिम नयाँ सरकार गठक प्रक्रिया प्रारम्भ गर्न उनीहरूले संयुक्त रुपमा राष्ट्रपतिलाई आह्वान गरेका हुन्।कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवले संयुक्त विज्ञप्ति जारी गर्दै यस्तो आग्रह गरेका हुन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
"ओलीले संसद्बाट विश्वासको मत पाएनन्, प्रधानमन्त्रीको पक्षमा जम्मा ९३ मत, अब स्वत: पदमुक्त","काठमाडौं : प्रधानमन्त्री केपी ओली संसद्बाट विश्वासको मत लिन असफल भएका छन्। विश्वासको मतका लागि ओलीले राखेको प्रस्तावउपर प्रतिधिनिसभाको सोमबारको बैठकमा भएको मतदानमा उनी विश्वास प्राप्त गर्न असफल भएका हुन्। प्रधानमन्त्री ओलीले विश्वासको मत नपाएको घोषणा सभामुख अग्नी सापकोटाले गरेका हुन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। प्रधानमन्त्री ओलीले विश्वासको मत नपाएको जानकारी सभामुख अग्नी सापकोटाले राष्ट्रपति विद्या भण्डारीलाई दिनेछन्। संसद्बाट विश्वासको मत नपाएपछि ओलीले अब स्वत पदमुक्त हुनेछन्। उनलाई काम चलाउ प्रधानमन्त्री तोकेर राष्ट्रपतिले संसदभित्रबाटै बहुमतको सरकार बनाउन दलहरूलाई आव्हान गर्नेछिन्। कांग्रेस, माओवादी र जनता समाजवादी पार्टी मिलेर वैकल्पिक सरकार गृहकार्यमा लागेका छन्। बहुमतको आधारसहित आजै उनीहरूले राष्ट्रपतिकहाँ जाने तयारी छ।"
एमालेका २८ सांसदले गरे ह्वीप उल्लंघन (नामावलीसहित),"काठमाडौं : नेकपा एमालेका २८ जना सांसदले संसदीय दलकोको ह्वीप उलंघन गरेका छन् । विश्वासको मतका लागि ब एमाले अध्यक्ष एवम् प्रधानमन्त्री केपी शर्मा ओलीलाई विश्वासको मतदान गर्न सोमबार बोलाइएको प्रतिनिधिसभा बैठकमा उनीहरु अनुपस्थित भएका हुन्। संसदीय दलको ह्वीप विपरीत माधवकुमार नेपाल, झलनाथ खनालसहित २० जना प्रत्यक्ष निर्वाचित र ८ जना समानुपातिक मतदानको दिन अनुपस्थित भएका हुन्। उनीहरुमध्ये एक सांसद् प्रतिनिधि सभा बैठकमा सहभागी भएपनि पक्षविपक्ष कतै मतदान गरिनन्। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई अहयोग गरेका छन्।यी हुन् माधव समूहका २८ सांसद१ योगेश भट्टराई २ झलनाथ खनाल३ पवित्रा निरौला खरेल४ भवानी खापुङ५ जयकुमार राई६  यज्ञराज सुनुवार७ गणेश पहाडी८ विरोध खतिवडा९ कृष्णलाल महर्जन१० माधवकुमार नेपाल११ जीवनराम श्रेष्ठ१२ नारायण खतिवडा१३ घनश्याम भुसाल१४ गोकर्ण विष्ट१५ सोमप्रसाद पाण्डे१६ मेटमणी चौधरी१७ झपट रावल१८ भीमवहादुर रावल१९ दिपकप्रकाश भट्ट२० सुरेन्द्र पाण्डे२१ रामकुमारी झाँक्री२२ सरला यादव२३ पुष्पाकुमारी कर्ण२४ं कल्याणी खड्का२५निरादेवी जैरु२६ कलिला खान (उपस्थित भए मतदान नगरेको)२७ लक्ष्मीकुमारी चौधरी२८ मुकुन्द न्यौपाने"
ओलीले विश्वासको मत नपाएपछिको 'राजनीतिक कोर्स' के होला ?,"काठमाडौं : संसदमा प्रधानमन्त्री केपी ओलीले विश्वासको मत नपाएपछिको राजनीतिक कोर्स कसरी अगाडि बढ्छ ? यसबारेमा राजनीतिक वृत्तमा अनेक अनुमान र अड्कल छन्। ओली नै फेरि ठूलो दलको नेताको हैसियतले अल्पमतको प्रधानमन्त्री नियुक्त हुने कि संसद् भित्रै बहुमतको वैकल्पिक सरकार बन्ने संभावनाको खोजी गर्ने भन्नेबारेमा दुई खालका मत देखिन्छन्। विश्वासको मत पाउन नसकेपछि फेरि संविधानको धारा ७६ (३ ) अनुसार आफ्नै नेतृत्वमा अल्पमतको सरकार बन्ने र त्यसपछिको राजनीतिक भ्याकुमलाई उपयोग गर्दै प्रतिनिधिसभा विघटन गर्ने रणनीतिमा ओली छन्। तर यो बाटो ओलीले सोचेजस्तो सहज छैन। ओलीले विश्वासको लिन सोमबार डाकिएको संसद्को बैठकमा एमालेकै माधव नेपाल पक्ष अनुपस्थित रहेपछि ओली विश्वासको मत लिन असफल भएका हुन्। ओलीसँग निकट देखिएका महन्थ ठाकूर र राजेन्द्र महतो समूहले ओलीको पक्षमा भोटमा दिएनन्। उपेन्द्र यादव र बाबुराम भट्टराईकै रणनीतिअनुसार ह्वीप जारी नगर्ने र विवेक प्रयोग गर्न छुट दिने निर्णय भएको छ। यसको अर्थ हो विपक्षी गठबन्धनलाई सघाउने हो। नेकपाको एकता भंग गर्ने सर्वोच्च अदालतको फागुन २३ को फैसलापछि संविधानको धारा ७६ (१) अनुसारको बहुमत प्राप्त दलको प्रधानमन्त्रीको हैसियत समाप्त भएको थियो। ओली अहिले संविधानको धारा ७६ (२) को प्रधानमन्त्रीका रुपमा छन्। अब ओली अल्पमतमा परेका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। माधव पक्ष अहिले अुनपस्थित भए पनि वैकल्पिक सरकार बनाउने बेला राजीनामा दिएर विपक्षी गठबन्धनलाई सघाउने संभावना छ। हाल नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । नेपाल पक्षले सामूहिक राजीनामा दिएर संसद्को संख्या घटाउने र त्यो अवस्थामा कांग्रेस, माओवादी, जसपाको एउटा समूह मिलेर वैकल्पिक सरकार बनाउन सहज हुने आँकलन छ। विश्वासको मतमा फेल भएपछि सभामुखले त्यसको जानकारी राष्ट्रपतिलाई दिनेछन्। विश्वासको मत नपाएपछि ओली स्वत: पदमुक्त भएका छन्। राष्ट्रपतिले उनलाई काम चलाउ प्रधानमन्त्री तोकेर संसद्भित्रबाट वैकल्पिक सरकार बन्न सक्ने नसक्ने अवस्थाको परीक्षण गर्नुपर्ने हुन्छ। त्यसका लागि निश्चित अवधित तोकेर राष्ट्रपतिले दलहरूलाई ७६ (३) अनुसार बहुमतीय सरकार बनाउनका लागि आव्हान गर्नेछिन्। यो स्थापित परम्परा, अभ्यास र नजिर भएको संवैधानिक कानुनका विज्ञहरूले बताउँदै आएका छन्। बहुमतीय सरकार बन्ने संभावनाको परीक्षण नगरीकन सिधै ७६ (३) मा जम्प गर्न राष्ट्रपति समेत तयार छैनन्। त्यही मौकाको उपयोग गर्दै दलहरूले नयाँ सरकार बनाउने तयारीमा छन्। विपक्षी गठबन्धन पनि सिधै धारा ७६ (३) मा प्रवेश गर्न नमिल्ने जिकिर सहित ओलीलाई रोक्न बहुमतको सरकार बनाउन आफूहरू तयार रहेको आधारसहित आजै राष्ट्रपतिकहाँ जाने तयारी छ। उनीहरुले ७६ (२) अनुसार वैकल्पिक सरकार गठनका लागि बहुमतसहित तत्काल दाबी गर्ने तयारीमा छन् । त्यसका लागि कांग्रेस, माओवादी, जसपाबीच गृहकार्य भइरहेको छ। दलहरू मिलेर बहुमतको सरकार बनाउन नसकेको अवस्थामा मात्रै संविधानको धारा ७६(३) को विकल्पमा प्रवेश गर्नेपर्ने हुन्छ। जसमा संसद्को ठूलो दलको नेतालाई अल्पमतको सरकारको प्रधानमन्त्रीका रुपमा राष्ट्रपतिले नियुक्त गर्ने व्यवस्था छ। यसरी नियुक्त भएको प्रधानमन्त्रीले पनि ३० दिनभित्र फेरि विश्वासको मत लिनुपर्छ। त्यसमा असफल भए सरकार निर्माणका लागि संविधानको धारा ७६(५) आकर्षित हुनेछ। जसमा विश्वासको मत प्राप्त गर्न सक्ने आधार प्रस्तुत गर्ने संसद्को कुनै पनिे सदस्यलाई राष्ट्रपतिले प्रधानमन्त्री नियुक्ति गर्न सक्ने अन्तिम विकल्प छ। यो विकल्प पनि पार नलागेमा स्वत : विघटनमा जाने बाटो खुल्ला हुनेछ। तर धारा ७६(५) अनुसार प्रतिनिधिसभाको कुनै सदस्यले त्यस्तो आधार प्रस्तुत गर्न नसकेमा अल्पमतम प्रधानमन्त्रीले नै संसद विघटन गर्नसक्ने अवस्था छ। पुस ५ गते ओलीले विघटन गरेको संसद्लाई सर्वोच्चले फागुन ११ गते पुनःस्थापना गरिदिएको थियो। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। त्यसपछि माओवादी केन्द्रले समर्थन फिर्ता नलिँदै ओलीले विश्वासको मत लिन संसद्को अधिवेशन बोलाएका थिए।"
संसद् बैठक सकिएलगत्तै मन्त्रिपरिषद् बैठक,काठमाडौं : प्रधानमन्त्री केपी शर्मा ओलीले मन्त्रिपरिषद्को बैठक बोलाएका छन्। उनले सोमबार प्रतिनिधि सभाको बैठक सकिएलगत्तै बालुवाटारमा मन्त्रिपरिषद्को बैठक बस्ने बालुवाटार स्रोतले जनाएको छ। यस अगाडि साँझ ५ बजेका लागि निर्धारण गरिएको मन्त्रिपरिषद् बैठक बोलाएपनि संसद् बैठक जारी रहेकाले केहि समय पछाडि सरेको छ। प्रधानमन्त्री ओलीले आकस्मिक रुपमा मन्त्रिपरिषद्को बैठक बोलाएका हुन्। समसामयिक राजनीतिक घटनाक्रमलाई लक्षित गरी प्रधानमन्त्रीले बैठक बोलाएको बताइएको छ। ओलीले विश्वासको मत नपाउने अंक गणित देखिएको बेला उनले बोलाएको बैठकलाई अर्थपूर्ण रुपमा हेरिएको छ।
गण्डकीमा संसदीय नेतालाई नसोधी राजमो सचेतकको ह्विप,"पोखरा : आफ्नो नेतृत्वमा प्रदेश सरकार गठनका लागि कांग्रेसले राष्ट्रिय जनमोर्चाको साथ खोजिरहेका बेला उक्त पार्टीकी सचेतक पियारी थापाले सांसदहरुलाई ह्विप जारी गरेकी छन्। थापाले आफ्ना संसदीय दलका नेता कृष्ण थापा र अर्का सांसद खिमविक्रम शाहीलाई सोमबार पत्र लेख्दै कांग्रेस संसदीय दलका नेता कृष्णचन्द्र नेपाली पोखरेललाई मुख्यमन्त्रीमा नियुक्त गर्नका लागि प्रदेश प्रमुख समक्ष प्रस्तुत गर्ने दाबी अनिवार्य रुपमा हस्ताक्षर गर्न ह्विप जारी गरेकी हुन्। थापाले उक्त ह्विप सामाजिक सञ्जालमा पोस्ट गरेकी छन्। उनले भनेकी छन्, ह्विप तपाईंहरुको इमेल ठेगाना, फेसबुक मेसेन्जर, संसदीय दलको सूचनामा टाँस गरिएको र हुलाकद्वारा तपाईंहरुको ठेगानामा समेत पठाइएको जानकारी गराइन्छ। २ सांसद कांग्रेसको पक्षमा छैनन् भने सचेतक थापा खुलेरै कांग्रेसको सरकार बनाउन कस्सिएकी छन्। ३ सांसद रहेको राजमोको साथ नपाए कांग्रेस, माओवादी र जसपा मिलेर गण्डकी प्रदेशमा सरकार बनाउन सम्भव छैन। ६० सदस्यीय गण्डकी प्रदेश सभामा एमालेका २८, कांग्रेसका १५, माओवादीका १२ (सभामुखसहित), राजमोका ३ र जसपाका २ सांसद छन्। विपक्षीहरुले ल्याएको अविश्वास प्रस्तावमाथि मत विभाजन गर्न तोकिएको दिन २७ गतेको अघिल्लो दिनै मुख्यमन्त्री पृथ्वीसुब्बा गुरुङले राजीनामा गरेका छन्। प्रदेश प्रमुख सीताकुमारी पौडेलले बहुमतसहित नयाँ सरकारका लागि ३ दिन आउन दलहरुलाई आह्वान गरेकी छन्।"
संसदले ओली सरकारलाई बिदाइ गर्यो तर ओलीप्रवृत्ति परास्त भएको छैन : बाबुराम,"काठमाडौं : जनता समाजवादी पार्टी नेपाल (जसपा) संघीय परिषद् अध्यक्ष डा बाबुराम भट्टराईले निरंकुश ओलीप्रवृत्ति परास्त भइनसकेको बताएका छन्। सोमबार बेलुका ट्वीट गर्दै उनले संसदले ओली सरकारलाई विधिवत् बिदाइ गरेको धारणा राखेका छन्। लोकतान्त्रिक मूल्य मान्यता कायम गर्ने हो भने राष्ट्रपतिले तुरून्त धारा७६(२)अनुरूप नयाँ सरकार गठन गर्ने आह्वान गर्नुपर्ने दाबी गरेका छन्। अन्तत:संसदले ओली सरकारलाई विधिवत् विदाइ गरेको छ।तर केही समयदेखि हुर्केको निरंकुश ओलीप्रवृत्ति परास्त भैसकेको छैन।, भट्टराईले ट्वीटमा लेखेका छन्, देशमा बचेखुचेको लोकतान्त्रिक मूल्यमान्यता कायम गर्ने हो भने राष्ट्रपतिले तुरून्त धारा ७६(२)अनुरूप २ वा २ भन्दा बढी दलको नयाँ सरकार गठन गर्ने आह्वान गरून्। दलहरूले स्वीकारून्। सोमबारको मतदानमा जनता समाजवादी पार्टीका सांसदहरु दुई खेमामा विभाजित भएका थिए। जसपाका अध्यक्ष उपेन्द्र यादव समुहका सांसदले प्रधानमन्त्री केपी शर्मा ओलीले पेस गरेको विश्वासको मतको विपक्षमा मतदान गरे भने अर्का अध्यक्ष महन्थ ठाकुर समूहका सांसदहरु तटस्थ बसेका छन्। उनले कांग्रेस सभापति शेरबहादुर देउवा र माओवादी केन्द्रका अध्यक्ष प्रचण्डले पनि आफ्नो कुरा सुनेको तर कार्यान्वयन नगरेको भन्दै प्रधानमन्त्रीले कुरा पनि सुनेको र कार्यान्वयन पनि गरेको भन्दै आभारी प्रकट गरे। प्रधानमन्त्री ओलीले आफ्ना कुरा सुनेर माग पूरा गर्न अग्रसरता लिएकोमा धन्यवाद दिँदै उनले राजनीतिक आन्दोलनका दौरान मुद्दा चलाइएका केहीको मुद्दा फिर्ता भएपनि सबैको मुद्दा फिर्ता हुनुपर्ने माग गरे। सबै मुद्धा फिर्ता नभएर साथीहरू जेलमा भएकाले अहिले सरकारलाई विश्वास दिन सक्ने र अविश्वास गर्ने ठाउँमा पनि नरहेको ठाकुरको भनाइ थियो। जनता समाजवादी पार्टीका अध्यक्ष उपेन्द्र यादवले जसपाका सांसदहरुले विश्वासको मत प्रस्तावको विपक्षमा मत जाहेर गर्ने बताए। नागरिकता विधेयक, मधेस आन्दोलनको क्रममा मधेसी नेताहरुमाथि झुटा मुद्दा र सरकारबाट दमन जस्ता विभिन्न मुद्दाका कारण प्रधानमन्त्रीको भूमिका र गतिविधिप्रति आफूहरुलाई विश्वास नरहेको उनको भनाइ थियो। जसपाका १५ सांसदले ओलीको विपक्षमा मत दिए भने १५ जना तटस्थ बसे।"
"नेपालले भने, देश, जनता र लोकतन्त्रको भविष्य सुरक्षित गर्न मतदान गरेनौं (पूर्णपाठ)","काठमाडौं : नेकपा एमालेका नेता तथा पूर्व प्रधानमन्त्री माधवकुमार नेपालले देश, जनता र लोकतन्त्रको भविष्य सुरक्षित गर्नको लागि विश्वासको मत नदिने र प्रतिनिधि सभाको बैठकमा अनुपस्थित हुने निर्णय गरेको बताएका छन्। सोमबार साँझ एक विज्ञप्ति जारी गर्दै उनले प्रधानमन्त्री ओलीलाई राष्ट्र र जनताको हित, संवैधानिक मान्यता, राजनीतिक नैतिकता र लोकतन्त्रको मर्यादा लगायत कुनैपनि दृष्टिबाट विश्वासको मत दिन उचित नहुने भएकाले बैठकमा उपस्थित नभएको बताए छ। नेपालले यो निर्णय हाम्रो देश, जनता र पार्टीप्रतिको निष्ठाको द्योतक भएको धारणा राखेका छन्। उहाँले नेपालको संविधान, लोकतन्त्र, राष्ट्रिय हितका साथै नेकपा (एमाले) को विधान,विधि, सिद्धान्त, नीति र आदर्श विपरीतका कामकावाई तीब्र पार्दै देश, जनता र लोकतन्त्रको भविष्यलाई नै खतरातर्फ धकेलिरहनु भएको छ। प्रधानमन्त्री केपी ओलीले राष्ट्रिय हित, स्वाधीनता र स्वाभिमानमा आँच पुग्ने किसिमका गतिविधिहरु गर्दै राज्यलाई नै कमजोर तुल्याइरहनु भएको छ। नेपालले विज्ञप्तिमार्फत भनेका छन्, प्रदेश सरकारहरुलाई पनि सत्ता संघर्षतर्फ धकेल्दै अस्तव्यस्त बनाउनेतर्फ उहाँको संलग्नता रहेको छ। यसको ज्वलन्त उदाहरणका रुपमा गण्डकी र लुम्बिनी प्रदेशमा संविधान र लोकतन्त्रको मर्म तथा मान्यता विपरीत भएका कार्यहरुलाई लिन सकिन्छ। नेपालले ओलीलाई देश, जनता र पार्टी प्रति जिम्मेवार भए सोच्न, देशको संविधान र पार्टीको विधानको सम्मान गर्न, विगतका गल्तीहरुलाई सच्याउन, पार्टी एकताका लागि हामीले अगाडि सारेका कुराहरुको सम्बोधन गर्न र राष्ट्रिय तथा पार्टीको एकतालाई नखल्बल्याउन आग्रह गरेका छन्। प्रतिनिधि सभाको असंवैधानिक विघटन, संवैधानिक परिषद्मा मनपरी, कानूनी शासनको उपहास, भ्रष्टाचारीहरुलाई संरक्षण जस्ता ओलीका क्रियाकलापहरु छताछुल्ल भइसकेको नेपालको आरोप छ। विश्वासको मतका लागि प्रधानमन्त्री एवम् एमाले अध्यक्ष केपी शर्मा ओलीले राखेको प्रस्तावउपर प्रतिधिनिसभाको सोमबारको बैठकमा मतदान भएको थियो। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई असहयोग गरेका थिए। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। पूर्णपाठ"
बिर्सेको बाटो खोज्न पछि फर्कौ,"राजनितिज्ञ गिरिजाप्रसाद कोइरालाले राष्टिय राजनीतिमा बादल मडारिंदा मुलमन्त्रका रुपमा सुनाउने गरेको कथाबाट आलेखको शुरुवात गरेको छु। जतिखेर शान्ति प्रक्रिया, संविधान निर्माण र दलीय सहमति कठिन मोडमा पुग्थ्यो, गिरिजाप्रसादले मार्मिक र यथार्थपरक कथा सुनाउने गर्थे। कथा यस्तो थियो, जंगलको यात्रा गदै गर्दा बीचमा बाटो बिर्सियो भने अघि बढने मुर्खता गर्नुहुन्न। यस्तो अवस्थामा अघि जुन ठाउंंबाट यात्रा शुरु गरेको हो, त्यही फर्कने र नयाँ यात्रा शुरु गर्ने। यसो भयो भने मात्र बाटो पत्ता लाग्छ, गन्तव्यमा पुग्न सकिन्छ। यतिबेला नेतृत्वले सही मार्ग लिन नसक्दा एमालेको आन्तरिक जीवन संकटमा छ। पुरानै ठाउं ( २०७५ जेठ २) कै वरिपरि फर्केर गन्तव्य खोज्ने कि, मुर्खतापूर्ण रुपमा अघि बढेर भिरको यात्रा रोज्ने भन्ने एमाले नेतृत्व सामु प्रश्न छ। पछाडी फर्केर नयाँ यात्राका लागि मुल नेतृत्व (अध्यक्ष केपी ओली ) तयार छैनन। अर्को पक्ष (माधव नेपाल पक्ष) पछाडी फर्कौ त भन्दैछ, तर रिसले कुनै पनि बेला आत्मघाती कदम नचाल्ला भन्न सकिन्न। सर्वोच्च अदालतले एमाले र माओवादी केन्द्रबीचको एकतालाई भंग गर्दै दुवै पार्टीलाई २०७५ जेठ २ कै अवस्थामा फर्काएको सत्य हो। तर, अध्यक्ष ओलीले जेठ २ भन्दा निकै अघि बढेर एकपक्षीय रुपमा पार्टी संचालन गरे। ९ औं महाधिवेशनबाट निर्वाचित पदाधिकारीलाई हटाउने देखि नेताहरुमाथि कारवाही गर्ने, नेपाल पक्षीय कमिटीहरु भंग गरि आफु अनुकुल कमिटिहरु गठन गर्ने र नेपाल पक्षीय नेताहरुलाई जिम्मेवारीबाट मुक्त गरेर (चैते) हरुलाई जिम्मेवारी दिने काम ओलीले गरे। माओवादीसंग पार्टी एक हुंदाका बखत नेपाल पक्षका हर्कतको बदलामा ओलीले यस्ता कदम चालेको छर्लैछ। तर यसले समाधान भन्दा पार्टीमा फाटो ल्यायो। नेताहरुका मन कुढिए। नेपाल पक्षले अपमान महसुस गर्दै सरकार र पार्टी नेतृत्व विरुद्ध निरन्तर प्रहार गरिरह्यो। फलस्वरुप, आज एमाले विभाजनको अन्तिम विन्दुमा छ। हो, नेपाल पक्षबाट पनि थुप्रै कमिकमजोरी नभएका होइनन । पार्टी अध्यक्ष ओलीको नेतृत्वमा सरकार बनेदेखि नै नेपाल पक्षबाट सरकारमाथि निरन्तर आक्रमण भयो। सरकारले गरेका राम्रा कामको जस लिनु त परै जाओस, सरकारका कमजोरीका छिद्र खोज्दै जाने र निरन्तर प्रश्न उठाउने काम गरिरह्यो। सत्तासीन पार्टीभित्र नै सत्तापक्ष र प्रतिपक्षको स्पष्ट कित्ता बन्यो। तत्कालीन माओवादी नेतृत्वसंग मिलेर ओलीलाई खेदने काम भएकै हो। भलै, एकल रुपमा चल्ने ओलीको दम्भले पनि यस्तो अवस्था सिर्जना नगरेको होइन। तर विगतका यी तिता र खराब जगमा टेक्ने कि विगत बिर्सेर सुन्दर भविष्य खोज्ने भन्ने अहं प्रश्न उब्जेको छ। एमाले नेतृत्व सामु दुई वटा विकल्प छन। पहिलो, सच्चिने र कम्युनिष्ट आन्दोलन जोगाउने। दोस्र्रो, सक्किने र काला अक्षरमा ईतिहासका पानामा समेटिने। विगतका तितामिठा बिर्सेर एकले अर्कोको अस्तित्व स्वीकार गरेर अघि बढनु नै एमाले र यसका लाखौ लाख कार्यकर्ता, शुभचिन्तक र देशको हितमा छ। ओलीले पार्टीमा आफ्नो बहुमत खोजेको भए नेपाल पक्षलाई पनि राखेर विधिसम्मत निर्णय गरे हुन्छ। माओवादी नफर्केका नेताहरुलाई जिम्मेवारी दिने विषयमा नेपाल पक्षले पनि अडको थाप्नु हुंदैन। नेपालीमा एउटा भनाई नै छ, नेतृत्व संकटमा देखिन्छ।) एमालेभित्रको यतिबेलाको संकटलाई पार लगाउन नेतृत्वले छाति फराकिलो पारेर अघि बढनुपर्ने आवश्यक्ता छ। पार्टी विभाजन गरेर जनताबीच जाने कुरा न ओलीको हितमा छ, न त नेपाल पक्षलाई नै जनताले विश्वास गर्ने अवस्था बन्छ। आफ्नै पार्टी मिलाउन नसक्नेलाई फेरि किन भोट दिने ? झण्डै दुई तिहाई बहुमत दिएर यत्रो बबण्डर मच्चाउने, अनि, के का लागि फेरि आएको? भन्ने प्रश्न जनस्तरबाट ओलीमाथि बर्सिनेछ। पार्टी फुटाएर गएमा नेपाल पक्षको पनि विगतको मालेको अवस्था भन्दा भिन्न हुने छैन। पार्टी विभाजन भएर हुने चुनावमा एमाले, एमाले भित्रको लडाईले कम्युनिष्ट आन्दोलन मात्र छिन्नभिन्न हुनेछ। यस्तोमा (नेताहरुले आफुले हारेको कुरा नगरि फलानोलाई हराइयो नि) भनेर आत्मरतिमा रमाउनु बाहेक अर्को हुने छैन। पार्टीको मुल नेतृृत्वको हिसाबले कम्युनिष्ट आन्दोलन जोगाउने मुल दायित्व र जिम्मेवारी अध्यक्ष ओली माथि छ। उनले आफ्नो नेतृत्वको सरकारलाई सोमवार संसदमा विश्वासको मत माग्दैछन। तर पार्टीभित्रको विवाद समाधान नगरि विपक्षीका ढोका ढक्ढक्याएर मात्र सरकारलाई विश्वासको मत प्राप्त नहुने निश्चित छ। घरपरिवार मिल्दा सहयोगी बन्छु भन्ने छिमेकीहरु पनि घर कलहमा कसरी टाढिन्छन भन्ने कुरा ओलीले जसपाका नेताहरुको पछिल्लो व्यवहारबाट सिकेकै होलान। हिजोसम्म ओली सरकारलाई साथ दिन्छु भन्ने जसपाका नेताहरुले तटस्थ बसेर ओलीलाई किनारामा परेको टुलुटुलु हेर्ने कुरा बताइसकेका छन। अर्कोतर्फ, नेपाल पक्षले सामुहिक राजीनामा दिने अवस्था आयो भने ओलीको हातमा पनि सत्ता नरहन सक्छ। ठुलो दलको नेताको हैसियतले जेनतेन एक महिना सत्ताको चावी आफुसंग राखेपनि त्यसपछि कांग्रेस वा अरु कसैको हातमा सत्ता पुग्नेछ। नेपाल पक्षले सामुहिक राजीनामाको बाटो रोजे चुनावी सरकारको नेतृत्व ओलीको हातमा नरहने पक्का छ। एमालेभित्रको घर झगडाले विपक्षी कांग्रेसको दुवै हातमा लड्डु हुनेछ। तत्काल सरकारको नेतृत्व लिने कि, चुनावपछि सरकार बनाउने भन्ने छनोट गर्ने अवस्थामा कांग्रेस पुगेको छ। पार्टी निर्माणमा लाखौ लाख जनताको त्याग, बलिदानी, शान्ति र स्थिरताप्रतिको जनताको चाहना, कम्युनिष्टप्रतिको जनताको विश्वासलाई डगमगाउन नदिन यतिबेला एमाले नेतृत्वले आफ्नै अनुहारमा पानी छम्किनुपर्ने अवस्था आएको छ। अर्को ताजमहल नबनोस भनेर सिकर्मीका हात काटने कि हजारौ सपनालाई उम्रिन दिने भन्ने यक्ष प्रश्न उब्जेको छ। बाटो बिर्सिसकेपछि फरक्क पछि फर्कने कि जिद्धि गरेर भिरको बाटो रोज्ने नेतृत्वको ध्यान पुगोस। अगाडीको बाटोमा कांडैकाडा, खोल्साखोल्सी र जंगली जनावरको भय छ। स्वास्थ्यमन्त्री ह्यदेश त्रिपाठीले भन्ने गरे जस्तो (कंही पे निगाहे, कंही पे निसाने) मात्र हो भने त रामराम मात्र भन्न सकिन्छ।"
विश्वासको मत लिने प्रधानमन्त्रीको प्रस्तावमाथि संसद्मा मतदान हुँदै,"काठमाडौं : प्रधानमन्त्री केपी ओलीले मागेको विश्वासको मतको प्रस्तावउपर संसद्को अधिवेशनमा निर्णय हुँदैछ। प्रधानमन्त्री ओलीले राखेको प्रस्तावउपर मतदान हुँदैछ। बैठकको प्रारम्भमा प्रधानमन्त्री ओलीले संसद्लाई सम्बोधन गर्दै विश्वासको मत मागेका थिए। त्यसउपर संसद्मा छलफल भएको छ। छलफलपछि फेरि प्रधानमन्त्रीले जबाफ दिनेछन्। त्यसपछि त्यो प्रस्तावउपर मतदान हुनेछ। विश्वासको मत पाए ओलीले निरन्तरता पाउनेछन्। तर नेता एमालेका माधव नेपाल पक्षका सांसदहरू अनुपस्थित हुने निर्णय गरेकोले ओलीले विश्वासको मत पाउने संभावना छैन।जनता समाजवादी पार्टीको महन्थ ठाकूर र राजेन्द्र महतो समूह तटस्थ बस्ने निर्णय गरेको छ। उपेन्द्र यादव र बाबुराम भट्टराई पक्षले विपक्षमा मतदान गर्ने भएको छ। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार प्रधानमन्त्रीले विश्वासको मत लिन १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । माधव पक्ष अनुपस्थित भएपछि ओलीले सयभन्दा कम मत पाउने देखिन्छ। माधव पक्षले राजीनामा नदिँदा विश्वासको मत लिन आवश्यक पर्ने संख्या घटेको छैन। अहिले अुनपस्थित भए पनि वैकल्पिक सरकार बनाउने बेला राजीनामा दिएर विपक्षी गठबन्धनलाई सघाउने संभावना छ। विश्वासको मतमा फेल भएपछि आजै ओलीले राजीनामा दिनेछन्। विश्वासको मत फेल भएपछि सभामुखले त्यसको जानकारी तत्काल राष्ट्रपतिलाई दिनेछन्। राष्ट्रपतिले ७६ (२) अनुसार बहुमतीय सरकार बनाउन दलहरूलाई आव्हान गर्नेछिन्। विश्वासको मत नपाए ७६ (३) अनुसार ठूलो दलको नेताको हैसियतले अल्पमतको प्रधानमन्त्रीका रुपमा नियुक्तिका लागि राष्ट्रपतिसमक्ष दाबी गर्ने र अल्पमतको प्रधानमन्त्रीका रुपमा चुनाव घोषणा गर्ने ओलीको योजना छ। तर राष्ट्रपतिले संसदीय अभ्यासको स्थापित प्रचलन र नजिरअनुसार सिधै७६ (३) प्रवेश नगरी ७६ (२) अनुसार बहुमतीय सरकार बनाउन दलहरूलाई आग्रह गर्ने तयारीमा छन्।"
गण्डकी प्रदेशसभाको अधिवेशन अन्त्य,"पोखरा : मुख्यमन्त्री पृथ्वीसुब्बा गुरुङविरुद्ध अविश्वास प्रस्तावको उद्देश्यसहित विपक्षी पार्टीको मागअनुसार सुरु भएको गण्डकी प्रदेशसभाको विशेष अधिवेशन अन्त्य भएको छ । मन्त्रिपरिषदको सिफारिसमा प्रदेश प्रमुख सीताकुमारी पौडेलले संसद अधिवेशन अन्त्य गरेको प्रदेश प्रमुख कार्यालयका सचिव हरि बास्तोलाले जनाए । सरकारको सिफारिसमा प्रदेश प्रमुखज्यूले अधिवेशन अन्त्य गर्नुभएको हो, बास्तोलाले अन्नपूर्णसँग भने । उनका अनुसार अधिवेशन अन्त्यको पत्र प्रदेश प्रमुखको कार्यालयले सोमबार प्रदेशसभा सचिवालयमा पठाएको छ । मुख्यमन्त्री पृथ्वीसुब्बा गुरुङले आफूविरुद्धको अविश्वास प्रस्तावमा मत विभाजन हुनुको अघिल्लो दिनै आइतबार राजीनामा गरेका थिए । उनको राजीनामा सँगसँगै संसदको विशेष अधिवेशनको औचित्य पनि समाप्त भएको थियो । गुरुङको राजीनामा आउनुअघिसम्म प्रदेश सभा सचिवालयले सोमबार अविश्वास प्रस्तावको मत विभाजनका लागि आवश्यक तयारी गरेको थियो । प्रमुख प्रतिपक्षी दल नेपाली कांग्रेस, माओवादी केन्द्र र जनता समाजवादी पार्टीका २८ सांसदले २ वैशाखमा मुख्यमन्त्री विरुद्ध अविश्वास प्रस्ताव संसद सचिवालयमा दर्ता गराएका थिए । त्यसअघि चालु अधिवेशन वैशाख १ गते राति नै अन्त्य भएको थियो । अविश्वास प्रस्तावका प्रस्तावकहरुले २ गते नै संसदको विशेष अधिवेशन माग गर्दै प्रदेश प्रमुखलाई समावेदन दिएका थिए । तत्कालीन प्रदेश प्रमुख अमिक शेरचनले १३ गतेबाट विशेष अधिवेशन सुरु हुने गरी ६ गते आह्वान गरेका थिए ।"
प्रतिनिधि सभामा जवाफ दिँदै प्रधानमन्त्री ओली (लाइभ),"काठमाडौं : प्रधानमन्त्री केपी शर्मा ओलीले प्रतिनिधि सभामा उठेका प्रश्नको जवाफ दिन थालेका छन्। उनले सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा उठेका प्रश्नको जवाफ दिन लागेका हुन्। ओलीले आफ्नो कार्यकालमा भएको उपलिब्धलाई मूल्याङ्कन गर्दै सबै दलका सम्पूर्ण सांसदलाई सर्वसम्मतरुपमा विश्वास मत दिन आग्रह गरेका छन्। यस अगाडि उनले वर्तमान सरकारलाई कसैले अविश्वास गरिरहनु पर्ने कुनै कारण नै नरहेको दाबी गरेका थिए। भौगोलिक अखण्डताको रक्षा गर्ने, राष्ट्रिय हितलाई सर्वोपरी मानेर व्यवहार गर्ने विषयमा सरकारले कुनै पनि कसर नराखेको उनले बताएका थिए। यति धेरै उपलब्धि हासिल गरेको सरकारलाई विश्वास नगर्नुपर्ने काम नै हुँदैन, प्रधानमन्त्री ओलीले भने ,सुशासन, शान्ति सुव्यवस्था, राष्ट्रिय समस्याहरुको समाधान समाधान गर्ने दिशामा सरकार अघि बढेको छ, सरकारमाथि विश्वास नगर्नुपर्ने कुनै कारण छैन र हुन पनि सक्दैन। उनले अगाडि थपे, हामीले लिएका अडान आफैं बोल्छन्। हामीले प्राप्त गरेका उपलब्धी आफैं बोल्छन्। उनले आवश्यकता र औचित्यका आधारमा संविधान संशोधनका लागि पनि छलफल गर्न सकिने प्रष्ट पारे। उनले संविधान संशोधन कहाँकहाँ गर्न सकिन्छ भन्ने सुझावका लागि कार्यदल बनाउन सकिने धारणा राखे। ओलीले सरकारले हिंसाको राजनीति अन्त्य गरेकोसमेत बताए।"
संसद्को भाषणप्रति रवीन्द्र मिश्रको व्यङ्ग्य : एउटा अपराधीले अर्को अपराधीलाई पालैपालो आरोप,"काठमाडौं : विवेकशिल साझा पार्टीका अध्यक्ष रवीन्द्र मिश्रले संसद्मा एउटा अपराधीले अर्को अपराधीलाई पालैपालो अपराधको आरोप लगाइरहेको भन्दै व्यङ्ग्य गरेका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै नेताहरुले एक अर्कोलाई आरोप लगाएको भन्दै उनले यस्तो व्यङ्ग्य गरेका हुन्। मिश्रले संसद्लाई सिनेमामा लगेर तुलना गरेका छन्। उनले आफूले दर्शकका रुपमा मनोरञ्जन लिइरहेको बताउँदै दर्शकले मनोरञ्जन लिएसम्म यस्ता सिनेमा बनि नै रहने टिप्पणी गरेका छन्। एउटा यस्तो सिनेमा हेर्दैछु, जहाँ एउटा 'अपराधी'ले आर्को 'अपराधी'लाई पालैपालो 'अपराध'को आरोप लगाइरहेछन्। र, म दर्शकका रुपमा मनोरञ्जन लिइरहेछु। मिश्रले फेसबुकमार्फत भनेका छन्,तर विडम्वना के भने, मजस्ता दर्शकले मनोरञ्जन लिएसम्म यस्ता सिनेमा बनि नै रहने छन्। र, म हेरिनै रहेको हुनेछु। यो विडम्वनालाई कसरी तोड्ने होला? सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि छलफल जारी रहेको छ। मा भाग लिँदै प्रचण्डले आफूले विघटन गरेको संसद्सँग विश्वासको मत माग्ने नैतिक अधिकार नभएको दाबी गरेका हुन्। मन्तव्यका क्रममा प्रमले प्रस्तावका पक्षमा मतदान गर्न सांसदसँग आग्रह गरे। प्रधानमन्त्रीको प्रस्तावमाथि केन्द्रित रही दलीय प्रतिनिधित्वका आधारमा सदस्यले आआफ्ना धारणा राख्नेछन्। सांसदको धारणा र उठाइएको प्रश्नमा प्रधानमन्त्री ओलीले जवाफ दिनेछन्। प्रधानमन्त्रीको जवाफपछि विश्वासको मतका लागि मत विभाजनसम्बन्धी प्रस्ताव निर्णयार्थ प्रस्तुत गरिने छ। मत विभाजनका क्रममा हुन्छ, हुन्न र दिन्न भन्ने तीन थरि मत जाहेर गर्ने व्यवस्था हुने छ।"
ओलीलाई देश र जनताको हितमा काम गर्न कहाँ कसले रोक्यो : देउवा,"काठमाडौं : प्रतिपक्षी नेपाली कांग्रेसका सभापति शेरबहादुर देउवाले प्रधानमन्त्री केपी ओलीलाई देश र जनताका हितमा काम गर्न कहाँ कसले रोक्यो ? भन्दै प्रश्न गरेका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै देउवाले यस्तो बताएका हुन्। उनले संविधान निर्माण भइसकेपछि पहिलो संसदीय निर्वाचनमा तत्काल एमाले र माओवादीको गठबन्धन मिलेर सरकार बनेको भन्दै तीन वर्ष नपुग्दै बहुमत पाएको प्रधानमन्त्रीले विश्वासको मत माग्नु विडम्बना भएको बताए। उनले भने,' यो परिस्थितिका लागि स्वयं प्रधानमन्त्री जिम्मेवार हुनुपर्छ।' उनले प्रमुख प्रतिपक्षी दलका रुपमा आफ्नो दलले रचनात्मक र सहयोग भूमिका खेल्दा आलोचित हुनु परेको बताए । आफू कार्यकारी प्रमुख हुने अनि अरुमाथि दोष थोपर्ने ? देउवाले भने, अरुमाथि दोष र गुनासो थोपरेर जिम्मेवारीबाट प्रधानमन्त्री भाग्न पाउनुुहुन्छ ? उनले संविधान कार्यान्वयनमा सरकार असफल भएको बताएका छन् । देउवाले प्रदेश सरकारले संविधान अनुसार काम गर्न नसकेको भन्दै यस्तो बताएका हुन् । यसले कानुनी व्यवस्थापन फितलो भएको उनको भनाइ छ । नागरिकको मौलिक हक र सूचनाको हकमाथि प्रतिबन्ध लगाउने काम भएको भन्दै उनले सरकारको आलोचना गरे । देउवाले आम जनतामा ओलीले सरकार भएको अनुभूतिसम्म गर्न नसकेको बताए । ओलीले गरेको रेलको कथा, पानी जहाजको कथा, घरघरमा ग्यास, कोही भोकले मर्दैन भनेर गरेका वाचा पुरा नभएकोप्रति आपत्ति जनाए । देउवाले प्रश्न गर्दै भने, कसैले रोजगारीका लागि विदेश जानु पर्दैन भन्ने कुरा कहाँ गएँ ? यो सरकारको गठनपछि देशमा अपराध बढेको देउवाको आरोप छ । सरकार अपराधिको संरक्षणमा सरकार लागिपर्दा अपराध बढेको उनको भनाइ छ । महिला र बालबालिका सबैभन्दा बढी असुरक्षित भएको उनको भनाइ छ । सरकारले अधिनायकवाद र सर्वसत्तावादको अवलम्बन गर्दा सर्वसाधारणको दैनिकी कष्टकर बनेको देउवाको भनाइ छ । आम मानिस अभाव चिन्तामा छन् । यो अवस्थामा सरकार अभिभावक बन्न सकेको छैन, देउवाले भने, मित्रराष्ट्रसँग सन्तुलित सम्बन्ध कायम हुन सकेन । देउवाले नागरिकलाई कोभिडबाट बचाउन आवश्यक सहयोग सरकारले लिन नसकेको बताए । यस्तो अवस्थामा प्रधानमन्त्रीले नेपालमा कोरोना नियन्त्रणमा आइसकेको भनेर अन्तवार्ता दिएको भन्दै उनले आपत्ति जनाए ।"
मलाई अविश्वास गर्नुपर्ने कुनै कारण छैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारका पक्षमा विश्वासको मत मागेका छन्। सोमबार बसेको प्रतिनिधिसभाको बैठकलाई सम्बोधन गर्दै ओलीले राष्ट्रिय हित र जनजीवीकाको सवालमा रहेको प्रष्ट पारेका छन्। वर्तमान सरकारलाई कसैले अविश्वास गरिरहनु पर्ने कुनै कारण नै नरहेको ओलीले दाबी गरेका छन्। उनले राजनीतिक कारणले ममाथि विश्वासको मत छ भन्ने ठानेकोले सदनमा उभिएको बताए। भौगोलिक अखण्डताको रक्षा गर्ने, राष्ट्रिय हितलाई सर्वोपरी मानेर व्यवहार गर्ने विषयमा सरकारले कुनै पनि कसर नराखेको उनले बताए। राष्ट्रियता, स्वाधीनता, भौगोलिक अखण्डताको रक्षा र पहरेदारीमाथि उठाउने विषयमा कुनै कसर बाँकी राखेको छैन। उनले भने, सुशासन, शान्ति सुव्यवस्था र राष्ट्रिय समस्या समाधान सरकारले गरेको छ। उनले अगाडि थपे, हामीले लिएका अडान आफैं बोल्छन्। हामीले प्राप्त गरेका उपलब्धी आफैं बोल्छन्। ओलीले सरकारको ध्यान महामारी नियन्त्रणमा केन्द्रित रहेको बताए। यस्तो विषम् परिस्थितिमा कोभिडविरुद्धको औषधि लगायत उपचारका सामाग्रीहरुमा भएको भ्रष्टाचारको काम क्षम्य नहुने उनको दाबी छ। उनले अघि भने, कतिपय कर्नरमा प्रधानमन्त्रीमाथि हिलो छ्याप्ने वा सरकारमाथि हिलो छ्याप्ने र कोभिडविरुद्धको औषधिमा भएको भ्रष्टाचारको नाममा कुरा उछाल्ने र नभएका कनेक्सन अनुचित ढंगले देखाउने क्रियाकलाप भए। उनले आवश्यकता र औचित्यका आधारमा संविधान संशोधनका लागि पनि छलफल गर्न सकिने प्रष्ट पारे। उनले संविधान संशोधन कहाँकहाँ गर्न सकिन्छ भन्ने सुझावका लागि कार्यदल बनाउन सकिने धारणा राखे। ओलीले सरकारले हिंसाको राजनीति अन्त्य गरेकोसमेत बताए।भिडियो हेर्नुहोस्"
चुच्चे नक्सा र हिंसा रोक्ने कदमका लागि ओलीको सम्झना भइरहने छ : कमल थापा,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष कमल थापाले नेपालको नक्सामा लिम्पियाधुरा समावेश गर्ने कार्यको लागि प्रधानमन्त्री केपी शर्मा ओलीको सम्झाना आइरहेने बताएका छन्। सोमबार बिहान ट्वीटर मार्फत् लिम्पियाधुरासहित चुच्चे नक्साका लागि प्रधानमन्त्री ओलीको सम्झाना भइरहने बताएका हुन्। नाटकीय परिवर्तन भएन भने आज प्रम केपी शर्मा ओलीले संसदमा विश्वासको मत गुमाउनु हुनेछ। आजै राजीनामा आउला। फेरि प्रम बन्न सक्नुहोला, उनले लेखेका छन्, जे होस् अनेक विवादअसफलताका वावजुद लिम्पियाधुरासहितको चुच्चे नक्सा प्रकाशन र विखण्डनकारी सिके राउतलाई मूलधारमा ल्याउने कामको निम्ति ओलीको सम्झना भइरहने छ। नाटकिय परिवर्तन भएन भने आज प्रम  ले संसदमा बिश्वासको मत गुमाउनु हुनेछ।आजै राजीनामा आउला।फेरि प्रम बन्न सक्नुहोला।जेहोस् अनेक विवादअसफलताका वावजुद लिम्पियाधुरासहितको 'चुच्चे' नक्सा प्रकाशन र विखण्डनकारी सिके राउतलाई मुलधारमा ल्याउने कामको निम्ति ओलीको सम्झना भैरहने छ प्रधानमन्त्री ओलीले आज संसदमा विश्वासको मत लिन लागेका छन्। उनले विश्वासको मत गुमाउने निश्चत प्रायः भएको बेला अध्यक्ष थापाले यस्तो प्रतिक्रिया दिएका हुन्। संसदमा प्रधानमन्त्रीलाई विश्वासको पक्षमा मत दिन नेकपा एमालेले ह्वीप जारी गरेको छ। तर वरिष्ठ नेता माधव नेपाल पक्षका सांसदले भने आज (सोमबार) बिहानै सामूहिक राजीनामा दिने तयारी गरेका छन्। त्यस्तै जनता समाजवादी पार्टी (जसपा) ले सांसदहरूलाई आफ्नो विवेक प्रयोग गर्न भनेको छ। यद्यपि बाबुराम भट्टराई र उपेन्द्र यादव पक्षका सांसदले अविश्वासको पक्षमा मत दिने बताएका छन्। नेपाली कांग्रस र माओवादी केन्द्रले अविश्वासको पक्षमा मत दिने बताएका छन्।"
ओली सरकार पूर्ण रुपमा असफल भइसकेको छ: देउवा,"काठमडौँ: नेपाली कांग्रेसका सभापति तथा पूर्वप्रधानमन्त्री शेरबहादुर देउवाले केपी ओली नेतृत्वको सरकार पूर्ण रुपमा असफल भइसकेको दावी गरेका छन् । सोमबार प्रतिनिधिसभा बैठकमा देउवाले यस्तो बताएका हुन् । वर्तमान अवस्थाप्रति सरकार गैरजिम्म्वार रुपमा प्रस्तुत भएको भन्दै नेता देउवाले सरकारको कडा आलोचना गरेका थिए । 'एक वर्षअघि सरकारले आयात गरेको स्वास्थ्य सामग्रीमाथि भ्रषटाचार भयो । अहिले खोपमा भ्रष्टाचार भएको छ । यो भन्दा निर्लज्जता के हुनसक्छ ?' देउवाले सोधे 'कोरोना संक्रमणबाट आजको यो भयावह अवस्था आउनुमा सरकार जिम्मेवार छ ।' कोभिड रोकथाममा सरकारको भूमिकाप्रति देउवाले आक्रोश प्रकट गरेका थिए । अस्पतालमा आईसीयू, बेड र भेन्टिलेटरको अभावमा मानिसहरुको मृत्यु भइरहँदा प्रधानमन्त्रीले भने आत्मप्रचार गरिरहनु विडम्वना भएको भन्दै सरकारप्रति देउवाले आक्रोश व्यक्त गरे । 'कमिसनको कारण खोप आउन नसक्नु सरकारको मानवीयता र गैरजिम्मेबारी मात्र होइन, अक्षम्य अपराध हो। यो इतिहासले बिर्सिँदैन। आफ्ना गल्ली कमजोरीतर्फ आँखा चिम्लेर आत्मरत्तिमा रमाउनु र आत्म प्रशंसा गर्नु विडम्बना हो' देउवाले भनेका छन् । प्रधानमन्त्रीले जतिसुकै आत्मप्रचार गरे पनि सरकारको नैतिक चरित्र उदांगो भइसकेको उनो दावी थियो । यस्तै संविधानका मूल मर्म भत्काउने र हुकुमी शैलीमा शासन चलाउने चरित्र प्रधानमन्त्रीमा देखा परेको उनले बताए । संसद विघटनको प्रसंग कोट्याउँदै उनले यो सरकार संविधानप्रति प्रतिवद्ध नभएको समेत आरोप लगाए । देउवाले सोधेका थिए, 'यो अवस्था आउनुमा को जिम्मेबार ? अरुमाथि दोष थुपारेर प्रधानमन्त्री भाग्न पाउनुहुन्छ? यो सरकार पूर्ण असफल भएको छ। दम्भ र कुशासनकै कारण ओली सरकार असफल भएको छ । कोरोना खोपमा भ्रष्टाचार अक्षम्य अपराध हो, इतिहासले बिर्सिँदैन ।' देउवाले अघि भनेका छन्, 'संसद् पुनर्स्थापनपछि प्रधानमन्त्रीले नैतिकताका आधारमा राजीनामा दिनुपर्थ्यो, त्यो दिनुभएन। राज्य पद्धतिलाई भत्काएर संवैधानिक निकायहरूलाई निरीह बनाउने काम भयो। अध्यादेशमार्फत शासन गर्ने प्रयास भयो। संसदीय पद्धति र मर्यादालाई उपेक्षा गर्ने काम भयो। लोकतान्त्रित्रक पद्धति र विधिलाई भत्काइयो । संविधानलाई असफल बनाउने र वर्तमान राजनीतिक व्यवस्थालाई बद्नाम गर्ने काम भयो।' सरकार गठनदेखि नै संविधानको उलंघन गरेकोप्रति उनले आपत्ति जनाए । सभामुख र उपसभामुख फरकफरक दलको हुनुपर्ने संवैधानिक प्रावधान विपरित सरकार अगाडि बढेर संविधानको पालना नगरेको उनले बताए । यस्तै प्रधानमन्त्री ओलीले संवैधानिक परिषद् सम्बन्धी अध्यादेश ल्याएर त्यसको मर्यादामाथि प्रहार भएको आरोप लगाए । उनले बहुदलीय व्यवस्थामा प्रहारदेखि संसद अपहरण जस्ता काम भएको भन्दै उनले ओलीको आलोचना गरे ।"
"वामदेवले माधवपक्षलाई भने, एमाले विभाजन हुन्छ भने म सामेल हुनेछु","काठमाडौं : नेकपा (एमाले) नेता वामदेव गौतमले पार्टी विभाजित हुने अवस्था आए झलनाथमाधवसमूहमा लाग्ने धारणा राखेका छन्। उनले अध्यक्ष ओली २०७५ जेठ २ गतेसम्मको मानेर अगाडि नबढे ओलीको साथमा नहुनेसमेत स्पष्ट पारेका छन्। गौतमले आफ्ना प्रेस सहयोगी विश्वमणि सुवेदीमार्फत् दुई धारणा सार्वजनिक गर्दै सोमबार उक्त कुरा बताएका हुन्। वरिष्ठ नेता कमाधवकुमार नेपाल, झलनाथ खनाललगायतका नेता कमरेडहरुले नेकपा (एमाले) मै भएर समानान्तर गतिविधि गर्ने, कमिटीहरु बनाउनेजस्ता काममा मेरो सहमति छैन। गौतमले भनेका छन्, तर, यदि उहाँहरुले चाहे संसदको ४० प्रतिशतसहित वा त्यो बाहेकको अवस्थामा पनि पार्टी विभाजन गरेर जानुहुन्छ भने म त्यो पार्टीमा सामेल हुनेछु। प्रधानमन्त्री केपी शर्मा ओलीसँग नेकपा (एमाले) को स्थिति २०७५ जेठ २ गतेसम्मको मानेर अगाडि बढ्नुपर्छ भन्ने आग्रह गरेपनि ओलीले नमानेको बताउँदै गौतमले तपाईंको साथमा नभएको प्रष्ट पारेको जानकारी दिए।"
"अल्टिमेटमपछि ओलीले फेरि भने, 'आउनुस् सँगै बसौं, समाधान खोजौं'","काठमाडौं : एमालेका नेता माधव नेपाल पक्षका सांसदहरूले राजीनामा दिने तयारी गरिरहेका बेला एमालेका अध्यक्ष केपी शर्मा ओलीले सँगै बसेर आन्तरिक मतभेद समाधान गर्न अपिल गरेका छन्। सोमबार पौनै एघार बजेतिर ओलीले ट्वीट गर्दै यस्तो आग्रह गरेका हुन्। उनले भनेका छन्, 'आउनुस्, केही समस्या भए सँगै बसौं, छलफल गरौं र समाधान गरौं।' नेपाल पक्षले पार्टी एकीकरणअघि अर्थात २०७५ जेठ २ मा फर्किने सर्तसहित सोमबार बिहान नौ बजेसम्मको अल्टिमेटम दिएको थियो। तर कुनै स्पस्ट प्रतिबद्धता नआएपछि माधव पक्षका सांसदहरू संसद भवनमा पुगेका छन्। विश्वासको मतका लागि आग्रह गर्दै उनले भनेका छन्, 'नेकपा (एमाले) संसदीय दलका सबै माननीय सदस्यहरूलाई अवगत नै छ, प्रधानमन्त्रीले विश्वासको मत लिने प्रयोजनका लागि आज दिनको १ बजेबाट प्रतिनिधिसभाको विशेष अधिवेशन र बैठक बस्दैछ ।त्यस प्रयोजनका लागि प्रधानमन्त्रीको पक्षमा मतदान गर्न दलका तर्फबाट जानकारी गराइएको छ।' ओलीले हतारोमा कुनै पनि अनुचित निर्णयमा जान वाञ्छनीय नहुने बताउँदै भनेका छन्, 'यस्तो अवस्थामा आन्तरिक मतभेद वा असन्तुष्टि केही भए आपसी छलफलबाट समाधान गर्न सकिने नै छ। तसर्थ, हतारोमा कुनै पनि अनुचित निर्णयमा जान वाञ्छनीय नहुने कुरामा म सबै माननीयज्यूहरूको ध्यानाकर्षण गराउन चाहन्छु। आउनुस्, केही समस्या भए सँगै बसौं, छलफल गरौं र समाधान गरौं ।'"
विश्वासको मत माग्ने नैतिक अधिकार ओलीसँग छैन : प्रचण्ड,"काठमाडौं : पुष्पकमल दाहालप्रचण्डले प्रधानमन्त्री केपी ओलीलाई सदनले विश्वासको मत नदिने स्पष्ट पारेका छन् । सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै प्रचण्डले आफूले विघटन गरेको संसद्सँग विश्वासको मत माग्ने नैतिक अधिकार नभएको दाबी गरेका हुन्। यो सदनले विश्वासको मत दिँदैन। उनले भने,लोकतान्त्रिक अधिकार भित्रै प्रधानमन्त्री जीले विश्वासको मतको अपिललाई सम्मान गर्न चाहन्छु तर सरकार गठन भए यता गरेका कार्य हेर्दा विश्वासको मत प्राप्त गर्ने स्थिति छैन। उनले संविधान मर्म अनुसार नै संसद् पुन:स्थापना भएलगत्तै ओलीलाई नैतिकताको आधारमा राजीनामा दिन आग्रह गरेको स्मरण गरे। उनले देशमा कोरोना लागेजस्तै संविधानलाई पनि कोरोना लागेको भनेर व्यङ्ग्य गरे। उनले राष्ट्रिय समस्या प्रधानमन्त्री ओली कि म भनेरसमेत प्रश्न गरे। प्रचण्डले वामगठबन्धनको स्थायीत्व र विकास र समृद्धिको योजना तुहेको धारणा राखे।"
प्रतिनिधिसभाको विशेष अधिवेशनमा सम्बोधन गर्दै प्रधानमन्त्री ओली (लाइभ),"काठमाडौं : प्रधानमन्त्री केपी ओलीलाई विश्वासको मत लिनका लागि डाकिएको संसद्को विशेष अधिवेशनको दोस्रो बैठक सुरु भएको छ। बैठकको प्रारम्भमा प्रधानमन्त्री ओलीले संसद्लाई सम्बोधन गर्दै विश्वासको मतका लागि प्रस्ताव राखिरहेका छन्। त्यसउपर संसद्मा छलफल हुनेछ। छलफलपछि फेरि प्रधानमन्त्रीले जबाफ दिनेछन्। त्यसपछि त्यो प्रस्तावउपर मतदान हुनेछ। विश्वासको मत पाए ओलीले निरन्तरता पाउनेछन्। तर नेता एमालेका माधव नेपाल पक्षका सांसदहरू अनुपस्थित हुने निर्णय गरेकोले ओलीले विश्वासको मत पाउने संभावना छैन।जनता समाजवादी पार्टीको महन्थ ठाकूर र राजेन्द्र महतो समूह तटस्थ बस्ने निर्णय गरेको छ। उपेन्द्र यादव र बाबुराम भट्टराई पक्षले विपक्षमा मतदान गर्ने भएको छ। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार प्रधानमन्त्रीले विश्वासको मत लिन १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् ।"
"प्रधानमन्त्रीको विपक्षमा भोट हालौँ, नयाँ इतिहास बन्छ : प्रचण्ड","काठमाडौं : पुष्पकमल दाहाल प्रचण्डले दुई तिहाइको बहुमत प्रधानमन्त्री केपी शर्मा ओलीको दम्भका कारण भत्किएको बताएका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै प्रचण्डले ओलीजीको अहंकारले आज मुलुक यो हालतमा आइपुगेको धारणा राखे। प्रचण्डले आफूले विघटन गरेको संसद्सँग विश्वासको मत माग्ने नैतिक अधिकार ओलीसँग नभएको दाबी गरे। प्रचण्डले विश्वासको मत लिने प्रधानमन्त्रीको कदम नाटक मात्रै भएको टिप्पणी गरे । उनले लोकतान्त्रिक संस्था, पद्धति, परम्परा र विधिलाई छलेर अरु नै केही गर्न खोजेको हो कि भन्ने आशंका उब्जिएको बताए। ओलीले संसदलाई सरकारले अपमान र उपेक्षा गरेको उनले प्रतिक्रिया दिए। प्रचण्डले ओलीलाई प्रधानमन्त्री भएको पहिलो दिनदेखि नै संविधान र प्राप्त उपलब्धिहरुविरुद्ध क्रियाशील भएको आरोप लगाए । उनले प्रतिनिधिसभा विघटन गर्ने मनसायका साथ प्रधानमन्त्रीले विश्वासको मत मागेको होइन भन्ने आशंका भएको बताए। यो सदनले विश्वासको मत दिँदैन।उनले भने,लोकतान्त्रिक अधिकार भित्रै प्रधानमन्त्री जीले विश्वासको मतको अपिललाई सम्मान गर्न चाहन्छु तर सरकार गठन भए यता गरेका कार्य हेर्दा विश्वासको मत प्राप्त गर्ने स्थिति छैन। उनले धेरै प्रतिकुलताकाबीच वाम गठबन्धन भएको, कम्युनिष्ट पार्टीको एकता भएको दाबी गरे। उनले भने, गठबन्धनको प्रस्ताव लिएर जाने म नै हो। उहाँलाई प्रधानमन्त्रीको प्रस्ताव गर्ने पनि म मै हो र सरकरका गतिविधिले संविधानलाई पनि कोरोना लागे जस्तो भयो। आइसियुमा लागेर जस्तो स्थिति आएको छ ।आफूले डेढ वर्ष अगाडिबाट नै सर्वदलीय संयन्त्र बनाउन आग्रह गरेको बताउँदै प्रचण्डले कोरोना नियन्त्रणका लागि सर्वदलीय संयन्त्र बनाउन आह्वान गरे। आज प्रधानमन्त्रीले राखेको विस्वासको मतको विपक्षमा प्रधानमन्त्री सबैले पक्षमा हालौं भन्नुभयो उनले अन्तिममा भने, म चाहिँ प्रधानमन्त्रीजीबाहेक सबैले प्रधानमन्त्रीको विपक्षमा भोट हालौँ नयाँ इतिहास बन्छ।"
"हामी कतै लाग्दैनौं, तटस्थ बस्छौं : महन्थ",काठमाडौं : जनता समाजवादी पार्टी (जसपा) नेपालका अध्यक्ष महन्थ ठाकुरले प्रधानमन्त्री केपी शर्मा ओलीले राखेको विश्वासको प्रस्तावमा तटस्थ बस्ने बताएका छन्। सोमबार प्रतिनिधिसभा बैठकमा विश्वासको मत माग्ने प्रधानमन्त्री ओलीको प्रस्तावमाथि भएको छलफलमा भाग लिँदै ठाकुरले विश्वासका पक्षमा वा विपक्षमा मतदान नगरी तटस्थ बस्ने धारणा राखे। उनले कांग्रेस सभापति शेरबहादुर देउवा र माओवादी केन्द्रका अध्यक्ष प्रचण्डले पनि आफ्नो कुरा सुनेको तर कार्यान्वयन नगरेको भन्दै प्रधानमन्त्रीले कुरा पनि सुनेको र कार्यान्वयन पनि गरेको भन्दै आभारी प्रकट गरे। प्रधानमन्त्री ओलीले आफ्ना कुरा सुनेर माग पूरा गर्न अग्रसरता लिएकोमा धन्यवाद दिँदै उनले राजनीतिक आन्दोलनका दौरान मुद्दा चलाइएका केहीको मुद्दा फिर्ता भएपनि सबैको मुद्दा फिर्ता हुनुपर्ने माग गरे। सबै मुद्धा फिर्ता नभएर साथीहरू जेलमा भएकाले अहिले सरकारलाई विश्वास दिन सक्ने र अविश्वास गर्ने ठाउँमा पनि नरहेको ठाकुरको भनाइ थियो। उनले संविधान संशोधनमा त्रुटी भएकाले अहिलेको अवस्था आएको सुनाए। उनले संविधानले प्रधानमन्त्रीलाई कमजोर बनाएको टिप्पणी समेत गरे। उनले अहिले पनि संविधान संशोधनको माग रहेको बताए। अहिलेपनि आफूहरु विभेद र भेदभावको शिकार भइरहेका धारणा राखे। अहिलेको संविधानकै कारण आफ्ना नेताहरु जेल र तारेखमा बस्ने अवस्था रहेको ठाकुरको भनाई थियो। जनता समाजवादी पार्टी नेपाल (जसपा)ले प्रधानमन्त्री केपी ओलीले विश्वासको मत लिँदा सांसदलाई पक्ष वा विपक्षमा मत हाल्न ह्वीप जारी गरेको छैन। पार्टीले ह्वीप जारी नगर्ने भएपछि सोमबार सांसदले मतदान गर्दा विवेक प्रयोग गर्न पाउनेछन्।
कोरोनाविरुद्धका लडाइमा पक्ष र विपक्ष नभई एकजुट हुनुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले कोभिड१९ विरुद्धको अभियानमा सरकारका प्रयासमा साथ र सहयोग दिन आह्वान गरेका छन्। आफूमाथि विश्वास छ भन्ने स्पष्ट गर्न आह्वान गरिएको प्रतिनिधिसभाको अधिवेशनलाई सम्बोधन गर्दै उनले कोरोना नियन्त्रण गर्ने अभियानमा एकजुट भई रोगलाई पराजित गर्ने उत्तरदायित्व वहन गर्न सबैसँग आग्रह गरे। प्रधानमन्त्री ओलीले भने, 'विश्व समुदाय नै कोराना संक्रमणले व्याप्त छ, हामी पनि लडाइँ लडिरहेका छौँ। सरकारको ध्यान रोकथाम र उपचारमा केन्द्रित हुँदै आवश्यकताअनुसार लडाइँका कदमलाई विभिन्न ढंगले प्रभावकारी रुपमा अघि बढाइरहेको छ।' यति बेला सबै कोरोनाविरुद्धका लडाइँमा पक्ष र विपक्ष नभई सिद्धान्त र विचारलाई छाडेर भिन्नतालाई थाती राखेर एक जुट हुनुपर्ने उनले औँल्याए। प्रधानमन्त्री ओलीले भने, 'तर दुःखका साथ भन्नुपर्छ हामी त्यसरी जान सकेनौँ, हाम्रा गतिविधि, चिन्तन र प्रयास जे कुरामा केन्द्रित हुनुपर्थ्यो, त्यो हुन सकेन।' सरकार कोभिड र विकासका विषयमा केन्द्रित खोज्दा पनि सरकारले अनेकौं लाञ्छना र आरोप खेप्नु परेको बताउँदै उनले औषधि खरीदका नाममा भ्रष्टाचार गरियो भनी प्रधानमन्त्री र सरकारमाथि हिलो छ्याप्ने काम भएकामा आपत्ति जनाए। औषधि खरिदमा भ्रष्टाचार भएको पाइएमा सरकार छानबिन गरी जस्तोसुकै कारवाही गर्न तयार रहेको बताउँदै प्रधानमन्त्री ओलीले सरकारको सम्पूर्ण ध्यान कोरोना नियन्त्रणलाई केन्द्रित गरेर नयाँनयाँ अस्पताल र शय्या तयार गर्ने काम भइरहेको जानकारी दिए। अन्तर्राष्ट्रिय समुदायमा नेपालको स्थान स्वर्णकाल देखाउन लायक अवस्थामा पुर्याइएको उनले बताए। विश्वासको मत लिने सन्दर्भमा यस पटकको विशेष व्यवस्थाका रुपमा कोरोना प्रभावित सांसदका लागि बेग्लै कक्षमा मतदानको व्यवस्था छ। यसअघि प्रधानमन्त्री ओलीले विश्वासको मत लिन संविधानको धारा १०० को उपधारा (१) अनुरुप प्रस्ताव प्रस्तुत गरेका थिए। प्रधानमन्त्रीले कुनै पनि बखत आफूमाथि प्रतिनिधिभाको विश्वास छ भन्ने स्पष्ट गर्न आवश्यक वा उपयुक्त ठानेमा विश्वासको मतका लागि प्रतिनिधिसभासमक्ष प्रस्ताव राख्न सक्ने संवैधानिक व्यवस्था छ। मन्तव्यका क्रममा प्रमले प्रस्तावका पक्षमा मतदान गर्न सांसदसँग आग्रह गरे। प्रधानमन्त्रीको प्रस्तावमाथि केन्द्रित रही दलीय प्रतिनिधित्वका आधारमा सदस्यले आआफ्ना धारणा राख्नेछन्। सांसदको धारणा र उठाइएको प्रश्नमा प्रधानमन्त्री ओलीले जवाफ दिनेछन्। प्रधानमन्त्रीको जवाफपछि विश्वासको मतका लागि मत विभाजनसम्बन्धी प्रस्ताव निर्णयार्थ प्रस्तुत गरिने छ। मत विभाजनका क्रममा हुन्छ, हुन्न र दिन्न भन्ने तीन थरि मत जाहेर गर्ने व्यवस्था हुने छ। राष्ट्रपति विद्यादेवी भण्डारीले प्रधानमन्त्रीले आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठानेकाले प्रतिनिधिसभाको अधिवेशन आह्वान गरेकी हुन्।"
उपेन्द्रको प्रश्न : मधेसलाई उपेक्षा र अपमान गर्नेलाई किन दिने भोट ?,"काठमाडौँ: जनता समाजवादी पार्टीका अध्यक्ष उपेन्द्र यादवले केपी ओली नेतृत्वको सरकार मधेस र मधेसी मुद्दा प्रति अनुदार रहेको भन्दै उनको सरकारलाई विश्वासको मत नदिने बताएका छन् । सोमबार संसदलाई सम्बोधन गर्दै नेता यादवले जसपाका सांसदहरुले विश्वासको मत प्रस्तावको विपक्षमा मत जाहेर गर्ने जनाए । ओली सरकारले नै संघीयता र समावेशितालाई कुल्चने काम गरेको भन्दै यावदले फेरि विश्वासको मत दिनुको औचित्य नरहेको बताए । नागरिकता विधेयक, मधेस आन्दोलनको क्रममा मधेसी नेताहरुमाथि झुटा मुद्दा र सरकारबाट दमन जस्ता विभिन्न मुद्दाका कारण प्रधानमन्त्रीको भूमिका र गतिविधिप्रति आफूहरुलाई विश्वास नरहेको उनको भनाइ थियो । 'यही सरकारको पालामा हाम्रा साथीहरु जेलमा छन् । धेरैको गोली खाएर मृत्यु । संघीयता र समावेशिताको मर्मलाई सबैभन्दा धेरै यही सरकारले मिचेको छ । प्रधानमन्त्री ज्यू नै संविधान सच्याउने कुरा गर्दा मादल नबजाउनु भन्नुहुन्थ्यो अहिले आफैँ मादल बजाउँदै हुनुहुन्छ । कसलाई सुनाउन हो प्रधानमन्त्री ज्यू ? मधेसमा आन्दोलन भएर जनताले गोली खाँदा २४ वटा आँप खसेर जान्छ भन्नुभएको हैन ? ' स्वास्थ्यका कारण उत्पन्न वर्तमान अवस्थाप्रति पनि ओली सरकार उदासिन बनेको भन्दै नेता यादवले आक्रोश व्यक्त गरे । बिरामीहरु उपचार नपाएर छटपटाइरहँदा सरकार भने अयोध्यामा राम जानकीको रथजात्रा गरिरहेको भन्दै यादवले सरकारको आलोचना गरे । प्रधानमन्त्रीको संसद विघटनको निर्णयको प्रसंग कोट्याउँदै नेता यादवले भने 'विश्वास नै नभएको संसदबाट फेरि कुन नैतिकताले विश्वासको मत लिन खोज्दै हुनुहुन्छ ? विश्वासको मत किन दिने ? फेरि संघीयता र समावेशितालाई कुल्चनका लागि दिने ? ' प्रधानमन्त्रीले नै इतिहासमै सबैभन्दा धेरै समावेशितालाई कुल्चने काम गरेको र संघीयताका मर्म मिच्ने काम गरेको भन्दै यादवले टिप्पणी गरेका थिए । प्रदेशका अधिकार कानुन बनाएरै प्रधानमन्त्रीले खोस्ने काम गरेको र समावेशी मान्यतालाई बेवास्ता गर्दै नियुक्ति गरेकोमा यादवो आपत्ति थियो । यादवले भनेका छन्, 'प्रधानमन्त्रीजीको कुरामा पहिले त विश्वास लागेको थियो । पहिले भन्नुभएको थियो समृद्ध नेपाल, सुखी नेपाली । तर त्यस्तो हैन, आज दरिद्र नेपाल दुखी नेपाली को अवस्था छ ।'"
मध्यरातमा माधवले पठाए ओलीलाई अन्तिम पत्र : २०७५ जेठ २ मा फर्किनुस् नत्र आजै राजीनामा,"काठमाडौं : एमाले नेता माधव नेपालले पार्टी एकताका लागि अध्यक्ष तथा प्रधानमन्त्री केपी ओलीसँग छ बुँदे अन्तिम पत्र पठाएका छन्। विभाजन रोक्न अन्तिम कसरत चलिरहेका बेला आइतबार राति नेपालले ओलीलाई यस्तो पत्र पठाएका हुन्। यी सर्तहरू पुरा गर्न सोमबार बिहान नौ बजेसम्मको अल्लटिमेटम दिइएको छ। नेपालले आफ्नो पत्रमा सर्वोच्चको फागुन २३ को फैसालाअनुसार एकीकरणअघि अर्थात २०७५ जेठ २ को अवस्थामा फर्किनुपर्ने सर्त राखेका छन्। पार्टीलाई एकीकरण अघिको संरचना र अवस्थामा क्रियाशील बनाएपछि मात्र विश्वासको मत दिन तयार हुने सन्देश उनले दिएका छन्। अध्यक्ष तथा प्रधानमन्त्री केपी ओलीको वक्तवय लगत्तै नेपालले यस्तो पत्र पठाएका हुन्। ओलीले विश्वासको मत लिन सोमबार संसद्को अधिवेशन बोलाएका छन्। सर्त पुरा नभए अधिवेशनअघि नै राजीनामा दिने तयार भएर बसेका छन् माधव पक्षीय सांसदहरू। उनीहरूले राजीनामा दिए ओली विश्वास मत लिन असफल हुनेछन् र वैकल्पिक सरकार बनाउन बाटो खुल्ला हुनेछ। सर्वोच्च फैसलापछि ओलीले बालुवाटारमा बैठक डाकेर एकपक्षीय रुपमा गरेका सबै निर्णयहरू खारेज हुनुपर्ने, गतिविधि अमान्य हुनुपर्ने सर्त राखेका छन्। ओलीले केन्द्रीय कमिटि विघटन गरेर नेपाललगायतका नेताहरूलाई जिम्मेबारीबाट हटाउँदै कारबाही गरेका थिए। माधव नेपाललगायतका ३० जना सांसदहरूलाई स्पष्टीकरण सोधेर कारबाहीको तयारीसमेत गरेका छन्। यी सबै निर्णय र कदम खारेज हुनुपर्ने सर्त माधवले राखेका छन्। सर्त पुरा नभए नेपाल पक्षका सांसदहरूले सोमबार बिहान नै राजीनामा दिने तयारी गरेका छन्। नयाँ पार्टी दर्ताको तयारी पनि लगभग भइसकेको छ। ओली पक्षको शनिबार बेलुका बसेको बैठकले ओलीसँग मिलेर जाने अवस्था नरहेको निश्कर्ष निकाल्दै कारबाही भोग्नुको सट्टा राजीनामाको विकल्प रोज्ने निर्णय गरेको थियो। यसबीचमा ओली पक्षसँग भएका सबै वार्ता र छलफल असफल भएपछि राजीनामा लागि आइतबार अपरान्ह माधव पक्ष संसद् भवन पुगेको थियो। राजीनामा लागि संसद् भवन पुगेको माधव पक्षसँग आइतबार अपरान्ह सिंहदरबारमा अन्तिम वार्ता भएको थियो।वार्ताका लागि ओलीले अर्थमन्त्री विष्णु पौडेल र उपनेता सुवास नेम्वाङलाई पठाएका थिए। त्यहाँ भएको छोटो वार्ता खासै सकारात्मक भएन। पार्टी एकताका लागि सोमबार बिहानसम्म पर्खिने भन्दै राजीनामा दिन गएको माधव पक्ष संसद भवनबाट फर्किएको थियो। त्यस लगत्तै प्रधानमन्त्री तथा अध्यक्ष ओलीले कसैलाई काखापाखा नगरिने र पक्षपात नगरिने भन्दै वक्तव्य निकालेका थिए। तर घुमाउरो रुपमा विभाजनमा लाग्नेहरूलाई अपराधीको संज्ञा दिदै यस्तो अपराधलाई इतिहासले माफ नगर्ने चेतावनी दिएका थिए। तर माधव पक्षले माग गरेजस्तो २०७५ जे७ २ को अवस्थामा फर्किने संकेत तथा फागुन २३ पछिका निर्णय र कदम सच्चाउने प्रतिवद्धता वक्तव्यमा छैन। ओलीको वक्तव्यपछि माधव पक्षले आन्तरिक छलफल गरेर अझै पनि ओली समूह जालझेल गरेर आफूहरूलाई फसाउने रणनीतिमा रहेको निश्कर्ष निकालेको थियो। ओलीबाट २०७५ जे७ २ को अवस्थामा फर्किने स्पस्ट रुपमा लिखित प्रतिवद्धता नभएसम्म ब्याक नहुने भन्दै राजीनामाका लागि तयार भएर बस्न आफू पक्षीय सांसदहरूलाई नेपालले निर्देशन दिएका छन्। स्रोतका अनुसार कांग्रेस र माओवादीसँग सत्ता साझेदारीको नेपाल पक्षको फाइनल डिल भइसकेकोले अब ब्याक हुने संभावना निकै कम रहेको छ। त्यो संकेत आइतबार बेलुकाकाो ब्रिफिङमा माधवले दिएका थिए। यी हुन् नेता नेपालले पत्रमा राखेका ६ वटा सर्तहरू :१) सर्वोच्च अदालतको फैसला तथा नेपाल कम्युनिष्ट पार्टी (एमाले) को विधान, नियमावली, आचारसंहिता अनुरूप २०७५ साल जेठ ३ गते पार्टी एकीकरण हुनुपूर्वको अर्थात जेठ २ गतेको स्थितिमा पार्टी, जनसंगठन र पेशागत सगठनका सबै संरचनाहरूलाई केन्द्रदेखि स्थानीय तहसम्म क्रियाशील तुल्याउने। २) नवौं राष्ट्रिय महाधिवेशको मार्ग निर्देशन र पार्टीको विधानविपरीत २०७७ साल फागुन २८ गते गरिएका केन्द्रीय कमिटी विघटन गर्ने लगायतका निर्णय रद्द गर्नुका साथै त्यसको आधारमा त्यसपछि भएका सबै निर्णयहरू खारेज गर्ने। ३) पार्टीलाई विधि, विधान र पद्धति अनुरूप सञ्चालन गर्ने। ४) पार्टीमा उत्पन्न अन्तरविरोध, मतभेद र विवादका कारण सिर्जित समस्याहरू तथा एकअर्काप्रति लगाइएका आरोपप्रत्यारोप एवम् समस्याहरूका बारेमा यथोचित समयमा समीक्षा गरी आवश्यक निर्णय गर्ने। ५) सरकार र पार्टीको बीचमा समन्वय र सुसम्बन्ध कायम गर्दै पार्टीको सिद्धान्त, नीति, कार्यक्रम र देश तथा जनताको सर्वोपरी हित, अपेक्षा र आवश्यकताअनुसार सञ्चालन गर्ने। ६) उक्त कुराहरूको आधारमा पार्टीलाई एकताबद्ध रूपमा अगाडि बढाउने। यथा समयमा राष्ट्रिय महाधिवेशन र विभिन्न तहका अधिवेशनहरू सम्पन्न गर्ने।"
"माधवको अल्टिमेटममा ओलीको बेवास्ता, सांसदहरू राजीनामा दिन संसद् भवनतिर","काठमाडौं : नेकपा एमालेका वरिष्ठ नेता माधव नेपाल पक्षका सांसदहरू राजीनामा दिन संसद् भवन नयाँ बानेश्वर जान लागेका छन् । नेता नेपालले सहमतिका लागि अध्यक्ष तथा प्रधानमन्त्री केपी शर्मा ओलीसामु प्रस्तुत गरेका सर्तहरूको सम्बोधन हुने सन्देश नआएपछि सांसदहरू राजीनामा दिन संसद् भवनतिर लागेका हुन्। हाल नेपाल पक्षमा ३३ जना सांसद रहेका छन् । जसमध्ये प्रत्यक्षतर्फ २३ र समानुपातिकका १० जना सांसद रहेका छन् । तर कति सांसदले राजीनामा दिने भन्ने संख्या भने अहिले बाहिर आएको छैन । नेता नेपालले आइतबार राति अध्यक्ष ओलीलाई सोमबार बिहान ९ बजेसम्मका लागि अल्टिमेटम दिँदै ६ बुँदे सर्त राखेका थिए ।यी सर्तहरू पुरा गर्न सोमबार बिहान नौ बजेसम्मको अल्लटिमेटम दिइएको छ। नेपालले आफ्नो पत्रमा सर्वोच्चको फागुन २३ को फैसालाअनुसार एकीकरणअघि अर्थात २०७५ जेठ २ को अवस्थामा फर्किनुपर्ने सर्त राखेका छन्। पार्टीलाई एकीकरण अघिको संरचना र अवस्थामा क्रियाशील बनाएपछि मात्र विश्वासको मत दिन तयार हुने सन्देश उनले दिएका छन्। अध्यक्ष तथा प्रधानमन्त्री केपी ओलीको वक्तवय लगत्तै नेपालले यस्तो पत्र पठाएका हुन्। ओलीले विश्वासको मत लिन सोमबार संसद्को अधिवेशन बोलाएका छन्। सर्त पुरा नभए अधिवेशनअघि नै राजीनामा दिने तयार भएर बसेका छन् माधव पक्षीय सांसदहरू। उनीहरूले राजीनामा दिए ओली विश्वास मत लिन असफल हुनेछन् र वैकल्पिक सरकार बनाउन बाटो खुल्ला हुनेछ। सर्वोच्च फैसलापछि ओलीले बालुवाटारमा बैठक डाकेर एकपक्षीय रुपमा गरेका सबै निर्णयहरू खारेज हुनुपर्ने, गतिविधि अमान्य हुनुपर्ने सर्त राखेका छन्। ओलीले केन्द्रीय कमिटि विघटन गरेर नेपाललगायतका नेताहरूलाई जिम्मेबारीबाट हटाउँदै कारबाही गरेका थिए। माधव नेपाललगायतका ३० जना सांसदहरूलाई स्पष्टीकरण सोधेर कारबाहीको तयारीसमेत गरेका छन्। यी सबै निर्णय र कदम खारेज हुनुपर्ने सर्त माधवले राखेका छन्।"
"संवैधानिक निकायमा नियुक्ति सिफारिस, को कहाँ? (सूचिसहित)","काठमाडौं : संवैधानिक परिषद्ले विभिन्न संवैधानिक आयोगमा रिक्त पदाधिकारीमा नियुक्तिका लागि सिफारिस गरेको छ । परिषद्ले लोकसेवा आयोगका अध्यक्षमा माधवप्रसाद रेग्मी तथा सदस्यमा माधव बेल्बासे, वीरबहादुर राई , उदय सिलवाल र मञ्जु कुमारीलाई नियुक्त गरेको छ । परिषद्को आइतबार बसेको बैठकले अख्तियार दुरुपयोग अनुसन्धान आयोगका रिक्त आयुक्तमा डाहरि पौडेल र डा सुमित्रा श्रेष्ठको नाम सिफारिस गरेको हो। त्यस्तै निर्वाचन आयोगका सदस्यमा सगुनशम्शेर जबरा तथा प्राकृतिक स्रोत तथा वित्त आयोगका सदस्यमा विपीनराज निरौला र सुधाकुमारी झालाई नियुक्तिका लागि सिफारिस गरिएको छ । राष्ट्रिय महिला आयोगका बाँकी सदस्यमा जया घिमिरे र सावित्राकुमारी शर्मा तिवारीलाई नियुक्तिका लागि सिफारिस गरिएको छ । राष्ट्रिय दलित आयोगका सदस्यमा सुन्दर पुर्कुटी, राष्ट्रिय समावेशी आयोगका अध्यक्षमा डा रामकृष्ण तिमिल्सेना तथा सदस्यमा पुष्पराज तिमिल्सिना र मानप्रसाद खत्रीलाई सिफारिश गरिएको छ । त्यस्तै आदिवासी जनजाति आयोगका सदस्यमा सूर्यबहादुर गुरुङ, मधेशी आयोगका सदस्यमा आभा कुमारी , थारु आयोगका सदस्य डा उमाशंकर चौधरी, मुस्लिम आयोगका सदस्यमा मोहमद सम्सुल हकलाई सिफारिस गरिएको छ। राष्ट्रियसभाका अध्यक्ष गणेशप्रसाद तिमिल्सिनाले परिषद्ले रिक्त संवैधानिक आयोगका अध्यक्ष तथा सदस्य नियुक्त गरेको जानकारी दिए । यसअघि बसेको परिषद्को बैठकले आधा मात्र पदाधिकारी नियुक्तिका लागि सिफारिस गरेको थियो । अहिले सबै संवैधानिक आयोग पूर्ण भएको छ । पदाधिकारीविहीन हुँदा आयोगहरुले संवैधानिक उद्देश्यानुरुप काम गर्न सकेका थिएनन् ।रासस"
पहिला जेठ २ मा फर्काउनुस् : नेपाल,"श्री केपी शर्मा ओली, विषय: पार्टीको एकता कायम राख्न आग्रह। नेपाल कम्युनिष्ट पार्टी (एमाले) र नेपाल कम्युनिष्ट पार्टी (माओवादी केन्द्र) को एकीकरण भई बनेको नेपाल कम्युनिष्ट पार्टी (ने क पा) गत फागुन २३ गते सर्वोच्च अदालतको फैसलाबाट विघटन भई उक्त दुई पार्टीहरू पूर्ववत् अवस्थामा रहने तथा पुन: एकता गर्ने भए निर्वाचन आयोगमा जानु भन्ने भएपछि पार्टी केन्द्रीय कमिटीको बैठक बोलाई छलफल गरिनु पथ्र्यो। त्यसो नगरी तपाईंले गत फागुन २८ गते पार्टीको नवौं राष्ट्रिय महाधिवेशनको मार्ग निर्देशन र पार्टी विधान मिचेर केन्द्रीय कमिटी भङ्ग गरी कथित राष्ट्रिय महाधिवेशन आयोजक कमिटी गठन गर्नुभयो। त्यसरी आयोजक कमिटी गठन गर्दा हामी लगायतका केन्द्रीय कमिटीका पदाधिकारी र सदस्यहरूलाई जिम्मेवारीबाट मुक्त गर्ने अत्यन्त स्वेच्छाचारी निर्णय गर्नुभयो। त्यतिले मात्र नपुगेर तपाईंले केन्द्रीय कमिटीका पदाधिकारी र स्थायी कमिटीका सदस्यसमेत चार जनालाई पार्टी सदस्यबाट नै निलम्बित गर्ने तानाशाही निर्णय गर्नुभयो। प्रतिनिधिसभाका हामी ३० जना सदस्यलाई आधारहीन र पूर्वाग्रहपूर्ण आरोप लगाउँदै स्पष्टीकरण सोध्नुभयो। पार्टी स्थायी कमिटीमा मनपरी किसिमले नियुक्ति गर्दै कार्यविभाजन गरी निर्देशन जारी गर्नुभयो। प्रदेश समन्वय कमिटीमा स्वेच्छाचारी किसिमले पजनी गर्दै तपाईंले अधिवेशनबाट निर्वाचित जिल्ला कमिटीहरूलाई विघटन गर्नुभयो। जनसंगठन र पेशागत संगठनहरूमा पनि त्यसरी नै स्वेच्छाचारी किसिमले आफ्नो गुट बाहेकका व्यक्तिहरूलाई जिम्मेवारीबाट हटाउनुभयो। तपाईंका यस्ता पार्टी विधानविपरीत तथा लोकतान्त्रिक मान्यताविपरीतका क्रियाकलापहरू सच्याउन हामीले विभिन्न समयका प्रत्यक्ष वार्ताहरूमा समेत आग्रह गर्यौं। तर, त्यसप्रति तपाईंले कुनै सुनुवाइ गर्नुभएन। यसबाट देश, जनता र पार्टीमा पर्ने असरप्रति असंवेदनशील भएर तपाईंले प्रतिनिधि सभामा यही वैशाख २७ गते विश्वासको मत लिने कुरा गर्नुभएको छ। यस्तो विषयमा समेत तपाईंले पार्टीभन्दा बाहिर समर्थनका लागि अनुनयविनय गर्नुभयो भने पार्टीमा आफ्नो गुटबाहेकको पंक्तिप्रति शत्रुवत् व्यवहार देखाइरहनु भएको छ। तपाईंले वार्ता गर्ने वा पार्टी एकता गर्ने भनी आफू निकट व्यक्तिहरूलाई खटाएझै गर्नुभएको काम कति नक्कली रहेछ भन्ने यही वैशाख २६ गते दिनुभएको अहंकार र विद्वेषपूर्ण वक्तव्यबाट छर्लङ्ग हुन्छ। वक्तव्यमा तपाईलें आफ्ना पार्टीको सिद्धान्त, विधान र नीति विरोधी क्रियाकलापहरूमा पर्दा हाल्न अरूमाथि प्रहार गर्नुभएको छ। यस्तो स्थितिमा निम्नलिखित कुराहरूको आधारमा मात्र तपाईंले विश्वासको मत लिने निर्णयबारे छलफल गरी निष्कर्षमा पुग्न सकिने यथार्थबारे जानकारी गराउन चाहन्छौं। १) सर्वोच्च अदालतको फैसला तथा नेपाल कम्युनिष्ट पार्टी (एमाले) को विधान, नियमावली, आचारसंहिता अनुरूप २०७५ साल जेठ ३ गते पार्टी एकीकरण हुनुपूर्वको अर्थात जेठ २ गतेको स्थितिमा पार्टी, जनसंगठन र पेशागत सगठनका सबै संरचनाहरूलाई केन्द्रदेखि स्थानीय तहसम्म क्रियाशील तुल्याउने। २) नवौं राष्ट्रिय महाधिवेशको मार्ग निर्देशन र पार्टीको विधानविपरीत २०७७ साल फागुन २८ गते गरिएका केन्द्रीय कमिटी विघटन गर्ने लगायतका निर्णय रद्द गर्नुका साथै त्यसको आधारमा त्यसपछि भएका सबै निर्णयहरू खारेज गर्ने। ३) पार्टीलाई विधि, विधान र पद्धति अनुरूप सञ्चालन गर्ने। ४) पार्टीमा उत्पन्न अन्तरविरोध, मतभेद र विवादका कारण सिर्जित समस्याहरू तथा एकअर्काप्रति लगाइएका आरोपप्रत्यारोप एवम् समस्याहरूका बारेमा यथोचित समयमा समीक्षा गरी आवश्यक निर्णय गर्ने। ५) सरकार र पार्टीको बीचमा समन्वय र सुसम्बन्ध कायम गर्दै पार्टीको सिद्धान्त, नीति, कार्यक्रम र देश तथा जनताको सर्वोपरी हित, अपेक्षा र आवश्यकताअनुसार सञ्चालन गर्ने। ६) उक्त कुराहरूको आधारमा पार्टीलाई एकताबद्ध रूपमा अगाडि बढाउने। यथा समयमा राष्ट्रिय महाधिवेशन र विभिन्न तहका अधिवेशनहरू सम्पन्न गर्ने। हामीले नेपाल कम्युनिष्ट पार्टी (एमाले) मात्र होइन, नेपालको कम्युनिष्ट आन्दोलनको एकताको रक्षा तथा देश, जनता र पार्टीको हितका लागि अगाडि सारेका उपयुक्त कुराहरूलाई गम्भीर रूपमा ग्रहण गरी समस्याको समाधानको दिशामा अग्रसर हुन तपार्ईं र तपाईं निकट सबै नेता, कार्यकर्ता र सदस्यहरूलाई आह्वान गर्दछौं। हाम्रा उक्त जायज आवाजहरूलाई बेवास्ता गरियो भने तपाईं पार्टी विभाजन गर्दै देश, जनता र लोकतन्त्रलाई अन्योल र दिशाहीन तुल्याउन उद्दत रहनुभएको भन्ने अर्थ लाग्ने स्पष्ट छ। त्यस्तो स्थितिमा हामी देश र जनताको सर्वोपरी हित तथा पार्टी र लोकतन्त्रको रक्षाका लागि प्रतिनिधि सभाको सदस्य नै त्याग गर्ने लगायतका जस्तोसुकै पाइला चाल्न पनि बाध्य हुने स्थिति उत्पन्न हुनेछ। यसका लागि पनि जिम्मेवार तपाईं नै हुनुहुनेछ। नेपाल कम्युनिष्ट पार्टी (एमाले) को नवौं राष्ट्रिय महाधिवेशनको मार्ग निर्देशन र पार्टी विधानको रक्षार्थ सञ्चालित अभियानकर्ता स्थायी कमिटी, केन्द्रीय कमिटी र अन्य सबै कमिटी, नेता र कार्यकर्ताहरूको तर्फबाट माधवकुमार नेपालवरिष्ठ नेता,नेपाल कम्युनिष्ट पार्टी (एमाले)।"
विश्वास लिन कडा कसरत,"काठमाडौं : प्रधानमन्त्री केपी शर्मा ओलीले सोमबार स्वेच्छिक विश्वासको मत लिँदैछन्। विपक्षी शक्तिको सत्ताच्युत गठबन्धन र आफ्नै पार्टी एमालेको तिक्ततापूर्ण कलहबीच उनी आफूमाथि संसद्को विश्वास खोज्दैछन्। वरिष्ठ नेता माधवकुमार नेपाल र झलनाथ खनालले ओलीविरुद्ध समानान्तर समिति देशव्यापी बनाउँदै लगेका छन्। ओलीलाई विश्वास दिनुअघि नै राजीनामा गर्ने उक्त खेमाको धम्की अन्तिम घडीसम्म छँदैछ। त्यसैले ओलीको विश्वास पाउन सबैभन्दा ठूलो चुनौती आन्तरिक विश्वासकै संकट बनेको छ। ओली नेतृत्वमा २०७४ सालमा भएको निर्वाचनमा तत्कालीन एमालेमाओवादी गठबन्धनले झन्डै दुईतिहाई मत पाएको थियो। त्यही बलमा सत्तामा आएका ओलीको राजनीतिमा ३८ महिना सुखद रहेन। २ सय ७५ जनाको प्रतिनिधि सभामा एमालेले १ सय २१ र माओवादी केन्द्रले ५३ सिट ल्याए। २०७४ फागुन ३ मा संविधानको धारा ७६ (२) बमोजिम ओलीको नेतृत्वमा एमाले र माओवादीको संयुक्त सरकार बन्यो। २०७५ जेठ ३ मा एमाले र माओवादीबीच एकीकरण भई नेकपा बन्यो। तर, ओलीलाई सत्ताबाट ओराल्ने आन्तरिक खेल बढ्दै गयो। त्यसमा अर्का अध्यक्ष पुष्पकमल दाहाल र नेपालको मोर्चाबन्दी भयो। त्यसकै सेरोफेरोमा राजनीति दुई वर्ष मडारियो। अन्तत: प्रतिनिधिसभा विघटन, पुन:स्थापना र नेकपा एकीकरण खारेजीको अदालती फैसलासँगै त्यसले नयाँ मोड लियो। नेकपा विवादको चरणचरणमा दाहालनेपाल मिलेर ओलीलाई साधारण सदस्यसमेत नरहने गरी निष्कासनको निर्णय गरेका थिए। र, नेपाल दोस्रो अध्यक्ष र दाहाल संसदीय दलको नेता घोषित भएका थिए। जब एमालेमाओवादी छुट्टिए, नेपाल समूहसहित एमालेमै फर्किए। तर, पुरानो अहम्मा दुवै नेता अल्झिए। फागुन २८ मा ओलीले आफूपक्षीय नेताहरूको मात्र भेला गराएर महाधिवेशन आयोजक समिति बनाए। त्यसमा अध्यक्ष र महासचिवबाहेक सबै पद खारेज गरिए। नेपाल पक्षका नेताहरू जिम्मेवारीविमुख गराइए। माओवादीबाट आएका २२ नेताले जिम्मेवारी पाए। नेपालले अहिले त्यही निर्णय खारेजीको अडान राख्दै आएका छन्। ओली भने त्यसलाई कायमै राख्न चाहन्छन्। यही अहम्का कारण पार्टी फुट्ने चरणमा पुगेको छ। नेपालसहित एमालेकै नेता ओलीलाई सत्ताच्युत गराउने अभियानमा छन्। त्यही परीक्षामा ओलीले आफूलाई उतारेका छन्। माधव पक्षबाट राजीनामाको धम्की माधव नेपाल पक्ष राजीनामा असस्त्र प्रयोग गरेर पार्टीमा आप्नो माग पूरा गराउन प्रयासरत छन्। उनीहरूले सोमबार बिहान ९ बजेसम्मका लागि अध्यक्ष ओलीलाई आफ्ना माग पूरा गर्न समय दिएका छन्। एमालेको माधव पक्षका सांसदले राजीनामा बुझाउन चेतावनी दिएका छन्। विशेष अधिवेशन सुरु हुनु पूर्व सामूहिक राजीनामा दिने नेपाल पक्षका सांसद मेटमणि चौधरीले जानकारी दिए। आइतबारै बुझाउने भनेको हो। तर, तयारी पुगेन। सोमबार साढे ९ बजे नै सिंहदरबार पुगेर राजीनामा दिन्छौं, सांसद चौधरीले भने। उनले समानुपतिकसमेत गरेर राजीनामा दिने सांसदको संख्या ३० जना हुने दाबी गरे। पार्टी एकता विषयमा माधवकुमार नेपाल तथा ओली पक्षका सुवास नेम्बाङ र विष्णु पौडेलबीच आइतबार सिंहदरबारमा वार्ता भयो। यो संवादले कुनै प्रगति भएन। गत बुधबारबाट पार्टी एकढिक्का बनाउने विषयमा संवाद सुरुवात भएको थियो। दोस्रो तहका नेताको प्रयास सफल हुन सकेन। नेम्बाङ, पौडेल, सुरेन्द्र पाण्डे, योगेश भट्टराई, गोकर्ण विष्ट र घनश्याम भुसालबीच पटकपटक छलफल भयो। कार्यदल बनाएर अघि बढ्ने सम्मको सहमति भयो तर नेपाल अडानबाट पछि नहटेपछि निश्कर्षमा पुग्न सकेन । माधव नेपाल पक्षको २०७५ जेठ २ को अवस्थामा फर्किनु पर्ने अडान कायम छ। संस्थापन पक्ष जेठ २ को अवस्थामा फर्किनु परे पनि पार्टीबाट छलफल गरेर निश्कर्षमा पुग्न सकिने बताउँदै आएको छ। संस्थापन पक्षका एक नेताले भने, प्रधानमन्त्रीले भन्नुभएको छ, पार्टीमा आउनुहोस्, यही छलफल गरौं, जहाँ फर्किने हो, त्यो छलफल पछि निश्कर्षमा पुगौं। तर, उहाँहरू छलफलमै नआउने, छुट्टै हिँड्ने, राजीनामाको हल्ला चलाउने, अनि कहाँ निश्कर्षमा पुगिन्छ त ? एमालेको उपनेता सुवास नेम्बाङले निश्कर्षमा नपुगे पनि संवाद जारी रहेको बताए। पार्टीले कसैलाई काखापाखा गर्दैन : ओली नेकपा एमालेका अध्यक्ष एवं प्रधानमन्त्री केपी शर्मा ओलीले पार्टीले कसैलाई काखापाखा वा पक्षपात नगर्ने स्पष्ट पारेका छन्। भ्रम फैलाएजस्तो र हल्ला चलाइएजस्तो पार्टीले कसैलाई पक्षपात नगरेको उनको दाबी छ। उनले पार्टीलाई मजबुत पार्दै अघि बढ्ने महान कार्यमा सरिक हुनसमेत आह्वान गरेका छन्। यो पार्टी हामीले बनाएको हाम्रो पार्टी हो। यस पार्टीका इमान्दार नेता कार्यकर्तापार्टीलाई हानी पुग्ने र आन्दोलनलाई क्षति पुर्याउने कुनै पनि क्रियाकलापमा संलग्न हुँदैनन् भन्नेमा म विश्वस्त छु, अध्यक्ष ओलीले भनेका छन्, भ्रम फैलाइए जस्तो र हल्ला चलाइए जस्तो पार्टीले कसैलाई पनि काखापाखा वा पक्षपात गर्दैन। म यो कुरामा सबैलाई आश्वस्त पार्न चाहन्छु। तसर्थ पार्टीलाई मजबुत पार्दै अघि बढ्ने महान कार्यमा सरिक हुन म सबैमा आग्रह गर्दछु। उनले राणा शासनको अन्धकार युगमा सुन्दर भविश्य र संकल्पका साथ स्थापित, संगिठत र सक्रिय भई अघि बढेको वामपन्थी आन्दोलन धेरै सहिदको बलिदान, धेरै अग्रजका मार्गदर्शन र योगदानबाट यहाँ आइपुगेको स्पष्ट पारेका छन्। राष्ट्रिय राजनीतिको मूल प्रवृत्ति र प्रवाह बनेको छ, उनले भनेका छन्, जनताको आशा भरोसा र विश्वासको केन्द्र यो पार्टी नेकपा (एमाले)लाई अझ सुदृढ र एकताबद्ध बनाउँदै अगाडि बढाउनु पर्ने प्रमुख दायित्व आजको पुस्ताको हो। ओलीले माधव नेपाल पक्षका गतिविधितर्फ लक्षित गर्दै कतिपय व्यक्तिमा वैयक्तिक स्वार्थ, अहंकार, असन्तुष्टि र इश्र्या रहेको बताएका छन्। यस आन्दोलनलाई उनीहरूको स्वार्थपूर्तिको माध्यम वा त्यसको शिकार बनाउन नहुने उनको भनाइ छ। आफ्नो पार्टीलाई फुटाउन, ढाल्न, पराजित गर्न र विरोधीहरूका स्वार्थलाई मलजल गर्न कतै फ्लोरक्रस गर्ने, कतै अविश्वास प्रस्ताव राख्ने र कतै केही नलागे सामूहिक राजीनामा गरीगराई आफ्नो राजनीतिक जीवन नै समाप्त पारेर भए पनि पार्टीलाई पछारी छाड्नेजस्ता हानिकारक प्रयास भएका छन्, उनले भनेका छन्, कुनै पनि तहमा पार्टीका सरकारलाई ढालिछाड्ने र विरोधीहरूको दिग्विजय गराएर उत्सव मनाउनेजस्ता घातक र दु:खद् प्रवृत्तिहरू पनि आज देखा परेका छन्। यी प्रवृत्ति कुनै पनि हिसावले उपयुक्त होइनन् र यी हानिकारक छन्। उनले इतिहासले कसैलाई माफी नगर्नेसमेत बताएका छन्। यस्ता क्रियाकलापमा सरिक हुनेलाई इतिहासले माफी गर्ला ? सोचौं, भोलि हामी जनतालाई के जवाफ दिन्छौं ? तसर्थ, यस्तो अपराध कर्ममा जानी नजानी कुनै पनि हिसावले संलग्न नहुन म पार्टी अध्यक्षको हैसियतले सबैलाई हार्दिक आह्वान र आग्रह गर्दछु, उनले भने। एमालेको ह्वीपप्रधानमन्त्री केपी शर्मा ओलीलाई विश्वासको मत दिन नेकपा एमालेले आफ्ना सांसदलाई ह्वीप जारी गरेको छ। संसदीय दलका प्रमुख सचेतक विशाल भट्टराईले एमाले सांसदलाई पत्र लेखी सोमबारको प्रतिनिधिसभा बैठकमा उपस्थित भई विश्वासको मतको पक्षमा मत दिन निर्देशन दिएका छन्। ओलीले वैशाख २७ गतेको दिनको १ बजे नेपालको संविधानको धारा १०० उपधारा १ बमोजिम विश्वासको मत लिँदैछन्। राजनीतिक दलसम्बन्धी ऐन २०७३ को दफा २८ र नेकपा एमाले संसदीय दलको विधान,२०७७ को धारा २४ बमोजिम ह्वीप जारी गरेको प्रमुख सचेतक भट्टराईले जानकारी गराएका छन्। कोभिडको कारण प्रतिकूल अवस्थाका संसद अधिवेशनको पूर्वसन्ध्यामा संसदीय दलको बैठक राख्न सम्भव नभएको पनि उनले स्पष्ट पारेका छन्। जसपा सांसदलाई स्वेच्छा प्रधानमन्त्रीको विश्वासको मतको विषयमा जनता समाजवादी पार्टीले आफ्ना सांसदलाई ह्वीप नलगाउने भएको छ। महन्थ ठाकुर र राजेन्द्र महतो समूह तटस्थ बस्नुपर्ने र डाबाबुराम भट्टराई उपेन्द्र यादव समूह विपक्षमा मतदान गर्ने अडानमा रहेका कारण जसपाको पदाधिकारी बैठकले ह्वीप नलगाउने निर्णय गरेको हो। जसपा नेता राजकिशोर यादवले सांसदलाई खुला छोड्ने लोकतान्त्रिक परिपार्टी अवलम्बन गर्दै ह्वीप जारी नगर्ने निर्णय पार्टीले गरेको जानकारी दिए। तर, विश्वासको मतको विपक्षमा मतदान गर्ने निर्णय भएको उनले बताए। ह्वीप पनि कसैलाई लाग्दैन। तटस्थ बस्न चाहने तटस्थ बस्नु हुन्छ। विपक्षमा हाल्ने साथीहरू मतदान गर्न सक्नुहुन्छ, निर्णयबारे नेता यादवले भने, सांसदलाई स्वविवेक प्रयोग गर्न दिने निर्णय गरेका छौं। पदाधिकारी बैठक अघि जसपा नेता ठाकुर र महतोले प्रधानमन्त्री केपी शर्मा र विपक्षी दलको नेता शेरबहादुर देउवालाई छुट्टाछुट्टै भेट गरेका थिए। भेटमा उनीहरूले तटस्थ बस्ने जानकारी गराएका थिए। तर, संघीय परिषद्का संयोजक बाबुराम भट्टराईको निवासमा भएको पदाधिकारी बैठले सांसदलाई स्वविवेकको प्रयोग गर्ने दिने निर्णय भएको हो। राजमोले विश्वासको मत नदिने राष्ट्रिय जनमोर्चा पार्टी (राजमो)ले प्रधानमन्त्री केपी ओलीलाई विश्वासको मत नदिने निर्णय गरेको छ। केपी ओली सरकारले देशलाई अनिर्णयको बन्दी बनाउँदै विद्यमान संविधान, गणतन्त्र र संसदीय मूल्यमान्यता र विधि प्रक्रियाको उल्लंघन गरेको भन्दै प्रधानमन्त्री ओलीको विपक्षमा जाने बताएको छ। राष्ट्रिय जनमोर्चाका नेता आनन्द शर्माले यो सरकारले संवैधानिक व्यवस्था, बहुदलीय प्रजातान्त्रिक मूल्य, मान्यता र राजनीतिक नैतिकताको खिल्ली उडाएकोले प्रधानमन्त्रीको विश्वासको विपक्षमा मत जाहेर गर्ने निर्णय गरेको बताए। ओली नेतृत्वको केन्द्रीय सरकार र प्रदेश सरकारका यसप्रकारका हर्कतले देशको विद्यमान संविधान, गणतन्त्र र संसदीय मूल्य मान्यता र विधि प्रक्रियाको उल्लंघन भएको पार्टीले जनाएको छ। राष्ट्रिय जनमोर्चाले वर्तमान केन्द्र सरकारदेखि प्रदेश सरकारसम्म एक भएर ओलीको अधिनायकवादविरूद्ध लाग्ने जनाएको छ। नेता शर्माले नयाँ सरकार गठनमा पनि आफूहरूले सहयोग गर्ने बताए। तर, राष्ट्रिय जनमोर्चालाई केन्द्रदेखि प्रदेश सरकारमा सहभागी हुन भनिए तापनि सरकारमा भने सहभागी नहुने स्पस्ट पारेको छ। आफूहरूले सरकार बन्दा वामपन्थी भनेर साथ दिएको तर अब केपी ओली नसच्चिए साथ दिन नसकिने राष्ट्रिय जनमोर्चाले जनाएको छ।"
"ढुक्क हुनुस्, काखापाखा गर्दिनँ : ओली","राणा शासनको अन्धकार युगमा सुन्दर भविश्य र संकल्पका साथ स्थापित, संगिठत र सक्रिय भई अघि बढेको वामपन्थी आन्दोलन धेरै सहिदको बलिदान, धेरै अग्रजका मार्गदर्शन र योगदानबाट आज यस ठाउँमा आइपुगेको छ। राष्ट्रिय राजनीतिको मूल प्रवृत्ति र प्रवाह बनेको छ। जनताको आशा भरोसा र विश्वासको केन्द्र यो पार्टी नेकपा (एमाले)लाई अझ सुदृढ र एकताबद्ध बनाउँदै अगाडि बढाउनुपर्ने प्रमुख दायित्व आजको पुस्ताको हो। कतिपय व्यक्तिमा वैयक्तिक स्वार्थ, अहंकार, असन्तुष्टि र इश्र्या छन्। यस आन्दोलनलाई उनीहरूको स्वार्थपूर्तिको माध्यम वा त्यसको शिकार बनाउनु हुँदैन। आफ्नो पार्टीलाई फुटाउन, ढाल्न, पराजित गर्न र विरोधीहरूका स्वार्थलाई मलजल गर्न कतै फ्लोरक्रस गर्ने, कतै अविश्वास प्रस्ताव राख्ने र कतै केही नलागे सामूहिक राजीनामा गरीगराई आफ्नो राजनीतिक जीवन नै समाप्त पारेर भए पनि पार्टीलाई पछारी छाड्नेजस्ता हानिकारक प्रयास भएका छन्। कुनै पनि तहमा पार्टीका सरकारलाई ढालिछाड्ने र विरोधीहरूको दिग्विजय गराएर उत्सव मनाउनेजस्ता घातक र दु:खद् प्रवृत्तिहरू पनि आज देखा परेका छन्। यी प्रवृत्ति कुनै पनि हिसावले उपयुक्त होइनन् र यी हानिकारक छन्। के यस्ता क्रियाकलापमा सरिक हुनेलाई इतिहासले माफी गर्ला ? सोचौं, भोलि हामी जनतालाई के जवाफ दिन्छौं ? तसर्थ, यस्तो अपराध कर्ममा जानी नजानी कुनै पनि हिसावले संलग्न नहुन म पार्टी अध्यक्षको हैसियतले सबैलाई हार्दिक आह्वान र आग्रह गर्दछु। यो पार्टी हामीले बनाएको हाम्रो पार्टी हो। यस पार्टीका इमान्दार नेता कार्यकर्ता पार्टीलाई हानी पुग्ने र आन्दोलनलाई क्षति पुर्याउने कुनै पनि क्रियाकलापमा संलग्न हुँदैनन् भन्नेमा म विश्वस्त छु। भ्रम फैलाइए जस्तो र हल्ला चलाइए जस्तो पार्टीले कसैलाई पनि काखापाखा वा पक्षपात गर्दैन। म यो कुरामा सबैलाई आश्वस्त पार्न चाहन्छु। तसर्थ पार्टीलाई मजबुत पार्दै अघि बढ्ने महान कार्यमा सरिक हुन म सबैमा आग्रह गर्दछु। धन्यवाद केपी शर्मा ओलीअध्यक्ष"
इँटा भट्टाको खाल्डोमा डुबेर नाबालकको मृत्यु,विराटनगर : मोरङको रंगेली नगरपालिका९ स्थित एउटा इँटा भट्टाको खाल्डोमा डुबेर सोमबार एक नाबालकको मृत्यु भएको छ । देवी इँटा उद्योगले बनाएको खाल्डोमा जमेको पानीमा डुबेर १० वर्षीय अलीअर मियाँको ज्यान गएको हो । अलीअर सोही इँटा उद्योगका मजदुर भारत बिहारका भुसननीया मियाँका छोरा हुन् । भारतबाट परिवारसहित आएर रंगेलीमा बसेका भुसननीया इँटा भट्टामा काम गर्थे । प्रहरीका अनुसार खेल्दै जाने क्रममा नाबालक पानी जमेको खाल्डोमा खसेका थिए । खाल्डो चार फिटभन्दा गहिरो रहेको जानकारी प्रहरीले दिएको छ । डुबेर गम्भीर घाइते भएको अवस्थामा उद्धार गरेर उपचारका लागि रंगेली अस्पताल लैजाने क्रममा बालकको बाटैमा मृत्यु भएको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए । घटनाका बारेमा अनुसन्धान सुरु गरिएको उनले बताए ।
पाँच हजार ४३२ अक्सिजन सिलिण्डर वितरण,"काठमाडौं : नेपाल प्रहरीको सक्रियतामा देशभरका विभिन्न स्थानबाट पाँच हजार ४३२ थान अक्सिजन सिलिन्डर सङ्कलन गरेको छ। सङ्कलित सिलिण्डरमध्ये एक हजार ४४१ भरी रहेको र तीन हजार ९९१ खाली सिलिन्डर रहेका छन्। त्यसमध्ये चार हजार ५८९ वटा कोभिड अस्पताल र सम्बन्धित अक्सिजन प्लान्ट उद्योगलाई उपलब्ध गराइएको छ। बाँकी ८४३ अक्सिजन सिलिन्डर जिल्ला सङ्कट व्यवस्थापन केन्द्र तथा जिल्लास्थित प्रहरी कार्यालयमा राखी आवश्यकता अनुसार वितरण गरिने प्रहरी प्रधान कार्यालयले जनाएको छ। कतिपय खाली सिलिन्डरलाई भर्नका लागि डिपोमा पठाइएको प्रहरी प्रवक्ता प्रहरी वरिष्ठ उपरीक्षक बसन्तबहादुर कुँवरले जानकारी दिए। आवश्यकताभन्दा बढी अक्सिजन सिलिन्डर होल्ड गर्ने अस्पताल, व्यक्ति लगायत अन्य सङ्घसंस्था तथा स्वास्थ्य प्रयोजनबाहेक अन्य प्रयोजनमा प्रयोग गर्ने उद्देश्यले विभिन्न उद्योग, कलकारखाना, कवाडी, ग्यास वेल्डिङ, पसल तथा गोदाममा स्टक गरी राखेका अक्सिजन सिलिन्डर नियन्त्रणमा लिई स्वास्थ्य तथा जनसंख्या मन्त्रालयले निर्धारण गरेको संख्या अनुसार वितरण गरिएको प्रहरीले जनाएको छ। नयाँ भेरियन्ट सहितको कोभिड१९ को दोस्रो चरणको सङ्क्रमणको कारण महामारीले चरम रुप लिइरहेको विषम परिस्थितिमा यसको सङ्क्रमण रोकथाम, नियन्त्रणका लागि नेपाल प्रहरीले सिलिण्डर सङकलनमा सक्रियता बढाएको हो। स्वास्थ्य प्रयोजन बाहेक अन्य प्रयोजनका लागि स्टक राख्ने व्यक्ति तथा सम्बन्धित निकायलाई आवश्यक कारबाहीका लागि थप अनुसन्धान समेत भइरहेको जनाइएको छ। जथाभावी रुपमा मौज्दात गरेको पाइए प्रहरी कारबाही हुने चेतावनी दिइएको छ।"
ललितपुरमा अक्सिजन भर्नेको चाप (फोटोफिचर),"काठमाडौं : कोरोनाबाट सङ्क्रमितको उपचारका लागि अक्सिजन अत्यावश्यक भएपछि अक्सिजन उद्योगमा सवारी साधन र मानिसको चाप भएको छ। पछिल्लो समयमा राजधानीका केही अस्पतालमा समेत अक्सिजनको अभाव देखिएको हो। तर गिरोहले भने यसको कालोबजारी गर्न थालेको भेटिएको छ। अक्सिजनको अभाव भएपछि केही अस्पतालले पूर्ण क्षमतामा कोरोना सङ्क्रमितको उपचार गर्न नसकिएको जनाएका छन् । चिकित्सकहरूले कोरोनाको न्यू भेरियन्टबाट ग्रसित अधिकांश बिरामीलाई अक्सिजनको जरुरी हुने बताउँदै आएका छन् । अक्सिजनको पर्याप्त उपलब्धता भए मात्र थुप्रै सङ्क्रमितको ज्यान जोगाउन सकिने उनीहरूको भनाइ छ। भविष्यका लागि भन्दै धेरैले घरघरमा अक्सिजनका सिलिन्डर जुटाएर राखेका छन्। अझ पछिल्लो समय स्थानीय तहले अक्सिजनसहितको आइसोलेसन बनाएर अक्सिजन थुपारेर राखेका छन्। यी सबै गतिविधिले बजारमा अक्सिजन ग्यासको अभाव बढाएको छ। नेपालमा अहिले अक्सिजन सिलिण्डर छ हजार २८८ रहेको र दैनिक एक हजार ४११५ लिटर खपत भइरहेको जनाइएको छ । सरकारले अक्सिजन अभाव हुन नदिन चीन सरकारबाट खाली अक्सिजनका २० हजार सिलिण्डर ल्याउन थालेको छ । स्वास्थ्य तथा जनसङ्ख्या मन्त्रालयले अक्सिजन प्रयोग गरिने उद्योगधन्दा केही समयका लागि बन्द गर्न उद्योग, वाणिज्य तथा आपूर्ति मन्त्रालयलाई आग्रह गरेको छ । स्वास्थ्य मन्त्रालयले उद्योग मन्त्रालयलाई पत्र लेख्दै कोभिड१९ का सङ्क्रमितको उपचारमा अक्सिजन अभाव हुन नदिनका लागि उद्योगधन्दा केही समय बन्द गर्न आग्रह गरेको हो । कोभिड१९ संकट व्यवस्थापन केन्द्रका संयोजक ईश्वर पोखरेलका निर्देशनमा सङ्क्रमितका उपचारमा अक्सिजन अभाव हुन नदिनका लागि उद्योग, वाणिज्य तथा आपूर्ति मन्त्रालयका सहसचिव प्रेमकुमार श्रेष्ठका संयोजकत्वमा छ सदस्यीय कार्यदल गठन गरिएको छ। सर्वसाधारणलाई कोभिड१९ महामारीमा कुनै समस्या भए केन्द्रले तीन हटलाइन नम्बरमा सम्पर्क गर्न अनुरोध गरेको छ । उपप्रधानमन्त्रीका प्रेस सल्लाहकार गणेश पाण्डेका अनुसार सर्वसाधारणलाई ०१४२७१७३०, ०१४२८६६६० र टोलफ्री नम्बर ११४० मा सम्पर्क गर्न अनुरोध गरिएको छ । ललितपुरको औद्योगिक क्षेत्रस्थित कारखानामा सिलिन्डरमा अक्सिजन भर्न सवारी साधनको चाप बढेको छ। सोमबार लामो समयसम्म अस्पतालका गाडी र सर्वसाधरण समेत अक्सिजन भर्न लाइनमा बसेका थिए। ललितपुरको औद्योगिक क्षेत्रस्थित कारखानामा सिलिन्डरमा अक्सिजन भर्न लामबद्ध सवारी साधन र कामदार । तस्बिर : सुनीता डंगोल"
अक्सिजन सिलिण्डर लिन वाइड बडी जहाज आज बेइजिङ उड्दै,"काठमाडौं : चीनबाट अत्यावश्यक स्वास्थ्य सामग्री लिन राष्ट्रिय ध्वजाबाहक नेपाल वायुसेवा निगम (नेपाल एयरलाइन्स)को वाइड बडी ए३३० जहाज सोमबार राति चीनको राजधानी बेइजिङ जाने भएको छ । चीन सरकारले अनुदानमा दिएका अक्सिजन सिलिण्डर र भेन्टिलेटर लिन वाईड बडी जहाजले बेइजिङमा उडान भर्न लागेको निगमले जनाएको छ । वाइड बडी जहाजले चीनबाट ४०० थान अक्सिजन शिलिण्डर र २० थान भेन्टिलेटर नेपाल ल्याउनेछ । उक्त प्रयोजनका निम्ति निगमको वाइड बडी जहाज राति ११:३० बजे बेइजिङ प्रस्थान गर्ने र मङ्गलबार अपराह्न २ :३५ बजे त्रिभुवन अन्तरराष्ट्रिय विमानस्थलमा अवतरण गर्नेछ । निगमका प्रवक्ता करिश्मा श्रेष्ठले स्वास्थ्य तथा जनसङ्ख्या मन्त्रालयको आग्रह र संस्कृति, पर्यटन तथा नागरिक उड्डयन मन्त्रालयसँगको समन्वयबमोजिम चीनबाट अक्सिजन शिलिण्डरसहितका स्वास्थ्य सामग्री लिन निगमले वाइड बडी जहाज पठाउन लागिएको जानकारी दिए । उनले आजको उडानमा २० थान भेन्टिलेटर ल्याउने भनिए पनि अहिलेसम्म १० थान मात्रै भेण्टिलेटर निगमसँग अपडेट भएको बताए। अहिलेको विपद्को अवस्थामा सरकारबाट निर्देशन भएमा कुनै पनि बेला अत्यावश्यक स्वास्थ्य सामग्री लिन निगम तयारी अवस्थामा रहेको प्रवक्ता श्रेष्ठले बताए । चीनले २० हजार अक्सिजन सिलिण्डर अनुदानमा दिने जनाइएको छ ।"
सवारी दुर्घटनमा स्कुटर चालकको मृत्यु,भक्तपुर : कोरोना भाइरस संक्रमण नियन्त्रण र व्यवस्थापनका लागि निषेधाज्ञा जारी रहेकैबीच आइतबार राति भक्तपुरमा सवारी दुर्घटना भएको छ । टिफरले ठक्कर दिँदा स्कुटर चालकको ज्यान गएको हो । महानगरीय प्रहरी परिसर भक्तपुरका अनुसार आइतबार राति जिल्लाको सूर्यविनायक नगरपालिका ६ सूर्यविनायक लु २ ख ४५८८ नम्बरको टिपरले बागमती प्रदेश ०२०२४ प १६८४ नम्बरको स्कुटरलाई ठक्कर दिएको थियो । अरनिको राजमार्गमा जगातीबाट सूर्यविनायकतर्फ जाँदै गरेको टिपरले विपरीत दिशाबाट आइरहेको स्कुटरलाई ठक्कर दिँदा घाइते भएका चालक सूर्यविनायक नपा ८ सिपाडोल जगाती बस्ने ४० वर्षीय राजाराम सुवालको मृत्यु भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार टिपरको ठक्करबाट गम्भीर घाइते भएका राजारामलाई उपचारको लागि सल्लाघारीस्थित डा इवामुरा मेमोरियल अस्पताल लगिएको थियो । इवामुरा अस्पतालमा उपचार सम्भव नभएपछि थप उपचारका आइतबार राती नै काठमाडौंको माइतीघरस्थित अन्नपूर्ण न्युरो अस्पताल रिफर गरिएको थियो । त्यहीं उपचारकै क्रममा सोमबार बिहान सम्बन्धित चिकित्सकले मृत घोषणा गरेको प्रहरी नायब उपरीक्षक गिरीले जानकारी दिए । प्रहरीले घटना गराउने सवारीसाधन र टिपरका चालक लमजुङ्गको बेशीसहर गाउँपालिका ११ घर भइ हाल काभ्रेको बनेपा नपा १३ साँगा बस्ने ३५ वर्षीय टार्जुन गुरुङलाई नियन्त्रणमा लिएका छन् । घटनाबारे थप अनुसन्धान भइरहेको भक्तपुर प्रहरीले जनाएको छ ।
लागुऔषध कारोबारीको घरबाट ७० केजी गाजा बरामद,वीरगन्ज : पर्साको बहुदरमाइ नगरपालिकास्थित लागुऔषध एक कारोबारीको घरबाट प्रहरीले ठूलो परिमाणमा गाजा बरामद गरेको छ । बहुदरमाइ नगरपालिका वडा नम्बर ९ विश्रामपुरका सोती कलवारको घरबाट प्रहरीले १६ वटा पोकामा रहेको ७० किलो ४ सय ८० ग्राम गाजा प्रहरीले बरामद गरेको हो । गोप्य सूचनाको आधारमा आइतबार साँझ जिल्ला प्रहरी कार्यालय पर्साबाट खटिएको प्रहरी टोलीले कलवारको घरमा छापा मारे खानतलासी गर्दा कलवारको सुत्ने कोठाको खाट मुनि लुकाएर राखिएको १६ वटा पोकामा रहेको गाजा बरामद गरेको हो । गाजाका कारोबारी कलवार भने प्रहरी उनको घरमा पुग्ना साथ मोटरसाइकलमा चढेर फरार भएकाले उनको खोजी भइरहेको पर्साका प्रहरी नायव उपरीक्षक ओम प्रकाश खनालले जानकारी दिए । बरामद गाजा जिल्ला प्रहरी कार्यालयमा राखेर कलवारविरूद्ध लागूऔषध गाँजासम्बन्धी कसूरमा मुद्दा दर्ता गरी अनुसन्धान अगाडि बढाइएको खनालले जानकारी दिए ।
"कोरोना ग्राफ : एकैदिन ९२७१ संक्रमित, १३९ जनाको मृत्यु, ४००७ डिस्चार्ज",काठमाडौं : पछिल्लो २४ घण्टामा थप ९ हजार २७१ जनामा कोरोना भाइरस संक्रमण पुष्टि भएको छ। १७ हजार ६२३ नमूनाको पीसीआर र ७८८ को एन्टिजेन परीक्षमा ९ हजार २७१ जनामा संक्रमण देखिएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले बताए। मन्त्रालयकाअनुसार सक्रिय संक्रमितको संख्या ९३ हजार १४१ पुगेको छ। यस्तै मन्त्रालयका अनुसार पछिल्लो २४ घणटामा थप १३९ जनाको कोरोनाबाट मृत्यु भएको छ। योसँगै नेपालमा कोरोनाबाट मृत्यु हुनेको संख्या ३ हजार ८५९ पुगेको छ। आज देशभर ४२७ जना क्वारेन्टाइनमा छन्। यस्तै पछिल्लो २४ घण्टामा ४ हजार ७ जना डिस्चार्ज भएका छन्।
टीकापुर अस्पतालमा दुई दिनमा ११ जनाको मृत्यु,"टीकापुर : कैलालीको टीकापुर अस्पतालमा उपचारका क्रममा थप पाँच जनाको मृत्यु भएको छ। आइतबार र सोमबार बिहानसम्म दुई दिनमा ११ जनाको मृत्यु भएको हो। गएरातिदेखि अहिलेसम्म मृत्यु हुनेमा टीकापुर नगरपालिकाका ३, जानकी र बर्दगोरिया गाउँपालिकाका ११ जना रहेका छन्। अस्पतालका मेडिकल सुपरीटेण्डेन्ट डाक्टर रेमकुमार राईकाअनुसार टीकापुर नगरपालिका१ का ५१ वर्षीया महिला, ७ का ६० वर्षीया महिला र ७ कै ६७ वर्षका पुरुषको मृत्यु भएको छ। त्यस्तै जानकी गाउँपालिका१ का ५८ वर्षका पुरुष र बर्दगोरिया गाउँपालिका४ का ४५ वर्षका पुरुषको समेत उपचारका क्रममा मृत्यु भएको छ। उनीहरु सबैलाई कोरोनाको लक्षण देखिएको डाक्टर राईले बताए। डाक्टर राईकाअनुसार मृतक सबैमा स्वासप्रश्वासमा र फोक्सोमा समस्या देखिनुका साथै अक्सिजनको मात्रा कम हुँदै गएको थियो। उनीहरुमध्ये कतिपयको कोरोना पोजेटिभ रिपोर्ट आएको र कतिपयको रिपोर्ट आएको छैन। रिपोर्ट आएपनि नआएपनि सबैजनामा कोरोनाको लक्षण देखिन्थ्यो मेसु डा राईले भनेअस्पतालमा उपचारका लागि आएका सबैजनामा यस्तै स्वास्थ्य समस्या देखिने गरेको छ। अस्पतालमा बिरामीको चाप अत्याधिक बढेको छ। बिरामीको चाप बढेसँगै अस्पतालमा उपचार गर्न कठिनाई भैरहेको मेसु डा राईले बताए। उनले अस्पतालको बरण्डामा राखेर बिरामीको उपचार गर्नु परिरहेको बताए। अक्सिजन जुटाउन स्थानीय सक्रिय उपचाररत बिरामीलाई तत्काल अक्सिजनको अभाव भएको छ। आइतबार अक्सिजनको अभावमा बिरामीले ज्यान गुमाएको समाचार सार्वजनिक भएपछि स्थानीय अक्सिजनको व्यवस्थापनका लागि आफैँ अग्रसर भएका छन। उनीहरुले अक्सिजन खरिदका लागि आर्थिक संकलन अभियान सुरु गरेका छन। अभियानमा देशविदेशमा रहेका थुप्रै व्यक्तिहरु सहभागी भइरहेका छन। अहिलेसम्म १५ लाख जति संकलन भइसकेको बताइएको छ। दोस्रो चरणको कोरोना फैलिएपछि टीकापुर नगरपालिकामा हालसम्म १९ जनाको ज्यान गएको छ। एकपछि अर्को व्यक्तिको ज्यान जान थालेपछि स्थानीयमा त्रास फैलिएको छ।"
एसईई र कक्षा १२ को परीक्षा स्थगित,काठमाडौं : राष्ट्रिय परीक्षा बोर्डले माध्यमिक शिक्षा परीक्षा (एसईई) र कक्षा १२ को परीक्षा स्थगित गरेको छ । सोमबार बिहान बसेको बोर्ड बैठकले एसईई र कक्षा १२ को परीक्षा स्थगित गर्ने निर्णय गरेको हो । बोर्डले एसईईको परीक्षा जेठ १३ गतेबाट र कक्षा १२ को परीक्षा जेठ २६ गतेबाट संचालन गर्ने तालिका सार्वजनिक गरेको थियो । बोर्ड बैठकले एसईई र कक्षा १२ को परीक्षा सञ्चालनबारे अध्ययन गर्न ५ सदस्यीय कार्यदलसमेत गठन गरेको छ ।
"मुस्ताङमा करेन्ट लागेर २ जना घाइते, एकको अवस्था गम्भीर",जोमसोम: मुस्ताङमा सोमबार करेन्ट लागेर २ जना व्यक्ति घाइते भएका छन् । घाइतेमध्ये एकको अवस्था गम्भीर रहेको जिल्ला प्रहरी कार्यालय मुस्ताङले जनाएको छ । मुस्ताङको वारागुङ मुक्तिक्षेत्र४ एक्लेभट्टी भन्ने स्थानमा बिद्युत पोलमा चढी हाईटेन्सन लाईनको तार तान्ने क्रममा अचानक करेन्ट लाग्दा बाग्लुङ जिल्ला जैमुनी नगरपालिका बस्ने ३२ वर्षीय मनबहादुर बहीक र निर्मल सापकोटा घाइते भएको जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले जानकारी दिए । उनका अनुसार करेन्ट लागेर घाइते भएका व्यक्तिलाई उपचारका लागि जिल्ला अस्पतालमा ल्याइएकोमा अस्पतालबाट रिफर गरी थप उपचारका लागि पोखरा पठाइएको छ । प्रहरीका अनुसार घाइतेमध्ये एकजना गम्भीर रहेको र निजको टाउकोमा चोट र पेटमा करेन्टले जलेको अवस्था छ । उक्त घाइते बोल्न नसक्ने अवस्थामा छन् । स्थानीयका अनुसार विद्युत तार विस्तारको क्रममा लापरवाहीका कारण काम नसकिँदै विद्युत प्रवाह छोडिएकाले अचानक करेन्ट लागेर घटना भएको बताइएको छ । घटना बारे प्रहरीले आवश्यक अनुसन्धान अघि बढाएको बताएको छ ।
