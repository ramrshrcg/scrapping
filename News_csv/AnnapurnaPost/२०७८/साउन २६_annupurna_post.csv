शीर्षक,विवरण
किन मधेस झरे महन्थ ?,"काठमाडौं : जसपा अध्यक्षबाट उपेन्द्र यादव पक्षले हटाउने निर्णय गरिरहेका बेला महन्थ ठाकुर सोमबार जनकपुरमा अगुवा कार्यकर्तासँग छलफलमा थिए। राजनीतिक जीवनको उत्तराद्र्धमा कठिन मोडमा पुगेका ठाकुर एक साताअघि मधेस झरेका हुन्। ठाकुरसँग यति बेला न पार्टी न त छ राजनीतिक विरासत। निर्वाचन आयोगले यादवलाई पार्टीको आधिकारिकता दिएपछि आफ्नो पक्षमा रहेका सांसदको पद कसरी जोगाउने भन्ने तनाव थपिएको छ, ठाकुरमाथि। जसपामा सर्वसम्मत नेतृत्व मानिने ठाकुरसँग पार्टी नै नरहेपछि मधेस झरेका हुन्। मधेसमा तीव्र राजनीतिक गतिविधि गरिरहेका छन्। उनको यो सक्रियता नयाँ पार्टी गठनका लागि हो वा मधेसमा गुम्दै गएको आफ्नो जनमत रक्षाका लागि भन्ने जिज्ञासा पैदा भएको छ। अबको राजनीतिक बाटो तय गर्न ठाकुरसहित शीर्र्ष नेता प्रदेश २ को अस्थायी राजधानी जनकपुर झरेको उनीनिकट नेता बताउँछन्। यसबीच ठाकुरले महोत्तरी र धनुषामा भएका भेलालाई सम्बोधन गरे। उनको सक्रियतामा १५ जिल्लामा कार्यकर्ता भेला सम्पन्न भएका छन्। भदौ ९ गतेसम्म अभियान जारी रहने ठाकुर पक्षका नेता केशव झाले अन्नपूर्ण पोस्ट्सित बताए। अदालतको आदेशबाट ओली सरकार ढलेपछि ठाकुरलाई राजनीतिक संकट आइलाग्यो। अब आगामी रणनीति तयार गर्न ठाकुरसहित शीर्ष नेता मधेस झरेका छन्। जसमा राजेन्द्र महतो, शरतसिंह भण्डारी, अनिल झा, लक्ष्मणलाल कर्ण, उमाशंकर अरगरिया, सर्वेन्द्रनाथ शुक्ल, जितेन्द्र सोनल, डा सुरेन्द्र झा, केशव झा, विमल श्रीवास्तब, राजकुमार लेखी, दानबहादर विश्वकर्मालगायत ४० जना नेता छन् । जनताको मनोबल बुझ्न ठाकुर पक्ष मधेस दौडाहामा निस्केको विश्लेषक डा सुरेन्द्र लाभको बुझाइ छ। महन्थ ठाकुर पक्ष नयाँ पार्टी खोल्ने तयारीमा छ, डा लाभ भन्छन्, पार्टी त्यसै खुल्दैन। जनताको समर्थन त चाहियो नि ! सत्तामा नजर लगाउँदा महन्थ ठाकुर आफ्नै पार्टीभित्र कमजोर भएको उनको बुझाइ छ। पुरानै पार्टीमा फर्किने कि नयाँ खोल्ने भन्ने दोधार देखिएको छ। नयाँ राजनीतिक यात्रा खोज्न उनीहरू आधारभूमि झरेका हुन्। मधेसमा उपेन्द्रजीको पल्ला भारी छ। उहाँसँग मधेसवादी, प्रजातान्त्रिक र कम्युनिस्ट मोर्चा हुनुहुन्छ, डा लाभ भन्छन्, प्रतिगमनकारीलाई सघाउँदा महन्थजीको छवि मधेसमा धुमलिएको छ। ठाकुर पक्षका नेताहरूले उपेन्द्र यादवले सत्तामा जान मात्रै मधेसको प्रयोग गरेको आरोप लगाएका छन्। बाराको कलैयामा नेता सोनलले सम्पूर्ण लोकतन्त्रवादी, पहिचानवादी, मधेसवादी शक्तिहरूलाई संगठित गरेर चुनावमा सहभागी हुने रणनीतिका साथ अघि बढ्न अगुवा भेलाको अभियान सुरु गरिएको उल्लेख गरे। हाम्रो आधिकारिकताबारे सर्वोच्च अदालतमा मुद्दा जारी छ। फैसला नभएसम्म हामी पनि जसपा नै हौं, उनले भने। नेताहरू पार्टीभित्रको विवाद लिएर सर्वोच्च अदालतमा बाक्लै पुग्न थालेका छन्। लेखक चन्द्र किशोर भन्छन्, अदालत र निर्वाचन आयोगले राजनीतिक दलको भविष्य निर्धारण गर्न सक्दैनन्। राजनीतिको आधार भनेको जनता नै हो। नयाँ पार्टी खोल्न ठाकुर पक्ष तराई झरेको भनेर विश्लेषण गर्नु हतार हुने उनको तर्क छ। मधेसको अधिकार र पहिचानाई कमजोर पार्न चलखेल भइरहेको ठाकुर पक्षका नेताको दाबी छ। महोत्तरी पुगेका शरत्सिंह भण्डारीले सञ्चारकर्मीसँग भने, मधेसको अधिकार र पहिचानलाई कमजोर पार्ने षड्यन्त्र भयो। त्यसैले मधेसका जनतालाई आफ्नो अधिकार र कर्तव्यप्रति सचेत र सजग बनाउन हामी मधेस झरेका हौं। जसपा अध्यक्षबाट हटाइए ठाकुर जसपाले महन्थ ठाकुरलाई अध्यक्ष पदसँग केन्द्रीय कार्यकारिणी समितिबाट हटाएको छ। ठाकुर पक्षकै १५ जना नेता पनि कार्यकारिणी समितिबाट हटाइएका छन्। अध्यक्ष उपेन्द्र यादवले ३५ सदस्यीय केन्द्रीय कार्यकारिणी समिति अध्यावधिकका लागि निर्वाचन आयोगमा पठाएका थिए। जसपाले पठाएको ३५ जनाको नयाँ कार्यकारिणी समितिको विवरण अभिलेखीकरण गर्ने निर्णय गरिएको आयोगका प्रवक्ता राजकुमार श्रेष्ठले बताए। यसअघि केन्द्रीय कार्यकारिणी ५१ सदस्यीय थियो। राजपा र समाजवादीबीच २०७७ वैशाखमा एकीकरण भई जसपा गठन गरिएको थियो। तर, विवाद चर्किंदा ३४ कार्यकारिणी सदस्यले यादवको पक्षमा सनाखत गरेपछि आयोगले उक्त पक्षलाई नै आधिकारिकता दिएको थियो।"
गलत प्रवृत्ति हावी भए सेनाको शिर निहुरिन्छ,"प्रधानसेनापति पूर्णचन्द्र थापाको ३ वर्षे कार्यकाल भदौ २४ गते पुग्दैछ। सेनाको परम्पराअनुसार अवकाशको एक महिनापहिल्यै उनी बिदामा बसेका छन्। आजदेखि कायममुकायम प्रधानसेनापतिका रूपमा प्रभुराम शर्माले सैनिक नेतृत्व सम्हाल्ने छन्। प्रधानसेनापति थापाले जंगी अड्डाभित्र भ्रष्टाचार, अनियमितता र बदमासी उजागर गरेका थिए। आफ्नो सम्पत्ति विवरण सार्वजनिक गर्नेदेखि सुशासन, विधि र प्रणालीको संस्थागत पद्धति बसाल्न उनले संगठनभित्र केही कठोर निर्णयसमेत गरे। कस्तो रह्यो त उनको कार्यकाल ? थापासँग अन्नपूर्ण पोस्ट्का अखण्ड भण्डारी र नरेन्द्र साउदले गरेको कुराकानी : कार्यकाल पूरा गरेर बिदा हुँदै हुनुहुन्छ, तीन वर्ष सैनिक नेतृत्व सम्हाल्दा उत्कृष्ट के गर्न सकेँ जस्तो लाग्छ ? मेरो कार्यकालमा के उपलब्धि भएभन्दा पनि नेपाली सेनाभित्र सामूहिक रूपमा के प्रयास गर्यौं र त्यसबाट के कति उपलब्धि हासिल गर्यौं भन्ने महत्वपूर्ण पक्ष हो। नेपाली सेना राज्यको महत्वपूर्ण राष्ट्रिय सुरक्षा बल हो। राज्यको सुरक्षा र राज्यको प्रतिरक्षामा नकारात्मक प्रभाव वा असर पर्नु हुँंदैन भन्नेमा सतर्क र सजग छौं, हुनुपर्छ। ३ वर्षको कार्यकालमा पद्धति र प्रणालीलाई संस्थागत एवं स्थापित गर्न सफल भयौं। त्यसका लागि ५ सयभन्दा बढी कार्यविधि, निर्देशिका तयार भए र निर्देशनहरू जारी भए। जुन मार्गचित्र कोरेका थियौं, त्यसमा सबल छौं भन्ने आत्मविश्वास नेपाली सेनाको सकल दर्जामा आएको छ। मेरो कार्यकालको पहिलो उपलब्धि भनेको, सेनालाई पद्धति र प्रणालीमा चल्ने संगठनमा रूपान्तरण गर्नु हो। त्यसलाई प्रधानसेनापति वा मेरो व्यक्तिगत नभई, सामूहिक र सिंगो सगठनको उपलब्धिका रूपमा लिएको छु। ती योजना बने मात्र कि लागू पनि भए ?पहिलो वर्षमा विधि, पद्धति र प्रणाली स्थापित गर्नेतिर लाग्यौं। विश्वव्याधी कोभिडको प्रभावले लक्ष्य पूरा गर्न कठिन हुन्छ कि भन्ने मलाई लागेको थियो। तर, कटिबद्ध भएर गयो भने अप्ठ्यारो अवस्थामा पनि लक्ष्यहरू हासिल गर्न सकिँदो रहेछ। दुई वर्ष त्यसको कार्यान्वयनमा लाग्यौं। तपाईं यस्तो खानदानबाट सेनामा प्रवेश गर्नुभयो, जसको कम्तीमा ५ पुस्ता सेनामा रहेर देशको सेवामा लागेको थियो। तर, तपाईंपछि क्रमभंग भएजस्तो देखिन्छ, कस्तो अनुभूति भइरहेको छ ? मेरो ५ पुस्ता नेपाली सेनाको अधिकृत तहमा पुगेको रेकर्डेड छ। मेरा बाजे बराजुको पाँचौं पुस्ताबाट माथवरसिंह थापा इन्साइन दर्जामा पुग्नुभएको थियो। इन्साइन भनेको अहिलेको मानार्थ उपसेनानी, सहायक सेनानी सरहको पद हो। त्यसपछिको पुस्ताबाट प्रेमबहादुर थापा कप्तान हुनुभयो। हजुरबुवा डम्बरबहादुर थापा मेजर पदमा पुग्नुभयो। मेरा बुवा फणेन्द्रबहादुर थापा लेफ्टिनेन्ट कर्नेल हुनुहुन्थ्यो। यसबाहेक हाम्रो खानदानबाट अन्य ५ पुस्ता नेपाली सेनामा रहेको बुझिन्छ। त्यसको आधिकारिकता भने छैन। म २०३६ सालमा सेनामा भर्ना भएँ। मेरो छोराले भने बिजनेस पढ्यो। अहिले फाइनान्सियल एक्स्पर्ट बनेको छ। हो, यहाँनेर क्रमभंग भएको छ। तपाईंको कार्यकालमा ठूलै संख्यामा सेनाका जर्साबहरू बर्खास्तमा पर्नुभयो ? बढी नै हस्तक्षेप गरेको जस्तो लागेको छ कि छैन ?सेनाजस्तो अनुशासित संगठन पद्धति र प्रणालीमा सञ्चालन हुनुपर्छ। त्यसभित्र चल्न सकिएन भने संस्थाको आवश्यकता र संविधान एवं जनताप्रतिको दायित्व र जिम्मेवारी पूरा हुन सक्दैन। त्यसका लागि दण्ड र सजायको सही सन्तुलन गर्नुपर्छ। नेपाली सेना राष्ट्रको अन्तिम शक्ति हो। जस्तोसुकै कठिन परिस्थितिमा पनि देश र जनताको रक्षा गर्ने संवैधानिक दायित्व सेनाको काँधमा हुन्छ। चाहे, युद्धकालीन अवस्था होस्, चाहे महामारी होस्, वा चाहे द्वन्द्वकालीन अवस्था वा अरू किसिमको असमान्य अवस्था होस्, सेनाले संविधान, कानुन र ऐन नियमको परिधिभित्र रहेर आफ्नो भूमिका निर्वाह गर्नुपर्छ। यसो गर्न सकेन भने सेनाप्रति अविश्वास पैदा हुन्छ। गलत प्रवृत्ति हावी भयो भने राष्ट्रिय सेनाको शिर निहुरिन्छ। सेनाले शिर निहुराउनु भनेको नेतृत्वले शिर निहुराउनु हो। नेपाली जनताकै शिर निहुरिनु हो। गलत गर्नेमाथि कारबाही गर्ने काम कानुन विभाग वा सेना प्राड विभागले गर्छ। आवश्यकताअनुसार कोर्ट अफ इन्क्वाइरी गर्छ। अभियोग पुष्टि भयो भने सैनिक अदालतमा लैजान्छ। सैनिक अदालत पनि नेपालको न्याय प्रणालीको एउटा अंग हो। विभिन्न तहका सैनिक अदालत छन्। तिनीहरूले तथ्य र प्रमाणका आधारमा दोषी देखिएकालाई कारबाही गर्छन्। कसैप्रति दुराशय राख्नुपर्ने अथवा तलमाथि गर्नुपर्ने आवश्यकता सेनाको प्रमुखलाई हँुंदैन। प्रधानसेनापतिले कारबाही नगर भनेको भए म बच्थें कि भन्ने कसैलाई परेको हुन सक्छ। तर, हामीले सोच्दा संस्थागत हितका निम्ति सोच्नुपर्छ। कारबाही नै गर्नुपर्ने केकस्ता बदमासी भेटाउनुभएको थियो ? म प्रधानसेनापति भएको केही महिनापछि नेपालगञ्जमा एउटा घटना भयो। सेनामा भर्ना हुन आएका एक व्यक्तिले गरेको हर्कत र चलाखी देख्दा हामी सबै छक्क पर्याैं। न फिजिकल फिटनेस छ, न त सोधेको प्रश्नको उत्तर नै दिन्छ। तर, मान्छे अन्तर्वार्तासम्म आइसक्यो। अन्तर्वार्ता लिनेलाई यसभित्र केही रहस्य छ भन्ने लाग्यो। त्यसपछि यो घटना म कहाँ आइपुग्यो। यसको छानबिन गर्न निर्देशन दिइयो। त्यो मान्छेले आफ्नो फोटोमा अर्कैको फोटो टाँसेर अर्कै व्यक्तिलाई लिखित दिलाएको रहेछ। प्रवेशपत्रमा अर्को हट्टाकट्टा व्यक्तिको फोटो टाँसेर उसलाई फिजिकल जाँच दिन लगाएको रहेछ। यी चरण पार गरेर उ मौखिक अन्तर्वार्तासम्म पुगेको रहेछ। कसरी यस्तो भयो भनेर छानबिन गर्यौं। छानबिन हुँदै जाँदा त त्यसको जालो आर्मी हेडक्वार्टरसम्म देखियो। विभिन्न दर्जाका व्यक्तिहरू संलग्न भेटिए। त्यसमा विभिन्न बिचौलिया पनि भेटिए। अनि, यस्तो कार्यमा संलग्नमाथि कारबाही भयो। त्यो एउटा कारबाहीले गर्दा अहिले नेपाली सेनामा भनसुन र लेनदेन चल्दैन भन्ने कुरा स्थापित भएको छ। म ढुक्कले भन्छु, अबदेखि सैनिक पोशाक लगाएका व्यक्तिले आर्थिक लेनदेन गर्न सक्छन् भन्ने विश्वास छैन। किनभने सानोभन्दा सानो गल्ती भेटिएकालाई पनि कारवाही गरेका छौं। अन्यत्र पनि बदमासी भेटियो कि ? नेपाली सेनाको कल्याणकारी कोषअन्तर्गत विद्यालय र महाविद्यालय सञ्चालनमा छन्। त्यहाँ पढ्ने विद्यार्थीले पाउने रासनमा पनि दायाँबायाँ गर्नु अर्को ठूलो अपराध हो। सैनिक विद्यालयमा गुणस्तरीय शिक्षा पाइन्छ भनेर दुःख गरेर बुवाआमाले पढ्न पठाउने, तर त्यसैमाथि पनि लोभ गर्ने ? अनि यस्तोमा संलग्नलाई पनि कारबाही गर्यो भनेर कसैले गुनासो गर्छ भने मैले प्रतिक्रिया दिनु आवश्यक ठान्दिन। दण्ड र सजायको व्यवस्था भएन भने समाजमा मुख देखाउन हामीलाई पनि गाह्रो हुन्छ। पूर्वाग्राही नबनी, भेदभाव नराखी गलतलाई दण्ड र राम्रो काम गर्नेलाई पुरस्कृत गर्नुपर्छ। यसको अर्थ पहिलाको नेतृत्वले हिम्मत गर्न सकेन, तपाईले गर्नुभयो भन्ने हो ?म त्यसो पनि भन्दिन। विगतको नेतृत्वले सायद यो अवसर नभेटेर पनि हुन सक्छ। आफ्नो कार्यकालमा उल्लेखनीय थप केही गरेँ भन्ने लाग्छ ? शान्ति सेनामा जाने अवसरमा समानता र पद्धति बसाल्न सकेका छौं। त्यसबारे संगठनभित्र जुन असन्तुष्टि थियो, मैले बुझ्ने मौका पाएँ। प्रणाली स्थापित नगर्ने हो भने सेनाका लागि यो प्रत्युत्पादक हुन्छ भन्ने मलाई लाग्यो। र सिष्टम मा लगियो। तर, शान्ति सेनामा जानेहरूको ठूलो रकम कल्याणकारी कोषमा काटिन्छ भन्ने चित्तदुखाइ छ नि !सैनिक ऐनले नै २२ प्रतिशतसम्म कटौती गरेर कल्याणकारी कोषमा राख्न पाउने व्यवस्था गरेको छ। अझै पनि शतप्रतिशत सेनाले शान्ति सेनामा अवसर पाउँछन् भन्ने ग्यारेण्टी छैन। भोलीका दिनमा शान्ति मिसन र त्यहाँ जाने सेनाको संख्या घटन सक्छ। हामीले कोषमा रकम कटौती गर्यौ भन्ने मात्र होइन, त्यो रकम कहाँकहाँ खर्च हुन्छ भन्ने पक्ष हेर्नुपर्छ। जो कोही पनि १५१६ वर्ष सेवा नगरी शान्ति सेनामा जान पाउँदैन। तर, कोष नहुने हो भने त्यो अवधिभित्र उसको परिवार, बुवाआमा, श्रीमती र २१ वर्ष उमेर ननाघेका छोराछोरीले शिक्षा, स्वास्थ्यलगायत सेवा सुविधा पाउन सक्दैनन्। कोषमा भएको रकम पूर्व र वहावलालालाई दामासाही बाँडांै पनि भने कतिपयले। हेर्दा अर्ब रुपैयाँ होला, तर १० लाखलाई बाँडदा हातमा पर्ने भनेको त केही लाख रुपैयाँ मात्रै हो। त्यसले कति दिन धान्छ ? भनेर हिसाबकिताब देखाउँदा बल्ल उहाँहरूले पनि कुरा बुझ्नुभयो। त्यही रकमको ठूलो अंश फाइनान्स र सहकारीमा जोखिममा रहेको कुराको यथार्थता के हो ?कोषको निर्देशक भएर पहिले काम गरेका कारण मलाई यस विषयमा अलि बढी नै जानकारी छ। म निर्देशक हुँदा ४९ करोड रुपैयाँ जोखिममा थियो। त्यत्रो रकम किन जोखिममा पर्यो भनेर हामीले त्यसको अध्ययन र विश्लेषण गर्यौं। हाम्रो नीतिमै कमजोरीका कारण त्यो रकम जोखिममा पुगेको रहेछ भन्ने कुरा ०६७०६८ सालमै महसुस गर्यांै। त्यसपछि हामीले बैंकहरू वर्गीकरण गर्यौं। कुनकुन बैंक सबल र कुनकुन कमजोर छन् भनेर। (क)श्रेणीका बैंकमा मात्र पैसा राख्ने भन्ने नीति तत्कालै कार्यान्वयन गर्यांै। अहिले ४ करोड मात्र जोखिममा छ। त्यो जोखिमको रकम अहिलेको होइन, पुरानै हो। त्यसमध्ये पनि ७० प्रतिशत बढी रिकभर हुने अवस्थामा छ। प्रसंग बदलौं, पृतना खारेज गरेर ३ जोड १ को अवधारणा ल्याउनुभयो। यस्तो पुनर्संरचना आवश्यक र सान्दर्भिक थियो ? नयाँ संविधान जारी भएपछि राष्ट्रिय सुरक्षा नीति आयो। पछि राष्ट्रिय प्रतीरक्षा नीति २०७७ पनि जारी भयो। संविधानले देशको सार्वभौमसत्ता, अखण्डता, राष्ट्रिय एकता र स्वतन्त्रता रक्षाको जिम्मेवारी सेनालाई तोकेको छ। संवैधानिक जिम्मेवारी वहन गर्न जुन संरचना थियो त्यो पर्याप्त छैन भन्ने झण्डै साढे दुई वर्षको अनुभवले पहिचान गर्यो। त्यसभन्दा अघि भीम रावल रक्षामन्त्री हुँदा मन्त्रालयको एउटा कार्यदल बनेको थियो। प्रदेश संरचनाअनुसार सेना गयो भने त्यसको विशेषता र केन्द्रीकृत जुन स्वरूप हो, कता कता अमिल्दो हुन्छ भन्ने कुरा त्यतिबेलै पहिचान भएको थियो। कमाण्डको सिष्टमबारे अन्तर्राष्ट्रिय अभ्यास पनि हेर्यांै। छिमेकी भारतमै २९३० वटा राज्य छन। त्यति हुँदा पनि सातवटा कमाण्ड छन्। मित्रराष्ट चीनका ४५ वटा कमाण्ड छन्। अतः हामीले पनि ३ जोड १ को अवधारणा लागू गरेका हौं। ८ वटा पृतनाभन्दा ४ वटा कमाण्ड भयो भने स्रोत साधन पनि बढी उपलब्ध गराउन सकिने भयो। नेपाली सेनामा भर्ना हुनेको संख्या घट्दै गएको र सेवा अवधि बीचमै छोड्नेको संख्या बढ्दै गएको देखिन्छ। सेनामा आकर्षण घट्दै जानुको कारण के हो ?नेपालको मात्र होइन, धेरै राष्ट्रको सेनाको समस्या यही हो। यसको पछाडिको मुख्य कारण चाहिँ, अहिलेको आर्थिक विकास र रोजगारीका अन्य क्षेत्र बढ्दै जानु हो। २४ घण्टा ड्युटीमा खट्ने सेना र ८ घण्टा बाहिर काम गर्नेको तलब झण्डैझण्डै उस्तै छ। आकर्षण घट्छ भनेर विभिन्न देशमा कर्मचारीको भन्दा सेनाको तलब सुविधा धेरै बढी राखिएको छ। त्यही भएर हामीले कल्याणकारी कोषमार्फत शिक्षा, स्वास्थ्य र अरू सहुलियतका विषयमा जानकारी गराइरहेका छौं। विगतमा आकर्षण नहुनुको अर्को कारण सेनामा भर्नाका लागि या त भनसुन, या त पैसा चाहिन्छ भन्ने मानसिकता थियो। त्यस्तो गलत प्रवृत्ति हटने बित्तिकै पहिलेभन्दा अहिले आकर्षण बढ्दै गएको छ। फास्ट ट्र्याकको ठेक्का सम्झौतामा सेनाले अपारदर्शी काम गर्यो भन्दै संसद्को लेखा समितिले रोक्न निर्देशन दियो, तर सेनाले मानेन भन्दै समिति असन्तुष्ट छ नि !राष्ट्रिय गौरवको आयोजना फास्ट ट्र्याक निर्माणको जिम्मा नेपाली सेनालाई दिने सरकारको निर्णय बाध्यात्मक परिस्थितिमा भएको हुनुपर्छ। विश्वासका साथ भन्न सक्छु, फास्ट ट्र्याकमा काम गरिरहेको जुन टिम छ, त्यसले कुनै पनि आर्थिक अनुशासन र ऐन नियम तोडेर काम गर्न सक्दैन। किनभने, हामीले विकास गरेको पद्धति र प्रणालीभित्र कसैले पनि एक इञ्च दायाँबायाँ गर्न सक्दैन।तस्बिर : दीपेन श्रेष्ठ स्वार्थका कारण केहीले टेण्डर आह्वानमा प्रतिस्पर्धा भएन भन्ने कुरा उठाए। तर, त्यो साँचो होइन। दुइटा टनेलमध्ये एउटामा २१ र अर्कोमा २२ वटा कम्पनीले बिड गरेका थिए। बिड गर्दा कडा शर्त राखियो भन्ने आरोप लगाइएको छ। अन्तर्राष्ट्रिय स्तरको सडकका लागि सामान्य खालको मापदण्ड बनाउने कुरै आएन। अन्तर्राष्ट्रिय मापदण्ड पूरा गर्न नसक्नेले फास्ट ट्र्याक बनाउँछ भनेर विश्वास गर्ने कुरै भएन। बायस भएर कसैलाई ठेक्का दिएको जस्तो लाग्छ भने डकुमेण्ट हेरे भयो। लेखासमितिको निर्देशनको प्रसंग नि !संसदीय समितिले जति पनि प्रश्न उठायो, बुँदागत जवाफ पठाएका छौं। बिड गरेका कम्पनीका लागि सार्वजनिक निकाय भनेको फास्ट ट्र्याकको कार्यालय हो। उनीहरूले योयो कारणले मैले ठेक्का पाउनुपर्नेमा पाइन, अथवा यो यो कारणले पाउनुनपर्नेले पायो भनेर निवेदन दिनुपर्यो। तीन कम्पनीले सोधेका पनि छन्। मापदण्डअनुसार यीयी पक्ष पुगेनन्, योयो कारणले पाउनुभएन भनेर तीनवटै कम्पनीको चित्त बुझाएर कार्यालयले जवाफ दिइसकेको छ। रक्षा मन्त्रालयमार्फत लेखासमितिमिा बुँदागत जवाफ दिएका छौं। नेपाली सेनाले निर्देशन मानेन, अटेर गर्यो भन्ने सवालै भएन। ऐना जत्तिकै छर्लङ छ। फास्ट ट्र्याकको लागत अस्वाभाविक रूपमा बढाइयो र यसै विषयमा तत्कालीन रक्षामन्त्री ईश्वर पोखरेलसँग सेनाको सम्बन्ध बिग्रियो भन्ने खबर पनि आएका थिए, खासमा के हो ?नेपाली सेना अनुशासित संगठन हो। चेन अफ कमाण्डअनुसार चल्छ। ऐन, कानुन अनुसार सञ्चालित हुन्छ। रक्षा मन्त्रालय हाम्रो तालुक मन्त्रालय हो। त्यस कारण कसैसँग मनमुटाव हुने भन्ने कुरै आउँदैन। व्यक्तिगत रूपमा कसले कसरी देख्यो, त्यो अर्कै कुरो हो। तर, हामीले गर्ने भनेको ब्ल्याक एण्ड ह्वाइटमै हो। पूर्व रक्षामन्त्रीज्यूले कैयौं कुरामा हामीलाई सपोर्ट गर्नुभएको छ। त्यसबेला सेनाले रक्षामन्त्रीभन्दा पनि सिधै प्रधानमन्त्रीमार्फत काम गर्न रुचि देखाएको जस्तो देखिन्थ्यो नि ! रक्षामन्त्रीज्यूसँग कुनै असमझदारी थिएन। प्रधानमन्त्रीज्यूसँग छलफल हुँदा पनि रक्षामन्त्रीज्यूको उपस्थितिमा हुन्थ्यो। उहाँ उपस्थित नभएको अवस्थामा उहाँको इजाजत लिएर भेट्न जाने हो। रक्षामन्त्रीलाई छलेर प्रधानमन्त्रीलाई भेट्ने कुरा विगतमा पनि भएको थिएन, मेरो कार्यकालमा पनि भएन। अहिले नेपाली सेनाका चुनौती केके हुन् ?नेपाली सेनाका चुनौती भनेको एउटा त शान्तिकालीन र अर्को द्वन्द्वकालीन हो। देशको सुरक्षा नै हाम्रो चुनौती हो। संविधानले तोकेको जिम्मेवारीहरू पूरा गर्नु अर्को मुख्य चुनौती हो। देशको सुरक्षा स्थिति एकदमै तरल हुन गयो भने त्यतिखेर सेनाको भूमिका आउँछ। जहिले पनि नेपाली सेना आफ्नो तोकिएको जिम्मेवारीभन्दा बाहिर जाँदैन। अर्को पक्ष भनेको हामीले अनुमान नै नगरेको कोभिड महामारी आयो। त्यो राज्यका निम्ति जति चुनौतीपूर्ण छ, नेपाली सेनाका लागि पनि उत्तिकै चुनौतीपूर्ण छ। हामी अरू सुरक्षा निकाय र मन्त्रालयसँग सहकार्य गरेर कोभिड नियन्त्रण र रोकथाममा सक्रिय भइरहेका छौं। सीमित स्रोत साधनका कारण नेपाली सेनालाई आधुनिक सेनाका रूपमा विकास गर्ने अर्को चुनौती छ। ती चुनौतीको सामना गर्न नेपाली सेनाले भिजन २०३० भनेर १० वर्षको योजना तयार गरेको छ। १० वर्षे योजना कार्यान्वयनका लागि अर्थ मन्त्रालय, राष्ट्रिय योजना आयोग र मन्त्रिपरिषद्ले पनि अपनत्व लिएर स्वीकृति प्रदान गरिसकेको छ। १० वर्षे योजना कार्यान्वयनका लागि स्रोत साधन जुटे शान्तिकालीन र द्वन्द्वकालीन चुनौती समाधानका लागि सेनालाई सहज हुन्छ। भिजन २०३० मा के के योजना समेटिएका छन् ?हामीले ३ जोड १ को जुन कमाण्डको अवधारणा लागु गर्यौं, यसको कार्यान्वयनका लागि निश्चित नीति र कार्यक्रमहरू त्यसमा समेटिएका छन्। सेनालाई व्यावसायिक र आधुनिक बनाउन आवश्यक पर्ने स्रोत साधन केके हुन् भनेर पहिचान गरेका छौं। आधुनिक सेना भन्ने बित्तिकै सेनासँग आधुनिक हतियार, आधुनिक सञ्चार सामग्री र अरू चिज हुनुपर्यो। यसका लागि तालिम दिनुपर्छ। सेनाका लागि हवाई र स्थल साधनहरू पनि आवश्यक पर्छन। भिजन २०३० सेनाको संगठनात्मक संरचना र तीन जोड एकको अवधारणा अन्तरसम्बन्धित छन्। एकसाथ अघि बढाउनुपर्छ। कालापानी, लिपुलेक, लिम्पियाधुरा सहितको नक्सा जारी पछि त्यस क्षेत्रमा जान नेपाली सेना इच्छुक देखिएन। सशस्त्र प्रहरी बल पहिले पुग्यो नि !शान्तिकालमा कुनै पनि राष्ट्र्को सेना बोर्डरमा खटने नीति हँुंदैन। सीमा रक्षाका लागि छुट्टै फोर्स हुन्छ। हाम्रोमा पनि अर्ध सैन्य बल छ। संविधानले सेनालाई अन्तिम शक्तिका रूपमा संवैधानिक जिम्मेवारी र दायित्व दिएको छ। तर, नेपाली सेना सार्वभौमसत्ता रक्षाको अन्तिम शक्ति भएकाले आफ्नो सिमानाबारे जानकारी राख्न जरुरी छ। त्यही कारण एक वर्षअघि सेनामा सर्वे तथा सीमा अवलोकन निर्देशनालय गठन गरिएको छ। नेपाली सेना व्यापार व्यवसायमा बढी आकर्षित भयो भन्ने आरोप छ नि ! यस्तो आरोप लाग्नुमा बुझाइको कमी हो। नेपाली सेना आफ्नो जिम्मेवारी र कर्तव्यबाट एक इञ्च पनि दायाँबायाँ भएको छैन। यस्ता गतिविधिहरू कल्याणकारी कोषले सञ्चालन गर्छ। बहालवाला र पूर्वसैनिक तथा उनीहरूप्रति आश्रित परिवारको हितका लागि यी काम गरिन्छन्। यसबाट हुने आम्दानी शतप्रतिशत सामाजिक उत्तरदायित्वअन्तर्गत खर्च गर्छौं। वर्षमा १ लाख ३० हजारसम्मको निःशुल्क उपचार सेना र उसको परिवारले पनि पाउँछ। यस्ता गतिविधिबाट आएको रकमबाटै हामीले त्यस्ता सहुलियत दिइरहेका हुन्छौं। सेनाले पेट्रोलपम्प खोलेर व्यापार गर्यो भन्ने अर्को गलत बुझाइ छ। आपतकालीन अवस्थाका लागि सातवटै प्रदेशमा इन्धन भण्डारण गर्दै जाउँ भनेर सरकारले नै लेखेर पठाएको छ। नेपाली सेना मुनाफारहित संस्था भए पनि वार्षिक ५० करोड त सरकारलाई राजस्व बुझाउँछ। सैनिक आत्मनिर्भरको कुरा ल्याउनुभएको थियो नि ? खास के हो ? सैन्य सामग्री उत्पादनमा सेना आफैं आत्मनिर्भर हुनुपर्छ भन्ने मेरो मान्यता हो। परनिर्भर भइयो भने कस्तो अप्ठ्यारो हुन्छ भन्ने त द्वन्द्वकै समयमा पनि भोगिसकेका छौं। निश्चित चिजमा सेना आत्मनिर्भर हुन जरुरी छ। केही चिजमा त हामी आत्मनिर्भर हुँदै गइरहेका छौं। सेनाका लागि हतियार पनि नेपालमै उत्पादन गर्नुपर्छ भन्नेतिर संकेत गर्न खोज्नुभएको हो ?सम्भव भयो भने किन नगर्ने ? जुनसुकै राष्ट्रले पनि यो विषयमा सोच्छ। हामी यो अवस्थामा पुगिसकेका छौं, कि छैनौं भन्नेमा अध्ययन अनुसन्धान गर्न बाँकी नै छ। तपाईं कार्यकाल बढाउन खोजिरहनुभएको छ भन्ने परिचर्चाहरू सुनिन्थे। तर, सहज नेतृत्व हस्तान्तरणको चरणमा पुग्नुभयो, खास के हो ? प्रधानसेनापतिले अवकाश लिने बेला म्याद थप्न खोज्छन् भन्ने जर्बजस्त मानसिकता बनाइएको छ। प्रधानसेनापति भएदेखि नै मैले तीन वर्षे कार्यकालभन्दा एक दिन पनि पदमा बस्नेछैन भन्ने सन्देश संगठनलाई दिँदै आएको थिएँ। किनभने, नेपाली सेनाजस्तो संगठनभित्र अरू कुनै पनि तत्वले खेल्न नपाऊन् भन्नेमा सचेत र सतर्क थिएँ। व्यावसायिक सेनामा हस्तान्तरण पनि व्यावसायिक नै हुनुपर्छ भन्ने मान्यता म राख्छु। अवकाश पछिको जीवन कसरी बिताउने योजना बनाउनुभएको छ ?अवकासपछि म के गर्छु भनेर सोच्ने फुर्सद नै पाएको छैन। तीन वर्षको कार्याकालमा पनि कुनै दिन रमाइलो गरौं, वा फुसर्दमा बिताउ, भन्ने दिन नै आएन। गाउँमा जन्मेको, निश्चित समयसम्म गाउँमा पढेँ, हुर्केका कारण गाउँ आउजाउ गर्नेछु। प्रधानसेनापति त अवकाशपछि गाउँ फर्किन्छ भने हामी किन नफर्किने भन्ने चेतना युवाहरूमा जागोस् भन्ने चाहन्छु। युवाहरूलाई गाउँ फर्काउने र आधुनिक कृषिमा लाग्न प्रेरित गर्नेसम्म सोच बनाएको छु। अवकाश हुने बित्तिकै आफूले काम गरेका संगठनभित्रका लफडा, विवादहरू किताब लेखर छरपष्ट पार्ने चलन छ। तपाईंले पनि किताब लेख्ने सोच बनाउनुभएको छ कि ?सिक्ने भनेको विगतबाटै हो। मैले केही योगदान गर्न सके भने सेनाकै हितका लागि होस् भन्ने मान्यता राख्छु। किताब लेख्ने योजना छैन। तर, लेखेछु भने पनि जम्मा एक कपी हुनेछ। त्यो एक कपी पनि सेनालाई हस्तान्तरण गरेर उसलाई काम लाग्ने बनाउन सकें भने उपलब्धिका रूपमा लिनेछु। कोभिडमा सेनाको भूमिका प्रशंसनीय रह्यो। ज्यानको बाजी थापेर कोभिड नियन्त्रणमा भूमिका खेल्ने, शव व्यवस्थापनमा खट्ने सेनाका सकल दर्जालाई केही सन्देश छ कि ?आफ्नो ज्यान जोखिममा राखेर जनताको सेवामा खट्ने सैनिकहरूमा सलाम। अनि, सेनाप्रति विश्वास र सहयोग गर्ने जनताप्रति सम्मान छ।"
"ओलीको प्रश्न : नेपाली जनताले जान्न चाहेको छ प्रधानमन्त्री ज्यू, एमसीसी के गर्नुहुन्छ ?","काठमाडौं : नेकपा एमालेका अध्यक्ष केपी शर्मा ओलीले अमेरिकाको मिलेनियम च्यालेन्ज कर्पोरेसन (एमसीसी)बारे यो संयुक्त सरकारले के गर्छ ? भन्दै प्रश्न गरेका छन् । मंगलबार प्रतिनिधि सभालाई सम्बोधन गर्दै ओलीले संयुक्त सरकारको न्यूनतम साझा कार्यक्रममा उल्लेख नभएकाले एमसीसी के गर्नुहुन्छ जनताले जान्न चाहेको बताएका हुन्। अहिलेको गठबन्धन सरकार हुँदा एमसीसी गर्नु भएको थियो। एमसीसीको बारेमा संयुक्त सरकारको न्यूनतम साझा कार्यक्रममा एमसीसी बिर्सिनुभयो क्या हो, मैले देखिन यताकतै। उनले प्रश्न गरे,नेपाली जनताले जान्न चाहेको छ प्रधानमन्त्री ज्यू, एमसीसी के गर्नुहुन्छ ? आफूले कतै एमसीसी पास गर्नुपर्छ भनेको क्लिप खोजेर वातावरण बनाउने भन्दै प्रश्न गरेका छन्। उनले आफूलाई गाली गर्ने अनि फेरि वातावरण बनाउन खोज्ने ? एमसीसी पास गर्ने, नगर्ने वा चुप लाग्ने के हो ? भनी प्रधानमन्त्रीलाई प्रश्न गरे। १६५ सांसद देउवाको पक्षमा भएको बताउँदै ओलीले सबल जथ्थाले के भन्छ एमसीसी पास गर्ने कि फेल गर्ने स्पष्ट पार्न आग्रह गरे। उनले एमसीसीबारेमा सरकारको यो हो नीति भनेर ठोकेर भन्न देउवालाई सुझाव दिए। लिम्पियाधुरा फिर्ता ल्याउँछु भन्न किन सक्दैन सरकार सरकारमा जस्केलाबाट छिरेपनि सबैंतिर जस्केलाबाट नछिर्न ओलीले आग्रह गरे। उनले न्यूनतम साझा कार्यक्रममा कांग्रेसको अनुहार नदेखिएको धारणा राखे। उनले लिपुलेक, लिम्पियाधूरा, कालापानी भारतसँग वार्ता गरेर फिर्ता ल्याउँछु भन्न किन नसकेको भन्दै प्रश्न गरेका छन्। उनले संयुक्त सरकारको न्यूनतम साझा कार्यक्रममा लिम्पियाधूरा, लिपुलेक, कालापानी भनेको समस्या हो भनेर राखेकोमा आपत्ति जनाउँदै यो हाम्रो पवित्र भूमी भएकाले स्पष्ट रुपमा हाम्रो भूमि फिर्ता लिन्छौ भन्नुपर्ने धारणा राखे। फिर्ता लिन सक्नु भएन भने डेढ वर्ष पर्खिनुस् हामी छौँ । लिम्पियाधुरा फिर्ता ल्याउँछु भन्न किन सक्दैन सरकार ।सीमाको सम्बन्धमा ओलीले थपे,कति साह्रो डराएको यो सरकार ? जिब्रो पनि रगत आइसकेको होला चपाउँदा चपाउँदा ! असाधारण जनमत साथ फेरिपनि प्रधानमन्त्री हुन्छु ओलीले फेरि असाधारण जनमत साथ प्रधानमन्त्री बन्ने दाबी गरेका छन्। उनले आफू परमादेशबाट नभई जनादेशबाट प्रधानमन्त्री भएको स्पष्ट पारे। उनले भने, म यो देश र यस देशको जनताको सेवाको निम्ति जन्मिएको जस्तो ठान्छु। म प्रधानमन्त्री हुन जन्मिएको होइन काम गर्दै जाँदा प्रधानमन्त्री पनि भएँ। ६४ वर्षको उमेरसम्म त प्रधानमन्त्री थिइनँ, भइयो। मैले त्यसबेला भनेको थिएँ म झ्यालबाट होइन, जस्केलाबाट होइन, छिडिँबाट होइन, भेन्टिलेसनबाट होइन । म मुल ढोकाबाट, मूल बाटो, मूल गेटबाट आउनेछु, फेरिपनि सुनिराख्नु भएहुन्छ । उनले भने, पहिलेपनि मैले भनेको थिएँ। फेरि पनि सुनिराख्नु भएहुन्छ, असाधारण जनमत साथ फेरिपनि, मूल बाटो, मूल गेट, मुल ढोकाबाट प्रवेश गर्नेछु।असाधारण जनमत साथ फेरिपनि, मूल बाटो, मूल गेट, मुल ढोकाबाट प्रवेश गर्नेछु। उनले देउवालाई संकेत गर्दै आफूलाई राम्रो ग्रहदशाले प्रधानमन्त्री नबनाए धारणा राखे। उनले भने,मलाई राम्रो ग्रहदशाले प्रधानमन्त्री बनाएको होइन। मेरा काम हेरेर नेपाली जनताले मत दिएर प्रधानमन्त्री बनाएको हो। उनले नेपाली जनताको विश्वासको मतले आफू प्रधानमन्त्री बनेको बताए। ओलीले जाली मुद्धा जितेर प्रधानमन्त्री नभएको स्पष्ट पारे। संसद् पुनर्स्थापना पछि प्रमुख प्रतिपक्षी दलका नेताको रुपमा ओलीले पहिलो पटक सम्बोधन गर्न लागेका हुन्।"
एमालेमा अब शक्तिशाली अध्यक्ष,"काठमाडौं : पार्टी अध्यक्षलाई शक्तिशाली बनाउने गरी एमाले अघि बढेको छ। अध्यक्ष र केन्द्रीय कमिटी सदस्य मात्रै महाधिवेशनबाट निर्वाचित हुने गरी विधान संशोधन गरिने भएको छ। महासचिवसहित अन्य पदाधिकारी केन्द्रीय कमिटीबाट आउनेछन्। अध्यक्षलाई एउटा महाधिवेशनदेखि अर्को महाधिवेशनसम्म ढुक्कसम्म काम गर्न सक्ने परिकल्पना संशोधित विधानले गरेको पार्टी प्रवक्ता प्रदीपकुमार ज्ञवालीले बताए। केन्द्रीय कमिटीको सोमबार बसेको बैठकले विधान संशोधन प्रस्ताव पारित गरेको हो। यसलाई पार्टीका तल्लो कमिटीमा छलफलमा लगी आगामी विधान महाधिवेशनबाट अनुमोदन गर्ने निर्णय बैठकले गरेको छ। विधान महाधिवेशन यसअघि नै भदौ २७ गतेदेखि दुई दिन तय भइसकेको छ। हालको विधानमा अध्यक्षसहित उपाध्यक्ष ५, महासचिव १, उपमहासचिव २ र सचिव ५ गरी १४ पदाधिकारी महाधिवेशनबाट निर्वाचित हुने व्यवस्था छ। अब पदाधिकारीमा उपाध्यक्ष घटाएर २ जना मात्रै रहने प्रस्ताव गरिएको छ। यस्तै, १ महासचिव, २ उपमहासचिव, ७ सचिवको व्यवस्था गरिएको छ। सचिवदेखि समावेशी बनाइने भएको छ। पार्टीका सबै तहका कमिटी, आयोग वा परिषद्मा न्यूनतम ३३ प्रतिशत महिला प्रतिनिधित्व सुनिश्चित गर्न प्रस्ताव गरिएको छ। निर्वाचनमा प्यानल बनाउन बन्देज लगाइएको छ। बुटवलमा २०६५ फागुन ५ देखि १४ सम्म भएको आठौं राष्ट्रिय महाधिवेशनबाट अध्यक्ष, उपाध्यक्ष, महासचिव र सचिवसहितको बहुपदीय व्यवस्था गरिएको थियो। प्रवक्ता ज्ञवालीले सानो सचिवालय र केन्द्रीय कमिटी मात्रै राख्ने प्रस्ताव गरिएको जानकारी दिए। विधानमा केन्द्रीय कमिटीको संख्या बढाइएको छ। १ सय ५९ सदस्यीयबाट २ सय २५ सदस्यीय बनाइने भएको छ। वैकल्पिक केन्द्रीय सदस्यको व्यवस्था हटाइएको छ। केन्द्रीय कमिटीले मनोनीत गर्न सक्ने सदस्य संख्या बढीमा १० प्रतिशत कायम गर्ने व्यवस्था गरिएको छ। केन्द्रीय कमिटी तथा केन्द्रीय निकायको निर्वाचनमा समावेशीता र सामुदायिक तथा प्रादेशिक सन्तुलन कायम गर्नुपर्ने प्रस्ताव गरिएको छ। पोलिटब्युरोको व्यवस्था खारेज गरी केन्द्रीय कमिटीअन्तर्गत ३५ सदस्यीय स्थायी कमिटी गठनको प्रस्ताव गरिएको छ। राजनीतिक तथा संगठनात्मक कामको नेतृत्व गर्न अध्यक्षको नेतृत्वमा ७ सदस्यीय सचिवालय र प्रशासनिक तथा व्यवस्थापकीय कामको नेतृत्व गर्न महासचिवको नेतृत्वमा ५ सदस्यीय केन्द्रीय कार्यालय गठन गर्ने व्यवस्था संशोधित विधानमा छ। प्रदेश कमिटीमा ५ पदाधिकारी एमालेले निर्वाचित र कार्यकारी हैसियतको प्रदेश कमिटीको व्यवस्था गर्ने भएको छ। प्रदेश कमिटीमा अध्यक्ष १, उपाध्यक्ष १, सचिव १, उपसचिव २ र सदस्य संख्या तोकेबमोजिम हुने प्रस्ताव गरिएको छ। प्रदेश अधिवेशनका प्रतिनिधि सदस्य रहने गरी प्रदेश अधिवेशन प्रतिनिधि परिषद् गठन गरिनेछ।तस्बिर : अशोक दुलाल प्रदेश कमिटीले आफ्नो कमिटीको कुल सदस्य संख्याको ५० प्रतिशतमा नबढ्ने गरी सल्लाहकार परिषद् गठन गर्न सकिने व्यवस्था गरिएको छ। भौगोलिक जिल्लाहरूलाई बागमती प्रदेश कमिटीमा समेट्ने प्रस्ताव गरिएको छ। राजधानी विशेष कमिटी र विशेष जिल्ला कमिटीको व्यवस्था हटाइने भएको छ। स्थानीय कमिटीप्रतिनिधिसभा र प्रदेशसभा निर्वाचन क्षेत्रमा आवश्यकताअनुसार निर्वाचन क्षेत्र समन्वय कमिटी निर्माण गर्ने प्रस्ताव गरिएको छ। स्थानीय कमिटीहरूमा अध्यक्ष १, उपाध्यक्ष १, सचिव १, उपसचिव २ र सदस्य संख्या तोकेबमाजिम हुने जनाइएको छ। अधिवेशनका प्रतिनिधिहरू सदस्य रहने गरी सम्बन्धित स्थानीय तहमा अधिवेशन प्रतिनिधि परिषद् गठन गर्ने प्रस्ताव गरिएको छ। सदस्यतासम्बन्धी व्यवस्था सरलीकृतप्रवक्ता ज्ञवालीले पार्टी सदस्यता प्राप्त गर्ने प्रक्रियालाई सरलीकरण गर्ने प्रस्ताव गरिएको बताए। सदस्यताका लागि पालिका कमिटीमा निवेदन दिने, जिल्ला कमिटीले निर्णय गर्ने, केन्द्रीय कमिटीले निरुपण गरी सदस्यता नम्बर प्रदान गर्ने र सबै तहका कमिटीमा आफ्नो तहको सदस्यताको अभिलेख राख्ने प्रस्ताव नयाँ प्रस्तावित विधानमा छ। विधान संशोधनका २३ वटा प्रस्ताव गरिएको प्रवक्ता ज्ञवालीले बताए। यस्तै पार्टीको लोगोलाई सूर्य चिन्हभित्र हसिया हथौडा रहने गरी परिमार्जन गरिने भएको छ। राष्ट्रिय महाधिवेशन पाँच वर्ष तथा प्रदेशको ४, जिल्ला र पालिकाको ३, सो मातहतको २ वर्ष गर्ने प्रस्ताव गरिएको छ। राष्ट्रिय प्रतिनिधि परिषद्को हालको व्यवस्थाको सट्टा महाधिवेशन प्रतिनिधि परिषद्को व्यवस्था गरिएको छ। सामुदायिक कम्युनिष्ट मञ्चसम्बन्धी हालको व्यवस्था हटाइने भएको छ। संगठन कमिटी नै संक्रमणकालीन पार्टी कमिटी भएको हुनाले अर्को संक्रमणकालीन पार्टी संगठनको व्यवस्था हटाउने प्रस्ताव गरिएको छ। विधान महाधिवेशनबाट विधान र नीति पारित गर्ने तथा राष्ट्रिय महाधिवेशनबाट नेतृत्व चयन गर्ने व्यवस्था गरिएको छ। नवौं महाधिवेशनबाट विधान महाधिवेशन र राष्ट्रिय महाधिवेशन फरकफरक समय गर्ने विधान बनाइएको थियो। विधान महाधिवेशनमा प्रतिवेदन पेस गर्न चारवटा मस्यौदा समितिलाई सोमबारको केन्द्रीय कमिटीले पूर्णता दिएको छ। अध्यक्ष केपी शर्मा ओली संयोजक रहेको राजनीतिक प्रतिवेदन मस्यौदा समितिमा वामदेव गौतम, रामबहादुर थापा, प्रदीप ज्ञवाली, छविलाल विश्वकर्मा, सत्यनारायण मण्डल, विष्णु रिमाल र विन्दा पाण्डे सदस्य छन्। महासचिव ईश्वर पोखरेल संयोजक रहेको संगठनात्मक प्रतिवेदन मस्यौदा समितिको सदस्यहरूमा विष्णु पौडेल, टोपबहादुर रायमाझी, शंकर पोखरेल, किरण गुरुङ र पद्मा अर्याल छन्। विधान संशोधन मस्यौदा समिति सदस्यहरूमा सुवास नेम्बाङ, पृथ्वीसुब्बा गुरुङ, लेखराज भट्ट, रघुवीर महासेठ, राधा ज्ञवाली, भानुभक्त ढकाल र प्रभु साह छन्। यो समितिको संयोजककमा विष्णु पौडेल छन्।"
कामदारको कोषबाट मनलाग्दी खर्च,"काठमाडौं : सरकारले वैदेशिक रोजगारीमा जाने कामदारसँग उनीहरूकै हितमा खर्च गर्न भनेर रकम लिन्छ। दुई वर्षको श्रम स्वीकृति पाउनेले १ हजार ५ सय र त्योभन्दा बढी अवधि हुनेले २ हजार ५ सय बुझाउँछन्। त्यो रकम वैदेशिक रोजगार कल्याणकारी कोषमा जम्मा हुन्छ। तर, कोषको रकम मनलाग्दी खर्च भइरहेको पाइएको छ। वैदेशिक रोजगार बोर्डले कोषबाट बर्सेनि १ अर्बभन्दा बढी बजेट खर्च गर्दै आएको छ। गत आर्थिक वर्ष १२ नेपाली नियोगमा साढे ५ करोड रुपैयाँभन्दा बढी रकम पठाएको देखिन्छ। तर, शव व्यवस्थापन शीर्षकमा रकम पठाए पनि केही देशमा मृतकको संख्या भने शून्य छ। प्रायः दूतावासले त्यसको फछ्र्योट पनि गरेका छैनन्। त्यस्तै, दूतावासमा करारमा कर्मचारी राख्न, गाडी किन्न, उच्च पदस्थको भ्रमणजस्ता विषयमा केही वर्षयता यसको रकम खर्च हुँदै आएको छ। बोर्डका अनुसार नेपाली राजदूतावास मलेसियामा ८७ लाख ७४ हजार, साउदी अरबमा ७० लाख रुपैयाँ पठाइएको थियो। ओमनमा ४९ लाख २३ हजार, बहराइनमा २५ लाख, इजरायलमा २२ लाख ३९ हजार, दक्षिण कोरियामा १९ लाख २१ हजार, संयुक्त अरब इमिरेट्स (यूएई)मा १३ लाख ८० हजार रकम पठाइएको थियो। त्यस्तै कतारमा १० लाख २९ हजार, बर्लिनमा ८ लाख १० हजार, चीनमा ७ लाख, अस्ट्रियामा ३ लाख २५ हजार पठाइएको बोर्डले जनाएको छ। मलेसियाका लागि नेपाली राजदूत उदयराज पाण्डे गत वर्ष बोर्डबाट प्राप्त रकममध्ये खर्च हुन नसकेको १० लाख फिर्ता पठाइएको बताउँछन्। अरू रकम शव व्यवस्थापन, टिकट नहुने, जेलमा परी समस्यामा परेका तथा अलपत्र श्रमिकको उद्धारमा खर्च गरेका छौं, राजदूत पाण्डे भन्छन्। बोर्डले नेपाली राजदूतावासहरूमा लाखौं रकम पठाउने गरे पनि समस्यामा परेका कामदारको उद्धार गर्न ध्यान दिइएको छैन। धेरै रकम शव व्यवस्थानमै खर्च हुने गरेको छ। कामदारको मृत्यु भएपछि कोषको रकम खर्च गर्नुभन्दा उद्धार र राहतमा ध्यान दिनुपर्ने अधिवक्ता तथा श्रमविज्ञ सोम लुइँटेल बताउँछन्। कामदारको पैसा मनपरी खर्च गर्न नपाइने अधिवक्ता लुइँटेलको भनाइ छ। कोरोना महामारीका बेला विदेशमा अलपत्र परेका नेपाली कामदारको उद्धारमा कोषकै रकम प्रयोग गर्न सकिन्थ्यो। तर, सरकारले त्यसमा चासो नदिँदा तीन गुणासम्म बढी हवाई भाडा तिरेर फर्किन बाध्य भए कामदारहरू। अलपत्र कामदारलाई निःशुल्क उद्धार गर्न कार्यविधि बनाइए पनि त्यसअनुसार श्रमिक फर्किन पाएका छैनन्। सर्वोच्च अदालतले अलपत्र कामदारलाई निःशुल्क फिर्ता ल्याउन आदेश दिए पनि वैदेशिक रोजगार बोर्डले टेरेको छैन। कोरोना महामारीबाट प्रभावित भएपछि ५ लाखभन्दा बढी नेपाली स्वदेश फर्किएका सरकारी तथ्यांक छ। बोर्डका कार्यकारी निर्देशक राजनप्रसाद श्रेष्ठ शव व्यवस्थापन र सुरक्षित आवासगृहका लागि पैसा पठाइने गरेको बताउँछन्। दूतावासको मागका आधारमा पैसा पठाउने गरेका छौं, कार्यकारी निर्देशक श्रेष्ठ भन्छन्, सबै दूतावासले खर्च गरेका छैनन्। वैदेशिक रोजगार ऐन, नियमावलीको परिधिभित्रै रहेर नियोगलाई पैसा पठाइने गरेको श्रेष्ठको दाबी छ। उनका अनुसार कोषमा अब ५ अर्ब ६० करोड ७३ लाख रकम छ। यो वर्ष १ अर्ब खर्च गरिने उनी बताउँछन्। सरकारले बोर्डलाई तलबभत्ता, कार्यालय सञ्चालन, पोसाक, मसलन्दका लागि छुट्टै १ करोड ९४ लाख बजेट विनियोजन गरेको छ। बोर्डले कोषबाटै करारका कर्मचारीको पारिश्रमिक भनेर रकम पठाएको पाइएको छ। बोर्डले ०७७ असार २५ गते निर्णय गरी स्थानीय कर्मचारी सेवा करारमा लिन ४६ लाख ६९ हजार रुपैयाँ पठाएको हो। संयुक्त अरब इमिरेट्स (यूएई)मा ७ लाख ९८ हजार, ओमन १७ लाख ९० हजार, मलेसिया ५ लाख ३० हजार, साउदी अरबमा ८ लाख, कतारमा ७ लाख ४६ रुपैयाँ पठाइएको हो। त्यस्तै ०७६ पुस २५ गतेको निर्णयअनुसार २८ लाख ९७ हजार रुपैयाँ पारिश्रमिकबापत पठाएको पाइएको छ। मलेसियामा ५ लाख ४४ हजार, कतारमा ६ लाख ९५ हजार, साउदी अरबमा ९ लाख १२ हजार, यूएईमा ७ लाख ४५ हजार रकम पठाइएको छ। ०७६ साउन २२ गते बोर्डको बैठक बसी नियोगमा जनसम्पर्क सहायक व्यवस्थापनका लागि परराष्ट्र मन्त्रालयमार्फत रकम पठाइएको बोर्डको वार्षिक प्रतिवेदनमा उल्लेख छ। जर्मनी ३२ हजार ५ सय युरो, कतारमा ५२ हजार रियाल, साउदीको रियादमा ६५ हजार र जेद्दामा ६५ हजार साउदी रियाल, ओमनमा ७ हजार १ सय ५० ओमानी रियाल, यूएईमा ५२ हजार दिराम र मलेसियामा ३९ हजार रिंगेट पठाइएको जनाइएको छ। महालेखाको ५६ औं प्रतिवेदनले कोषमा प्राप्त रकमको अधिकतम परिचालन हुन नसकेको औंल्याएको छ। कोषको रकम अधिकतम् परिचालन हुने गरी कार्यक्रम तर्जुमा गर्ने र तर्जुमा गरिएका कार्यक्रम कार्यान्वयन गर्ने वा कामदारबाट लिने शुल्क पुनरावलोकन हुनुपर्छ, प्रतिवेदनमा लेखिएको छ। महालेखाकै ५५औं प्रतिवेदनले कोषको रकमबाट कामदारको हकहित संरक्षण तथा परिवारको आर्थिक उत्थान हुने कार्यक्रममा खर्च गर्नेतर्फ ध्यान दिन सुझाएको थियो। त्यसअघि महालेखाकै प्रतिवेदनले राजदूतावासमा पठाइने रकम राजदूतलाई गाडी किन्न, मन्त्रीको भ्रमण र करारका कर्मचारीको पारिश्रमिकमा खर्च गर्ने गरेको देखाएको थियो। महालेखाकोे ५४औं प्रतिवेदनले कोषको ६६ लाख रुपैयाँ दुरुपयोग भएको उल्लेख गरेको थियो। जसमा ३७ लाख रुपैयाँ दक्षिण कोरियास्थित नेपाली राजदूतावासलाई गाडी खरिद गर्न प्रयोग गरिएको थियो। त्यस्तै तत्कालीन श्रम राज्यमन्त्री टेकबहादुर गुरुङको भ्रमणमा ५ लाख खर्च भएको प्रतिवेदनमा उल्लेख छ। बोर्डमा करारमा कार्यरत कर्मचारीलाई तलब दिन पनि कोषबाट २२ लाख खर्च गरिएको टिप्पणीमा लेखिएको थियो। कार्यकारी निर्देशक श्रेष्ठ आफू आउनुअघि बेरुजु रहे पनि फरफारक गरेको दाबी गर्छन्। बोर्डको ४ करोड ३४ लाख ५० हजार बेरुजुमध्ये आर्थिक वर्ष २०७६७७ मा २ करोड ५२ लाख ४३ हजार फछ्र्योट भएको थियो। १ करोड ८२ लाख ७ हजार अझै फछ्र्योट हुन बाँकी रहेको प्रतिवेदनमा उल्लेख छ। श्रमविज्ञ पूर्णचन्द्र भट्टराई नेपाली नियोगमा अनावश्यक खर्च रोकिए पनि बेरुजु नरोकिएको बताउँछन्। पहिला बढी समस्या थियो। बोर्डबाटै निर्णय गरेर दूतावासलाई गाडी किनिएको थियो। मन्त्रीको भ्रमणमा पनि खर्च भएको थियो, भट्टराई भन्छन्, तर अहिले त्यस्ता शीर्षकमा कल्याणकारी कोषको रकम दुरुपयोग हुन रोकिएको छ। वैदेशिक रोजगारीका क्रममा गत आवमा १ हजार २ सय ४२ नेपालीको निधन भएको छ। बोर्डले मृतकका परिवारलाई आर्थिक सहायता, अंंगभंग भएका कामदारलाई आर्थिक सहायता र वैदेशिक रोजगारीमा संलग्न श्रमिकका सन्तानलाई शैक्षिक छात्रवृत्ति दिन्छ। बोर्डले गत आवमा १ हजार २ सय ४३ मृतकका परिवारलाई ७३ करोड ७७ लाख खर्च गरेको छ। अंगभंग, गम्भीर बिरामी १ सय ४३ कामदारलाई ७ करोड ३३ लाख खर्च गरिएको छ। कामदारका परिवारलाई औषधि उपचार गर्न ४ जनाका लागि २ लाख सहयोग गरेको छ। ४ सय १३ अलपत्र कामदारको उद्धारका लागि २६ करोड ६७ लाख रुपैयाँ खर्च गरेको छ। १ सय २२ शव झिकाउन समन्वय र सहयोगका लागि ९० लाख ६७ हजार खर्च गरिएको बोर्डले जनाएको छ। २ हजार २ सय १९ जनालाई वैदेशिक रोजगार छात्रवृत्तिका लागि बोर्डले गत वर्ष २० करोड ८८ लाख खर्च गरेको छ। ९२ जनालाई सान्तवना राहतस्वरूप ४६ लाख खर्च गरेको बोर्डको तथ्यांकले देखाउँछ। बोर्डले गत आवमा अति समस्यामा परेका, सुत्केरी, गर्भवती, जेल परेकालगायत २ सय ५० लाई निःशुल्क उद्धार गरेको जनाएको छ। वैदेशिक रोजगार विभागका अनुसार हालसम्म ५५ लाखभन्दा बढी वैदेशिक रोजगारीमा पुगेका छन्। उनीहरूले १५ सयकै हिसाब गर्दा पनि ८ अर्ब २५ करोड जम्मा भएको देखिन्छ। कोषको रकम वैदेशिक रोजगारीमा जाने कामदारलाई सीपमूलक तालिम प्रदान गर्न, स्वदेश फिर्ता गराउन, क्षतिपूर्ति दिन र त्यस्ता कामदार वा निजको परिवारलाई आर्थिक सहयोग गर्न प्रयोग हुने वैदेशिक रोजगार ऐनको दफा ३३ मा उल्लेख छ।"
पौडेल पक्षको माग: पार्टीको वैधानिकता जोगाउन विशेष महाधिवेशन,"काठमाडौँ: नेपाली कांग्रेसका वरिष्ठ नेता रामचन्द्र पौडेल पक्षका जिल्ला सभापतिहरुले पार्टीको वैधानिकता जोगाउन विशेष महाधिवेशन गर्नुपर्नेमा जोड दिएका छन् । जिल्ला सभापतिहरुले समय अझै भएको भन्दै विशेष महाधिवेशन गर्ने र पार्टीको वैधानिकतामाथि प्रश्न उठ्न नदिन शीर्ष नेताहरुलाई आग्रह गरेका छन् । काठमाडौँमा सोमबार र मंगलबार भएको जिल्ला सभापतिको तोकिएको मिति भदौ १७, १८ र १९ गते महाधिवेशन जसरी पनि सम्पन्न गर्नुपर्ने र लागि पर्दा सकिने बताए । भेलाले क्रियाशील सदस्यहरुको छनोट सम्बन्धी विवाद तुरुन्त समाधान गर्न पनि पार्टी नेतृत्वलाई आग्रह गरेको कास्की जिल्ला सभापति कृष्ण बहादुर केसीले जानकारी दिए । उनले क्रियाशील सदस्यताका विषयमा देखिएका विवादलाई पार्टीको विधान, निर्देशिका र केन्द्रीय कार्यसमिति बैठकका निर्णयअनुसार काम गर्न सुझाब दिएको बताए । ३८ जिल्ला सभापति भौतिक रूपमा उपस्थित थिए भने अन्य १२ जना भर्चुअल माध्यमबाट जोडिएका थिए । जिल्ला सभापतिहरूले क्रियाशील सदस्यहरूको विवरण वेबसाइटमा राख्नुपर्ने जोड दिँदै क्रियाशील सदस्यताको विवाद समाधान हुनुअघि पनि माग गरेका छन् । सञ्चारकर्मीलाई प्रवेश नदिइएको गोप्य बैठकमा मंगलबार वरिष्ठ नेता रामचन्द्र पौडेल, महामन्त्री डा शशांक कोइराला, कोषाध्यक्ष सीतादेवी यादव, पूर्वमहामन्त्री प्रकाशमान सिंह, पूर्वसहमहामन्त्रीद्वय डा रामशरण महत, अर्जुननरसिंह केसी,र केन्द्रीय सदस्यहरू बलबहादुर केसी, डा शेखर कोइराला, डा मीनेन्द्र रिजाल, गगन थापालगायत केन्द्रीय सदस्यहरू भेलामा सम्बोधन गर्न सहभागी थिए । उक्त बैठकमा बोल्दै वरिष्ठ नेता रामचन्द्र पौडेलले अझै पनि तोकिएको मितिमै महाधिवेशन गरेर पार्टीलाई वैधानिकताबाट जोगाउन सकिने बताउँदै भने, मन गरौँ अबको समय पनि प्रशस्त पुग्छ । गर्नैपर्ने अधिवेशन गरेर बाँकीलाई स्थगित गरेर पनि वैधानिकता जोगाउन सकिन्छ । केन्द्रीय सदस्य डा शेखर कोइरालाले सभापतिको उम्मेदवारीमा बलियो धरातल भएकोलाई हौसला र सहयोग गर्न पनि आग्रह गरे । जिल्ला सभापतिहरु तर्फ इंगित गर्दै कोइरालाले भने, सबै उम्मेदवार आकांक्षीहरुलाई मख्ख नपारिदिनुहोला । त्यसले झन् राम्रो नेतृत्व आउँदैन । अर्का नेता गगन थापाले भेला सम्बोधन गर्दै भने, सभापतिज्यूले जसरी पनि महाधिवेशन हुन्छ भनिरहनुभएको छ, हामी किन हुँदैन भन्ने ? जुन दिन उहाँले हुँदैन मिति सार्नुपर्छ भन्नुहुन्छ अनि विकल्प तिर लागौँला । बैठकका निर्णयहरू बुधबार मात्रै सार्वजनिक गर्ने भएता पनि एक जिल्ला सभापतिका अनुसार क्रियाशील सदस्यता टुंगो लगाउने, पार्टीको विधानमा टेकेर विशेष महाधिवेशन गर्ने, शिक्षक र विद्यार्थीलाई खोप दिएर नियमित पठनपाठन सञ्चालनमा ल्याउन आग्रह गर्ने, भ्रष्टाचार छानविन गर्न लगायता निर्णय भेलाले गरेको छ । कांग्रेस महाधिवेशनबारे छलफल गर्न सभापति देउवाले २८ साउनका लागि केन्द्रीय कार्यसमितिको बैठक बोलाएका छन् ।"
राष्ट्रियसभाबाट खाद्य स्वच्छता तथा गुणस्तर विधेयक स्वीकृत,"काठमाडौं : राष्ट्रियसभाको बैठकले खाद्य स्वच्छता तथा गुणस्तर विधेयक, २०७७ स्वीकृत गरेको छ । प्रधानमन्त्री शेरबहादुर देउवाको तर्फबाट कानून, न्याय तथा संसदीय मामिलामन्त्री ज्ञानेन्द्रबहादुर कार्कीले उक्त विधेकलाई विचार गरियोस् भनी प्रस्तुत गरेको प्रस्तावलाई बैठकको सर्वसम्मतिले स्वीकृत गरेको हो । उक्त प्रस्तावमाथिको छलफलमा नेपाली कांग्रेसका प्रकाश पन्त र अनिता देवकोटा तथा नेकपा (माओवादी केन्द्र)का रामनारायण विडारी र मायाप्रसाद शर्माले भाग आफ्नो विचार प्रस्तुत गरेका थिए। प्रतिपक्षी दल नेकपा (एमाले)का खिमलाल भट्टराई, ठगेन्द्रप्रसाद पुरी, गङ्गाकुमारी बेल्वासे, उदया शर्मा पौडेल, डा बिमला पौडेल राई तथा स्वतन्त्र सांसद खिमलाल देवकोटाले विधेयकमाथि धारणा राखेका थिए। विधेयकमाथि सांसदले उठाएका जिज्ञासाको मन्त्री कार्कीले जवाफसमेत दिएका थिए।"
"राष्ट्रियसभामा रेल्वे विधेयक, २०७६ पेश","काठमाडौं : राष्ट्रियसभामा रेल्वे विधेयक, २०७६ सम्बन्धी प्रतिवेदन पेश गरिएको छ । विधायन व्यवस्थापन समितिका सभापति परशुराम मेघी गुरुङले सभा समक्ष उक्त प्रतिवेदन पेश गरेका हुन् । यस्तै गुरुङले प्रत्यायन (एक्रिडिटेशन) विधेयक, २०७६ सम्बन्धी समितिको प्रतिवेदन राष्ट्रियसभा समक्ष पेश गरे । यसैगरी प्रधानमन्त्री शेरबहादुर देउवाको तर्फबाट कानून, न्याय तथा संसदीय मामिलामन्त्री ज्ञानेन्द्रबहादुर कार्कीले सार्वजनिक सेवा प्रसारण विधेयक, २०७७ राष्ट्रियसभा समक्ष पेश गरे । रासस"
"ओलीको प्रश्न : नेपाली जनताले जान्न चाहेको छ प्रधानमन्त्री ज्यू, एमसीसी के गर्नुहुन्छ ?","काठमाडौं : नेकपा एमालेका अध्यक्ष केपी शर्मा ओलीले अमेरिकाको मिलेनियम च्यालेन्ज कर्पोरेसन (एमसीसी)बारे यो संयुक्त सरकारले के गर्छ ? भन्दै प्रश्न गरेका छन् । मंगलबार प्रतिनिधि सभालाई सम्बोधन गर्दै ओलीले संयुक्त सरकारको न्यूनतम साझा कार्यक्रममा उल्लेख नभएकाले एमसीसी के गर्नुहुन्छ जनताले जान्न चाहेको बताएका हुन्। अहिलेको गठबन्धन सरकार हुँदा एमसीसी गर्नु भएको थियो। एमसीसीको बारेमा संयुक्त सरकारको न्यूनतम साझा कार्यक्रममा एमसीसी बिर्सिनुभयो क्या हो, मैले देखिन यताकतै। उनले प्रश्न गरे,नेपाली जनताले जान्न चाहेको छ प्रधानमन्त्री ज्यू, एमसीसी के गर्नुहुन्छ ? आफूले कतै एमसीसी पास गर्नुपर्छ भनेको क्लिप खोजेर वातावरण बनाउने भन्दै प्रश्न गरेका छन्। उनले आफूलाई गाली गर्ने अनि फेरि वातावरण बनाउन खोज्ने ? एमसीसी पास गर्ने, नगर्ने वा चुप लाग्ने के हो ? भनी प्रधानमन्त्रीलाई प्रश्न गरे। १६५ सांसद देउवाको पक्षमा भएको बताउँदै ओलीले सबल जथ्थाले के भन्छ एमसीसी पास गर्ने कि फेल गर्ने स्पष्ट पार्न आग्रह गरे। उनले एमसीसीबारेमा सरकारको यो हो नीति भनेर ठोकेर भन्न देउवालाई सुझाव दिए। लिम्पियाधुरा फिर्ता ल्याउँछु भन्न किन सक्दैन सरकार सरकारमा जस्केलाबाट छिरेपनि सबैंतिर जस्केलाबाट नछिर्न ओलीले आग्रह गरे। उनले न्यूनतम साझा कार्यक्रममा कांग्रेसको अनुहार नदेखिएको धारणा राखे। उनले लिपुलेक, लिम्पियाधूरा, कालापानी भारतसँग वार्ता गरेर फिर्ता ल्याउँछु भन्न किन नसकेको भन्दै प्रश्न गरेका छन्। उनले संयुक्त सरकारको न्यूनतम साझा कार्यक्रममा लिम्पियाधूरा, लिपुलेक, कालापानी भनेको समस्या हो भनेर राखेकोमा आपत्ति जनाउँदै यो हाम्रो पवित्र भूमी भएकाले स्पष्ट रुपमा हाम्रो भूमि फिर्ता लिन्छौ भन्नुपर्ने धारणा राखे। फिर्ता लिन सक्नु भएन भने डेढ वर्ष पर्खिनुस् हामी छौँ । लिम्पियाधुरा फिर्ता ल्याउँछु भन्न किन सक्दैन सरकार ।सीमाको सम्बन्धमा ओलीले थपे,कति साह्रो डराएको यो सरकार ? जिब्रो पनि रगत आइसकेको होला चपाउँदा चपाउँदा ! असाधारण जनमत साथ फेरिपनि प्रधानमन्त्री हुन्छु ओलीले फेरि असाधारण जनमत साथ प्रधानमन्त्री बन्ने दाबी गरेका छन्। उनले आफू परमादेशबाट नभई जनादेशबाट प्रधानमन्त्री भएको स्पष्ट पारे। उनले भने, म यो देश र यस देशको जनताको सेवाको निम्ति जन्मिएको जस्तो ठान्छु। म प्रधानमन्त्री हुन जन्मिएको होइन काम गर्दै जाँदा प्रधानमन्त्री पनि भएँ। ६४ वर्षको उमेरसम्म त प्रधानमन्त्री थिइनँ, भइयो। मैले त्यसबेला भनेको थिएँ म झ्यालबाट होइन, जस्केलाबाट होइन, छिडिँबाट होइन, भेन्टिलेसनबाट होइन । म मुल ढोकाबाट, मूल बाटो, मूल गेटबाट आउनेछु, फेरिपनि सुनिराख्नु भएहुन्छ । उनले भने, पहिलेपनि मैले भनेको थिएँ। फेरि पनि सुनिराख्नु भएहुन्छ, असाधारण जनमत साथ फेरिपनि, मूल बाटो, मूल गेट, मुल ढोकाबाट प्रवेश गर्नेछु।असाधारण जनमत साथ फेरिपनि, मूल बाटो, मूल गेट, मुल ढोकाबाट प्रवेश गर्नेछु। उनले देउवालाई संकेत गर्दै आफूलाई राम्रो ग्रहदशाले प्रधानमन्त्री नबनाए धारणा राखे। उनले भने,मलाई राम्रो ग्रहदशाले प्रधानमन्त्री बनाएको होइन। मेरा काम हेरेर नेपाली जनताले मत दिएर प्रधानमन्त्री बनाएको हो। उनले नेपाली जनताको विश्वासको मतले आफू प्रधानमन्त्री बनेको बताए। ओलीले जाली मुद्धा जितेर प्रधानमन्त्री नभएको स्पष्ट पारे। संसद् पुनर्स्थापना पछि प्रमुख प्रतिपक्षी दलका नेताको रुपमा ओलीले पहिलो पटक सम्बोधन गर्न लागेका हुन्।"
"विमलेन्द्र निधिको आग्रह: शेरबहादुरजी सरकार राम्रोसँग चलाउनू, महाधिवेशनमा मलाई सघाउनूस्","काठमाडौँ: नेपाली कांग्रेसका उपसभापति विमलेन्द्र निधिले वर्तमान प्रधानमन्त्री तथा पार्टी सभापति शेरबहादुर देउवालाई राम्रोसँग सरकार सञ्चालन गर्न आग्रह गरेका छन् । उनले आगामी महाधिवेशनमा आफूलाई सभापतिका लागि सघाउन पनि पटक पटकको भेटमा आग्रह गर्दैआएको बताएका छन् । उनले अन्नपूर्ण सँगको भेटमा भने, सभापतिको उम्मेदवारी दिने कुरा मैले पार्टी सभापति सेरबहादुर देउवाजीलाई अनुरोध गरेको छु । सफल सरकार बनाउन सञ्चालनमा ध्यान दिनुहोला । नेता निधिले भने, प्रतिष्प्रधात्मक बाट भयो भने मेरो पक्ष बलियो छ । यदी सहमतिबाट जाने सल्लाह भयो भने त्यो पनि ठीकै छ । उनले महाधिवेशनका बारेमा अनौपचारिक चर्चा भए अनुसार मंसिरमा हुने सम्भावना बढेको बताए । त्यो भन्दा ढिलो जानु हुँदैन । भदौमा गर्न नसक्नु नै हाम्रा लागि असहज अवस्था निम्तिनु हो । निर्वाचन आयोग र कानुनविद्हरुसँग सल्लाह गरेर कहिलेसम्म गर्न सकिन्छ भन्ने तर्फ पनि कुरा भइराखेको नेता निधिले बताए । उनले क्रियाशीलता सदस्यको विवाद कुनै ठूलो कुरा नभएको पनि बताए । त्यो सल्टिन्छ क्रियाशीलताको विवादले महाधिवेशन रोकिँदैन उनले भने । निर्वाचन समितिको सल्लाहमा महाधिवेशन कहिले कसरी गर्न सकिन्छ भन्ने कुरामा छलफल भइरहेको बताउँदै नेता निधिले भने, १४ दिनमा महाधिवेशन भए पनि १४ महिनामा महाधिवेशन भए पनि म सभापतिको दाबेदार हो । महाधिवेशनमा आफूले उठाउने मुद्दाबारे प्रष्ट्याउँदै नेता निधिले, कम्युनिष्टले जितेसँगै लोकतन्त्र, गणतन्त्र र संघीयता प्रतिको विश्वास उडेको बताए । उनले भने, माथिका ३ कुरामा जनताको विश्वास दिलाउनका लागि नेपाली काँग्रेसले जित्नुपर्छ । अब हुने चुनावमा कांग्रेसलाई जिताउनका लागि मेरो नेतृत्व आउनुपर्छ । नेपाली कांग्रसको १४औं महाधिवेशन नजिकिँदै गर्दा अहिलेसम्म ७ जना नेताहरु सभापतिमा दावेदार देखिएका छन् ।"
"जसपामा मन्त्री बन्न होडवाजी, अध्यक्ष यादवलाई नै सरकारमा नजान पार्टीभित्र दबाव","काठमाडौँ: जनता समाजवादी पार्टी (जसपा)का नेताहरुबीच मन्त्री पदको आकांक्षी बढेपछि पार्टीमा किचलो बढेको छ । नेताहरुले पार्टी अध्यक्ष उपेन्द्र यादवको नेतृत्वमा सरकारमा नजान दवाब दिइरहेका छन् । महेन्द्र राय यादव, राजकिशोर यादवमध्ये कुनै एक नेताको नेतृत्वमा पार्टी सरकार जानुपर्ने जसपाका नेताहरुको दबाव छ । उपेन्द्र यादव धेरै पटक सरकारमा जानुभयो । अब नयाँ अनुहारलाई अवसर दिनुपर्छ, जसपाका एक नेताले भने । अध्यक्ष यादव भने उपप्रधान सहित परराष्ट्र मन्त्रालय लिएर सरकारमा जाने योजनामा छन् । आफ्नो नेतृत्व नभए पार्टी सरकारमा नजाने अध्यक्ष यादवको अडान छ । जसपाका संघीय परिषद् अध्यक्ष बाबुराम भट्टराई भने सबैलाई मिलाएर पार्टीलाई सरकार जानुपर्ने कित्तामा उभिएका छन् । मन्त्री पदका लागि दर्जन बढी नेताहरु आकांक्षी छन् । जसपाका सांसद महेन्द्र राय यादव, राजकिशोर यादव, इस्तियाक राई, रेणु यादव, राजेन्द्र श्रेष्ठ, मृगेन्द्र सिंह यादव, प्रदीप यादव, नरमाया ढकाल, रानी मण्डल, रेनुका गुरुङ, लिला सिटौला, डा सुरेन्द्र यादव, प्रमोद साह, अमृता अग्रहरी लगायत मन्त्री पदमा आकांक्षी देखिएका छन् । मन्त्री छनोटमा पार्टीभित्र रस्साकस्सी देखिएपछि त्यसको अन्तिम टुंगो लगाउन भदौ १ र २ गते काठमाडौँमा जसपाको कार्यकारणी समितिको बैठक बोलाइएको छ । सत्ता सहयात्री राजनीतिक दलको गठबन्धभित्र मन्त्रालय र मन्त्री संख्या नमिलेका कारण सरकारमा जान ढिला भएको जसपाका नेता इस्तियाक राईको भनाइ छ । गठबन्धनभित्र बाँडफाँड कुरा मिलेको छैन,उनले भने,अब त्यसको टुङ्गो दुई दिनभित्र लाग्छ।गठबन्धनको साझा कार्यक्रम र रणनीतिको प्रतिक्षामा जसपा थिए । संविधान संशोधन, नागरिकता जस्ता मुद्दा जसपाको मूल मुद्दा हो । जुन गठनबन्धनको साझा कार्यक्रममा समेटिएको छ । यससँगै जसपा नेताहरु सरकारमा जाने मुडमा छन् । मन्त्री पद हत्याउन पार्टीका शीर्षस्थ नेताहरुले हानाथाप गरेपछि पार्टी अध्यक्ष यादव दबावमा छन् । मन्त्री पदको विषयमा कुनै विवाद छैन । आकांक्षी माननीयहरुको नाम पार्टीबाट अनुमोदनपछि मात्रै जसपा सरकारमा जाने कुरो छ,अध्यक्ष यादवका प्रेस सल्लाहकार महेश चौरसियाले भने । जसपाले ६ मन्त्रालय र ३ राज्यमन्त्री गठबन्धनसँग मागेको स्रोतको भनाइ छ । सत्ता साझेदार दल नेपाली कांग्रेस, नेकपा माओवादी केन्द्र, जसपा लगायतमा मन्त्री पदका थुप्रै नेताहरु दावेदार हुँदा सबै पार्टीलाई सरकारमा मन्त्री पठाउनु चुनौती नैबनेको छ । जसकारण देउवा सरकारले महिना दिन पुग्न लाग्दा पनि पूर्णता पाएको छैन ।"
"संसदमा केपी ओलीको दावी : असाधारण जनमतका साथ फेरि सरकारमा आउँछु,सुनिराखे हुन्छ","काठमाडौं : नेकपा एमाले अध्यक्ष केपी शर्मा ओलीले असाधारण जनमतका साथ फेरि सरकारमा आउने दावी गरेका छन्। मंगलबारको प्रतिनिधिसभा बैठकमा बोल्दै अध्यक्ष ओलीले यस्तो बताएका हुन्। पूर्वप्रधानमन्त्री ओलीले आफू प्रधानमन्त्री हुन नजन्मिएको तर काम गर्दै जाँदा प्रधानमन्त्री भएको जिकिर गरे। 'म प्रधानमन्त्री हुन जन्मिएको होइन, काम गर्दै जाँदा प्रधानमन्त्री भएँ। ६४ वर्षको उमेरसम्म त प्रधानमन्त्री थिइनँ, भइयो ,' उनले भने,' मैले त्यसबेला भनेको थिएँ म झ्यालबाट होइन, जस्केलाबाट होइन, छिडिँबाट होइन, भेन्टिलेसनबाट होइन । म मुल ढोकाबाट, मूल बाटो, मूल गेटबाट आउनेछु, फेरिपनि सुनिराख्नु भएहुन्छ, उनले भने, असाधारण जनमत साथ फेरिपनि, मूल बाटो, मूल गेट, मुल ढोकाबाट प्रवेश गर्नेछु। उनले देउवालाई संकेत गर्दै आफूलाई राम्रो ग्रहदशाले प्रधानमन्त्री नबनाएको धारणा राखे। उनले भने,मलाई राम्रो ग्रहदशाले प्रधानमन्त्री बनाएको होइन। मेरा काम हेरेर नेपाली जनताले मत दिएर प्रधानमन्त्री बनाएको हो। उनले नेपाली जनताको विश्वासको मतले आफू प्रधानमन्त्री बनेको जिकिर गरे। सरकारमा जस्केलाबाट छिरेपनि सबैंतिर जस्केलाबाट नछिर्न ओलीले आग्रह गरे। उनले न्यूनतम साझा कार्यक्रममा कांग्रेसको अनुहार नदेखिएको धारणा राखे। उनले लिपुलेक, लिम्पियाधूरा, कालापानी भारतसँग वार्ता गरेर फिर्ता ल्याउँछु भन्न किन नसकेको भन्दै सरकारसँग प्रश्न गरे। उनले संयुक्त सरकारको न्यूनतम साझा कार्यक्रममा लिम्पियाधूरा, लिपुलेक, कालापानी भनेको समस्या हो भनेर राखेकोमा आपत्ति जनाउँदै यो हाम्रो पवित्र भूमि भएकाले स्पष्टरुपमा हाम्रो भूमि फिर्ता लिन्छौं भन्नुपर्ने धारणा व्यक्त गरे। फिर्ता लिन सक्नु भएन भने डेढ वर्ष पर्खिनुस् हामी छौँ । लिम्पियाधुरा फिर्ता ल्याउँछु भन्न किन सक्दैन सरकार, उनले भने ,कति साह्रो डराएको यो सरकार ? जिब्रो पनि रगत आइसकेको होला चपाउँदा चपाउँदा ! ओलीले अमेरिकाको मिलेनियम च्यालेन्ज कर्पोरेसन (एमसीसी)बारे यो संयुक्त सरकारले के गर्छ भन्दै प्रश्न गरे । उनले संयुक्त सरकारको न्यूनतम साझा कार्यक्रममा एमसीसी के गर्नुहुन्छ , जनताले जान्न चाहेको छ भन्दै प्रधानमन्त्री देउवालाई प्रश्न गरे। अहिलेको गठबन्धन सरकार हुँदा एमसीसी गर्नु भएको थियो। एमसीसीको बारेमा संयुक्त सरकारको न्यूनतम साझा कार्यक्रममा एमसीसी बिर्सिनुभयो क्या हो, मैले देखिन यताकतै।उनले प्रश्न गरे,नेपाली जनताले जान्न चाहेको छ, प्रधानमन्त्री ज्यू, एमसीसी के गर्नुहुन्छ ? आफूले कतै एमसीसी पास गर्नुपर्छ भनेको क्लिप खोजेर वातावरण बनाउने भन्दै प्रश्न गरेका छन्। उनले आफूलाई गाली गर्ने अनि फेरि वातावरण बनाउन खोज्ने ? चुपचाप बस्ने भन्दै आक्रोस व्यक्त गरेका छन् । १६५ सांसद देउवाको पक्षमा भएको बताउँदै ओलीले सबल जथ्थाले के भन्छ एमसीसी पास गर्ने कि फेल गर्ने स्पष्ट पार्न आग्रह गरे। उनले एमसीसीबारेमा सरकारको यो हो नीति भनेर तोकेर भन्न देउवालाई सुझाव दिए। उनले आफूमाथि निकै प्रहार भएको समेत बताए। 'ममाथि निकै प्रहार गरेको देखियो। भइराखेको छ। मलाई त्यसमा चिन्ता छैन,' उनले भने। उनले आफू समृद्धि नेपाली, सुखी नेपाली राष्ट्रिय आकांक्षा बोकेर हिँडेको भन्दै यस्ता सानातिना गालीगलौचले केही फरक नपर्ने बताए। 'समृद्धि नेपाली, सुखी नेपाली राष्ट्रिय आकांक्षा त्यो के । त्यस उद्देश्यलाई प्राप्त गर्न त्यस गन्तव्य तर्फको यात्रामा हिँडेको म। नेपाललाई समृद्ध बनाउने, नेपालीलाई सुखी बनाउने उद्देश्य बोकेर गन्तव्यमा हिँडेको मान्छे, यस्ता सानातिना गालीगलौचले मलाई खासै फरक पर्दैन। म आफ्नो उद्देश्यमा केन्द्रित छु।' उनले उपयुक्त ठाउँमा उपयुक्त व्यक्तिको नियुक्ति पारदर्शीताबाट गर्ने आफ्नो नीति रहेको बताए। उनले आफूलाई मात्रै नभइ आफूसँग साथमा रहेका साथीहरुलाई पनि यस्तो नीति अबलम्बन गर्न सल्लाह दिएको बताए। उनले भने,' यसले कसैको लाभ र कसैको इच्छामा धक्का अवश्य पुर्यायो, केही व्यक्तिहरुका इच्छामा मेरा नीतिहरुले जो मैले गलत कुरासँग सम्झौता गरिन् त्यसले तुषारापात पनि भयो होला। '"
गलत प्रवृत्ति हावी भए सेनाको शिर निहुरिन्छ,"प्रधानसेनापति पूर्णचन्द्र थापाको ३ वर्षे कार्यकाल भदौ २४ गते पुग्दैछ। सेनाको परम्पराअनुसार अवकाशको एक महिनापहिल्यै उनी बिदामा बसेका छन्। आजदेखि कायममुकायम प्रधानसेनापतिका रूपमा प्रभुराम शर्माले सैनिक नेतृत्व सम्हाल्ने छन्। प्रधानसेनापति थापाले जंगी अड्डाभित्र भ्रष्टाचार, अनियमितता र बदमासी उजागर गरेका थिए। आफ्नो सम्पत्ति विवरण सार्वजनिक गर्नेदेखि सुशासन, विधि र प्रणालीको संस्थागत पद्धति बसाल्न उनले संगठनभित्र केही कठोर निर्णयसमेत गरे। कस्तो रह्यो त उनको कार्यकाल ? थापासँग अन्नपूर्ण पोस्ट्का अखण्ड भण्डारी र नरेन्द्र साउदले गरेको कुराकानी : कार्यकाल पूरा गरेर बिदा हुँदै हुनुहुन्छ, तीन वर्ष सैनिक नेतृत्व सम्हाल्दा उत्कृष्ट के गर्न सकेँ जस्तो लाग्छ ? मेरो कार्यकालमा के उपलब्धि भएभन्दा पनि नेपाली सेनाभित्र सामूहिक रूपमा के प्रयास गर्यौं र त्यसबाट के कति उपलब्धि हासिल गर्यौं भन्ने महत्वपूर्ण पक्ष हो। नेपाली सेना राज्यको महत्वपूर्ण राष्ट्रिय सुरक्षा बल हो। राज्यको सुरक्षा र राज्यको प्रतिरक्षामा नकारात्मक प्रभाव वा असर पर्नु हुँंदैन भन्नेमा सतर्क र सजग छौं, हुनुपर्छ। ३ वर्षको कार्यकालमा पद्धति र प्रणालीलाई संस्थागत एवं स्थापित गर्न सफल भयौं। त्यसका लागि ५ सयभन्दा बढी कार्यविधि, निर्देशिका तयार भए र निर्देशनहरू जारी भए। जुन मार्गचित्र कोरेका थियौं, त्यसमा सबल छौं भन्ने आत्मविश्वास नेपाली सेनाको सकल दर्जामा आएको छ। मेरो कार्यकालको पहिलो उपलब्धि भनेको, सेनालाई पद्धति र प्रणालीमा चल्ने संगठनमा रूपान्तरण गर्नु हो। त्यसलाई प्रधानसेनापति वा मेरो व्यक्तिगत नभई, सामूहिक र सिंगो सगठनको उपलब्धिका रूपमा लिएको छु। ती योजना बने मात्र कि लागू पनि भए ?पहिलो वर्षमा विधि, पद्धति र प्रणाली स्थापित गर्नेतिर लाग्यौं। विश्वव्याधी कोभिडको प्रभावले लक्ष्य पूरा गर्न कठिन हुन्छ कि भन्ने मलाई लागेको थियो। तर, कटिबद्ध भएर गयो भने अप्ठ्यारो अवस्थामा पनि लक्ष्यहरू हासिल गर्न सकिँदो रहेछ। दुई वर्ष त्यसको कार्यान्वयनमा लाग्यौं। तपाईं यस्तो खानदानबाट सेनामा प्रवेश गर्नुभयो, जसको कम्तीमा ५ पुस्ता सेनामा रहेर देशको सेवामा लागेको थियो। तर, तपाईंपछि क्रमभंग भएजस्तो देखिन्छ, कस्तो अनुभूति भइरहेको छ ? मेरो ५ पुस्ता नेपाली सेनाको अधिकृत तहमा पुगेको रेकर्डेड छ। मेरा बाजे बराजुको पाँचौं पुस्ताबाट माथवरसिंह थापा इन्साइन दर्जामा पुग्नुभएको थियो। इन्साइन भनेको अहिलेको मानार्थ उपसेनानी, सहायक सेनानी सरहको पद हो। त्यसपछिको पुस्ताबाट प्रेमबहादुर थापा कप्तान हुनुभयो। हजुरबुवा डम्बरबहादुर थापा मेजर पदमा पुग्नुभयो। मेरा बुवा फणेन्द्रबहादुर थापा लेफ्टिनेन्ट कर्नेल हुनुहुन्थ्यो। यसबाहेक हाम्रो खानदानबाट अन्य ५ पुस्ता नेपाली सेनामा रहेको बुझिन्छ। त्यसको आधिकारिकता भने छैन। म २०३६ सालमा सेनामा भर्ना भएँ। मेरो छोराले भने बिजनेस पढ्यो। अहिले फाइनान्सियल एक्स्पर्ट बनेको छ। हो, यहाँनेर क्रमभंग भएको छ। तपाईंको कार्यकालमा ठूलै संख्यामा सेनाका जर्साबहरू बर्खास्तमा पर्नुभयो ? बढी नै हस्तक्षेप गरेको जस्तो लागेको छ कि छैन ?सेनाजस्तो अनुशासित संगठन पद्धति र प्रणालीमा सञ्चालन हुनुपर्छ। त्यसभित्र चल्न सकिएन भने संस्थाको आवश्यकता र संविधान एवं जनताप्रतिको दायित्व र जिम्मेवारी पूरा हुन सक्दैन। त्यसका लागि दण्ड र सजायको सही सन्तुलन गर्नुपर्छ। नेपाली सेना राष्ट्रको अन्तिम शक्ति हो। जस्तोसुकै कठिन परिस्थितिमा पनि देश र जनताको रक्षा गर्ने संवैधानिक दायित्व सेनाको काँधमा हुन्छ। चाहे, युद्धकालीन अवस्था होस्, चाहे महामारी होस्, वा चाहे द्वन्द्वकालीन अवस्था वा अरू किसिमको असमान्य अवस्था होस्, सेनाले संविधान, कानुन र ऐन नियमको परिधिभित्र रहेर आफ्नो भूमिका निर्वाह गर्नुपर्छ। यसो गर्न सकेन भने सेनाप्रति अविश्वास पैदा हुन्छ। गलत प्रवृत्ति हावी भयो भने राष्ट्रिय सेनाको शिर निहुरिन्छ। सेनाले शिर निहुराउनु भनेको नेतृत्वले शिर निहुराउनु हो। नेपाली जनताकै शिर निहुरिनु हो। गलत गर्नेमाथि कारबाही गर्ने काम कानुन विभाग वा सेना प्राड विभागले गर्छ। आवश्यकताअनुसार कोर्ट अफ इन्क्वाइरी गर्छ। अभियोग पुष्टि भयो भने सैनिक अदालतमा लैजान्छ। सैनिक अदालत पनि नेपालको न्याय प्रणालीको एउटा अंग हो। विभिन्न तहका सैनिक अदालत छन्। तिनीहरूले तथ्य र प्रमाणका आधारमा दोषी देखिएकालाई कारबाही गर्छन्। कसैप्रति दुराशय राख्नुपर्ने अथवा तलमाथि गर्नुपर्ने आवश्यकता सेनाको प्रमुखलाई हँुंदैन। प्रधानसेनापतिले कारबाही नगर भनेको भए म बच्थें कि भन्ने कसैलाई परेको हुन सक्छ। तर, हामीले सोच्दा संस्थागत हितका निम्ति सोच्नुपर्छ। कारबाही नै गर्नुपर्ने केकस्ता बदमासी भेटाउनुभएको थियो ? म प्रधानसेनापति भएको केही महिनापछि नेपालगञ्जमा एउटा घटना भयो। सेनामा भर्ना हुन आएका एक व्यक्तिले गरेको हर्कत र चलाखी देख्दा हामी सबै छक्क पर्याैं। न फिजिकल फिटनेस छ, न त सोधेको प्रश्नको उत्तर नै दिन्छ। तर, मान्छे अन्तर्वार्तासम्म आइसक्यो। अन्तर्वार्ता लिनेलाई यसभित्र केही रहस्य छ भन्ने लाग्यो। त्यसपछि यो घटना म कहाँ आइपुग्यो। यसको छानबिन गर्न निर्देशन दिइयो। त्यो मान्छेले आफ्नो फोटोमा अर्कैको फोटो टाँसेर अर्कै व्यक्तिलाई लिखित दिलाएको रहेछ। प्रवेशपत्रमा अर्को हट्टाकट्टा व्यक्तिको फोटो टाँसेर उसलाई फिजिकल जाँच दिन लगाएको रहेछ। यी चरण पार गरेर उ मौखिक अन्तर्वार्तासम्म पुगेको रहेछ। कसरी यस्तो भयो भनेर छानबिन गर्यौं। छानबिन हुँदै जाँदा त त्यसको जालो आर्मी हेडक्वार्टरसम्म देखियो। विभिन्न दर्जाका व्यक्तिहरू संलग्न भेटिए। त्यसमा विभिन्न बिचौलिया पनि भेटिए। अनि, यस्तो कार्यमा संलग्नमाथि कारबाही भयो। त्यो एउटा कारबाहीले गर्दा अहिले नेपाली सेनामा भनसुन र लेनदेन चल्दैन भन्ने कुरा स्थापित भएको छ। म ढुक्कले भन्छु, अबदेखि सैनिक पोशाक लगाएका व्यक्तिले आर्थिक लेनदेन गर्न सक्छन् भन्ने विश्वास छैन। किनभने सानोभन्दा सानो गल्ती भेटिएकालाई पनि कारवाही गरेका छौं। अन्यत्र पनि बदमासी भेटियो कि ? नेपाली सेनाको कल्याणकारी कोषअन्तर्गत विद्यालय र महाविद्यालय सञ्चालनमा छन्। त्यहाँ पढ्ने विद्यार्थीले पाउने रासनमा पनि दायाँबायाँ गर्नु अर्को ठूलो अपराध हो। सैनिक विद्यालयमा गुणस्तरीय शिक्षा पाइन्छ भनेर दुःख गरेर बुवाआमाले पढ्न पठाउने, तर त्यसैमाथि पनि लोभ गर्ने ? अनि यस्तोमा संलग्नलाई पनि कारबाही गर्यो भनेर कसैले गुनासो गर्छ भने मैले प्रतिक्रिया दिनु आवश्यक ठान्दिन। दण्ड र सजायको व्यवस्था भएन भने समाजमा मुख देखाउन हामीलाई पनि गाह्रो हुन्छ। पूर्वाग्राही नबनी, भेदभाव नराखी गलतलाई दण्ड र राम्रो काम गर्नेलाई पुरस्कृत गर्नुपर्छ। यसको अर्थ पहिलाको नेतृत्वले हिम्मत गर्न सकेन, तपाईले गर्नुभयो भन्ने हो ?म त्यसो पनि भन्दिन। विगतको नेतृत्वले सायद यो अवसर नभेटेर पनि हुन सक्छ। आफ्नो कार्यकालमा उल्लेखनीय थप केही गरेँ भन्ने लाग्छ ? शान्ति सेनामा जाने अवसरमा समानता र पद्धति बसाल्न सकेका छौं। त्यसबारे संगठनभित्र जुन असन्तुष्टि थियो, मैले बुझ्ने मौका पाएँ। प्रणाली स्थापित नगर्ने हो भने सेनाका लागि यो प्रत्युत्पादक हुन्छ भन्ने मलाई लाग्यो। र सिष्टम मा लगियो। तर, शान्ति सेनामा जानेहरूको ठूलो रकम कल्याणकारी कोषमा काटिन्छ भन्ने चित्तदुखाइ छ नि !सैनिक ऐनले नै २२ प्रतिशतसम्म कटौती गरेर कल्याणकारी कोषमा राख्न पाउने व्यवस्था गरेको छ। अझै पनि शतप्रतिशत सेनाले शान्ति सेनामा अवसर पाउँछन् भन्ने ग्यारेण्टी छैन। भोलीका दिनमा शान्ति मिसन र त्यहाँ जाने सेनाको संख्या घटन सक्छ। हामीले कोषमा रकम कटौती गर्यौ भन्ने मात्र होइन, त्यो रकम कहाँकहाँ खर्च हुन्छ भन्ने पक्ष हेर्नुपर्छ। जो कोही पनि १५१६ वर्ष सेवा नगरी शान्ति सेनामा जान पाउँदैन। तर, कोष नहुने हो भने त्यो अवधिभित्र उसको परिवार, बुवाआमा, श्रीमती र २१ वर्ष उमेर ननाघेका छोराछोरीले शिक्षा, स्वास्थ्यलगायत सेवा सुविधा पाउन सक्दैनन्। कोषमा भएको रकम पूर्व र वहावलालालाई दामासाही बाँडांै पनि भने कतिपयले। हेर्दा अर्ब रुपैयाँ होला, तर १० लाखलाई बाँडदा हातमा पर्ने भनेको त केही लाख रुपैयाँ मात्रै हो। त्यसले कति दिन धान्छ ? भनेर हिसाबकिताब देखाउँदा बल्ल उहाँहरूले पनि कुरा बुझ्नुभयो। त्यही रकमको ठूलो अंश फाइनान्स र सहकारीमा जोखिममा रहेको कुराको यथार्थता के हो ?कोषको निर्देशक भएर पहिले काम गरेका कारण मलाई यस विषयमा अलि बढी नै जानकारी छ। म निर्देशक हुँदा ४९ करोड रुपैयाँ जोखिममा थियो। त्यत्रो रकम किन जोखिममा पर्यो भनेर हामीले त्यसको अध्ययन र विश्लेषण गर्यौं। हाम्रो नीतिमै कमजोरीका कारण त्यो रकम जोखिममा पुगेको रहेछ भन्ने कुरा ०६७०६८ सालमै महसुस गर्यांै। त्यसपछि हामीले बैंकहरू वर्गीकरण गर्यौं। कुनकुन बैंक सबल र कुनकुन कमजोर छन् भनेर। (क)श्रेणीका बैंकमा मात्र पैसा राख्ने भन्ने नीति तत्कालै कार्यान्वयन गर्यांै। अहिले ४ करोड मात्र जोखिममा छ। त्यो जोखिमको रकम अहिलेको होइन, पुरानै हो। त्यसमध्ये पनि ७० प्रतिशत बढी रिकभर हुने अवस्थामा छ। प्रसंग बदलौं, पृतना खारेज गरेर ३ जोड १ को अवधारणा ल्याउनुभयो। यस्तो पुनर्संरचना आवश्यक र सान्दर्भिक थियो ? नयाँ संविधान जारी भएपछि राष्ट्रिय सुरक्षा नीति आयो। पछि राष्ट्रिय प्रतीरक्षा नीति २०७७ पनि जारी भयो। संविधानले देशको सार्वभौमसत्ता, अखण्डता, राष्ट्रिय एकता र स्वतन्त्रता रक्षाको जिम्मेवारी सेनालाई तोकेको छ। संवैधानिक जिम्मेवारी वहन गर्न जुन संरचना थियो त्यो पर्याप्त छैन भन्ने झण्डै साढे दुई वर्षको अनुभवले पहिचान गर्यो। त्यसभन्दा अघि भीम रावल रक्षामन्त्री हुँदा मन्त्रालयको एउटा कार्यदल बनेको थियो। प्रदेश संरचनाअनुसार सेना गयो भने त्यसको विशेषता र केन्द्रीकृत जुन स्वरूप हो, कता कता अमिल्दो हुन्छ भन्ने कुरा त्यतिबेलै पहिचान भएको थियो। कमाण्डको सिष्टमबारे अन्तर्राष्ट्रिय अभ्यास पनि हेर्यांै। छिमेकी भारतमै २९३० वटा राज्य छन। त्यति हुँदा पनि सातवटा कमाण्ड छन्। मित्रराष्ट चीनका ४५ वटा कमाण्ड छन्। अतः हामीले पनि ३ जोड १ को अवधारणा लागू गरेका हौं। ८ वटा पृतनाभन्दा ४ वटा कमाण्ड भयो भने स्रोत साधन पनि बढी उपलब्ध गराउन सकिने भयो। नेपाली सेनामा भर्ना हुनेको संख्या घट्दै गएको र सेवा अवधि बीचमै छोड्नेको संख्या बढ्दै गएको देखिन्छ। सेनामा आकर्षण घट्दै जानुको कारण के हो ?नेपालको मात्र होइन, धेरै राष्ट्रको सेनाको समस्या यही हो। यसको पछाडिको मुख्य कारण चाहिँ, अहिलेको आर्थिक विकास र रोजगारीका अन्य क्षेत्र बढ्दै जानु हो। २४ घण्टा ड्युटीमा खट्ने सेना र ८ घण्टा बाहिर काम गर्नेको तलब झण्डैझण्डै उस्तै छ। आकर्षण घट्छ भनेर विभिन्न देशमा कर्मचारीको भन्दा सेनाको तलब सुविधा धेरै बढी राखिएको छ। त्यही भएर हामीले कल्याणकारी कोषमार्फत शिक्षा, स्वास्थ्य र अरू सहुलियतका विषयमा जानकारी गराइरहेका छौं। विगतमा आकर्षण नहुनुको अर्को कारण सेनामा भर्नाका लागि या त भनसुन, या त पैसा चाहिन्छ भन्ने मानसिकता थियो। त्यस्तो गलत प्रवृत्ति हटने बित्तिकै पहिलेभन्दा अहिले आकर्षण बढ्दै गएको छ। फास्ट ट्र्याकको ठेक्का सम्झौतामा सेनाले अपारदर्शी काम गर्यो भन्दै संसद्को लेखा समितिले रोक्न निर्देशन दियो, तर सेनाले मानेन भन्दै समिति असन्तुष्ट छ नि !राष्ट्रिय गौरवको आयोजना फास्ट ट्र्याक निर्माणको जिम्मा नेपाली सेनालाई दिने सरकारको निर्णय बाध्यात्मक परिस्थितिमा भएको हुनुपर्छ। विश्वासका साथ भन्न सक्छु, फास्ट ट्र्याकमा काम गरिरहेको जुन टिम छ, त्यसले कुनै पनि आर्थिक अनुशासन र ऐन नियम तोडेर काम गर्न सक्दैन। किनभने, हामीले विकास गरेको पद्धति र प्रणालीभित्र कसैले पनि एक इञ्च दायाँबायाँ गर्न सक्दैन।तस्बिर : दीपेन श्रेष्ठ स्वार्थका कारण केहीले टेण्डर आह्वानमा प्रतिस्पर्धा भएन भन्ने कुरा उठाए। तर, त्यो साँचो होइन। दुइटा टनेलमध्ये एउटामा २१ र अर्कोमा २२ वटा कम्पनीले बिड गरेका थिए। बिड गर्दा कडा शर्त राखियो भन्ने आरोप लगाइएको छ। अन्तर्राष्ट्रिय स्तरको सडकका लागि सामान्य खालको मापदण्ड बनाउने कुरै आएन। अन्तर्राष्ट्रिय मापदण्ड पूरा गर्न नसक्नेले फास्ट ट्र्याक बनाउँछ भनेर विश्वास गर्ने कुरै भएन। बायस भएर कसैलाई ठेक्का दिएको जस्तो लाग्छ भने डकुमेण्ट हेरे भयो। लेखासमितिको निर्देशनको प्रसंग नि !संसदीय समितिले जति पनि प्रश्न उठायो, बुँदागत जवाफ पठाएका छौं। बिड गरेका कम्पनीका लागि सार्वजनिक निकाय भनेको फास्ट ट्र्याकको कार्यालय हो। उनीहरूले योयो कारणले मैले ठेक्का पाउनुपर्नेमा पाइन, अथवा यो यो कारणले पाउनुनपर्नेले पायो भनेर निवेदन दिनुपर्यो। तीन कम्पनीले सोधेका पनि छन्। मापदण्डअनुसार यीयी पक्ष पुगेनन्, योयो कारणले पाउनुभएन भनेर तीनवटै कम्पनीको चित्त बुझाएर कार्यालयले जवाफ दिइसकेको छ। रक्षा मन्त्रालयमार्फत लेखासमितिमिा बुँदागत जवाफ दिएका छौं। नेपाली सेनाले निर्देशन मानेन, अटेर गर्यो भन्ने सवालै भएन। ऐना जत्तिकै छर्लङ छ। फास्ट ट्र्याकको लागत अस्वाभाविक रूपमा बढाइयो र यसै विषयमा तत्कालीन रक्षामन्त्री ईश्वर पोखरेलसँग सेनाको सम्बन्ध बिग्रियो भन्ने खबर पनि आएका थिए, खासमा के हो ?नेपाली सेना अनुशासित संगठन हो। चेन अफ कमाण्डअनुसार चल्छ। ऐन, कानुन अनुसार सञ्चालित हुन्छ। रक्षा मन्त्रालय हाम्रो तालुक मन्त्रालय हो। त्यस कारण कसैसँग मनमुटाव हुने भन्ने कुरै आउँदैन। व्यक्तिगत रूपमा कसले कसरी देख्यो, त्यो अर्कै कुरो हो। तर, हामीले गर्ने भनेको ब्ल्याक एण्ड ह्वाइटमै हो। पूर्व रक्षामन्त्रीज्यूले कैयौं कुरामा हामीलाई सपोर्ट गर्नुभएको छ। त्यसबेला सेनाले रक्षामन्त्रीभन्दा पनि सिधै प्रधानमन्त्रीमार्फत काम गर्न रुचि देखाएको जस्तो देखिन्थ्यो नि ! रक्षामन्त्रीज्यूसँग कुनै असमझदारी थिएन। प्रधानमन्त्रीज्यूसँग छलफल हुँदा पनि रक्षामन्त्रीज्यूको उपस्थितिमा हुन्थ्यो। उहाँ उपस्थित नभएको अवस्थामा उहाँको इजाजत लिएर भेट्न जाने हो। रक्षामन्त्रीलाई छलेर प्रधानमन्त्रीलाई भेट्ने कुरा विगतमा पनि भएको थिएन, मेरो कार्यकालमा पनि भएन। अहिले नेपाली सेनाका चुनौती केके हुन् ?नेपाली सेनाका चुनौती भनेको एउटा त शान्तिकालीन र अर्को द्वन्द्वकालीन हो। देशको सुरक्षा नै हाम्रो चुनौती हो। संविधानले तोकेको जिम्मेवारीहरू पूरा गर्नु अर्को मुख्य चुनौती हो। देशको सुरक्षा स्थिति एकदमै तरल हुन गयो भने त्यतिखेर सेनाको भूमिका आउँछ। जहिले पनि नेपाली सेना आफ्नो तोकिएको जिम्मेवारीभन्दा बाहिर जाँदैन। अर्को पक्ष भनेको हामीले अनुमान नै नगरेको कोभिड महामारी आयो। त्यो राज्यका निम्ति जति चुनौतीपूर्ण छ, नेपाली सेनाका लागि पनि उत्तिकै चुनौतीपूर्ण छ। हामी अरू सुरक्षा निकाय र मन्त्रालयसँग सहकार्य गरेर कोभिड नियन्त्रण र रोकथाममा सक्रिय भइरहेका छौं। सीमित स्रोत साधनका कारण नेपाली सेनालाई आधुनिक सेनाका रूपमा विकास गर्ने अर्को चुनौती छ। ती चुनौतीको सामना गर्न नेपाली सेनाले भिजन २०३० भनेर १० वर्षको योजना तयार गरेको छ। १० वर्षे योजना कार्यान्वयनका लागि अर्थ मन्त्रालय, राष्ट्रिय योजना आयोग र मन्त्रिपरिषद्ले पनि अपनत्व लिएर स्वीकृति प्रदान गरिसकेको छ। १० वर्षे योजना कार्यान्वयनका लागि स्रोत साधन जुटे शान्तिकालीन र द्वन्द्वकालीन चुनौती समाधानका लागि सेनालाई सहज हुन्छ। भिजन २०३० मा के के योजना समेटिएका छन् ?हामीले ३ जोड १ को जुन कमाण्डको अवधारणा लागु गर्यौं, यसको कार्यान्वयनका लागि निश्चित नीति र कार्यक्रमहरू त्यसमा समेटिएका छन्। सेनालाई व्यावसायिक र आधुनिक बनाउन आवश्यक पर्ने स्रोत साधन केके हुन् भनेर पहिचान गरेका छौं। आधुनिक सेना भन्ने बित्तिकै सेनासँग आधुनिक हतियार, आधुनिक सञ्चार सामग्री र अरू चिज हुनुपर्यो। यसका लागि तालिम दिनुपर्छ। सेनाका लागि हवाई र स्थल साधनहरू पनि आवश्यक पर्छन। भिजन २०३० सेनाको संगठनात्मक संरचना र तीन जोड एकको अवधारणा अन्तरसम्बन्धित छन्। एकसाथ अघि बढाउनुपर्छ। कालापानी, लिपुलेक, लिम्पियाधुरा सहितको नक्सा जारी पछि त्यस क्षेत्रमा जान नेपाली सेना इच्छुक देखिएन। सशस्त्र प्रहरी बल पहिले पुग्यो नि !शान्तिकालमा कुनै पनि राष्ट्र्को सेना बोर्डरमा खटने नीति हँुंदैन। सीमा रक्षाका लागि छुट्टै फोर्स हुन्छ। हाम्रोमा पनि अर्ध सैन्य बल छ। संविधानले सेनालाई अन्तिम शक्तिका रूपमा संवैधानिक जिम्मेवारी र दायित्व दिएको छ। तर, नेपाली सेना सार्वभौमसत्ता रक्षाको अन्तिम शक्ति भएकाले आफ्नो सिमानाबारे जानकारी राख्न जरुरी छ। त्यही कारण एक वर्षअघि सेनामा सर्वे तथा सीमा अवलोकन निर्देशनालय गठन गरिएको छ। नेपाली सेना व्यापार व्यवसायमा बढी आकर्षित भयो भन्ने आरोप छ नि ! यस्तो आरोप लाग्नुमा बुझाइको कमी हो। नेपाली सेना आफ्नो जिम्मेवारी र कर्तव्यबाट एक इञ्च पनि दायाँबायाँ भएको छैन। यस्ता गतिविधिहरू कल्याणकारी कोषले सञ्चालन गर्छ। बहालवाला र पूर्वसैनिक तथा उनीहरूप्रति आश्रित परिवारको हितका लागि यी काम गरिन्छन्। यसबाट हुने आम्दानी शतप्रतिशत सामाजिक उत्तरदायित्वअन्तर्गत खर्च गर्छौं। वर्षमा १ लाख ३० हजारसम्मको निःशुल्क उपचार सेना र उसको परिवारले पनि पाउँछ। यस्ता गतिविधिबाट आएको रकमबाटै हामीले त्यस्ता सहुलियत दिइरहेका हुन्छौं। सेनाले पेट्रोलपम्प खोलेर व्यापार गर्यो भन्ने अर्को गलत बुझाइ छ। आपतकालीन अवस्थाका लागि सातवटै प्रदेशमा इन्धन भण्डारण गर्दै जाउँ भनेर सरकारले नै लेखेर पठाएको छ। नेपाली सेना मुनाफारहित संस्था भए पनि वार्षिक ५० करोड त सरकारलाई राजस्व बुझाउँछ। सैनिक आत्मनिर्भरको कुरा ल्याउनुभएको थियो नि ? खास के हो ? सैन्य सामग्री उत्पादनमा सेना आफैं आत्मनिर्भर हुनुपर्छ भन्ने मेरो मान्यता हो। परनिर्भर भइयो भने कस्तो अप्ठ्यारो हुन्छ भन्ने त द्वन्द्वकै समयमा पनि भोगिसकेका छौं। निश्चित चिजमा सेना आत्मनिर्भर हुन जरुरी छ। केही चिजमा त हामी आत्मनिर्भर हुँदै गइरहेका छौं। सेनाका लागि हतियार पनि नेपालमै उत्पादन गर्नुपर्छ भन्नेतिर संकेत गर्न खोज्नुभएको हो ?सम्भव भयो भने किन नगर्ने ? जुनसुकै राष्ट्रले पनि यो विषयमा सोच्छ। हामी यो अवस्थामा पुगिसकेका छौं, कि छैनौं भन्नेमा अध्ययन अनुसन्धान गर्न बाँकी नै छ। तपाईं कार्यकाल बढाउन खोजिरहनुभएको छ भन्ने परिचर्चाहरू सुनिन्थे। तर, सहज नेतृत्व हस्तान्तरणको चरणमा पुग्नुभयो, खास के हो ? प्रधानसेनापतिले अवकाश लिने बेला म्याद थप्न खोज्छन् भन्ने जर्बजस्त मानसिकता बनाइएको छ। प्रधानसेनापति भएदेखि नै मैले तीन वर्षे कार्यकालभन्दा एक दिन पनि पदमा बस्नेछैन भन्ने सन्देश संगठनलाई दिँदै आएको थिएँ। किनभने, नेपाली सेनाजस्तो संगठनभित्र अरू कुनै पनि तत्वले खेल्न नपाऊन् भन्नेमा सचेत र सतर्क थिएँ। व्यावसायिक सेनामा हस्तान्तरण पनि व्यावसायिक नै हुनुपर्छ भन्ने मान्यता म राख्छु। अवकाश पछिको जीवन कसरी बिताउने योजना बनाउनुभएको छ ?अवकासपछि म के गर्छु भनेर सोच्ने फुर्सद नै पाएको छैन। तीन वर्षको कार्याकालमा पनि कुनै दिन रमाइलो गरौं, वा फुसर्दमा बिताउ, भन्ने दिन नै आएन। गाउँमा जन्मेको, निश्चित समयसम्म गाउँमा पढेँ, हुर्केका कारण गाउँ आउजाउ गर्नेछु। प्रधानसेनापति त अवकाशपछि गाउँ फर्किन्छ भने हामी किन नफर्किने भन्ने चेतना युवाहरूमा जागोस् भन्ने चाहन्छु। युवाहरूलाई गाउँ फर्काउने र आधुनिक कृषिमा लाग्न प्रेरित गर्नेसम्म सोच बनाएको छु। अवकाश हुने बित्तिकै आफूले काम गरेका संगठनभित्रका लफडा, विवादहरू किताब लेखर छरपष्ट पार्ने चलन छ। तपाईंले पनि किताब लेख्ने सोच बनाउनुभएको छ कि ?सिक्ने भनेको विगतबाटै हो। मैले केही योगदान गर्न सके भने सेनाकै हितका लागि होस् भन्ने मान्यता राख्छु। किताब लेख्ने योजना छैन। तर, लेखेछु भने पनि जम्मा एक कपी हुनेछ। त्यो एक कपी पनि सेनालाई हस्तान्तरण गरेर उसलाई काम लाग्ने बनाउन सकें भने उपलब्धिका रूपमा लिनेछु। कोभिडमा सेनाको भूमिका प्रशंसनीय रह्यो। ज्यानको बाजी थापेर कोभिड नियन्त्रणमा भूमिका खेल्ने, शव व्यवस्थापनमा खट्ने सेनाका सकल दर्जालाई केही सन्देश छ कि ?आफ्नो ज्यान जोखिममा राखेर जनताको सेवामा खट्ने सैनिकहरूमा सलाम। अनि, सेनाप्रति विश्वास र सहयोग गर्ने जनताप्रति सम्मान छ।"
किन मधेस झरे महन्थ ?,"काठमाडौं : जसपा अध्यक्षबाट उपेन्द्र यादव पक्षले हटाउने निर्णय गरिरहेका बेला महन्थ ठाकुर सोमबार जनकपुरमा अगुवा कार्यकर्तासँग छलफलमा थिए। राजनीतिक जीवनको उत्तराद्र्धमा कठिन मोडमा पुगेका ठाकुर एक साताअघि मधेस झरेका हुन्। ठाकुरसँग यति बेला न पार्टी न त छ राजनीतिक विरासत। निर्वाचन आयोगले यादवलाई पार्टीको आधिकारिकता दिएपछि आफ्नो पक्षमा रहेका सांसदको पद कसरी जोगाउने भन्ने तनाव थपिएको छ, ठाकुरमाथि। जसपामा सर्वसम्मत नेतृत्व मानिने ठाकुरसँग पार्टी नै नरहेपछि मधेस झरेका हुन्। मधेसमा तीव्र राजनीतिक गतिविधि गरिरहेका छन्। उनको यो सक्रियता नयाँ पार्टी गठनका लागि हो वा मधेसमा गुम्दै गएको आफ्नो जनमत रक्षाका लागि भन्ने जिज्ञासा पैदा भएको छ। अबको राजनीतिक बाटो तय गर्न ठाकुरसहित शीर्र्ष नेता प्रदेश २ को अस्थायी राजधानी जनकपुर झरेको उनीनिकट नेता बताउँछन्। यसबीच ठाकुरले महोत्तरी र धनुषामा भएका भेलालाई सम्बोधन गरे। उनको सक्रियतामा १५ जिल्लामा कार्यकर्ता भेला सम्पन्न भएका छन्। भदौ ९ गतेसम्म अभियान जारी रहने ठाकुर पक्षका नेता केशव झाले अन्नपूर्ण पोस्ट्सित बताए। अदालतको आदेशबाट ओली सरकार ढलेपछि ठाकुरलाई राजनीतिक संकट आइलाग्यो। अब आगामी रणनीति तयार गर्न ठाकुरसहित शीर्ष नेता मधेस झरेका छन्। जसमा राजेन्द्र महतो, शरतसिंह भण्डारी, अनिल झा, लक्ष्मणलाल कर्ण, उमाशंकर अरगरिया, सर्वेन्द्रनाथ शुक्ल, जितेन्द्र सोनल, डा सुरेन्द्र झा, केशव झा, विमल श्रीवास्तब, राजकुमार लेखी, दानबहादर विश्वकर्मालगायत ४० जना नेता छन् । जनताको मनोबल बुझ्न ठाकुर पक्ष मधेस दौडाहामा निस्केको विश्लेषक डा सुरेन्द्र लाभको बुझाइ छ। महन्थ ठाकुर पक्ष नयाँ पार्टी खोल्ने तयारीमा छ, डा लाभ भन्छन्, पार्टी त्यसै खुल्दैन। जनताको समर्थन त चाहियो नि ! सत्तामा नजर लगाउँदा महन्थ ठाकुर आफ्नै पार्टीभित्र कमजोर भएको उनको बुझाइ छ। पुरानै पार्टीमा फर्किने कि नयाँ खोल्ने भन्ने दोधार देखिएको छ। नयाँ राजनीतिक यात्रा खोज्न उनीहरू आधारभूमि झरेका हुन्। मधेसमा उपेन्द्रजीको पल्ला भारी छ। उहाँसँग मधेसवादी, प्रजातान्त्रिक र कम्युनिस्ट मोर्चा हुनुहुन्छ, डा लाभ भन्छन्, प्रतिगमनकारीलाई सघाउँदा महन्थजीको छवि मधेसमा धुमलिएको छ। ठाकुर पक्षका नेताहरूले उपेन्द्र यादवले सत्तामा जान मात्रै मधेसको प्रयोग गरेको आरोप लगाएका छन्। बाराको कलैयामा नेता सोनलले सम्पूर्ण लोकतन्त्रवादी, पहिचानवादी, मधेसवादी शक्तिहरूलाई संगठित गरेर चुनावमा सहभागी हुने रणनीतिका साथ अघि बढ्न अगुवा भेलाको अभियान सुरु गरिएको उल्लेख गरे। हाम्रो आधिकारिकताबारे सर्वोच्च अदालतमा मुद्दा जारी छ। फैसला नभएसम्म हामी पनि जसपा नै हौं, उनले भने। नेताहरू पार्टीभित्रको विवाद लिएर सर्वोच्च अदालतमा बाक्लै पुग्न थालेका छन्। लेखक चन्द्र किशोर भन्छन्, अदालत र निर्वाचन आयोगले राजनीतिक दलको भविष्य निर्धारण गर्न सक्दैनन्। राजनीतिको आधार भनेको जनता नै हो। नयाँ पार्टी खोल्न ठाकुर पक्ष तराई झरेको भनेर विश्लेषण गर्नु हतार हुने उनको तर्क छ। मधेसको अधिकार र पहिचानाई कमजोर पार्न चलखेल भइरहेको ठाकुर पक्षका नेताको दाबी छ। महोत्तरी पुगेका शरत्सिंह भण्डारीले सञ्चारकर्मीसँग भने, मधेसको अधिकार र पहिचानलाई कमजोर पार्ने षड्यन्त्र भयो। त्यसैले मधेसका जनतालाई आफ्नो अधिकार र कर्तव्यप्रति सचेत र सजग बनाउन हामी मधेस झरेका हौं। जसपा अध्यक्षबाट हटाइए ठाकुर जसपाले महन्थ ठाकुरलाई अध्यक्ष पदसँग केन्द्रीय कार्यकारिणी समितिबाट हटाएको छ। ठाकुर पक्षकै १५ जना नेता पनि कार्यकारिणी समितिबाट हटाइएका छन्। अध्यक्ष उपेन्द्र यादवले ३५ सदस्यीय केन्द्रीय कार्यकारिणी समिति अध्यावधिकका लागि निर्वाचन आयोगमा पठाएका थिए। जसपाले पठाएको ३५ जनाको नयाँ कार्यकारिणी समितिको विवरण अभिलेखीकरण गर्ने निर्णय गरिएको आयोगका प्रवक्ता राजकुमार श्रेष्ठले बताए। यसअघि केन्द्रीय कार्यकारिणी ५१ सदस्यीय थियो। राजपा र समाजवादीबीच २०७७ वैशाखमा एकीकरण भई जसपा गठन गरिएको थियो। तर, विवाद चर्किंदा ३४ कार्यकारिणी सदस्यले यादवको पक्षमा सनाखत गरेपछि आयोगले उक्त पक्षलाई नै आधिकारिकता दिएको थियो।"
राष्ट्रियसभा बैठक : तुइनदेखि सीमा अतिक्रमणका समस्या उठान,"काठमाडौं : राष्ट्रियसभाका सदस्यहरुले तुइन घटनाका पीडितलाई उचित क्षतिपूर्ति उपलब्ध गराउन पहल गर्नुपर्ने तथा चुच्चे नक्सा बनेपछि भारतीय अतिक्रमणमा परेको लिम्पियाधुरा, कालापानी र लिपुलेक फिर्ताका लागि पहल गर्नुपर्नेमा सरकारलाई सुझाव दिएका छन्। राष्ट्रियसभाको मंगलबारको शून्य समयमा भाग लिने सदस्यहरुले तुइन प्रकरण र भूमि फिर्ताका विषयमा भारतसित वार्ता गर्न सरकारसँग माग गरेका छन्। शून्य समयमा नेकपा एमालेका सांसद दिपा गुरुङले दार्चुलाको तुइन घटनामा भारतीय सीमा सुरक्षा बल (एसएसबी) दोषी भएकाले कारवाहीको पहल गर्न सरकारसँग माग गरे । उनले महाकालीमा बेपत्ता जयसिंह धामीको परिवारलाई उचित क्षतिपूर्तिका लागि पहल गर्नुपर्नेमा जोड दिए। नेकपा एमालेका सांसद नैनकला ओझाले भारतद्वारा अतिक्रमित लिम्पयाधुरा, कालापानी र लिपुलेकलाई समेटेर चुच्चे नक्सा जारी गरिए पनि अब उक्त भूमि फिर्ताका लागि पहल गर्नुपर्ने बताए। उनले अतिक्रमित भूमि फिर्ता ल्याउन भारतसँग कूटनीतिकरूपमा वार्ता गर्न सरकारसँग माग गरे। यस्तै नेकपा एमालेका सांसद नन्दा चपाईंले पछिल्लो समय देशभर महिला हत्या हिंसा र बलात्कारका घटना बढ्दै गएकोमा चिन्ता व्यक्त गरे। महिला हत्या हिंसा र बलात्कारका घटनामा कमी ल्याउन उचित कदम चाल्न उनले सरकारसँग माग गरे । यसैगरी नेपाली कांग्रेसका सांसद प्रकाश पन्तले अपाङ्गता भएका व्यक्ति अझै पनि आफ्नो हकअधिकारबाट वञ्चित भएको बताउनुभयो । अपाङ्गता भएका व्यक्तिलाई उनीहरुको हकअधिकार दिलाउन सरकारले पहल गर्नुपर्नेमा उनले जोड दिए। रासस"
"प्रतिनिधिसभा बैठक बस्दै, के छन् एजेन्डा ?",काठमाडौं : प्रतिनिधिसभाको बैठक बस्दैछ । सङ्घीय संसद् भवनमा मंगलबार दिउँसो १ बजेका लागि बैठक बस्दैछ। यो आठौँ अधिवेशनको सातौँ बैठक हो।बैठकमा दुईवटा विधेयक पेश हुने कार्यसूची छ। बैठकमा प्रतिनिधिसभाका सचिव गोपालनाथ योगीले राष्ट्रियसभामा उत्पत्ति भएका नेपाल नागरिक उड्डयन प्राधिकरण विधेयक २०७६ र नेपाल हवाई सेवा प्राधिकरण विधेयक २०७६ को सम्बन्धमा प्राप्त सन्देश टेबुल गर्ने सम्भावित कार्यसूची रहेको छ । यस्तै बैठकमा अर्थमन्त्री जनार्दन शर्माले देशको वर्तमान आर्थिक अवस्थामा सम्बन्धमा जानकारी गराउने कार्यसूचीमा उल्लेख छ।
शंकर पोखरेलविरुद्धको अविश्वास प्रस्ताव फिर्ता गर्न परेको रिट न्यायाधीश राउतको इजलासमा,काठमाडौं : लुम्बिनी प्रदेशका मुख्यमन्त्री शंकर पोखरेलविरुद्धको अविश्वासको प्रस्तावविरुद्ध सर्वोच्चमा परेको रिट निवेदनमाथि न्यायाधीश प्रकाशमान सिंह राउतको एकल इजालसमा हुने भएको छ। उक्त रिट निवेदनको पेशी न्यायाधीश राउतको इजलासमा चढेको छ। सोमबार पोखरेलविरुद्ध दर्ता भएको अविश्वासको प्रस्ताव फिर्ता गर्न माग गर्दै लुम्बिनी प्रदेशका प्रदेशसभा सदस्य लीला गिरीले सर्वोच्च अदालतमा रिट दायर गरेका थिए। रिटमा मुख्यमन्त्री पोखरेलविरुद्ध प्रदेशसभामा अविश्वासको प्रस्ताव ल्याउन कानुनविपरित भएको उल्लेख छ। यही साउन २७ गतेका लागि प्रदेशसभाको विशेष अधिवेशन आह्वान भएको छ।
गृह सचिवमा टेकनारायण पाण्डे,"काठमाडौं : सरकारले टेकनारायण पाण्डेलाई गृह सचिव बनाएको छ। मन्त्रिपरिषद् बैठकले भूमि व्यवस्था, सहकारी तथा गरिबी निवारण मन्त्रालयका सचिव पाण्डेलाई गृह सचिवमा सरुवा गरेको हो। जल तथा ऊर्जा आयोगका सचिव सागरकुमार राईको ऊर्जा, जलस्रोत तथा सिँचाइ मन्त्रालयमा सरुवा भएको छ। प्रदेश २ का प्रमुख सचिव गोकर्णमणि दुवाडीको प्राकृतिक स्रोत तथा वित्त आयोगमा सरुवा भएको छ। प्रदेश १ को प्रमुख सचिवमा पदस्थापन भएका सचिव सुमनराज अर्यालको महालेखा नियन्त्रणको कार्यालयमा सरुवा भएको छ। कर्णाली प्रदेशका प्रमुख सचिव गणेशप्रसाद पाण्डेलाई भूमि व्यवस्था, सहकारी तथा गरिबी निवारण मन्त्रालय ल्याइएको छ। त्यसैगरी प्रधानमन्त्री तथा मन्त्रिपरिषद्को कार्यालयको अतिरिक्तमा रहेका सचिव किरणराज शर्माको प्रदेश ३ को प्रदेश प्रमुख सचिवमा र कृष्णहरी पुस्करलाई प्रदेश ५ को प्रदेश प्रमुख सचिवमा सरुवा गरिएको छ। सरकारले गोविन्दप्रसाद शर्मालाई सचिवमा बढुवा गरेको छ। उनलाई बढुवासँगै कृषि तथा पशुपन्छी विकास मन्त्रालय (कृषि) पदमा पदस्थापनसमेत गरेको छ। लोक सेवा आयोगका अध्यक्ष माधवप्रसाद रेग्मीको अध्यक्षतामा बसेको बढुवा सिफारिस समितिको बैठकले सहसचिवत्रय शर्मा, डानिरु दाहाल पाण्डे र दीपक खरालको नाम सिफारिस गरेको थियो।"
राष्ट्रियसभा बैठक सुरु (लाइभ),काठमाडौं : राष्ट्रियसभा बैठक सुरु भएको छ। बैठकमा सांसदहरुले आआफ्नो धारणा व्यक्त गरिरहेका छन्। बैठकमा विधायन व्यवस्थापन समितिका सभापति परशुराम मेघी गुरुङले रेल्वे विधेयक २०७६ सम्बन्धी समितिको प्रतिवेदन र प्रत्यायन विधेयक २०७६ सम्बन्धी समितिको प्रतिवेदन सभासमक्ष पेश गर्ने कार्यसूची छ। यस्तै प्रधानमन्त्री शेरबहादुर देउवाले सार्वजनिक सेवा प्रसारण विधेयक २०७७ लाई सभामा पेश गर्ने र खाद्य स्वच्छता तथा गुरणस्तर विधेयक २०७७ माथि विचार गरियोस् भन्ने प्रस्ताव प्रस्तु गर्ने कार्यसूचीमा उल्लेख छ। त्यस्तै प्रधानमन्त्री देउवाले विधायन व्यवस्थापन समितिको प्रतिवेदन सहितको स्टान्डर्ड नाप र तौल ( पाँचौं संशोधन ) विधेयक २०७६ माथि छलफल गरियोस् भन्ने प्रस्ताव प्रस्तुत गर्ने र स्टान्डर्ट नाप र तौल विधेयक २०७८ लाई पारित गरियोस भन्ने प्रस्ताव प्रस्तुत गर्न कार्यसूची छ।
केपी ओलीले संसदमा सम्बोधन गर्दै,काठमाडौं : नेपाल कम्युनिस्ट पार्टी (नेकपा) एमालेका अध्यक्ष केपी शर्मा ओलीले प्रतिनिधिसभा बैठकमा सम्बोधन गर्ने भएका छन् । प्रतिनिधिसभा पुनःस्थापना पछि अध्यक्ष ओलीले पहिलो पटक प्रतिनिधिसभामा सम्बोधन गर्न लागेका हुन् । बैठकमा प्रमुख प्रतिपक्षी दलका नेताको रुपमा ओलीले सम्बोधन गर्न लागेका हुन् । बैठक दिउँसो एक बजे बस्दै छ।
प्रतिनिधिसभा बैठक (लाइभ),काठमाडौं : प्रतिनिधिसभाको बैठक सुरु भएको छ। बैठकमा सांसदहरुले आआफ्ना धारणा राखिरहेका छन्।योआठौँ अधिवेशनको सातौँ बैठक हो।बैठकमा दुईवटा विधेयक पेश हुने कार्यसूची छ। बैठकमा प्रतिनिधिसभाका सचिव गोपालनाथ योगीले राष्ट्रियसभामा उत्पत्ति भएका नेपाल नागरिक उड्डयन प्राधिकरण विधेयक २०७६ र नेपाल हवाई सेवा प्राधिकरण विधेयक २०७६ को सम्बन्धमा प्राप्त सन्देश टेबुल गर्ने सम्भावित कार्यसूची रहेको छ । यस्तै बैठकमा अर्थमन्त्री जनार्दन शर्माले देशको वर्तमान आर्थिक अवस्थामा सम्बन्धमा जानकारी गराउने कार्यसूचीमा उल्लेख छ।
चिनियाँ राजदूत यान्छी र जसपा अध्यक्ष यादवबीच भेटवार्ता,काठमाडौं : जनता समाजवादी पार्टी (जसपा) का अध्यक्ष उपेन्द्र यादव र चिनियाँ राजदूत होउ यान्छीबीच भेटवार्ता भएको छ । राजदूत यान्छी मंगलबार बिहान यादव भेट्न उनको निवास हात्तिवन पुगेकी थिइन् । भेटका क्रममा राजदूत यान्छीले मन्त्रिपरिषद् विस्तारमा भइरहेको ढिलाइ र पछिल्लो राजनीतिक अवस्थाका बारेमा चासो राखेकी थिइन् । उनले अमेरिकी विकास परियोजन (एमसीसी) संसदबाट पारित हुने संभावनाका बारेमा समेत अध्यक्ष यादवसँग छलफल गरेको स्रोतले बताएको छ । जवाफमा अध्यक्ष यादवले यथाशीघ्र मन्त्रिपरिषद् विस्तार हुने राजदूत यान्छीलाई विश्वास दिलाएका थिए । चीनको वुहानबाट कोरोना भाइरस संक्रमण फैलिएको अन्र्तराष्ट्रिय संचार माध्यम र अनुसन्धान केन्द्रले दावी गरेपनि सो विषयलाई चीनले अस्वीकार गर्दै आएको छ । राजदूत यान्छीले चीनको वुहानबाट कोरोना भाइरस फैलिएको भन्ने यकिन नभएकाले सोबारे विश्वास नगर्न विभिन्न राजनीतिक दलका नेताहरुलाई आग्रह गर्दै आएकी छिन् । अध्यक्ष यादवसँग समेत राजदूत यान्छीले सो विषयमा छलफल गरेकी थिइन् । राजदूत यान्छीले आइतबार बिहान एकीकृत माओवादी केन्द्रका अध्यक्ष पुष्पकमल दाहाल 'प्रचण्ड' सँग भेटेकी थिइन्। अध्यक्ष दहालसँगको भेटमा राजदूत यान्छीले वुहानबाट कोरोना फैलिएको भन्ने आरोपको निराधार भएको जानकारी गराएको स्रोतले बताएको छ । सोही दिन अपरान्ह यान्छीले गृहमन्त्री बालकृष्ण खाँडसँग पनि छलफल गरेकी थिइन् ।
एमालेमा अब शक्तिशाली अध्यक्ष,"काठमाडौं : पार्टी अध्यक्षलाई शक्तिशाली बनाउने गरी एमाले अघि बढेको छ। अध्यक्ष र केन्द्रीय कमिटी सदस्य मात्रै महाधिवेशनबाट निर्वाचित हुने गरी विधान संशोधन गरिने भएको छ। महासचिवसहित अन्य पदाधिकारी केन्द्रीय कमिटीबाट आउनेछन्। अध्यक्षलाई एउटा महाधिवेशनदेखि अर्को महाधिवेशनसम्म ढुक्कसम्म काम गर्न सक्ने परिकल्पना संशोधित विधानले गरेको पार्टी प्रवक्ता प्रदीपकुमार ज्ञवालीले बताए। केन्द्रीय कमिटीको सोमबार बसेको बैठकले विधान संशोधन प्रस्ताव पारित गरेको हो। यसलाई पार्टीका तल्लो कमिटीमा छलफलमा लगी आगामी विधान महाधिवेशनबाट अनुमोदन गर्ने निर्णय बैठकले गरेको छ। विधान महाधिवेशन यसअघि नै भदौ २७ गतेदेखि दुई दिन तय भइसकेको छ। हालको विधानमा अध्यक्षसहित उपाध्यक्ष ५, महासचिव १, उपमहासचिव २ र सचिव ५ गरी १४ पदाधिकारी महाधिवेशनबाट निर्वाचित हुने व्यवस्था छ। अब पदाधिकारीमा उपाध्यक्ष घटाएर २ जना मात्रै रहने प्रस्ताव गरिएको छ। यस्तै, १ महासचिव, २ उपमहासचिव, ७ सचिवको व्यवस्था गरिएको छ। सचिवदेखि समावेशी बनाइने भएको छ। पार्टीका सबै तहका कमिटी, आयोग वा परिषद्मा न्यूनतम ३३ प्रतिशत महिला प्रतिनिधित्व सुनिश्चित गर्न प्रस्ताव गरिएको छ। निर्वाचनमा प्यानल बनाउन बन्देज लगाइएको छ। बुटवलमा २०६५ फागुन ५ देखि १४ सम्म भएको आठौं राष्ट्रिय महाधिवेशनबाट अध्यक्ष, उपाध्यक्ष, महासचिव र सचिवसहितको बहुपदीय व्यवस्था गरिएको थियो। प्रवक्ता ज्ञवालीले सानो सचिवालय र केन्द्रीय कमिटी मात्रै राख्ने प्रस्ताव गरिएको जानकारी दिए। विधानमा केन्द्रीय कमिटीको संख्या बढाइएको छ। १ सय ५९ सदस्यीयबाट २ सय २५ सदस्यीय बनाइने भएको छ। वैकल्पिक केन्द्रीय सदस्यको व्यवस्था हटाइएको छ। केन्द्रीय कमिटीले मनोनीत गर्न सक्ने सदस्य संख्या बढीमा १० प्रतिशत कायम गर्ने व्यवस्था गरिएको छ। केन्द्रीय कमिटी तथा केन्द्रीय निकायको निर्वाचनमा समावेशीता र सामुदायिक तथा प्रादेशिक सन्तुलन कायम गर्नुपर्ने प्रस्ताव गरिएको छ। पोलिटब्युरोको व्यवस्था खारेज गरी केन्द्रीय कमिटीअन्तर्गत ३५ सदस्यीय स्थायी कमिटी गठनको प्रस्ताव गरिएको छ। राजनीतिक तथा संगठनात्मक कामको नेतृत्व गर्न अध्यक्षको नेतृत्वमा ७ सदस्यीय सचिवालय र प्रशासनिक तथा व्यवस्थापकीय कामको नेतृत्व गर्न महासचिवको नेतृत्वमा ५ सदस्यीय केन्द्रीय कार्यालय गठन गर्ने व्यवस्था संशोधित विधानमा छ। प्रदेश कमिटीमा ५ पदाधिकारी एमालेले निर्वाचित र कार्यकारी हैसियतको प्रदेश कमिटीको व्यवस्था गर्ने भएको छ। प्रदेश कमिटीमा अध्यक्ष १, उपाध्यक्ष १, सचिव १, उपसचिव २ र सदस्य संख्या तोकेबमोजिम हुने प्रस्ताव गरिएको छ। प्रदेश अधिवेशनका प्रतिनिधि सदस्य रहने गरी प्रदेश अधिवेशन प्रतिनिधि परिषद् गठन गरिनेछ।तस्बिर : अशोक दुलाल प्रदेश कमिटीले आफ्नो कमिटीको कुल सदस्य संख्याको ५० प्रतिशतमा नबढ्ने गरी सल्लाहकार परिषद् गठन गर्न सकिने व्यवस्था गरिएको छ। भौगोलिक जिल्लाहरूलाई बागमती प्रदेश कमिटीमा समेट्ने प्रस्ताव गरिएको छ। राजधानी विशेष कमिटी र विशेष जिल्ला कमिटीको व्यवस्था हटाइने भएको छ। स्थानीय कमिटीप्रतिनिधिसभा र प्रदेशसभा निर्वाचन क्षेत्रमा आवश्यकताअनुसार निर्वाचन क्षेत्र समन्वय कमिटी निर्माण गर्ने प्रस्ताव गरिएको छ। स्थानीय कमिटीहरूमा अध्यक्ष १, उपाध्यक्ष १, सचिव १, उपसचिव २ र सदस्य संख्या तोकेबमाजिम हुने जनाइएको छ। अधिवेशनका प्रतिनिधिहरू सदस्य रहने गरी सम्बन्धित स्थानीय तहमा अधिवेशन प्रतिनिधि परिषद् गठन गर्ने प्रस्ताव गरिएको छ। सदस्यतासम्बन्धी व्यवस्था सरलीकृतप्रवक्ता ज्ञवालीले पार्टी सदस्यता प्राप्त गर्ने प्रक्रियालाई सरलीकरण गर्ने प्रस्ताव गरिएको बताए। सदस्यताका लागि पालिका कमिटीमा निवेदन दिने, जिल्ला कमिटीले निर्णय गर्ने, केन्द्रीय कमिटीले निरुपण गरी सदस्यता नम्बर प्रदान गर्ने र सबै तहका कमिटीमा आफ्नो तहको सदस्यताको अभिलेख राख्ने प्रस्ताव नयाँ प्रस्तावित विधानमा छ। विधान संशोधनका २३ वटा प्रस्ताव गरिएको प्रवक्ता ज्ञवालीले बताए। यस्तै पार्टीको लोगोलाई सूर्य चिन्हभित्र हसिया हथौडा रहने गरी परिमार्जन गरिने भएको छ। राष्ट्रिय महाधिवेशन पाँच वर्ष तथा प्रदेशको ४, जिल्ला र पालिकाको ३, सो मातहतको २ वर्ष गर्ने प्रस्ताव गरिएको छ। राष्ट्रिय प्रतिनिधि परिषद्को हालको व्यवस्थाको सट्टा महाधिवेशन प्रतिनिधि परिषद्को व्यवस्था गरिएको छ। सामुदायिक कम्युनिष्ट मञ्चसम्बन्धी हालको व्यवस्था हटाइने भएको छ। संगठन कमिटी नै संक्रमणकालीन पार्टी कमिटी भएको हुनाले अर्को संक्रमणकालीन पार्टी संगठनको व्यवस्था हटाउने प्रस्ताव गरिएको छ। विधान महाधिवेशनबाट विधान र नीति पारित गर्ने तथा राष्ट्रिय महाधिवेशनबाट नेतृत्व चयन गर्ने व्यवस्था गरिएको छ। नवौं महाधिवेशनबाट विधान महाधिवेशन र राष्ट्रिय महाधिवेशन फरकफरक समय गर्ने विधान बनाइएको थियो। विधान महाधिवेशनमा प्रतिवेदन पेस गर्न चारवटा मस्यौदा समितिलाई सोमबारको केन्द्रीय कमिटीले पूर्णता दिएको छ। अध्यक्ष केपी शर्मा ओली संयोजक रहेको राजनीतिक प्रतिवेदन मस्यौदा समितिमा वामदेव गौतम, रामबहादुर थापा, प्रदीप ज्ञवाली, छविलाल विश्वकर्मा, सत्यनारायण मण्डल, विष्णु रिमाल र विन्दा पाण्डे सदस्य छन्। महासचिव ईश्वर पोखरेल संयोजक रहेको संगठनात्मक प्रतिवेदन मस्यौदा समितिको सदस्यहरूमा विष्णु पौडेल, टोपबहादुर रायमाझी, शंकर पोखरेल, किरण गुरुङ र पद्मा अर्याल छन्। विधान संशोधन मस्यौदा समिति सदस्यहरूमा सुवास नेम्बाङ, पृथ्वीसुब्बा गुरुङ, लेखराज भट्ट, रघुवीर महासेठ, राधा ज्ञवाली, भानुभक्त ढकाल र प्रभु साह छन्। यो समितिको संयोजककमा विष्णु पौडेल छन्।"
दार्चुला तुइन घटना : थप अनुसन्धानका लागि छानबिन समिति बैतडी प्रस्थान,"दार्चुला : महाकाली नदीमा जयसिंह धामी बेपत्ता भएको घटनाको छानविन गर्न गठित समिति आठदिन पछि यहाँबाट फर्किएको छ । यही साउन १५ गते तुइनबाट सो नदी तर्नेक्रममा धामी बेपत्ता भएका थिए। गृह मन्त्रालयका सहसचिव जनार्दन गौतमका नेतृत्वमा गठित सो समितिका सदस्य मंगलबार घटनाबारे थप बुझ्न बैतडी प्रस्थान गरेका छन् । समितिले बैतडी हुँदै महेन्द्रनगरसम्म घटनाबारे जानकारी लिने र महाकाली नदीसँग जोडिएका जिल्लाका सुरक्षा अधिकारीसँग भेटघाट गर्ने बताइएको छ । धामीको शव खोज्न ड्रोन क्यामेरा प्रयोग गरिँदै छ । यसका लागि नेपाल प्रहरीको प्राविधिक टोली जिल्लामै छ । भारतीय पक्षले सोमबारसम्म महाकालीमा ड्रोन प्रयोगको लागि अनुमति दिनेनदिनेबारे जवाफ पठाएको छैन । स्वदेशी भूभागबाट ड्रोन प्रयोग गर्ने तयारी छ । सीमा क्षेत्रमा ड्रोन उडाउन दुवै देशको सहमति आवश्यक हुन्छ । ड्रोन क्यामेरा लिएर टोली आइतबार दार्चुला आइपुगेको हो । व्यास गाउँपालिका२ मालघाटबाट सदरमुकाम खलङ्गासम्मको क्षेत्रमा ड्रोनको प्रयोग गरिने जनाइएको छ । सरकारले छानबिन समितिलाई १० दिनभित्र प्रतिवेदन बुझाउन समयसीमा दिएको छ । गत साउन १७ गते गठित छानबिन समितिले बुधबारसम्म सरकारलाई प्रतिवेदन बुझाउनुपर्ने छ । समितिले अझै काम सकेको छैन । छानबिन समिति बैतडी महेन्द्रनगर हुँदै काठमाडौँ फर्किने समितिका सदस्य एवं दार्चुलाका निमित्त प्रमुख जिल्ला अधिकारी ज्योत्सना भट्ट जोशीले जानकारी दिए। सहसचिव गौतम नेतृत्वको छानबिन टोलीमा प्रहरी नायब महानिरीक्षक पुरुषोत्तम कँडेल, राष्ट्रिय अनुसन्धान विभागका निर्देशक हुतराज थापा, सशस्त्र प्रहरीका प्रहरी वरिष्ठ उपरीक्षक सुरेशकुमार श्रेष्ठ र सहायक प्रमुख जिल्ला अधिकारी भट्ट रहेका छन्। छानबिन समितिले जिल्लामा रहँदा नेपालभारत दुवैतर्फबाट घटना भएको ठाउँको स्थलगत निरीक्षण गर्नुका साथै जिल्लास्थित राजनीतिक दल, जनप्रतिनिधि, पत्रकार, मानवअधिकारकर्मी, स्थानीयवासी र घटनाका प्रत्यक्षदर्शी तथा सुरक्षा निकायसँग छलफल एवं सूचना सङ्कलन गरेको थियो ।रासस"
अन्तरजातीय प्रेमविवाह अस्वीकार गरेपछि दलित युवतीले गरिन् आत्महत्या,"राजविराज: सप्तरी सुरुंगा नगरपालिका७ पोखरियाकी २० वर्षीया दलित युवतीले प्रेमविवाह अस्वीकार भएपछि आत्महत्या गरेकी छन् । दलित भएकाले केटाका परिवारले विवाह अस्वीकार गरेको र स्वयं केटाले होटेलमै छोडेर गएको डेढ महिनापछि गत शनिबार बिहान ९ बजे घरमा झुन्डिएर आत्महत्या गरेकी थिइन् । एस्तो छ घटना सप्तरीको सुरुङ्गा नगरपालिका७ पोखरियाकी २० वर्षीया ज्योति पासवान र छिमेकी २५ वर्षीय कृष्ण मिश्राको प्रेम सम्बन्ध बस्यो । दलित समुदायकी छोरी ज्योती र उच्च जात भनिने ब्राह्मणका छोरा कृष्णको प्रेम गहिरिँदै गयो । घरपरिवारमा कसैलाई थाह थिएन । दुवैले सँगै मर्ने बाँच्ने कसम खाए । तर उनीहरूले समाजमा रहेको जातीय भेदभावका कारण आफूहरुको प्रेम सफल हुने देखेनन् । आफू ब्राह्मणका छोरा भएकाले घरपरिवारले कुनै पनि हालतमा नस्वीकार्ने देखेपछि कृष्णले ज्योतीलाई भगाएर बिहे गर्ने योजना बुने । फागुन १० गते राति कृष्णले ज्योतीका घरपरिवार र उनको समुदायलाई जानकारी गराए। ज्योतीलाई लिएर जाने र आफू बिहे गर्ने प्रतिवद्धता गरे। ज्योतीको परिवारजनलाई जानकारी दिएर दुवै जना घरबाट हिँडे । कृष्ण र ज्योती भागेर तीन महिनासम्म अज्ञातबास जस्तै बसे । कृष्णले आफ्नो फेसबुकमा ज्योतीसँगको तस्बिर बेला बेलामा पोस्ट गर्ने गरेका थिए । तर आफू बसेको ठाउँको जानकारी कसैलाई दिएनन् । ज्योतीले घरपरिवारलाई भागेको केही समय पश्चात जनकपुरको एक मन्दिरमा विवाह गरिसकेको बताएकी थिइन् । केही समयपछि ज्योतीले पनि माइतमा फोन गर्न छाडिन् । भागेको झण्डै चार महिनापछि गएको असार २ गते सिरहास्थित लहानको पुष्पाञ्जली लजबाट ज्योतीले आमा इनरदेवी पासवानलाई फोन गरिन् । ज्योतीले दुःखी स्वरमा आमालाई भनिन्, मलाई कृष्णले छाडेर दुई दिनदेखि बेपत्ता छन्। मेरो मोबाइल पनि लगेछन्। पैसाको अभावले खान पाइरहेकी छैन। लजवालाले पैसा तिरेर निस्किन दबाब दिइरहेका छन्। म बिचल्लीमा छु। ठूलो समस्यामा छु। बुबा प्रमोदले गाउँ समाजमा छोरीले फोन गरेको जानकारी गराए । समाजका केही अगुवासहित भोलिपल्ट इलाका प्रहरी कार्यालय लहानमा पुगे । त्यहाँबाट प्रहरीसहित छोरी अलपत्र परेको लजमा पुगे र त्यहाँबाट ज्योतिलाई जिम्मा लिएर घर लगे । झण्डै दुई महिनादेखि आमाबुबासँग घरमै बस्दै आएकी ज्योति कृष्णसँग कुनै सम्पर्क नहुँदा तनावमा थिइन् । शनिबार बिहान उनी खाना पकाइरहेकी थिइन् । घरमा कोही थिएनन् । आमाबुबा घरभन्दा केही पर गाउँमै सानो चियानास्ताको पसल थापेका छन् । प्रमोद र इनर नास्ता पसलकै केही सामान किन्न करमाहा भन्ने ठाउँमा पुगेका थिए। जेठी छोरी आरतीले बुबालाई फोन गरेर घरमा चाँडो आउनुस् भनिन्। घर पुग्दा छोरीको अवस्था देखेर बुवा आमाको होसहवास उड्यो। करिब ८ बजे भान्छा कोठामा सलले पासो लागेको अवस्थामा ज्योतीको शव फेला पर्यो। घटनापछि ज्योतीका परिवार लगायत दलित समुदायले दोषी कृष्णलगायत उनको परिवारलाई कारबाहीको माग गरेका छन्। ज्योतीलाई प्रेममा पारेर चार महिना यौन शोषण गरेर धोका दिएकै कारण तनावमा ज्योतीले आत्महत्या गरेको दलित समुदायका अगुवाहरूको निष्कर्ष छ । ज्योतीका आमा दलित भएका कारण छोरीलाई मिश्र परिवारले अस्वीकार गरेकाले आत्महत्या गर्न बाध्य भएकी भन्दै घटनाको छानविन गरी दोषीमाथि कडा कारबाहीको माग गरिन् । उनले मिश्र परिवारले कृष्णासँग छोरीसँगको सम्बन्ध बिच्छेद गर्न षड्यन्त्र गरी ज्वाईँलाई समेत बेपत्ता पारेको आरोप लगाउँदै उनले छोरीलाई मानसिक यातना दिएका कारण छोरीलाई आत्माहत्या गर्न बाध्य बनाएको बताइन् । घटना सम्बन्धमा जानकारी लिन कृष्णाका बुवा अखलेश मिश्रालाई घरमा खोज्दा भेटिएन । उनलाई टेलिफोन सम्पर्क गर्दा जनकपुर काम विशेषले गएको बताउँदै घटनाबारे आफूलाई कुनै जानकारी नभएको बताए । छोरा चार महिनादेखि सम्पर्क विहीन रहेको जानकारी दिँदै उनले घर फर्केपछि अरु कुरा हुने बताए । कारबाही गर्न माग ज्योतीका बुबा प्रमोद पासवानले आत्महत्या दुरुत्साहन र जातीय भेदभाव तथा कसुर सजाय ऐन, २०६८ अनुसार कारबाही गर्न उजुरी दिने तयारी गरेका छन् । इलाका प्रहरी कार्यालय कडरबोनाका प्रहरी निरीक्षक वीरेन्द्र पासवानले घटनाबारे अनुसन्धान गरिरहेको बताए । उनले भने, कानुनअनुसार कारबाही गर्न हामीले प्रक्रिया अघि बढाइसकेका छौँ ।"
मोबाइल फोनको लतले एक्लिंदै बालबालिका,"गलेश्वर : म्याग्दीको बेनी नगरपालिका७ का दिपेन पुन निद्राबाट बिउझिँने बित्तिकै टेबुलमाथिको मोबाइल हातमा लिन्छन्। मोबाइलको स्क्रिन हेरेर उनको दैनिकी सुरु हुन्छ। कक्षा ६ मा पढ्ने १२ वर्षीय पुनले मोबाइलमा के हेर्छन् त्यो त परिवारलाई पत्तो हुँदैन। उनले मोबाइल नपाउञ्जेलसम्म रिसाउने, झर्किने र खानै नखाइदिने गर्छन्। जसले गर्दा उनको परिवार पनि तनावमा रहनुपर्छ। अनलाइन क्लासको बहानामा बालबालिका एक्लिंदै गएका र उनीहरुको आनिबानीमा नकारात्मक परिवर्तन देखा पर्न थालेपछि अभिभावक चिन्तित बनेका छन्। 'अहिले अनलाइन क्लासका नाममा मोबाइल, ल्यापटप र कम्प्युटरमा बालबालिका व्यस्त हुने गरेका छन्, न बोलाएको सुन्छन्, न समयमा खाना खान्छन्, अनलाइन क्लासमा पनि ज्वाइन नभएको भनेर विद्यालयबाट अभिभावकलाई फोन आइरहन्छ', बेनी मङ्गलाघाटका अभिभावक तिलबहादुर पुनले भने। 'बिहान उठ्नसाथ मोबाइल नहेरी अरु कुनै काम गर्न मान्दैनन्।', बेनी नगरपालिका४ सिगाका अभिभावक मोहन पौडेलले भने, 'न बाबाआमा, न साथी सङ्गती, मोबाइल पाएपछि अरु कोही पनि चाहिंदैन, यस्तो पाराले त कसरी बनाउँछन् खै आजभोलिका बालबालिकाले राम्रो भविष्य?', पौडेलले चिन्ता व्यक्त गरे। पौडेलको जस्तै चिन्ताले अहिले अधिकांश अभिभावक पिरोलिएका छन्। अनलाइन कक्षाको नाममा बिहान उठेदेखि राति १११२ बजेसम्म बालबालिका मोबाइल र ल्यापटपमा घोप्टिने गर्न थालेपछि अभिभावकले आआफ्ना बालबालिकाप्रति निगरानी त बढाउन थालेका छन् तर परिणाम भने झन विपरीत प्राप्त भइरहेको अभिभावकको गुनासो रहने गरेको छ। 'बिहानदेखि रातिसम्म नै मोबाइलमा व्यस्त हुन थालेपछि मैले तीन दिनसम्म बच्चाको निगरानी गरें, अनलाइन क्लासमा ज्वाइन नै नभइ, पब्जी र अरु नानाभाँतिका खेल पो हेर्दोरहेछ', बेनीका अभिाभवक सुमन सापकोटाले भने, 'त्यसपछि सम्भाइबुझाइ गर्दा उल्टै खानै खान मानेन, रिसाउने,झर्किने पो गर्न थाल्यो।' म्याग्दीका प्रायः सबै अभिभावक मोबाइल फोन र इन्टरनेटले आफ्ना छोराछोरी कस्तो बाटोमा लाग्ने हुन् भन्ने कुराले चिन्तित छन्। कोरोना सङ्क्रमणका कारण भौतिकरुपमा उपस्थित भई विद्यालयमा पठनपाठन गर्ने वातावरण नभएपछि विद्यालयले अनलाइन क्लास सञ्चालन गर्ने गरेका छन्। तर, अधिकांश बालबालिकालाई अनलाइन क्लास मोबाइल खेलाउन पाइने गतिलो बहाना बनेको छ। सुरु सुरुमा बालबालिकालाई भुलाउन मोबाइल दिने गरेका अभिभावक पनि मोबाइलबिना अहिले बस्नै नसक्ने भएपछि तनाबमा छन्। पछिल्लो समय अभिभावकको मनमा एउटै मात्रै प्रश्न उठ्न थालेको छबच्चालाई मोबाइलको लतबाट कसरी छुटकारा दिलाउने? ज्यामरुककोटकी लक्ष्मी सुवेदीले छोरी सानो छँदा घरधन्दा भ्याउनुपर्ने अवस्था भएकाले मोबाइल खेलाउन दिएर भुलाउने गर्थे। विस्तारै विस्तारै छोरीलाई मोबाइल खेलाउने बानी भयो। अहिले मोबाइल भएपछि आमाबुबा, साथीभाई नै भुल्ने र कोठाबाट बाहिर निस्कन नमान्ने जस्ता क्रियाकलाप गर्न थालेपछि आफू आजित बनेको लक्ष्मीले सुनाए। बालबालिकामा विकसित हुँदै गएको एकलकाँटे प्रवृत्तिको असर दीर्घकालसम्म पर्ने भएकोले यसतर्फ अभिभावक सचेत रहनुपर्ने समाजशास्त्री तथा बाल मनोविज्ञानका जानकारको राय रहेको छ। पछिल्लो समय अभिभावकको व्यस्त जीवनशैली र प्रविधि प्रयोगका कारण बालबालिका समाजमा घुलमिल हुन नचाहने, एकान्तमा बस्न रुचाउने जस्ता आनीबानी बढ्न थालेको बालरोग चिकित्सक डा मीना शाक्यले बताए। मोबाइल फोन भेटेपछि घण्टौंसम्म एक्लै बस्ने, कोसँग कस्तो व्यवहार गर्ने, कसरी बोल्ने जस्ता संस्कार बालबालिकामा हराउँदै गएको अभिभावकको गुनासो छ।"
मुस्ताङमा साताब्यापी मास्क अभियान,"जोमसोम: कोरोनाको तेश्रो भेरिएन्ट रोकथाम तथा नियन्त्रणका लागि सुरु भएको साताब्यापी 'नेपाल मास्क अभियान मा मुस्ताङका प्रमुख जिल्ला अधिकारी आफैँ स्थानीय स्तरमा खटिएका छन् । जिल्ला स्वास्थ्य कार्यालय, प्रहरी, प्रशासन र स्थानीय तहको संयुक्त सहभागिता संञ्चालित मास्क अभियानमा मुस्ताङका सिडिओ श्रीनाथ पौडेल स्थानीय स्तरमा खटिएको जिल्ला स्वास्थ्य कार्यालय मुस्ताङले जनाएको छ । 'माहामारी नियन्त्रण तथा रोकथाममा मेरो प्रतिबद्धता, माक्स लगाउनु नै आजको आवश्यकता भन्ने नारासहित श्रावण २३ गतेदेखि सुरु भएको माक्स अभियानको चौथोदिन मंगलबार वारागुङ३ छुसाङमा सिडिओ पौडेल आफैँ सरोकारवाला निकायसँग सहकार्य गर्दै नागरिकलाई मास्क लगाउन अनुरोध गरे । अभियान अन्तर्गत छुसाङका नागरिक तथा विभिन्नक्षेत्रमा काम गर्ने मजदुरलाई मास्क वितरण गरिएको हो ।अभियानको चरणमा जोमसोम कोरला सडकमै सिडिओ पौडेल, प्रहरी र स्वास्थ्य कार्यालयका कर्मचारीको टोलीले कोरोनाको तेश्रो लहर तथा यसबाट सुरक्षित रहन सकिने उपायका सम्वन्धमा नागरिकलाई सुसूचित गराएको छ । टोलीले कोरोनाको तेश्रो भेरिएन्टको जोखिम बढेकाले आवश्यक सावधानी अपनाउन समेत नागरिकलाई सुझाएको जिल्ला प्रहरी कार्यालय मुस्ताङका सूचना अधिकारी प्रहरी निरीक्षक प्रताप पौडेलले जानकारी दिए । उनका अनुसार टोलीले नागरिकलाई निशुल्क हातहातमा मास्क वितरण गरेको छ भने स्वास्थ्य कार्यालयले गाउँगाउँका नागरिकलाई एन्टिजेन परिक्षण गरेको छ । मुस्ताङ प्रहरीले जिल्लाका ३ हजार ५ सय नागरिकलाई निशुल्क माक्स वितरण गरेको जनाएको छ । यस्तै, स्वास्थ्य कार्यालयले मुस्ताङको वारागुङ मुक्तिक्षेत्र३ छुसाङमा १ सय ४ जनाको एन्टिजेन परिक्षण गरेको हो । परिक्षण गराइएका मध्ये ९ जनाको रिपोर्ट भने पोजिटिभ आएको स्वास्थ्य कार्यालयले जनाएको छ । पोजिटिभ रिपोर्ट आएकामध्ये केहीले कोरोना बिरुद्धको खोप लगाइसकेका छन् भने केहीले खोप लगाउन नपाएको बताइएको छ । छुसाङमा भएको 'माक्स अभियानमा प्रहरी स्वास्थ्यकर्मी र वडा तहका प्रतिनिधिको टोलीले स्थानीय नागरिक, सडकमा गाडी चलाउने चालकसहचालक , विभिन्न कन्ट्रक्सनका मजदुर लगायतलाई माक्स वितरण गरेको वडा सदस्य धर्क गुरुङले जानकारी दिए । मुस्ताङमा पनि कोरोनाको तेश्रो लहरको त्रास बढिरहेको बेला सरोकारवाला निकायको टोली गाउँघरमै उपस्थित भइ जनचेतना अभिवृद्धि तथा माक्स वितरण गरिनु स्वागयोग्य कदम भएको वडा सदस्य गुरुङले उल्लेख गरे । छुसाङमा भएको कार्यक्रममा स्थानीयबासी र विभिन्नक्षेत्रमा कार्यरत मजदुरको उल्लेख्य सहभागी रहेको थियो । मास्क अभियानमा नागरिकलाई 'म पनि मास्क लगाउछु,माक्स लगाउन अरुलाई पनि प्रेरित गर्छु भन्ने सन्देशसहित जनचेतना अभिबृद्धि गरिएको थियो । हिमाली जिल्ला मुस्ताङमा कोरोना संक्रमितको संख्या पुनःबृद्धि हुन थालेको स्वास्थ्य कार्यालय मुस्ताङको भनाइ छ। मुस्ताङमा कोरोना रोकथाम तथा नियन्त्रणका लागि विभिन्न चरणमा ९ हजार २ सय ७४ जना नागरिकले कोभिसिल , भेरोसिल र जोन्सन एण्ड जोन्सन खोप लगाइसकेका छन् । मुस्ताङका शतप्रतिशत नागरिकले कोरोना बिरुद्धको खोप लगाईसकेको अवस्था रहेपनि कोरोना जोखिम भने कायम रहेको छ । मुस्ताङमा हालसम्म ५ सय ३७ जना कोरोना संक्रमित मध्ये ४ सय ६५ जना निको भइसकेका छन् । संक्रमितमध्ये १५ जना कोरानाका कारण ज्यान गुमाईसकेका छन् । जिल्लामा अहिले ३१ जना सक्रिय कोरोना संक्रमति छन् । हिमाली जिल्ला मुस्ताङमा चाडपर्व नजिकिँदै गरेको र बजारिकरणका लागि स्याउ ढुवानी गर्ने समय समेत सुरु हुन थालेकाले कोरोना जोखिम बढ्न सक्ने अनुमान गरिएको छ ।जिल्ला प्रशासन कार्यालय मुस्ताङले गत बैशाख महिनादेखि चरणबद्ध रुपमा निषेधाज्ञा जारी गर्दै आईरहेको छ । कोरोनाका कारण प्रशासनले बैशाख ११ गतेदेखि मुक्तिनाथ मन्दिर बन्द गरेको थियो । मुक्तिनाथ बन्द भएसंगै यहाँको पर्यटन ब्यवसाय पूरै ठप्प छ ।"
प्रतिबन्धितऔषधिसहित एकजना पक्राउ,विराटनगर : मोरङको लेटाङ नगरपालिका९ बुढौली चोकबाट प्रतिबन्धित औषधिसहित एकजनालाई प्रहरीले पक्राउ गरेको छ । अस्थायी प्रहरी चौकी जाँतेबाट खटिएको प्रहरी टोलीले लेटाङ८ का २४ वर्षीय पदमबहादुर राईलाई सोमबारसाँझ पक्राउ गरेको हो । राईको साथबाट प्रतिबन्धित औषधि ट्रामाडोल दुई सय ट्याब्लेट र स्पासपेन एक सय ७० ट्याब्लेट बरामद भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए । राईमाथि प्रहरीले थप अनुसन्धान थालिएको जनाएको छ । प्रहरीलाई प्राप्त सूचना र अनुसन्धानबाट खुलेको विवरणका आधारमा प्रतिबन्धित औषधिको ओसारपसार र कारोबार गर्ने गिरोहको खोजी थालिएको राईले बताए ।
रुपन्देहीमा अपराधः ३२ टन चामलको लोभले लियो ज्यान,"भैरहवा: खाद्यान्न लुटपाटका लागि रुपन्देहीमा युवकको हत्या गरेका चार जना आरोपीहरुलाई प्रहरीले पक्राउ गरी मंगलबार सार्वजनिक गरेको छ । पक्राउ पर्नेमा रुपन्देही सिद्धार्थनगर नगरपालिका ६ का अली उर्फ सद्दाम कुजडा (३०), सोही स्थानका समिर उर्फ रिजवान अली मुसलमान (२७), सोही स्थानका महेश कहार (२८) र तनुहँ शुक्लागण्डी १० का सुनिल पौडेल (२७) रहेको जिल्ला प्रहरी कार्यालय रुपन्देहीले जनाएको छ । आरोपीहरुले भारत महाराजगंज जिल्ला एकसडवा ग्रामका तौफिक अहमद पठानको हत्या गरेको प्रहरीको दावी छ । मृतक भारतीय गाडी चालक थिए । घटना यसरी भयो अन्य दिन झैँ साउन १७ गते मृतक पठान युपी ५३ एटी ०१४१ नम्बरको भारतीय गाडीमा चामल लिएर नेपाल आउन लागेका थिए । गाडीमा १८ लाख रुपैयाँ बराबर ३२ टन चामल आउन लागेको विषयमा पक्राउ परेका सद्दामले जानकारी पाए । भारतबाट चामल पठाउने व्यक्ति थिए नन्द किशोर यादव र नेपालमा चामल मगाउने काठमाडौँको सांग्रिला कम्पनीका संचालक नन्दन गुप्ता । प्रहरीका अनुसार यी दुवैबीच कारोबार हुन लागेको सूचना पाएका सद्दामले नेपालमा चामल मगाउने व्यक्ति नन्दनलाई फोन सम्पर्क गरेर चामल तत्कालै खरिद गर्ने प्रस्ताव राखे । तर, दुवै जनाबीच कुनै किसिमको चिनजान थिएन । प्रस्तावपछि नन्दनले आफूले मगाएको चामल तत्कालै बिक्री हुने देखेपछि उनले प्रस्ताव स्विकार गरे । त्यसपछि संचालक नन्दनले चामल लोड रहेको गाडीका चालक पठानलाई फोन सम्पर्क गरेर सद्दामसँग रकम लिएर उक्त चामल दिन भने । गाडी भैरहवा भन्सार आएपछि सद्दामले घटनाका अर्का आरोपी रिजवानलाई चामल हेर्न पठाए । र, सबै ठिकठाक रहेको पाएपछि आवश्यक भन्सार प्रक्रिया पूरा गरेर गाडी भन्सारबाट निस्कियो । नाकादेखि केही दूरीमा रहेको बसन्तपुर बाइपासमा गाडी रोकियो । र त्यहाँ इन्ट्री भयो अर्का आरोपी महेशको । घटनामा संग्लन सद्दाम, रिजवान र महेश त्यहाँ पुगेपछि चालक सहित सबैले मदिरा सेवन गरे । त्यसपश्चात तीनै जना मिलेर चालक पठानको टाउकोमा ढुंगाले प्रहार गरी हत्या गरेको र चामल सहित गाडी लिएर फरार भएको अनुसन्धानमा खुलेको रुपन्देहीका एसपी मनोज कुमार केसीले बताए । चामल यसरी लुटियो प्रहरीका अनुसार तीन जना सद्दाम, रिजवान र महेशले चालकको हत्या गरेपछि चामल रहेको उक्त गाडी महेशले चलाएर बुटवल क्षेत्रमा लगेर सडकमा रातभर राखे । यता चामल लुटपाट गर्नुअघि सद्दामले उता चामल बिक्रीमा सहजताका लागि तनहुँका सुनिललाई पनि समूहमा मिलाइसकेका थिए । बिहानपख महेशले चामलको गाडी पश्चिम नवलपरासीको भुमहीमा पुर्याए । त्यहाँ दुई वटा नेपाली गाडीमा चामल अनलोड भयो । र उक्त भारतीय गाडीलाई महेशले नै सीमापारी भारतको सुनौली बजारमा लगेर छाडिदिए र आफू नेपाल फर्किए । भारतमा आयात गर्दा गोपी ब्राण्डको रहेको उक्त चामललाई नेपालमा अर्के कुनै ब्राण्डको चामलको बोरा बनाएर बिक्री गर्न उनीहरुको योजनाको थियो । जसका लागि उनीहरुले चितवनको नारायणघाटमा बोरा समेत छपाई गराइसकेको प्रहरी अनुसन्धानमा खुलेको छ । तर, प्रहरीले घटना पश्चातका उनीहरुको सबै योजना तुहाइदियो । यसरी भयो अनुसन्धान चालक पठान साउन २० गतेसम्म घरपरिवारको सम्पर्कमा नआएपछि रुपन्देहीको रोहिणी गाउँपालिका २ मा रहेका उनका आफन्तले जिल्ला प्रहरी कार्यालयमा रुपन्देहीमा खोजतलासका लागि निवेदन दिए । खोजतलासको क्रममा सोही दिन सिद्धार्थनगर नगरपालिका १३ स्थित डण्डाखोलामा वेवारिसे अवस्थामा एक युवकको शव फेला पर्यो । हत्या गरेर उता चामल बिक्री गर्ने सुरसार गरिरहेको बेला यता फेला परेको शव पठानकै रहेको आफन्तले सनाखत गरे । शवको फेला परेपछि घटनाको प्रकृति हेर्दा हत्या नै गरिएको भन्ने निश्र्कषमा पुगिसकेका थियौँएसपी केसीले भने, तर हत्या कसले र किन गर्यो प्रश्न सुल्झाउनका लागि निरीक्षकको नेतृत्वमा टोली गठन गरेर घटनाको अनुसन्धान तिर लाग्यौँ । भारतीय नागरिक, त्यसैमाथि गाडी चालकको कसले हत्या गरेको हुन सक्छ भन्ने प्रश्नको सुल्झाउन प्रहरीलाई चुनौती थपिएको थियो । त्यसपछि घटना अनुसन्धानका लागि पहिलो सिँढी बन्यो चामल आयतकर्ता नन्दनसँग सोधपुछ डिएसपी सत्य नारायण थापाले भने, नन्दनलाई ल्याएर केरकार गरेपछि अर्को नाम खुल्यो सद्दाम । जुन नन्दनसँग चामल तत्कालै खरिद गर्न प्रस्ताव राखेका थिए । अनुसन्धानमा सद्दामको नाम त आयो तर हुलिया भने खुलेको थिएन । किनभने नन्दनले पनि सद्दामसँग फोनमा मात्र कुराकानी गरेका थिए । घटनापछि सद्दाम फरार थिए । अनुसन्धानमा सद्दामको नाम बाहेक अरु केही विषय खुलेन डिएसपी थापाले भने, त्यसपछि नन्दनलाई चामलका लागि प्रयोग गरेको फोन (सिम) नम्बरलाई आधार बनाएर अनुसन्धान अगाडि बढायौँ । फोनको लोकेशन चितवनमा देखियो । सद्दामलाई पक्राउ गर्न प्रहरीको एक टोली तत्काल चितवन मुभभयो । तर, पक्राउ गर्नका लागि हुलिया आवश्यक थियो । जुन प्रहरीसँग उपलब्ध थिएन । तर पनि नाम, नम्बर र बस्नसक्ने सम्भावित स्थानहरु पहिचान गरेर प्रहरी दिनरात चितवनमा खटियो । घटनामा संग्लन सद्दाम लगायत कसैको हुलिया नखुलेको हामीलाई घटनाको पहेली सुल्झाउनका लागि कठिन भइरहेको थियो एसपी केसीले भने, तर, पनि हामी मिहिन ढंगले अनुसन्धान गर्दै जाँदा सफलता हात लाग्दै गयो । ६ दिनसम्म चितवनमा सद्दामलाई खोजतलासका लागि खटिँदा प्रहरीले उक्त समयावधिमा २ सय वटा होटल, १५ वटा चामलका गोदाम र अलीसद्दाम नाम भएका ६ जना व्यक्तिसँग आवश्यक सोधपुछ गरिएको उनले बताए । उता चितवनमा प्रहरीले सद्दामलाई खोजिरहँदा यता सद्दामका सहयोगी क्रमशः रिजवान र महेश भैरहवाबाट पक्राउ परे । यी दुई जना पक्राउ परेपछि प्रहरीले यी दुवैलाई प्रयोग गरेर सद्दामलाई चितवनबाट पक्राउ गर्न सफल भयो । साथै, प्रहरीले तनहुँका सुनिललाई पनि पक्राउ गरेको छ । पक्राउ परेका चारै जना उपर कर्तव्य ज्यान मुद्दामा अदालतबाट म्याद थप गरी घटनाको थप अनुसन्धान भइरहेको प्रहरीले जनाएको छ ।"
तुइन प्रकरणप्रति सभामुखको गम्भीर ध्यानाकर्षण,काठमाडौं : सभामुख अग्निप्रसाद सापकोटाले दार्चुलाका जयसिंह धामीको तुइन चुँडिएर महाकाली नदीमा खसेर बेपत्ता भएको घटनाप्रति आफ्नो गम्भीर ध्यानाकर्षण भएको बताएका छन् । प्रतिनिधिसभाको मंगलबारको बैठकमा सभामुख सापकोटाले तुइन प्रकरणको विषयमा यथार्थ जानकारी दिन सरकारको गम्भीर ध्यानाकर्षण गराए। यही साउन १५ गते बिहान दार्चुलाको व्यास गाउँपालिका२ मालघाटमा तुइन प्रयोग गर्ने क्रममा भारतीय एसएसबीले तुइन काटिदिएपछि स्थानीय धामी बेपत्ता भएको घटना सार्वजनिक भएको थियो । सरकारले सो घटनाको छानबिनका लागि यही साउन १७ गते गृह मन्त्रालयका सहसचिव जनार्दन गौतमको संयोजकत्वमा पाँच सदस्यीय समिति गठन गरेको थियो । छानबिन टोलीलाई १० दिनको समयसीमा दिइएको छ ।
गोरखामा बिओपी स्थापना गफ मात्रै,"गोरखा : उत्तरी गोरखाका दुई नाकामा बोर्डर आउटपोष्ट(बिओपी) स्थापना गर्ने विषय गफमै सीमित भएको छ। बिगत एकवर्षअघिदेखि बिओपी राख्ने भनेर गरिएको गृहकार्यले मूर्त रुप लिन नसकेको हो। गोरखाको ङुइला(मुलाढाज्यान) नाका र रुइला नाकालाई केन्द्रीत गरी दुई ठाउँमा बिओपी राख्ने तयारी गरिएको थियो। तर, मन्त्रालयबाटै बिओपी निकासा नआएको प्रमुख जिल्ला अधिकारी शालिग्राम पौडेल बताउँछन्। बिओपी राख्नका लागि हामीले जिल्ला तहबाट गर्नुपर्ने गृहकार्य पूरा गरिसकेका छौँ, प्रजिअ पौडेलले भने, बिओपी राख्ने स्थान पहिचान गरिसकेका छौँ। स्थायी संरचना नबनुञ्जेलका लागि भाडामा बस्ने घरहरु पनि ब्यबस्था गरिसकेका छौँ। स्थानीयबासीसँग समन्वय भइसकेको छ। मुलाढाज्यान नाकाका लागि पाङ्दुन र छुलेको बीचको उच्चस्थानमा बिओपी राख्न स्थान निश्चित गरिएको उनले बताए। त्यस्तै रुइला नाकाका लागि साम्दोभन्दा केही पर लार्केबाबुमा बिओपी राख्ने तयारी गरिएको जिल्ला प्रशासन कार्यालयले जनाएको छ। बिओपीमा आवश्यकता अनुसार १७ जनाभन्दा धेरै सशस्त्र प्रहरी राख्ने सरकारले तयारी गरेको थियो। जिल्लास्तरबाट सबै तयारी पूरा भएर पनि कार्यान्वयन पक्षमा जान माथिबाट निर्देशन नआएको गोरखास्थित सशस्त्र प्रहरी बल नम्बर २९ गुल्मले जनाएको छ। बिओपी स्थापना गर्न अहिले दक्षिणी नाका प्राथमिकतामा परेकाले उत्तरी नाका ओझेलमा परेको गृहमन्त्रालयका प्रवक्ता फणिन्द्रमणि पोखरेलले जानकारी दिए। सरकारले दक्षिण नाकाका २१७ स्थानमा बिओपी स्थापना गरिसकेको उनले बताए। उत्तरतर्फ १७ स्थानामा बिओपी स्थापना गर्ने भनिएकामा सात ठाउँमा मात्र स्थापना भइसकेको सशस्त्र प्रहरी प्रबक्ता डिआईजी राजु अर्यालले जानकारी दिए। ताप्लेजुङको ओलाङचुङगोला, संखुवासभाको किमाथांका, सिन्धुपाल्चोकको तातोपानी, दोलखाको लामाबगर, मुस्ताङको नेचुङ र कोरला र हुम्लाको हिल्सामा बिओपी स्थापना गरिसकेको उनले बताए। गोरखा लगायत अन्य जिल्लाका नाकामा कहिले स्थापना हुन्छ भन्ने बारे आफू पनि जानकार नरहेको उनले बताए। सरकारसँग सो क्षेत्रका शीर्ष तहका नेता तथा जनप्रतिनिधिले पहल गरेमा गोरखाको बिओपी पनि प्राथमिकतामा पर्ने प्रमुख जिल्ला अधिकारी शालिग्राम पौडेलको भनाइ छ।"
नुवाकोट कल्याणपुरका बस्ती पहिराको जोखिममा,"नुवाकोट : नुवाकोटको पश्चिमी भेगमा रहेको कल्याणपुरका बस्ती पहिराको जोखिममा परेको छ। स्थानीयवासीले समस्या समाधानका लागि सम्बन्धित निकायको ध्यानाकर्षण गराएका छन्। विदुर नगरपालिका १३ रानिश्वारास्थित बस्ती जोखिममा परेको स्थानीयको गुनासो छ। बर्खामा परेको पानीको भेलले बस्ती जोखिममा पर्नुका साथै निर्माण गरिएको सडकका ट्रयाकहरु धुजा हुनुको साथै चिराचिरा परेको जनाइएको छ। मध्यपहाडी लोकमार्गको देउडीदेवीघाटखण्ड अन्तर्गत रानीश्वारामा बर्खा लागेपछि नयाँ ट्रयाक खोल्न सुरु गरेको थियो। बर्खायाममा मेसिन लगाएर ट्रयाक खोल्दा बस्ती जोखिममा पर्नुका साथै खेतीयोग्य जमिनसमेत भासिएको स्थानीय बताउँछन्। सार्वजनिक वनक्षेत्र पहिरोको जोखिममा परेको स्थानीयहरु बताउँछन्। बर्खायाममा मध्यपहाडी लोकमार्गको नयाँ ट्रयाक विस्तारको क्रममा समस्या आएको स्थानीयको गुनासो रहेको छ। स्थानीयले पहिरोको जोखिमलाई न्युनीकरण गर्न र उच्च जोखिम घरहरूको सुरक्षित व्यवस्था गर्न विदुर१३ नं वडा कार्यालय तथा सम्बन्धित कार्यालयलाई ध्यानाकर्षण गराएका छन्। सडकमार्गको सडक निर्माणको र बर्खाको कारण माथिल्लो रानिश्वारा र तल्लो रानिश्वाराका तीन घर उच्च जोखिम रहेको स्थानीय श्रीकृष्ण ठकुरीको भनाइ छ। जिल्ला प्रशासन कार्यालय नुवाकोट विदुरमा यही साउन १२ गते जिल्ला अधिकारी जीवनप्रसाद दुलालको अध्यक्षतामा बसेको बैठकले जिल्ला विपद व्यवस्थापन समितिले मनसुनजन्य विपद प्रभावितका लागि निजी आवास निर्माण, विपद् उद्धारका लागि तयारी र विपद प्रतिकार्य योजना कार्यन्वयन गर्न निर्णय गरेको थियो। बर्खा लागेसँगै नुवाकोटका अधिकांश पहाडी भेगमा पहिराको चपेटा बढेको छ।"
सडक र पुलले फेरिँदै ऐतिहासिक गौशाला,"देशकै शान गौशालाका गाई काठमाडौं: सेतो रंगले रंगिएको छ पुलको रेलिङ । कालो रंगले त्यसमा बुट्टा काटिएको छ । त्यही पुल हेरेर ७८ वर्षीय किसान प्रेम साह जीवनको दुःख बिर्सिँदैछन् । बौलाएर आउने बाढी तरेर मात्रै उनी खेतमा जान बाध्य थिए । गाउँहरु हाटबजार जान पनि त्यही बाढीको जोखिम मोल्न बाध्य थिए। तर, अब ती दुःखका दिन खुसीमा रुपान्तरण भए । खोलामा पुल बनेपछि महोत्तरीको गौशाला८ बेलगाछीका प्रेम वृद्धा अवस्थामा अपार खुसी अनुभूति गरिरहेका छन् । विकासका पूर्वधार पुल निर्माणले मुजा परेको उनको अनुहारमा खुसी छचल्किँदो छ । अन्नपूर्णकर्मी पुलको रिपोर्टिङ गर्न पुग्दा उनी त्यही पुल भएर आफ्नो गन्तब्यमा पैदल जाँदै थिए । हामीलाई देखेपछि उनी टक रोकिए । सोनी खोलामा पुल नहुँदा हामीलाई धेरै दुःख भयो । बाढी आउँदा वारीको मान्छे वारी नै बस्नुपर्ने, पारीका मान्छे पारी नै रात काट्नु पर्ने हुन्थ्यो, उनले भने, पुल बनेपछि त्यो सबै दुःखबाट हामीले मुक्ति पाएका छौँ । जीवनभरी उनी खेतसम्म पुग्न खोलाको बाढी तरेर आउजाउ गरे । बाढी बढेर आउँदा गौशाला बजार गएका गाउँहरु खोलाको डिलमै बसेर खोला सुकेपछि घर जाने प्रतिक्षामा रात काटेको उनले तीतो अनुभव सुनाए । सोनी खोलाको उत्तरमा पर्छ भण्टाबारी गाउँ अनि दक्षिणमा खाल्टे बजार । दुवै गाउँका स्थानीयको खेतिबारी खोला बारी र पारी पर्छ । भरखरै यो खोलामा २७ करोड १७ लाखमा शान्दार पुल बनेको छ । भन्टाबारीका स्थानीयहरुको मुख्य बजार गौशाला पर्छ । गौशाला महोत्तरीको पुरानो र ग्रामिण भेगको मुख्य व्यापारी केन्द्र हो । खोलाको बाढी पार गरेर किसानहरु सागसब्जी बिक्री गर्न जानु पर्ने बाध्यता थियो । पुल बनेपछि गाउँलेहरुको यात्रा सुरक्षित बनेको छ । अहिले गाउँलेहरुलाई न बाढीको डर छ न त बगाएर लाने चिन्ता । गौशाला८ बेलगाछीस्थित सोनी खोलामा दुई लेनको दुई सय मिटर पुल निर्माण भएको छ । त्यसले प्रेम जस्ता लाखौं नागरिकलाई पुल भएर आउजाउ गर्न सहज भएको छ । रातविरात आउजाउ गर्न अब बाढीको डर भएन, प्रेम भन्छन्, बिस्तारै गाउँमा विकास फैलिँदै गएको छ । हामी जे दुःख भोग्यौँ, छोरानातीले अब भोग्नु पर्दैन । पाँच वटा पिलरमा राखिएको चार स्पामले सोनी खोलाको दुई किनारलाई जोडेको छ । सडक विभागको पुल महाशाखाको लगानीमा साँढे तीन वर्ष लगाएर सपनापप्पुरोशन जेबी तीनकुने काठमाडौँले पुल निर्माण गरेको प्रोजेक्ट म्यानेजर पनिस बस्तीले बताए । गौशालाटुटेश्वरखयरमारा सडक खण्डमा यो पुल निर्माण भएको गौशाला नगरपालिका मेयर शिवनाथ महतोले बताए । यो सडकलाई आउँदा भविष्यमा मदन भण्डारी राजमार्गसँग जोड्ने सरकारको योजना रहेको उनले बताए । आर्थिक वर्ष २०७८०७९ मा गौशाला नगरपालिकाले २ करोड ९६ लाख खर्च गरेर गौशालादेखि सोनी खोला नजिकैसम्म झण्डै ३ किलो मिटर कालोपत्रे सडक निर्माण गरेको छ । गौशाला महोत्तरीको प्रमुख व्यापारी रहे पनि सडक सञ्जालको विकासमा पछि परेको थियो । त्यसले गर्दा बजारले फड्को मार्न सकिरहेको थिएन । २०७४ मा स्थानीय सरकार गठन भयो । सडक सञ्जाल विस्तार गर्न चौतर्फी पहल गरियो । अहिले गौशालालाई जोड्ने चौतर्फी सडक सञ्जाल धामाधम विस्तार भएको छ । गौशाला नगरपालिकाले सोनी खोला नजिकै ३२ करोंडको लागतमा १२ विघामा उद्यौगिक ग्राम निर्माण थालेको गौशाला नगरपालिकाका प्रमुख प्रशासकीय अधिकृत वीरेन्द्रजंग थापा बताउँछन् । किसानले उतपादन गरेका कृषि उत्पादनलाई कोल्ड स्टोर, इन्जिनियरिङ कलेज र आयूर्वेद कलेजको अवधारणा अघि सारेर काम भइरहेको छ । गौशालामा ९५ वर्ष पुरानो सरकारद्वारा सञ्चालित निगौल गाई गौशाला छन् । यहाँ आधुनिक गाईको विकास र रैथाने गाईको संरक्षण गरिएको छ । गाई पाल्ने ठाउँ भएकाले यसको नाम गौशाला रहन गएको हो । गौशाला नगरपालिकाले आफ्नो करोडौंको लागतमा नगर क्षेत्रभित्र २०७४ यता ६ किलो मिटर पक्की सडक निर्माण गरेको छ । तीन वर्ष अगि मात्रै निर्माण भएको माइस्थानगौशालासम्सी सडक खण्डले गौशालाको विकासमा मद्दत पुर्याएको छ । पूर्वपश्चिम राजमार्गसँग जोडिएको २६९४ किलोमिटर यो हुलाकी मार्ग गौशाल बजार नजिकैबाट भारतीय सीमा नाकासँगै जोडिएर बिस्तार भएको छ । पूर्वपश्चिम राजमार्गलाई जोड्ने माईस्थानगौशालासम्सी भारतीय सीमासँग जोडने महोत्तरीको पुरानो सडक हो । सन् १९९० मा भारतीय ठेकेदार कम्पनी भिस्वावीभीएसआर जेभी कामै नगरी योजना छाडेपछि २८ वर्षदेखि अलपत्र थियो। लामा डाँफे गोल्डेन गुड जेभी काठमाडौँले ५७ करोडमा सडक निर्माण गरेको थियो । गुणस्तरहीन सडक निर्माणले कालोपत्रे सडक चर्किर ठाउँठाउँमा भत्किन थालेको उपभोक्ताका रजखोरका पूर्व शिक्षक बासुदेव महतो बताउँछन् । सरकारले बेलाबखतमा सडकको मर्मत सम्भार गराउनु पर्छ । नत्र सडक जिर्ण बनेर पुरानै हालतमा नपुगोस् । दुई लेन निर्माण भएको सडकको अधिकतम गति प्रतिघण्टा ८० किमि छ भने भारवाहन क्षमता १० टन छ। सडक निर्माण पछी २ बर्षसम्म मर्मत सम्भारको जिम्मा ठेक्केदार कम्पिनीको जिम्मा थियो ।तर, उसले मर्मत सम्भावमा चासो देखाएको छैन । गौशाला बजारलाई छुने गरी महेन्द्रनगरऔरहीगौशालामलंगवा सडक खण्डको विस्तार भइरहेको छ । औरही र मरहा खोलामा करोडौँ लागतको पुल निर्माण भइसकेको छ भने कालोपत्रे सडक निर्माणको चरणमा छ । यो सडक खण्ड बिस्तारले गौशालाको पहुँच जिल्ला बाहिर सहज हुने छ । गौशाला बजार भन्दा पश्चिममा लक्ष्मीनियाँदीपेन्द्र बजारसुन्दरपुर र खैरबन्नीकान्तिबजार सडक खण्ड बिस्तार भइरहेको छ । यो दुवै सडक खण्डले गौशालाको ग्रामिण भेगलाई पूर्व पश्चिम राजमार्गसंग जोडेको छ ।सडक र पूल निर्माणले गाउँगाउँमा खुसी फैलिएको छ,बेलगाछीका कूलमान आलेले भने । सडक सञ्जाल विस्तारले गौशालाको मुहार फेरिँदै गएको गौशाला नगरपालिकाकी उपमेयर आशा लामा बताउँछिन् ।सडक बिस्तारले गौशालाको विकासको गति बढेर गयो,उनले भनिन् ।"
बिहीबारदेखि मनसुन सक्रिय हुने,"काठमाडौं : आगामी बिहीबारदेखि मनसुन सक्रिय हुने भएको छ । बिहीबारदेखि विस्तारै मनसुन न्यूनचापीय रेखा नेपालको तराईभूभाग नजिक आउने र सो प्रणालीका कारण देशभरि मनसुन सक्रिय भई सोही दिनदेखि केही दिन धेरै स्थानमा हल्कादेखि मध्यम वर्षा हुने सम्भावना देखिएको मौसमविद् राजु प्रधानाङ्गले बताए । बिहीबार प्रदेश नं १, २, वाग्मती, गण्डकी र लुम्बिनी प्रदेशका केही स्थानमा भारी वर्षाको सम्भावना रहेको तथा शुक्रबार, शनिबार प्रदेश नं १, २, वाग्मती, गण्डकी, लुम्बिनी, कर्णाली र सुदूरपश्चिम प्रदेशका केही स्थानमा धेरै भारी वर्षाको सम्भावना रहेको हुनाले मौसम पूर्वानुमान महाशाखाले आवश्यक सतर्कता अपनाउन अनुरोध गरेको छ । हाल देशका अधिकांश भूभागमा सामान्यदेखि पूर्ण बदली भई प्रदेश नं १, २, वाग्मती र गण्डकी प्रदेशका केही स्थानमा वर्षा भइरहेको छ । दिउँसो देशभर सामान्यदेखि पूर्ण बदली रही केही स्थानमा हल्कादेखि मध्यम वर्षाको सम्भावना रहनुका साथै प्रदेश नं १, वाग्मती र लुम्बिनी प्रदेशको एक दुई स्थानमा मेघ गर्जनसहित भारी वर्षाको सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १९ दशमलव आठ डिग्री र अधिकतम तापक्रम २९ दशमलव दुई डिग्री सेल्सियस रहेको छ । त्यस्तै मंगलबार सबैभन्दा कम जुम्लाको न्यूनतम तापक्रम १५ दशमलव दुई डिग्री र सबैभन्दा धेरै दिपायलको अधिकतम तापक्रम ३५ दशमलव दुई डिग्री सेल्सियस रहेको छ ।"
सेतीको कटानले आठ गाउँ उच्च जोखिममा,"डोटी : सेती नदीको बाढीले वर्षेनी कटान गर्दा जिल्लाका आठ गाउँ उच्च जोखिममा पर्दै आएका छन्। नदी नियन्त्रणका लागि तालजालीको प्रयोग गरिए कटान रोकिएको छैन। कटानले जिल्लाका बारपाटा, गोपघाट, कालागाढ, सिरखोली सैन, दिपायल, घोलतडा तथा नारीदाङका बस्ती उच्च जोखिममा पर्दै आएका छन्। ती क्षेत्रमा बसोबास गर्ने नागरिक वर्षात्को समयमा घरमा राम्रोसँग सुत्नसमेत नसक्ने अवस्थामा रहेको स्थानीयवासीको गुनासो छ। जल उत्पन्न तथा प्रकोप नियन्त्रण कार्यालय दिपायल राजपुरले नदी नियन्त्रणका लागि वर्षेनी लाखौँ रकमका तारजाली लगाउने गरेको भए पनि समस्या समाधान हुन नसकेको दिपायल सिलगढी नगरपालिका४ पिपल्लाका दीलबहादुर भण्डारीले बताए। उनले भने, 'नदी नियन्त्रणका लागि जलउत्पन्न कार्यालयले लाखौँका तारजाली त हाल्छ, नदीको बाढीले असारसाउन महिनामै बगाउँछ, अनि जमिन फेरि कटान हुन सुरु गर्छ, हाम्रा पीडा उस्तै।' सेतीको बाढीले वर्षेनी आफ्नो धार परिर्वतन गर्दै बस्ती भएर बग्न थालेका कारण यहाँ वर्षेनी जोखिम बढ्दै गएको छ। पानीको बहाव पनि निकै बढ्ने भएकाले कतिबेला बाढीले बगाउने हो भन्ने चिन्ताले पिरोल्ने गरेको दिपायल सिलगढी१ सिरखोलीसैनका स्थानीयवासी लक्ष्मण साउदले बताए। जिल्लाको शिखर नगरपालिका१० बनलेग र ११ बारपाटामा वर्षेनी वर्षाको समयमा बाढीपहिराले निकै दुःख दिने गरेको स्थानीवासी बताउँछन्। सेतीमा पानीको बहाव बढेसँगै रातभर जाग्राम बस्नुपर्ने बाध्यता रहेको स्थानीयवासीको गुनासो छ। शिखर नगरपालिका२ कालागाढका रामबहादुर कर्कीले दिपायल, बानीडुग्रीसैन, सिरखोलीसैन, कालागाढ, रामपुर, गेरुपानी, घोलतडा नारिदाङलगायतका बस्तीमा जमिन नदीले कटान गर्न थालेको भए पनि सम्बन्धित निकायले रोकथामका लागि ठोस पहल नगर्दा समस्या हुन थालेको गुनासो गरे। उनले भने, 'नदीले धार परिवर्तन गरेर दैनिक खेतबारी बगाउँदै आएको छ, रोकथामका लागि ठोस पहल भएको छैन।' यस वर्षको भारी वर्षात्कै कारण जिल्लाका ग्रामीण क्षेत्रका एक दर्जन बढी सडक अवरुद्ध भएका छन्। जिल्लाका विभिन्न २२ ठाउँलाई प्रकोपको हिसाबले उच्च जोखिममा राखेर प्रतिसमुदायमा १२ जनालाई उद्धारकर्ताको तालिम र आवश्यक सामग्री दिई आधारभूत खोज तथा उद्धार सामग्री केन्द्र स्थापना गरिएको नेपाल रेडक्रस सोसाइटी सुदूरपश्चिम प्रदेशका महासचिव देवबहादुर बोहराले जानकारी दिए। जिल्लाको कति प्रतिशत भूभाग पहिराको उच्च जोखिममा छ भन्ने यकिन तथ्याङ्क भने कुनै पनि निकायसँग छैन। जिल्लामा रहेका उच्च पहाडी तथा यसअघि हुँदै आएका दैवी प्रकोपका घटनाका आधारमा जोखिमयुक्त ठाउँ पहिचान गरिएको निमित्त प्रमुख जिल्ला अधिकारी मधुकृष्ण पौड्यालले जानकारी दिए। जिल्लामा विसं २०७२ साउन २३ गते ठू्लो पानी पर्दा खसेको पहिराका कारण सायल गाउँपालिका४ बावनसेनमा एकै परिवारका पाँचसहित छ जनाको ज्यान गएको थियो भने सयौँ रोपनी खेतीयोग्य जमिन, पशुचौपाया बाढीले बगाएको थियो। यस वर्ष बाढीपहिराका कारण साउनसम्म पाँच जनाको ज्यान गइसकेको प्रहरीले जनाएको छ।"
भक्तपुरमा अप्राविधिक विद्युत चुहावट शून्य !,"भक्तपुर: नेपाल विद्युत प्राधिकरण भक्तपुर वितरण केन्द्रले भक्तपुरमा ग्राहकतर्फको अप्राविधिक विद्युत चुहावट शून्यमा झरेको दावी गरेको छ । केन्द्रका प्रमुख राजकुमार रमणले आर्थिक वर्ष २०७७७८ मा विद्युत चुहावट ७१३ प्रतिशतमा झार्न सफल भएसँगै भक्तपुरमा अप्राविधिक चुहावट शून्यमा झरेको दावी गरेका हुन् । उनले प्राधिकरण केन्द्रीय कार्यालयले दिएको लक्ष्यअनुसार भक्तपुर वितरण केन्द्रले गएको वर्ष विद्युत चुहावटलाई ७१३ प्रतिशतमा झार्न सफल भएको बताए । विद्युत क्षेत्रमा प्राविधिक चुहावट नै ८ प्रतिशत हुने मानिन्छ । त्यसलाई आधार मान्दा भक्तपुर वितरण केन्द्रको अप्राविधिक चुहावट शून्यभन्दा पनि न्यून रहेको प्रमुख रमणको जिकिर थियो । ८ वर्षमा चुहावट ६३ बाट ७१७ प्रतिशतमा झर्यो करिब ८ वर्षको निरन्तरको विद्युत चुहावट नियन्त्रण अभियानले भक्तपुरले यो सफलता हात पारेको उनी बताउँछन् । आर्थिक वर्ष २०७१७२ सम्म भक्तपुरमा ६३ प्रतिशतसम्म विद्युत चुहावट भइरहेको थियो । जसले गर्दा विद्युत चुहावटको कारण भक्तपुरले बदनामी खेपिरहेको थियो । जसै २०७२ को भूकम्पपछि विद्युत चुहावट नियन्त्रण अभियान अघि बढाइयो, त्यसै वर्ष एकैबाजी विद्युत चुहावट ३७०३ प्रतिशतमा झरेको थियो । जुन निरन्तर ओरालो लाग्ने क्रममा रह्यो । जसअनुसार आर्थिक वर्ष २०७३७४ मा २८०८ प्रतिशत र आर्थिक वर्ष २०७४७५ मा १८५९ प्रतिशतमा विद्युत चुहावट घट्यो । आर्थिक वर्ष २०७५७६ मा विद्युत चुहावट १३०६ प्रतिशतमा झारेर भक्तपुर वितरण केन्द्रले पहिलोपटक लक्ष्यभन्दा बढी चुहावट नियन्त्रण गरेर रेकर्ड राखेको थियो । उक्त वर्ष प्राधिकरणको केन्द्रीय कार्यालयले भक्तपुरलाई विद्युत चुहावट नियन्त्रण गर्न १५ प्रतिशत लक्ष्य दिएको थियो । भक्तपुर केन्द्रले आर्थिक वर्ष २०७६७७ मा चुहावटलाई ८६८ प्रतिशतमा झारेर अर्को रेकर्ड राखेको थियो । आर्थिक वर्ष २०७६७७ सम्म भक्तपुर वितरण केन्द्रअन्तर्गत ८६८ प्रतिशत विद्युत चुहावट भइरहेको थियो । जुन केन्द्रले विद्युत चुहावट नियन्त्रणमा अहिलेसम्म प्राप्त गरेको ठूलो उपलब्धि थियो । सामूहिक प्रयासबाटै यो सफलता: प्रमुख रमण प्रमुख रमणले भक्तपुरका राजनीतिक दल, स्थानीय तहका जनप्रतिनिधि, नागरिक समाज, सञ्चारकर्मीलगायत सबैको साथसहयोग, सहकार्य र सामूहिक प्रयासबाटै केन्द्रले उक्त सफलता प्राप्त गरेको सुनाए । भक्तपुरका राजनीतिक दल, स्थानीय तहका जनप्रतिनिध, नागरिक समाज, सञ्चारकर्मीलगायत सबैको साथ, सहयोग र सहकार्यबाटै भक्तपुरमा विद्युत चुहावट नियन्त्रणमा उपलब्धि हासिल भएको हो, उनले भने, प्राधिकरणको मात्रै एक्लो प्रयासबाट यो उपलब्धि पाउन सम्भव छैन । सबैको सामूहिक प्रयासबाटै यो सफलता प्राप्त भएको हो । उनले अप्राविधिक चुहावट छँदैछैन भन्न नसकिने तर अहिले तथ्यांकले शून्यको अवस्थामा पुगेको भन्दै प्राविधिक चुहावटलाई समेत नियन्त्रण गर्दै लाने केन्द्रको लक्ष्य रहेको बताए । यसको लागि भक्तपुरमा विद्युत लाइनलाई भूमिगत गर्ने, नांगा तारलाई इन्सुलेटेड एबीसी केबलले प्रतिस्थापन गर्दै लाने कार्य अघि बढेको उनको भनाइ छ । भक्तपुरदेखि नगरकोटसम्मको करिब ५६ किलोमिटर लामो नगरकोट फिडरलाई टुक्राएर छोट्याउँदा पनि प्राविधिक चुहावटमा कमी आएको छ, प्रमुख रमणले थपे, ओभरलोडेड ट्रान्सफर्मर फेरेका छौं । काभ्रेबाट लिँदै आएको केन्द्रअन्तर्गतको क्षेत्रमा भक्तपुरबाटै विद्युत आपूर्ति गरेका छौं । उनले भक्तपुर नगरकोट प्रशारणलाइनअन्तर्गत ३ किलोमिटर ११ केभीको बैकल्पिक प्रशारणलाइन निर्माण गरिएको बताए । यसले गर्दा तेलदेखि नगरकोटको जंगलबीचको प्रशारण लाइनमा आइरहने प्राविधिक समस्या धेरै हदसम्म समाधान भएको उनको भनाइ छ । उनका अनुसार गएको वर्ष ४८ वटा ट्रान्सफर्मर फेरिएका थिए । त्यस्तै नयाँ १२५९ किलोमिटर ११ केभिए प्रशारणलाइन विस्तार गरिएको छ । उनले भक्तपुरमा आगामी दुई वर्षभित्र गार्हस्थतर्फका सम्पूर्ण ग्राहकहरुको मिटर स्मार्ट गरिने जानकारी दिए । यसले पनि विद्युत चुहावट नियन्त्रित रहने उनको भनाइ थियो । आगामी दुईवर्षभित्र साधारण ग्राहकका मिटरलाई स्मार्ट मिटरमा बदलिनेछ, प्रमुख रमणले भने, गएको वर्ष ५५० थान थ्रीफेज होल करेन्ट मिटरलाई स्मार्टमा बदली गरिसकेका छौं । केन्द्रअन्तर्गत ४२ हजार ८१२ जना ग्राहक रहेका छन् । जसमध्ये गएको वर्षमात्रै २ हजार २३७ जना नयाँ ग्राहक थपिएको केन्द्रले जनाएको छ । ७० करोड ४६ लाख महसुल संकलन केन्द्रले आफ्ना कूल ग्राहकहरुबाट गएको वर्ष ७० करोड ४६ लाख ७२ हजार ६४४ रुपैयाँ महसुल संकलन गरेको छ । जुन केन्द्रले बिक्री गरेको बिजुलीको ९२९६ प्रतिशत रहेको केन्द्र प्रमुख रमण बताउँछन् । उनका अनुसार केन्द्रले प्राधिकरणबाट ७ करोड ६२ लाख ७४ हजार ३३८ युनिट बिजुली प्राप्त गरेको थियो । पाएको विद्युतमध्ये ९२८७ प्रतिशत अर्थात ७ करोड ८ लाख ९० हजार ८२६ युनिट बिक्री भएको प्रमुख रमणले जानकारी दिए । उनले गएको आर्थिक वर्षमा विद्युत चुहावट कारबाहीबाट केन्द्रले ५३ लाख ३० हजार ८०८ रुपैयाँ असुलउपर गरेको बताए । कोरोना भाइरस संक्रमण व्यवस्थापनको कारण लगाइएको निषेधाज्ञाकै बीच केन्द्रले २२६ जनालाई चुहावटमा कारबाही गरेको छ । निषेधाज्ञाको कारण केन्द्रले चुहावट नियन्त्रण अभियानलाई प्रभावकारी रुपमा सञ्चालन गर्न नसकेको केन्द्रले जनाएको छ ।"
"संसदमा खिमलालको टिप्पणी : कांग्रेस कुहिरोको काग भयो, माओवादी बैशाखीको खोजीमा छ","काठमाडौं : राष्ट्रियसभा सांसद खिमलाल भट्टराईले नेपाली कांग्रेसलाई कुहिरोको काग भएको टिप्पणी गरेका छन् । मंगलबार राष्ट्रिय सभामा विशेष समयमा बोल्दै एमाले नेता भट्टराईले यस्तो बताएका हुन्। सत्तारुढ गठबन्धमा रहेका नेपाली कांग्रेस र माओवादी केन्द्रको विषयमा टिप्पणी गर्दै कांग्रेस कुहिरोको काग र माओवादी बैशाखीको खोजिमा रहेको टिप्पणी गरे। 'कांग्रेस कुहिरोको काग भएको छ । माओवादी बैशाखीको खोजीमा छ । माओवादीका साथीहरुले समीक्षा गरे हुन्छ। कहिले एमालेको पछि लागेर कहिले कांग्रेसको पछि लागेर आफ्नो अस्तित्वको रक्षा गर्नुपरेको छ,'उनले भने ।' कांग्रेस असाध्यै दयनीय स्थितिमा छ । सरकारमा छँदा बलियो भएको हो कि भन्ने लाग्न सक्छ । विचारधाराको हिसावले कांग्रेस मृत्युप्राय भइसकेको छ,' भट्टराईले भने । उनले ओली राजनेता भएको दाबी गर्दै उनको निष्ठामाथि प्रश्न उठाइएको भन्दै असन्तुष्टि व्यक्त गरे। राजनेता भनेपछि राजनीति उसकै वरिपरि घुमेको हुने रहेछ, सदन, सडक र सरकारमा उसकै विचारबाट गाइडेड हुनुपर्ने रहेछ,उनले भने, केपी शर्मा ओली सिंहदरबार छोडेर बालकोट गएको अहिलेको अवस्थामा समेत ओलीकै चर्चा सर्वत्र भइरहेको छ।' नेता भट्टराईले ओलीलाई गुटबन्धीबाट सरकारबाट हटाइएको दावी गरे। उनले भने, एउटा आशलाग्दो सरकार थियो, जसलाई घेराबन्दीबाट हटाइयो, गुटबन्दीबाट हटाइयो, मुद्दा मामिलाबाट हटाइयो, ढोकाबाट होइन झ्यालबाट हटाउने काम भयो भन्ने कुरा हामी सडकमा सुन्छौँ ।"
"बागलुङमा निषेधाज्ञामा कडाइ, अत्यावश्यक बाहेकका सबै सेवा १० दिनका लागि बन्द","बागलुङ : केही सातायता खुकुलो बनाइएको बागलुङ जिल्लामा निषेधाज्ञामा थप कडाइ गरिने भएएको छ । जिल्ला कोभिड१९ संकट व्यवस्थापन केन्द्र (डिसीएमसी)को मंगलबार बसेको बैठकले जिल्लाका धेरै समुदायमा फेरि संक्रमण फैलिएको र सक्रिय संक्रमितको संख्या बढ्दो क्रममा रहेकाले तत्काल रोकथामका लागि जिल्लाभर निषेधाज्ञा कडा पार्ने निर्णय गरेको निमित्त प्रमुख जिल्ला अधिकारी गणेश गौतमले जानकारी दिए । बैठकले बुधबार राति १२ बजेदेखि लागू हुनेगरी आगामी भदौ ५ गते राति १२ बजेसम्मका लागि जिल्लाभर निषेधाज्ञा गर्ने निर्णय गरेको उनले बताए । निषेधाज्ञाको समयमा बैंक, वित्तीय संस्था, जिल्ला भित्रको यातायात पूर्णरुपमा बन्द हुनेछ । बैठकले दैनिक उपभोग्य खाद्यान्न पसल भने आइतबार,बुधबार र शुक्रबार बिहान १० बजेसम्म सञ्चालन गर्न दिने निर्णय गरेको छ । बैठकले लोकसेवा, टीयूका परीक्षा, विद्यालयको परीक्षा भने सम्बन्धित शैक्षिक संस्था समन्वय गरेर मात्र सञ्चालन गर्न दिने गौतमले बताए । गत वैशाखदेखि सुरु गरिएको लकडाउनमा असार मध्यदेखि केही खुकुलो बनाइँदै लगिएको थियो । तर, खुकुलोपन बढेसँगै कोरोना संक्रमण दर उल्लेख्य बढेको छ । अहिले जिल्लामा सक्रिय संक्रमितको संख्या ६ सय ४१ पुगेको छ । बागलुङ नगरपालिकामा मात्रै ३ सय ६ जना संक्रमित पुगेको स्वास्थ्य कार्यालयका कोरोना स्रोत व्यक्ति देव प्रकाश घिमिरेले बताए । पछिल्लो समय लकडाउन खुकुलो बनाइएको र नागरिकले स्वास्थ्य सुरक्षा मापदण्डको पालनामा बेवास्ता गर्दा संक्रमण दर तीब्र गतिमा बढेको उनले बताए ।"
मापसे गरेर चलाएको मोटरसाइकलको ठक्करबाट तीन जना घाइते,"विराटनगर : चालकले मादक पदार्थ सेवन (मापसे) गरेर चलाएको मोटरसाइकलले ठक्कर दिँदा मोरङको बूढीगंगा गाउँपालिका६ मा सोमबार राति दुई वृद्धासहित तीन जना महिला घाइते भएका छन्। आफ्नै घर बाहिर बसिरहेका महिलाहरुलाई पश्चिमबाट पूर्वतर्फ तीव्र गतिमा गइरहेको को २३ प ७८०७ नम्बरको मोटरसाइकलले राति ९ बजेतिर ठक्कर दिएको प्रदेश १ ट्राफिक प्रहरी प्रमुख एसपी वासुदेव खतिवडाले बताए। उनका अनुसार दुर्घटनामा बूढीगंगा६ की ७२ वर्षीया बेचनदेवी उराव, ६० वर्षीया फुसिया उराव र ५१ वर्षीया गीता भगत घाइते भएका छन्। घाइतेहरुको बूढीगंगास्थित विराट शिक्षण अस्पतालमा उपचार भइरहेको जानकारी खतिवडाले दिए। उनका अनुसार बेचनीदेवीको आँखा, फुसियाको ढाड तथा खुट्टा र गीताको हातमा चोट लागेको छ। मोटरसाइकल र चालक बूढीगंगा६ का २५ वर्षीय तुलसी चौधरीलाई नियन्त्रणमा लिएर घटनाको अनुसन्धान थालिएको प्रहरीले जनाएको छ। प्रहरीको प्रारम्भिक अनुसन्धानबाट चौधरीले सवारी चालक अनुमति पत्र (लाइसेन्स) प्राप्त नगरिकन मोटरसाइकल चलाएको खुलेको छ। लाइसेन्स बिनाका चालकले मापसे गरेर तीव्र गतिमा कुदाएको मोटरसाइकलका कारण दुर्घटना भएको पाइएको एसपी खतिवडाको भनाइ छ।"
उल्टो किताब,"गाडी हिँड्न लागेको थियो। चालक र सहचालकहरू गाडीको खाली सिट भर्नलाई थप यात्रु पर्खिरहेका थिए। पर्खाइको समय बढी नै बोझिलो थियो। हातमा भएको मोबाइलले भने सबैलाई साथ दिएको देखिन्थ्यो। त्यही बेला एकजना महिला आफूसँग ६७ वर्ष जस्तो देखिने बालकलाई लिएर गाडीभित्र पसिन्। नयाँ यात्रुको आगमनले केहीबेर सबैको ध्यान खिच्यो। नयाँ यात्रुले त्यसतर्फ ध्यान दिएको देखिएन। ती महिला आफूसँगै रहेको बालकलाई लिएर खाली एउटा सिटमा बसिन्। गाडीमा पसेको केहीबेरमा सामान र सिटको व्यवस्थापनपछि उनले झोलाबाट दुईवटा किताब झिकिन्। एउटा आफूले लिइन् र अर्को सानो बालकलाई दिइन्। केहीबेरमा ती दुईजना किताब पढ्नमा मग्न भएका देखिए। गाडीका अन्य यात्रुले उनीहरूको गतिविधि वास्ता गरेनन्। सबै मोबाइलमा व्यस्त भए। गाडी चल्नु अगाडि नै भाडा तिरौं। सहचालक ठूलो स्वरमा बोल्दै ढोकाभित्र पस्यो। बन्द गाडी र चुपचाप यात्रुहरूको बिचमा उसको आवाज निकै चर्को सुनियो। त्यति भनेर ऊ भाडा उठाउन थाल्यो। भाडा लिँदै ऊ जब ती महिला र बच्चाको अगाडि पुग्यो र अनौठो गरेर मुस्कुरायो। तपाईंले त किताब उल्टो समात्नुभएको छ। सुल्टो पढ्न आउँदैन कि क्या हो ? सहचालकले व्यंग्यमिश्रित आवाजमा झन् ठूलो स्वरमा भन्यो। सायद ऊ महिलाको हाँस्यास्पद कार्य सबैलाई सुनाएर हँसाउन चाहन्थ्यो। किताबलाई उल्टो समाएर पढेजस्तो गरेकी महिला अकस्मात सहचालकको हस्तक्षेपले तर्सिएझैं भइन्। उनले किताबलाई केहीबेर घुमाइन्। उनले अलमलमा किताब घुमाएको दृष्य हेर्दा कताबाट किताब सुल्टो हुन्छ भन्ने उनले थाहा नै नपाएजस्तो देखियो। उनले नम्र तर स्पष्ट स्वरमा भनिन्, मलाई पढ्न आउँदैन। सबै छक्क परे। तर मेरो यो छोरो पढ्न जान्दछ, महिलाले नम्र हुँदै स्पष्ट स्वरमा भनिन्, मैले जे गर्यो, यसले त्यही गर्न रुचाउँछ। मैले किताब समाएपछि उसले पनि किताब पढ्न खोज्छ। मैले मोबाइल चलाउँदै यसलाई मात्रै जति पढ् भन्दा पनि कसै गरे पढ्दैन। महिलाले मुस्कुराउँदै थपिन्, ठूलाले गरेकै सानाले सिक्ने रहेछन्। यसैले नजानेर पनि यसको साथी बन्न किताब समाएको उल्टो समाएछु। आफ्नो छोराको चरित्र निर्माणमा महिलाको चातुर्यता देखेर सबै दंग परे।"
"कोसी अस्पतालको जोखिम भत्तामा भेदभाव : पहुँचवालाले पाए, मरिमरि खट्नेलाई बेवास्ता","विराटनगर : ६२ बेडको कोभिड केयर युनिट सञ्चालन गरिएको विराटनगरको कोसी अस्पतालमा कार्यरत रहेकाहरुलाई जोखिम भत्ता वितरणमा ठूलो भेदभाव गरिएको छ। अस्पतालका प्रमुख, मेट्रोन, केही चिकित्सक र स्वास्थ्यकर्मी, प्रशासनीक कर्मचारीसम्मले कोरोना जोखिम भत्ता पाउँदा बिरामीसँग प्रत्यक्ष सम्पर्कमा रहेर अहोरात्र खटिने तल्ला स्तरका कर्मचारीहरुलाई भने विभेद गरेर मारमा पारिएको हो। कोरोना संक्रमितको उपचार र व्यवस्थापनमा खटिएको भनेर प्रशासनमा कार्यरत पहुँचवाला कर्मचारीलाई नछुटाइकन जेठ र असार महिनाको भत्ता दिलाइएको छ। उनीहरुलाई साउन महिनाको पनि भत्ता दिलाउन कागजात मिलाउने प्रक्रिया सुरु भइसकेको छ। तर मरिमरि फिल्डमा खटिने र त्यस क्रममा कोरोनाबाट संक्रमित बनेका कर्मचारीलाई भने बेवास्ता गरिएको छ। अस्पतालकै सिफारिसमा स्वास्थ्य तथा जनसंख्या मन्त्रालयले जोखिममा खट्ने चिकित्सक एवं कर्मचारीलाई तलबको ५० प्रतिशत मासिक भत्ता उपलब्ध गराउने गरेको छ। तर अस्पताल प्रशासनले मिलेमतोमा आफू र आफूनजिकका कर्मचारीको मात्रै सिफारिस गरेको पाइएको स्रोतले बतायो। जतिबेलै बिरामीसँग प्रत्यक्ष सम्पर्कमा रहेर काम गरिरहेका र सधैँ अस्पतालको भीड व्यवस्थापनमा खटिनेहरु भने अहिले पनि भत्ताकै आसमा छन्। काममै खटिने क्रममा कतिपय कर्मचारी संक्रमित पनि बने। उनीहरुको नाम भने सिफारिस सूचिमा पर्न सकेन। बिरामीको अत्याधिक भीडभाड हुने ओपीडी (बहिरंग विभाग), आकस्मिक कक्ष, बिलिङ काउण्टर, टिकट काउण्टर, शंकास्पदको पीसीआर परीक्षणका लागि स्वाब संकलन गरिने फिवर क्लिनिक, कार्यालय सहयोगी, स्वीपर (सरसफाईकर्मी) लगायत भने भत्ता नपाउँदा निरास छन्। उनीहरु जोखिमपूर्ण तरिकाले अहोरात्र काममा खटिएका हुन्छन्। अत्यन्तै जोखिममा रहेका सबै कर्मचारीलाई भत्ता दिने कुरा थियो। हामी दैनिक सयौँ बिरामीको भीडभाडभित्र बसेर काम गर्छौँ, एक कर्मचारीले भने, प्राय बिरामीसँग प्रत्यक्ष सम्पर्कमा रहने हामीलाई भने जोखिम भत्ता पाउनबाट बञ्चित गरिएको छ। अस्पताल प्रशासनमा कार्यरत रहेकाले आफू एवं आफूलाई मनपर्ने र नजिकका तथा बिरामीसँग सम्पर्कमा रहनै नपर्नेलाई मात्रै भत्ताको सिफारिस गरेर मन्त्रालयमा पठाएको पायौँ। जोखिम मोलेर अहोरात्र खट्दा पनि आफूहरुको भने मूल्यांकन नगरिएको गुनासो कर्मचारीहरुको छ। भत्ताबाट नियतबस बञ्चित गराइएको भन्दै कर्मचारीहरुले भने काम छाडेर आन्दोलन गर्ने चेतावनी दिएका छन्। अस्पतालमा बिरामीको सेवामा कुनै भूमिकामा नरहनेले विभिन्न जिम्मेवारीका नाममा भत्ता लिए, स्रोतले भन्यो, तर सयौं बिरामीको सेवामा प्रत्यक्ष खट्नेहरुलाई विभेद गरेर मार्कामा पार्दै अस्पताल प्रशासनको ठूलो फट्याइँ गर्यो। कोभिडका सामग्री ओसारपसार गर्ने, कोरोना लगायतका बिरामीको प्रत्यक्ष सेवामा खटिने र त्यस क्रममा संक्रमितसमेत बनेकाहरु चैँ भत्ताविहीन बनेको अस्पतालका एक कर्मचारीले बताए। अस्पतालभित्र हामीजति जोखिममा कोही छैन। तर भत्ताबाट बञ्चित गरियो, ती कर्मचारीले भने, भत्तामा पनि पहुँचवालाले नै हालीमुहाली जमाए। पाउँदा सबैले पाउने, नभए कसैले नपाउनुपर्ने हैन र ? अस्पतालमा नेपाल सरकार र अस्पताल विकास समितिको सहित चिकित्सक, नर्सिङ, प्रशासनीक एवं प्रयोगशालाका कर्मचारी, प्राविधिक, सुरक्षागार्ड, श्रेणीविहीन गरी पाँच सय १६ जनाको दरबन्दी छ। अहिले चार सय ५० जनाजति कार्यरत छन्। अरु दरबन्दी रिक्त छ। दुई वर्षे छात्तवृत्ति करारतर्फ चिकित्सक र नर्सिङ कर्मचारी गरेर ३७ जना एवं कार्यालय सहयोगीसहित डोर हाजिरीतर्फ ४८ जना कार्यरत छन्। अस्पतालको प्रशासनीक भवन। अस्पतालका मेडिकल सुपरिटेन्डेन्ट डा चुमनलाल दास, नर्सिङ कर्मचारी परिचालनको जिम्मेवारीमा रहने मेट्रोन एवं अस्तालकी सूचना अधिकारी मञ्जु यादव, नायब सुब्बा हरि सुवेदीलगायतका सबै प्रशासनिक कर्मचारीले जेठ र असार महिनाकै भत्ता बुझिसकेका छन्। अस्पताल प्रशासनका अनुसार एक जना कर्मचारीले थोरैमा आठ हजार दुई सय ७९ देखि बढीमा २१ हजार रूपैयाँसम्म मासिक भत्ता बुझेका छन्। अस्पतालमा कार्यरतमध्ये जेठमा १ सय ९८ र असारमा १ सय ७४ जनाले भत्ता बुझेका हुन्। कोभिड अस्पतालको व्यवस्थापन, अक्सिजन, कर्मचारी, सुरक्षा, आवास, खाना, यातायात, औषधि, प्रयोगशाला एवं जिन्सी सामान व्यवस्थापन लगायतका नाममा भत्ता वितरण गरिएको छ। प्रयोगशालाका कर्मचारी एवं प्राविधिक, चिकित्सक, पारामेडिक्स, सुरक्षागार्ड पनि भत्ता पाउनेमा पर्छन्। तर बिरामीसँग पहिलो सम्पर्कमा रहँदै बिल एवं टिकट काटेर सबै बिरामीलाई चिकित्सक, ल्याब, फिवर क्लिनिक तथा परीक्षण स्थलसम्म पुग्ने बाटो तय गरिदिनेहरुमाथि भने अस्पतालबाट अन्याय भएको स्रोतले बतायो। आकस्मिक र ओपीडी काउण्टरमा कार्यरत ११ जनामध्ये खरिदार लक्ष्मी थापाले एक महिनाको भत्ता पाएकी छन्। अरु १० जनालाई वास्ता गरिएन। काउण्टरमा कार्यरत सात जनालाई त कोरोना संक्रमण नै भइसकेको छ। सरसफाईकर्मीलाई काममा खटाउने एक जनाले पाए पनि ठूलो संख्यामा रहेका सरसफाईकर्मी भत्ताविहीन भए। अस्पताल स्रोतका अनुसार व्यवस्थापनमा खटिएका, बीमा, फार्मेसी र काउण्टरमा काम गर्नेहरुले भत्ता नपाएको गुनासोसहित निवेदन दिएका छन्। कोभिडका बिरामीको उपचारमा प्रत्यक्ष खटिनेहरुले भत्ता पाएका हुन्, अस्पतालकी मेट्रोन एवं सूचना अधिकारी यादवले भनिन्, मन्त्रालयले जारी गरेको निर्देशिका अनुसार अरुलाई भत्ता दिनै मिल्दैन। अस्पतालमा कार्यरत सबैले भत्ता पाउनुपर्ने भए पनि स्वास्थ्य मन्त्रालयको निर्देशिकाले त्यसलाई स्वीकार नगरेको उनको दाबी छ। अस्पतालमा काम गर्ने सबै जना जोखिममै हुन्छन्। सबै खालका बिरामीसँग प्रत्यक्ष सम्पर्कमा रहनुपर्छ, उनी भन्छिन्, सबै कर्मचारीले भत्ता पाउनुपर्ने हो। तर निर्देशिकाले नै नबोलेको विषयलाई मिलाउन गाह्रो भएकाले सीमितको मात्रै सिफारिस गर्नुपर्ने बाध्यता आइदियो। भत्ता नपाउने केहीलाई आफैले मिलाएर नाम हालिदिएको यादवको स्वीकारोक्ति छ। केहीले त भत्ता पाउने अवस्था नै थिएन। मैले नै मिलाएर सिफारिस गरिदिएकी हुँ, उनले भनिन्, सबैलाई सहयोग गर्न सकिएन। तर भत्ता पाउनुपर्नेहरुले नै पाएका छन्। भत्तामा कुनै विभेद नभएको दाबी गर्दै यादवले जोखिममा परिरहेकाबाहेकलाई भत्ता दिलाउन नसकिएको बताइन्। यद्यपि अस्पतालभित्रका सबै कर्मचारी जोखिममा भने रहेको यादवको भनाइ छ। अस्पतालका मेसु डा दासले कोभिड अस्पताल र आइसोलेसनमा खटिनेहरुले मात्रै भत्ता पाएको बताए। ड्युटी लिस्टमा नाम भएकाबाहेक अरुका लागि केही गर्नसक्ने अवस्था छैन, उनले भने, अरुलाई भत्ताका लागि सिफारिस गर्दा औचित्य पुष्टि नै गर्न सकिँदैन। प्रदेश १ कै सबैभन्दा ठूलो सरकारी स्वास्थ्य संस्थाका रूपमा रहेको कोसी अस्पतालमा दैनिक एक हजारभन्दा बढी बिरामी उपचार र स्वास्थ्य परीक्षणका लागि आउने गरेका छन्।"
सिन्धुपाल्चोकमा वैकल्पिक मार्गबाट सवारीसाधन गुड्न थाले,"सिन्धुपाल्चोक : बाढीले जिल्लाका पश्चिमी भेगका सडक, पक्की र झोलुङ्गे पुल क्षतिग्रस्त छ। गत असार १ र यसपछिका लगातारको अकल्पनीय बाढीले सडक र पुलमा क्षति पुगेपछि जिल्लाका हेलम्बु,पाँचपोखरी थाङ्पाल र इन्द्रावती गाउँपालिका तथा मेलम्ची नगरपालिकाका विभिन्न गाउँ सडक सञ्जालबाट सम्पर्क टुटेका छन्। अहिले स्थानीय तहले वैकल्पिक सडक सञ्चालनमा ल्याउने प्रयास जारी राखेका छन्। बाढीका कारण हेलम्बुमा सडक यातायात पूर्णरूपमा टुटेकाले वैकल्पिक सडक सञ्चालनमा ल्याएर पनि पालिकालाई सडक सञ्जालमा जोड्न प्रयास थालिएको गाउँपालिका अध्यक्ष निमा ग्याल्जेन शेर्पाले जानकारीदिनुभयो। उहाँका अनुसार काठमाडौँबाट हेलम्बु जान तत्काल दुईवटा वैकल्पिक मार्ग रहेका छन्। काठमाडौँबाट साँखु, भोटेचौर, हैबुङ, पाटीभञ्ज्याङ हुँदै हेलम्बुको ग्याल्थुमसम्म पुग्न सकिने एउटा मार्ग तयार छ। सिन्धु हेलम्बु र आमा याङ्ग्री ह्योल्मोका बस वैकल्पिक बाटोका रूपमा नारायणटार, भोटचौर, धुसेनी, मानेभञ्ज्याङ, चापबोट, तालामाराङ बजार हुँदै तत्कालका लागि ढुङ्ग्रेबजारसम्म सञ्चालन हुने तयारी गरिएको छ। आजबाट बस बिहान ६ ,९ बजे र १२ बजे काठमाडौँबाट छुट्ने कम्पनीका सञ्चालक सुरेश श्रेष्ठले जानकारी दिनुभयो। बाटोको अवस्था राम्रो भएमा अझ बस थपिने उहाँले जानकारी दिए। त्यस्तै सोमबारबाट इन्द्रावतीको नवलपुरबाट मेलम्ची बससेवा पनि सुरु भएको उनले बताए। पाँचपोखरी थाङ्पालको भोटेनाम्लाङ हुँदै चौताराकाठमाडौँ जाने वैकल्पिक बाटो सफा गर्न सुरु गरिएको छ। साउन १६ को बाढी र पहिरोले मेलम्चीभोताङ सडक र नवलपुर जाने पुल बगाएको त्यस्तै बाहुनेपाटीको पुल जोखिममा रहेकाले वैकल्पिक बाटोका रूपमा भोटेनाम्लाङ हुँदै चौतारा बाटो सफा गर्न थालिएको गाउँपालिका अध्यक्ष टासी लामाले जानकारी दिनुभयो। यहाँबाट चौतारा हुँदै काठमाडौँ पुग्न सकिने छ। पहिरोले हेलम्बु राजमार्गको जिरोकिलोमेलम्ची खण्डमा अवरोध भएपछि मेलम्ची नगरपालिकाले वैकल्पिक बाटो निमार्ण गर्न लागिपरेको छ। नगरपालिकाका इञ्जीनियर जीतबहादुर कार्कीका अनुसार तत्काल फटकशिलाको पहिरो पन्छाउन सम्भव नरहेकाले वैकल्पिक बाटोको निमार्ण गर्न लागिएको हो। यस्तै वैकल्पिकरूपमा रहेको किउल, पाल्चोक, दुवाचौर, मेलम्ची सडकको दुई ठाउँमा हिलोले यातायात सञ्चालनमा समस्या रहेकामा आजबाट सफा गरी यात्रुबस सञ्चालन तयारी गरिएको मेलम्ची नगरप्रमुख डम्बर अर्यालले जानकारी दिनुभयो। सो सडक सञ्चालन हुँदा हेलम्बु१, २, ३ मेलम्ची नगरपालिका७ र ८, पाँचपोखरी थाङ्पालका १ र २ वडाका बासिन्दा लाभान्वित हुनेछन्। उक्त सडकहरु सञ्चालन हुँदा पनि विभिन्न वडाका बस्ती सडक सम्पर्कबाट बञ्चित नै हुनेछन्। यसका लागि हेलम्बुबाट मेलम्चीका विभिन्न पुल र सडक, मेलम्ची, इन्द्रावती र पाँचपोखरी जोडने नवलपुर जाने र फट्टेको पक्की पुल सडक निर्माण जरुरी छ। सरकारले चनौटे र मेलम्चीको एक ठाउँमा यथाशीघ्र बेलीब्रिज हाल्ने जनाएको छ।"
बेनी बजारमा आगलागीबाट दुई पसल जले,"बेनी : बेनी बजारको न्युरोडमा मंगलबार बिहान आगलागी हुँदा दुई वटा पसल जलेर पूर्ण रुपमा क्षति भएको छ। बेनी नगरपालिका८ न्युरोडस्थित जिबन बिश्वकर्माको घरमा सञ्चालन भएको नयन स्टोर्स र रघुगंगा डेरी पसल आगोलागीबाट नष्ट भएको हो। बिहान करिब २३० बजे सुरु भएको आगोलागी ४३० बजेतिर नियन्त्रणमा लिइएको जिल्ला प्रहरी कार्यालयले जनाएको छ। आगोलागी नियन्त्रणमा लिन बेनी र बागलुङ नगरपालिकाको दुई वटा दमकल, प्रहरी, सशस्त्र प्रहरी, नेपाली सेना र बजारबासी परिचालन भएका थिए। आगलागीबाट दुई वटा पसल, त्यहाँ राखिएको सामान र चार वटा कोठा पूर्ण रुपमा क्षति भएको प्रहरी निरीक्षक बिरेन्द्रराज गुरुङले बताए। ग्यासको सिलिण्डर पनि भएको किराना र डेरी पसलमा बिद्युत सर्ट भएर आगोलागी भएको प्रारम्भिक अनुमान गरेका छौँ, उनले भने पसल सञ्चालकहरुले अन्दाजी ८०९० लाख रुपैयाँ बराबरको क्षति भएको दाबी गर्नुभएको छ। आगोलागीको कारणको अनुसन्धान र क्षतिको पूर्ण बिबरण संकलन उज्यालो भएपछि सुरु गरिएको प्रहरी निरीक्षक गुरुङले बताए। आगोलागी भएको पसल सञ्चालन भएको घर जस्ताले छाएको टहरामा ब्लकले बारेको र भुई ढलान गरिएको थियो।"
लागूऔषध कारोबारीको खोजी,"परासी : भारतीय प्रहरीको मोस्टवान्टेड सूचीमा रहेका लागूऔषध कारोबारी गोविन्द गुप्ता (रौनियार) सीमावर्ती नेपाली गाउँमा लुकेको आशंका गरिएको छ । सोही आशंकाका आधारमा पश्चिम नवलपरासी प्रहरीले खोजतलासमा तीव्रता दिएको छ । गोविन्दले लामो समयदेखि नवलपरासी हुँदै नेपालका विभिन्न सहरमा लागूऔषध पठाउने गरेको भारतीय अधिकारीहरूले जनाएका छन् । लागूऔषध कारोबारी गोविन्दको घर पश्चिम नवलपरासीको सीमावर्ती बजार महेशपुरदेखि करिब ५ किलोमिटरको दूरीमा छ । भारतीय सुरक्षा टोलीले हप्ता दिनअघि गोविन्दको घरमा छापा मारेर २ करोड बढी नेपाली रुपैयाँको लागूऔषध बरामद गरेको थियो । औषधि व्यवसायीका रूपमा परिचित गराउन गोविन्दले गाउँ नजिकैको गडौरा बजारमा मेडिकल सञ्चालन गर्दै आएका थिए । लागूऔषधको गोदाम भने घरमै बनाएर राखेका थिए । गोदाममा ठूलो परिमाणमा लागूऔषध लुकाएर राखेको आशंकमा भारतीय सुरक्षा टोलीले छापा मार्दा बरामद गरेको थियो । मुख्य कारोबारी गोविन्द अहिले फरार छन् । कारोबारमा संलग्न भएको भन्दै उनका भाइ रमेशलाई पक्राउ गरी कारबाही प्रकृयाअघि बढाइएको भारतीय अधिकारीहरूलाई उद्धृत गर्दै ठूठीबारीका पत्रकार मनोज कुमार जोशीले बताए । फरार गोविन्दलाई मोस्टवान्टेडको सूचीमा राखी त्यहाँको प्रहरीले २५ हजार भारतीय रुपैयाँको पुरस्कारसमेत घोषणा गरेको छ । नवलपरासीको गेर्मी, महेशपुर, विष्णुपूरालगायतका सीमावर्ती गाउँमा लुकेको आशंकामा सादा पोशाकका भारतीय प्रहरीहरू आएर निगरानी बढाएको त्यहाँका स्थानीयले बताएका छन् । गोविन्द सीमावर्ती गाउँमा लुकेको आशंकामा निगरानीलाई बढाइएको जिल्ला प्रहरी कार्यालयका एसपी मनोजकुमार यादवले बताए । भारतीय प्रहरीले उनलाई खोजी गर्न पत्रचार नगरे पनि नेपालमा लागूऔषध पठाउने कारोबारीलाई पक्राउ गर्नु आफूहरूको पनि दायित्व भएकाले अप्रेसन सुरु गरेका हौं, एसपी यादवले भने । फरार गुप्ताका आफन्त नवलपरासीका सीमावर्ती गाउँमा रहेको आशंकामा प्रहरीले ती घरहरूमा छापासमेत मारेको यादवले बताए । स्रोतका अनुसार प्रहरी पुग्नुअघि नै गोविन्द त्यहाँबाट भागेका कारण प्रहरीको अप्रेसन सफल हुन नसेको बताइएको छ । प्रहरीले मातहतका सबै प्रहरी चौकीहरूमा गोविन्दको फोटो पठाएर खोजबिनलाई तीव्रता दिएको एसपी यादवले जानकारी दिए । प्रहरीले जिल्लामा अप्रेसनलाई तीव्रता दिएपछि उनी भागेर रुपन्देही पुगेको आशंकासमेत गरिएको छ । नवलपरासीको नाका हुँदै नेपालका विभिन्न सहरमा लागूऔषधको जालो फैलाउने गोविन्दले केही नेपाली युवाहरूलाई प्रलोभनमा पारेर साइकल र मोटरसाइकलमार्फत ओसारपसार गराउने गरेको समेत बताइएको छ । यसअघि पनि गोविन्दमाथि भारतीय प्रहरीले लागूऔषधमा मुद्दा दायर गरेको थियो । तर, उनी पक्राउ पर्न सकेका छैनन् । उनलाई त्यस क्षेत्रमा लागूऔषधका डन भनेर चिनिने गरिएको बताइएको छ । गोविन्दको घरमा छापा मारेर भारतीय प्रहरीले २८ हजार २ सय २० इन्जेक्सन, १८ हजार ७ सय ८२ सीसी सिरप, ३ लाख १३ हजार ३ सय ८४ क्याप्सुल, १ लाख २४ हजार ८ सय ७५ ट्याब्लेट बरामद गरिएको छ । त्यस्तै, नयाँ मूल्य टाँस्नका लागि राखिएको १ लाख ३४ हजार ४ सय ६० वटा स्टिकरसमेत बरामद गरेको थियो । उक्त लागूऔषधको अन्तर्राष्ट्रिय मूल्य (डलर) का आधारमा ६ अर्ब ६८ करोडको बरामद भएको भारतीय अधिकारीहरूलाई उद्धृत गर्दै त्यहाँका सबैजसो सञ्चार माध्यमहरूले जनाएका छन् । यद्यपि, त्यहाँ बिक्री हुने लागूऔषधको बजार मूल्यको तुलना गर्दा २ करोड नेपालीको हाराहारीमा रहेको भारतीय मेडिकल सञ्चालकहरूले बताएका छन् ।"
