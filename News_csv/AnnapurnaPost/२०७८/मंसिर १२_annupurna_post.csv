शीर्षक,विवरण
"सचेत बनौं, नयाँ भेरिएन्टसँग","थला परेको अर्थतन्त्र र मानव जीवन सल्बलाउन मात्र के खोजेको थियो, कोभिडको नयाँ भेरिएन्ट देखा परेको छ। दक्षिण अफ्रिकामा देखा परेको कोभिडको नयाँ भेरिएन्टले विश्व स्वास्थ्य संगठन (डब्लूएचओ) का उच्च अधिकारी नै चिन्तामा परेका छन्। कोभिडविरुद्ध हालसम्म बनेका कुनै पनि खोप नयाँ भेरिएन्टका लागि प्रभावकारी नहुने विज्ञहरूको भनाइ छ। अर्कोतर्फ यो भेरिएन्ट तीव्र गतिमा स्वरूप परिवर्तन गर्ने र संक्रमण दर पनि तीव्र रहेको विश्व स्वास्थ्य संगठन (डब्लूएचओ)ले बताइसकेको छ। कोभिडको नयाँ भेरिएन्ट देखा परेसँगै विश्व फेरि एकजुट भएर साझा लडाइँमा होमिनुपर्ने अवस्था आउन सक्ने विज्ञहरूको भनाइ छ। दक्षिण अफ्रिकासँगै बोत्सवाना र इजरायलमा नयाँ भेरिएन्ट देखा परिसकेको छ। नजिकैको हङकङमा समेत देखा परिसकेकाले नेपाल उच्च जोखिममा छ। हङकङलगायत कोभिड देखिएका देशसँगको हवाई सेवालाई निरन्तरता दिने कि नदिने भनेर पनि सरकारले छिटो निर्णय गर्नुपर्छ। जति छिटो सतर्कता अपनाउन सक्यौ, स्वास्थ्य सुरक्षाका मादपण्ड लागू गर्न सक्यौ, जोगिने उपायको खोजी गर्यौँ, त्यो नै यसबाट जोगिने एकमात्र विकल्प हो। अमेरिकालगायत विकसित देशले यसबाट जोगिन संकटकाल र निषेधाज्ञाजस्ता उपाय अपनाउन थालिसकेका छन। नेपालीको पुरानो बानी छ, घरमा आगो लागेपछि कुवा खन्ने। बेलैमा सचेत नहुने, विपत्त आउन सक्ने कुराको ख्याल नगर्ने र जस्तोसुकै आपत्त टरेपछि चाँडै बिर्सने पुरानै रोग छ। कोभिडको संक्रमण अलि कम के भएको थियो मास्क लगाउने, भौतिक दूरी कायम गर्ने, साबुनपानीले हात धुने, स्यानिटाइजरको प्रयोग गर्ने तथा स्वास्थ्य सुरक्षाका मापदण्ड अवलम्बन गर्न छोडिसक्यौ। कोरोना केही पनि होइन जस्तो गरेर भीडभाड, सम्मेलन, गोष्ठी, जुलुस सुरु गरिसकेका छौ। नाकाहरूमा स्वास्थ्य सुरक्षाका मापदण्ड पालना गर्न बिर्सिसकेका छौं। पक्कै पनि, कोरोनाका कारण दुई वर्षको लकडाउनले मुलुकको आर्थिक क्षेत्र चौपट भयो। आर्थिक चहलपहल ठप्प भयो। उद्योग, कलकारखाना बन्द भए। शैक्षिक सत्र अस्तव्यस्त भयो। लाखौंले रोजगारी गुमाए। तर, केही समययता कोरोनाको संक्रमण कम भएसँगै मुलुक पूर्ववत् अवस्थामा फर्किने तरखर गर्दै थियो। यस्तो बेला देखा परेको कोरोनाको संक्रमणबाट जोगिएर अघि बढ्नु नै सबैभन्दा उत्तम उपाय हो। यसका लागि सरकार मात्र होइन, आम नागरिक पनि अनुशासित हुनुपर्छ। विज्ञहरूले नै, कोभिडको नयाँ भेरिएन्ट खतरनाक हुन सक्ने चिन्ता व्यक्त गरिसकेकाले हामी बेलैमा सचेत हुनैपर्छ। त्रिभुवन अन्तर्राष्ट्रिय विमानस्थललगायत मुख्य नाकाहरूमा स्वास्थ्य जाँचको राम्रो व्यवस्था गर्नुपर्छ। यो भेरिएन्ट देखा परेका देशबाट आउने जो कोहीमाथि स्वास्थ्य निगरानी गर्ने र राम्रो चेकजाँचको व्यवस्था मिलाउनै पर्छ। सानो लापरवाहीले कुनै पनि बेला स्वास्थ्य विपत्ति आइलाग्ने र सिंगो देश नै संकटमा पर्न सक्नेतर्फ सरकार र सरोकारवालाहरूको ध्यान जान जरुरी छ। हाम्रो स्वास्थ्यको अवस्था कस्तो छ भने, विगतमा कोरोना संक्रमण फैलिएका बेला अक्सिजन र बेडको समेत अभाव भोग्नुपर्यो। पहिलो लकडाउनदेखि कोभिड व्यवस्थापनसम्बन्धी निर्माण गरिएका अस्पतालहरूको अवस्था के छ ? स्वास्थ्यकर्मीको व्यवस्थापन के कस्तो छ ? अक्सिजन प्लान्ट के कसरी सञ्चालन भइरहेका छन् ? विगतमा के कस्ता कमजोरी भए र त्यसबाट के सिक्यौ ? फेरि विपत्तमा पर्यौं भने हाम्रो स्वास्थ्य उपचारको व्यवस्था के कसरी गर्ने भन्नेमा सरकार र स्वास्थ्य संघसंस्थाहरूले बेलैमा समीक्षा र पूर्वतयारी थाल्नैपर्छ। घरमा आगो लागिसकेपछि कुवा खनेर न घर जोगाउन सकिन्छ, न त दुर्घटना नै टार्न सकिन्छ। बरु बेलैमा नयाँ भेरिएन्टबाट कसरी जोगिने र आपत् आइहाल्यो भने कसरी जुध्ने भनेर सरकारले नीति र कार्यक्रम बनाउनैपर्छ। जनतालाई आह्वान गर्नुपर्छ। सचेतनाका कार्यक्रम र स्वास्थ्य सुरक्षाका मापदण्ड कार्यान्वयनमा लैजानुपर्छ।"
कोपमै महिलाको न्यून प्रतिनिधित्व,"काठमाडौं : स्कटल्यान्डको ग्लास्गोमा भर्खरै सम्पन्न संयुक्त राष्ट्रसंघीय जलवायु परिवर्तनसम्बन्धी संरचना महासन्धि कोपको २६औं सम्मेलन सहभागिताको हिसाबले सन्तुलित नदेखिएको सहभागीहरूले जनाएका छन्। प्रधानमन्त्री शेरबहादुर देउवाले नेतृत्व गरेका उच्चस्तरीय टोलीमा महिलाको सहभागिता शून्य थियो। सरकारले निकालेको जलवायु परिवर्तनसम्बन्धी लैंगिक तथा सामाजिक समावेशीकरण रणनीति तथा कार्ययोजना (जेसी) ले संयुक्त राष्ट्रसंघीय जलवायु परिवर्तन प्रारूप महासन्धिले लैंगिक समानतालाई उच्च प्राथमिकताका साथ अघि सारेको उल्लेख गरेको छ। साथै पक्ष राष्ट्रलाई लैंगिक उत्तरदायी नीति निर्माणका लागि प्रोत्साहन गरेको बताइएको छ। जलवायुसम्बन्धी पेरिस सम्झौता २०१५ ले पनि महिला र पुरुषको बराबर उपस्थिति हुनुपर्ने भनिसकेको छ। तर, महासन्धिमा उदृत गरिए जस्तो महिलाहरूले ठाउँ पाएका छैनन्। उच्चस्तरीय टोलीका विषयमा सम्पूर्ण निर्णय परराष्ट्र मन्त्रालयले गर्छ। परराष्ट्र स्रोतले सानो टोली लैजाने बहानामा महिलालाई काँटछाँट गरिएको प्रष्ट्याएको छ। स्रोतले भन्यो, सुरुमा महिलाहरूको पनि नाम थियो। तर, काँटछाँट भयो। यस्ता विषयमा निर्णायक तहको विवेकले काम गर्नुपर्ने हो। स्रोतका अनुसार सुरुमा टोली सानो बनाउने भनिए पनि थुप्रै नाम थपिए। त्यसमा नेपाल प्रहरी, आर्मी, सशस्त्रलगायत थिए। माथिल्लो तहमा भएका निर्णय कार्यान्वयनमा नआएको स्रोतले बताएको छ। तर, जलवायु परिवर्तन महाशाखाका प्रमुख राधा वाग्लेले नेतृत्व गरेको प्राविधिक टोलीमा भने महिलालाई उच्च प्राथमिकतामा राखेर सहभागी गराएको बताइन्। समानुपातिक सहभागिता भएको छैन, वाग्लेले भनिन् ५०५० प्रतिशत हुनुपर्ने थियो। जम्मा १८ प्रतिशत मात्रै भएछ। वाग्लेका अनुसार उनको टोलीमा ३ महिला सहसचिव, ३ महिला उपसचिव र १ जना अफिसर समावेश गरेकी थिइन्। वाग्लेले भनिन्, निकै कसरत गर्दा मात्र महिलाका सहभागिता सम्भव भएको हो। लैंगिक हिसाबले सन्तुलित नभएकोमा उनको असन्तुष्टि छ। जति हुनुपर्ने अझै पुगेको छैन। मैले प्रयास गरेको हो। उनको टोलीमा रहेर सहभागी बन्ने सबैले छलफलको क्रममा आफ्ना प्रस्तुति राखेका थिए। समग्रमा २६औं कोपमा नेपालको उपस्थिति देखाउने प्रयास गरेको वाग्लेले बताइन्। त्यसैले द्विपक्षीय, त्रिपक्षीय छलफलमा सक्रिय सहभागी भएर नेपालको मुद्दा गहन तरिकाले उठाएको उनले बताइन्। नेपाल कस्तो खालको जोखिममा छ ? कस्तो सहयोग चाहिन्छ ? त्यस्ता विषयमा अन्य मुलुकका सहभागीसँग छलफल भएको थियो। समग्रमा ५० प्रतिशत पुग्नुपर्ने भए पनि अझै धेरै खाडल बाँकी रहेको बताइन्। महिलाहरूको क्षमता अभिवृद्धि गर्ने कार्यक्रमहरू हुनुपर्ने उनको जोड छ। कोपमा सहभागी जलवायुविज्ञ डा विमल रेग्मीले समग्रमा ४०६० प्रतिशत सहभागिता देखिएको बताए। उनीहरूको पहुँचको विस्तार कसरी गर्ने भन्ने विषयमा समेत कुरा भयो, रेग्मीले भने, नेपालको सहभागिता प्रभावकारी देखियो। सहभागीहरूले राम्ररी प्रस्तुति दिए, भाग लिए। बोलेर आए। तर, लैंगिक समानताका हिसाबले यस पटकको सम्मेलन पनि सन्तुलित नभएको रिपोर्ट सार्वजनिक भएको छ। यूएनएफसीसीआई सचिवालयले ७४ प्रतिशत पुरुष सहभागिता रहेको र प्रमुख वार्ताहरूमा सहभागिता लिएको देखाएको छ। उक्त रिपोर्ट प्रत्येक वर्ष पार्टीहरूको लैंगिक समानता प्रगतिलाई हेरेर तयार गरिन्छ। कोप २६ मा सहभागी नेपालले आशा अनुसारका उपलब्धि ल्याउन सकेन। यद्यपि जलवायु अनुकूलनका सवालमा दोब्बर सहयोग पाउने भएको छ। जलवायुजन्य जोखिममा परेकाका लागि उक्त सहयोग गर्ने भनिएको हो। जलवायु परिवर्तन महाशाखाकी प्रमुख वाग्लेका अनुसार ठूला मुलुकले नेपालजस्ता विकासोन्मुख मुलुकलाई अनुकूलनका लागि दोब्बर सहयोग गर्ने प्रतिबद्धता गरेका छन्। उक्त निर्णयलाई एकदमै महत्वपूर्ण मानिएको छ। संकटापन्न अवस्थामा कस्ता समुदाय छन् ? उनीहरूलाई कसरी लाभ पुर्याउन सकिन्छ भन्ने कुरा कभर टेक्स्ट (मुख्य बुँदा) मा उनीहरूको कुरा आएको थियो। आगामी दिनमा आदिवासी, जनजाति, महिला, युवा तथा स्थानीयको सहभागिता र समावेशिता हुनुपर्ने निर्णय भएको हो। जोखिममा रहेका समुदायका उत्थानका लागि प्राविधिक, तथा आर्थिक सहयोग गर्ने घोषणासमेत गरेका हुन्। अनुकूलन क्षमता, उत्थानशीलता, क्षमता अभिवृद्धि बढाउने कुरामा पनि सहयोग जुटाउन सहमत भएको हो। निश्चित समूहलाई पहिचान गरेर निर्णय भएको पहिलो पटक हो, जलवायुविज्ञ रेग्मीले भने, विकसित मुलुकले अनुकूलनमा दोब्बर सहयोग गर्ने घोषणा गरेका छन्। २०१९ कोभन्दा दोब्बर बनाउने निर्णय भएको छ। जलवायुवित्तका विषयमा अल्प विकसित कोष र अनुकूलन कोष महत्वपूर्ण मानिन्छन्। यी दुवै वित्तलाई दोब्बर गरिदिएको रेग्मीले बताए। सहयोगले नेपाल जस्ता मुलुकलाई फाइदा भएको छ। उक्त निर्णय तुरन्त कार्यान्वयनमा आउने भनिए पनि सन् २०२५ सम्म पूर्णरूपमा कार्यान्वयनमा आउने कोपमा सहमति भएको हो। जलवायुजन्य हानी नोक्सानीको विषयमा विकासोन्मुख मुलुकले छुट्टै वित्तको माग गरेका थिए। तर, विकसित मुलुक सहमत भएनन्। उक्त विषयमा अझै अपेक्षित उपलब्धि भएन। सोचे जस्तो नभए पनि कोपले केही राम्रा पक्ष समावेश गरेकाले निराशा हुनुपर्ने अवस्था छैन। ६० प्रतिशत राम्रो भयो। दातृ निकायसँग प्रष्ट रूपमा आफ्ना कुरा राख्यो। जलवायुजन्य मुद्दा स्थापित गर्न पहल गरेको थियो। अन्तर्राष्ट्रिय फोरममा नेपालले आफ्ना प्रतिबद्धता प्रस्तुत गर्दै आफूलाई जलवायुको क्षेत्रमा संवेदनशील भएको सन्देश दिइसकेको छ।"
महाधिवेशनले सर्वसम्मतबाटै इमान्दार र जुझारु नेतृत्व छानोस्,"एमालेको १० औं महाधिवेशन चितवनमा जारी छ। ललितपुरमा हालै सम्पन्न विधान महाधिवेशनले पार्टीको विधि र नीति पारित गरिसकेकाले यो महाधिवेशनको मुख्य एजेन्डा नेतृत्व चयन गर्ने हो। सत्ताबाट बहिर्गमन र पार्टी विभाजनका कारण सहमतिमा नेतृत्व चयन गरी पार्टी एकढिक्का भएको सन्देश यो महाधिवेशनले दिनुपर्ने अधिकांश प्रतिनिधिको सुझाव छ। सहमतिमा नेतृत्व चयन गर्दा तराई, पहाड, हिमालको अनुहार झल्किने गरी महिला, दलित, जनजाति, मधेसी, थारुको उचित प्रतिनिधित्व हुनुपर्ने उनीहरूको धारणा छ। चितवनमा जारी महाधिवेशनमा सहभागी केही प्रतिनिधिसँग अन्नपूर्णकर्मी तारा चापागाईं र अनिल ढकालले गरेको कुराकानी : एकताको सन्देश दिनुको विकल्प छैन पार्टीलाई कुन रूपमा अघि बढाउने भन्ने कुरामा हाम्रा हरेक नेता सक्षम हुनुहुन्छ। तर सारा देशलाई डोर्याएर हिँड्न सक्ने नेतृत्व चयन गर्नुपर्नेछ। पार्टीमा समूहगत गुटबन्दी हुँदा देशभरको कम्युनिस्टलाई एकता गरेर अगाडि बढ्न खोज्दा आन्तरिक सामूहिक चुनावी प्रसार र समूहगत गुटका कारण पार्टीको हालत देखिसकेका छौं। त्यसकारण अब नितान्त एकताको महाधिवेशन हुन जरुरी छ। अब हाम्रो पार्टीले के सोच्नुपर्छ भन्दा तीनै तहको चुनावमा हाम्रा प्रतिनिधि कस्तो हुनुपर्छ ? कस्तो खालका हुन् ? भोलिको चुनावमा जित्न सक्ने उम्मेदवार र जित्न सक्ने उम्मेदवार, हाम्रा योजनाहरू हुन्छन्। कसरी पार्टीलाई अघि बढाउने र समाजलाई समुन्नत बनाउन सक्ने कुरालाई लक्षित गरेर अघि बढाउने नेतृत्व चाहिएको छ। हामी के कुरामा विश्वस्त छौं भने सामूहिक गुटबन्दीको असर भोगेका हामी त्यसलाई पाठ सिकेर एकताको सन्देश दिनुको विकल्प पनि छैन। नयाँ पुस्ता र महिला सहभागितालाई पनि सुनिश्चित गर्नुपर्छ। निशा अधिकारी, प्रतिनिधि, चितवन००० एमालेले जनताका समस्या समाधान गरोस्देश र जनताका लागि विकास र निकास दिने खालको नेतृत्व हामीले चाहेका छौं। यसैगरी कुनै पनि काम गर्ने जोस र जाँगरलाई अगाडि सारेर जनताको दु:ख र मर्मलाई बुझ्ने खालको नेतृत्व आओस् भन्ने लागेको छ। पिछडिएका ठाउँहरूलाई प्राथमिकतामा राखेर काम गर्नुपर्ने खाँचो आज छ। हाम्रोजस्तो कर्णाली प्रदेशका जनता जुन हरेक कुराबाट पीडित छन् ती आवाजविहीनको आवाज बन्न सफल हुने नेतृत्व चयन गर्न सकौं भन्ने लागेको छ। कर्णालीका अधिकांश ठाउँ जहाँ अहिलेसम्म बाटो पुग्न सकेको छैन, जहाँ जनता सिटामोल पनि खान नपाएर मरेको अवस्था छ। यातायात, शिक्षा, स्वास्थ्य, रोजगार सिर्जना गराउन सक्ने नेता होस्। ती जनताले पनि हामी नेपाली हौं र सरकार छ भन्ने महसुस गर्न सकुन् भन्ने आशा जगाउने व्यक्ति नेतृत्वमा आउन्। नेतृत्वले आशा र भरोसा जगाओस् भन्ने लाग्छ। कर्णालीका जनताले पनि अन्य ठाउँका जनताले जस्तै हरेक खालको सुख र सुविधा भोग्न पाउन्। यी सबै कुरालाई मध्यनजर गर्ने खालको असल नेता चयन गरी देश र जनताका समस्या समाधान हुने खालको समूह बनोस्।रूपा शाही, प्रतिनिधि, हुम्ला००० अब देश एमालेले हाँक्नुपर्छदेश विषम परिस्थितिबाट गुज्रिएको छ। राजनीतिक अस्थिरता पुन: निम्तिएको छ। हाम्रो सरकार रहँदा देशले विकास पाउने कुरामा हामी ढुक्क थियौं र विकास कामहरू पनि चरणबद्ध रूपमा अगाडि बढेका थिए। परिस्थिति फरक भयो। पार्टीभित्रको अन्तरद्वन्द्वले सरकार ढल्यो। मलाई लाग्छ, अबको नेतृत्व यस्तो खालको नहोस्। यो नेतृत्वले पार्टीभित्रको लडाइँभन्दा पनि देश र जनताका लागि काम गरोस् भन्ने मान्यता छ। नेकपा एमालेको अब बन्ने नेतृत्व देश विकासलाई जनतामार्फत जोड्ने र निकास दिने खालको हुन जरुरी छ। अहिलेजस्तो परिवेश नआओस्। हाम्रो सरकारले थालेका अधुरा कामलाई पूरा गर्न बाँकी छन्। त्यो खालको असल नेतृत्व चाहिएको छ। मूलत: समृद्ध नेपाल, सुखी नेपालीको नारा बोकेका छौं। पूरा गर्न सक्नुपर्छ। यसका लागि जनताका आधारभूत आवश्यकता गाँस, बास, कपास मात्र नभै शिक्षा स्वास्थ्य रोजगारसँगै जोड्नुपर्छ। संविधानले दिएका हरेक कुरालाई आत्मसाथ गर्दै जनताको आवश्यकता र मर्मलाई बुझ्ने खालको नेतृत्व चयन होस्। उसले लिएका जिम्मेवारी इमान्दारिताको साथ पूरा गरोस्।पेम्बा लामा, प्रतिनिधि, काठमाडौं००० नेकपा एमालेमा ठूलो जिम्मेवारीनेकपा एमालेमा ठूलो जिम्मेवारी आएको छ। राष्ट्रिय अभिभारा र दायित्व पूरा गर्ने उद्देश्य हासिल गर्न पार्टीभित्रको एकता जरुरी छ भन्ने ठानेको छु। जनताले जुन कुराको अपेक्षा गरेका छन् त्यो पूरा गर्न सम्भवत: नेकपा एमाले सक्षम हुनेछ। यो महाधिवेशनले यस्तो सन्देश दिनेछौं कि पार्टीको साथ र समर्थन छ भन्ने कुरा उद्घाटन सत्रमा हामीले देखाइसकेका छौं। लाखौं मानिसका साथ समर्थन पार्टीलाई छ। जनताका आवश्यकता पूरा गर्न पार्टीले काम गर्ने पर्छ। अब पार्टी र मुलुकको भविष्य अब आउने नेतृत्वको हातमा छ।दामोदर भण्डारी, प्रतिनिधि, बैतडी००० अब समृद्ध नेपाल, सुखी नेपालीनेपाली जनताको प्रमुख दुश्मन गरिबी हो। समाजवाद उन्मुख अर्थ व्यवस्थालाई लागू गर्न सक्ने तमाम गरिबीलाई विभिन्न मोडेलबाट कार्यक्रम बनाएर गाउँगाउँबाट गरिबी निवारण गर्न सक्ने हैसियत र क्षमता, योग्यता, विचार भएको, त्यसलाई लागू गर्न सक्ने कार्ययोजना भएको नेतृत्व आउन जरुरी छ। अब हामीले सामाजिक क्रान्ति पनि गर्न जरुरी छ। किनभने समाजमा जकडिएर रहेका कुरीति, कुसंस्कार, अन्धविश्वासलाई चिरफार गर्दै समृद्ध नेपाल सुखी नेपाली बनाउने नारालाई सफल बनाउने खालको नेतृत्व आउन जरुरी छ। पार्टीलाई सही दिशामा लैजान भनेर कार्यविधि र कार्यनीति छन् त्यसलाई कार्यान्वयनमा लैजाने र व्यवस्थित गरेर अगाडि बढाउने खालको अठोट चाहिएको छ। पार्टीको नीति तथा कार्यक्रमअनुसार देशको अर्थतन्त्रलाई सामाजिक संस्कारसहित ऐतिहासिक कुरालाई जातजाति, भाषा धर्म, वर्णका विभेदकारी नीतिलाई अन्त्य गर्नुपर्छ। मुस्कानसहितको विकास गर्ने खालको नेतृत्वलाई चयन गर्न जरुरी छ। यो नेतृत्वले राम्रो कुशल व्यवस्थापन गर्न नसकेको कुरा साँचो हो। नेकपा एमालेको कुशल व्यवस्थापन नभएको कारणले पार्टीमा साथीहरू असन्तुष्ट भए। सोही कारणले अहिले पार्टी विभाजनमा पुगेको छ। आमजनताले यसलाई पूरा गर्ने गरी यो नेतृत्वलाई सांगठनिक लोकतान्त्रिक र मर्यादित गर्ने खालको नेतृत्व चयन गर्नुपर्छ।भूपराज अधिकारी, प्रतिनिधि, स्याङ्जा००० सर्वसम्मतमै नेतृत्व चयन होस्हामी चाहन्छौं सर्वसम्मतिले नेतृत्व चाहेका छौं। यो भए हामी सबैलाई खुसी मिल्छ। हिमाल, पहाड र तराई तीनै भूगोल समेट्ने खालको समावेशी नेतृत्व बनोस्। पार्टीको काम गर्ने खालको हुन पर्यो। पार्टीको नेतृत्व असल हुनुपर्यो। सधंै पार्टीलाई जिताउन सक्ने खालको हुनुपर्यो। काम गरेर पार्टीलाई माथि पुर्याउनु पर्यो। देशलाई पनि माथि पुर्याउनु पर्यो। पछिल्लो समय देशमा संकट देखिएको छ। राष्ट्रिय एकतालाई कायम गरेर सबैको भावनाको कदर गर्न सक्ने खालको काम गरोस् जुन कामले सबै कार्यकर्ताको मनोबल उच्च होस्।उमाशंकरप्रसाद साह, प्रतिनिधि, धनुषा००० पार्टीलाई लोकप्रिय बनाउने योजनासहितको एमालेराजनीतिक वृत्तमा एमाले महाधिवेशनको चासो र चर्चा छ। राष्ट्रिय महाधिवेशनमा नेतृत्व छनोटको तयारी भइरहँदा पार्टीको एकतामा जोड दिन आवश्यक छ। देशव्यापी रूपमा वडादेखि सबै तहमा सर्वसम्मत नेतृत्व चयन गरेको अवस्थामा केन्द्रमा पनि सर्वसम्मत होस् भन्ने चाहना छ। हामी चाहन्छौं यो महाधिवेशन एकता महाधिवेशन होस्। यसो हुँदा सिंगो कम्युनिस्ट आन्दोलनलाई एकीकृत गर्ने सन्दर्भमा एकताको महाधिवेशन बनाउन चाहन्छौं। त्यस कारण केन्द्रीय तहमा सहमति र एकताकै आधारमा निर्णय लिनुपर्छ भन्ने सबै प्रतिनिधि, पार्टीका समर्थक र शुभेच्छुकको चाहना छ। अहिले मुलुकलाई आर्थिक समृद्धिको दिशातर्फ लान जरुरी छ। त्यसकारण समृद्ध नेपाल, सुखी नेपाली बनाउने सन्दर्भमा हामीले लैजान जरुरी छ। आमजनताको समर्थन प्राप्त गरेर बहुमत सरकार निर्माण गर्ने र त्यसले प्रगति र विकासको पथमा अगाडि बढ्ने हाम्रो कार्यदिशा हुन्छ। त्यही कार्यदिशाका साथ अगाडि बढ्ने ढंगले हामीले आफ्नो तयारी गरिरहेका छौं।सुरेन्द्रबहादुर थापा, प्रतिनिधि, गोरखा००० अबको नेतृत्व इमान्दार र जुझारुनेतृत्व सर्वसम्मत हुनुुपर्छ भन्ने लागेको छ र त्यही हो। नेतृत्वले आउँदा तराई, पहाड, हिमाल सबैलाई समेटेर बृहत् लेनिनवाद संगठनात्मक अवस्थालाई आत्मसाथ गर्दै अगाडि बढ्नुपर्छ। त्यसरी अगाडि बढ्यो भने यो देशमा सबै भाषाभाषी जातजाति सबै समुदायका प्रतिनिधित्व गर्ने भावना हुनेछ। पार्टीको समृद्ध नेपाल सुखी नेपालीको परिकल्पनालाई पूरा गर्न अठोटका साथ नेतृत्वले त्यो किसिमको कदम चाल्नुपर्छ। देशका सम्पूर्ण नेपाली सुखी होस्, यही सोच सबैको हुनुपर्छ। एउटा जुझारु, इमान्दार खालको नेतृत्व महाधिवेशनबाट चयन हुनपर्छ। यसैमा टेकेर अगाडि बढ्नुपर्छ।परमानन्द बर्मा, बाँके, प्रतिनिधि००० निर्वाचन मात्र होइन, मुलुकको समग्र विकासमा समर्पित हुनुपर्छजनताको भावनाअनुसार नेकपा एमालेलाई अगाडि बढाउनु पर्नेछ। अब बन्ने केन्द्रीय कमिटी समावेशी हुन्छ भन्ने लागेको छ। युवामैत्री, महिलामैत्री कमिटी हुने आशा छ। विकासमा अवरोध पुर्याउन खोज्ने नेपाल भित्र र बाहिरी शक्तिलाई परास्त गर्न सक्ने दह्रो नेता चाहिएको छ। नेतृत्व जनवादी खालको हुनुपर्यो। कार्यकर्ताको भावना सुन्नुपर्यो। कार्यकर्तामार्फत जनताको बीचमा जानुपर्यो। चुनावको नेतृत्व गर्ने हिम्मतिलो नेतृत्व चाहिएको छ। संगठनमा भएको चुस्त दुरुस्त बनाउन कम्युनिस्ट विचारधारा राख्ने सबैलाई समेट्न सक्ने खालको हुनुपर्छ। एमालेले राम्रो गर्छ। हाम्रो पक्षमा बोल्छ। यो ठाउँमा न्याय पाइन्छ भन्ने महसुस गराउने गरी योजना बनाउने नेतृत्व चाहिन्छ। विदेशीको भरमा नबसी आफ्नै स्वाभिमान बढाउने नेता हामीले खोजेको हो। एकताको सन्देश दिनका लागि सर्वसम्मत नेतृत्व चयन हाम्रो आवाज हो। निर्वाचनका लागि मात्रै केन्द्रित नभई मुलुकको समग्र विकासमा समर्पित होस् भन्ने चाहना छ। पार्टीको योजनामा पार्टीको पक्षमा दृढतापूर्वक उभिने नेतृत्वको खाँचो छ। आगामी निर्वाचनमा पार्टीले बहुमत सरकारको नेतृत्व गर्ने गरी नेतृत्व छनोट हुनपर्छ। सुखी नेपाली, समृद्ध नेपालको संकल्पमा सबैको एकमत छ। त्यहीअनुसार काम गर्न गर्ने नेता चाहिएको छ। महाधिवेशनले यस्तै नेतृत्व छनोट गर्छ भन्ने आशा छ।दीपा शर्मा, प्रतिनिधि, लुम्बिनी प्रदेश००० मुख्य नेतृत्वमा ओली नै हुनुपर्छमुख्य नेतृत्वमा केपी ओली नै सर्वसम्मत चयन हुनुपर्छ। उहाँलाई नै मूल नेतृत्व प्रदान गर्नुपर्छ। यसका साथै अन्य वरिष्ठ राजनेता पनि सर्वसम्मत चयन गर्न सकौं भन्ने हाम्रो उद्देश्य हो। ती नेतृत्वले देश र पार्टीका लागि पूरा गर्नुपर्ने जिम्मेवारी धेरै छन्। मुलुकको राष्ट्रिय एकता, अखण्डता, सार्वभौमसत्ता र मुलुकमा भइरहेको राजनीतिक अवस्था संघीय लोकतान्त्रिक दललाई सुदृढ गर्ने कुरा, सुखी नेपाली समृद्ध नेपाल बनाउने राष्ट्रिय आकांक्षा पूरा गर्ने एकदमै शालीन र मुलुकले जिम्मेवार नेतृत्व प्राप्त गर्न अगाडि बढोस् भन्ने चाहना हो। यिनै समस्या र चुनौतीलाई सँगै कार्यभार पूरा गर्ने खालको एमालेका नेताहरूले आगामी निर्वाचनमा बहुमत ल्याउने गरी पार्टीमा एकता कायम गर्नुपर्छ। पार्टीमा युवा, महिला, आदिवासी जनजाति, महिला, मधेसीलगायतको सहभागितामा कार्यकर्ताको जोड छ। राष्ट्रियताको सुदृढीकरण, राष्ट्रिय हितको रक्षा र राष्ट्रिय स्वाभिमानको अभिवृद्धिका लागि एमाले बहुमत प्राप्त पहिलो शक्ति बनाउन अबको नेतृत्वको आवश्यक छ।रवीन्द्रराज शर्मा, प्रतिनिधि, दैलेख००० समावेशी नेतृत्व चयन होस्नेकपा एमालेको अब आउने नेतृत्वले सर्वप्रथम समावेशी किसिमको नेतृत्व चयन होस् भन्ने हाम्रो चाहना छ। पार्टीलाई निरन्तर रूपमा गतिशील दिने खालको नेतृत्वको अपेक्षा पनि छ। पार्टीलाई सुदृढ र सशक्त क्रान्तिकारी एमाले निर्माण गर्नलाई अग्रसर भूमिका खेल्ने काम पनि यस पटकको नेतृत्वले गर्नेछ भन्ने विश्वास छ। पार्टीभित्रका सबै कार्यकर्तालाई सही व्यवस्थापन गरोस् भन्ने पनि चाहना छ। यो सँगै देशमा भइरहेको वैदेशिक हस्तक्षेपलाई रोक्नका लागि पहलकदमी चाले हुन्थ्यो भन्ने पनि आशा छ। समृद्ध नेपाल, सुखी नेपाली बनाउने भूमिकासँगै देशलाई आवश्यक सबै कामको थालनी यही कम्युनिस्ट पार्टीको नेतृत्वले गर्न सकोस्। यिनै अपेक्षासँगै असल नेतृत्व लिएर काम गर्न सक्ने नेता नै एमालेमा मूलनेता बनोस्। मनवीर घर्ती, प्रतिनिधि, रुकुम पश्चिम००० नेतृत्वमा ३३ प्रतिशत महिलाअब चुनिने नेतृत्वले ३३ प्रतिशत महिलासहित सबै पक्षलाई समेट्ने गरी नेतृत्व चयन गर्नेछ। सबै पक्षलाई समेट्ने गरी सहभागिता हुने खालको नेतृत्वको समिति छ। हाम्रो घोषणापत्रअनुसार जब निर्वाचनमा जान्छौं, उहाँहरूको केही आकांक्षा हुन्छ। त्यसलाई समेट्ने गरी हाम्रो समितिले जनताको दु:खसुखमा साथ दिएर फेरि सरकार ल्याउने गरी मिहिनेतका साथ अब बन्ने कमिटीले काम गरोस् भन्ने चाहना हो। देश नै पार्टीप्रति समर्पित छ। ठूलो आशा र भरोसाका साथ समृद्ध नेपाल सुखी नेपालीको सपना कसरी पूरा हुने भन्ने कुरामा सोच्न जरुरी छ। सम्पूर्ण विकासका जति पनि कुराहरू छन्। यो पार्टी राम्रो काम गरोस्, राम्रो समिति चयन होस्। यही अपेक्षा छ।रेखाकुमारी झा, प्रतिनिधि, रौतहट"
कोभिडको नयाँ भेरियन्ट ओमिक्रोन कति खतरा !,"काठमाडौं : डेल्टा भाइरसको संक्रमण कायम रहेकै बेला कोरोना भाइरसको परिवर्तित नयाँ भेरियन्ट ओमिक्रोनको जोखिम बढेको छ। स्थलगतभन्दा हवाई आवागमनबाट नेपालमा पनि संक्रमण फैलने जोखिम बढेको हो। ओमिक्रोन (बी११५२९)लाई विश्व स्वास्थ्य संगठन (डब्लूएचओ)ले भेरियन्ट अफ कन्सर्नको सूचीमा राखेको छ। दक्षिण अफ्रिकामा बुधबार मात्र यसको पहिलो केस पत्ता लागेको थियो। त्यसको नमुना गत कात्तिक २३ गते संकलन गरिएको थियो। डब्लूएचओले यसलाई ओमिक्रोन नाम दिएको छ। एक व्यक्तिबाट अर्कोमा छिटो सर्ने हुँदा सम्भावित प्रभावबारे वैज्ञानिकहरूले चिन्ता व्यक्त गरेका छन्। चार दिनको अवधिमा अफ्रिकासहित हङकङ, बेल्जियम, वोत्सवाना र इजरायलमा समेत संक्रमण पुष्टि भइसकेको छ। बेलायतले ६ मुलुकसँगको हवाई उडान बन्द गरेको छ। अमेरिकाको न्युयोर्कमा संकटकाल घोषणा गरिएको छ। न्युयोर्कका गभर्नर काथी होचुलले कोभिड१९ संक्रमण बढ्दै गएको र नयाँ भेरियन्ट अझ खतरनाक भएकाले संकटकाल लगाइएको जनाएका छन्। अस्ट्रेलियाले बाहिरी मुलुकबाट आउने उडानमा कडाइ गरेको छ। भारतलगायतका मुलुकले उच्च सतर्कता अपनाएका छन्। कतिपयले दक्षिण अफ्रिकासँगको हवाई यात्रामा प्रतिबन्ध लगाएका छन्। भारतले बाहिरी मुलुकबाट आउने यात्रुको स्क्रिनिङ र परीक्षणमा विशेष ध्यान दिएको छ। स्वास्थ्य मन्त्रालयका प्रवक्ता डा कृष्णप्रसाद पौडेलले अफ्रिकाबाट नेपालमा सीधा हवाईसम्पर्क नभएकाले प्रत्यक्ष जोखिम नभएको बताए। विभिन्न मुलुकका ट्रान्जिट प्वाइन्ट हुँदै नेपाल प्रवेश गर्नेबाट संक्रमण सर्ने जोखिम छ। विमानस्थलमा हेल्थ डेस्क तयारी अवस्थामा छ, डा पौडेलले भने, संक्रमणको जोखिमपूर्ण मुलुकबाट आएका सबैलाई क्वारेन्टाइनको व्यवस्था गरिएको छ। स्वदेशमै ल्याब स्थापना भएका कारण नमुना परीक्षणका लागि विदेश लैजानु नपर्ने पौडेलले बताए। कोभिड१९ संकट व्यवस्थापन समन्वय केन्द्र (सीसीएमसी) को आइतबार बस्ने बैठकले ओमिक्रोम भेरियन्टका लागि अपनाउनुपर्ने सावधानीबारे आवश्यक निर्णय गर्ने जनाइएको छ। हवाई आवागमन जोखिम दक्षिण अफ्रिकाबाट नेपालमा सिधै हवाई सम्पर्क छैन। यद्यपि, ट्रान्जिटबाट आउने यात्रुहरूमा संक्रमण हुन सक्ने भएकाले जोखिम यथावत् रहेको जनस्वास्थ्य विज्ञहरू बताउँछन्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुन भारतमा संक्रमण पुष्टि भएको अवस्थामा नेपालमा पनि संक्रमणको चिन्ता थपिने बताउँछन्। स्थलगत भन्दा हवाई मार्ग मै विशेष ध्यान दिनुपर्ने हुन्छ, उनले भने। निगरानी र परीक्षणलाई ध्यान दिनुपर्ने स्वास्थ्य मन्त्रालयका सहप्रवक्ता डा समीरकुमार अधिकारीको भनाइ छ। जनस्वास्थ्यका मापदण्ड पालनालाई कडाइ गर्नुका साथै निगरानी र परीक्षणको दायरालाई पनि बढाउनुपर्ने हुन्छ, उनले भने, जिन सिक्वेन्सिङ नियमित भइरहेको छ। अहिलेसम्म कतै पुष्टि भएको छैन। तर, संक्रमणको जोखिम छ। मन्त्रालयले त्रिभुवन विमानस्थललगायत सबै नाकामा रहेका हेल्थ डेस्कमा परीक्षण, सिक्वेन्सिङ र शंकास्पदलाई क्वारेन्टाइनमा राख्न निर्देशन दिएको छ। खोप कति प्रभावकारी होला ? नेपालमा हालसम्म कोभिडविरुद्धको १ करोड ७८ लाख ३३ हजार ८ सय १० मात्रा खोप लगाइसकिएको छ। कुल जनसंख्याको २७३ प्रतिशतले पूर्ण र ३१४ प्रतिशतले कम्तीमा एक मात्रा खोप लिएका छन्। कोभिशिल्ड, भेरोसेल, जोन्सन एन्ड जोन्सन, जापानिज एस्ट्राजेनेका र स्वीडिस एस्ट्राजेनेका खोप लगाइएको छ। डा पुनका अनुसार अहिले कोरोनाविरुद्ध लगाइरहेको खोप पनि स्पाइक प्रोटिनतिर बढी लक्षित छ। स्पाइक प्रोटिनको स्वरूपमा परिवर्तन आएको अवस्थामा खोपको प्रभावकारितामा ह्रास आउँछ। खोपको प्रभावकारितालाई कम गर्छ कि भन्ने चिन्ता पनि थपिएको छ। डा पुनले भने, म्युटेसन बढी हुँदा एक व्यक्तिबाट अर्कोमा सर्न सक्ने क्षमता पनि वृद्धि हुने हो कि भन्ने कुरा पनि छ। घातक कत्तिको छ ? भन्ने बारे धेरै कुराहरू सार्वजनिक हुन बाँकी छ। अत्यधिक मात्रामा देखिएको म्युटेसनका कारण वैज्ञानिकहरूसमेत चिन्तामा छन्। स्पाइक जिन हाम्रो शरीरमा प्रवेश गर्ने जिन हो। डा पुनले भने, ओमिक्रोन भेरियन्टमा स्पाइक जिन बढी देखिएको छ। नेपालमा पहिलो र दोस्रो लहरमा कोरोनाको अल्फा, कप्पा र डेल्टा भेरियन्ट पुष्टि भएको छ। दोस्रो लहरमा भने डेल्टा भेरियन्ट बढी जिम्मेवार मानिएको डा पौडेलले बताए। कस्तो छ, तयारी ?हवाई यातायातमा विशेष ध्यान दिनुपर्ने डा पुन बताउँछन्। सीमा जोडिएका भारत र चीनमा यो भेरियन्टका संक्रमण पुष्टि भई नसकेकाले हवाई मार्ग भई अन्य मुलुकबाट आउने यात्रुमा विशेष निगरानी गर्नुपर्ने डा पुनको सुझाव छ। पहिले देखिनै स्थापना गरिएको हेल्थ डेस्कलाई थप चुस्त दुरुस्त पार्ने काम भइरहेको छ। खोप नलगाएका व्यक्तिलाई नेपाल आवागमनमा कडाइ गर्नुपर्छ, मन्त्रालयका सहप्रवक्ता अधिकारीले भने, खोप नलगाएको व्यक्ति प्रवेश गरिहालेको अवस्थामा क्वारेन्टाइनमा राख्नेतर्फ दिइरहेका छौं। अहिलेको महत्वपूर्ण पक्ष भनेको जनमानसमा जनचेतना फैलाउने नै हो। आवतजावतमा निरुत्साहित गर्नुपर्छ। जनस्वास्थ्य विज्ञ डा बाबुराम मरासिनीका अनुसार संक्रमण पुष्टि भइसकेका मुलुकबाट हुनसक्ने हवाई यातायातमा कडाइ गर्नुपर्छ। कोरोना भाइरस संक्रमणबाट पछिल्लो चौबीस घण्टामा ३ जनाको मृत्यु भएको छ। ६ हजार ६ सय ३२ नमुना परीक्षण गर्दा ३ सय १३ जनामा संक्रमण पुष्टि भएको छ। ३ सय १५ जना भने संक्रमणमुक्त भएका छन्। हाल सक्रिय संक्रमित ७ हजार १ सय ५६ र संक्रमणबाट ज्यान गुमाउनेको संख्या ११ हजार ५ सय २१ छ।"
प्रभावकारी भएन सामाजिक सुरक्षा कार्यक्रम,"काठमाडौं : तीन वर्ष अघिदेखि लागू भएको योगदानमा आधारित सामाजिक सुरक्षा कार्यक्रम सरकारको उदासीनता र रोजगारदाताको अनिच्छाका कारण प्रभावकारी रूपमा कार्यान्वयन हुन सकेको छैन। सामाजिक सुरक्षा कार्यक्रम सामाजिक न्यायका हिसाबले श्रमिकका लागि महत्त्वपूर्ण मानिन्छ। जति धेरै सामाजिक सुरक्षा उति धेरै श्रम लचकता अनुरूप त्रिपक्षीय (रोजगारदाता, श्रमिक र सरकार) सहमतिमा योगदानमा आधारित सामाजिक सुरक्षा कार्यक्रम ल्याइएको थियो। यस कार्यक्रममा सहभागी भएपछि नागरिकले जीवनभर आर्थिक र सामाजिक सुरक्षा प्राप्त गर्छन्। तर, सरकारले सबै श्रमिकलाई सामाजिक सुरक्षाको दायरामा समेट्न सकेको छैन। घोषणाका अवसरमा तत्कालीन प्रधानमन्त्री केपी शर्मा ओलीले नयाँ युगको सुरुआत भएको उद्घोष गरेका थिए। उनले घोषणा गरे अनुरूप सामाजिक सुरक्षा कार्यक्रम कार्यान्वयन हुन नसक्दा श्रमिकमा निराशा छाएको छ। सरकारले पहिलो चरणमा औपचारिक क्षेत्रमा कार्यरत श्रमिकलाई समेट्ने घोषणा गरेको थियो। केन्द्रीय तथ्यांक विभागका अनुसार देशभर ९ लाख बढी प्रतिष्ठान छन्। ती प्रतिष्ठानमा ३४ लाख श्रमिक कार्यरत छन्। सामाजिक सुरक्षा कोषका अनुसार १५ हजार ८ सय २४ रोजगारदाता एवम् २ लाख ९५ हजार ६ सय २२ श्रमिक कोषमा आबद्ध भएका छन्। कोषमा १० अर्ब २९ करोड रकम संकलन भएको छ। कोषले ६ हजार ४ सय ५० योगदानकर्तालाई ७ करोड १६ लाख ८५ हजार औषधिबापत भुक्तानी, १ सय ९१ योगदानकर्ताको दुर्घटनाबापतको ६० लाख ५८ हजार उपचार खर्चका साथै कोषमा आबद्ध असामयिक निधन भएका १ सय २३ योगदानकर्ताको आश्रित परिवारलाई १ करोड १३ लाख भुक्तानी गरिसकेको छ। कोषले मासिक २० लाख ६५ हजार पेन्सन दिँदै आएको छ। चौथो सामाजिक सुरक्षा दिवसका अवसरमा शनिबारदेखि ५२ जनाले नियमित पेन्सन पाउन थालेका छन्। यसअघि ७० जनाले पेन्सन पाउँदै आएका थिए। श्रम, रोजगार तथा सामाजिक सुरक्षामन्त्री कृष्णकुमार श्रेष्ठले सामाजिक सुरक्षा कार्यक्रमको दायरा फराकिलो बनाउँदै लैजाने बताए। वैदेशिक रोजगारीमा गएका श्रमिक, स्वरोजगार व्यक्ति, असंगठित क्षेत्रका श्रमिक एवं करार र ज्यालादारीमा कार्यरत श्रमिकलाई समेत आबद्ध गर्ने सरकारको नीति छ। सामाजिक सुरक्षा कोषका कार्यकारी निर्देशक कपिल ज्ञवालीले अनौपचारिक तथा स्वरोजगार क्षेत्रका श्रमिकलाई पनि छिट्टै सामाजिक सुरक्षाको दायरामा ल्याउन गृहकार्य भइरहेको बताए। कार्यविधि बनाउने प्रक्रिया अघि बढेको छ, उनले भने, छिट्टै उनीहरूलाई पनि कोषको दायरामा ल्याउँछौं। कोषमा रोजगारदाताबाट २० र श्रमिकबाट ११ प्रतिशत योगदान गर्नुपर्छ। तर अनौपचारिक र स्वरोजगारका श्रमिकको योगदान सरकारले नै गर्ने योजना बनाएको छ। ज्ञवालीका अनुसार सामाजिक सुरक्षा ऐनमा उक्त विषय उल्लेख भएकाले योगदानका लागि सरकारसँग लबिङ गर्ने बताए। वैदेशिक रोजगारीमा रहेका श्रमिकलाई सामाजिक सुरक्षा कोषमा ल्याउन चुनौती देखिएको छ। वैदेशिक रोजगार ऐन, २०६४ संशोधन नगरी सुरक्षाको दायरामा ल्याउन नसकिने भएकाले तत्काल केही गर्न नसकिएको ज्ञवाली बताउँछन्। सबै क्षेत्रमा १ करोड २५ लाख श्रमिक रहेको बताइन्छ। सरकारले कृषिलगायत अनौपचारिक क्षेत्रका श्रमिकलाई छिट्टै सामाजिक सुरक्षाको दायरामा ल्याउन गृहकार्य सुरु गरिसकेको छ। वैदेशिक रोजगार विभागका अनुसार ६५ लाख श्रमस्वीकृति लिएर वैदेशिक रोजगारीमा पुगेमा ३० लाख जति अझै पनि कार्यरत रहेको अनुमान छ। मलेसियामा सामाजिक सुरक्षा कार्यक्रम लागू भए पनि अन्य देशमा लागू हुन सकेको छैन। मन्त्री श्रेष्ठले दायरा फराकिलो बनाउन रोजगारदाता र योगदानककर्ता दुवै पक्षलाई सहज हुने गरी सातै प्रदेशमा सामाजिक सुरक्षा कोषका शाखा विस्तार गर्ने योजना बनाएको बताए। मन्त्री श्रेष्ठले योजनाप्रति शंका भए पनि सूचीकृत भएका श्रमिकले पाउने सुविधाले विश्वास बढ्दै गएको बताए। कोषबाट औषधोपचार, स्वास्थ्य तथा मातृत्व सुरक्षा योजना, दुर्घटना तथा अशक्त सुरक्षा योजना, आश्रित परिवारको सुरक्षा र वृद्धावस्था सुरक्षा सुविधा पाइन्छ। श्रमजीवी वर्गको रोजगार सुरक्षाको आकांक्षा र उद्यमी व्यवसायीको उच्च उत्पादकत्वको अपेक्षा दुवैलाई यी योजनाबाट प्रत्यक्ष एवम् परोक्ष रूपमा सम्बोधन हुने भएकाले असल श्रम सम्बन्धको विकास हुन गई औद्योगिक वातावरण सिर्जना हुनुका साथै वैदेशिक लगानीको वातावरण बन्ने मन्त्री श्रेष्ठ बताउँछन्। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले सामाजिक सुरक्षाका प्रवाधान अस्पष्ट र अपूर्ण भएकाले स्पष्ट पार्दै व्यावहारिक बनाउनुपर्ने बताए। उद्योगीव्यापारीलाई पनि फाइदा पुग्नेगरी कोष आएकाले यसको कार्यान्वयनमा जोड दिनुपर्छ उनले भने। अखिल नेपाल ट्रेड युनियन महासंघका अध्यक्ष जगत सिम्खडाले सामाजिक सुरक्षा कार्यक्रम प्रभावकारी ढंगले अघि बढ्न नसकेको बताए। सरकार र रोजगारदाता कोषबाट पन्छिन खोजेको उनको भनाइ छ। सामाजिक सुरक्षा कोषका अध्यक्ष एवम् मन्त्रालयका सचिव सूर्यप्रसाद गौतमले सामाजिक सुरक्षाको तथ्यांकलाई उपलब्धिमूलक मान्नुपर्ने बताउँछन्।"
"नेता फकाउँदै, सूची बनाउँदै ओली","अखण्ड भण्डारीसुरेन्द्र काफ्लेरविन भट्टराईतारा चापागाईंअनिल ढकाल चितवन : एमाले केन्द्रीय कार्यालय सचिव शेरबहादुर तामाङले शनिबार साँझ ६:२० मा पत्रकारहरूलाई एउटा एसएमएस पठाए, महाधिवेशन तोकिएकै मितिमा सम्पन्न हुने। महाधिवेशन सम्पूर्ण रूपमा सहमतिमा १२ गते समापन हुने। सर्वसम्मत गराउन यसपालि एमाले अध्यक्ष केपी शर्मा ओली जोडतोडले लागेका छन्। पार्टीमा नेतृत्वको विकल्प छैन मात्र होइन, आफू सर्वमान्य हुँ भन्ने देखाउन उनी अन्य पदमा सबै पक्ष समेट्न लचिलो बन्दै आएका छन्। भर्खरै पार्टी विभाजन भएको चोट खेपेको एमालेको बाँकी पंक्ति एक ढिक्का छ भन्ने देखाउन पनि उनी चाहन्छन्। तर, उपाध्यक्ष भीम रावलले बोलेको अध्यक्षको उम्मेदवारीका कारण सर्वसम्मतिको प्रयासमा सकस थपिएको छ। शनिबार दिनभर रावललाई मिलाउने पहल एवं दबाब चलिरहे। त्यही कारण बन्दसत्र निर्धारित समयभन्दा ७ घण्टा ढिला सुरु भयो। बन्दसत्र बिहान ८ बजे सुरु गरेर ११ बजे निर्वाचन प्रक्रिया थाल्ने कार्यतालिका बनाइएको थियो। तर, बन्दसत्रै दिउँसो ३ बजे मात्र सुरु भयो। निर्वाचन प्रक्रियाका कुनै काम भएनन्। बरु साँझ ८:१० मा कार्यालय सचिव तामाङकै मोबाइलबाट अर्को एसएमएस आयो, सर्वसम्मतिका लागि अध्यक्ष केपी ओलीलाई सम्पूर्ण अधिकार हलले दिएको छ। अर्थात्, महाधिवेशन प्रतिनिधिहरूले गड्गडाहटसहित अध्यक्ष ओलीलाई नेतृत्व छान्न प्राधिकार दिएका छन्। उपमहासचिव विष्णु पौडेलको उक्त प्रस्ताव अध्यक्षका दाबेदार रावलबाहेक सबैले स्वीकारेका थिए। रावलले भने त्यसमा असहमति जनाएका थिए। आफ्नो फरक मत राख्दै उनले भने, म उम्मेदवार हुन्छु। अध्यक्षलाई प्राधिकार दिने कुरा मान्दिनँ। एमालेको १०औं राष्ट्रिय महाधिवेशनको बन्दसत्रमा सहभागी हुने क्रममा कार्यकर्तालाई अभिवादन गर्दै अध्यक्ष केपी ओली। तस्बिर : दिपेन श्रेष्ठ प्रत्युत्तरमा अध्यक्ष ओलीले भने, म एउटा सहमतिको प्रस्ताव ल्याउँछु। तपाईंलाई मान्य भएन भने, ठीकै छ, चुनाव लडौं। अरू कसैले लडेनन् भने तपाईं मात्रै उम्मेदवार हुनुहुन्छ ? ओलीले त्यति मात्रै भनेनन्, जजसलाई उठ्ने मन छ, उठे हुन्छ। सर्वसम्मत भए पनि, चुनावै भए पनि नतिजा त उस्तैउस्तै आउने हो। ओलीले आइतबार सम्पूर्ण पदको सूची प्रस्तुत गर्नेछन्। हलले नै सर्वसम्मत नेतृत्व चयनको प्रस्ताव गर्यो र त्यसको जिम्मा अध्यक्ष ओलीलाई दियो, स्थायी समिति सदस्य सुवासचन्द्र नेम्बाङले भने, अब अध्यक्ष ओलीले सर्वसम्मत नेतृत्वको प्रस्ताव गर्नुहुनेछ, त्यो प्रस्तावमा कसैले नमानेर लड्छु भन्छ भने चुनावमा उठ्न रोकतोक हुँदैन, ऊ लड्न सक्छ। उनले सर्वसम्मत नेतृत्व चयनका लागि अध्यक्ष ओलीसँग छलफल भने गरिने बताए। उपाध्यक्ष युवराज ज्ञवालीले पनि हलबाटै सर्वसम्मत नेतृत्व चयनका लागि ठूलो आवाज आएको स्पष्ट पारे। उनले चुनावमा जाँदा विगतमा जस्तो पार्टी विभाजनको अवस्था नआओस् भनेर नै हलले सर्वसम्मतको प्रस्ताव गरेको बताए। आम मनोविज्ञानै सहमति गर्नुपर्छ भन्ने देखियो, उनले भने, अब यो मुख्य भूमिका अध्यक्षमा आएको छ, उहाँले नै सूची तयार गर्नुहुन्छ र हलमा प्रस्तुत गर्नुहुन्छ। जुन पदमा असहमति भएर कोही चुनाव लड्छु भनेर आएमा लड्न कसैले रोक्ने छैन। नेता गनेर पद एमालेमा नेता व्यवस्थापन निकै जटिल बन्ने स्थिति छ। माओवादीबाट थपिएका, माधवकुमार नेपालको अन्त्यमा साथ छाडेर रोकिएका नेतालाई समेट्नैपर्ने बाध्यता छ। अप्ठ्यारो अवस्थामा ओलीलाई साथ दिएका कर्तव्यपरायण नेताको मन दुखाउन पनि भएको छैन। यस्तो अवस्थामा सर्वसम्मतिको प्राधिकार ओलीकै लागि गह्रुँगो बनेको छ। एउटालाई मौका दिँदा समान आकांक्षी अर्को भड्किने डर उत्तिकै छ। त्यसैलाई ध्यानमा राखेर केन्द्रीय कमिटीको शुक्रबारको अन्तिम बैठकमा ओलीले दुई उपाध्यक्ष र दुई उपमहासचिव थप्ने प्रस्ताव गरेका थिए। शनिबार हलले त्यसलाई पारित गरेको छ। अब एमालेको पदाधिकारी टोली निक्कै जम्बो अर्थात् १९ जनाको हुनेछ। साथै, विधान महाधिवेशनले हटाएको पोलिटब्युरोले पुनर्जीवन पाएको छ। अब केन्द्रीय कमिटीमा १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, ३ उपमहासचिव र ७ सचिव हुनेछन्। केन्द्रीय कमिटीलाई २ सय २५ बाट ३ सय १ सदस्यीय बनाइएको छ। स्थायी समिति ४५ र पोलिटब्युरो ९९ जनाको बनाउने तय भएको छ। ती पदमा नेताहरूलाई नरमकरम मिलाएर व्यवस्थापन गर्न सकिने ओलीको आँकलन छ। ओलीले भने, फेरि पालो आउँछ शनिबारको बन्दसत्रको सुरुमा विदेशी पाहुनालाई बोल्न दिइयो। तिनको सम्बोधनपछि अध्यक्ष ओलीले लामो निर्देशनात्मक भाषण गरे। बेलुका ७ बजे बल्ल उनको मन्तव्य सकियो। बन्दसत्रलाई सम्बोधन गर्दै अध्यक्ष ओलीले एउटा व्यक्तिको मात्रै अस्वस्थ कुराले सिंगो पार्टी बदनाम, कलंकित हुने र छविमा आँच आउने भन्दै सहमतिसाथ नेतृत्व चयन गर्नुको विकल्प नरहेको धारणा राखे। उनले देशले एमालेलाई हेरिरहेको हुँदा गम्भीर भएर पार्टी एकताप्रतिकूल काम नगर्न सबैलाई आह्वान गरे। लोकतान्त्रिक अभ्यासलाई प्रतिस्पर्धा मात्र नबुझ्न र पार्टी एकतामा असर पर्ने गरी अस्वस्थ प्रतिस्पर्धा नगर्न महाधिवेशन प्रतिनिधिहरूलाई चेतावनी दिए। अध्यक्ष ओलीले नेताहरूलाई हतारो नगर्न आग्रहसमेत गरे। आफ्नो महत्वाकांक्षाका कारण अस्वस्थ प्रतिस्पर्धा र अस्वस्थ प्रतिस्पर्धाले संस्थालाई नोक्सान पार्ने गतिविधि नगरौं, ओलीले सम्बोधनमा भने, कसै न कसैले कुनै न कुनै जिम्मेवारी त सम्हाल्नैपर्छ। तर, पार्टीको प्रतिष्ठा र खँदिलो एकतामा प्रभाव पर्ने कुरा नगरौं। उनले धेरै पद रहेकाले नेताहरूको व्यवस्था गर्न सक्ने आश्वासन पनि दिए। भने, फेरि पालो आउँछ। सानो देश भए पनि यत्रा पालिकाहरू छन्, प्रदेशसभाहरू छन्, प्रतिनिधिसभा छ। अरू ठाउँहरू छन्। अहिले नभए फेरि आउला। सिंगो देशले आफूहरूलाई हेरिरहेको भन्दै ओलीले हतारो गर्ने, लोकतान्त्रिक अभ्यासलाई प्रतिस्पर्धा मात्र बुझ्ने र प्रतिस्पर्धालाई अस्वस्थ बनाउने काम नगर्न नेता कार्यकर्तालाई आग्रह गरे। उनले भने, एउटाबाट मात्र पनि अस्वस्थ व्यवहार भयो भने सिंगो पार्टी बदनाम हुन्छ। कलंकित हुन्छ। छविमा आँच आउँछ। ओलीले उच्च समझदारीसाथ आफूलाई सहयोग गर्न आह्वान गरे। एकताबद्ध पार्टी अहिलेको आवश्यकता भएको उल्लेख गर्दै उनले संघर्ष, बलिदान र अनुभवबाट खारिएर आएकाहरूले काँचो व्यवहार देखाउन नहुने बताए। अब पनि हाम्रा व्यवहार सामूहिकतातर्फ उन्मुख भएनन् भने हामीले सफलता प्राप्त गर्न सकौंला ? उनले प्रश्न गरे। तैपनि मिलाउनै हम्मेअध्यक्ष ओली विभिन्न पदका आकांक्षी वरिष्ठ नेताहरूसँग सहमतिका लागि बाक्लो संवादमा छन्। उनी एकएक आकांक्षीसँग संवाद गरिरहेका छन्। अर्कातिर सहमतिको प्रयास भइरहेका बेला नेताहरू धमाधम उम्मेदवारी घोषणासमेत गरिरहेका छन्। वरिष्ठ उपाध्यक्षमा सुवासचन्द्र नेम्बाङले दाबी गरेका छन्। स्रोतका अनुसार उनले आफ्नो उक्त अडान छाडेका छैनन्। महासचिव ईश्वर पोखरेलले उक्त पदमा अलि पहिलाबाटै आकांक्षा राख्दै आएका छन्। उम्मेदवारीकै हिसाबले भने उनले औपचारिक घोषणा गरेका छैनन्। उपाध्यक्ष ६ जना हुने व्यवस्था भएपछि आकांक्षी बढेका छन्। उपाध्यक्षमा घनश्याम भुसाल, लालबाबु पण्डित, देवराज घिमिरेले उम्मेदवारी घोषणा गरिसकेका छन्। उपाध्यक्षमै वर्तमान उपाध्यक्ष अष्टलक्ष्मी शाक्य र माओवादीबाट आएका रामबहादुर थापा बादल लाई पनि हेरिएको छ। उपाध्यक्ष युवराज ज्ञवालीले आफू उम्मेदवारी घोषणा गर्नेभन्दा कसरी एकताबद्ध बनाउने भन्नेमा लागिरहेको स्पष्ट पारे। सहमतिमा सुरेन्द्र पाण्डेको पनि उपाध्यक्षमा सम्भावना छ। थप उपाध्यक्षमा विष्णु पौडेल (महासचिव नभएमा), भीम रावल (सहमतिमा आएमा) हुने सम्भावना छ। वर्तमान उपाध्यक्ष ज्ञवालीलाई भने कुनै आयोगको अध्यक्ष बनाइने देखिएको छ। पाण्डे नवौं महाधिवेशनमा आफू ६ मतले निर्वाचन हारेकाले न्यूनतम महासचिव नभए उपाध्यक्ष हुने आशय प्रकट गरिरहेका छन्। महाधिवेशन आयोजनामा खटिएका पाण्डेले महासचिव नपाए महत्वपूर्ण जिम्मेवारी पाउने देखिएको छ। महासचिवमा विष्णु पौडेल, शंकर पोखरेल, सुरेन्द्र पाण्डे, पृथ्वीसुब्बा गुरुङ दाबी देखिएका छन्। तर, पौडेल वा पोखरेलमध्ये एकजना महासचिव हुने अध्यक्ष ओली निकट एक नेताले बताए। प्रत्यक्ष रूपमा उनीहरूले उम्मेदवारी घोषणा नगरे पनि आपू निकट नेता कार्यकर्ता र सञ्चारमाध्यमबाट प्रचारप्रसार गराइरहेका छन्। पौडेल महासचिव भएमा पोखरेल उपमहासचिव र पोखरेल महासचिव भएमा पौडेल उपाध्यक्ष हुने सम्भावना छ। उपमहासचिव ३ बनाएपछि स्वत: नै आकांक्षी थपिएका छन्। पहिला उपमहासचिव पद एकमात्रै थियो। पृथ्वीसुब्बा गुरुङ अब उपमहाचिव हुने सम्भावना बढेको छ। पार्टी प्रवक्ता प्रदीप ज्ञवाली उपमहासचिव हुने करिबकरिब पक्का छ। गोकर्ण विष्ट संख्याका कारण सचिवमा नै दोहोर्याउने मनसायमा देखिएका थिए तर पद थपिएपछि उपमहासचिवमा दाबी गर्दैछन्। नवांै महाधिवेशनमा सचिवमा नै पराजित विष्णु रिमालले उपमहाचिवमा सोच बनाएका छन्। उपमहासचिवमा २ पुरुष र १ महिला पनि बनाउन सक्ने सम्भावना छ। विधानमा ७ सचिवको व्यवस्था गरिएको छ, तर सचिवका आकांक्षी धेरै छन्। सचिवमा अहिलेसम्म योगेश भट्टराई, महेश बस्नेत, यामलाल कँडेल, शेरधन राईलगायतले औपचारिक रूपमै उम्मेदवारी घोषणा गरिसकेका छन्। विधानमा ७ सचिवको व्यवस्था छ। जसमा हाल ज्ञवाली, भट्टराई, गोकर्ण विष्ट, भीम आचार्य, पृथ्वीसुब्बा छन्। सचिवमा आकांक्षीको ५ गुणा बढी छन्। बिधानमा नै समावेशी हुने स्पष्ट व्यवस्था भएको महिला, दलित, जनजाति, मधेसी लगायतलाई सचिवमा समेट्नु पर्ने बाध्यता छ। त्यसका लागि दलितबाट छविलाल विश्वकर्मा, मधेसीबाट रघुवीर महासेठ, महिलाबाट पद्माकुमारी अर्याल, डा शिवमाया तुम्बाहाम्फे, डा विन्दा पाण्डे, राधा ज्ञवाली मध्येबाट आउनसक्ने स्थिति छ। पूर्वगृहमन्त्री खगराज अधिकारी, पूर्वसंघीय मामिला तथा सामान्य प्रशासनमन्त्री लालबाबु पण्डित, माओवादी केन्द्रबाट आएका टोपबहादुर रायमाझी, लेखराज भट्ट, प्रभु साहलगायत सचिवका दाबेदारका रूपमा देखिएका छन्। रायमाझी, भट्टले उपाध्यक्ष नभए सचिवको आकांक्षा राखेका छन्। उनीहरूका अतिरिक्त सचिवमा धेरै नयाँ अनुहारले पनि दाबी गरेका छन्।"
पाँच करोड लागतमा निर्माणधीन पुल भाँचियो,भोजपुर: भोजपुरको रामप्रसाद राई गाउँपालिका र हतुवागढी गाउँपालिकालाई जोड्ने कावा खोलाको निर्माणधीन पुल भाँचिएको छ। पुल भाँचिएसँगै यसको निर्माणकार्य अन्योलमा परेको स्थानीय जनप्रतिनिधिहरुले बताएका छन्। पुल रु पाँच करोडभन्दा बढीको लागतमा निर्माण भइरहेको थियो।
परराष्ट्रको पत्र कार्यान्वयन नगर्न अन्तरिम आदेश,"काठमाडौं: उच्च अदालत पाटनले परराष्ट्र मन्त्रालयको पत्र कार्यान्वयन नगर्न अन्तरिम आदेश दिएको छ। परराष्ट्र मन्त्रालयले अन्यायपूर्वक कार्यसमिति खारेज गर्दै संरक्षक समितिलाई निर्वाचन गर्न जिम्मेवारी दिएको विरुद्ध उच्च अदालत पाटनमा उजुरी दिएको थियो। गैरआवासीय नेपाली संघ (एनआरएनए)का अध्यक्ष कुमार पन्तले उच्च अदालत पाटनबाट एनआरएनएको निर्वाचनसम्बधी परराष्ट्र मन्त्रालयका पत्रहरु कार्यान्वयन नगर्न अन्तरिम आदेश जारी गरेको बताए। परराष्ट्र मन्त्रालयले अमुक व्यक्तिलाई फाइदा पुग्नेगरी गैरआवासीय नेपाली संघका विरुद्ध हस्तक्षेप गरेको संस्थापन पक्षले आरोप लगाउँदै आएको थियो। संघले डिसेम्बर १५ मा निर्वाचन मिति गरेको छ। डिसेम्बर १९ र २० मा विश्वज्ञान सम्मेलन गर्ने घोषणा गरेको छ। निर्वाचनका लागि त्रिपक्षीय भिडन्त हुने देखिएको छ। उपाध्यक्ष बद्री केसी, उपाध्यक्ष रविना थापा र सल्लाहकार कुल आचार्य समूहले छुट्टाछुट्टै प्यालनल बनाएर निर्वाचनमा होमिएका छन्। संघका प्रवक्ता डिबी क्षेत्रीले अन्तरिम आदेश जारी भएसँगै संघ तथा निर्वाचन समितिले तोकिएको काम कारबाही अघि बढाउन सहज भएको बताए।"
"दुर्गममा रहेका खाद्यान्न डिपो रित्तिंदै, गोदाममै थन्कियो पठाउनुपर्ने चामल","सुर्खेत : कर्णालीका हिमाली जिल्लामा खाद्यान्न अभाव हुन थालेको छ। तर दुर्गमका लागि भनिएको चामल भने सुर्खेत, नेपालगंज र धनगढीमा रहेका गोदाममै थन्किएका छन्। सरकारले अनुदानमा ढुवानी गर्दै आएको चामल दुर्गममा नपुग्दा स्थानीयलाई खाद्यान्न अभाव हुन थालेको छ। हुम्लाका जनप्रतिनिधि खाद्यान्न माग्दै काठमाडौंसम्म पुगेका छन् तर खाद्य तथा व्यापार कम्पनीले हुम्लाका लागि छुट्याएको करिब २० हजार क्विन्टल चामल भने ढुवानी नहुँदा गोदाममै थन्किएको छ। यो वर्षमा हुम्लामा मात्रै २० भन्दा धेरै क्विन्टल चामल ढुवानी गर्नुपर्ने छ। खाद्यान्न संकट हुन नदिन सुर्खेत, धनगढी र नेपालगञ्जबाट २० हजार क्विन्टलभन्दा बढी चालम त्यहाँ ढुवानी गर्नुपर्ने हो। तर चालु आर्थिक वर्षको चार महिना पुगिसक्दा पनि त्यहाँ खाद्यान्न ढुवानी हुन सकेको छैन। खाद्यान्न ढुवानीमा लापरबाही हुँदा हुम्ला पुर्याउनुपर्ने १९ हजार ९ सय ५० क्विन्टल चालम सुर्खेत, नेपालगञ्ज र धनगढीमै थन्किएको हो। यो वर्ष नेपालगञ्जबाट हुम्लामा हवाइमार्गबाट चार हजार, स्थलमार्गबाट सात सय र बिक्री केन्द्र खार्पुनाथमा पाँचसय क्विन्टल चामल ढुवानी गर्नुपर्ने छ। तर नेपालगञ्जबाट हुम्ला पुग्नुपर्ने चामल नै ढुवानी भएको छैन। यस्तै सुर्खेतबाट हुम्ला शाखामा हवाइमार्गबाट ६ हजार क्विन्टल र स्थलमार्गबाट सात सय, सर्केगाड डिपोमा एक हजार, बालुवा डिपोमा एक हजार, देउली बिक्री केन्द्रमा पाँचसय र छप्रेला बिक्री केन्द्रमा एकहजार क्विन्टल चामल ढुवानी गर्नुपर्ने छ। तर सुर्खेतबाट हालसम्म जम्मा पाँचसय ५० क्विन्टल खाद्यान्न मात्रै ढुवानी भएको छ। बाजुराको कोल्टीबाट श्रीनगर डिपोमा सातसय, धनगढीबाट श्रीनगर डिपोमा सातसय, बाजुराको मार्तडीबाट श्रीनगर डिपोमा पाँचसय गरेर कुल २० हजार पाँचसय क्विन्टल खाद्यान्न ढुवानी गर्नुपर्ने छ। तर चालु आर्थिक वर्षको चार महिनामा सुर्खेतबाट पाँचसय ५० क्विन्टल चामल मात्रै ढुवानी भएको छ। जसमध्ये हुम्ला शाखामा एकसय ५० क्विन्टल र श्रीनगर डिपोमा चारसय क्विन्टल चामल मात्र पुगेको छ। बाँकी चामल भने खाद्य व्यवस्था तथा व्यापार कम्पनी लिमिटेडका विभिन्न गोदाममा थन्किएको छ। हुम्लामा मात्रै होइन, कर्णालीका अन्य जिल्लामा पनि चामल ढुवानी हुन सकेको छैन। साविक कर्णालीका पाँच जिल्लामा बर्सेनी ४० देखि ५० हजार क्विन्टल चामल आवश्यक पर्दछ। ती जिल्लामा खाद्यान्न संकट हुन नदिन सुर्खेतसहित, नेपालगञ्ज, दाङ र धनगढी लगायतका स्थानबाट चामल पुर्याइन्छ। तर कहिल्यै पनि समयमा खाद्यान्न ढुवानी हुँदैन। ढुवानीको जिम्मा लिएका ठेकेदार कम्पनीले नै समयमै खाद्यान्न ढुवानी गर्दैनन्। समयमै चामल ढुवानी नहुँदा खाद्यान्नका गोदामहरु रित्तिन थालेका छन्। खाद्य व्यवस्था तथा व्यापार कम्पनी लिमिटेड प्रादेशिक कार्यालय सुर्खेतका अनुसार सुर्खेतबाहेक कर्णालीका कुनै पनि जिल्लामा पर्याप्त खाद्यान्न छैन। डोल्पामा चारसय क्विन्टल, मुगुमा तीनसय १३ क्विन्टल, मुगुकै श्रीकोटमा चारसय ८५ क्विन्टल, सोरुकोटमा एकसय क्विन्टल र डोल्पाको साल्दाङमा एकसय ७० क्विन्टल मात्र चामल स्टक छ। त्यस्तै जुम्लामा नौसय ८७ क्विन्टल, जाजरकोटमा एकहजार सातसय १२ क्विन्टल, दैलेखमा ६ सय ६५ क्विन्टल र कालीकोटमा सातसय २३ क्विन्टल चामल मौज्दात छ। खाद्यान्नको चरम संकट पर्ने जिल्लाका गोदामहरु रित्तिदै जाँदा सुर्खेतमा रहेको गोदाममा हाल ११ हजार क्विन्टल चामल रहेको कार्यालयका सूचना अधिकारी बासुदेव रिजालले जानकारी दिए। मौसम खरावीका कारण हवाइ सेवा प्रभावकारी छैन, यसले चामल ढुवानी हुन नसकेको हो, सूचना अधिकारी रिजालले भने, ढुवानीका लागि ताकेता गरिरहेका छौं, तर मौसम खरावी र ठेकेदारले सम्झौता तोडिदिँदा ढुवानीमा समस्या भएको छ। हुम्लामा ढुवानीको जिम्मा पाएका चारवटा ढुवानी कम्पनीले सम्झौता तोडेका छन्। यसले पनि चामल ढुवानी हुन नसकेको कम्पनीले जनाएको छ। ढुवानीमा लापरबाही हुँदा दुर्गममा खाद्यान्न अभाव हुने गरेको छ भने गोदाममा रहेको चामल कुहिएर खेर जाने गरेको छ।"
अफ्रिकी नागरिकलाई नेपाल प्रवेशमा रोक,"काठमाडौं: सरकारले अर्को व्यवस्था नभएसम्म अफ्रिकी नागरिकलाई नेपाल प्रवेशमा रोक लगाएको छ। कोरोना भाइरसको नयाँ भेरियन्ट ओमिक्रोन देखा परेपछि सरकारले अफ्रिकी नागरिकलाई प्रवेशमा रोक लगाएको हो। गृह मन्त्रालयले अध्यागमन विभाग, त्रिभुवन विमानस्थल कार्यालय र सीमा क्षेत्रका प्रशासन कार्यालयलाई अफ्रिकी देशका नागरिकहरुलाई प्रवेश गर्न नदिने व्यवस्था मिलाउने निर्देशन दिएको छ। मन्त्रालयले कूटनीतिक, अफिसियल र आपतकालीन कामबाहेक सबै अफ्रिकी देशका नागरिकलाई अर्को व्यवस्था नभएसम्मका लागि नेपाल प्रवेशमा रोक लगाउन निर्देशन दिएको हो।"
कोभिडले महिलामाथिको विभेद् झन बढायो,"काठमाडौं: विश्वव्यापी महामारीको रूपमा फैलिएको कोभिडले महिलाको जीवनमा ठूलो प्रभाव पारेको र यसले लैंगिक असमानतालाई झनै बढाएको एक अध्ययनको निष्कर्ष छ। महिला हकअधिकारको क्षेत्रमा सक्रिय संस्था संकल्पले वमनकाइन्ड वर्ल्डवाइडसँगको सहकार्यमा गरेको एक अध्ययनमा कोभिडले महिलामाथिको विभेद् अझै बढाएको देखाएको छ। विभिन्न समुदायका महिलालाई कोभिड१९ ले पारेको प्रभाव शीर्षकको उक्त अध्ययनका अनुसार कोभिडका कारण महिलाले पर्याप्त मात्रामा स्वास्थ्य सेवा पनि नपाएका र यसले उनीहरूको मानसिक स्वास्थ्यमा पनि ठूलो प्रभाव परेको पाइएको छ। दैनिक ज्यालादारीमा काम गर्ने महिला अझै बढी प्रभावित भएका र उनीहरू आफूसँग कुनै सञ्चित रकम नहुँदा मास्क किनेर लगाउनसमेत नसक्ने अवस्थामा पुगेका अध्ययनले देखाएको छ। कोभिडको समयमा विद्यालय छाड्ने बालिकाको संख्या पनि निकै बढेको र घर परिवारमा गाँस खाने ब्यक्तिको संख्या घटाउन छोरीको छिटो विवाह गरिदिने प्रचलन बढेको अध्ययनकर्ता अचला दाहालले बताइन्। कतिपय ठाउँमा भने कोभिडले असरमात्र नभइ अवसर पनि जुराइदिएको अध्ययनमा पाइएको छ। महिलामध्ये केहीले आफूले कमाएको रकमको ३० प्रतिशत बचत गर्ने बानी बसालेको, महिलाको नेतृत्व गर्ने क्षमतामा वृद्धि भएकोलगायत सकारात्मक परिवर्तन पनि भएको अध्ययनले देखाएको छ। नेपालमा समावेशीताको मुद्दा संख्यामा मात्र सिमित भएकाले गुणात्मक समावेशीतामा बढी जोड दिनुपर्ने समावेशी आयोगका अध्यक्ष रामकृष्ण तिमल्सिनाले बताए। कोभिडले महिलाको मानसिक स्वास्थ्यको साथै समग्र स्वास्थ्यमा प्रभाव पारेकोले महिलाको स्वास्थ्य बिग्रनु भनेको परिवार नै विरामी परेको भन्दै यसले राष्ट्रलाई ठूलो प्रभाव पार्ने उनको भनाइ छ। कोभिड प्रभावित महिलालाई सहुलियतपूर्ण ऋण दिने, उद्यमशीलताको लागि सहयोग गर्ने जस्ता कार्यक्रममा नेपाल राष्ट्र बैंक र अन्य वित्तिय संस्थाले महत्वपूर्ण भूमिका निर्वाह गर्नुपर्ने अध्यक्ष तिमल्सिनाले बताए। सातवटै प्रदेशका महिलामाझ गरिएको उक्त अध्ययनको निष्कर्ष र सुझावलाई विभिन्न आयोगमा बुझाएर यसैका आधारमा महिलामैत्री नीतिहरू निर्माणमा पहल गर्न राष्ट्रिय मानव अधिकार आयोगकी सदस्य लिलि थापाले सुझाव दिइन्। कार्यक्रममा संकल्पकी निर्वतमान अध्यक्ष एवं महिला अधिकारकर्मी दुर्गा सोबले कोभिडले महिला भित्रका विविध समुदायलाई प्रभाव पारेकाले ती समुदाय स्तरमा अध्ययन हुनु आवश्यक रहेको बताइन्। महिला गैरसरकारी संस्था महासंघकी उपाध्यक्ष तुलसालता अमात्यले कोभिडले यौन श्रमिक पनि प्रभावित भएका र उनीहरूको जीवनयापनमा कठिनाइ भएको बताइन्। कार्यक्रमकी अध्यक्ष संगीता लामाले अध्ययन प्रतिवेदन निकै राम्रो रहेको बताउँदै महिला आन्दोलन कहाँ छ र हामी कहाँ छौं भन्ने विषयमा पुन एक पटक विश्लेषण गरिनुपर्नेमा जोड दिइन्।"
त्रिभुवन विश्वविद्यालय उपकुलपति कार्यालयमा धर्ना,काठमाडौंः देशभरका आंशिक प्राध्यापकहरु आन्दोलनमा उत्रिएका छन्। सरकारले आंशिक प्राध्यापकको माग सम्बोधन नगरेको भन्दै उनीहरु आन्दोलनमा उत्रिएका हुन्। आंशिक प्राध्यापक केन्द्रीय संघर्ष समितिका प्रवक्ता एलबी विष्टका अनुसार आइतबार त्रिभुवन विश्वविद्यालय उपकुलपति कार्यालयमा कोणसभाका साथै धर्ना दिइएको थियो। आफूहरुलाई करारमा नियुक्ति गर्नुपर्ने र राज्यले उचित सुविधा दिनुपर्ने माग छ। आंशिक प्राध्यापक संघका अनुसार देशका २ हजार २ सय आंशिक प्राध्यापक रहेका छन्।
"जाजरकोटमा बस दुर्घटना हुँदा ५ को मृत्यु, २८ घाइते","जाजरकोट : जाजरकोटमा बस दुर्घटना हुँदा पाँच जनाको मृत्यु भएको छ भने २८ जना घाइते भएका छन्। प्रहरीका अनुसार नेपालगञ्जदेखि राडिबजार आउँदै गरेको ना ५ ख २७५७ नम्बरको रात्रीबस जाजरकोटको कुदु बराहचौ नजिक दुर्घटना भएको हो। राति २ बजे भएको दुर्घटनामा मृत्यु हुनेमा नलगाड ३ करुवाका शेरबहादुर परियार, आठबिसकोट ४ की दिब्या शाही र सप्तरी राजविराज १ घर भएका र हाल दीपेन्द्र आधारभूत विद्यालय सक्ला जाजरकोटमा कार्यरत गंगाराम यादव रहेका छन्। अन्य दुई जनाको भने सनाखत हुन बाँकी रहेको प्रहरी नायब उपरीक्षक मधुकुमार थापाले जानकारी दिए। घाइतेलाई उपचारका लागि जिल्ला अस्पताल ल्याइएको प्रहरीले जानकारी दिएको छ। घाइतेमध्ये तीन जनाको अवस्था गम्भीर छ। स्यालले बाटो काटिरहेका बेला जोगाउन खोज्दा गाडी पल्टिएको चालक चित्रबहादुर देनारले बताएको प्रहरीले जानाएको छ। चालकलाई प्रहरीले नियन्त्रणमा लिएको छ । उनी घाइते छन्।"
घाइते ६ जनालाई हेलिकोप्टरबाट नेपालगञ्ज पठाइयो,"जाजरकोट : जाजरकोटमा भएको बस दुर्घटनाका गम्भीर घाइते ६ जनालाई हेलिकोप्टरबाट थप उपचारका लागि नेपालगञ्ज पठाइएको छ । जिल्ला अस्पताल जाजरकोटमा उपचार हुन नसकेपछि उनीहरुलाई थप उपचारका लागि नेपालगञ्ज लगिएको हो । दुर्घटनामा बेहोस भएका उनीहरुलाई भेन्टिलेरमा राखेर उपचार गर्नुपर्ने अवस्था छ । तीजनाको अहिलेसम्म होस खुल्न सकेको छैन। कुशे ९ जाजरकोटका देवीसरा नेपाली, उनका श्रीमान वीरबहादुर नेपाली र छोरा प्रचण्ड नेपालीलाई हेलिकोप्टरबाट नेपालगञ्ज लगिएको हो। श्रीमान श्रीमती दुवैको अवस्था चिन्ताजनक छ । त्यस्तै, नलगाड ४ कि आस्था वलीको अवस्था पनि गम्भीर छ । उनलाई पनि नेपालगञ्ज लगिएको छ। आठविसकोट ५ का शरद शाही र आठवीसकोट ४ रुकुम पश्चिमकी धर्मी मल्ललाई पनि हेलिकोप्टरबाट नेपालगञ्ज पठाइएको हो । उनीहरु सबैको अवस्था गम्भीर छ । त्यस्तै विपना परियार, वर्षा परियार, अभिसेक परियार, दत्ते नेपाली, शेरबहादुर खत्री, मोहन खत्री, संगिता बुढा र काली बोहरालाई गाडीबाट नेपालगञ्ज पठाइएको छ । पाँचजना सामान्य उपचार पछि घर फर्किएका छन् । नौजनाको जिल्ला अस्पतालमा उपचार भइरहेको छ । एकजनाको चौरजहारी अस्पतालमा उपचार भइरहेको प्रहरीले जनाएको छ । नेपालगन्जदेखि राडिबजार आउँदै गरेको ना छ ख २७५७ नम्बरको रात्री बस जाजरकोटमा ( कुदु बराहचौर नजिक ) राति दुई बजे दुर्घटना हुँदा ५ जनाको मृत्यु भएको छ। कुशे ९ जाजरकोटकी १८ वर्षीया अनिला नेपाली र आठबिसकोट ५ रुकुम पश्चिमकी २४ वर्षीया सन्ध्या मल्ल शाहीको मृत्यु भएको छ । त्यस्तै नलगाड ३ करुवा जाजरकोटका २६ वर्षीय शेरबहादुर परियार, आठ्बिसकोट ४ निवासी ४ वर्षीया दिब्या शाही र सप्तरी राजविराज नगरपालिका १ घर भइ दिपेन्द्र आधारभूत विद्यालय सक्ला जाजरकोटमा कार्यरत ४० वर्षीय गगाराम यादवको मृत्यु भएको प्रहरी नायब उपरीक्षक मधुकुमार थापाले बताए । जाजरकोटमा बस दुर्घटना हुँदा ५ को मृत्यु, २८ घाइते जाजरकोट बस दुर्घटनामा मृत्यु हुने पाँचै जनाको सनाखत (अपडेट)"
सुमार्गीको हेलो नेपाललाई दिएको लाइसेन्स खारेज,"काठमाडौं : सरकारले व्यवसायी अजेयराज सुमार्गीको नेपाल स्याटेलाइट प्रालि (हेलो नेपाल) लाई दिएको अनुमतिपत्र खारेज गरेको छ । शुक्रबार बसेको नेपाल दूरसञ्चार प्राधिकरण सञ्चालक समितिको बैठकले अनुमतिपत्र खारेज गर्ने निर्णय गरेको हो । हेलो नेपालले बक्यौता रकम भुक्तानी नगरेको भन्दै सरकारले अनुमतिपत्र खारेज गरेको हो । असार मसान्तसम्म तोकिएको बक्यौता रकम भुक्तानी नगरेपछि गत कात्तिक ५ गते बसेको बोर्ड बैठकले हेलो नेपालसँग भुक्तानीको विषयमा जानकारी माग गर्ने निर्णय गरेको थियो । कम्पनीले प्राधिकरणलाई फ्रिक्वेन्सी शुल्क, रोयल्टी, ग्रामीण दूरसञ्चार कोषमा जम्मा गर्नुपर्ने रकम, लाइसेन्स नवीकरण शुल्कबापत बक्यौता रकम भुक्तानी गर्न बाँकी छ । नेपाल दूरसञ्चार ऐनमा प्राधिकरणले लाइसेन्स रद्द गरेपछि ३५ दिनभित्र मन्त्रिपरिषदमा पुनरावलोकनका लागि निवेदन दिन सकिने प्रावधान छ ।"
आमासहित दुई छोराछोरी मृत फेला,"मलंगवा : सर्लाहीको बरहथवा नगरपालिकामा आइतबार बिहान आमा र उनका दुई छोराछोरी आफ्नै घर भित्र मृत अवस्थामा फेला परेका छन्। बरहथवा नगरपालिका१, हजरियाका शिव हजारीकी अन्दाजी २५ वर्षीया श्रीमती कविता हजारी पासवान, ८ वर्षीया छोरी सुलोनी पासवान र ५ वर्षीय छोरा स्वागत पासवान मृत अवस्थामा फेला परेको जिल्ला प्रहरी कार्यालय सर्लाहीले जनाएको छ। आमाको शव घर भित्रै झुण्डिएको अवस्थामा फेला परेको छ भने छोरी र छोरा पनि सोही घरभित्र भुईंमा लडिरहेको अवस्थामा फेला परेको जिल्ला प्रहरी कार्यालय सर्लाहीका प्रहरी नायव उपरीक्षक (डीएसपी) माधवप्रसाद बुढाथोकीले जानकारी दिएका छन्। तीन जनामात्रै रहेको घरमा सबै मृत अवस्थामा भेटिएको हो। छेउछाउमा कुनै शंकास्पद वस्तु पनि नभेटिएको प्रहरीले जनाएको छ। घटनाबारे सूक्ष्म ढंगले अनुसन्धान भइरहेको डीएसपी बुढाथोकीले जानकारी दिए। तिनैजनाको शव अहिले पोष्ट मार्टमका लागि जिल्ला अस्पताल मलंगवामा ल्याइएको छ। मृतक कविताकी श्रीमान् शिव हजारी विगत ४ वर्षदेखि मलेसियामा वैदेशिक रोजगारीका लागि रहेका छन्।"
"उपत्यकाबाट हराएका २३ मोटरसाइकल फेला, सम्बन्धित धनीलाई बुझाइयो","काठमाडौं : ट्राफिक प्रहरीले काठमाडौं उपत्यकाबाट हराएका २३ मोटरसाइकल फेला पारी सम्बन्धित धनीलाई बुझाएको छ। महानगरीय ट्राफिक प्रहरी महाशाखाबाट सादा पोशाकमा खटिएको प्रहरी टोलीले उपत्यकाका विभिन्न स्थानबाट विभिन्न समयमा हराएका १५ मोटरसाइकल र आठ स्कुटर फेला पारेर आइतबार सम्बन्धित धनीलाई बुझाएको हो। महाशाखाले उपत्यकाको चक्रपथ, नयाँ बानेश्वर, वसुन्धरा, पुरानो बानेश्वर, नारायणटार, नागार्जुन, सातदोबाटो, कोटेश्वर, काँडाघारी, भैँसेपाटी, कपन, सानेपा, माकलवारी, टोखालगायतका स्थानबाट हराएका मोटरसाइकल एवं स्कुटर आज सम्बन्धित धनीलाई जिम्मा लगाएको हो। कार्यक्रममा महाशाखाका प्रमुख एवं प्रहरी वरिष्ठ उपरीक्षक (एसएसपी) जनक भट्टराईले सादा पोशाकमा खटिएको प्रहरी टोलीले विशेष सूचना सङ्कलन तथा सुराकीमार्फत मोटरसाइकल बरामद गर्दै आएको जानकारी दिए। उनले एकान्त ठाउँमा पार्किङ नगर्नसमेत सवारी धनीलाई आग्रह गरे। महाशाखाले चालू आर्थिक वर्षमा उपत्यकाका विभिन्न स्थानबाट हराएका १७६ मोटरसाइकल फेला पारेर सम्बन्धित धनीलाई जिम्मा लगाइसकेको छ भने चोरीमा संलग्न २१ जनालाई पक्राउ गरी कारबाहीका लागि उपत्यकाका विभिन्न वृत्तमा पठाइसकेको छ।"
उद्योगले उठिबास लगाएको भन्दै खानी बन्द गर्न माग,"मकवानपुर : मकवानपुरको राक्सिराङ गाउँपालिका ४ का दुई दर्जन परिवार सिमेन्ट उद्योगको खानी सञ्चालन भएपछि विस्थापित भएका छन् । थप दुई दर्जन बढि विपन्न चेपाङ र तामाङ परिवार पुस्तौनी थातथलो छाड्नुपर्ने अवस्थामा पुगेका छन् । उनीहरुले हेटौंडास्थित रिद्धिसिद्धि सिमेन्ट उद्योगले स्थानीयग गरेको सहमति पालना नगरी खानी सञ्चालन गर्दा आफूहरु विस्थापित हुनुपर्ने अवस्थामा पुगेको गुनासो गरेका छन् । खानी क्षेत्रमा भइरहेका गतिविधिहरुले मानवीय क्षति समेत हुनसक्ने भएकाले खानीसम्बन्धी काम कारबाही माग गरिएको राक्सिराङ गाउँपालिका ४ नं वडाध्यक्ष सन्जय कोइरालाले बताए । वडाध्यक्ष कोइरालाले मकवानपुरका प्रमुख जिल्ला अधिकारी भरतमणि पाण्डेसमक्ष पाँच बुँदे ध्यानाकर्षण पत्र पठाउँदै स्थानीयसँग भएको सम्झौता विपरित खानी सञ्चालन नगर्न ध्यानाकर्षण गराएका हुन् । निश्चित व्यक्तिहरुले शक्ति प्रदर्शन गराएर कानुन विपरित,सम्झौता वपरित, निर्णय विपरित खानी सञ्चालन गर्ने मनसाय रिद्धिसिद्धि सिमेन्ट उद्योग र ठेकेदार कम्पनीहरुको देखिएको छ, 'उनले भने, हाललाई मानवीयभौतिक र वातावरणी क्षति रोक्नुपर्ने आवश्यकता महशुस गरी समस्याको समाधानको पहल नभएसम्म शान्ति सुरक्षाको हिसाबले समेत खानी सञ्चालन गर्न उपयुक्त नदेखिएकाले तत्कालका लागि खानी सम्बन्धी कामकारबाही बन्द गराई सहज वातावरण निर्माणका लागि भूमिका खेलिदिनु हुन अनुरोध छ । स्थानीयहरुले जर्बजस्ती उद्योगले उत्खनन् गरिरहेको भन्दै सम्पत्ति सुरक्षाको मागसहित उच्च अदालत पाटन, हेटौंडा इजलासमा मुद्धा दायर गरेका थिए । अदालतले उद्योगले अनुमति लिएको खानी क्षेत्रभन्दा बाहिर स्थानीय घर, जमिन, खानेपानीको मुहान, विद्यालय, बन क्षति नपुग्ने काम गर्न उद्योगको नाममा निषेधाज्ञा आदेश जारी गरेको थियो । तर अदालतको आदेशको पनि कुनै पालना भएको छैन, बलको भरमा काम भइरहेको हामीले न्याय माग्न अब कहाँ जाने भन्ने भएको छ,' स्थानीय जनसरोकार समितिका अध्यक्ष गोपाल तामाङले भने, उद्योग र ठेकेदारले बलमिच्याइँ गर्दा गाउँ नै विस्थापित हुनुपर्ने अवस्था आएको छ । उद्योगमार्फत बानियाँ निर्माण सेवा र मोतीदान कन्ट्रक्सन प्रालिले खानी उत्खनन् गर्दै आएको छ । मकवानपुरका प्रमुख जिल्ला अधिकारी भरतमणि पाण्डेले स्थानीयसँग उद्योगले गरेको सहमति कार्यान्वन गराउन गाउँपालिकासँगको समन्वयमा आवश्यक सहजिकरण गरिने बताए । उद्योगले बन्यो सुकुम्बासी दल बहादुर चेपाङको न बस्ने घर छ, न आफ्नो नाममा जमिन नै छ । घरमाथि डाँडामा खानी सञ्चालन हुने भनेपछि सुखका दिन आउने सोचेर उनी दंग थिए । राक्सिराङ गाउँपालिका ४ गिङुङका ५३ वर्षीय चेपाङले उद्योगलाई जग्गा बिक्री गर्दा पैसा पनि आउने र कमाई खान पनि पाउने भनेर स्थानीय बिचौलियाले फकाए । उनले खुशीसाथ उधारोमा जग्गा बिक्री गरे । सुरुमा पाएको दुई लाख रुपैयाँ चेपाङले घरखर्च गरेर सकाए । बाँकी छ लाख रुपैयाँ पाउने आश्वासन पाएका उनले हालसम्म पैसा पाएका छैनन् । उनीमार्फत जग्गा गरिद गरी उद्योगलाई बेच्ने ब्यक्ति बेपत्ता छन् । उद्योगले उनको जग्गामा ढुङ्गा उत्खनन् सुरु गरिसकेको छ । बिचौलीयाले ललाईफकाई उधारो जग्गा पास गराएर सुकुम्बासी बनेका अर्को पात्र हुन्, रमेश चेपाङ । दुई वर्षअघि बिचौलीयामार्फत उद्योगलाई आफू बस्दै आएको छ रोपनी जग्गा बिक्री गरेका उनले हालसम्म पैसा पाएका छैनन् । जग्गा अब अर्काको नाममा गइसक्यो पैसा पाएको छैन, जग्गा खाली गर्न भनेर केटाहरु आइरहन्छन् । अब कहाँ जाने होला,' उनले दुखेसो गरे । उनीहरुजस्तै दर्जन परिवारले न्युन मुल्यमा जग्गा बिक्री गरे । किस्ता किस्तामा पाएको रकम घर खर्चमा सकिएपछि उनीहरुसँग अन्यत्र जमिन किनेर बस्ने पैसा छैन । उद्योगले खानी चलाउन सबैको घरबारी खाली गरिसक्यो, उनीहरुलाई अन्यत्र जग्गा नै खरिद गरिदिए हुन्थ्यो, जनसरोकार समितिका अध्यक्ष तामाङले भने, तर उद्योगले बिचौलिया खटाउँछ, उनीहरुले हाम्रो कुरा सुनुवाइै नै गर्दैन । उक्त खानी सञ्चालन भएपछि खानीको तल्लो क्षेत्रमा बसोबास गर्दै आएका ६४ परिवार बिस्थापित हुने अवस्थामा पुगेको उनले बताए । उद्योगले दुई वर्षदेखि खानी सञ्चालन गरिरहेको छ । पुस्तोदेखि भोगचलन गर्दै आएको जमिनको उचित मुआब्जा र उच्च जोखिमा रहेकाहरुको पुर्नबास गराउनुपर्ने राक्सिराङ गाउँपालिकाका अध्यक्ष राजकुमार मल्लले बताए । उधारो जमिन बिक्री गरेर सुकुम्बासी बनाइएकाहरुको पनि उद्योगले पुर्नबास गराउनुपर्छ, 'उनले भने, उद्योगलाई स्थानीयहरुसँग भएको समहति पालना गराउन दबाब दिइरहेका छौं। उनका अनुसार खानी सञ्चान हुँदा खानी आसपासका २५ हेक्टर जमिन प्रभावित हुनेछ । गिङ्गु डाँडादेखि गोराङ्दी खोला किनारसम्म भिरालो जमिनमा रहेको बस्ती खानी सञ्चालनपछि उच्च जोखिमा रहने भन्दै खानी विभागको अध्ययन टोलीले उक्त बस्ती अन्यत्र सारेर मात्र खानी सञ्चालन गर्न सकिने प्रतिवेदन बिभागमा बुझाएको छ। उद्योग व्यवस्थापन पक्षले भने उद्योगको बारेमा सञ्चालक समिति बाहेक अरुलाई बोल्ने अधिकार नभएको भन्दै पन्छिदै आएको छ ।"
जाजरकोट बस दुर्घटनामा मृत्यु हुने पाँचै जनाको सनाखत (अपडेट),"जाजरकोट : नेपालगञ्जदेखि राडिबजार आउँदै गरेको ना ५ ख २७५७ नम्बरको रात्री बस दुर्घटनामा ज्यान गुमाउने पाँचै जनाको सनाखत भएको छ। प्रहरीका अनुसार जाजरकोटको कुदु बराहचौर नजिकै भएको दुर्घटनामा पाँच मृतकमध्ये सनाखत हुन नसकेका दुई जनाको पनि पहिचान खुलेको हो। मृत्यु हुनेमा कुशे ९ जाजरकोटकी १८ वर्षीया अनिला नेपाली र आठबिसकोट ५ रुकुम पश्चिमकी २४ वर्षीया सन्ध्या मल्ल शाहीको भएको प्रहरीले जनाएको छ। यसअघि मृतकहरू नलगाड ३ करुवा जाजरकोटका २६ वर्षीय शेरबहादुर परियार, आठबिसकोट ४ की चार वर्षिया बालिका दिब्या शाही र सप्तरी राजबिराज नगरपालिका १ घरका दिपेन्द्र आधारभुत विद्यालय सक्ला जाजरकोटमा कार्यरत ४० वर्षका गंगाराम यादवको पहिचान खुलेको थियो। प्रहरी नायब उपरीक्षक मधुकुमार थापाका अनुसार चालक चित्रबहादुर देनारले स्यालले बाटो काट्न लाग्दा त्यसलाई जोगाउँदा दुर्घटना भएको बयान दिएका छन्। हो। चालक देनार पनि घाइते छन्। जाजरकोटमा बस दुर्घटना हुँदा ५ को मृत्यु, २८ घाइते"
प्रहरीको नक्कली घुमुवा पक्राउ,विराटनगर : प्रहरीको घुमुवा हुँ भन्दै लागुऔषध प्रयोगकर्ताहरुसँग पैसा उठाउन खोज्ने एक जना विराटनगरबाट पक्राउ परेका छन् । नेपाल प्रहरीको नाम बेच्दै नक्कली घुमुवा बनेर लागुऔषधका दुव्र्यसनीसँग रकम बार्गेनिङ गर्दै गर्दा विराटनगर महानगरपालिका१२ का ३१ वर्षीय पुष्पराज चेम्जोङ पक्राउ परेका हुन् । मोरङ प्रहरीका प्रवक्ता डीएसपी दीपक श्रेष्ठले लागुऔषध सेवन गर्नका लागि भारतको जोगवनीतिर जाने गरेका विभिन्न व्यक्तिहरुसँग चेम्जोङले तीन लाख रूपैयाँ मागेको प्रारम्भिक अनुसन्धानबाट खुलेको छ । अनुसन्धान र कारबाही अघि बढाउन उनलाई इलाका प्रहरी कार्यालय रानीको हिरासतमा राखिएको छ । चेम्जोङविरुद्ध अभद्र व्यवहार मुद्दा चलाउनलाई प्रहरीले आइतबार म्याद थपको तयारी गरेको छ ।
