शीर्षक,विवरण
नदी कटानको पीडा कहिलेसम्म ?,"उदयपुर जिल्लाको त्रियुगा नगरपालिकाका थुप्रै स्थानीय पहिला प्रशस्त जग्गाका मालिक थिए। तर एकाएक उनीहरू भूमिहीन भए। भूमिको लालपुर्जा भने छ। त्यसको कर पनि बुझाइरहन्छन्। तर जमिन भने छैन। त्रियुगा२ जोगीदहका बासिन्दाको जमिन बबिया, लुहाले र त्रियुगा नदीले बगाएर बगर बनाइदिएको उहिल्यै हो। २ नम्बर वडाको मात्रै करिब पाँच सय बिघा खेतीयोग्य जमिन तीनवटा खोलाले बगर पल्टाइदिएका छन्। चौदण्डगढी५ का स्थानीय थुप्रै छन् जसको जमिन खोला र नदीले सुक्खा बगर बनाइदिएका छन्। त्रियुगा नदीको कटान र डुबानका कारणमात्रै चौदण्डीगढी५ सुन्दरपुरका पाँच हजार जग्गाधनी पीडित छन्। यो ठाउँका आदिवासी हुन् थारू। उनीहरूसँग जग्गाजमिनको कुनै समस्या थिएन। बिघाका बिघा जग्गा नभएका कमै थिए। जब नदी र खोलाले जमिनलाई बगर बनाइदियो, जीवन सुक्खा भयो अनि कतिपयले थातथलो नै छाडेर बसाइ हिँड्नुपर्यो। कति स्वदेशकै अरू ठाउँमा गए भने कतिले त देशै छोडे। कुनै समयका जमिनदारहरू निमेकका भरमा गुजारा चलाउनुपर्ने अवस्थामा पुगे। जसै खेतभरि बालुवैबालुवामात्रै भयो, जीवन पनि बगरै भयो। सुक्खा भयो। उराठलाग्दो, विरक्तलाग्दो भयो। तर आशा मारेका छैनन्। उदयपुर र सप्तरीको सिमाना फत्तेपुरस्थित त्रियुगा नदीमा निर्मित चन्द्रनहरले पनि स्थानीयलाई सास्ती दिएको छ। उदयपुरको पूर्वी क्षेत्रलाई छोएर बग्ने सप्तकोसी नदीबाट सात सय बिघा जमिन डुबानमा छ। त्यसको कारण भने बाढी होइन पूर्वपश्चिम राजमार्गअन्तर्गत भारदहमा रहेको कोसी पुलको ढोका बन्द हुनु हो। भारतीय पक्षले लगाएको बाँधका कारण तपेश्वरी, भागलपुर र रामपुर क्षेत्रको जमिनमा डुबानमा छ। दुई दशकभन्दा धेरै भइसकेको छ, त्रियुगा र चौदण्डगढीका बासिन्दाका पूर्वजमिनदारहरू भूमिहीन भएको छ। आशा नमारे पनि उनीहरूलाई राज्यका तर्फबाट हात लाग्यो शून्यमात्रै भइरहेको छ। जमिनको लालपुर्जा भएकै कारण मालपोत भने तिर्छन्, एउटै आशा बाँकी छ कि सरकारले नदीले बगर पल्टाइदिएको ठाउँलाई हराभरा बनाउने योजना ल्याइदेला। पीडित आफैं पनि बोलिरहेका छन्। जनप्रतिनिधि पनि तिनका समस्या समाधानका लागि केन्द्र सरकारलाई गुहार्छन्। तर अहिलेसम्म कुनै सुनुवाइ भएको छैन। उदयपुरमा २५ वर्षयता २० हजार बिघा जमिन कटान भएर बगर बनेको जिल्ला मालपोत कार्यालयको तथ्यांक छ। यो कम्ती संवेदनशील समस्या होइन। चानेचुने समस्या होइन। तर राज्यको शासनसत्ता हातमा लिएकाहरूलाई यो विषय कहिल्यै चासोमा परेको थाहा पाएका छैनन् पीडितले। राज्य बेखरजस्तै छ। उदयपुर जिल्लाको नदीमा क्षेत्र ४ लाख ९४ हजार २ सय ३२ बिघा १४ कट्ठा एक धुर जमिन छ। नापनक्सा भएको ८ लाख ९९ हजार ६ सय ९१ बिघा जग्गामध्ये ७ हजार ५ सय २४ बिघा ४ कट्ठा जग्गा खेतीयोग्य छ। तर सधैं बाढीको चपेटा र डुबानको समस्यामा पर्ने हो भने जमिन घट्दै घट्दै जाने नै छ। त्यस्तो क्रम रोकिएको छैन बढेको बढ्यै छ। हो, प्राकृतिक विपत्तिका अघि कसैको केही लाग्दैन। तर रोकथाम चाहिँ अवश्य गर्न सकिन्छ। राज्यले गर्नुपर्ने त्यही हो। विपद्को पूर्वजानकारी र पूर्वनियन्त्रणका प्रयास गरिनुपर्छ। तर आजसम्म प्राकृतिक प्रकोपका प्रभावितहरूलाई खास राहत दिएको नमुना उदाहरण छैन। छ त केवल कनिका छराई। आँखामा छारो हाल्ने प्रयासबाहेक सरकार केही गर्दैन। वास्तविक प्रभावितको पहिचान गरी उनीहरूलाई उचित बसोबासको व्यवस्था सरकारले नै गर्नुपर्छ।"
"घट्दै कोरोना संक्रमण, रित्तिँदै शैय्या : संक्रमणदर ३५ प्रतिशत","काठमाडौं : कोरोना संक्रमण पुष्टि हुने संख्या दैनिक घट्दो छ। अस्पतालको शय्यामा न्यून संख्यामा संक्रमित उपचाररत छन्। मुलुकभरका अस्पताल (संस्थागत आइसोलेसन) मा ४ सय ९० जना संक्रमित उपचाररत छन्। जसमध्ये १४ जनाको भेन्टिलेटरमा उपचार भइरहेको छ। स्वास्थ्य तथा जनसंख्या मन्त्रालयकी प्रवक्ता डा संगीता मिश्राका अनुसार १ सय ३६ जना छन्। पछिल्लो दुई सातामा संक्रमितको संख्या अत्यधिक घटेको प्रवक्ता मिश्रा बताउँछिन्। गत माघ २४ मा १ हजार ५ सय ७० जनामा संक्रमण देखिएकोमा दुई सातापछि फागुन ८ मा आइपुग्दा २ सय ६२ मा झरेको छ। माघ २४ मा ११ हजार ३ सय ६५ जनाको परीक्षण गरिएको थियो । आइतबार ९ हजार ८ सय १५ जनाको परीक्षण गरिएको शय्या खाली हुँदै कोरोना संक्रमणको तेस्रोे लहर मत्थर हुँदै गएको स्वास्थ्य तथा जनसंख्या मन्त्रालयको तथ्यांकले देखाउँछ। काठमाडौं उपत्यकाका तीन जिल्लामा संक्रमितका लागि छुट्ट्याइएका अस्पतालका अधिकांश शय्या रित्ता हुँदै छन्। शुक्रराज ट्रपिकल तथा सरुवा रोग अस्पताल टेकुमा तीन जना मात्र उपचाररत छन्। अस्पतालका डा विमल शर्मा चालिसे भन्छन्, संक्रमित हुने र उपचारका लागि पुग्ने दर ह्वात्तै घट्यो। नेपाल प्रहरी अस्पतालमा ७ जना संक्रमितको उपचार भइरहेको छ। अस्पतालका डा सुन्दरप्रसाद हैजुका अनुसार अक्सिजन चाहिने संक्रमित दुई जना मात्र छन्। कोरोनाको तेस्रो लहरमा संक्रमण दर उच्च हुँदा १ सय २९ जनासम्म भर्ना भए। अहिले त संक्रमितको संख्या घटेको छ। संक्रमितका लागि छुट्ट्याइएका शय्याहरू खाली छन्, डा हैजुले भने। पाटन स्वास्थ्य विज्ञान प्रतिष्ठानमा अहिले १९ जना संक्रमितको उपचार भइरहेको छ। अस्पतालका निर्देशक डा रवि शाक्यले भने, कोरोना संक्रमणको तेस्रो लहर छिट्टै मत्थर भयो। शय्याहरू पनि खाली भएका छन्। संक्रमण पुष्टि हुने दर घटेको छ। त्यस्तै अधिकांश होम आइसोलेसनमा बसेका छन्। जटिल अवस्था नभई भर्ना नभएका कारण पनि अस्पतालमा भर्ना हुने क्रम घट्दै गएको चिकित्सकहरू बताउँछन्। काठमाडौं उपत्यकामा आइतबार ९३ जना संक्रमित थपिएको मन्त्रालयले जनाएको छ। जसमध्ये काठमाडौंमा ८० र ललितपुरमा १२ जना संक्रमित पुष्टि भएका छन्। भक्तपुरमा एक जना संक्रमित थपिएको मन्त्रालयकी प्रवक्ता डा संगीता मिश्रा बताउँछिन्। संक्रमणदर ३ प्रतिशतमा झर्यो मुलुकभर ९ हजार ८ सय १५ जनाको पीसीआर गर्दा आइतबार २ सय ६२ जनामा संक्रमण पुष्टि भएको छ। आइतबार १ हजार ३ सय ३८ जना संक्रमण मुक्त भई डिस्चार्ज भएका छन्। प्रवक्ता डा मिश्राका अनुसार, अहिले औसत संक्रमणदर ३ दशमलव ५ प्रतिशत छ। तीन सातायता संक्रमण दर घट्ने क्रममा रहेको विज्ञहरू बताउँछन्। जनस्वास्थ्य विज्ञ डा बाबुराम मरासिनीका अनुसार, पहिलो र दोस्रोभन्दा तेस्रो लहर छिट्टै मत्थर हुँदै गएको छ। ओमिक्रोन भेरियन्ट चाँडै फैलियो। र, यसअघिका भेरियन्टभन्दा छिट्टै नियन्त्रण उन्मुख भयो, डा मरासिनीले भने, पहिले जे जस्तो अनुमान गरिएको थियो, त्यस्तै भयो। अहिले होम आइसोलेसन र संस्थागतमा १२ हजार २ सय ४४ जना उपचाररत छन्। होम आइसोलेसनमा ११ हजार ७ सय ५४ जना र संस्थागत आइसोलेसनमा ४ सय ९० जना रहेको स्वास्थ्य मन्त्रालयले जनाएको छ। ६० प्रतिशतलाई पूर्ण खोपकुल जनसंख्याको ६० दशमलव ५ प्रतिशतले कोरोना विरुद्धको खोपको पूर्ण मात्रा लगाएका छन्। कम्तीमा एक मात्रा लगाउनेको संख्या ७३ दशमलव १ प्रतिशत छ। १८ वर्षमाथिका ७६ दशमलव ९ प्रतिशतले पूर्ण मात्रा लगाएका छन्। १२ देखि १७ वर्ष उमेर समूहका ६५ दशमलव शून्य ५ प्रतिशतले पूर्ण मात्रा लगाएका छन्। आइतबार ३३ हजार २ सय ५४ जनाले खोप लगाएको स्वास्थ्य मन्त्रालयले जनाएको छ। धेरै व्यक्तिहरू कोभिड विरुद्धको खोप लगाउन बाँकी हुनुहुन्छ। खोप नलगाएका व्यक्तिलाई अहिलेको भेरियन्ट वा सम्भावित नयाँ भेरियन्टको संक्रमण हुन सक्छ। यसतर्फ सतर्क हुनुपर्छ, डा मिश्राले भनिन्।"
दोधारै दोधारमा प्रचण्ड,"सुरेन्द्र काफ्लेराधा खनालतारा चापागाईँ। काठमाडौं : माओवादी केन्द्र अध्यक्ष पुष्पकमल दाहाल प्रचण्ड ले दुई वर्षअघि घोषणा गरे म ओरिजिनल माओवादी होइन। त्यति बेला उनी नेकपाका दुई अध्यक्षमध्ये एक थिए। एमालेतर्फका नेताकार्यकर्ताको मन जित्नु थियो। त्यही भएर चाडपर्वका शुभकामना आदानप्रदान कार्यक्रममा पनि असान्दर्भिक विषय उप्काएर राजनीतिक माहोल तताए। परिस्थितिअनुसार आफू र पार्टीलाई ढाल्न सक्ने चलायमान नेताका रूपमा चिनिन्छन् दाहाल। एमसीसीका सन्दर्भमा त दाहालले आइतबार पाँच अवतार देखाए। एमसीसी संसद्मा लैजान बिहान सत्ता गठबन्धनमा सहमति जनाए। क्षणभरमै प्रमुख सचेतकमार्फत असहमति जनाउन लगाए। पार्टीका अर्थमन्त्रीलाई संसद्मा अनुपस्थित गराए। सम्झौता टेबल भएपछि पनि पारित गर्न नदिने धारणा सार्वजनिक गरेर फेरि भ्रम फिंजाए। दाहालले एकै दिन गराएका यी घटनाक्रम कुन ओरिजिनल र कुन डुब्लिकेट थिए भन्ने छुट्ट्याउनै कठिन छ। गठबन्धनमा ओके, बाहिर विरोध दाहालले चलाखीपूर्ण रूपमा सहमति जनाएकै कारण सभामुखले संसद्को कार्यसूचीमा एमसीसी राख्ने निर्णय सुनाए। जबकि माओवादी प्रमुख सचेतक देव गुरुङले एमसीसी टेबल गर्न नहुने भन्दै कार्यव्यवस्था परामर्श समितिमै नोट अफ डिसेन्ट लेख्ने जनाएका थिए। तर, दाहालको साथ पाएपछि माओवादीको विरोधबीच पनि कार्यसूचीमा एमसीसी चढाउन तयार भए सभामुख। यसअघि भने सभामुखले राजनीतिक सहमति नजुटेसम्म कार्यसूचीमा नराख्ने बताउँदै आएका थिए। प्रमुख सचेतकमार्फत असहमति दाहालले गठबन्धनमा सहमति जनाए पनि कार्यव्यवस्थामा विरोध जनाउन लगाए। प्रमुख सचेतक गुरुङले संसद्मा टेबल गर्ने प्रक्रियामै असहमति जाहेर गरे। त्यति मात्र होइन, दाहाल उपस्थित प्रतिनिधिसभा बैठकमै गुरुङले विरोध गर्न समय मागे। उनले एमसीसी टेबल गर्न नहुने धारणा सुनाए। बाहिर जनता आन्दोलित छन्, गुरुङले भने, एमालेको अवरोध कायमै छ। राष्ट्रहितविपरीत छ। सदनमा टेबल गर्ने र अनुमोदन गर्ने भन्ने कुरा पनि छैन। कार्यव्यवस्थामा पनि असहमति दर्ज गरेका छौं। यसलाई टेबल नगरौं। यो घटना संसदीय राजनीतिमा शोभनीय नभएको कांग्रेसका नेता बताउँछन्। प्रचण्डजी पार्टीको दलका नेता हो नि, कांग्रेसका एक सांसदले भने, दलका नेताले भनेको नमान्ने पनि प्रमुख सचेतक हुन्छन् र ? आजको दोहोरो चरित्र राम्रो भएन। अर्थमन्त्री अनुपस्थित एमसीसी अघि बढाउने निर्णयलगत्तै अर्थमन्त्री एवं माओवादी नेता जनार्दन शर्मा बिरामी परे। अर्थमन्त्रीका तर्फबाट सञ्चार तथा सूचना प्रविधिमन्त्री ज्ञानेन्द्रबहादुर कार्कीले एमसीसी संसद्मा पेस गर्ने निष्कर्षमा सरकार पुग्यो। अर्थमन्त्री शर्मा संसद्मा देखा परेनन्। सञ्चारमन्त्री कार्कीले एमसीसी पेस गरिरहँदा सत्तासीन माओवादीकै प्रमुख सचेतक गुरुङ, पूर्वसभामुख कृष्णबहादुर महरालगायत नेताले कुर्सीबाट उठेर विरोध जनाए। सत्तारुढ घटक जसपाका प्रचार विभाग प्रमुख डम्बर खतिवडाले माओवादीको द्वैध चरित्रले अचम्मित पारेको बताए। साँच्चै एमसीसीको विरोध गरेको हो भने सरकार छोड्नुपर्यो। यसरी द्वैध चरित्र देखाउनु भएन, नेता खतिवडाले भने, एमसीसी मुख्यालयलाई चिठी लेख्ने अनि सडकमा कार्यकर्ता उतारेर बितन्डा मच्चाउने ? प्रचण्डले सर्वाधिक गैरजिम्मेवार हर्कत गरिरहनुभएको छ। अर्थमन्त्रीले एमसीसी टेबल नगरेकामा पनि उनले आपत्ति जनाए। अब शर्मालाई अर्थमन्त्री मानिरहन जरुरी छैन, उनले भने, आफ्नो मन्त्रालयको नैतिक तथा राजनीति जिम्मेवारीबाट भाग्ने भगौडा के को अर्थमन्त्री ? कांग्रेस महामन्त्री गगन थापाले भने एमसीसीका विषयमा दलहरूले डबल स्टान्डर्डको बानी छोड्नुपर्ने बताए। बालुवाटारमा सहमति गर्ने, पेरिसडाँडा पुगेर असहमति जनाउने यो कुन तरिका हो ? महामन्त्री थापाले भने। एमसीसी राष्ट्रघाती नै हो भने सरकारविरुद्ध नभई आफ्नै पार्टी अध्यक्षविरुद्ध गठबन्धनका नेताहरूले विरोध गर्नुपर्ने थापाले बताए। माओवादी प्रमुख सचेतक गुरुङले सभामुखले रुलिङ गरेका कारण आफ्नो पार्टीले प्रक्रियामा भाग लिएको बताए। उनले एमसीसी अनुमोदनका बेला आफ्नो पार्टीले विपक्षमा भोट हाल्ने बताए। एमसीसी सम्झौता२०७४ भदौ २९ संसद्मा दर्ता२०७६ असार ३० संसद्मा पेस २०७८ फागुन ८ आफू सदनमा, कार्यकर्ता सडकमा सञ्चारमन्त्री कार्कीले एमसीसी टेबल गर्दा दाहाल कुर्सीमा मौन रहे। तर, दाहालका कार्यकर्ताले भने एमसीसीको विरोधमा दिनभर बानेश्वर क्षेत्रमा प्रदर्शन गरे। प्रहरीसँग भिडिरहे। प्रतिनिधिसभामा एमसीसी पेस भइरहँदा त्यसको विरोधमा नयाँ बानेश्वर क्षेत्रमा गरिएको प्रदर्शन। तस्बिर : सुनिता डंगोल संसद्मा टेबल गर्ने निर्णयपछि पनि दाहालले युवाविद्यार्थी नेतालाई सडक प्रदर्शनमा पठाएको भन्दै गठबन्धनकै नेताहरू असन्तुष्ट छन्। कांग्रेस सचेतक पुष्पा भुसालले संसद्भित्र प्रवेश पाइसकेको विषयमा बाहिर विरोध गर्नुको औचित्य नभएको बताइन्। सडकमा जनतालाई उकास्न एउटा कुरा, बालुवाटारमा एउटा कुरा र सदनमा अर्कै कुरा बोल्न त भएन नि, नेतृ भुसालले भनिन्। अन्त्यमा भने टेबल भयो, अब भोट हालिन्न प्रधानमन्त्रीले गत बुधबारै एमसीसी संसद्मा लैजान बल गरेपछि माओवादी संसदीय दलको बैठक बस्यो। बैठकले एमसीसी संसद्मा लैजान नहुने निर्णय गर्दै जबर्जस्ती गरिए सरकार छोड्ने र एमसीसीका विपक्षमा मतदान गर्ने, निर्णय गर्यो। त्यसयता पनि दाहालले एमसीसी जस्ताको तस्तै टेबल गर्न नहुने अडान राखे। उनी आइतबार बिहान भने यु टर्न भए। एमसीसी टेबल भयो। आफ्नै निर्णय गलपासो भएपछि उनले अब एमसीसी अनुमोदन गर्ने प्रस्तावमा भोट नहाल्ने बताए। उनले ट्वीट गरेर यस्तो सन्देश दिए। कृष्णबहादुर महरालाई विज्ञप्ति जारी गर्न लगाए। महराको विज्ञप्तिमा सरकारले जबर्जस्ती एमसीसी सम्झौता अघि बढाएको आरोप लगाइएको छ। एमसीसी अनुमोदनका लागि पेस गर्ने क्रममा विरोध जनाउँदै माओवादी सांसद। तस्बिर : अशोक दुलाल देशको स्वाधीनता र राष्ट्रियतामा नै प्रश्न उठ्न सक्ने विषयमा दलहरूबीच राष्ट्रिय सहमति नगरिकन र सत्तारुढ दलभित्रै एकरूपता नहुँदानहुँदै जबर्जस्ती पेस भएको घटनाप्रति हाम्रो गम्भीर आपति छ, विज्ञप्तिमा लेखिएको छ। खनाल र रावलको नाराबाजी मन्त्री कार्कीले एमसीसी पेस गरिरहँदा एकीकृत समाजवादीका नेता झलनाथ खनाल, एमाले नेता भीम रावललगायतले नाराबाजी गरे। रावलबाहेक एमाले सांसद रोष्ट्रममै गएर नाराबाजी गरिरहँदा थिए। सांसद रावलले एमसीसी राष्ट्रघाती भएको भन्दै टेबल नगर्न सभामुखलाई आग्रह गरेका थिए। यो देश कानुनी शासनबाट चल्छ कि एउटा कुनै विदेशीको धाक धम्कीको अगाडि लम्पसार परेर ?, उनले भने। दर्ता भएको ३२ महिनामा पेसअर्थमन्त्री शर्मा अनुपस्थित भए पनि सञ्चार तथा सूचना प्रविधिमन्त्री कार्कीले आइतबार प्रतिनिधिसभामा एमसीसी पेस गरे। मन्त्री कार्कीले नेपाल सरकार र अमेरिकी सहयोग निकाय मिलेनियम च्यालेञ्ज कर्पोरेसनबीच भएको अनुदान सहायता सम्झौता अनुमोदन गर्नेबारे प्रस्ताव अघि सारेका हुन्। अबको बैठक फागुन १२ गते बोलाइएको छ। संसद्को कार्यसूचीमा अर्थमन्त्री शर्माले एमसीसी टेबल गर्ने भनिएको थियो। एमसीसीमाथि छलफल गर्ने प्रस्ताव अर्थमन्त्रीले राख्नुपर्ने थियो। एमसीसीमा तत्कालीन अर्थमन्त्रीले हस्ताक्षर गरेकाले यसको सम्बन्धित मन्त्रालय अर्थ मन्त्रालय हो। तत्कालीन अर्थमन्त्री युवराज खतिवडाले २०७६ असार ३० गते सम्झौता संसद् सचिवालयमा दर्ता गराएका थिए। एमसीसीमा प्रचण्डको दोहोरो भूमिका आफू सरकार र सदनमा, कार्यकर्ता सडकमा गठबन्धनमा सहमति गरेर सदनमा विरोध मन्त्री कार्कीले संविधानको सर्वोच्चता र सर्वोपरिता सम्झौताको कुनै पनि व्यवस्था र शर्तभन्दा माथि रहेको स्पष्ट पारे। प्रस्तावमा नेपालको सार्वभौमसत्ता, स्वतन्त्रता र स्वाधीनता अक्षुण्ण र अउल्लंघनीय रहेको राष्ट्रिय प्रतिबद्धता प्रकट गरिएको छ। उनले संयुक्त राष्ट्रसंघको बडापत्र, असंलग्न पञ्चशीलको सिद्धान्त, अन्तर्राष्ट्रिय कानुन र विश्वशान्तिको मान्यताअनुसार कुनै पनि सैन्य संगठनमा सामेल नहुने नेपालको परराष्ट्र नीतिको परम्परालाई आत्मसात गर्दै एमसीसी सम्झौता अनुमोदन गर्नका लागि प्रतिनिधिसभामा पेस गरेको उल्लेख गरे। उनले सम्झौता कार्यान्वयनका लागि अन्य सबै पूर्वशर्त पूरा भइसकेकाले उल्लेख गरे। यसको अनुमोदनपश्चात् यसबाट सञ्चालन हुने आयोजनाहरू सुरु भएको मितिले पाँच वर्षभित्र सम्पन्न भई आयोजनाको प्रतिफल समयभित्रै प्राप्त हुने उनले बताए । अब पारित हुन्छ : प्रधानमन्त्री प्रधानमन्त्री शेरबहादुर देउवाले एमसीसी अब पारित हुने प्रतिक्रिया दिएका छन्। प्रतिनिधिसभा बैठकपछि बाहिर निस्कने क्रममा सञ्चारकर्मीले एमसीसी कहिले पास हुन्छ भनी देउवालाई प्रश्न गरेका थिए। जवाफमा उनले भने, अब पास हुन्छ। सभामुख ट्र्यापमासभामुख अग्निप्रसाद सापकोटा पनि अडानबाट पछि हटेका छन्। सभामुखले यसअघि राष्ट्रिय सहमति जुटे र संसद्को अवरोध हटे मात्रै एमसीसी टेबल गर्ने सर्त राखेका थिए। तर, दुवै विषय पूरा नहुँदै उनी एमसीसी टेबल गर्न दिए। गठबन्धनमा सहमति भएपछि सभामुखले एमसीसी कार्यसूचीमा राखे। राष्ट्रिय महत्वका विषयवस्तुलाई कार्यसूचीमा समावेश गरी छलफल गरिनु उपयुक्त हुन्छ भन्ने लागेको हुँदा अहम् महत्वका विषयहरूलाई कार्यसूचीमा समावेश गरिएको स्पष्टोक्ति उनले दिएका छन्। विगत लामो समयदेखि जारी अवरोधका कारण संसद् सुचारु हुन सकिरहेको छैन। यसबाट राज्य सञ्चालनका सम्पूर्ण पक्ष र आयामहरूमा प्रभाव परिरहेको छ, उनले संसद् बैठकमा भने, राष्ट्रिय महत्वका विषय वस्तुहरूलाई समेत छलफलमा ल्याई निष्कर्षमा पुग्नुपर्ने अवस्थामा जारी अवरोधले थप प्रतिकूलता सिर्जना गरेको व्यहोरा हामीलाई अवगत नै छ। संसद्मा छलफल होस् भन्ने भावनाको सम्मान गर्दै नेपाली समाजलाई थप ध्रुवीकरण हुनबाट रोक्न पनि राष्ट्रिय महत्वका विषय वस्तुलाई कार्यसूचीमा समावेश गरी छलफल गरिनु उपयुक्त हुन्छ भन्ने लागेको उनले बताए। उनले छलफलको वातावरण बनाउन सम्बद्ध सबैलाई सहयोगका लागि अपिल गरेका छन्। त्यसपछि अघि बढे सभामुखबैठक सुरु हुनासाथ एमाले सांसदले रोस्ट्रम घेरे। सभामुखले राष्ट्रिय महत्वको विषयमा छलफलको वातावरण बनाउन प्रतिपक्षलाई आग्रह गरे। तर, बैठक अघि बढाउँदै माओवादी केन्द्रका प्रमुख सचेतक देव गुरुङलाई बोल्न समय दिए। गुरुङले भने, सदन सुचारु छैन। जसरी कार्यसूची आएको छ। राष्ट्रिय हितलाई प्रतिकुल पार्ने खालको संशोधन नभएको एमसीसी पेस गर्न हुँदैन। यसमा गम्भीर ध्यान जानु जरुरी छ। उनले सदन खुलाएर सहज वातावरण बनाउन प्रतिपक्षलाई आग्रह गरे। त्यसपछि बोल्ने पालो आयो एमाले नेता भीम रावलको। संसद् अवरोधको अवस्थामा जनताको भावनाविपरीत एमसीसी पेश गर्न नहुने उनको भनाइ थियो। नेपाल मजदुर किसान पार्टीका प्रेम सुवालले अमेरिकी धम्कीपछि एमसीसी पेस गर्न लागिएको आरोप लगाए। राष्ट्रिय जनमोर्चाकी नेतृ दुर्गा पौडेलले राष्ट्रियताको सवाल जटिल बन्दै गएको बताइन्। भनिन्, संविधान भन्दा माथी एमसीसी हुनै सक्दैन्। सभामुख सापकोटाले छोटो भनाइ राख्दै एमसीसी राष्ट्रिय महत्वको विषय भएकाले छलफल गर्नु उपयुक्त हुने बताए। उनले एमसीसी अनुमोदनसम्बन्धी प्रस्ताव पेस गर्न सञ्चारमन्त्रीलाई समय दिए। सदनमा कार्कीले पेस गरे। एमसीसी अनुमोदनका लागि प्रतिनिधिसभामा पेस गर्दा सत्तापक्षका सांसद नै विरोधमा उत्रिए। माओवादी केन्द्र र एकीकृत समाजवादीका केही सांसदले उठेर विरोध जनाए। दाहाल चुपचाप बसे भने कृष्णहादुर महराले उभिएर विरोध गरे। गिरिराजमणि पोखरेल र केही सांसदले पनि उठेर विरोध गरे। एकीकृत समाजवादीका नेता झलनाथ खनाललगायतले विरोधमा नारा नै लगाए। बैठकपछि बाहिरिँदै गर्दा माधवकुमार नेपाल र खनालले आफुहरू एमसीसीको पक्षमा नरहेको प्रतिक्रिया दिए। मन्त्री कार्कीकै हस्ताक्षर, उनैले गरे पेशसञ्चारमन्त्री कार्कीले २०७४ भदौ २९ गते एमसीसीमा हस्ताक्षर गरेका थिए। जति बेला उनी अर्थमन्त्री थिए। केपी शर्मा ओली नेतृत्वको सरकारका अर्थमन्त्री युवराज खतिवडाले अनुमोदनका लागि संसद्मा दर्ता गरे। एमसीसी अनुमोदनको प्रस्ताव पेस गर्दै सञ्चारमन्त्री ज्ञानेन्द्रबहादुर कार्की । तस्बिर : दीपेन श्रेष्ठ रावललाई बोल्न दिएकामा आपत्ति बैठकमा भीम रावललाई बोल्न दिएकोमा एमालेले सभामुखसँग प्रश्न गरेको छ। एमालेका अन्य सांसदले रोस्ट्रममा नाराबाजी गरिरहेका बेला रावलले एमसीसी पेश गर्ने कार्यसूचीको विषयमा विरोध गर्दै बोलेका थिए। उक्त विषयमा एमालेले सभामुखलाई प्रश्न गरेको एमाले प्रमुख सचेतक विशाल भट्टराईले बताए। भने, हामीले सभामुखलाइ सोध्यौ। संसदमा वक्ता चयन दलले भनेपछि हुने हो। के आधारमा भीम रावललाई बोल्न दिनुभयो ? यसमा सभामुख सापकाटाले आफूबाट कमजोरी भएको स्वीकार गरेको उनले बताए। फागुन १२ गतेको बैठकबाट एमसीसीका विषयमा छलफल सुरु हुने संसद सचिवालयका प्रवक्ता रोजनाथ पाण्डेले बताए। भने, पेस भएको एमसीसी संशाोधनको लागी ७२ घण्टे सूचना आह्वान हुन्छ। सम्भवत छलफल हुने र मतदान हुने अर्को बैठकमा मात्र सम्भव हुन्छ। एमालेको रणनीति एमाले एमसीसीबारे बोलेको छैन। अध्यक्ष केपी शर्मा ओली संसद् भवन बानेश्वर पुगे पनि केही नबोली फर्किए। एमालेले गठबन्धनको धारणा आएपछि मात्रै आफ्नो धारणा बनाउने बताउँदै आएको छ। ओलीले भन्दै आएका छन्, गठबन्धनसँग अहिले बहुमत छ, उनीहरूले चाहेका बेला संसद्बाट एमसीसी अनुमोदन भइहाल्छ। यदि सत्ता गठबन्धनबाट यो निर्णय आएन भने हामी विचार गरौला। प्रतिनिधिसभामा गठबन्धनसँग कांग्रेस ६३ (२ निलम्बन), माओवादी ४९, नेकपा एकीकृत समाजवादी २३, जसपा १९, जनमोर्चा १ सिट छ । एमालेको ९८, लोसपा १३, नेमकिपा, राप्रपाको ११ सिट छ। २७५ सदस्यीय प्रतिनिधिसभामा चार जनाको पद गुमेको छ। गठबन्धनका सबै दलले मत हाले बहुमत छ। राजनीतिक विश्लेषक खतिवडा एमसीसी पास हुने बताउँछन्। टेबल भयो अब पास हुन्छ, उनले भने, एमालेले नै पक्षमा भोट हाल्छ जस्तो मलाई लाग्छ। सदनमा विरोध प्रदर्शन गर्दै एमाले सांसद। तस्बिर : अशोक दुलाल एमालेले भने गठबन्धन नटुटेसम्म मत नहाल्ने रणनीति बनाएकोछ। एमाले एउटै रणनीति परमादेशबाट बनेको गठबन्धन टुटाउनु हो। एक त संसद्मा पेस गर्ने विषयमा नै उसको रणनीति सफल भएको छ। हिजोसम्म टेबल गरे मात्रै पनि सरकार छोड्न निर्णयसमेत गरिसकेको माओवादी केन्द्रले पेस गर्न सहमति दिएको छ। सत्ता भत्किने डरका कारण एकीकृत समाजवादी पेस गर्न दिने निर्णय गर्न बाध्य भयो। माओवादी केन्द्र र एकीकृत समाजवादीलाई एमसीसीको पक्षमा भोट हाल्न बाध्य बनाउने वा गठबन्धन भत्काउने रणनीति एमालेको देखिन्छ। दुई दललेसमर्थन नगरेको अवस्थामा देउवाले गठबन्धन भत्काउनुपर्ने देखिन्छ। प्रदर्शनकारीमाथि पानीको फोहोरा बर्साउँदै। तस्बिर : सरोज बैंजु"
"घट्दै कोरोना संक्रमण, रित्तिँदै शैय्या : संक्रमणदर ३५ प्रतिशत","काठमाडौं : कोरोना संक्रमण पुष्टि हुने संख्या दैनिक घट्दो छ। अस्पतालको शय्यामा न्यून संख्यामा संक्रमित उपचाररत छन्। मुलुकभरका अस्पताल (संस्थागत आइसोलेसन) मा ४ सय ९० जना संक्रमित उपचाररत छन्। जसमध्ये १४ जनाको भेन्टिलेटरमा उपचार भइरहेको छ। स्वास्थ्य तथा जनसंख्या मन्त्रालयकी प्रवक्ता डा संगीता मिश्राका अनुसार १ सय ३६ जना छन्। पछिल्लो दुई सातामा संक्रमितको संख्या अत्यधिक घटेको प्रवक्ता मिश्रा बताउँछिन्। गत माघ २४ मा १ हजार ५ सय ७० जनामा संक्रमण देखिएकोमा दुई सातापछि फागुन ८ मा आइपुग्दा २ सय ६२ मा झरेको छ। माघ २४ मा ११ हजार ३ सय ६५ जनाको परीक्षण गरिएको थियो । आइतबार ९ हजार ८ सय १५ जनाको परीक्षण गरिएको शय्या खाली हुँदै कोरोना संक्रमणको तेस्रोे लहर मत्थर हुँदै गएको स्वास्थ्य तथा जनसंख्या मन्त्रालयको तथ्यांकले देखाउँछ। काठमाडौं उपत्यकाका तीन जिल्लामा संक्रमितका लागि छुट्ट्याइएका अस्पतालका अधिकांश शय्या रित्ता हुँदै छन्। शुक्रराज ट्रपिकल तथा सरुवा रोग अस्पताल टेकुमा तीन जना मात्र उपचाररत छन्। अस्पतालका डा विमल शर्मा चालिसे भन्छन्, संक्रमित हुने र उपचारका लागि पुग्ने दर ह्वात्तै घट्यो। नेपाल प्रहरी अस्पतालमा ७ जना संक्रमितको उपचार भइरहेको छ। अस्पतालका डा सुन्दरप्रसाद हैजुका अनुसार अक्सिजन चाहिने संक्रमित दुई जना मात्र छन्। कोरोनाको तेस्रो लहरमा संक्रमण दर उच्च हुँदा १ सय २९ जनासम्म भर्ना भए। अहिले त संक्रमितको संख्या घटेको छ। संक्रमितका लागि छुट्ट्याइएका शय्याहरू खाली छन्, डा हैजुले भने। पाटन स्वास्थ्य विज्ञान प्रतिष्ठानमा अहिले १९ जना संक्रमितको उपचार भइरहेको छ। अस्पतालका निर्देशक डा रवि शाक्यले भने, कोरोना संक्रमणको तेस्रो लहर छिट्टै मत्थर भयो। शय्याहरू पनि खाली भएका छन्। संक्रमण पुष्टि हुने दर घटेको छ। त्यस्तै अधिकांश होम आइसोलेसनमा बसेका छन्। जटिल अवस्था नभई भर्ना नभएका कारण पनि अस्पतालमा भर्ना हुने क्रम घट्दै गएको चिकित्सकहरू बताउँछन्। काठमाडौं उपत्यकामा आइतबार ९३ जना संक्रमित थपिएको मन्त्रालयले जनाएको छ। जसमध्ये काठमाडौंमा ८० र ललितपुरमा १२ जना संक्रमित पुष्टि भएका छन्। भक्तपुरमा एक जना संक्रमित थपिएको मन्त्रालयकी प्रवक्ता डा संगीता मिश्रा बताउँछिन्। संक्रमणदर ३ प्रतिशतमा झर्यो मुलुकभर ९ हजार ८ सय १५ जनाको पीसीआर गर्दा आइतबार २ सय ६२ जनामा संक्रमण पुष्टि भएको छ। आइतबार १ हजार ३ सय ३८ जना संक्रमण मुक्त भई डिस्चार्ज भएका छन्। प्रवक्ता डा मिश्राका अनुसार, अहिले औसत संक्रमणदर ३ दशमलव ५ प्रतिशत छ। तीन सातायता संक्रमण दर घट्ने क्रममा रहेको विज्ञहरू बताउँछन्। जनस्वास्थ्य विज्ञ डा बाबुराम मरासिनीका अनुसार, पहिलो र दोस्रोभन्दा तेस्रो लहर छिट्टै मत्थर हुँदै गएको छ। ओमिक्रोन भेरियन्ट चाँडै फैलियो। र, यसअघिका भेरियन्टभन्दा छिट्टै नियन्त्रण उन्मुख भयो, डा मरासिनीले भने, पहिले जे जस्तो अनुमान गरिएको थियो, त्यस्तै भयो। अहिले होम आइसोलेसन र संस्थागतमा १२ हजार २ सय ४४ जना उपचाररत छन्। होम आइसोलेसनमा ११ हजार ७ सय ५४ जना र संस्थागत आइसोलेसनमा ४ सय ९० जना रहेको स्वास्थ्य मन्त्रालयले जनाएको छ। ६० प्रतिशतलाई पूर्ण खोपकुल जनसंख्याको ६० दशमलव ५ प्रतिशतले कोरोना विरुद्धको खोपको पूर्ण मात्रा लगाएका छन्। कम्तीमा एक मात्रा लगाउनेको संख्या ७३ दशमलव १ प्रतिशत छ। १८ वर्षमाथिका ७६ दशमलव ९ प्रतिशतले पूर्ण मात्रा लगाएका छन्। १२ देखि १७ वर्ष उमेर समूहका ६५ दशमलव शून्य ५ प्रतिशतले पूर्ण मात्रा लगाएका छन्। आइतबार ३३ हजार २ सय ५४ जनाले खोप लगाएको स्वास्थ्य मन्त्रालयले जनाएको छ। धेरै व्यक्तिहरू कोभिड विरुद्धको खोप लगाउन बाँकी हुनुहुन्छ। खोप नलगाएका व्यक्तिलाई अहिलेको भेरियन्ट वा सम्भावित नयाँ भेरियन्टको संक्रमण हुन सक्छ। यसतर्फ सतर्क हुनुपर्छ, डा मिश्राले भनिन्।"
दोधारै दोधारमा प्रचण्ड,"सुरेन्द्र काफ्लेराधा खनालतारा चापागाईँ। काठमाडौं : माओवादी केन्द्र अध्यक्ष पुष्पकमल दाहाल प्रचण्ड ले दुई वर्षअघि घोषणा गरे म ओरिजिनल माओवादी होइन। त्यति बेला उनी नेकपाका दुई अध्यक्षमध्ये एक थिए। एमालेतर्फका नेताकार्यकर्ताको मन जित्नु थियो। त्यही भएर चाडपर्वका शुभकामना आदानप्रदान कार्यक्रममा पनि असान्दर्भिक विषय उप्काएर राजनीतिक माहोल तताए। परिस्थितिअनुसार आफू र पार्टीलाई ढाल्न सक्ने चलायमान नेताका रूपमा चिनिन्छन् दाहाल। एमसीसीका सन्दर्भमा त दाहालले आइतबार पाँच अवतार देखाए। एमसीसी संसद्मा लैजान बिहान सत्ता गठबन्धनमा सहमति जनाए। क्षणभरमै प्रमुख सचेतकमार्फत असहमति जनाउन लगाए। पार्टीका अर्थमन्त्रीलाई संसद्मा अनुपस्थित गराए। सम्झौता टेबल भएपछि पनि पारित गर्न नदिने धारणा सार्वजनिक गरेर फेरि भ्रम फिंजाए। दाहालले एकै दिन गराएका यी घटनाक्रम कुन ओरिजिनल र कुन डुब्लिकेट थिए भन्ने छुट्ट्याउनै कठिन छ। गठबन्धनमा ओके, बाहिर विरोध दाहालले चलाखीपूर्ण रूपमा सहमति जनाएकै कारण सभामुखले संसद्को कार्यसूचीमा एमसीसी राख्ने निर्णय सुनाए। जबकि माओवादी प्रमुख सचेतक देव गुरुङले एमसीसी टेबल गर्न नहुने भन्दै कार्यव्यवस्था परामर्श समितिमै नोट अफ डिसेन्ट लेख्ने जनाएका थिए। तर, दाहालको साथ पाएपछि माओवादीको विरोधबीच पनि कार्यसूचीमा एमसीसी चढाउन तयार भए सभामुख। यसअघि भने सभामुखले राजनीतिक सहमति नजुटेसम्म कार्यसूचीमा नराख्ने बताउँदै आएका थिए। प्रमुख सचेतकमार्फत असहमति दाहालले गठबन्धनमा सहमति जनाए पनि कार्यव्यवस्थामा विरोध जनाउन लगाए। प्रमुख सचेतक गुरुङले संसद्मा टेबल गर्ने प्रक्रियामै असहमति जाहेर गरे। त्यति मात्र होइन, दाहाल उपस्थित प्रतिनिधिसभा बैठकमै गुरुङले विरोध गर्न समय मागे। उनले एमसीसी टेबल गर्न नहुने धारणा सुनाए। बाहिर जनता आन्दोलित छन्, गुरुङले भने, एमालेको अवरोध कायमै छ। राष्ट्रहितविपरीत छ। सदनमा टेबल गर्ने र अनुमोदन गर्ने भन्ने कुरा पनि छैन। कार्यव्यवस्थामा पनि असहमति दर्ज गरेका छौं। यसलाई टेबल नगरौं। यो घटना संसदीय राजनीतिमा शोभनीय नभएको कांग्रेसका नेता बताउँछन्। प्रचण्डजी पार्टीको दलका नेता हो नि, कांग्रेसका एक सांसदले भने, दलका नेताले भनेको नमान्ने पनि प्रमुख सचेतक हुन्छन् र ? आजको दोहोरो चरित्र राम्रो भएन। अर्थमन्त्री अनुपस्थित एमसीसी अघि बढाउने निर्णयलगत्तै अर्थमन्त्री एवं माओवादी नेता जनार्दन शर्मा बिरामी परे। अर्थमन्त्रीका तर्फबाट सञ्चार तथा सूचना प्रविधिमन्त्री ज्ञानेन्द्रबहादुर कार्कीले एमसीसी संसद्मा पेस गर्ने निष्कर्षमा सरकार पुग्यो। अर्थमन्त्री शर्मा संसद्मा देखा परेनन्। सञ्चारमन्त्री कार्कीले एमसीसी पेस गरिरहँदा सत्तासीन माओवादीकै प्रमुख सचेतक गुरुङ, पूर्वसभामुख कृष्णबहादुर महरालगायत नेताले कुर्सीबाट उठेर विरोध जनाए। सत्तारुढ घटक जसपाका प्रचार विभाग प्रमुख डम्बर खतिवडाले माओवादीको द्वैध चरित्रले अचम्मित पारेको बताए। साँच्चै एमसीसीको विरोध गरेको हो भने सरकार छोड्नुपर्यो। यसरी द्वैध चरित्र देखाउनु भएन, नेता खतिवडाले भने, एमसीसी मुख्यालयलाई चिठी लेख्ने अनि सडकमा कार्यकर्ता उतारेर बितन्डा मच्चाउने ? प्रचण्डले सर्वाधिक गैरजिम्मेवार हर्कत गरिरहनुभएको छ। अर्थमन्त्रीले एमसीसी टेबल नगरेकामा पनि उनले आपत्ति जनाए। अब शर्मालाई अर्थमन्त्री मानिरहन जरुरी छैन, उनले भने, आफ्नो मन्त्रालयको नैतिक तथा राजनीति जिम्मेवारीबाट भाग्ने भगौडा के को अर्थमन्त्री ? कांग्रेस महामन्त्री गगन थापाले भने एमसीसीका विषयमा दलहरूले डबल स्टान्डर्डको बानी छोड्नुपर्ने बताए। बालुवाटारमा सहमति गर्ने, पेरिसडाँडा पुगेर असहमति जनाउने यो कुन तरिका हो ? महामन्त्री थापाले भने। एमसीसी राष्ट्रघाती नै हो भने सरकारविरुद्ध नभई आफ्नै पार्टी अध्यक्षविरुद्ध गठबन्धनका नेताहरूले विरोध गर्नुपर्ने थापाले बताए। माओवादी प्रमुख सचेतक गुरुङले सभामुखले रुलिङ गरेका कारण आफ्नो पार्टीले प्रक्रियामा भाग लिएको बताए। उनले एमसीसी अनुमोदनका बेला आफ्नो पार्टीले विपक्षमा भोट हाल्ने बताए। एमसीसी सम्झौता२०७४ भदौ २९ संसद्मा दर्ता२०७६ असार ३० संसद्मा पेस २०७८ फागुन ८ आफू सदनमा, कार्यकर्ता सडकमा सञ्चारमन्त्री कार्कीले एमसीसी टेबल गर्दा दाहाल कुर्सीमा मौन रहे। तर, दाहालका कार्यकर्ताले भने एमसीसीको विरोधमा दिनभर बानेश्वर क्षेत्रमा प्रदर्शन गरे। प्रहरीसँग भिडिरहे। प्रतिनिधिसभामा एमसीसी पेस भइरहँदा त्यसको विरोधमा नयाँ बानेश्वर क्षेत्रमा गरिएको प्रदर्शन। तस्बिर : सुनिता डंगोल संसद्मा टेबल गर्ने निर्णयपछि पनि दाहालले युवाविद्यार्थी नेतालाई सडक प्रदर्शनमा पठाएको भन्दै गठबन्धनकै नेताहरू असन्तुष्ट छन्। कांग्रेस सचेतक पुष्पा भुसालले संसद्भित्र प्रवेश पाइसकेको विषयमा बाहिर विरोध गर्नुको औचित्य नभएको बताइन्। सडकमा जनतालाई उकास्न एउटा कुरा, बालुवाटारमा एउटा कुरा र सदनमा अर्कै कुरा बोल्न त भएन नि, नेतृ भुसालले भनिन्। अन्त्यमा भने टेबल भयो, अब भोट हालिन्न प्रधानमन्त्रीले गत बुधबारै एमसीसी संसद्मा लैजान बल गरेपछि माओवादी संसदीय दलको बैठक बस्यो। बैठकले एमसीसी संसद्मा लैजान नहुने निर्णय गर्दै जबर्जस्ती गरिए सरकार छोड्ने र एमसीसीका विपक्षमा मतदान गर्ने, निर्णय गर्यो। त्यसयता पनि दाहालले एमसीसी जस्ताको तस्तै टेबल गर्न नहुने अडान राखे। उनी आइतबार बिहान भने यु टर्न भए। एमसीसी टेबल भयो। आफ्नै निर्णय गलपासो भएपछि उनले अब एमसीसी अनुमोदन गर्ने प्रस्तावमा भोट नहाल्ने बताए। उनले ट्वीट गरेर यस्तो सन्देश दिए। कृष्णबहादुर महरालाई विज्ञप्ति जारी गर्न लगाए। महराको विज्ञप्तिमा सरकारले जबर्जस्ती एमसीसी सम्झौता अघि बढाएको आरोप लगाइएको छ। एमसीसी अनुमोदनका लागि पेस गर्ने क्रममा विरोध जनाउँदै माओवादी सांसद। तस्बिर : अशोक दुलाल देशको स्वाधीनता र राष्ट्रियतामा नै प्रश्न उठ्न सक्ने विषयमा दलहरूबीच राष्ट्रिय सहमति नगरिकन र सत्तारुढ दलभित्रै एकरूपता नहुँदानहुँदै जबर्जस्ती पेस भएको घटनाप्रति हाम्रो गम्भीर आपति छ, विज्ञप्तिमा लेखिएको छ। खनाल र रावलको नाराबाजी मन्त्री कार्कीले एमसीसी पेस गरिरहँदा एकीकृत समाजवादीका नेता झलनाथ खनाल, एमाले नेता भीम रावललगायतले नाराबाजी गरे। रावलबाहेक एमाले सांसद रोष्ट्रममै गएर नाराबाजी गरिरहँदा थिए। सांसद रावलले एमसीसी राष्ट्रघाती भएको भन्दै टेबल नगर्न सभामुखलाई आग्रह गरेका थिए। यो देश कानुनी शासनबाट चल्छ कि एउटा कुनै विदेशीको धाक धम्कीको अगाडि लम्पसार परेर ?, उनले भने। दर्ता भएको ३२ महिनामा पेसअर्थमन्त्री शर्मा अनुपस्थित भए पनि सञ्चार तथा सूचना प्रविधिमन्त्री कार्कीले आइतबार प्रतिनिधिसभामा एमसीसी पेस गरे। मन्त्री कार्कीले नेपाल सरकार र अमेरिकी सहयोग निकाय मिलेनियम च्यालेञ्ज कर्पोरेसनबीच भएको अनुदान सहायता सम्झौता अनुमोदन गर्नेबारे प्रस्ताव अघि सारेका हुन्। अबको बैठक फागुन १२ गते बोलाइएको छ। संसद्को कार्यसूचीमा अर्थमन्त्री शर्माले एमसीसी टेबल गर्ने भनिएको थियो। एमसीसीमाथि छलफल गर्ने प्रस्ताव अर्थमन्त्रीले राख्नुपर्ने थियो। एमसीसीमा तत्कालीन अर्थमन्त्रीले हस्ताक्षर गरेकाले यसको सम्बन्धित मन्त्रालय अर्थ मन्त्रालय हो। तत्कालीन अर्थमन्त्री युवराज खतिवडाले २०७६ असार ३० गते सम्झौता संसद् सचिवालयमा दर्ता गराएका थिए। एमसीसीमा प्रचण्डको दोहोरो भूमिका आफू सरकार र सदनमा, कार्यकर्ता सडकमा गठबन्धनमा सहमति गरेर सदनमा विरोध मन्त्री कार्कीले संविधानको सर्वोच्चता र सर्वोपरिता सम्झौताको कुनै पनि व्यवस्था र शर्तभन्दा माथि रहेको स्पष्ट पारे। प्रस्तावमा नेपालको सार्वभौमसत्ता, स्वतन्त्रता र स्वाधीनता अक्षुण्ण र अउल्लंघनीय रहेको राष्ट्रिय प्रतिबद्धता प्रकट गरिएको छ। उनले संयुक्त राष्ट्रसंघको बडापत्र, असंलग्न पञ्चशीलको सिद्धान्त, अन्तर्राष्ट्रिय कानुन र विश्वशान्तिको मान्यताअनुसार कुनै पनि सैन्य संगठनमा सामेल नहुने नेपालको परराष्ट्र नीतिको परम्परालाई आत्मसात गर्दै एमसीसी सम्झौता अनुमोदन गर्नका लागि प्रतिनिधिसभामा पेस गरेको उल्लेख गरे। उनले सम्झौता कार्यान्वयनका लागि अन्य सबै पूर्वशर्त पूरा भइसकेकाले उल्लेख गरे। यसको अनुमोदनपश्चात् यसबाट सञ्चालन हुने आयोजनाहरू सुरु भएको मितिले पाँच वर्षभित्र सम्पन्न भई आयोजनाको प्रतिफल समयभित्रै प्राप्त हुने उनले बताए । अब पारित हुन्छ : प्रधानमन्त्री प्रधानमन्त्री शेरबहादुर देउवाले एमसीसी अब पारित हुने प्रतिक्रिया दिएका छन्। प्रतिनिधिसभा बैठकपछि बाहिर निस्कने क्रममा सञ्चारकर्मीले एमसीसी कहिले पास हुन्छ भनी देउवालाई प्रश्न गरेका थिए। जवाफमा उनले भने, अब पास हुन्छ। सभामुख ट्र्यापमासभामुख अग्निप्रसाद सापकोटा पनि अडानबाट पछि हटेका छन्। सभामुखले यसअघि राष्ट्रिय सहमति जुटे र संसद्को अवरोध हटे मात्रै एमसीसी टेबल गर्ने सर्त राखेका थिए। तर, दुवै विषय पूरा नहुँदै उनी एमसीसी टेबल गर्न दिए। गठबन्धनमा सहमति भएपछि सभामुखले एमसीसी कार्यसूचीमा राखे। राष्ट्रिय महत्वका विषयवस्तुलाई कार्यसूचीमा समावेश गरी छलफल गरिनु उपयुक्त हुन्छ भन्ने लागेको हुँदा अहम् महत्वका विषयहरूलाई कार्यसूचीमा समावेश गरिएको स्पष्टोक्ति उनले दिएका छन्। विगत लामो समयदेखि जारी अवरोधका कारण संसद् सुचारु हुन सकिरहेको छैन। यसबाट राज्य सञ्चालनका सम्पूर्ण पक्ष र आयामहरूमा प्रभाव परिरहेको छ, उनले संसद् बैठकमा भने, राष्ट्रिय महत्वका विषय वस्तुहरूलाई समेत छलफलमा ल्याई निष्कर्षमा पुग्नुपर्ने अवस्थामा जारी अवरोधले थप प्रतिकूलता सिर्जना गरेको व्यहोरा हामीलाई अवगत नै छ। संसद्मा छलफल होस् भन्ने भावनाको सम्मान गर्दै नेपाली समाजलाई थप ध्रुवीकरण हुनबाट रोक्न पनि राष्ट्रिय महत्वका विषय वस्तुलाई कार्यसूचीमा समावेश गरी छलफल गरिनु उपयुक्त हुन्छ भन्ने लागेको उनले बताए। उनले छलफलको वातावरण बनाउन सम्बद्ध सबैलाई सहयोगका लागि अपिल गरेका छन्। त्यसपछि अघि बढे सभामुखबैठक सुरु हुनासाथ एमाले सांसदले रोस्ट्रम घेरे। सभामुखले राष्ट्रिय महत्वको विषयमा छलफलको वातावरण बनाउन प्रतिपक्षलाई आग्रह गरे। तर, बैठक अघि बढाउँदै माओवादी केन्द्रका प्रमुख सचेतक देव गुरुङलाई बोल्न समय दिए। गुरुङले भने, सदन सुचारु छैन। जसरी कार्यसूची आएको छ। राष्ट्रिय हितलाई प्रतिकुल पार्ने खालको संशोधन नभएको एमसीसी पेस गर्न हुँदैन। यसमा गम्भीर ध्यान जानु जरुरी छ। उनले सदन खुलाएर सहज वातावरण बनाउन प्रतिपक्षलाई आग्रह गरे। त्यसपछि बोल्ने पालो आयो एमाले नेता भीम रावलको। संसद् अवरोधको अवस्थामा जनताको भावनाविपरीत एमसीसी पेश गर्न नहुने उनको भनाइ थियो। नेपाल मजदुर किसान पार्टीका प्रेम सुवालले अमेरिकी धम्कीपछि एमसीसी पेस गर्न लागिएको आरोप लगाए। राष्ट्रिय जनमोर्चाकी नेतृ दुर्गा पौडेलले राष्ट्रियताको सवाल जटिल बन्दै गएको बताइन्। भनिन्, संविधान भन्दा माथी एमसीसी हुनै सक्दैन्। सभामुख सापकोटाले छोटो भनाइ राख्दै एमसीसी राष्ट्रिय महत्वको विषय भएकाले छलफल गर्नु उपयुक्त हुने बताए। उनले एमसीसी अनुमोदनसम्बन्धी प्रस्ताव पेस गर्न सञ्चारमन्त्रीलाई समय दिए। सदनमा कार्कीले पेस गरे। एमसीसी अनुमोदनका लागि प्रतिनिधिसभामा पेस गर्दा सत्तापक्षका सांसद नै विरोधमा उत्रिए। माओवादी केन्द्र र एकीकृत समाजवादीका केही सांसदले उठेर विरोध जनाए। दाहाल चुपचाप बसे भने कृष्णहादुर महराले उभिएर विरोध गरे। गिरिराजमणि पोखरेल र केही सांसदले पनि उठेर विरोध गरे। एकीकृत समाजवादीका नेता झलनाथ खनाललगायतले विरोधमा नारा नै लगाए। बैठकपछि बाहिरिँदै गर्दा माधवकुमार नेपाल र खनालले आफुहरू एमसीसीको पक्षमा नरहेको प्रतिक्रिया दिए। मन्त्री कार्कीकै हस्ताक्षर, उनैले गरे पेशसञ्चारमन्त्री कार्कीले २०७४ भदौ २९ गते एमसीसीमा हस्ताक्षर गरेका थिए। जति बेला उनी अर्थमन्त्री थिए। केपी शर्मा ओली नेतृत्वको सरकारका अर्थमन्त्री युवराज खतिवडाले अनुमोदनका लागि संसद्मा दर्ता गरे। एमसीसी अनुमोदनको प्रस्ताव पेस गर्दै सञ्चारमन्त्री ज्ञानेन्द्रबहादुर कार्की । तस्बिर : दीपेन श्रेष्ठ रावललाई बोल्न दिएकामा आपत्ति बैठकमा भीम रावललाई बोल्न दिएकोमा एमालेले सभामुखसँग प्रश्न गरेको छ। एमालेका अन्य सांसदले रोस्ट्रममा नाराबाजी गरिरहेका बेला रावलले एमसीसी पेश गर्ने कार्यसूचीको विषयमा विरोध गर्दै बोलेका थिए। उक्त विषयमा एमालेले सभामुखलाई प्रश्न गरेको एमाले प्रमुख सचेतक विशाल भट्टराईले बताए। भने, हामीले सभामुखलाइ सोध्यौ। संसदमा वक्ता चयन दलले भनेपछि हुने हो। के आधारमा भीम रावललाई बोल्न दिनुभयो ? यसमा सभामुख सापकाटाले आफूबाट कमजोरी भएको स्वीकार गरेको उनले बताए। फागुन १२ गतेको बैठकबाट एमसीसीका विषयमा छलफल सुरु हुने संसद सचिवालयका प्रवक्ता रोजनाथ पाण्डेले बताए। भने, पेस भएको एमसीसी संशाोधनको लागी ७२ घण्टे सूचना आह्वान हुन्छ। सम्भवत छलफल हुने र मतदान हुने अर्को बैठकमा मात्र सम्भव हुन्छ। एमालेको रणनीति एमाले एमसीसीबारे बोलेको छैन। अध्यक्ष केपी शर्मा ओली संसद् भवन बानेश्वर पुगे पनि केही नबोली फर्किए। एमालेले गठबन्धनको धारणा आएपछि मात्रै आफ्नो धारणा बनाउने बताउँदै आएको छ। ओलीले भन्दै आएका छन्, गठबन्धनसँग अहिले बहुमत छ, उनीहरूले चाहेका बेला संसद्बाट एमसीसी अनुमोदन भइहाल्छ। यदि सत्ता गठबन्धनबाट यो निर्णय आएन भने हामी विचार गरौला। प्रतिनिधिसभामा गठबन्धनसँग कांग्रेस ६३ (२ निलम्बन), माओवादी ४९, नेकपा एकीकृत समाजवादी २३, जसपा १९, जनमोर्चा १ सिट छ । एमालेको ९८, लोसपा १३, नेमकिपा, राप्रपाको ११ सिट छ। २७५ सदस्यीय प्रतिनिधिसभामा चार जनाको पद गुमेको छ। गठबन्धनका सबै दलले मत हाले बहुमत छ। राजनीतिक विश्लेषक खतिवडा एमसीसी पास हुने बताउँछन्। टेबल भयो अब पास हुन्छ, उनले भने, एमालेले नै पक्षमा भोट हाल्छ जस्तो मलाई लाग्छ। सदनमा विरोध प्रदर्शन गर्दै एमाले सांसद। तस्बिर : अशोक दुलाल एमालेले भने गठबन्धन नटुटेसम्म मत नहाल्ने रणनीति बनाएकोछ। एमाले एउटै रणनीति परमादेशबाट बनेको गठबन्धन टुटाउनु हो। एक त संसद्मा पेस गर्ने विषयमा नै उसको रणनीति सफल भएको छ। हिजोसम्म टेबल गरे मात्रै पनि सरकार छोड्न निर्णयसमेत गरिसकेको माओवादी केन्द्रले पेस गर्न सहमति दिएको छ। सत्ता भत्किने डरका कारण एकीकृत समाजवादी पेस गर्न दिने निर्णय गर्न बाध्य भयो। माओवादी केन्द्र र एकीकृत समाजवादीलाई एमसीसीको पक्षमा भोट हाल्न बाध्य बनाउने वा गठबन्धन भत्काउने रणनीति एमालेको देखिन्छ। दुई दललेसमर्थन नगरेको अवस्थामा देउवाले गठबन्धन भत्काउनुपर्ने देखिन्छ। प्रदर्शनकारीमाथि पानीको फोहोरा बर्साउँदै। तस्बिर : सरोज बैंजु"
एमसीसी अब प्रक्रियाबाट टुंगिन्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अमेरिकी सहायता परियोजना एमसीसी संसदीय प्रक्रियामा टुंगोमा पुग्ने बताएका छन् । सोमबार सिंहदरबारमा नेपाली कांग्रेसका नेता रामचन्द्र पौडेलसँगको भेटवार्तापछि अध्यक्ष प्रचण्डले एमसीसी अब प्रक्रियाबाट टुंगिने बताए । पौडेलले एमसीसीको समस्या समाधान गरेर सत्ता गठबन्धन जोगाउनुपर्नेमा जोड दिएका थिए । उनले गठबन्धन पनि रहने र एमसीसी पनि पास हुनेगरी भूमिका खेल्न प्रचण्डलाई आग्रह गरेका थिए । जवाफमा प्रचण्डले एमसीसी प्रक्रियाबाट टुंगोमा पुग्ने बताएका हुन् । तर संसदमा अनुमोदनका लागि समर्थन गर्ने वा नगर्नेबारे केही बोलेनन् । रामचन्द्रजीले गठबन्धन बचाउनुपर्यो, एमसीसी पनि समस्या समाधान गर्नुपर्यो भन्नुभएको छ, उनले भने, मैले गठबन्धन बच्छ । एमसीसी त अब प्रक्रियाबाट टुंगिन्छ भने । नेता पौडेलले भने एमसीसीलाई फेल गरेर मुलुकलाई आर्थिक र राजनीतिक संकटतिर देशलाई धकेल्न नहुनेमा जोड दिएका थिए । हरेक किसिमका गतिरोध छन् । संसद र अदालतका गतिरोध छन् । प्रधानन्यायाधीशमाथिको महाभियोग संवैधानिक निकाय र एमसीसी परियोजना समस्याका रुपमा छन् । मुलुक असफलतातिर गइरहेको अवस्था देखेर यो संकटबाट देशलाई मुक्त गरौं । गठबन्धन पनि रहोस् एमसीसी पनि फेल नहोस् । सफल वा पास हुनुपर्छ । यसको लागि सबै लागेर मुलुकलाई आर्थिक र राजनीतिक संकटतिर देशलाई धकेल्नु हुँदैन । सबैले सुझबुझका साथ काम गरौं भने, पौडेलले भने ।"
"चुनावी तयारीमा ज्योतिष, धामीझाँक्री र धर्म गुरुको प्रयोग गर्ने माओवादी रणनीति","काठमाडौं : नेकपा माओवादी केन्द्रले आसन्न निर्वाचनको तयारी थालेको छ । अध्यक्ष पुष्पकमल दाहाल प्रचण्डले पार्टीको सातवटै प्रदेश समितिलाई सर्कुलर पठाउँदै स्थानीय तह निर्वाचनको तयारीका लागि दुई बुँदे सर्कुलर पठाएका छन् । अध्यक्ष प्रचण्डले केन्द्रीय समितिबाट विस्तृत योजना र कार्यक्रम नबन्दासम्म संगठनात्मक काम र स्थानीय तह निर्वाचनको तयारीको कामलाई प्रभावकारी बनाउन परिपत्र जारी गरेका हुन् । सर्कुलरमा संगठन सुदृढीकरण तथा विस्तार र निर्वाचन तयारीसम्बन्धी काम गर्न भनिएको छ । पहिलो बुँदाअन्तर्गत विधानअनुसार सबै तहको संगठन विस्तार तथा पूर्णता दिने, परिचालन गर्ने, निर्वाचन केन्द्रीत तयारीको योजना बनाई कार्यान्वयन गर्ने भनिएको छ । त्यसैगरी पूर्वजनमुक्ति सेना, स्थानीय जनसरकारका पदाधिकारी र सदस्यहरु, पूर्णकालीन कार्यकर्ता, सहिद परिवार, घाइते, अपाङ्गता भएका योद्धा र उनका परिवारसँग भेटघाट गरी पार्टीमा सक्रिय बनाउने भनिएको छ । अन्य पार्टीबाट प्रवेश गर्न चाहने नेता कार्यकर्ता, अन्य स्वतन्त्र व्यक्तित्व र पेशा व्यवसायीहरुलाई अभियानात्मक रुपमा पार्टीमा प्रवेश गराई उपयुक्त जिम्मेवारी प्रदान गर्ने भनिएको छ । सबै वडा र टोलहरुमा पार्टी कार्यालय वा सम्पर्क कार्यालय खोल्ने पनि पहिलो बुँदामा उल्लेख छ । ज्योतिष, धामीझाँक्री र धर्म गुरुको प्रयोग गर्ने त्यसैगरी दोस्रो निर्वाचन तयारी बुँदामा ज्योतिषी, धामीझाँक्री र धर्म गुरुको प्रयोग गर्ने रणनीति उल्लेख छ । कम्युनिस्टहरुले धर्मलाई अफिस र रुढिवादी परम्परामा विश्वास नगर्ने भए पनि माओवादीले भने धर्म र परम्परालाई चुनावी अभियानमा उपयोग गर्ने रणनीति लिएको छ । दोस्रो बुँदाको साँतौं नम्बरमा माओवादीले यो कुरालाई उल्लेख गरेको छ । जसमा भनिएको छ, वडामा सकारात्मक प्रभाव पार्ने सक्ने व्यक्तिहरु, स्थानीय शिक्षक, कर्मचारी, स्थानीय क्बलहरुसँग आबद्ध युवाहरु, विभिन्न धार्मिक समूह र प्रतिष्ठानसँग आबद्ध व्यक्तिहरु, ज्योतिष, धामी झाँक्री र धर्म गुरुहरुको नामावली संकलन गर्ने र उनीहरुको राजनीतिक झुकाव आवश्यकता एवं समस्याहरुको पहिचान गर्ने । चुनावी तयारीअन्तर्गतको सर्कुलरमा पालिकामा केन्द्रीय सदस्य वा वरिष्ठ नेताको नेतृत्वमा निर्वाचन मूल परिचालन समिति बनाउने पनि उल्लेख छ । वडा स्तरमा संगठित सदस्यहरु, जबस मोर्चा र पेशागत संगठनका नेताहरु, पार्टी समर्थक बुद्धिजिबी र विषय विज्ञहरु सम्मिलित निर्वाचन परिचालन समिति बनाउने पनि भनिएको छ । अध्ययन सर्भेक्षण तथा विश्लेषण, स्वयंसेवक परिचालन, सूचना सञ्चार तथा प्रचार व्यवस्थापन लगायतका उपसमितिहरु बनाउन पनि निर्देशन गरिएको छ । सक्षम, इमान्दार र लोकप्रिय उम्मेदवारको रोष्टर तयार गर्ने पनि भनिएको छ । सूचना सञ्चार र प्रचार प्रसारको कामलाई व्यवस्थित गर्न वडा स्तरमा सूचना प्रविधि विज्ञ सहितको सञ्चार तथा प्रचार इकाई बनाउने र सामाजिक सञ्जालहरु समेतको व्यापक प्रयोग गर्ने पनि माओवादी रणनीति रहेको छ ।"
एमसीसीको विरोधमा गृहमन्त्री खाँणको पुत्ला दहन फोटो फिचर,काठमाडौं: नेकपा माओवादी केन्द्र निकट विद्यार्थी संगठन अखिल क्रान्तिकारीले एमसीसीको विरोधमा गृहमन्त्री बालकृष्ण खाँणको पुत्ला दहन गरेको छ। काठमाडौंको नयाँ बानेश्वरबाट पुत्ला दहन गर्दै अखिलका विद्यार्थीहरु नेताहरु नयाँ बबरमहलतर्फ लागेका थिए। सहभागी विद्यार्थी नेताहरुले एमसीसी फिर्ता गर्न माग गर्दै अमेरिकी सम्राज्यवाद मुर्दावादको नारा लगाएका थिए।
स्थानीय तहको चुनाव नजिकिएसँगै दल बदल्नेको होडबाजी,"भैरहवा : स्थानीय चुनावको मिति तोकिएसँगै तहका जनप्रतिनिधीहरु दल बदल गर्न सुरु गरेका छन् । कुर्सीको रस चाखिसकेका जनप्रतिनिधीहरुले पुनः चुनावी मैदानमा उत्रिनका लागि उम्मेदवारी टिकटको शर्तमा दल बदल गर्न थालेका हुन् । १६ वटा स्थानीय तह रहेको रुपन्देहीमा गाउँ टोल स्तरमा चुनावी चर्चा सुरु भइसकेको छ । उम्मेदवार छनोट लागि अन्तिरक रुपमा विभिन्न पार्टीको स्थानीय स्तरमा दिनुहँ छलफलबैठक बस्न थालेको छ । रुपन्देहीमा तहका अधिकांश जनप्रतिनिधीहरु नै आवद्ध दलभित्र पुनः उम्मेदवारीको आकांक्षा देखाइरहेका छन् । विशेष गरी जनप्रतिनिधीहरुले आवद्ध दलबाट पुनः उम्मेदवारीको टिकट नपाउने वा पाएमा पनि कार्यकर्ताबाट असहयोग हुने अवस्थाको मूल्यांकन गर्दै टिकटको शर्तमा अन्य दल रोज्न थालेका हुन् । अन्य दलले पनि जनप्रतिनिधीलाई पार्टीमा स्वागत गर्न पाउँदा हौसिएका छन् । तर, उच्च तहका नेताहरुले अन्य दलबाट निर्वाचित जनप्रतिनिधीहरुलाई टिकटको शर्तमा पार्टीमा भित्रयाउँदा वर्षौदेखि पार्टीको झोला बोकेर हिँडेका कार्यकर्ताहरु रुष्ट बन्न पुगेका छन् । तर, अहिले नै उनीहरु खुलेर बोल्न चाहेका छैनन् । चुनावलाई लक्षित गर्दै दुई हप्ताभित्र रुपन्देहीका तीन गाउँपालिका ओमसतिया, रोहिणी र सम्मरीमाईका अध्यक्षहरु आवद्ध दल बदल गरेका छन् । गाउँपालिका स्तर साथै निर्वाचित वडाअध्यक्षहरु र दलका नेताहरु पनि जोड घटाउ गर्दै दल बदल गरिरहेका छन् । तत्कालिन मधेशी जनअधिकार फोरम (लोकतान्त्रिक) पार्टीबाट निर्वाचित भएका सम्मरीमाई गाउँपालिकाका अध्यक्ष जितेन्द्रनाथ शुक्ल (बब्लु) ५ वर्षको अन्तरालमा विभिन्न दल बदल गर्दै अगामी चुनावमा पालिका अध्यक्षको उम्मेदवारको शर्तमा माघ २७ गते नेकपा (माओवादी केन्द्र) मा प्रवेश गरेका छन् । सम्मरीमाई गाउँपालिकाका अध्यक्ष बब्लु शुक्ललाई पार्टीमा स्वागत गर्दै अध्यक्ष प्रचण्ड । स्रोत : समाजिक संजाल स्तै तत्कालिन संघीय समाजवादी फोरम नेपाल पार्टी (हाल जसपा) बाट निर्वाचित भएका रोहिणी गाउँपालिकाका अध्यक्ष सनोज कुमार यादव पनि चुनावमा उम्मेदवारी पक्का गरेर फागुन २ गते नेकपा एमालेमा प्रवेश गरेका छन् । निर्वाचित भएदेखि नै आफ्नै दलले असहयोग गर्दै आएकोले पार्टी त्याग गरी एमालेमा प्रवेश गरेको रोहिणी गाउँपालिका अध्यक्ष सनोज कुमार यादवले बताए । पार्टी प्रवेशको कार्यक्रममा एमाले पार्टीबाट उम्मेदवारी दिने स्पष्ट संकेत गर्दै उनले भने, 'आउने दिनमा फेरी तपाईहरुको सेवा गर्ने मौका दिनुहुने भन्ने आशा छ , यस्तै साथ सहयोग गर्नुहोला । शुक्ल र यादव दुवैजना नेपाली कांग्रेसमा प्रवेश गर्न चाहेका थिए । तर, उक्त क्षेत्रहरुका उच्च नेताहरुले उनीहरुलाई स्वीकार नगर्दा कांग्रेसमा प्रवेश पाएनन् । जनमत बटुल्न सक्ने खुबी भएका यी दुवै जनप्रतिनिधीलाई पार्टीमा सेटलमेन्ट गर्न र उक्त क्षेत्रको कांग्रेसकै केही नेतालाई समस्या पर्न सक्ने आंकलन गर्दै पार्टीमा प्रवेश हुन नसकेको कांग्रेस वृतमा चर्चा छ । यसको साथै अन्य दलबाट पार्टीमा प्रवेश गराएर उम्मेदवार बनाउँदा पार्टीमा लागेर कपाल फुलाइसकेका अधिकांश नेताकार्यकर्ताहरु असन्तुष्ट हुने र चुनावमा समस्या उत्पन्न हुन सक्ने रुपन्देही काँग्रेसले आंकलन गरेको बताइन्छ । ०७४ सालको स्थानीय निर्वाचनमा नेकपा (माओवादी केन्द्र) बाट १६ तह मध्ये एउटामा निर्वाचित भएर जिल्लामा पार्टीको साख जोगाएका ओमसतिया गाउँपालिकाका अध्यक्ष हिरा केवट (राहुल) पनि टिकट कन्र्फम गरेर फागुन २ गते नेकपा एमालेमा प्रवेश गरेका छन् । उनीसँगै ओमसतिया गाउँपालिका उपाध्यक्ष सुन्दरमति कुमारी हरिजन पनि एमाले प्रवेश गरेकी छिन् । अध्यक्ष राहुल यस अघि नै एमाले प्रवेश गर्न चाहेपनि पार्टीले कारवाही गरे पद जाने भएकोले पार्टीमै आवद्ध थिए । हालको गठबन्धन चुनावसम्म कायम रहे टिकट पाउन रस्साकस्सी गर्नुपर्ने सम्भावना देखेर उनले एमाले प्रवेश गरी सेफल्याडिङ गरेको पालिकामा चर्चा छ । तर, संघिय समाजवादी फोरम नेपालबाट (हाल जसपा) ओमसतिया गाउँपालिकामा अघिल्लो चुनावी मैदान उत्रिएर सेकेण्ड विनर भएका मन्जित यादव भने राहुल प्रवेश गर्न अघि नै पालिका अध्यक्षमा टिकटको कुराकानी गरेर जसपा छाडेर माघ २३ गते दलबल सहित एमालेमा प्रवेश गरेका थिए । ओमसतियाका विनर र सेकेण्ड विनर दुवै जना र पार्टीका पुराना उम्मेदवारका आकांक्षीहरुलाई एमालले ओमसतियामा चुनावमा कसरी सेटलमेन्ट गराउने भन्ने समस्या देखिएको छ । टिकटको कुराकानी गरेर पार्टी प्रवेश गरेको हुँ ओमसतियाको सेकेण्ड विनर यादवले भने, पहिला प्रवेश गर्नुस, टिकटको पछि हेरौँला भन्ने जवाफ आएको थियौँ, हेरौँ अब पार्टीले के गर्छ ? सत्ता, पदका लागि दल बदल गरिरहेका जनप्रतिनिधीहरुका लागि आफूसँग कुनै शब्द नै नभएको भैरहवाका नागरिक अगुवा विजय गोविन्द श्रेष्ठ बताउँछन् । गाउँसमाजको लागि नभई व्यक्तिगतको विकासका लागि फेरी चुनाव लड्नका लागि जनप्रतिनिधीहरुले दल बदल गरिरहेको देखिन्छ,'उनले भने, 'जनप्रतिनिधीहरु निकै तल्लो श्रेणीमा खसेका हुन्, यिनीहरुलाई अवसरवादी भन्दा पनि कम हुन्छ, यसको लागि मसँग कुनै शब्दै छैन् । पार्टीको सिद्धान्तनीतिसँग कुनै मतलब नराखी दल बदल गर्ने जनप्रतिनिधीबाट विकासको आशा गर्न नसक्ने उनको भनाइ छ ।"
एमसीसीमा सहयोगको आग्रह गर्न पौडेल सत्ता गठबन्धनका शीर्ष नेता भेट्दै,"काठमाडौंः प्रतिनिधी सभामा आइतबार अमेरिकी सहायता परियोजना (एमसीसी) टेबल भएसँगै नेपाली कांग्रेसका वरिष्ठ नेता रामचन्द्र पौडेल सत्ताघटक दलका शीर्ष नेताहरुसँग भेटवार्तामा व्यस्त भएका छन् । उनले अहिलेसम्म नेकपा माओवादी केन्द्रका अध्यक्ष पुष्पकमल दाहाल 'प्रचण्ड', जनता समाजवादीका अध्यक्ष उपेन्द्र यादवसँग भेटवार्ता गरेका छन् । भेटमा पौडेलले प्रचण्ड र यादवसँग एमसीसीमा सघाउन आग्रह गरेका थिए । पौडेलले एमसीसीमा सघाउन र सकभर गठबन्धनलाई एकताबद्ध बनाएर लैजानुपर्ने बताएका थिए । सत्तागठबन्धनबाटै एमसीसी पास गराउनुपर्ने पौडेलले बताए । सोमबार केहीबेरमा एकीकृत समाजवादीका अध्यक्ष माधव नेपालसँग भेट गर्दैछन्।"
एमसीसी पास नहुने अवस्था आउँदैन : कांग्रेस प्रवक्ता,"काठमाडौं : नेपाली कांग्रेसका प्रवक्ता डा प्रकाशशरण महतले अमेरिकी मिलेनियम च्यालेञ्ज कर्पोरेशन (एमसीसी) संसदबाट अनुमोदन हुने दाबी गरेका छन् । सोमबार राजधानीमा पत्रकार सम्मेलन गर्दै महतले सबै दलको प्रत्यक्ष र अप्रत्यक्ष सहयोगमा एमसीसी अनुमोदन हुने बताए । एमसीसीमा कुन दल कहाँ उभिन्छ भनेर ठूलो राष्ट्रियअन्तर्राष्ट्रिय रुपमा ठूलो महत्व राख्छ । दलहरुले कुन रुपमा सहयोग गर्छन् भन्ने त स्पष्ट छैन । तर पास नहुने अवस्था आउँदैन, उनले भने ।"
विप्लव कार्यकर्ताले गाउँपालिका अध्यक्ष र प्रमुख प्रशासकीय अधिकृतलाई दले कालोमोसो,"प्यूठान : मल्लरानी गाउँपालिका प्यूठानका अध्यक्ष अमंरध्वज राना र प्रमुख प्रशासकीय अधिकृत बालकृष्ण थापालाई स्थानीय विप्लव कार्यकर्ताले कालोमोसो दलेर भागेका छन् । वडा नम्वर ५ सरङकोटमा रहेको भूमी विकास आधारभूत विद्यालयमा पठनपाठनसम्बन्धी सरोकारवाला निकायहरुबीच छलफल चलिरहेका बेला एक्कासी युवाहरुको समूहले कालोमोसो दलेर अभद्र व्यवहार गरेको प्रमुख प्रशासकीय अधिकृत थापाले बताए। हामी विद्यालयमा छलफल गरिरहेका थियौँ, 'थापाले भने,'एक्कासी युवाहरु आएर मोसो दली अभद्र व्यवहार गरेर भागे ।' थापाका अनुसार स्थानीय गोपीलाल सुनार, होम बहादुर मल्लसहितको युवाको समूहले अभद्र व्यवहार गरेका हुन् । घटनास्थलमा प्रहरी पुगेको प्रमुख जिल्ला अधिकारी खिमराज भुसालले बताए ।"
एमसीसीमा एमालेको के छ रणनीति ?,"काठमाडौं : प्रतिनिधिसभा बैठकमा आइतबार विरोधका बीच अमेरिकी सहयोग परियोजना (एमसीसी) टेबल भएको छ। सञ्चार तथा सूचना प्रविधि मन्त्री ज्ञानेन्द्रबहादुर कार्कीले संसदमा एमसीसी पेस गरेका हुन्। यससँगै एमसीसी अनुमोदनका लागि प्रक्रियामा गएको छ। सडक पूर्वाधार र विद्युत प्रसारण लाइनका ६० अर्ब अनुदान सहायता परियोजनाबारे अहिले विभिन्न आशंकासहित राजनीतिक दलसँगै नागरिकहरु पनि विभाजित छन्। तर सरकारले संसदमा पेश गरेको प्रस्तावमा एमसीसी सम्झौताभन्दा माथि नेपालको संविधानको सर्वोच्चता र सर्वोपरिता रहेको, कुनै सैन्य सङ्गठनमा सामेल नहुने नेपालको पररष्ट्र नीतिको परम्परालाई आत्मसात् गरेको उल्लेख छ । सम्झौताबाट विद्युत् प्रसारण लाइनबाट दुई करोड ३० लाख तथा सडक मर्मत कार्य १० लाख जनताले प्रत्यक्ष लाभ प्राप्त गर्ने उल्लेख छ । त्यसैगरी यी परियोजनाबाट ५० लाख घरधुरी लाभान्वित हुने उल्लेख छ। एमाले एमसीसीबारे बोलेको छैन। अध्यक्ष केपी शर्मा ओली संसद् भवन बानेश्वर पुगे पनि केही नबोली फर्किए। एमालेले गठबन्धनको धारणा आएपछि मात्रै आफ्नो धारणा बनाउने बताउँदै आएको छ। ओलीले भन्दै आएका छन्, गठबन्धनसँग अहिले बहुमत छ, उनीहरूले चाहेका बेला संसद्बाट एमसीसी अनुमोदन भइहाल्छ। यदि सत्ता गठबन्धनबाट यो निर्णय आएन भने हामी विचार गरौला। सदनमा विरोध प्रदर्शन गर्दै एमाले सांसद। प्रतिनिधिसभामा गठबन्धनसँग कांग्रेस ६३ (२ निलम्बन), माओवादी ४९, नेकपा एकीकृत समाजवादी २३, जसपा १९, जनमोर्चा १ सिट छ । एमालेको ९८, लोसपा १३, नेमकिपा, राप्रपाको ११ सिट छ। २७५ सदस्यीय प्रतिनिधिसभामा चार जनाको पद गुमेको छ। गठबन्धनका सबै दलले मत हाले बहुमत छ। राजनीतिक विश्लेषक खतिवडा एमसीसी पास हुने बताउँछन्। टेबल भयो अब पास हुन्छ, उनले भने, एमालेले नै पक्षमा भोट हाल्छ जस्तो मलाई लाग्छ। एमालेले भने गठबन्धन नटुटेसम्म मत नहाल्ने रणनीति बनाएकोे छ। एमाले एउटै रणनीति परमादेशबाट बनेको गठबन्धन टुटाउनु हो। एक त संसद्मा पेस गर्ने विषयमा नै उसको रणनीति सफल भएको छ। हिजोसम्म टेबल गरे मात्रै पनि सरकार छोड्न निर्णयसमेत गरिसकेको माओवादी केन्द्रले पेस गर्न सहमति दिएको छ। सत्ता भत्किने डरका कारण एकीकृत समाजवादी पेस गर्न दिने निर्णय गर्न बाध्य भयो। माओवादी केन्द्र र एकीकृत समाजवादीलाई एमसीसीको पक्षमा भोट हाल्न बाध्य बनाउने वा गठबन्धन भत्काउने रणनीति एमालेको देखिन्छ। दुई दललेसमर्थन नगरेको अवस्थामा शेरबहादुर देउवाले गठबन्धन भत्काउनुपर्ने देखिन्छ।"
एकथरीलाई सडकमा पठाएर प्रचण्ड संसदमा मूर्तिझैं बसे : ओली,"काठमाडौं : नेकपा एमालेका अध्यक्ष केपी शर्मा ओलीले सत्ता घटकले अमेरिकी सहायता परियोजना एमसीसीमा दोहोरो चरित्र देखाएको आरोप लगाएका छन् । कीर्तिपुरमा आयोजित कार्यक्रममा ओलीले संसदमा एमसीसी टेबल हुँदा माओवादी अध्यक्ष पुष्पकमल दाहाल प्रचण्ड मूर्तिझैं बसेको आरोप लगाएका हुन् । उनले प्रचण्ड र माधव नेपालतर्फ संकेत गर्दै भने, संसदमा आफू चुप लागेर बस्ने मूर्तिझैं । एकथरीलाई उठ उठ भन्ने । उताको लाई उठ उठ भन्ने । अर्कोलाई बस बस भन्ने । एकथरीलाई सडकमा पठाउने । सरकारमा पनि आफू हुने, सडकमा पनि आफू हुने, सदनमा पनि आफू हुने । प्रचण्ड र माधव एमसीसी टेबल हुँदा संसदमा उपस्थित थिए भने उनका सांसदहरु पछाडि उठेर विरोध गरिरहेका थिए । साथै कार्यकर्ताले संसद बाहिर प्रदर्शन गरेका थिए । गठबन्धनका नेताहरुको दोहोरो चरित्रले देशमा द्वन्द्व निम्त्याउने ओलीको भनाइ छ ।"
एमसीसीविरुद्ध सर्वोच्चमा रिट,"काठमाडौं: अमेरिकी सहायता परियोजना एमसीसीविरुद्ध सर्वोच्च अदालतमा रिट दायर भएको छ । एमसीसी सम्झौता अघि नबढाउन माग गर्दै वरिष्ठ अधिवक्ता डा सुरेन्द्र भण्डारीले सर्वोच्च अदालतमा रिट दायर गरेका हुन् । रिटमा संसदबाट अनुमोदन गर्दाको बहुमत संख्याको व्याख्या गर्न माग गरिएको छ । रिटमा भनिएको छ, लोकतन्त्र, सार्वभौम नागरिकको अभिमत र जुन उद्देश्यका लागि राजनीतिक परिवर्तन गरी २०७२ को संविधान निर्माण गरियो सो धरोहरको सिंगो संवैधानिक संरचना समेतलाई धुमिल बनाउने र लोकतन्त्रको गलत अभ्यास संस्थापित गर्ने भएको हुँदा व्यवस्थापिका संसदमा उपस्थित सदस्य संख्याको बहुमत भन्नाले केवल कुनै बैठकमा उपस्थित सदस्य संख्या नभएर संसदमा कायम रहेका सांसद संख्याको कुल अर्थात् वर्तमान अवस्थामा २७१ जना प्रतिनिधिसभाका सदस्यलाई बुझाउँछ भनि व्याख्या गरी पाउँ र सो २७१ को संख्याको बहुमत विपरीत संसदबाट एमसीसी पारित गर्ने कार्य नगर्नुनगराउनु भनि अन्तरिम आदेशसमेत जारी गरी पाउँ । नेपाल सन्धी ऐन २०४७ को दफा ४ अनुसार प्रतिनिधिसभामा एमसीसीको प्रक्रिया अघि नबढाउनु भन्दै मागदावी गरिएको छ ।"
"कर्णाली प्रदेशको विकास खर्च निराशाजनक, सात महिनामा नौ प्रतिशत मात्र","सुर्खेत : कर्णाली सरकारले बजेट कार्यान्वयनमा समस्या देखिएको छ । यो वर्ष पनि प्रदेश सरकारले विकास खर्च बढाउन सकेको छैन । अघिल्ला वर्षहरुमा बजेट कार्यान्वयन गर्न नसकेको कर्णाली सरकारले चालु आर्थिक वर्षमा पनि बजेट खर्च बढाउन सकिरहेको छैन । चालु आर्थिक वर्षको सात महिनामा प्रदेश सरकारले विकास तर्फ जम्मा नौ प्रतिशत बजेट मात्र कार्यान्वयन गरेको छ । चालु आर्थिक वर्षको सात महिनामा प्रदेश सरकारले कुल साढे १२ प्रतिशत बजेट खर्चेको छ । त्यसमा विकास तर्फको बजेट खर्च जम्मा नौ प्रतिशत मात्र रहेको छ । कुल ३६ अर्ब ५७ करोड नौ हजार सातसय ७१ रुपैयाँ बजेट मध्ये सरकारले हालसम्म साढे १२ प्रतिशत अर्थात चार अर्ब ५५ करोड ६४ हजार दुईसय ५८ रुपैयाँ मात्रै खर्च गरेको हो । विकास तर्फको कुल २२ अर्ब ११ लाख ६४ लाख ५६ हजार बजेट मध्ये हालसम्म नौ प्रतिशत अर्थात एक अर्ब ९३ करोड १४ लाख चार हजार एकसय एक रुपैयाँ बजेट मात्रै खर्च भएको छ । विकासे अड्डाको रुपमा चिनिने भौतिक पूर्वाधार तथा शहरी विकास मन्त्रालयले नै विकास बजेट खर्च गर्न सकेको छैन । भौतिक मन्त्रालयले हालसम्म साढे आठ प्रतिशत बजेट खर्च गरेको छ । त्यस्तै सामाजिक विकास मन्त्रालयले विकास तर्फको दुई अर्ब ३३ करोड ६४ लाख ७८ हजार बजेट मध्ये हालसम्म १९ प्रतिशत, मुख्यमन्त्री तथा मन्त्रिपरिषद् कार्यालयले झण्डै चार प्रतिशत, आर्थिक मामिला तथा योजना मन्त्रालयले साढे २५ प्रतिशत, उद्योग पर्यटन, बन तथा वातावरण मन्त्रालयले सात प्रतिशत र जलस्रोत तथा उर्जा विकास मन्त्रालयले पनि न्यून बजेट खर्च गरेको प्रदेश लेखा नियन्त्रण कार्यालयका सूचना अधिकारी लोकप्रसाद पौडेलले जानकारी दिए । भूमि, व्यवस्था, कृषि तथा सहकारी मन्त्रालयले १६ प्रतिशत र आन्तरिक मामिला तथा कानून मन्त्रालयले २७ प्रतिशत विकास तर्फको बजेट खर्च गरेका छन् । प्रदेश सरकारले अब बजेट खर्च बढाउन नयाँ रणनीति अपनाउने भएको छ । विकास खर्च निराशाजनक भएपछि सरकारले खर्चको दर बढाउन संचालनमा रहेका योजनाको अनुगमनलाई तीव्रता दिने र टुक्रे आयोजनालाई समायोजन गर्ने भएको हो । यसले विकास बजेटको खर्च बढ्ने र बजेट पनि कार्यान्वयन हुने प्रदेश सरकारको अपेक्षा छ । चालु आर्थिक वर्षमा पनि बजेट पूर्णरुपमा कार्यान्वयन गर्ने प्रदेश सरकारले घोषणा गरेको थियो । तर सरकारको उक्त लक्ष्य पूरा हुने संकेत देखिदैन । बेलाबेलामा परिवर्तन भइरहने राजनीतिक घटनाक्रमले पनि बजेट कार्यान्वयनमा बाधा पुर्याउने गरेको छ । सत्ता टिकाउन र गिराउन हुने घटनाले सरकारको गतीमा नै अवरोध पुग्ने गरेको हो । १५ लाखभन्दा मुनी बजेट भएका टुक्रे आयोजनाहरुलाई समायोजना गरेर बजेट कार्यान्वयन गर्ने तयारीमा सरकार छ । कार्यान्वयनमा गइसकेका आयोजनालाई समायोजना गर्ने र कार्यान्वयनमा नगएका आयोजनालाई पुनःर्विचार गर्ने रणनीति सरकारको छ । यस्तै बजेट कार्यान्वयन गर्न विकासे आयोजनाको निरन्तर अनुगमन गरिने सरकारले जनाएको छ । हाल मुख्यमन्त्री र मन्त्रीहरुले आयोजनाको अनुगमनलाई तीव्रता दिएका छन् । ठूला आयोजनाको सम्झौता र भुक्तानी नभएका कारण बजेट खर्च न्यून देखिएको हो,' प्रदेश सरकारका प्रवक्ता एवम् आर्थिक मामिला तथा योजना मन्त्री विन्दमान विष्टले भने, 'बजेट खर्च गर्ने सन्दर्भमा सरकारले कुनै कसर बाँकी राख्दैन, यो वर्ष सरकारले सतप्रतिशत नै बजेट खर्च गर्नेछ ।"
"बैतडीमा टिपर दुर्घटना हुँदा तीन जनाको मृत्यु, ६ घाइते","बैतडी : बैतडीमा विद्यार्थी बोकेको टिपर दुर्घटना हुँदा तीन जनाको घटनास्थलमै मृत्यु भएको छ । पाटन नगरपालिका३ हिरापुरस्थित भित्रि सडक खण्डमा सोमबार अपराह्न टिपर दुर्घटना भएको जिल्ला प्रहरी कार्यालय बैतडीले जनाएको छ । प्रहरीले मृतकको सनाखत गरेको छ । मृत्यु हुनेमा पाटन नपाका ४५ वर्षीय जनकराज पन्त, १२ वर्षीय ज्ञानी विष्ट र १७ वर्षीय ललिता अवस्थी रहेको इलाका प्रहरी कार्यालय पाटनका इन्चार्ज प्रहरी निरीक्षक राजेश शाहीले जानकारी दिए । उनकाअनुसार दुर्घटनामा ६ जना घाइते भएका छन् । घाइतेलाई डडेल्धुरा अस्पताल पठाइएको छ । जिल्ला प्रहरी प्रमुख डीएसपी दर्शन खड्काले पाटन नगरपालिका३, डबरा भन्ने स्थानमा दुर्घटना हुँदा घटनास्थलमै तीन जना विद्यार्थीको मृत्यु भएको बताए । याे डाेजरले गाउँ जान काटेकाे कच्ची सडक हो । टिपरमा करिब २५ जना विद्यार्थी चढेर घर फर्किँदै गरेको अवस्थामा दुर्घटना भएकाे हाे । माेडमा कटिङ् नपुगेपछि ब्याक गरेकाे टिपर दुर्घटना भएकाे हाे । घटनास्थलमा इलाका प्रहरी कार्यालय पाटन र खाेडपेकाे टाेली परिचालन गरिएको प्रहरीले जनाएको छ ।"
एमसीसी ल्याउनमा भीम रावलजीको पनि सक्रिय सहभागिता छ : प्रवक्ता महत,"काठमाडौं : नेपाली कांग्रेसका प्रवक्ता डा प्रकाशशरण महतले अमेरिकी मिलेनियम च्यालेञ्ज कर्पोरेशन (एमसीसी)मा सबैको दलको सक्रिय सहभागिता रहेको बताएका छन् । सोमबार राजधानीमा पत्रकार सम्मेलन गर्दै महतले नेपालले नै निवेदन दिएर एमसीसी आएको र अहिले ल्याउनेहरुले नै राष्ट्रघाती भनेर दोहोरो चरित्र देखाएको टिप्पणी गरे । माओवादीको सरकारमा बाबुराम भट्टराई प्रधानमन्त्री र नारायणकाजी श्रेष्ठ परराष्ट्रमन्त्री हुँदा एमसीसी कुरा अघि बढेको उनले स्मरण गराए । त्यसपछि झलनाथजी, ओलीजी, सुशील कोइराला, प्रचण्ड, हाम्रो सभापति देउवाजी सहभागी हुनुभयो । भीम रावलजी पनि सक्रिय सहभागी हुनुहुन्छ । ओलीले नै सदनमा पारित गराउनुपर्ने कुरा राखेका हुन् । मन्त्रिपरिषदबाट पारित गरेर अनुमोदन गरियोस् भनेर संसदमा दर्ता गराउनुभयो, उनले भने, सम्पूर्ण नेताहरु, दलहरु जो आज विरोधमा ती कोही पनि अछुतो छैन । कांग्रेसले सत्तामा हुँदा एउटा सत्तामा नहुँदा अर्को कुरा नगर्ने उनको भनाइ छ । सत्तामा हुँदा पनि नहुँदा पनि कांग्रेसको धारणा एउटै हो, उनले भने । दलहरु विभाजित भए पनि ढिलो गरी टेबल हुनु सकारात्मक भन्दै महतले फागुन १२ गते छलफल गर्ने र निर्णयार्थ पेश गर्ने सहमति भएको बताए । नेपालको हितमा छ भन्ने सबै दलहरुको निष्कर्षका साथ यहाँसम्म आइपुगेको हो । हामी चाहन्छौ यो पास हुनुपर्छ, उनले भने, यो अनुदान क्षेत्र हो । विद्युत र सडक निर्माण हामीले तोकेको यो हाम्रो आवश्यकता हो । सडक र विद्युत बन्दा राष्ट्रघात हुने भन्दा अचम्म लागेको छ । सैन्य प्रयोजनमा खर्च गर्न नपाउने एमसीसी सम्झौतामै लेखिएको भन्दै उनले प्रश्न गरे, यहाँ सैनिक कसरी आउँछ ? अमेरिकाको काम छैन र ? किन आउँछ ? ५० देशमा एमसीसी गइसकेको छ । कही पनि सेना गएको छैन । नेपालमा सेना आउँछ आउँछ भन्छन् । महतले एमसीसीजस्तो सहयोग जुनसुकै देशले दिए पनि आँखा चिम्लेर स्वीकार गरिने बताए । हाम्रो सबै देशसँग सम्बन्ध हुन्छ । कुनै देश विशेषमात्रै गयो भने दुर्भाग्य हुन्छ । विचारधाराका आधारमा सहायता लिने होइन । राष्ट्रिय स्वार्थ र आवश्यकताका आधारमा राख्ने हो । हामीले एउटै मापदण्डका आधारमा विदेश सहयोग लिनुपर्छ । एमसीसीजस्तै सहयोग अर्को देशले दिने हो भने आँखा चिम्लेर लिनुपर्छ, उनले भने ।"
कांग्रेस नेता पौडेल र जसपा अध्यक्ष यादवबीच भेटवार्ता,काठमाडौं : नेपाली कांगेसका वरिष्ठ नेता रामचन्द्र पौडेल र जनता समाजवादी (जसपा) का अध्यक्ष उपेन्द्र यादवबीच भेटवार्ता भएको छ । एमसीसी संसद्मा टेबल भएपछि नेता पौडेल भेटघाटमा सक्रिय भएका छन् । सत्ता गठबन्धनबाटै एमसीसी पास गराउनुपर्ने भन्दै पौडेलले सत्ताघटक दल जसपाका अध्यक्ष यादवसँग भेटघाट गरेका हुन् । पौडेलले सोमबार दिउँसो यादवसँग भेट गर्दै एमसीसी अनुमोदनमा सघाउ गर्न यादवलाई आग्रह गरेका थिए । छलफलमा पौडेलले एमसीसी पारित गर्दै गठबन्धनलाई थप मजबुत बनाएर लैजानुपर्ने बताए । नेता पौडेल सत्ता गठबन्धन जोगाएर एमसीसी पास गर्नुपर्ने बताउँदै आएका छन्।
एमसीसीविरुद्धको आन्दोलनमा ओलीको आक्रोश : सत्ताधारी शासकले नै ढुंगा हान्न सडकमा मान्छे पठायो,"काठमाडौं : नेकपा एमालेका अध्यक्ष केपी शर्मा ओलीले एमसीसी आन्दोलनमा प्रहरीले कुटाइ खाँदा पनि मुकदर्शक बस्नुपर्ने अवस्था किन आएको भन्दै प्रश्न गरेका छन् । सोमबार कीर्तिपुरमा आयोजित कार्यक्रममा अध्यक्ष ओलीले यस्तो बताएका हुन् । उनले भने, 'हिजो मैले देखे ३४ सय मान्छे सडकमा छन् । २ हजार २५ सय पुलिस छन् । पुलिस छेक्किएर बसेका छन् । अगाडिबाट ढुंगा हान्या छन् । २५ जनाले ढुंगा हान्छ, १५० पुलिस लुकेर बस्छ । लाट्ठी चलाउने आदेश छैन । गृहमन्त्रीलाई मैले फोन गरेर भने, तपाईँ किन पुलिस सडकमा पठाउनुहुन्छ ? ' अध्यक्ष ओलीले सत्ताधारी शासकहरुले नै सडकमा ढुंगा हान्न पठाएको आरोप लगाए । उनले भने,'कति खर्च र दुःखका साथ बनाएका बाटाहरु सरकारमा बस्ने क्रान्तिकारीहरुले भत्काइरहेका छन् । बाटो बनाउनुपर्ने ठाउँमा निर्माणका बजेट काट्ने र भत्काउने काम भएको छ ।' ओलीले सत्तारुढ दलहरू माओवादी केन्द्र र एकीकृत समाजवादीले दोहोरो चरित्र देखाएको बताएका छन्। एमसीसी संसद्मा पेस गर्न सहमति जनाएर कार्यकर्तालाई सडकमा उतारी जग हँसाउने काम गरेको ओलीको भनाइ छ। एमसीसी पास गर्न षड्यन्त्र गर्ने, टेबल गर्न षड्यन्त्र गर्ने, ओलीले भने, आफू मूर्तिझैं बस्ने। अर्को पट्टिकालाई नारा लगाऊ भन्ने। यताकालाई उठ उठ भन्ने। उताकालाई बस बस भन्ने। एकथरीलाई सडकमा जाऊ भन्ने। एकथरीलाई सदनमा आऊ भन्ने।"
एमसीसीको विपक्षमा उभिने एकीकृत समाजवादीको निर्णय,"काठमाडौं : नेकपा एकीकृत समाजवादीले एमसीसीको विपक्षमा उभिने निर्णय गरेको छ । सोमबार बसेको सचिवालय बैठकले संसदमा टेबल भएको एमसीसीको विपक्षमा उभिने निर्णय गरेको एकीकृत समाजवादीका प्रवक्ता जगननाथ खतिवडाले जानकारी दिए । उनले भने ,'सबै सांसदलाई सदनमा विपक्षमा उभिन भन्ने छौं, त्यसका लागि वातावरण तयार गर्नेछौं।'"
मधेसी जनताको पहिचान र अधिकारका लागि लड्ने पार्टी माओवादी : प्रचण्ड,"काठमाडौं : माओवादी केन्द्रका अध्यक्ष पुष्पकमल दाहाल 'प्रचण्ड'ले मधेसी जनताको पहिचान र अधिकारका लागि लड्ने पार्टी माओवादी केन्द्र भएको दाबी गरेका छन्। सोमबार प्रचण्डले निवास खुमलटारमा कांग्रेस र नेकपा एमालेका कार्यकर्तालाई माओवादीमा प्रवेश गराउँदै यस्तो बताएका हुन्। उनले मधेसी जनताकोअधिकारका लागि माओवादी लडेको चेतना फेरि फैलिदै गएको बताए । प्रचण्डले मधेसमा मात्र नभई देशैभरि माओवादी केन्द्रमा फर्किने र प्रवेश गर्ने लहर नै चलेको धारणा राखे। नेकपा एमालेमा रहेका रौतहट जिल्ला मोलापुर नगरपालिकाका वडा अध्यक्षका प्रत्यासी तथा कार्यपालिका सदस्य कामेश्वरप्रसाद साह कानूसहितका नेता तथा कार्यकर्ता माओवादीमा प्रवेश गरेका छन्। त्यसैगरी सुदूरपश्चिमबाट नेपाली कांग्रेसमा क्रियाशील पूर्वशिक्षक जयराज भट्ट, व्यवसायी विष्णु भट्ट र पत्रकार विनोदप्रसाद भट्ट प्रवेश गरेको माओवादीले जनाएको छ।"
माओवादी केन्द्र जतिबेला पनि सरकारबाट बाहिरिन सक्छ : देव गुरुङ,"काठमाडौं : नेकपा (माओवादी केन्द्र) का संसदीय दलका प्रमुख सचेतक देवप्रसाद गुरुङले आफ्नो पार्टीले एमसीसीको विपक्षमा मत हाल्ने स्पष्ट पारेका छन् । एमसीसीलाई लिएर आफ्नो पार्टीले दोहोरो चरित्र नदेखाउने पनि उनको दाबी छ । सोमबार राजधानीमा आयोजित कार्यक्रममा नेता गुरुङले पार्टीले सरकारबाट बाहिरिने पनि निर्णय गरिसकेकाले अब कुन दिन बाहिरिने भन्ने मात्रै रहेको पनि सुनाए । उनले भने,'पार्टीले सरकारबाट हट्नुपर्छ भन्ने निर्णय गरिसकेको छ । अब कुन दिन हट्ने भन्ने कुरा छिट्टै निर्णय हुन्छ। सरकारमा नरहने भनेर पाार्टीले नीतिगत निर्णय लिईसकेको छ। अब दिनको मात्रै कुरा हो ।नेकपा (माओवादी केन्द्र) मा दोहोरो चरित्र देखाउँदैन् । राष्ट्रिय स्वाधिनताको मुद्दामा एकै ठाउँमा उभिन्छ । एमसीसी प्रस्तावबारे प्रतिनिधिसभाको १२ गतेको बैठकमा मतदान हुन्छ या के हुन्छ ? अब छलफलको प्रक्रिया सुरु हुन्छ ।' उनले एमसीसी कसैलाई पनि बलिको बोको बनाउने विषय नभएको जिकिर गरे । आफूहरुले एमसीसी टेबुल गर्ने विषयमा पनि आपत्ति जनाएको र कार्यव्यवस्था परामर्श समितिको बैठकमा फरक मत राखेको सुनाए । उनले भने,'यो सदनमा लैजानुपर्ने आवश्यकत्ता छैन भनेर आफ्नो राय दियौं । संशोधन र परिमार्जनको बाटोमा लैजान पाएको भए हुन्थ्यो । सरकारले संसद्बाट फाइनल होस् भनेको थियो । प्रतिपक्षीले अवरोध गरेको बेलामा टेबुल गर्न हुँदैन भनेर हामीले भनेका थिर्यौं । प्रक्रियालाई फलो गर्ने कुरा त हुन्छ नि, यो सम्झौता राष्ट्रियहित प्रतिकूल भएकाले यसलाई स्वीकार गर्न सक्दैनौं । सदनले पनि यसलाई अस्वीकार गर्नुपर्छ । यसअघि सोमबार प्रचण्ड एमसीसी टेबल हुँदा संसदमा उपस्थित थिए । उनी मौन रहेपनि सांसदहरु पछाडि उठेर विरोध गरिरहेका थिए।"
चीनलाई कांग्रेसको जवाफ : एमसीसी टेबल गर्न हामीलाई कसैले दबाब दिएको छैन,"काठमाडौं : नेपाली कांग्रेसले कसैको दबाबमा अमेरिकी सहायता परियोजना एमसीसी टेबल नगरिएको स्पष्ट पारेको छ । कांग्रेस प्रवक्ता डा प्रकाशशरण महतले सोमबार पत्रकार सम्मेलन गरेर आफ्नो बारेमा निर्णय गर्न नेपाल सक्षम रहेको बताए । पत्रकार सम्मेलनमा सञ्चारकर्मीले 'नेपालमा अमेरिकाले दबाबमूलक कुटनीति देखाएको र त्यसको विरोध गर्छौं' भन्ने चिनियाँ विदेश मन्त्रालयका प्रवक्ताको भनाइमा धारणा माग्दा महतले अमेरिकाले दबाब नदिएको जवाफ दिए । उनले अमेरिकी सहायक विदेश मन्त्री डोनाल्ड लुले एमसीसी सम्झौता ढिलाईबारे चासो राख्नु स्वभाविक भएको र यसलाई अन्तर्राष्ट्रिय इस्यु बनाउन नहुने बताए । हामीलाई कसैको दबाब आएको छैन । अमेरिकी सरकारका तर्फबाट तपाइहरुले मागेको, अनुमोदन गरेको एमसीसी सम्झौता पाँच वर्ष वितिसक्यो । अनिर्णय र विवादित भएको छ । यसलाई चाडो टुंगो लगाइदिनुपर्यो । अरु देशबाट माग आएको छ । हामीले विशुद्ध सहयोग गर्न खोजेको हो, यसलाई अनावशयक विवादित बनाइदिँदा अफ्ठेरो पर्यो भन्नु अस्वभाविक होइन, उनले भने, किनभने एमसीसीलाई नेपाली राजनीतिले गिजोलेको हो । हामीले समयमै निर्णय दिनुपर्छ । यसलाई दबाबको रुपमा लिएका छैनौं । एमसीसी अन्तर्राष्ट्रिय र राष्ट्रिय रुपमा विवादबहस छेडिनु समयमै निर्णय नगर्दाको परिणाम भएको उनको भनाइ छ । अब समयमै निर्णय दिनुपर्छ, उनले भने । नेपालमा अपरिपक्व राजनीतिक खेल भएको भन्दै महतले थपे, 'अमेरिका र चीनबीच विवाद निम्त्याउने काम भयो । विकास योजनालाई अत्यधिक राजनीतिक गरियो । एमसीसी जतिसक्दो चाँडो पास गर्नुपर्छ । भ्रमको अन्त्य गर्नुपर्छ ।' प्रवक्ता महतले कसैको दबाबमा निर्णय नगर्ने पनि प्रष्ट पारे । दबाब कसैले महसुस गरेको छैन । हामीले दबाबको रुपमा महसुस गरेका छैनौं । हामी आफै निर्णय गर्छौं । हामी कसैले दबाब दिएर निर्णय गर्दैनौं, उनले भने ।"
एमसीसीमा मतभेद : एकीकृत समाजवादीले बोलायो सचिवालय बैठक,काठमाडौं : एमसीसीमा आन्तरिक मतभेद देखिएपछि नेकपा एकीकृत समाजवादीले केन्द्रीय सचिवालय बैठक बोलाएको छ । सत्तारुढ गठबन्धनभित्र रहेको दलमा एमसीसीबारे नेताहरु पक्षविपक्षमा उत्रिएपछि सोमबार दिउँसो १ बजेपछि केन्द्रीय सचिवालय बैठक बोलाइएको हो । शनिबार स्थायी कमिटी बैठकले एमसीसी संसदमा पेश गर्न दिने तर संशोधनबिना पास नगर्ने निर्णय सार्वजनिक भएपछि फरक फरक धारणा आएको थियो। स्थायी कमिटी बैठकपछि प्रचार विभाग प्रमुख जगन्नाथ खतिवडाले दुई पटक र महासचिव डाबेदुराम भुसालले अर्को विज्ञप्ति जारी गरेका थिए । आइतबार बिहान अध्यक्ष माधवकुमार नेपालले बालुवाटारको बैठकमा एमसीसी संसद्मा टेबल गर्न दिन सहमति जनाएका थिए तर पार्टीका सम्मानित नेता झलनाथ खनालले भने एमसीसी संसदमा पेश गर्न दिने निर्णय नै नगरेको भन्दै चर्को असन्तुष्टि व्यक्त गरेका छन्। खनालले संसद्मा समेत विरोध जनाएका छन्। शहरी विकास मन्त्री रामकुमारी झाँक्रीले गठबन्धनको सरकार भएकाले प्रधानमन्त्री शेरबहादुर देउवाको सरकारले एमसीसी टेबल गर्न प्रस्तावमा समर्थन रहेको धारणा राखेकी छन्। उनले मन्त्रिपरिषद्को सदस्य भएकाले समाजवादी एमसीसीको पक्षमा रहेको बताइन्। उनले एमसीसीका कारण गठबन्धन नटुट्ने पनि दाबी गर्दै आएकी छन्। समाजवादीको भातृ संगठनहरुले विरोध प्रदर्शन उत्रिएका छन्।
रामचन्द्रको दौड धुप : जसपा अध्यक्ष यादव भेटेलगत्तै प्रचण्ड भेट्न सिंहदरबारमा,काठमाडौंः नेपाली कांगेसका वरिष्ठ नेता रामचन्द्र पौडेल र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' बीच भेटवार्ता भएको छ । एमसीसी संसदमा टेबल भएपछि नेता पौडेल भेटघाटमा सक्रिय भएका छन् । नेता पौडेल अध्यक्ष प्रचण्ड भेट्न सोमबार दिउँसो सिंहदरबार पुगेका थिए। सत्तागठबन्धनबाटै एमसीसी पास गराउनुपर्ने भन्दै पौडेल सत्ताघटक दल माओवादी केन्द्रका अध्यक्ष 'प्रचण्ड' सँग भेटघाट गरेका हुन् । पौडेलले प्रचण्डलाई एमसीसी पास गराउन सहयोग गर्न आग्रह गरेका छन् । यसअघि पौडेलले जनता समाजवादी पार्टीका अध्यक्ष उपेन्द्र यादवसँग भेट गर्दै एमसीसी अनुमोदनमा सघाउन आग्रह गरेका थिए ।
एमसीसी पारित गर्न एमालेसँग कुरा भइरहेको छ : प्रवक्ता महत,"काठमाडौं : नेपाली कांग्रेसका प्रवक्ता डा प्रकाशशरण महतले अमेरिकी सहायता परियोजना एमसीसी पारित गर्न प्रमुख प्रतिपक्षी नेकपा एमालेसँग सम्वाद भइरहेको बताएका छन् । फागुन १२ को प्रतिनिधिसभा बैठकमा छलफल र निर्णयार्थ पेश गर्ने सहमति भएको बताउँदै प्रवक्ता महतले एमसीसी अनुमोदनका लागि सत्ता गठबन्धनका शीर्ष नेताका साथै एमाले नेतृत्वसँग छलफल भइरहेको बताए । सोमबार राजधानीमा पत्रकार सम्मेलन गर्दै महतले सबै दलले एमसीसी अनुमोदनमा सहयोग गर्ने विश्वास व्यक्त गरे । जसरी टेबल गर्न सहयोग गर्नुभयो त्यसैगरी पास गर्न पनि सहयोग गर्नुपर्छ । गठबन्धनको शीर्ष नेतृत्व र एमाले नेतृत्वसँग कुरा भइरहेको छ । एमालेलाई पनि आग्रह छ । राजनीति गर्ने काम नगरौं । छलफल गरौं । पास गरौं । रिजर्वेशन छ भने संसदमा छलफल गरौं । निष्कर्ष निकालौं, उनले भने । सबै दलको सहयोग हुने भन्दै महतले थपे, गठबन्धनमा समस्या आउने कुरा छैन । हामी विश्वास गर्न चाहन्छौं । जस्तो परिस्थिति आउँछ त्यहीँ अनुसार दृष्टिकोण बनाउनेछौं । देशहित र सबैको सहभागितामा आएको योजनालाई राष्ट्रघाती भनेर विश्व समुदायमा विश्वासमा आँच आउनेगरी जनतामा छरिएको भ्रमलाई चिर्नुपर्ने उनको भनँइ छ । सत्य बुझेकाहरुले बोल्न थालेका छन् । झुटको पर्दा उघारिँदैछ । सत्य खुल्दैछ, उनले भने ।"
सुरक्षा कमजोरी : गृहमन्त्रीको पुत्ला जलेपछि मात्र प्रहरी पुग्यो भिडियोसहित,"काठमाडौं: नेकपा माओवादी केन्द्र निकट विद्यार्थी संगठन अखिल क्रान्तिकारीले एमसीसीको विरोधमा गृहमन्त्री बालकृष्ण खाँडको पुत्ला दहन गरेको छ। काठमाडौंको नयाँ बानेश्वरबाट पुत्ला दहन गर्दै अखिलका विद्यार्थीहरु नेताहरु बबरमहलतर्फ लागेका थिए। माइतीघरनयाँ बानेश्वर सडकमा निर्वाधरुपमा गृहमन्त्रीको पुत्ला जलाउँदै हिँडे पनि प्रहरीको उपस्थिति देखिएन। पुत्ला निभिसकेपछि बल्ल प्रहरी पुगेको थियो। दस मिनेटसम्म पनि प्रहरी उपस्थित नहुनुलाई ठूलो सुरक्षा कमजोरी भएको सुरक्षा विज्ञहरुले बताए। 'संवेदनशिल क्षेत्रमा तत्काल प्रहरी उपस्थित नहुनु ठूलो सुरक्षा कमजोरी हो। यसले ठूलो घट्ना निम्त्याउन सक्छ,' एक पूर्व डीआइजीले भने। सहभागी विद्यार्थी नेताहरुले एमसीसी फिर्ता गर्न माग गर्दै अमेरिकी सम्राज्यवाद मुर्दावादको नारा लगाएका थिए।"
दोधारै दोधारमा प्रचण्ड,"सुरेन्द्र काफ्लेराधा खनालतारा चापागाईँ। काठमाडौं : माओवादी केन्द्र अध्यक्ष पुष्पकमल दाहाल प्रचण्ड ले दुई वर्षअघि घोषणा गरे म ओरिजिनल माओवादी होइन। त्यति बेला उनी नेकपाका दुई अध्यक्षमध्ये एक थिए। एमालेतर्फका नेताकार्यकर्ताको मन जित्नु थियो। त्यही भएर चाडपर्वका शुभकामना आदानप्रदान कार्यक्रममा पनि असान्दर्भिक विषय उप्काएर राजनीतिक माहोल तताए। परिस्थितिअनुसार आफू र पार्टीलाई ढाल्न सक्ने चलायमान नेताका रूपमा चिनिन्छन् दाहाल। एमसीसीका सन्दर्भमा त दाहालले आइतबार पाँच अवतार देखाए। एमसीसी संसद्मा लैजान बिहान सत्ता गठबन्धनमा सहमति जनाए। क्षणभरमै प्रमुख सचेतकमार्फत असहमति जनाउन लगाए। पार्टीका अर्थमन्त्रीलाई संसद्मा अनुपस्थित गराए। सम्झौता टेबल भएपछि पनि पारित गर्न नदिने धारणा सार्वजनिक गरेर फेरि भ्रम फिंजाए। दाहालले एकै दिन गराएका यी घटनाक्रम कुन ओरिजिनल र कुन डुब्लिकेट थिए भन्ने छुट्ट्याउनै कठिन छ। गठबन्धनमा ओके, बाहिर विरोध दाहालले चलाखीपूर्ण रूपमा सहमति जनाएकै कारण सभामुखले संसद्को कार्यसूचीमा एमसीसी राख्ने निर्णय सुनाए। जबकि माओवादी प्रमुख सचेतक देव गुरुङले एमसीसी टेबल गर्न नहुने भन्दै कार्यव्यवस्था परामर्श समितिमै नोट अफ डिसेन्ट लेख्ने जनाएका थिए। तर, दाहालको साथ पाएपछि माओवादीको विरोधबीच पनि कार्यसूचीमा एमसीसी चढाउन तयार भए सभामुख। यसअघि भने सभामुखले राजनीतिक सहमति नजुटेसम्म कार्यसूचीमा नराख्ने बताउँदै आएका थिए। प्रमुख सचेतकमार्फत असहमति दाहालले गठबन्धनमा सहमति जनाए पनि कार्यव्यवस्थामा विरोध जनाउन लगाए। प्रमुख सचेतक गुरुङले संसद्मा टेबल गर्ने प्रक्रियामै असहमति जाहेर गरे। त्यति मात्र होइन, दाहाल उपस्थित प्रतिनिधिसभा बैठकमै गुरुङले विरोध गर्न समय मागे। उनले एमसीसी टेबल गर्न नहुने धारणा सुनाए। बाहिर जनता आन्दोलित छन्, गुरुङले भने, एमालेको अवरोध कायमै छ। राष्ट्रहितविपरीत छ। सदनमा टेबल गर्ने र अनुमोदन गर्ने भन्ने कुरा पनि छैन। कार्यव्यवस्थामा पनि असहमति दर्ज गरेका छौं। यसलाई टेबल नगरौं। यो घटना संसदीय राजनीतिमा शोभनीय नभएको कांग्रेसका नेता बताउँछन्। प्रचण्डजी पार्टीको दलका नेता हो नि, कांग्रेसका एक सांसदले भने, दलका नेताले भनेको नमान्ने पनि प्रमुख सचेतक हुन्छन् र ? आजको दोहोरो चरित्र राम्रो भएन। अर्थमन्त्री अनुपस्थित एमसीसी अघि बढाउने निर्णयलगत्तै अर्थमन्त्री एवं माओवादी नेता जनार्दन शर्मा बिरामी परे। अर्थमन्त्रीका तर्फबाट सञ्चार तथा सूचना प्रविधिमन्त्री ज्ञानेन्द्रबहादुर कार्कीले एमसीसी संसद्मा पेस गर्ने निष्कर्षमा सरकार पुग्यो। अर्थमन्त्री शर्मा संसद्मा देखा परेनन्। सञ्चारमन्त्री कार्कीले एमसीसी पेस गरिरहँदा सत्तासीन माओवादीकै प्रमुख सचेतक गुरुङ, पूर्वसभामुख कृष्णबहादुर महरालगायत नेताले कुर्सीबाट उठेर विरोध जनाए। सत्तारुढ घटक जसपाका प्रचार विभाग प्रमुख डम्बर खतिवडाले माओवादीको द्वैध चरित्रले अचम्मित पारेको बताए। साँच्चै एमसीसीको विरोध गरेको हो भने सरकार छोड्नुपर्यो। यसरी द्वैध चरित्र देखाउनु भएन, नेता खतिवडाले भने, एमसीसी मुख्यालयलाई चिठी लेख्ने अनि सडकमा कार्यकर्ता उतारेर बितन्डा मच्चाउने ? प्रचण्डले सर्वाधिक गैरजिम्मेवार हर्कत गरिरहनुभएको छ। अर्थमन्त्रीले एमसीसी टेबल नगरेकामा पनि उनले आपत्ति जनाए। अब शर्मालाई अर्थमन्त्री मानिरहन जरुरी छैन, उनले भने, आफ्नो मन्त्रालयको नैतिक तथा राजनीति जिम्मेवारीबाट भाग्ने भगौडा के को अर्थमन्त्री ? कांग्रेस महामन्त्री गगन थापाले भने एमसीसीका विषयमा दलहरूले डबल स्टान्डर्डको बानी छोड्नुपर्ने बताए। बालुवाटारमा सहमति गर्ने, पेरिसडाँडा पुगेर असहमति जनाउने यो कुन तरिका हो ? महामन्त्री थापाले भने। एमसीसी राष्ट्रघाती नै हो भने सरकारविरुद्ध नभई आफ्नै पार्टी अध्यक्षविरुद्ध गठबन्धनका नेताहरूले विरोध गर्नुपर्ने थापाले बताए। माओवादी प्रमुख सचेतक गुरुङले सभामुखले रुलिङ गरेका कारण आफ्नो पार्टीले प्रक्रियामा भाग लिएको बताए। उनले एमसीसी अनुमोदनका बेला आफ्नो पार्टीले विपक्षमा भोट हाल्ने बताए। एमसीसी सम्झौता२०७४ भदौ २९ संसद्मा दर्ता२०७६ असार ३० संसद्मा पेस २०७८ फागुन ८ आफू सदनमा, कार्यकर्ता सडकमा सञ्चारमन्त्री कार्कीले एमसीसी टेबल गर्दा दाहाल कुर्सीमा मौन रहे। तर, दाहालका कार्यकर्ताले भने एमसीसीको विरोधमा दिनभर बानेश्वर क्षेत्रमा प्रदर्शन गरे। प्रहरीसँग भिडिरहे। प्रतिनिधिसभामा एमसीसी पेस भइरहँदा त्यसको विरोधमा नयाँ बानेश्वर क्षेत्रमा गरिएको प्रदर्शन। तस्बिर : सुनिता डंगोल संसद्मा टेबल गर्ने निर्णयपछि पनि दाहालले युवाविद्यार्थी नेतालाई सडक प्रदर्शनमा पठाएको भन्दै गठबन्धनकै नेताहरू असन्तुष्ट छन्। कांग्रेस सचेतक पुष्पा भुसालले संसद्भित्र प्रवेश पाइसकेको विषयमा बाहिर विरोध गर्नुको औचित्य नभएको बताइन्। सडकमा जनतालाई उकास्न एउटा कुरा, बालुवाटारमा एउटा कुरा र सदनमा अर्कै कुरा बोल्न त भएन नि, नेतृ भुसालले भनिन्। अन्त्यमा भने टेबल भयो, अब भोट हालिन्न प्रधानमन्त्रीले गत बुधबारै एमसीसी संसद्मा लैजान बल गरेपछि माओवादी संसदीय दलको बैठक बस्यो। बैठकले एमसीसी संसद्मा लैजान नहुने निर्णय गर्दै जबर्जस्ती गरिए सरकार छोड्ने र एमसीसीका विपक्षमा मतदान गर्ने, निर्णय गर्यो। त्यसयता पनि दाहालले एमसीसी जस्ताको तस्तै टेबल गर्न नहुने अडान राखे। उनी आइतबार बिहान भने यु टर्न भए। एमसीसी टेबल भयो। आफ्नै निर्णय गलपासो भएपछि उनले अब एमसीसी अनुमोदन गर्ने प्रस्तावमा भोट नहाल्ने बताए। उनले ट्वीट गरेर यस्तो सन्देश दिए। कृष्णबहादुर महरालाई विज्ञप्ति जारी गर्न लगाए। महराको विज्ञप्तिमा सरकारले जबर्जस्ती एमसीसी सम्झौता अघि बढाएको आरोप लगाइएको छ। एमसीसी अनुमोदनका लागि पेस गर्ने क्रममा विरोध जनाउँदै माओवादी सांसद। तस्बिर : अशोक दुलाल देशको स्वाधीनता र राष्ट्रियतामा नै प्रश्न उठ्न सक्ने विषयमा दलहरूबीच राष्ट्रिय सहमति नगरिकन र सत्तारुढ दलभित्रै एकरूपता नहुँदानहुँदै जबर्जस्ती पेस भएको घटनाप्रति हाम्रो गम्भीर आपति छ, विज्ञप्तिमा लेखिएको छ। खनाल र रावलको नाराबाजी मन्त्री कार्कीले एमसीसी पेस गरिरहँदा एकीकृत समाजवादीका नेता झलनाथ खनाल, एमाले नेता भीम रावललगायतले नाराबाजी गरे। रावलबाहेक एमाले सांसद रोष्ट्रममै गएर नाराबाजी गरिरहँदा थिए। सांसद रावलले एमसीसी राष्ट्रघाती भएको भन्दै टेबल नगर्न सभामुखलाई आग्रह गरेका थिए। यो देश कानुनी शासनबाट चल्छ कि एउटा कुनै विदेशीको धाक धम्कीको अगाडि लम्पसार परेर ?, उनले भने। दर्ता भएको ३२ महिनामा पेसअर्थमन्त्री शर्मा अनुपस्थित भए पनि सञ्चार तथा सूचना प्रविधिमन्त्री कार्कीले आइतबार प्रतिनिधिसभामा एमसीसी पेस गरे। मन्त्री कार्कीले नेपाल सरकार र अमेरिकी सहयोग निकाय मिलेनियम च्यालेञ्ज कर्पोरेसनबीच भएको अनुदान सहायता सम्झौता अनुमोदन गर्नेबारे प्रस्ताव अघि सारेका हुन्। अबको बैठक फागुन १२ गते बोलाइएको छ। संसद्को कार्यसूचीमा अर्थमन्त्री शर्माले एमसीसी टेबल गर्ने भनिएको थियो। एमसीसीमाथि छलफल गर्ने प्रस्ताव अर्थमन्त्रीले राख्नुपर्ने थियो। एमसीसीमा तत्कालीन अर्थमन्त्रीले हस्ताक्षर गरेकाले यसको सम्बन्धित मन्त्रालय अर्थ मन्त्रालय हो। तत्कालीन अर्थमन्त्री युवराज खतिवडाले २०७६ असार ३० गते सम्झौता संसद् सचिवालयमा दर्ता गराएका थिए। एमसीसीमा प्रचण्डको दोहोरो भूमिका आफू सरकार र सदनमा, कार्यकर्ता सडकमा गठबन्धनमा सहमति गरेर सदनमा विरोध मन्त्री कार्कीले संविधानको सर्वोच्चता र सर्वोपरिता सम्झौताको कुनै पनि व्यवस्था र शर्तभन्दा माथि रहेको स्पष्ट पारे। प्रस्तावमा नेपालको सार्वभौमसत्ता, स्वतन्त्रता र स्वाधीनता अक्षुण्ण र अउल्लंघनीय रहेको राष्ट्रिय प्रतिबद्धता प्रकट गरिएको छ। उनले संयुक्त राष्ट्रसंघको बडापत्र, असंलग्न पञ्चशीलको सिद्धान्त, अन्तर्राष्ट्रिय कानुन र विश्वशान्तिको मान्यताअनुसार कुनै पनि सैन्य संगठनमा सामेल नहुने नेपालको परराष्ट्र नीतिको परम्परालाई आत्मसात गर्दै एमसीसी सम्झौता अनुमोदन गर्नका लागि प्रतिनिधिसभामा पेस गरेको उल्लेख गरे। उनले सम्झौता कार्यान्वयनका लागि अन्य सबै पूर्वशर्त पूरा भइसकेकाले उल्लेख गरे। यसको अनुमोदनपश्चात् यसबाट सञ्चालन हुने आयोजनाहरू सुरु भएको मितिले पाँच वर्षभित्र सम्पन्न भई आयोजनाको प्रतिफल समयभित्रै प्राप्त हुने उनले बताए । अब पारित हुन्छ : प्रधानमन्त्री प्रधानमन्त्री शेरबहादुर देउवाले एमसीसी अब पारित हुने प्रतिक्रिया दिएका छन्। प्रतिनिधिसभा बैठकपछि बाहिर निस्कने क्रममा सञ्चारकर्मीले एमसीसी कहिले पास हुन्छ भनी देउवालाई प्रश्न गरेका थिए। जवाफमा उनले भने, अब पास हुन्छ। सभामुख ट्र्यापमासभामुख अग्निप्रसाद सापकोटा पनि अडानबाट पछि हटेका छन्। सभामुखले यसअघि राष्ट्रिय सहमति जुटे र संसद्को अवरोध हटे मात्रै एमसीसी टेबल गर्ने सर्त राखेका थिए। तर, दुवै विषय पूरा नहुँदै उनी एमसीसी टेबल गर्न दिए। गठबन्धनमा सहमति भएपछि सभामुखले एमसीसी कार्यसूचीमा राखे। राष्ट्रिय महत्वका विषयवस्तुलाई कार्यसूचीमा समावेश गरी छलफल गरिनु उपयुक्त हुन्छ भन्ने लागेको हुँदा अहम् महत्वका विषयहरूलाई कार्यसूचीमा समावेश गरिएको स्पष्टोक्ति उनले दिएका छन्। विगत लामो समयदेखि जारी अवरोधका कारण संसद् सुचारु हुन सकिरहेको छैन। यसबाट राज्य सञ्चालनका सम्पूर्ण पक्ष र आयामहरूमा प्रभाव परिरहेको छ, उनले संसद् बैठकमा भने, राष्ट्रिय महत्वका विषय वस्तुहरूलाई समेत छलफलमा ल्याई निष्कर्षमा पुग्नुपर्ने अवस्थामा जारी अवरोधले थप प्रतिकूलता सिर्जना गरेको व्यहोरा हामीलाई अवगत नै छ। संसद्मा छलफल होस् भन्ने भावनाको सम्मान गर्दै नेपाली समाजलाई थप ध्रुवीकरण हुनबाट रोक्न पनि राष्ट्रिय महत्वका विषय वस्तुलाई कार्यसूचीमा समावेश गरी छलफल गरिनु उपयुक्त हुन्छ भन्ने लागेको उनले बताए। उनले छलफलको वातावरण बनाउन सम्बद्ध सबैलाई सहयोगका लागि अपिल गरेका छन्। त्यसपछि अघि बढे सभामुखबैठक सुरु हुनासाथ एमाले सांसदले रोस्ट्रम घेरे। सभामुखले राष्ट्रिय महत्वको विषयमा छलफलको वातावरण बनाउन प्रतिपक्षलाई आग्रह गरे। तर, बैठक अघि बढाउँदै माओवादी केन्द्रका प्रमुख सचेतक देव गुरुङलाई बोल्न समय दिए। गुरुङले भने, सदन सुचारु छैन। जसरी कार्यसूची आएको छ। राष्ट्रिय हितलाई प्रतिकुल पार्ने खालको संशोधन नभएको एमसीसी पेस गर्न हुँदैन। यसमा गम्भीर ध्यान जानु जरुरी छ। उनले सदन खुलाएर सहज वातावरण बनाउन प्रतिपक्षलाई आग्रह गरे। त्यसपछि बोल्ने पालो आयो एमाले नेता भीम रावलको। संसद् अवरोधको अवस्थामा जनताको भावनाविपरीत एमसीसी पेश गर्न नहुने उनको भनाइ थियो। नेपाल मजदुर किसान पार्टीका प्रेम सुवालले अमेरिकी धम्कीपछि एमसीसी पेस गर्न लागिएको आरोप लगाए। राष्ट्रिय जनमोर्चाकी नेतृ दुर्गा पौडेलले राष्ट्रियताको सवाल जटिल बन्दै गएको बताइन्। भनिन्, संविधान भन्दा माथी एमसीसी हुनै सक्दैन्। सभामुख सापकोटाले छोटो भनाइ राख्दै एमसीसी राष्ट्रिय महत्वको विषय भएकाले छलफल गर्नु उपयुक्त हुने बताए। उनले एमसीसी अनुमोदनसम्बन्धी प्रस्ताव पेस गर्न सञ्चारमन्त्रीलाई समय दिए। सदनमा कार्कीले पेस गरे। एमसीसी अनुमोदनका लागि प्रतिनिधिसभामा पेस गर्दा सत्तापक्षका सांसद नै विरोधमा उत्रिए। माओवादी केन्द्र र एकीकृत समाजवादीका केही सांसदले उठेर विरोध जनाए। दाहाल चुपचाप बसे भने कृष्णहादुर महराले उभिएर विरोध गरे। गिरिराजमणि पोखरेल र केही सांसदले पनि उठेर विरोध गरे। एकीकृत समाजवादीका नेता झलनाथ खनाललगायतले विरोधमा नारा नै लगाए। बैठकपछि बाहिरिँदै गर्दा माधवकुमार नेपाल र खनालले आफुहरू एमसीसीको पक्षमा नरहेको प्रतिक्रिया दिए। मन्त्री कार्कीकै हस्ताक्षर, उनैले गरे पेशसञ्चारमन्त्री कार्कीले २०७४ भदौ २९ गते एमसीसीमा हस्ताक्षर गरेका थिए। जति बेला उनी अर्थमन्त्री थिए। केपी शर्मा ओली नेतृत्वको सरकारका अर्थमन्त्री युवराज खतिवडाले अनुमोदनका लागि संसद्मा दर्ता गरे। एमसीसी अनुमोदनको प्रस्ताव पेस गर्दै सञ्चारमन्त्री ज्ञानेन्द्रबहादुर कार्की । तस्बिर : दीपेन श्रेष्ठ रावललाई बोल्न दिएकामा आपत्ति बैठकमा भीम रावललाई बोल्न दिएकोमा एमालेले सभामुखसँग प्रश्न गरेको छ। एमालेका अन्य सांसदले रोस्ट्रममा नाराबाजी गरिरहेका बेला रावलले एमसीसी पेश गर्ने कार्यसूचीको विषयमा विरोध गर्दै बोलेका थिए। उक्त विषयमा एमालेले सभामुखलाई प्रश्न गरेको एमाले प्रमुख सचेतक विशाल भट्टराईले बताए। भने, हामीले सभामुखलाइ सोध्यौ। संसदमा वक्ता चयन दलले भनेपछि हुने हो। के आधारमा भीम रावललाई बोल्न दिनुभयो ? यसमा सभामुख सापकाटाले आफूबाट कमजोरी भएको स्वीकार गरेको उनले बताए। फागुन १२ गतेको बैठकबाट एमसीसीका विषयमा छलफल सुरु हुने संसद सचिवालयका प्रवक्ता रोजनाथ पाण्डेले बताए। भने, पेस भएको एमसीसी संशाोधनको लागी ७२ घण्टे सूचना आह्वान हुन्छ। सम्भवत छलफल हुने र मतदान हुने अर्को बैठकमा मात्र सम्भव हुन्छ। एमालेको रणनीति एमाले एमसीसीबारे बोलेको छैन। अध्यक्ष केपी शर्मा ओली संसद् भवन बानेश्वर पुगे पनि केही नबोली फर्किए। एमालेले गठबन्धनको धारणा आएपछि मात्रै आफ्नो धारणा बनाउने बताउँदै आएको छ। ओलीले भन्दै आएका छन्, गठबन्धनसँग अहिले बहुमत छ, उनीहरूले चाहेका बेला संसद्बाट एमसीसी अनुमोदन भइहाल्छ। यदि सत्ता गठबन्धनबाट यो निर्णय आएन भने हामी विचार गरौला। प्रतिनिधिसभामा गठबन्धनसँग कांग्रेस ६३ (२ निलम्बन), माओवादी ४९, नेकपा एकीकृत समाजवादी २३, जसपा १९, जनमोर्चा १ सिट छ । एमालेको ९८, लोसपा १३, नेमकिपा, राप्रपाको ११ सिट छ। २७५ सदस्यीय प्रतिनिधिसभामा चार जनाको पद गुमेको छ। गठबन्धनका सबै दलले मत हाले बहुमत छ। राजनीतिक विश्लेषक खतिवडा एमसीसी पास हुने बताउँछन्। टेबल भयो अब पास हुन्छ, उनले भने, एमालेले नै पक्षमा भोट हाल्छ जस्तो मलाई लाग्छ। सदनमा विरोध प्रदर्शन गर्दै एमाले सांसद। तस्बिर : अशोक दुलाल एमालेले भने गठबन्धन नटुटेसम्म मत नहाल्ने रणनीति बनाएकोछ। एमाले एउटै रणनीति परमादेशबाट बनेको गठबन्धन टुटाउनु हो। एक त संसद्मा पेस गर्ने विषयमा नै उसको रणनीति सफल भएको छ। हिजोसम्म टेबल गरे मात्रै पनि सरकार छोड्न निर्णयसमेत गरिसकेको माओवादी केन्द्रले पेस गर्न सहमति दिएको छ। सत्ता भत्किने डरका कारण एकीकृत समाजवादी पेस गर्न दिने निर्णय गर्न बाध्य भयो। माओवादी केन्द्र र एकीकृत समाजवादीलाई एमसीसीको पक्षमा भोट हाल्न बाध्य बनाउने वा गठबन्धन भत्काउने रणनीति एमालेको देखिन्छ। दुई दललेसमर्थन नगरेको अवस्थामा देउवाले गठबन्धन भत्काउनुपर्ने देखिन्छ। प्रदर्शनकारीमाथि पानीको फोहोरा बर्साउँदै। तस्बिर : सरोज बैंजु"
"क्याबिनेटमा सुरक्षा टाइट गर्ने निर्णय, सडकमा हिंसात्मक विरोधमा कार्यकर्तालाई उकास्ने","काठमाडौं : प्रमुख प्रतिपक्षी दल नेकपा एमालेका उपमहासचिव विष्णु रिमालले सत्तागठबन्धन घ्यू बेचुवा र तरबार बेचुवाजस्ता भएको टिप्पणी गरेका छन् । उनले एमालेलाई देखाएर प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डआपसमा हाबी हुन खोजेको धारणा राखेका छन् । उनले एमसीसीको विषयमा गठबन्धन एमालेलाई देखाएर क्याबिनेटमा सुरक्षा टाइट गर्ने निर्णय गर्ने, सडकमा हिंसात्मक विरोधमा कार्यकर्तालाई उकास्न लागि परेको दाबी गरे। गठबन्धन वालाहरू घिउ बेचुवा र तरबार बेचुवा जस्ता ! उनले भने, प्रमको दल र सभामुखको दल दुबै एमालेलाई देखाएर एकअर्कामाथि हावी हुने दाउमा छन्। क्याविनेटमा सुरक्षा टाईट गर्ने निर्णय गर्ने, सडकमा हिंसात्मक बिरोधमा कार्यकर्तालाई उकास्ने। उपमहासचिव रिमालले सत्ता गठबन्धन कपटपूर्ण अभ्यासमा रहेको बताए। उनले भने, हाउसमा दलको जानकारी बेगर सिखण्डी खडा गरेर बहस पनि यसैगरी, निर्णय पनि यसैगरी हुने भन्दै चिट पनि मेरैपट पनि मेरै, चिची पनि मलाई पापा पनि मलाईको कपटपूर्ण अभ्यासमा गठबन्धन छ ! एमालेले भने गठबन्धन नटुटेसम्म एमसीसी प्रस्तावमा मत नहाल्ने रणनीति बनाएकोछ। अस्तिसम्म टेबल गरे मात्रै पनि सरकार छोड्न निर्णयसमेत गरिसकेको माओवादी केन्द्रले पेस गर्न सहमति दिएको छ। सत्ता भत्किने डरका कारण एकीकृत समाजवादी पेस गर्न दिने निर्णय गर्न बाध्य भयो। माओवादी केन्द्र र एकीकृत समाजवादीलाई एमसीसीको पक्षमा भोट हाल्न बाध्य बनाउने वा गठबन्धन भत्काउने रणनीति एमालेको देखिन्छ। सभामुख अग्निप्रसाद सापकोटा एमसीसी सदनमा पेस नगर्ने अडानबाट पछि हटे। सभामुखले यसअघि राष्ट्रिय सहमति जुटे र संसद्को अवरोध हटे मात्रै एमसीसी टेबल गर्ने सर्त राखेका थिए। तर, दुवै विषय पूरा नहुँदै उनी एमसीसी टेबल गर्न दिए। आइतबार एमसीसीका सन्दर्भमा त प्रचण्डले आइतबार पाँच अवतारदेखाएको भन्दै आलोचना भइरहेको छ । उनले एमसीसी संसद्मा लैजान बिहान सत्ता गठबन्धनमा सहमति जनाए। क्षणभरमै प्रमुख सचेतकमार्फत असहमति जनाउन लगाए। पार्टीका अर्थमन्त्रीलाई संसद्मा अनुपस्थित गराए। सम्झौता टेबल भएपछि पनि पारित गर्न नदिने धारणा सार्वजनिक गरेर प्रचण्डले फेरि भ्रम फिंजाएका छन्।"
नेपाललाई धर्मसापेक्ष राष्ट्र कायम गर्न माग गर्दै सर्वोच्चमा रिट,"काठमाडौं : नेपाललाई धर्मसापेक्ष राष्ट्र कायम गर्न माग गर्दै सर्वोच्च अदालतमा रिट परेको छ । अधिवक्ता आचार्य तुलसीराम पोख्रेलले सनातन व्यवस्थाको बारेमा संविधान आँफैमा बाझिएको र अस्पष्टता भएकोले स्पष्ट व्याख्या गरी पाउँ भन्दै सर्वोच्चमा रिट दर्ता गराएका हुन् । सोमबार राजधानीमा पत्रकार सम्मेलन गरेर पोखरेलले नेपालको संविधानमा निरपेक्षता र सापेक्षतामा स्पष्ट नभएको पनि स्पष्ट पारे । संविधानमा धर्मसापेक्षता लेख्नुपर्ने ठाउँमा धर्मनिरपेक्षता लेखिएको उनको गुनासो छ । संविधानमा निरपेक्षता र सापेक्षताको व्याख्या पनि छैन् तर मान्दै आएको सनातन संस्कृति भनिएको छ । यो भनेको वैदिक सनातन संस्कति हो, उनले भने । आफूले वैदिक सनातन संस्कृति र निरपेक्षताको बिचमा बाझिएको छ भनेर सर्वोच्चमा रिट निवेदन दिएको र उक्त रिट आगामी फागुन १२ गतेका लागि पेशीमा चढेको पनि उनले जानकारी दिए । हिन्दु वैदिक सनातन संस्कृतिलाई नै संविधानले मानेको उनको जिकिर छ । नेपालका संविधानमा धर्मनिरपेक्षता लेखिएको छ र त्यसको व्याख्यामा सनातन संस्कृतिको बारेमा पनि व्याख्या गरिएको छ, पोख्रेलले भने, नेपालको संविधानको धारा ४ को उपधारा १ अन्तर्गतको स्पष्टीकरणको खण्डमा धर्मनिरपेक्षता भन्नाले सनातनदेखि चलिआएको धर्म, संस्कृति संरक्षण गर्ने उल्लेख गरिएको छ ।"
छोरी बलात्कार गर्नेलाई ४३ वर्ष कैद,"दैलेख : जिल्ला अदालत दैलेखले छोरी बलात्कार गर्ने एक पुरुषलाई ४३ बर्ष जेल सजाय सुनाएको छ । १४ बर्षीया छोरीलाई बलात्कार गरेको कसुरमा जिल्ला सदरमुकाम नजिकैको एक गाउँका ३९ वर्षीय बाबुलाई अदालतले ४३ वर्ष कैद र एक लाख रुपैंयाँ क्षतिपूर्ति सजायको फैसला सुनाएको हो । जिल्ला न्यायाधीश दण्डपाणी लामिछानेको इजलासबाट छोरीलाई हाडनाता करणी कसुरमा २५ वर्ष र बलात्कार कसुरमा १८ बर्ष कैद तथा एक लाख रुपैंयाँ क्षतिपूर्ति तिर्नुपर्ने फैसला भएको अदालतका सूचना अधिकारी टिकाराम न्यौपानेले जानकारी दिए । झण्डै १५ महिनाअघि ०७७ मंसिर १९ गते १४ वर्षीया छोरीलाई आफ्नै बुबाले बलात्कार गरेको भन्दै पीडित पक्षले मंसिर २१ गते जिल्ला प्रहरी कार्यालयमा जाहेरी दिएको थियो । जाहेरीका आधारमा प्रहरीले सोही दिन बाबुलाई घरबाटै पक्राउ गरेको थियो । स्वास्थ्य परीक्षण प्रतिवेदन, पीडित बालिकाको बयान लगायतको प्रमाणका आधारमा प्रहरीले गरेको अनुसन्धानका आधारमा जिल्ला सरकारी वकील कार्यालयले ०७७ पुस १६ गते जिल्ला अदालतमा हाडनाता करणी सम्बन्धी अभियोग दर्ता गराएको थियो । अभियोग सम्बन्धमा पुस १६ गते नै भएको थुनछेक बहसपछि जिल्ला न्यायाधीश दण्डपाणी लामिछानेकै इजलासबाट कसुरदारलाई पुर्पक्षका लागि थुनामा राख्न कारागारमा पठाइएको थियो । पीडित बालिकाले आफू माथि पटकपटक बलात्कार भएको भनी प्रहरीमा दिएको उजुरीको व्यहोरा अदालतले लिइएको बकपत्रमा दोहोर्याएर बयान दिएकी थिइन् । पीडितको तर्फबाट जिल्ला सरकारी वकील कार्यालयका प्रमुख जिल्ला न्यायाधिवक्ता हरिप्रसाद घिमिरे र प्रतिरक्षामा दैलेख जिल्ला अदालतका वैतनिक वकील टेकबहादुर केसीले बहस गरेका थिए । यो घटना बाहेका दैलेखमा पाँच वर्षअघिको एउटा र यसै वर्ष दुईटा मुद्दा बाबुबाट छोरी बलात्कृत भएको घटना अदालतमा विचाराधीन छन् । जिल्लामा वर्षेनि जन्मदिने बाबुबाट एक छोरी बलात्कृत हुने गरेको अनौचारिक क्षेत्र सेवा केन्द्र (इन्सेक)को तथ्यांक छ । जिल्लामा सामाजिक मर्यादा खस्केको, अशिक्षा र कानूनी ज्ञानको अभाव रहेको अधिवक्ता खड्गबहादुर सिजापतिको भनाइ छ ।"
करिब एक किलो अर्धठोस सुनसहित बंगलादेशी र भारतीय नागरिक पक्राउ,काठमाडौं: करिब एक किलो अर्धठोस सुनसहित बंगलादेशी नागरिक पक्राउ परेका छन्। सुन संकलन गर्ने भारतीय नागरिक पारश नाथ साहसमेत पक्राउ परेको विमानस्थल प्रहरीले जनाएको छ। हिमालय एयरलायन्सको उडान नम्बर एज९५६६ नम्बरको फ्लाइटमा दुबईबाट काठमाडौं आएका बंगलादेशी नागरिक मोहम्मद टोफिक उल्लाह र भारतीय नागरिक पारश नाथ साह पक्राउ परेको अन्तर्राष्ट्रिय विमानस्थल सुरक्षा कार्यालयका प्रवक्ता हिमालय कुमार श्रेष्ठले जानकारी दिए। उनका अनुसार बंगलादेशी नागरिक मोहम्मदले पाइन्टको कम्मरको भागमा फल्स बटम बनाइ अर्धठोस सुनको एक थान पोका र भित्री वस्त्रमा लुकाएर ल्याएको अर्को अर्धठोस सुन एक थान फेला परेको थियो। दुबैको तौल ९३५ ग्राम र ७७ लाख १९ हजार ६६० मूल्य बराबरको रहेको बताइएको छ। पक्राउ परेका दुवै जनालाई भन्सार कार्यालय गौचरमा बुझाइएको प्रहरीले जनाएको छ।
बागबानी केन्द्रलाई ज्ञान केन्द्रसँग समायोजन गर्ने प्रदेश सरकारको निर्णय सच्याउन माग,"सोलुखुम्बु : सोलुखुम्बुको बागबानी केन्द्र फाप्लुलाई ज्ञान केन्द्रसँग समायोजन गर्ने प्रदेश १ सरकारको निर्णय आलोचित बनेको छ । गत माघ २३ गतेको बैठकले प्रदेश मातहतका बागबानी केन्द्र फाप्लुलाई जिल्लाकै कृषि ज्ञान केन्द्रमा समायोजन गर्ने गरिएको निर्णय आलोचित बनेको हो । मुख्यमन्त्री राजेन्द्रकुमार राई नेतृत्वको सरकारले एकातिर मन्त्रालयको संख्या बढाउँदै लगेको छ भने अर्कोतिर किसानसँग प्रत्यक्ष सरोकार रहेको कृषि क्षेत्रका प्राविधिक कार्यालय घटाउन थालेकाले निर्णय पुर्नविचार गर्न चौतर्फी दबाब बढेको छ । हिउँदे फलफूलको बिरुवा उत्पादन तथा अनुसन्धान गरी हिमाली तथा पहाडी क्षेत्रमा फलफूलको उत्पादन बढाउने उद्देश्यले २०३४ सालमा स्थापना भएको बागवानी केन्द्र कृषकसँग प्रत्यक्ष जोडिएको र महत्वपूर्ण कार्यालय हो । तर यसको महत्व नै नबुझी विनाअध्ययन समायोजन गर्ने प्रदेश सरकारको निर्णयको सम्बन्धित कार्यालयका कर्मचारी तथा कृषि विज्ञहरुले विरोध जनाइरहेका छन् । बागबानी केन्द्र फाप्लुका प्रमुख उपेन्द्र ठाकुरले कृषि ज्ञान केन्द्र र बागबानी फार्मको कार्य प्रकृति फरक भएकाले काम गर्न गाह्रो हुने बताए । बागबानी कार्यालयले हिउँदे फलफूल स्याउ, नास्पाति, आरुबखडा, ओखर, किवीको बिरुवा उत्पादन र बिक्री गर्ने कार्यक्षेत्र रहेपनि ज्ञान केन्द्रले अनुदानको कार्यक्रम सञ्चालन गर्दै आएकाले कामको प्रकृति नै फरक भएको उनले बताए । यस्तै पूर्वबागबानी विकास अधिकृत एवं बागबानी विज्ञ चन्द्रमान श्रेष्ठले प्रदेश १ सरकारले बागबानी केन्द्रलाई ज्ञान केन्द्रसँग समायोजन गर्नु अपरिपक्क निर्णय भएको बताए । छुट्टै कार्यालयबाट किसानलाई सेवा प्रवाह गर्दै आएका फार्मले अब कृषि ज्ञान केन्द्रको एउटा इकाईबाट सेवा दिने गरी खुम्चयाउनुले कृषि क्षेत्रप्रति प्रदेश सरकारको दृष्टिकोण उजागर भएको श्रेष्ठको भनाइ छ । यस्तै नेपाल सरकार कृषि तथा पशुपक्षी मन्त्रालयका पूर्व सचिव योगेन्द्र कार्कीले बागबानी फार्मलाई ज्ञान केन्द्रमा गाभ्ने निर्णय वर्तमान परिस्थिती अनुकुल नभएको बताएका छन् । कृषिलाई प्रोत्साहन गरेर अझ क्षेत्र फराकिलो बनाउदै लैजानु पर्नेमा उल्टै क्षेत्र घटाउनु दुःखद भएको उनको भनाइ छ । प्रदेश सरकारले यो निर्णय तत्काल फिर्ता नलिए कृषिमा ठूलो नोक्सानी बेहोर्नुपर्ने उनको जोड छ । कृषि क्षेत्रलाई प्रमुख प्राथमिकतामा राखेर न्यूनतम साझा कार्यक्रम ल्याएको प्रदेश एक सरकारले किसानलाई प्रत्यक्ष रुपमा सेवा दिदै आएका प्राविधिक कार्यालय समायोजन गरेको भन्दै निर्णय सच्याउन कृषि सोलुखुम्बुका संघीय सांसद हेमकुमार राई (सुरविर)ले सुझाव दिए । सो विषयमा आफ्नो गम्भिर ध्यानार्कषण भएकाले आफूले प्रदेश १ का कृषि मन्त्रीलाई फोन गरी निर्णय गलत भएकाले पुर्नविचार गर्न आग्रह गरेको सांसद राईले बताए । मन्त्रालयको संख्या बढाएपछि लेखा र प्रशासनको कर्मचारी अभाव भएकाले प्रदेश अन्र्तगतका २ वटा कार्यालय खारेज र कृषि अन्तर्गतका फार्म क्षेत्रका ५ वटा कार्यालय प्रदेश सरकारले समायोजन गरेको छ । प्रदेश सरकारले ७ बाट बढाएर मन्त्रालयको संख्या १३ पुर्याएको छ । तर, प्रदेश मातहत रहेका कृषि क्षेत्रको फार्म केन्द्र अन्तर्गतका ८ वटा कार्यालय मध्ये ५ वटा सम्बन्धित जिल्लाका कृषि ज्ञान केन्द्रमा समायोजन गरेको छ । प्रदेश सरकारले बागबानी केन्द्र जौवारीलाई कृषि ज्ञान केन्द्र इलाममा र बागबानी केन्द्र फाप्लुलाई कृषि ज्ञान केन्द्र सोलुखुम्बुमा, रेशम विकास कार्यक्रम धनकुटालाई कृषि ज्ञान केन्द्र धनकुटामा, रेशम प्रशोधन कार्यक्रम इटहरीलाई कृषि ज्ञान केन्द्र सुनसरीमा र माटो तथा मल परीक्षण प्रयोगशाला सुरुङ्गालाई कृषि ज्ञान केन्द्र झापामा समायोजन गरेको छ ।"
मुस्ताङका वन्यजन्तु पीडितलाई राहत,"जोमसोम : हिमाली जिल्ला मुस्ताङका वन्यजन्तु पीडित पशुपालकलाई आर्थिक सहयोग स्वरुप राहत वितरण गरिएको छ। राष्ट्रिय प्रकृति सरक्षण कोष अन्नपूर्ण सरक्षण क्षेत्र आयोजना ईलाका सरक्षण कार्यालय (एक्याप) जोमसोमले घरफझोङ र थासाङ गाउपालिकाका वन्यजन्तु पीडित पशुपालकलाई सोमबार आर्थिक राहत वितरण गरेको हो। मुस्ताङको थासाङ३ धम्पुका रेशम बहादुर पुर्जा मगरलाई असोज १२ गते भेडा बाख्रा चराउन नजिकैको लेंकमा जाँदा हिमाली भालुको आक्रमणमा परी घाईते भएकी थिईन्। थासाङ३ कुञ्जोकी रविना मगर असोज ८ गते घरबाट दही बिक्री गर्न जाने क्रममा हिमाली भालुको आक्रमणमा परेकी थिईन। मुस्ताङको घरपझोङ४ जोमसोमका पशुपालक मनोजबहादुर विश्वकर्माको मंसिर ७ गते गोठमा भएको ७ वटा च्याग्रा माथि हिमचितुवाले आक्रमण गरी क्षति तुल्याएको थियो। यस्तै घरपझोङ४ जोमसोमका पशुपालक ङिमा सम्टु गुरुङको मंसिर ७ गते गोठमा भएको २ वटा च्यांग्रा हिमचितुवाले क्षति बनाएको थियो। एक्याप जोमसोमका अनुसार वन्यजन्तुको आक्रमणबाट पीडित बनेका थासाङ धम्पुका रेशमबहादुर पुर्जा मगरलाई २३ हजार ४ सय,थासाङ४ झिप्रा देउरालीकी रविना थापालाई १८ हजार २ सय,घरपझोङ४ जोमसोमका मनोज बहादुर बिश्वकर्मालाई ३६ हजार ६ सय र घरपझोङ४ जोमसोमका ङिमा सम्टु गुरुङलाई १४ हजार वितरण गरिएको जनाईएको छ। एक्याप जोमसिोमले मुस्ताङका सहायक प्रजिअ रामचन्द्र ढकाल,एक्याप प्रमुख ऋषि बराल, डिभिजन बन अधिकृत बशन्त केशव अधिकारी, पत्रकार महासंघ मुस्ताङ शाखा र सुरक्षा निकायको रोहबरमा राहत हस्तान्तरण गरेको हो। अन्नपूर्ण संरक्षण क्षेत्र एरिया भित्रका वन्यजन्तु पीडित पशुपालकलाई वर्षेनी एक्यापले आर्थिक सहयोगस्वरुप राहत बितरण गर्ने गरेको छ। नेपाल सरकारको वन्यजन्तु क्षति निर्देशिका २०६९ को दोश्रो संशोधन २०७४ अन्तर्गतको व्यवस्था कार्यान्वयन गर्दै एक्यापले पीडित पशुपालकलाई राहत सहयोग दिने व्यवस्था गरेको एक्याप जोमसोमका कार्यालय प्रमुख ऋषि बरालले जानकारी दिए। उनका अनुसार सरकारको वन्यजन्तु निर्देशिका बमोजिम वन्यजन्तुको आक्रमणमा परी सामान्य घाईत भएका व्यक्तिाई २० हजार,गम्भिर घाईते ब्यक्तिलाई २ लाख र वन्यजन्तुको आक्रमणमा परी मृत्यु हुने परिवारलाई १० लाखसम्म राहत दिने ब्यवस्था गरिएको छ। यस्तै कुनै पशुपालकको वन्यजन्तुको आक्रमणबाट पशुचौपाया क्षति भएमा निर्देशिका बमोजिम वन्यजन्तु राहत निर्देशिका सिफारिस समितिको मूल्याङ्कनबाट राहत अनुदान दिने व्यवस्था गरिएको एक्याप जोमसोमका प्रमुख ऋषि बरालले जानकारी दिए। क्षति भएका पशु चौपायाको प्रचलित मुल्य निर्धारण गरी भेटनरी तथा पशु सेवा कार्यालयले समितिलाई पेश गर्ने गर्छ। मुस्ताङमा वन्यजन्तुको आक्रमणमा क्षति व्यहोर्न बाध्य स्थानीय पशुपालकलाई सहानुभुती स्वरुप एक्यापले राहत गर्ने गरेको छ। मुस्ताङको थासाङ क्षेत्रमा हिमाली भालुले किसानले लगाएको अन्नबाली सखाप पारिदिदा स्थानीय किसान समस्यामा पर्दैआईरहेका छन्। घरपझोङमा हिमचितुवा गोठमै पसेर पशुपालक किसानको पशु चौपायामा क्षति पुर्याउने गरेको छ। सरक्षणक्षेत्र भित्र हिमचितुवा र मावन बिचको द्धन्दले स्थानीय चिन्तित छन्। हिमचितुवा र हिमाली भालुको क्षति नियन्त्रण तथा व्यवस्थापनमा आवश्यक उपकरण तथा सावधानी अपनाउन नसक्दा बर्सेनि पशुपालक किसान मर्कामा पर्ने गरेको थासाङका पशुपालक बुद्धिसिंह नेपालीले जानकारी दिए।"
भिजिट भिसामा परिवार भेट्न भन्दै खाडी हिँडेका ५ महिलासहित १९ जनालाई अध्यागमनले रोक्यो,"काठमाडौं: त्रिअबि अध्यागमन कार्यालयले खाडीसहित विभिन्न देश हिँडेका १९ जनालाई रोकेको छ। आइतबार साउदी अरेबिया हिँडेका ८ जना, दुबई हिँडेका ६ जना, कुवेत हिँडेका ३ जना र ओमान र माल्दिभ्स हिँडेका एकएक जनालाई प्रस्थान अनुमति नदिएको अध्यागमन कार्यालयले जनाएको छ। साउदी हिँडेका काभ्रेपलाञ्चोककी आशा ह्युमिखा, बर्दियाकी तिलमाया विक, उदयपुरकी रञ्जना मोटे, सिरहाकी जुलेखा खातुन, रुपन्देहीका सराह अब्दुल समद मुसलमान, यसिर सइद मुसलमान, सबना खातुन र मोरङका सुनिल कुमार सरदार रहेका छन्। सरदारबाहेक सबै जना भिजिट भिसामा साउदी हिँडेको अध्यागमन स्रोतले जानकारी दिइयो। साउदीमा परिवार भेट्न भनेर हिँडेका उनीहरुले गृह मन्त्रालयले तोकेको मापदण्ड पूरा नगरेको अध्यागमन स्रोतले जानकारी दियो। त्यस्तै दुबई हिँडेका मोरङका अभिषेक बस्नेत, बाराकी लक्ष्मी कुमारी आचार्य, अर्घाखाँचीका बाबुराम शर्मा, प्युठानका युवराज पोखरेल, ठेगना नखुलेकी श्रीया सरु पौडेल र कास्कीकी कास्या पौडेल रहेका छन्। अभिषेकबाहेक सबै जना भिजिट भिसामा दुबई हिँडेका थिए, तर उनफीहरुले गृह मन्त्रालयले तोकेको कागजपत्र पेस गर्न नसकेको अध्यागमन स्रोतले बतायो। त्यस्तै कुवेत हिँडेकी इलामकी बबिता लिम्बु, रसुवाकी नेवाङ्ग्मो तितुङ र दाङकी लुग्नि कुमारी खड्का रहेका छन्। उनीहरु घरेलु कामदारका लागि हिँडेको भनिए पनि नेपाली राजदूतावास कवेतको डकुमेन्ट नभएको र भिसा र श्रम स्वीकृतिको कागजपत्रसमेत फरक भएको अध्यागमन स्रोतले बतायो। ओमान र माल्दिभ्स हिँडेका दुवै जनाले श्रम स्वीकृत पेस गर्न नसकेको स्रोतले बतायो।"
सूचनाको हक सम्बन्धी ऐन ल्याउँदै गण्डकी प्रदेश,"पोखरा : गण्डकी प्रदेश सरकारले सूचनाको हक सम्बन्धी कानुन ल्याउने भएको छ। कानुन, सञ्चार तथा प्रदेश सभा मामिला मन्त्री विन्दुकुमार थापाले आफ्नो ७ महिने अवधिमा गरेका कार्यप्रगतिबारे बताउन आइतबार आयोजना गरेको पत्रकार सम्मेलनमा उक्त जानकारी दिइएको हो। मन्त्री थापाले प्रदेश आमसञ्चार विधेयक प्रदेश सभाको विधायन समितिमा रहेको र त्यसमाथि सरोकारवालाको सुझाव लिइने प्रतिबद्धता व्यक्त गरे। उनले भने, फिर्ता लिने र पुनर्लेखन गर्ने भन्दा पनि आवश्यक बुँदामा संशोधन गरेर जान सकिन्छ। मन्त्री थापाले आउँदो अधिवेशनमै उक्त विधेयक अघि बढाइने पनि सुनाए। उक्त विधेयकका कतिपय बुँदामा पत्रकारहरुले आपत्ति जनाएका छन्। मन्त्रालयका सचिव धर्मराज कुइँकेलले प्रदेशमा पनि सूचनाको हकसम्बन्धी कानुन आवश्यक देखिएको हुँदा त्यससम्बन्धी ऐन ल्याउन मस्यौदा तयार पारिएको जानकारी दिए। सरोकारवालासँग छलफल गर्दैछौं, उनले भने। प्रदेश सरकार मातहतका कार्यालयहरुलाई सूचना प्रवाहमा उत्तरदायी बनाउने लगायत उद्देश्य सरकारले राखेको छ। सूचनाको हक सम्बन्धी संघीय ऐन छ। तर प्रदेशले ल्याउने त्यस्तै ऐनमा नयाँ र विशेष व्यवस्था हुने कुइँकेलले सुनाए। प्रदेशको ऐनले निजी क्षेत्रका संस्थाहरु, सामुदायिक संस्थाहरुलाई पनि उत्तरदायी बनाउने हेतु राख्ने उनले बताए। आमा समूह, टोल समिति, सामुदायिक विद्यालय, निजी क्षेत्रका संस्था (प्राइभेट कम्पनी होइन)ले पनि सार्वजनिक सरोकार र महत्वका सूचना उपलब्ध गराउनुपर्ने व्यवस्था गर्ने हो, उनले भने। विद्यालयमा शिक्षकको दरबन्दी कति छ, कुन शिक्षक विदामा छ भन्नेजस्ता सूचना पनि सार्वजनिक महत्वका भएको उदाहरणले उनले दिए। विद्यालयमा शिक्षक अनुपस्थित हुने हो भने पहिल्यै सूचना दिनुपर्ने हुन्छ। त्यस्ता लगायत सूचना पनि दिनुपर्छ भन्ने हो, उनले भने। कानुन, सञ्चार तथा प्रदेश सभा मन्त्री थापाले प्रदेश सभाको आउँदो अधिवेशनका लागि ४ वटा विधेयक तयार पारिएको जानकारी दिए। सूचनाको हक, सिँचाइ, खानेपानी र प्रदेशका केही कानुन संशोधन सम्बन्धी विधेयक सरकारले आउँदो अधिवेशनमा लैजाने तयारी गरेको हो। गण्डकी प्रदेश सभाको अधिवेशन गएको असोज ५ गते अन्त्य भएको थियो। संविधान अनुसार संसदका २ अधिवेशनबीचको समायावधि ६ महिनाभन्दा बेसी हुनु हुँदैन। तसर्थ चैत ५ अघि नै प्रदेश सभा अधिवेशन सरकारले डाक्नैपर्ने बाध्यता छ। प्रदेश कानुन पुनरावलोकन समितिले प्रदेश कानुनमा संशोधन गर्नुपर्ने विषयको पहिचान गरेको र केही प्रदेश ऐन संशोधन गर्ने विधेयकको प्रारम्भिक मस्यौदा तयार भइसकेको जानकारी मन्त्री थापाले दिए। सरोकारवालाको राय सुझाव समेटी गण्डकी प्रदेश सभाको आगामी अधिवेशनमा पेस गरिने, मन्त्रीले सार्वजनिक गरेको प्रगति विवरणमा छ। सूचना प्रविधि पार्कको पर्खाल निर्माणका लागि सम्झौता सम्पन्न भई कार्यारम्भ भएको पनि त्यस अवसरमा जानकारी दिइयो। सूचना प्रविधि पार्कको विस्तृत परियोजना प्रतिवेदन (डिपिआर) तयार गर्न कार्यसर्त स्वीकृत भएको र स्वीकृत कार्यसर्त बमोजिम लागत अनुमान तयार पारिएको तथा इओआइसम्बन्धी कागजात तयार भइरहेको प्रगति विवरणमा उल्लेख छ। प्रदेशभित्रका सरकारी निकायहरुको डाटा भण्डारण तथा सुरक्षणका लागि प्रदेश डाटा सेन्टरसर्भर खरिद गरी डाटा सेन्टर स्थापना तथा सञ्चालन गर्न जग्गाको भोगाधिकार प्राप्तिका लागि पोखरा उपत्यका नगर विकास समितिलाई अनुरोध गरिएको पनि प्रगति विवरणमा उल्लेख छ। सूचना प्रविधि पार्क निर्माण आयोजना तथा प्रदेश डाटा सेन्टर आयोजना लाई बहुवर्षीय आयोजनाको रुपमा वर्गीकरण गरिदिन प्रदेश नीति तथा योजना आयोग र अर्थ मन्त्रालय लाई पत्राचार गरिएको, विवरणमा उल्लेख छ, चेतनामूलक सूचना कार्यक्रम उत्पादन कार्य आरम्भ गरिएको, सञ्चार माध्यमहरुलाई लोक कल्याणकारी विज्ञापन प्रदान गर्न १७४ वटा सञ्चार माध्यमहरुलाई सूचीकृत गरी सम्झौता भइरहेको। प्रदेश सरकारका सरोकारवाला निकायहरुबाट लोक कल्याणकारी विज्ञापन संकलन भइरहेको। फोनिज गण्डकी प्रदेश मार्फत पत्रकारको पेसागत क्षमता अभिवृद्धि कार्यक्रम अन्तर्गत ३ वटा दुई दिवसीय कार्यक्रम सम्पन्न भएको र पत्रकार महासंघ प्रदेश समिति मार्फत कार्यान्वयन हुने गरी पत्रकारको क्षमता अभिवृद्धि कार्यक्रम पत्रकार महासंघ प्रदेश समितिको अवधारणापत्र अनुसार बाग्लुङ, पर्वत, म्याग्दी र नवलपुर गरी ४ जिल्लामा कार्यक्रम सम्पन्न भएको पनि प्रगति विवरणमा छ। मन्त्रालयले सार्वजनिक गरेको प्रगति विवरण अनुसार पत्रकार महासंघको भवन निर्माणका लागि पूर्वाधार विकास कार्यालय, लमजुङ र गोरखालाई अख्तियारी प्रदान गरिएको छ। २०७८ साउनदेखि हालसम्म ३ वटा नीति, ४ वटा विधेयक, ६ वटा कार्यविधि, ५ वटा गठन आदेश, २ वटा निर्देशिका र १ वटा अनुसूची हेरफेर गर्न सहमति प्रदान गरिएको जानकारी गराइएको छ।"
मोटरसाइकल दुर्घटनामा दुई जनाको मृत्यु,ढल्केवर: धनुषामा जीप र मोटरसाइकल ठोक्किदा दुई जनाको मृत्यु भएको छ। पूर्वपश्चिम लोकमार्गअन्तर्गत धनुषाधाम नगरपालिका९ धारापानीमा टाटा सुमो र मोटरसाइकल ठोक्किएको इलाका प्रहरी कार्यालय ढल्केवरले जनाएको छ। दुर्घटनामा परेर मोटरसाइकलमा सवार १७ वर्षीय महेशकुमार सहनी र २४ वर्षीय मनिष विश्वकर्माको मृत्यु भएको प्रहरी निरीक्षक प्रदीप सुवेदीले जानकारी दिए। उनका अनुसार सोमबार दिउँसो २ बजे पूर्वबाट पश्चिमतर्फ आइरहेको मे१ज ३०१८ नम्बरको टाटा सुमो र विपरीत दिशाबाट जाँदै गरेको प्रदेश २०२००१ प ८३४६ नम्बरको मोटरसाइकल ठोक्किएर दुर्घटना हुँदा मोटरसाइकलमा सवार दुवै जना गम्भीर घाइते भएका थिए। घाइते दुबै जनालाई उपचारका लागि जनकपुरधामस्थित प्रादेशिक अस्पतालमा पठाइएकोमा उपचारको क्रममा दुवै जनाको मृत्यु भएको प्रहरी निरीक्षक सुवेदीले जनाए।
रुपन्देहीमा बालबालिका अपहरण : उद्दार गर्ने प्रहरी टोली पुरस्कृत,"भैरहवा : रुपन्देहीको सैनामैना नगरपालिका६ का अपहरित दुई बालबालिकाको सकुशल उद्दार र आरोपीलाई नियन्त्रणमा लिएको प्रहरी टोली पुरस्कृत भएको छ। राम्रालाई पुरस्कार, खराबलाई दण्डको नीती अन्र्तगत लुम्बिनी प्रदेश प्रहरी कार्यालयले अपरेशनमा खटिएका रुपन्देहीका एसपी डा मनोज कुमार केसी सहित १३ जना प्रहरीलाई नगद पुरस्कार सहित पुरस्कृत गरेको हो। नेपाल प्रहरीले उत्कृष्ट काम गर्ने प्रहरीलाई पुरस्कार र प्रहरी आचारणविरुद्ध काम गर्नेलाई कारवाही गर्दै आएको छ। प्रहरीका अनुसार गत बिहिवार (फागुन ५ गते) सैनामैना नगरपालिका६ का १२ वर्षीय प्रशिद्द दाहाल र ९ वर्षीया प्रसन्न दाहाललाई सैनामैना नगरपालिका५ का ३५ वर्षीय उनकै फूपाज खेम बहादुर पौडेलले अपहरण गरेका थिए। पारिवारिक रिसिबीका कारण भतिजाभतिजीलाई फूपाजुले अपहरण गरेको प्राराम्भिक अनुसन्धानबाट खुलेको रुपन्देहीका एसपी डा मनोज कुमार केसीले बताए। झापाको इप्रका अनारमनीको सहयोगमा प्रहरीले शुक्रवार बिर्तामोडबाट बालबालिकाहरुलाई सकुशल उद्दार र पौडेललाई नियन्त्रणमा लिएको थियो। लुम्बिनी प्रदेश प्रहरी कार्यालयले उत्कृष्ट कार्य गरेको भन्दै प्रहरी प्रमुख एसपी केसी, इप्रका बुटवलका डिएसपी ठग बहादुर केसी, इप्रका रन्यौराका इन्सपेक्टर जिवन लामिछाने, जिल्ला प्रहरी कार्यालय रुपन्देहीका अनुसन्धान अधिकृत इन्सपेक्टर भाष्कर चन्द, इन्सपेक्टर बाबुराम बस्नेत, सई बेगम खनाल, असई मिलन जीसी, मनिष थापा, राजकुरमा विक, हवल्दार बिर बहादुर खड्का क्षेत्री, कृष्ण बहादुर कार्की, रामसकल अहिर र जवान सागर गोदार पुरस्कृत गरेको प्रहरीले जनाएको छ।"
लोक सेवाअन्तर्गतका तोकिएका परीक्षा स्थगित,काठमाडौंः लोकसेवा आयोगका निर्धारित परीक्षा अनिश्चितकालका लागि स्थगित भएका छन्। सर्वोच्च अदालतबाट गत २६ माघको आदेश कार्यान्वयनको सिलसिलामा तोकिएका परीक्षा स्थगित भएको लोकसेवा आयोगले जनाएको छ। आगामी फागुन १३ गते २०७९ बैशाख १ सम्म शाखा अधिकृत वा सो सरह (प्राविधिक) का परीक्षा तोकिएको थियो। त्यस्तै २०७९ बैशाख २ देखि १४ सम्म स्वास्थ्य सेवातर्फ सातौं र आठौं तहको परीक्षा तोकिएको थियो। आयोगका अनुसार फागुन २८ मा संयुक्त र एकीकृत सेवातर्फ नायब सुब्बा वा सो सरह(अप्राविधिक)को प्रथम चरण र २०७९ बैशाख ५ देखि बैशाख ९ सम्म द्वितीय चरणको परीक्षा तालिका तोकिएको थियो।
"बैतडी दुर्घटना: थप एक जनाको मृत्यु, मृत्यु संख्या चार पुग्यो","धनगढीः बैतडीमा विद्यार्थी बोकेको टिपर दुर्घटना हुँदा चार जनाको मृत्यु भएको छ। घटनास्थलमै ४ जना र उपचारका लागि डडेल्धुरा अस्पताल लैजादै गरेका बेला एक जनाको बाटोमा मृत्यु भएको जिल्ला प्रहरी कार्यालय बैतडीले जनाएको छ। पाटन नगरपालिका३ हिरापुरस्थित भित्रि सडक खण्डमा सोमबार अपराह्न टिपर दुर्घटना भएको जिल्ला प्रहरी कार्यालय बैतडीले जनाएको छ। दुर्घटनामा परि पाटन नपाका ४५ वर्षीय जनकराज पन्त, १२ वर्षीय ज्ञानी विष्ट र १७ वर्षीय ललिता अवस्थीको घटनास्थलमै मृत्यु भएको हो। त्यस्तै गम्भीर घाइते पाटन नगरपालिका ३ का १२ वर्षका राजेश प्रसाद पन्तको डडेल्धुरा अस्पताल लैजाने क्रममा बाटोमा मृत्यु भएको इलाका प्रहरी कार्यालय पाटनका इन्चार्ज प्रहरी निरीक्षक राजेश शाहीले जानकारी दिए। उनका अनुसार दुर्घटनामा ६ जना घाइते भएका छन्। घाइते पाटन नपा ३ का २० वर्षका सन्दीप विष्ट (गम्भीर), सोही ठाउँका १२ वर्षका सुनील भट्ट (मध्यम घाइते), १२ वर्षका अमित विष्ट र सुदीप पन्त सामान्य घाइते प्रहरीले जनाएको छ। घाइतेलाई डडेल्धुरा अस्पतालमा भर्ना गरिएको छ। प्रहरी प्रमुख डीएसपी दर्शन खड्काले पाटन नगरपालिका३, डबरा भन्ने स्थानमा बा३ख ४८७९ नम्बरको टिप्पर दुर्घटना भएको बताए। गाउँको बनबाट काठ बोक्नका लागि जान लागेको टिप्परमा स्थानीय सिगास माविका विद्यार्थी र बाटोका केही पैदल यात्री चढेका थिए। दसरथ चन्द राजमार्गको खोडपे बजारबाट ८ किलोमिटर पाटनतर्फ दर्घटना भएको हो। यो डोजरले गाउँ जान काटेको, कच्ची सडक हो। टिपरमा करिब २५ जना विद्यार्थी चढेर घर फर्किँदै गरेको अवस्थामा दुर्घटना भएको हो। प्रहरीले, मोडमा कटिङ नपुगेपछि ब्याक गरेको टिपर दुर्घटना भएको जनाएको छ। चालक भने फरार छन्। घटनास्थलमा इलाका प्रहरी कार्यालय पाटन र खोडपेको प्रहरी टोली परिचालन गरि उद्धार गरिएको थियो।"
पश्चिमी न्यून चापीय प्रणालीको प्रभाव : कहाँकहाँ हुँदैछ वर्षा र हिमपात ?,"काठमाडौं : नेपालमा पश्चिमी न्यून चापीय प्रणालीको प्रभाव रहेको जल तथा मौसम विज्ञान विभागले जनाएको छ। सोमबार बिहान मौसम पूर्वानुमान महाशाखाले जारी गरेको बुलेटिनमा आगामी तीन दिन केहि स्थानमा मेघ गर्जनचट्याङ्गसहित वर्षाको सम्भावना रहेको उल्लेख छ। सोमबार दिउँसो देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ। महाशाखाका अनुसार देशको पहाडी भूभागको केहि स्थानहरुमा मेघ गर्जनचट्याङ्गसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका केही स्थानहरुमा हल्का हिमपातको सम्भावना रहेको छ। राती देशको पहाडी भूभागमा आंशिक देखि सामान्य बदली रही बाँकी भूभागमा मौसम सामान्यतया सफा रहनेछ। प्रदेश १, बागमती प्रदेश तथा गण्डकी प्रदेशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। बिहान र बेलुकीको समयमा चिसो रहने हुनाले चिसोबाट बच्न र देशको पहाडी भूभागको केही स्थानहरुमा मेघ गर्जनचट्याङ्गसहित हल्का वर्षाको सम्भावना रहेकोले जोगिन आवश्यक सतर्कता अपनाउन महाशाखाले अनुरोध गरेको छ। मंगलबार दिउँसो देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। देशको उच्च पहाडी तथा हिमाली भूभागका एक वा दुई स्थानहरुमा हल्का हिमपातको सम्भावना रहेको बुलेटिनमा उल्लेख छ। राती सुदूरपश्चिम प्रदेश तथा कर्णाली प्रदेशका पहाडी भूभागका केहि स्थानहरुमा मेघ गर्जनचट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका केहि स्थानहरुमा हल्का हिमपातको सम्भावना रहेको छ। बुधबार सुदूरपश्चिम प्रदेश, कर्णाली प्रदेश, लुम्बिनी प्रदेश तथा गण्डकी प्रदेशका पहाडी भूभागका केहि स्थानहरुमा मेघ गर्जनचट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका केहि स्थानहरुमा हल्का हिमपातको सम्भावना रहेको छ।"
"सोलुखुम्बु तेस्रो पटक हिमपात, जनजीवन प्रभावित","सोलुखुम्बु : सोलुखुम्बुको सदरमुकाम सल्लेरीसहितका क्षेत्रमा तेस्रो पटक हिमपात भएको छ । जिल्लाको सदरमुकाम सल्लेरीसहित माथिल्लो क्षेत्रमा आइतबार राती हिमपात भएको हो । जिल्लाको सदरमुकाम आसपासका क्षेत्रहरू सल्लेरी, फाप्लु, पत्ताले, पिकेडाडा,रातनागि डाडा, खोरिया, रोशि, तामाखानी, लोदिङ, बेनी, जुनबेसीलगायतका स्थानहरू सेताम्मे बनेको स्थानीयले बताएका छन् । यस्तै, उच्च हिमाली क्षेत्र खुम्बुको लुक्ला, नाम्चे, खुम्जुङ लगायतका क्षेत्रमा शनिबार साझँबाट नै हिमपात सुरु भएको नागरिक उड्ययन प्राधिकरण लुक्लाका प्रमुख द्वारीका अछामीले जानकारी दिए । हिमपातपछि चिसो बढेको महसुश गरिएकको छ भने जनजीवन प्रभावित बनेको स्थानीयले बताएका छन् । सोलुखुम्बुमा यसअघि पहिलो पटक पुस १३ गते र दोस्रो पटक माघ २० मा हिमपात भएको थियो । पुस १३ गते सामान्य हिमपात भएपनि माघ २० गते भने भारी हिमपात भएको थियो ।"
मुस्ताङको होटलमा मृत भेटिए अमेरिकन नागरिक,"जोमसोम : मुस्ताङमा भिसा अवधि सकिएर लुकिछिपी बस्दै आएका ५१ वर्षीय अमेरिकन नागरिक जेवई एल पेरीको आइतबार साँझ मृत्यु भएको छ ।उनको वारागुङ मुक्तिक्षेत्र४ कागबेनीस्थित होटल रेड हाउसमा कोठामा सुतिरहेको अवस्थामा मृत्यु भएको जिल्ला प्रहरी कार्यालय मुस्ताङले जनाएको छ । अमेरिका स्थित क्यालिफोर्नियाका नागरिक जेवई एल पेरीको पार्सपोर्ट नम्बर ५२२४५१२७० रहेको छ । उनी सन् २०१९ को नोभेम्बर ५ तारिखमा १५ दिनको भिसा अनुमती लिएर नेपाल प्रवेश गरेका थिए । हेर्दा सामान्य नागरिक जस्ता देखिने उनले ४ पटकसम्म नेपालमा बस्न भिसा अवधि नविकरण गर्दै आइरहेका थिए ।उनले सुरुवाती भिसा अवधि सकिएपछि क्रमशः ४५ दिन ,१८ दिन र अन्तिममा ६० दिनको भिसा अवधि थप गरेको प्रहरी अनुसन्धानबाट पुष्टि भएको छ । थपिएको अन्तिम भिसा अवधि म्याद पनि सन् २०२० को मार्च १८ मा सकिएको थियो । उनले ४ पटकमा ४ महिना १३ दिनको भिसा अनुमती लिएर नेपालमा बस्दै आएका थिए ।त्यसपछि उनले भिसा अवधि थप नगरी लुकीछिपी नेपाल बस्दै आइरहेको खुलेको छ । अमेरिकन नागरिक जेवई एल पेरी सन् २०२१ को डिसेम्बर १० तारिखमा मुस्ताङ प्रवेश गरेको जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले जानकारी दिए । उनी २ महिना ११ दिन मुस्ताङमा बसेका प्रहरी निरीक्षक अधिकारीले बताए ।प्रहरीका अनुसार मुस्ताङ प्रवेश गरेका अेमेरिकन नागरिक जेवई एल पेरी सन् २०२१ डिसेम्बर १५ तारिखमा मुस्ताङको घरपझोङ३ पुथाङ एयरपोर्ट स्थित एक्याप चेक पोष्टमा इन्ट्री भएको पाइएको छ । त्यसपछि उनी वारागुङ मुक्तिक्षेत्र आसपास बस्दै आईरहेका थिए । तर उनी उपल्लो मुस्ताङ प्रवेश नगरेको बताइएको छ । उपल्लो मुस्ताङ जान विदेशी नागरिकलाई अध्यागमन विभागबाट ५ सय डलर रोयल्टी तिर्नुपर्ने हुन्छ । अमेरिकन नागरिक जेवई एल पेरी पटकपटक भिसा अवधि थप्दै र भिसा अवधि सकिएर पनि किन नेपालमा लुकीछिपी बस्दै आए भन्ने रहस्य खुल्न सकेको छैन ।उनी एक्लै लामो समयदेखि नेपाल बस्दै आइरहेको पाइएको छ । पर्यटनकर्मी त्रिपल पी गुरुङले सञ्चालन गरेको कागबेनीस्थित होटल रेड हाउसमा कोठाको दैनिक ५ सय रुपैयाँ तिर्ने गरी बस्दै आइरहेको होटलका कर्मचारी रमेश श्रेष्ठले जानकारी दिए ।होटलमा बस्ने तर खाना भने आफैले पकाएर खाने गर्दैआइरहेका अमेरिकन नागरिक जेवई एल पेरीले एक महिनादेखि होटलमा कोठाको भाडा समेत नबुझाएको होटल कर्मचारी श्रेष्ठको भनाइ छ । अमेरिकन नागरिक जेवई एल पेरी कोठामा सुतिरहेको अवस्थामा मृत्य भएपछि होटलका कर्मचारीले प्रहरीलाई खबर गरेका थिए ।प्रहरीका अनुसार उनको शव जिल्ला अस्पतालमा शव गृहमा राखिएको छ । प्रहरी निरीक्षक आशिष अधिकारीले घटनाबारे अनुसन्धान भइरहेको जानकारी दिए । उनका अनुसार विदेशी नागरिक मृत्यु भएको सूचना प्रहरी प्रधान कार्यालयको वैदेशिक महाशाखामार्फत काठमाडौंस्थित अमेरिकन दूतावासलाई आवश्यक कानुनी प्रक्रियाका लागि पत्राचार गर्न अनुरोध गरिएको छ ।"
एमसीसीको विरोधमा विप्लव विद्यार्थी संगठन सडकमा,"उदयपुर : पेट्रोलियम पदार्थको मुल्य बृद्धी र एमसीसीको सम्झौता खारेजीको माग गर्दै आन्दोलनमा उत्रिएको अनेरास्ववियु क्रान्तिकारीले सोमबार सदरमुकाम गाईघाटमा प्रर्दशन गरेको छ। नेत्रविक्रम चन्द नेतृत्वको नेपाल कम्युनिस्ट पार्टीको भातृ सगंठन अनेरास्ववियुले सदरमुकाम गाइघाट र जिल्लाका सबै क्याम्पस अगाडि विरोध प्रर्दशन जारी राखेका हुन्। सदरमुकामस्थित त्रियुगा जनता बहुमुखी क्याम्पस मोतिगडाबाट निस्किएका विद्यार्थी सँगठनले टेम्पुचौकमा टायर बालेर प्रर्दशन गरको हो। सदरमुकाम गाईघाटमा निरन्तर प्रर्दशन उत्रिएको विद्यार्थी संगठनले वढ्दो महंगी नियन्त्रण गर, दिनहुँजसो बढ्दै गएको पेट्रोलियम पदार्थको मुल्यवृद्धी र राष्ट्रघाती एमसीसी खारेजी लगायतको माग गरेका छन्। उनीहरुले एमसीसी अमेरिकाको स्वार्थसँग जोडिएकोले खारेजी गर्नुपर्ने विद्यार्थी नेताहरुले बताएका छन्। उनीहरुले अनावश्यक विदेशी हस्तक्षेप र चलखेलले मुलुक कमजोर बन्ने भएकाले त्यस्ता राष्ट्रघाति सम्झौता नगर्न चेतावनी दिएका छन्। उनीहरुले संसदमा पेस भएको एमसिसी खारेज नगरे जस्तोसुकै मुल्य चुकाउन पनि तयार रहेको बताए। उनीहरुले देउवा नेतृत्वको सरकार मुलुकलाई अस्थिरता र युद्धको रणभूमि बनाउन उद्धत देखिएकाले त्यसविरुद्ध शसक्त प्रतिवाद गर्न आग्रह गरेका छन्।"
इसेवाबाट बोनस पाइन्छ भन्दै ठगी गर्ने दुईजना पक्राउ,"काठमाडौं : ठगी गरेको अभियोगमा दुईजनालाई प्रहरीले पक्राउ गरेको छ। रौतहट माधवनारायण नगरपालिका२ घर भई पर्सा वीरगञ्ज बस्ने सुभम साह र बारा महागढिमाई नगरपालिका१० घर भई पर्सा वीरगञ्ज बस्ने सर्फराज आलमलाई आइतबार दिउँसो प्रहरीले पक्राउ गरेको छ । ईसेवाले बोनस बाँड्दैछ, आफ्नै सेवामा ५० हजार रकम जम्मा गरेमा २ हजार ५ सय रुपैयाँ बोनस पाइन्छ भनी ९८२९४०२०४९ नम्बरबाट इसेवाको कर्मचारी बोलेकोलगायतका विभिन्न कुराहरू गरी विश्वासमा पारी इसेवा आइडीको ओटिपी प्राप्त गरेपछि बैंक खातामा समेत पहुँच बनाइ ७ लाख २७ हजार ३ सय ४८ रुपैयाँ ठगी गरेको भन्ने सूचानाको आधारमा महानगरीय अपराध महाशाखा मिनभवनबाट खटिएको प्रहरीले जिल्ला प्रहरी कार्यालय पर्सासँगको समन्वयमा उनीहरूलाई पक्राउ गरेको हो । ठगी गरेको उक्त रकमले टिकटकमा बिक्रीका लागि राखिएको आइफोन १३ प्रो म्याक्स १ लाख ९० हजारमा किन्ने सहमति गरी उनीहरूले पीडितको खाताबाट सिधै मोबाइल बिक्रेताको खातामा रकम रकमान्तर गरेको र सो मोबाइल वीरगंजबाट पाउने गरी पठाउन लगाएको बुझिएको छ । यसैगरी उनीहरूले ठगीको रकम विभिन्न सामान किन्न अन्य व्यक्तिहरुका खातामा समेत पठाएको पाइएको छ । उनीहरूलाई थप अनुसन्धानका लागि महानगरीय प्रहरी परिसर काठमाडौंमा पठाइएको छ ।"
देउता रिसाउने डरले महिनावारी हुँदा स्कुल जाँदैनन शिक्षिका,"बाजुरा : बडिमालिका नगरपालिका ८ मा रहेको श्री जनप्रकाश आधारभूत विद्यालय रतुडामा महिनावारी हुँदा शिक्षिका विद्यालय नजाने गरेको पाइएको छ ।स्थानीयका अनुसार रतुडामा रहेको विद्यालय देउताको ओहोर दोहोर गर्ने मुख्य बाटोमा रहेकाले महिनावारी भएको समयमा देवता रिसाउने भन्दै विद्यालय नजाने गरेको शिक्षिका नीरा बिष्ट बताइन्। कक्षा ३ सम्म सञ्चालनमा रहेको विद्यालयमा २ जना शिक्षिका र १ जना शिक्षक गरी ३ जना छन् । दुबैजना शिक्षिका महिनावारी हुँदा पाँच दिनसम्म विद्यालय जाँदैनन्। महिनामा दुईजना शिक्षिका दश दिन विद्यालय आउँदैनन् भने महिनावारीकै कारण वर्षमा १ सय २० दिन अनुपस्थित हुने गरेका छन् । शिक्षिका नियमित स्कुल नआएपछि बालबालिकाको पढाइै नै प्रभावित हुने गरेको गोरख बहादुर अयडीले बताए । शिक्षिका नीरा बिष्टले महिनावारी भएको समय विद्यालय अनुपस्थित हुने गरेको स्वीकार गरिन्। उनले भनिन्,' स्थानीय महिला कोही पनि यो ठाउँमा आउँदैनन् । यो ठाउँ देवतको थली हो महिनावारी भएको समय आए अनिष्ट हुन्छ भन्छन्।' आफूलाई पनि डर लागेर नआउने गरेको नीराले बताइन् । बडिमालिका नगरपालिकाकी उपप्रमुख कबिता बिष्टले यो विषय विगतदेखि नै छलफलमा रहेकाले देवताका धामी पुजारी ,स्थानीय र महिला सबैलाई सामूहिकरुपमा राखेर यसको समाधान खोज्नु पर्ने उनले बताइन् । स्थानीय महिला तथा शिक्षिकाहरुले पनि आउने आँट नगरेको उपप्रमुख बिष्टले बताइन् । अब चाँडै सामूहिक छलफलका माध्यमबाट समस्याको समाधान गर्नतर्फ लाग्ने उपप्रमुख बिष्टले बताइन् । आइतबार बडिमालिका नगरपालिकाकी उपप्रमुखको संयोजगत्वमा अनुगमनका क्रममा महिनावारी भएको समयमा शिक्षिका विद्यालयमा अनुपस्थिति हुने गरेको पाइएको हो । फागुन २४ गते अन्तराष्ट्रिय नारी दिवसको दिन बडिमालिका नगरपालिका ८ लाई छाउपडी गोठमुक्त वडा घोषणा गर्ने उद्देश्यका साथ अनुगमा टोली गएको उपप्रमुख बिष्टले बताइन् । प्रत्येक वर्ष विभिन्न कार्यक्रम गरेर मनाउने गरेको भएपनि यो वर्ष नारी हिंसा, स्वास्थ्य र अन्धविश्वासका रुपमा रहेको छाउपडी प्रथा छाउगोठ मुक्त वडा घोषणसँगै अन्य कार्यक्रम मनाउने सोचका साथ काम थालिएको उपप्रमुख बिष्टले बताइन् । यो भन्दा पहिला बडिमालिका नगरपालिकाका ३, ४, ५, ६ र ९ वडा छाउगोठ मुक्त घोषण गरी सकेका छन, भने बाकी १, २, ७ र ८ घोषणको अन्त्तिम तयारीमा रहेको बिष्टले बताइन् ।"
"सुनचाँदीको मूल्य घट्यो, कतिमा हुँदैछ खरिदबिक्री","काठमाडौं : सोमबार सुनको मूल्य प्रतितोला ४०० रुपैयाँले घटेको छ । नेपाल सुन चाँदी व्यवसायी महासंघका अनुसार यसदिन छापावाल सुन प्रतितोला ४०० रुपैयाँले घटेर ९६ हजार २०० रुपैयाँ कायम भएको छ । यसैगरी, तेजावी सुनको मूल्य तोलाको ९५ हजार ७०० रुपैयाँमा किचबेच भइरहेको छ। यसअघि, आइतबार छापावाल सुन तोलाको ९६ हजार ६०० रुपैयाँमा कारोबार भएको थियो । यस्तै चाँदीको मूल्य पनि प्रतितोला ५ रुपैयाँले घटेर १३०० रुपैयाँ कायम भएको छ । आइतबार चाँदी तोलाको १३ सय ५ रुपैयाँमा कारोबार भएको थियो।"
"नेपाल बार एसोसिएसनको निर्वाचन कार्यक्रम सार्वजनिक, ३५ वटा मतदान केन्द्र तोकियो","काठमाडौं : नेपाल बार एसोसिएसनको चैत १९ गते हुने चुनावका लागि निर्वाचन कार्यक्रम सार्वजनिक भएको छ । चुनावबाट एकजना अध्यक्ष, ८ जना उपाध्यक्ष, १ जना कोषाध्यक्ष, एक जना महासचिव र १४ जना सदस्य निर्वाचित हुनेछन् । निर्वाचनका लागि देशभर ३५ स्थान तोकेको छ। निर्वाचन समितिका अनुसार चुनावका लागि फागुन १० गते मतदाता नामावली प्रकाशन गरिनेछ। यस्तै मतदाता नामावलीमा दावीविरोध फागुन १३ गते २ बजेदेखि बेलुका ४ बजेसम्म तोकिएको छ। यस्तै अन्तिम नामावली फागुन २० गतेका लागि तोकिएको छ। फागुन २३ मा उम्मेदवारी दर्ताको समय तोकिएको छ । फागुन २५ गते अन्तिम नामावली प्रकाशित गरेर चैत १९ गते बिहान ८ देखि अपरान्ह ४ बजेसम्म मतदान हुनेछ ।"
ग्रिनलाइनका सञ्चालक अमित अग्रवाल पक्राउ,"काठमाडौंः ग्रिनलाइन सेन्टर प्रालिका सञ्चालक अमित अग्रवाललाई प्रहरीले प्रक्राउ गरेको छ । बैंकिङ कसुरको मुद्दामा मदिरा स्टोर ग्रिनलाइन सेन्टर प्रालिका सञ्चालक अग्रवाललाई पक्राउ गरेको महानगरीय प्रहरी परीसर काठमाडौंका प्रवक्ता एसपी दिनेश मैनालीले अन्नपूर्णलाई जानकारी दिए । उनले भने, चेक बाउन्सको उजुरीका आधारमा पक्राउ गरिएको हो । थप अनुसन्धान भइरहेको छ । शनिबार पक्राउ परेका अग्नवाललाई आइतबारदेखि चार दिन म्याद थपेर अनुसन्धान भइरहेको छ।"
अघि बढ्यो बेतन कर्णाली जलविद्युत आयोजनाको काम,"सुर्खेत : बेतन कर्णाली जलविद्युत आयोजना निर्माणका लागि पक्रिया अगाडि बढेको छ। कर्णाली प्रदेशकै गौरवको आयोजनाको रुपमा लिइएको यो आयोजना निर्माणका लागि पूर्वतयारी धमाधम अगाडि बढेको हो। विस्तृत अध्ययन प्रतिवेदन तयार भएसँगै आयोजनाले निर्माण पूर्वका तयारी थालेको छ। चारसय ३९ मेगावाट क्षमताको अर्धजलासययुक्त यो आयोजना निर्माणका लागि पूर्वतयारीको काम अगाडि बढेको बेतन कर्णाली सञ्चयकर्ता हाइड्रोपावर कम्पनी लिमिटेडका प्रवन्ध निर्देशक दीपक रौनियारले बताए। सुर्खेतको चौकुने गाउँपालिकादेखि अछामको ढकारी गाउँपालिकासम्म समेट्ने यो आयोजनाले आउँदो आर्थिक वर्षदेखि निर्माणको सुरु गर्ने उद्देश्यले हाल पूर्वतयारीका काम जारी राखेको हो। त्यसैका लागि हाल आयोजना स्थलसम्म सडक, क्याम्पहाउस तथा अडिट टनेल निर्माण र विद्युत विस्तार लगायतका काम भइरहेका छन्। अछाम खण्डबाट आयोजनास्थलमा पुग्न सडक निर्माणको काम सम्पन्न भइसकेको छ। सुर्खेत खण्डमा भने अहिले आयोजना स्थलसम्म सडक निर्माणको काम चलिरहेको छ। सुर्खेतको चौकुने गाउँपालिकाको गुटुबाट बाँधस्थलसम्म १४ किलोमिटर सडकको ट्याक खन्न थालिएको हो। त्यस्तै आयोजनास्थलमा विद्युत विस्तारको प्रक्रिया पनि सुरु भएको छ। कैलालीको सुगरखालदेखि ३३ केभिए विद्युत प्रसारण लाइन विस्तारको काम अगाडि बढेको हो। सुगरखालबाट आयोजना स्थल करिव ३० किलोमिटर टाढा पर्छ। निर्माणपूर्व तीन मिटर व्यास र ७० मिटर लम्बाइका दुई तथा एकसय र दुईसय मिटर लम्बाइका एकएक गरी चार वटा अडिट टनेल तथा बेशिकक्याम्प हाउस निर्माण थालिएका छन्। यो आयोजना सञ्चालन गर्न सन् २०१७ अक्टोबरदेखि नेपाल विद्युत प्राधिकरणको स्वामित्वमा रहेको इन्जिनीयरिङ कम्पनी लिमिटेडले अध्ययन सुरु गरेको थियो। दुई महिना अघिमात्रै आयोजनाको विस्तृत अध्ययन सकिएको हो। योसँगै आयोजनास्थल, अतिक्रमित हुने क्षेत्र र लागत अनुमान पनि टुंगो लागेको छ। यो आयोजनाका लागि कर्णाली नदीमा एक सय ४० मिटर अग्लो बाँध बाँधेर सुरुङमार्फत विद्युतगृहमा पानी पुर्याइने छ। यसको जलासयमा एक करोड २५ लाख घनमिटर पानी सञ्चय गर्न सकिने छ। यसरी जम्मा भएको पानी ६६ किलोमिटर लामो हेडरेस टनेल र तीन सय ४५ मिटर लामो पेनस्टल पाइपबाट टर्वाइनमा खसालिने छ। आयोजना निर्माण थालिएको पाँच वर्षभित्र सम्पन्न गरिसक्ने लक्ष्य छ। यस्तै आयोजनाले शेयर संरचनाको पनि टुंगो लगाएको छ। जसअनुसार अब आयोजनाको प्रभावित क्षेत्रका स्थानीयले १० प्रतिशत शेयर पाउने छन्। आयोजनाबाट सुर्खेतको चौकुने गाउँपालिका६, पञ्चपुरी नगरपालिकाको वडा नं ७ र अछामको ढकारी गाउँपालिकाको वडा नं ६ र तुर्माखाँद गाउँपालिकाका वडा नं ३, ४ र ५ वडाका बासिन्दा प्रभावित हुनेछन्। आयोजनाले जग्गा अधिग्रहण प्रक्रिया पनि सुरु गरेको छ। आयोजना सञ्चालन हुँदा सुर्खेत र अछामको झण्डै २२ हजार दुई सय ९४ रोपनी जग्गा अधिग्रहणमा पर्नेछ। अछाम र सुर्खेतमा जग्गा अधिग्रहण सुरु भएको छ बेतन कर्णाली सञ्चयकर्ता हाइड्रोपावर कम्पनी लिमिटेडका प्रवन्ध निर्देशक दीपक रौनियारले भने, चालु आर्थिक वर्षभित्रै अधिग्रहणको काम सकिन्छ। यो आयोजना सम्पन्न गर्न ८८ अर्ब बजेट लाग्ने अनुमान छ। तर अहिलेसम्म लगानीको सुनिश्चिता भने छैन। यहीकारण आयोजना प्रबद्र्धकले लगानी सुनिश्चितताको पहल सुरु गरेको छ। आयोजना सञ्चालनका लागि झण्डै ६५ प्रतिशत ऋण लिनुपर्ने छ। तर कर्मचारी सञ्चय कोषसँग आयोजनाका लागि सात अर्ब बजेट मात्रै सुनिश्चित भएको छ। तर बाँकी रकम आयोजना सुरु हुनुअघि नै सुनिश्चितता गर्नुपर्ने हुन्छ। यही प्रबर्दक कम्पनीले आयोजनाको लागि रकम सुनिश्चितताको पहल सुरु गरेको हो। आयोजनामा ग्लोवल आइएमई बैंकको नेतृत्वमा नेपाल पूर्वाधार विकास बैंक र सनराइज बैंकले चासो देखाएका छन्।"
क्रसबोर्डर प्रदूषण भयानक,"काठमाडौं : सन् २०२० नोभेम्बर। पहिलो साता। काठमाडौंको हावा अत्यधिक प्रदूषित भयो। कारण थियो, भारतमा धान र गहुँ काटेपछिको ठोसामा आगो लगाउँदाको धुवाँ काठमाडौं आइपुग्नु। भर्खरै सम्पन्न एक अध्ययनले सो कुरा प्रमाणित गरेको छ। यसबारे अमेरिकाको युटा स्टेट विश्वविद्यालय र त्रिभुवन विश्वविद्यालयले संयुत रूपमा अध्ययन गरेको हो। क्रसबोर्डर प्रदूषण कति भयानक छ भन्ने सन्देश उत अध्ययनले दिएको विज्ञहरू बताउँछन्। अत्यधिक मात्रामा औद्योगिक क्षेत्र तथा कृषिबाट प्रदूषण बढेको बताउँछन्, अध्ययनमा संलग्न त्रिवि जल तथा मौसन विज्ञान केन्द्रीय विभागका सहप्राध्यापक विनोद पोखरेल। नोभेम्बरको घटनालाई केन्द्रित गरी अध्ययन गरिएको थियो। अरू बेला हुने प्रदूषण नेपालको आफ्नै समस्या हुथ्यो। तर, त्यतिबेला भारतबाट आएको धुवाँले काठमाडौंको अवस्था नाजुक बनेको थियो, पोखरेलले भने, पञ्जाव र हरियाणामा धान र गहँु काटेपछिको ठोसामा आगो लगाउँदा काठमाडांैमा धुवाँ आइपुग्यो। पोखरेलका अनुसार धुवाँलाई भारतबाट काठमाडौं आइपुग्न २३ लागेको थियो। तर, सधैं यहाँसम्म आउँछ भन्ने हुँदैन। उचित वातावरण मिले मात्र त्यहाँको प्रदूषण काठमाडौं उपत्यकामा छिर्न सक्छ। दक्षिणपश्चिमबाट आएको उक्त प्रदूषण उपत्यकामा धेरै दिनसम्म बस्यो। तर, केकति कारणले प्रदूषण बढेको भन्नेबारे अध्ययन भने गरिएको थिएन। प्रदूषण निकै घातक भएकाले अध्ययन अघि बढाइएको पोखरेलको भनाइ छ। उनका अनुसार यस्ता समस्या सधैं काठमाडौंमा मात्र्रै नहुन सक्छ। तराईका जिल्लाहरू क्रसबोर्डर प्रदूषणको मारमा छन्। त्यसैले यस्ता विषयलाई समयमै वार्तामा ल्याउन अध्ययन गरिएको पोखरेलले बताए। अध्ययनका क्रममा स्याटेलाइटबाट लिइएको डाटा प्रयोग गरिएको थियो। जहाँ पञ्जाव र हरियाणा क्षेत्रमा हजारौं ठाउँमा किसानले आगो बालेको देखिएको पोखरेलले बताए। आगो बाल्नुको विकल्प भारतले नखोजेको र दीर्घकालीन समाधानमा चासो नगएको उनको गुनासो छ। तर, वन तथा वातावरण मन्त्रालयका प्रवता मेघनाथ काफ्लेले क्रसबोर्र्डरको धेरै विषयमा भारतसँग छलफल हुँदै आएको बताए। बाघ र गैंडा, नदी, प्रतिबन्धित वनस्पति, जडीबुटीको व्यापारका विषयमा विभिन्न चरणमा छलफल चलेको छ, काफ्लले भने, तर भारतमा पराल बाल्दा हाम्रोमा प्रदूषण बढ्छ भन्ने विषयमा प्रत्यक्ष हिसाबमा कुनै बैठकमा कुरा उठेजस्तो लाग्दैन। वायु प्रदूषण अनेकौं रोग तथा मृत्युको कारण बनेको छ। सन् २०१७ मा प्रकाशित नेचर जर्नल मा अध्येताहरूले वायु प्रदूषणले ३४५ मिलियनमध्ये १२ प्रतिशत मानिसको अकालमा मृत्यु हुँदै आएको देखाएको छ। वन तथा वातावरण मन्त्रालयले यसै वर्ष प्रकाशित गरेको जलवायु संकटासन्नता तथा जोखिम विश्लेषण र अनुकूलनका उपाय पहिचान रिपोर्टमा नेपालमा पनि आगलागीका घटना बढेको देखाएको छ। जलवायु परिवर्तनले आगलागी बढेको र यसले प्रदूषण बढ्ने आँकलन गरेको छ। समयसमयमा क्रसबोर्डर प्रदूषण न्यूनीकरणका सवालमा कुरा नउठेको भने होइन। दक्षिण एसियन मुलुकमा भइरहेको क्रसबोर्डर प्रदूषणका विषयमा सम्मलेन नै भएको थियो। सम्मेलनमा बंगलादेश, भुटान, भारत, इरान, माल्दिभ्स, नेपाल, श्रीलंकाले सहभागी थिए। सन् १९९८ मा पहिलोपटक भएको सम्मेलनले माले घोषणापत्र जारी गर्दै प्रदूषण न्यूनीकरणको काम गर्ने सहमति जनायो। माले घोषणापत्र मा सबै मुलुकका प्रमुखहरूले हस्ताक्षरसमेत गरेका थिए। माले घोषणापत्र भए पनि फलोअप नभएकोमा गुनासो गर्छन्, वातावरणविद् भूषण तुलाधर। सार्कका वातावरणमन्त्रीहरूले दिल्लीमा बैठक बसेर पनि यस विषयमा काम गर्ने सहमति जनाएका थिए, तुलाधरले भने, सबै देशका प्रमुखहरूले प्रदूषण रोक्ने सहमति गरे पनि फलोअप भएको छैन। त्यस्तै, क्रसबोर्डर प्रदुषणको विषयमा अन्तर्राष्ट्रिय एकीकृत पर्वतीय विकास केन्द्र (इसिमोड) ले केही मात्रामा काम गरेको उनले बताए।"
गुहेश्वरीमा अनधिकृत संरचना,"काठमाडौं : पशुपति संरक्षित स्मारक क्षेत्रभित्र अनधिकृत संरचना बनेकोमा पुरातत्व विभागको विशेष ध्यानाकर्षण भएको छ। विभागले अघिल्लो साता पत्राचार गर्दै निर्माण स्थगन गरी केकसो गर्न लागिएको हो विभागलाई जानकारी गराउन पत्रमा उल्लेख गरेको छ। सम्पदा संरक्षणमा चासो राख्ने एक स्थानीयले विभागको पत्रलाई वास्ता नगरी हतारहतारमा संरचना सम्पन्न गरेको भन्दै आक्रोस पोखे। वडाले रातारात काम सकाएको उनको आरोप छ। उनका अनुसार संरक्षित क्षेत्रमा वडाले पानी ट्यांकी बनाएको हो। पुरातात्विक महत्व बोकेको ठाउँमा आफ्नो स्वार्थका लागि मनपरी गरे, आक्रोसित भावमा उनले भने यसरी पुरातात्विक महत्व बोकेको विषय मास्दै जाने हो भने पछि के बाँकी रहला ? गुहेश्वरीको बागमतीतर्फको प्राङ्गणमा वडाले कुनै समन्वय नगरी संरचना बनाएको भन्दै विभागले पत्र काटेको थियो। विभागले नियमित स्थलगत भ्रमणका क्रममा संरचना निर्माणबारे जानकारी पाएको बताएको छ। त्यसैगरी विश्व सम्पदा स्थलको संवेदनशीलताका कारण विशेष ध्यानाकर्षण भएको पनि जनाएको छ।"
"हङकङमा अधिकांश नेपाली कोरोना संक्रमीत, अस्पतालमा बिरामीको चाप","हङकङ : कोरोना संक्रमणको नयाँ भेरियन्ट ओमिक्रोनले हङकङमा आतंक श्रृजना गरेको छ। पाँचौ वेभकोरुपमा फैलिएको भाईरस आयतित हुँदै समुदायमा चाँडो फैलिएको हो। अन्य समयभन्दा यो पटकको भाईरस संक्रमणको वेभमा हङकङेली नेपालीहरु अधिकांशमा कोरोना देखिएको छ भने धेरैजना संक्रमणको शंकामा छन्। अत्याधिक चिसो बढेकाले पनि शरिरमा समस्या भएको बताईन्छ तर घरमै र्यापिड टेस्ट गर्दा अधिकांशलाई संक्रमण देखिएको हो। काम गर्ने स्थलहरुमासमेत कोरोना संक्रमण देखिएपछि सुरक्षा क्षेत्र, निर्माण क्षेत्र, होटल रेष्टुरेन्ट र अफिसमा काम गर्ने कर्मचारीहरुलाई प्रत्येक हप्ता अनिवार्यरुपमा पिसिआर जाँच गर्न भनिएको छ। पिसिआरमा कोरोना नेगेटिभ देखिएको रिपार्ट देखाएपछि मात्र काममा प्रवेश पाईने नियम बनाईएको छ। कतिपय कम्पनीहरु केही समयका लागि बन्दसमेत भएका छन्। अनिवार्य पिसिआर रिपोर्ट लागू भएसँगै स्थानीय पिसिआर प्वाईन्टहरुमा अत्याधिक भिड बढेको छ। फ्रि र २४० हङकङ डलर तिरेर दुवैप्रकारका पिसिआर गर्नका लागि कम्तिमा पनि २ देखि ३ घण्टा लाईनमा पालो पर्खनुपर्ने भएको छ। २४ घण्टाभित्रमा रिपोर्ट आउँनु पर्नेमा जाँच गर्नेको संख्या अत्याधिक भएकाले पैसा तिरेमा अलिक छिटो नत्र कम्तिमा ३ दिन पर्खनुपर्ने भएको छ। पिसिआर रिपोर्टबिना काममा प्रवेश नपाईने हुनाले र रिपोर्ट पनि समयमा नआएकाले गार्हो भएको नेपालीहरु बताउँछन्। ७ वर्षअघि हङकङ आएका धरानका राजभक्त राई भन्छन् '३ घण्टा भयो पिसिआरको लाईनमा बसेको पालो आएको छैन। कम्पनीले हरेक ४ दिनमा नयाँ पिसिआर रिपार्ट देखाउँनु भन्छ, के गर्ने होला? परिवारका सबै सदस्यमा घरमै र्यापिट टेस्ट गर्दा पोजिटिभ देखिएको छ। ' काम गर्नेपर्ने, बाहिर हिड्नै पर्ने बाध्यता र बिवसताको जडमा कोरोना त्रासले हङकङेली नेपालीहरुको जनजीवन अस्तब्यस्त बनेको हो।"
दलको प्रयोगशाला बन्यो त्रिवि,"काठमाडौं : त्रिभुवन विश्वविद्यालयमा पछिल्लो २ सय दिनदेखि विभिन्न विभाग तथा कार्यालयमा ताला लगाइएको छ। कहिले विद्यार्थी संगठन, कहिले प्राध्यापकको मागको सन्दर्भमा, कहिले अस्थायी वा करार शिक्षकका नाममा त्रिवि ठप्प प्रायः छ। कर्मचारीहरू आउँछन्, हाजिर गरेर फर्किन्छन्। त्रिविमा देखिएका यस्ता समस्याबारे आइतबार छलफल भयो। कार्यक्रममा प्राध्यापकहरू विद्यार्थीसँग डराउनुपर्ने अवस्था छ। कहिले क्वाटरमै आएर कुटपिट, कहिले विश्वविद्यालय परिसरमै कालोमोसो दल्छन्। यस्तो वातावरणमा सिक्ने र सिकाउने अवस्था कसरी बन्छ ?, प्राध्यापक विनोद जोशीले प्रश्न गरे। त्यस्तै, कार्यक्रममा सहभागी प्रोखड्क केसीले विश्वविद्यालयलाई राजनीतिक दलले सधैं आफ्नो फाइदाका लागि प्रयोग गरेको बताए। उनले भने, राजनीतिक दलको स्वार्थपूर्ति गर्ने प्रयोगशाला बनिरह्यो, हाम्रो विश्वविद्यालय। राजनीतिक दलको सिफारिसमा नियुक्ति, सरुवा बढुवा गरिने पुरानो सिस्टम हटाउन नसक्दा संकटमुक्त हुन नसकेको उनको दाबी थियो। यसलाई ज्ञानको उत्पादन हुने पवित्र थलोका रूपमा राख्न जरुरी छ। त्रिविका उपकुलपति धर्मकान्त बाँस्कोटाले त्रिविमा अवान्छित कार्य नरोकिएकाले सार्वजनिक रूपमै अपिल गर्नुपरेको बताए। टेलिफोन संवादमार्फत कार्यक्रममा उपस्थिति जनाएका बाँस्कोटाले त्रिविमा समस्या अहिले मात्रै हैन करारका कर्मचारी स्वतः स्थायी गर्ने पुरानो सिस्टमले अहिलेसम्म समस्या भएको बताए। उनले भने, बिना प्रतिस्पर्धा अस्थायी कर्मचारीलाई स्थायी गर्ने प्रक्रिया गलत हो। अनसन बसेकै आधारमा स्थायी हुनुपर्छ भन्ने मागलाई कसरी जायज ठान्ने ? यस्ता गतिविधिले त्रिविमा अपराधिक मानसिकता भएका व्यक्तिको पनि हाबी भएकाले सुरक्षाको चुनौती बढ्दै गएको उनले बताए। यस्तै, प्रोफेसर त्रिरत्न मानन्धरले त्रिविको भीमकाय स्वरूप नै समस्याको जड भएको जानकारी दिए। त्रिविअन्तर्गत देशभर ६० बढी आंगिक क्याम्पस, १ हजार बढी सम्बन्धन प्राप्त क्याम्पस भएकोले पनि समस्या जटिल भएको हो। उनी भन्छन्, विश्वविद्यालयलाई संघीय बनाउनुपर्छ र रिमोडल गर्न जरुरी छ। देश बिर्गान खोज्नेले उक्त देशको शिक्षालाई आक्रमण गर्छ भन्दै अर्का प्रोफेसर राजकुमार पोखरेलले त्रिविमा २०४७ देखि नै समस्या सुरु भएको बताए। त्रिवि सुधारको विषय दुईपक्षीय वार्ताबाट मात्रै समस्या समाधान हुन्छ। त्यस्तै, प्राध्यापक डम्बर चेम्जोङले नेपालमा उच्च शिक्षा र विश्वविद्यालयको विषयमा बुझाइ नै नभएको बताए। त्रिविका समस्या राजनीतिक रूपमा मात्रै नभई प्राज्ञिक रूपमा खोजिनुपर्ने बताउँछन्, अर्का प्रोफेसर सन्तोष परियार। अघिल्लो वर्ष त्रिवि परिसरमै गम्भीर रूपमा कुटिएका प्राध्यापक प्रेम चलाउनेले विद्यार्थी होउन् या प्रोफेसर विश्वविद्यालयमा अपराधिक गलत भएको बताउँछन्। यता, अस्थायी शिक्षकका तर्फबाट आफूहरूले गरेको आन्दोलन समान ज्यालाको लागि भएको प्रस्ट पार्दे प्राफेसर राजेन्द्र आर्चायले त्रिवि सुधार हुनुपर्नेमा आफूहरूको जोड रहेको बताए। उनले भने, हामीले परीक्षा दिँदैनौ भनेका छैनौं, स्वतः स्थायी गर्न पनि भनेका छैनौं। समान काम गरेपछि समान ज्याला पाउनुपर्छ भन्ने हाम्रा माग हो।"
नीति कथा : खुसीको सूत्र,"एकजना प्राध्यापक कक्षामा पढाइरहेका थिए। सबै विद्यार्थीले उनको कुरा चासोका साथ सुनिरहेका थिए। सोधेका प्रश्नको जवाफ पनि दिइहाल्थे। तर ती विद्यार्थीमध्ये एकजना चुपचाप बसिरहेका हुन्थे। प्राध्यापकले पहिलो दिनमै उसलाई नोटिस गरे, तर केही भनेनन्। ४५ दिनसम्म यस्तो व्यवहारमा परिवर्तन भएन। त्यसपछि प्राध्यापकले त्यो विद्यार्थीलाई आफ्नो क्याबिनमा बोलाएर सोधे, तिमी सधैं दुःखी भएको देख्छु। कक्षामा एक्लै चुपचाप बस्छौं। पढाइमा पनि ध्यान दिँदैनौं, कुरो के हो ? तिमीलाई केही समस्या छ कि ? सर, त्यो। विद्यार्थीले अलिकति संकोचका साथ भन्यो, मेरो विगतमा केही भएको छ, जसका कारण म चिन्तित छु। मैले के गर्ने मेसै पाएको छैन। प्राध्यापक असल व्यक्ति थिए। उनले साँझ त्यो विद्यार्थीलाई घरमा बोलाए। साँझ विद्यार्थी प्राध्यापकको घर पुगे। उनलाई भित्र बोलाएर बस्न भने। प्राध्यापक आफैं भान्सामा गएर सर्बत बन(ाउन थाले। जानाजानी सर्बतमा बढी नुन राखे। त्यसपछि एक गिलास विद्यार्थीलाई दिएर भने, यो लिऊ। विद्यार्थीले गिलास हातमा लिएर चुस्की लिनेबित्तिकै नुनको स्वादले मुख अनौठो बनाए। यो देखेर प्राध्यापकले सोधे, के भयो ? सर्बत मन पर्दैन ? होइन सर, मनपर्छ तर नुन अलि धेरै भएछ, उसले भयो। प्राध्यापकले नखाई फाल्न भने। तर, उसले मानेन र भन्यो, हैन सर, नुन मात्रै बढी भएको हो। यदि तपाईंले चिनी थप्नुभयो भने, स्वाद राम्रो हुनेछ। यो सुनेर प्राध्यापक गम्भीर भए र भने, तिमीले सही भन्यांै। अब यो पनि बुझ। सर्बत तिम्रो जीवन हो। यसमा धेरै नुन घोल्नु तिम्रो विगतको खराब अनुभव हो। जसरी यहाँबाट नुन निकाल्न सकिँदैन, त्यसैगरी ती नराम्रा अनुभवहरूलाई जीवनबाट अलग गर्न सकिँदैन। ती पनि जीवनका एक हिस्सा हुन्। तर चिनी घोलाएर स्वाद परिवर्तन गर्ने तरिका हो। त्यसैगरी नराम्रा अनुभवहरू बिर्सन जीवनमा मिठास मिसाउनुपर्छ, हैन र ? त्यसैले म तिमीलाई आफ्नो जीवनमा मिठास थप्न चाहन्छु। विद्यार्थीले प्राध्यापकको कुरा बुझे र विगतबाट विचलित नहुने निर्णय गरे। नैतिक शिक्षा : जीवनमा अक्सर हामी विगतका नराम्रा क्षण र अनुभवहरू सम्झेर दुःखी भइरहन्छौं। भविष्य बिगार्छौं। जे भयो त्यसलाई सच्याउन सकिँदैन। तर यसलाई बिर्सन सकिन्छ र तिनीहरूलाई बिर्सन तपाईंले नयाँ मीठा सम्झनाहरू बनाउन सक्नुहुन्छ। जीवनमा मीठो र खुसीका पलहरू ल्याउन सक्नुहुन्छ। तब मात्र जीवनमा मिठास आउँछ।"
