शीर्षक,विवरण
कैलालीमा पाँच सय बेडको आईसोलेशनको तयारी,"धनगढी : दोस्रो भेरियन्टको कोरोनाले सुदूरपश्चिमका अस्पतालहरु भरिएपछि, कैलालीमा पाँच सय शैयाको आईसोलेशन बनाउने तयारी थालिएको छ। कैलालीको गेटामा निर्माण भइरहेको मेडिकल कलेजको भवन नवनिर्मित भवनमा ५ सय शैयाको आईसोलेशनको तयारी सुरु गरिएको कैलालीका प्रमुख जिल्ला अधिकारी खगेन्द्र प्रसाद रिजालले जानकारी दिए। संघीय सरकारले वाणिज्य तथा आपुर्तिमन्त्री लेखराज भट्टलाई सुदूरपश्चिमको महामारीका फोकल पर्सन तोकेपछि, सोमबारदेखि नै आईसोलेशनका लागि तयारी थालिएको हो। मन्त्री लेखराज भट्ट सोमबार बिहान धनगढी आएका छन। उनले गेटा मेडिकल कलेजको नवनिर्मित भवनको निरीक्षण गरी त्यहाँ तुरुन्तै पाँच सय शैयाको आईसोलेशन सेन्टर स्थापना गरिने बताए। जिल्ला कोभीड संकट व्यवस्थापन समिति (डीसिसिएमसी) को मातहत रहने गरी पाँच सय शैयाको आईसोलेशन निर्माण हुन लागेको हो। गेटा मेडिकल कलेजमा तीन सय शैयाको अस्पताल र कलेज भवनको निर्माण अन्तिम चरणमा छ। त्यहाँ खानेपानी र विद्युतको आपुर्ति गर्ने बित्तिकै त्यसलाई आईसोलेशनका रुपमा सञ्चालनमा ल्याउन सकिने देखेर सरकारले मेडिकल कलेजको भवन रोजेको हो। कैलालीको गोदावरी नगरपालिकामा पर्ने उक्त मेडिकल कलेजमा स्थापना हुने आईसोलेशनको व्यवस्थापनको जिम्मा धनगढी उपमहानगरपालिका र गोदावरी नगरपालिकालाई दिइनेछ। त्यहाँको सबै ब्यवस्थापन धनगढी र गोदावरीले गर्ने गरी छलफल भएको छ, दुबै स्थानीय तहका मेयर सापहरु पनि त्यसका लागि तयार छन्, सोमबारको छलफलमा उनीहरुले युद्धस्तरमा काममा खटिने जनाएका छन् वाणिज्य तथा आपुर्ति मन्त्रीका स्वकीय सचिव हितेश ओझाले भने। मन्त्री भट्टले नेपाल विद्युत प्राधिकरणका प्रमुखलाई सोमबार बोलाएर त्यहाँ तुरुन्त विद्युत आपुर्तिका लागि निर्देशन दिए। खानेपानी लागि पनि नजिकै पुगेको अत्तरिया खानपानीको पाइपलाइन जोडिने भएको छ। आईसोलेशन सेन्टरका लागि चाहिने आईसीयु, भेन्टीलेटर, शैयाहरु, अक्सिजन जस्ता सामाग्रीको तुरुन्त सप्लाईका लागि एक्सन टीम बनाएर काम गरिने स्वकिय सचिव ओझाले बताए। मंगलबारसम्म यी सबै उपकरणको ईष्टीमेट आउँछ, त्यसमध्ये नेपालमा उपलब्ध भएका र बाहिरबाट मगाउने उपकरणहरुका बारेमा पनि पहल हुन्छ ओझाले भने। मन्त्री लेखराज भट्टले संघीय अर्थमन्त्री, शिक्षा तथा प्रविधि मन्त्री र स्वास्थ्य तथा जनसंख्या मन्त्रीसँग यसबारेमा छलफल भइसकेको बताए। शिक्षा मन्त्रालयले डीसिसिएमसीलाई आईसोलेशन अवधिका लागि मेडिकल कलेजको भवन प्रयोग गर्ने स्वकृति दिई सकेकोछ।स्वास्थ्य मन्त्रालयले आईसोलेशनमा चाहिने चिकित्सकहरुको व्यवस्थापन गर्छ, त्यहाँका लागि छुट्टै स्वास्थ्यकर्मीको टीम हुन्छ, स्टाप नर्ससहितका प्यारामेडिक स्टापका लागि गोदावरी नगरपालिका र धनगढी उपममहानगरपालिकाले करार सेवामा लिने गरी तयारी गरेका छन् मन्त्री भट्टले भने। कैलालीको गेटा मेडिकल कलेजमा छलफलमा वाणिज्य तथा आपुर्ति मन्त्रीसहित स्थानीय तह, प्रशासन र सुरक्षा निकायका पदाधिकारी। भारतमा कोरोनाको दोस्रो भेरियन्ट फैलिएसँगै सुदूरपश्चिममा पनि कोरोनाको संक्रमण तीब्र रुपमा फैलिएको छ। हरेक दिन अनुपातमा अढाईतीन सय जनामा कोरोना पोजेटिभ देखिरहेको छ। सुदूरपश्चिममा सोमबारसम्म पीसिआर प्रविधि र एन्टीजेनबाट परीक्षण गरिएका झण्डै चार हजार सक्रिय संक्रमित छन्। सोमबारसम्म कोरोनाका कारण सुदूरपश्चिममा १२४ जनाको मृत्यु भइसकेको छ। आइतबार बेलुकीसम्म सुदूरपश्चिमका विभिन्न अस्पतालमा ३८१ जना भर्ना भएका छन। अहिले सेती प्रादेशीक अस्पताल, महाकाली अस्पताल, टीकापुर, डडेल्धुरा अस्पतालसहित प्रदेशभरीका जिल्ला अस्पतालहरुमा बिरामीहरुको चाप बढी छ। त्यहाँको जनशक्ति, उपलब्ध साधनस्रोतले बिरामीहरुले सहज रुपमा उपचार पाइरहेका छैनन्। सबैजसो अस्पतालमा अक्सिजनको अभाव भएको छ। सेती प्रादेशीक अस्पताल र महाकाली अस्पतालमा महामारीबाहेकको बेला सामान्य अवस्थामा धान्ने मात्रै अक्सिजन प्लान्ट छन्। ती दुबै प्लान्टले अहिलको महामारीमा बढेको विरामीको चाप धानी रहेको छैन्। ह्युमानिटि फाउन्डेशनको अक्सिजन सहयोग सुदूरपश्चिममा सरकारी अस्पतालबाहेक अक्सिजनको एक मात्रै प्लान्ट छ। अहिले प्रदेशभरीका अस्पतालहरुमा कोरोनाका बिरामी भरिएकाले अक्सिजनको अत्यधिक माग छ। होम आईसोलेशनमा बसेका ब्यक्तिहरुले त झन अक्सिजन नै पाइरहेका छैनन्। अस्पतालहरुमा पनि अक्सिजन सकिएर बिरामीहरुले ज्यान गुमाउनुपर्ने अवस्था आएको छ। यही बेलामा धनगढीको मानवसेवामा कार्यरत ह्युमीनिटी फाउन्डेशनले सेती प्रादेशीक अस्पताललाई एक सय थान अक्सिजन सिलेन्डर विरतण गरेको छ। प्रदेश ५ को नेपालगञ्जमा भरेर फाउन्डेशनले अस्पतालाई अक्जिन दिएको हो। फाउन्डेशनले महाकाली अस्पताललाई ४०, डडेल्धुरा अस्पताललाई १० सिलेन्डर दिन लागेको बताएको छ। भेरी अञ्चल अस्पतालमा पनि विरामीको थेगीनसक्नु भीडभाड भएपछि त्यहाँबाट पनि अक्सिन सप्लाईमा समस्या आएको छ। तर वाणिज्य तथा आपुर्ति मन्त्री लेखराज भट्टले, नेपालगञ्जका प्रमुख जिल्ला अधिकारीलाई सुदूरपश्चिमका लागि दैनिक ढाई देखि तीनसय सिलेन्डर अक्सिजनको कोटा निर्धारण अनुरोध गरिएको बताए। सुदूरपश्चिममा अहिले दैनिक पाँच सय सिलेन्डर अक्सिजनको खपत छ। नेपालगञ्जबाट दैनिक ढाईसय देखि तीन सय सिलेन्डर अक्सिजन आएपनि बिरामीको चाप बढिरहेकाले त्यो दैनिक जसो कम परिरहेको छ।"
१४ वर्षीया बालिकालाई युवाको समूहले पेट्रोल छर्किएर आगो लगायो !,बाजुरा: बाजुराको त्रिवेणी नगरपालिका९ मलालगाउँमा १४ वर्षीया बालिकालाई तीन युवाहरुको समूहले पेट्रोल छर्किएर आगो लगाइ घाइते बनाएको छ । घटनापछि तीनै जना युवाहरु फरार रहेको प्रहरीले जनाएको छ । सोही नगरपालिका८ कालापानीका सुमन गिरीसहित तीन जनाले बैशाख १९ गते राति ती बालिकामाथि पेट्रोल छर्किएर आगो लगाएको प्रहरीको अनुसन्धानबाट खुलेको छ । आगो लगाउने क्रममा बालिकाको शरीरका कपडा जलेका छन् भने उनी घाइते भएकी छन् । त्रिवेणी नगरपालिका८ पन्तालीकी पीडित बालिकाको अहिले जिल्ला अस्पताल बाजुरा ल्याइ उपचार गरिएको छ । जिल्ला प्रहरी कार्यालय बाजुराका प्रमुख प्रहरी नायब उपरीक्षक मदनजीत महराका अनुसार आगो लागेर बालिका सख्त घाइते भएकी छन् । साथै घटनापछि फरार युवाहरुलाई प्रहरीले खोजी जारी रहेको बताइएको छ । राति गाउँमा बिहे हेर्न गएको समयमा बालिकालाई पेट्रोल छर्की आगो लगाएको प्रहरीको अनुसन्धानबाट खुलेको छ । गिरीसहित तीनैजनालाई पक्राउ गरी मुलुकी अपराध संहिता १९२ को कअनुसार मुद्दा चलाउने पनि प्रहरी प्रमुख महराले बताए ।
स्याङ्जामा मंगलबारदेखि १० दिन निषेधाज्ञा,"स्याङ्जा : स्याङजामा कोरोना संक्रमितको संख्या ह्वात्तै बढेपछि प्रशासन कार्यालय स्याङजाले मंगलबारदेखि लागू हुनेगरी जिल्लाभर निषेधाज्ञा जारी गरेको छ। प्रमुख जिल्ला अधिकारी दीपकराज नेपालले सूचना जारी गर्दै वैशाख २१ गते बिहान ६ बजेदेखि वैशाख ३१ गते मध्यराति १२ बजे सम्मका लागि निषेधाज्ञा जारी गर्ने जनाएका हुन्। कोरोना संक्रमितको संख्या ह्वात्तै बढेपछि जिल्ला संकट व्यवस्थापन केन्द्र र जिल्ला सुरक्षा समितिको बैठकले निषेधाज्ञा जारी गर्ने निर्णय गरेको प्रजिअ नेपालले जानकारी दिए। सङ्क्रामक रोग ऐन २०२० र स्थानीय प्रशासन ऐन २०२८ अनुरुप जिल्लाभर १० दिने निषेधाज्ञा जारी भएको हो। जिल्लामा निषेधाज्ञाका समयमा औषधि उपचार, खाद्य वस्तु तथा अत्यावश्यक वस्तु खरीद गर्न बाहेक अनावश्यक हिँडडुल गर्न नपाइने व्यवस्था छ। अत्यावश्यक खाद्यान्नलगायतका पसलहरु पसलहरु बिहान ५ देखि ११ बजेसम्म (६ घण्टा) दिनको एकपटक मात्र खोल्न पाइन्छन्। औषधि तथा औषधालय, एम्बुलेन्स, बिरामी बोकेका गाडी, खाद्य वस्तु, तरकारी, दूध, खानेपानी, पेट्रोलियम पदार्थ बोक्ने ट्याङ्कर, स्वास्थ्य सामग्री र अक्सिजन ढुवानी गर्ने साधन, शववाहन, फोहोर व्यवस्थापन गर्ने गाडी, पशुपक्षीका दाना बोक्ने गाडी, कृषि मल तथा बीउबिजन बोक्ने गाडी, औद्योगिक कच्चा पदार्थ र तयारी उत्पादन बोक्ने गाडी, स्वास्थ्यकर्मी, सञ्चारकर्मी, दूरसञ्चार, विद्युत्, इन्टरनेट सेवा प्रवाह गर्ने सवारी साधन तथा सुरक्षा निकायले प्रयोग गर्ने सवारी साधन र प्रशासनबाट अनुमति प्राप्त सवारी साधनलाई भने रोक लगाइएको छैन। मठ, मन्दिर तथा बिभिन्न धार्मिक कार्य वा विहेवारीमा २५ जना भन्दा बढी सहभागी हुन पाइने छैन। सहभागीले स्वास्थ्य सुरक्षा मापदण्ड अनिवार्य प्रयोग गर्नुपर्नेछ। आदेश उल्लंघन गर्नेलाई संक्रामक रोग ऐन २०२० तथा स्थानीय प्रशासन ऐन २०२८ बमोजिम कारवाही गर्ने समेत जनाइएको छ। यसअघि वालिङ, चापाकोट र गल्याङ् नगरपालिकाले स्वास्थ्य विपत घोषणा गर्दै पालिका बन्द गर्ने निर्णय गरिसकेका छन्। जिल्लामा आइतवार साँझसम्म २ सय १२ जनामा कोरोना संक्रमण पुष्टि भएको छ। ती मध्ये २१ जना सामान्य उपचारमा रहेको र १ सय ८८ होम आइसोलेन र ३ जना क्वारेन्टिनमा उपचारत छन् ।"
"अर्घाखाँचीमा कोरोनाबाट हालसम्म २५ को मृत्यु, १४ सय संक्रमित","सन्धिखर्क: अर्घाखाँचीमा कोरोनाभाइरसका कारण २५ जनाको मृत्यु भएको छ । सन्धिखर्क नगरपालिकामा ६ , शितगंगा नगरपालिकामा ६, भुमिकास्थान नगरपालिकामा ६, पाणिनि गाउँपालिकामा ३, मालारानी गाउँपालिकामा ३ र छत्रदेव गाउँपालिकामा १ जना गरी हालसम्म २५ जनाको मृत्यु भएको सहायक प्रमुख जिल्ला अधिकारी बिक्रम थापाले बताए । जिल्लामा हालसम्म एक हजार चार जना कोरोना संक्रमित भएकोमा ७ सय ९३ जना उपचारपछि निको भएर घर फर्किएका छन् । जिल्लाभर सक्रिय संक्रमितको संख्या १ सय ८६ रहेको प्रमुख जिल्ला अधिकारी विष्णु पौडेलले बताए । सन्धिखर्क नगरपालिकामा एक सय पाँच जना, भुमिकास्थान नगरपालिकामा २६, शितगंगा नगरपालिकामा १४, मालारानी गाउँपालिकामा १७, छत्रदेव गाउँपालिकामा १६ र पाणिनि गाउँपालिकामा ८ जना गरी एक सय ८६ जना सक्रिय संक्रमित छन् । यस्तै पछिल्लो २४ घण्टामा २ जनाको मृत्यु भएको छ भने ३० जना संक्रमित थपिएका छन् । कारोना संक्रमण तिब्र हुँदै गएपछि अर्घाखाँचीमा सोमबार रातिदेखि निषेधाज्ञा हुने भएको छ । जिल्ला प्रशासन कार्यालय परिसरमा बसेको सर्वपक्षीय बैठकले सोमबार राति १२ बजेदेखि लागु हुने गरी बैशाख ३१ गतेसम्म निषेधाज्ञा जारी गर्ने निर्णय गरेको हो । कोरोनाले हुने क्षति कम गर्न जिल्ला कोभिड संकट व्यवस्थापन केन्द्र र सर्वपक्षीय बैठकले निषेधाज्ञा जारी गर्ने निर्णय गरेको प्रमुख जिल्ला अधिकारी पौडेलले जानकारी दिए । अत्यावश्यक खाद्यान्न, दुध र तरकारी पसल बिहान ६ बजेदेखि ९ बजेसम्म दिनको एक पटक खुल्नेछन् । त्यस्तै अत्यावश्यक र पास जारी गरिएका सवारीसाधन बाहेक अन्य सवारी चल्न नदिने पनी बैठकले निर्णय गरेको छ ।"
संसद् सचिवालयले निकाल्यो प्रतिनिधिसभा अधिवेशन आह्वानको सूचना,"काठमाडौं : सङ्घीय संसद् सचिवालयले वैशाख २७ गते सोमबार दिउँसो १ बजे नयाँ बानेश्वरस्थित अन्तरराष्ट्रिय सम्मेलन केन्द्रमा आह्वान गरिएको अधिवेशनमा उपस्थितिका लागि प्रतिनिधिसभा सदस्यलाई अनुरोध गरेको छ। राष्ट्रपति विद्यादेवी भण्डारीले प्रधानमन्त्री केपी शर्मा ओलीले नेपालको संविधानअनुरुप आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठानेको जनाउँदै सोही प्रयोजनका लागि वैशाख २७ गते प्रतिनिधिसभाको अधिवेशन आह्वान गरेकी हुन्। प्रधानमन्त्री ओलीले नेपालको संविधानको धारा, १०० को उपधारा, ९१० बमोजिम आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक ठानेकाले अधिवेशन आह्वान गरिएको हो। प्रधानमन्त्रीले कुनै पनि बखत आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक वा उपयुक्त ठानेमा विश्वासको मतका लागि प्रतिनिधिसभासमक्ष प्रस्ताव राख्नसक्ने संवैधानिक व्यवस्था छ। राष्ट्रपतिबाट प्रतिनिधिसभाको अधिवेशन आह्वान भएकाले उक्त मिति, समय र स्थानमा प्रतिनिधिसभा सदस्यलाई उपस्थितिका लागि अनुरोध गरिएको सङ्घीय संसद् सचिवालयद्वारा आज जारी सूचनामा उल्लेख छ।"
साउनबाट श्रमिकको न्यूनतम पारिश्रमिक १५ हजार,"काठमाडौं : सरकारले साउन १ गतेदेखि कार्यान्वयन हुने गरी श्रमिकको न्यूनतम पारिश्रमिक निर्धारण गरेको छ। अब श्रमिकले १५ हजार पारिश्रमिक पाउने छन्। श्रम, रोजगार तथा सामाजिक सुरक्षा मन्त्रालयले श्रम ऐन २०७४ को दफा १०६ ले दिएको अधिकार प्रयोग गरी श्रमिकको न्यूनतम पारिश्रमिक बढाउने निर्णय गरेको हो। मन्त्रालयले सोमबार राजपत्रमा सूचना प्रकाशित गर्दै नयाँ पारिश्रमिक उल्लेख गरेको हो। अब श्रमिकले ९ हजार ३ सय ८५ रुपैयाँ आधारभूत र ५ हजार ५ सय १५ रुपैयाँ महंगी भत्ता गरी १५ हजार रुपैयाँ न्यूनतम पारिश्रमिक पाउनेछन्। त्यस्तै दैनिक ज्यालादारीको हकमा ३ सय ६१ रुपैयाँ आधारभूत र २ सय १६ रुपैयाँ महंगी भत्ता गरी ५ सय ७७ रुपैयाँ पारिश्रमिक निर्धारण गरिएको छ। प्रतिघण्टा काम गरेको श्रमिकले ७७ रुपैयाँ पाउने व्यवस्था गरिएको छ। राजपत्रमा उल्लेख गरिए अनुसार साउन १ गतेदेखि लागू हुने गरी निर्धारण भएको पारिश्रमिक चिया बगानका श्रमिकका लागि लागू हुने छैन। श्रमिकले पारिश्रमिकका अतिरिक्त योगदानमा आधारित सामाजिक सुरक्षा भत्ता, सञ्चय कोष र उपदानलगायतका अन्य सुविधा पनि पाउनेछन्। सरकारले तोकेको न्यूनतम पारिश्रमिकभन्दा कम तलब दिने गरी कुनै पनि रोजगारदाताले श्रमिकलाई काममा लगाउन पाउने छैनन्। श्रम विभागले न्यूनतम पारिश्रकिक कार्यान्वयन भए नभएको अनुगमन गर्छ। अन्तर्राष्ट्रिय श्रमिक दिवसका दिन प्रधानमन्त्री केपी शर्मा ओलीले श्रमिकको पारिश्रमिक बढाएर १५ हजार पुर्याउने घोषणा गरेका थिए। श्रमिकको न्यूनतम पारिश्रमिक बृद्धि गर्ने प्रधानमन्त्री ओलीको घोषणा (भिडियो)"
सेनालाई १ हजार शैयाको कोभिड अस्पताल बनाउन निर्देशन,काठमाडौं : प्रधानमन्त्री ओलीले काठमाडौंमा १ हजार शैयाको अस्थायी कोभिड अस्पताल बनाउन नेपाली सेनालाई निर्देशन दिएका छन्। सोमबार राष्ट्रका नाममा सम्बोधन गर्दै प्रधानमन्त्री ओलीले यस्तो बताएका हुन्। प्रधानमन्त्री ओलीले जनताको जीवनरक्षा सरकारको पहिलो प्राथमिकता रहेको बताए। उनले वीर अस्पतालको नयाँ भवन र नेपाली सेनाको त्रिचन्द्र मिलिट्री अस्पतालसहित काठमाडौं उपत्यका धेरै शैया भएका ठूला सरकारी र निजी अस्पताल कोभिड अस्पतालको रुपमा सञ्चालन गरिने समेत बताए। प्रधानमन्त्रीका अनुसार कुनै अस्पतालले शैया लुकाएको वा अक्सिजन लुकाएको थाहा पाए कडा कारबाही गरिनेछ। प्रधानमन्त्रीले सबै अस्पतालमा अक्सिजनको स्टक राखिने र यसमा कालोबजारी गर्ने वा लुकाउनेलाई कडा कारबाही गरिने समेत बताए। प्रधानमन्त्रीका अनुसार ठूला अस्पताल तथा मेडिकल कलेजमा अक्सिजन प्लान्टको स्थापना गरिनेछ। सञ्चालनमा नआएका अक्सिजन प्लान्टलाई शीघ्र मर्मत गरी सञ्चालनमा ल्याइनेछ।
"२४ घण्टामा थप ७ हजार ४४८ जनामा संक्रमण, ३७ को मृत्यु","काठमाडौं : नेपालमा कोरोना संक्रमण दर दिनप्रतिदिन बढ्दै गइरहेको छ। पछिल्लो २४ घण्टामा ७ हजार ४ सय ४८ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यो हालसम्मकै उच्च हो। १६ हजार ६५८ पीसीआर र ५१८ एन्टिजेन परीक्षणमा ७ हजार ४ सय ४८ जनामा कोरोना संक्रमण देखिएको हो। यो सहित नेपालमा कोरोनाबाट संक्रमित हुनेको संख्या ३ लाख ४३ हजार ४१८ पुगेको छ। यस्तै पछिल्लो २४ घण्टामा कोरोना संक्रमणबाट थप ३७ जनाको मृत्यु भएको छ। यो सहित कोरोनाबाट मृत्यु हुनेको संख्या ३३ सय ६२ पुगेको छ। मन्त्रालयका अनुसार २१२ जना क्वारेन्टाइन र ५४ हजार ४१ जना आइसोलेसनमा छन्। उपत्यकामा एकै दिन ३ हजार ६६६ कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार काठमाडौंमा २ हजार ९२२, भक्तपुरमा २२२ र ललितपुरमा ५२२ गरी ३ हजार ६६६ कोरोना संक्रमित थपिएका हुन्। आइतबार ७ हजार २११ जनामा कोरोना संक्रमण पुष्टि भएको थियो।"
स्पुतनिक भी खोप चीनमा उत्पादन गर्ने तयारी,"ताइपेई, ताइवान : रसियाले विकास गरेको कोरोनाभाइरस विरुद्धको स्पुतनिक भी खोपको माग अत्यधिक बढेपछि यसको उत्पादन चीनमा गर्ने तयारी शुरु गरिएको खोप उत्पादक रसियाले जनाएको छ। हालैका सप्ताहमा चिनियाँ खोप उत्पादक कम्पनीहरुसँग दुई करोड ६० लाख डोज खोप उत्पादन गर्ने बारेमा तीन वटा सम्झौता भइसकेको रसियाले घोषणा गरेको छ। यहाँबाट उत्पादित खोप दक्षिण अमेरिका, मध्यपूर्व र अफ्रिकामा आपूर्ति गरिने छ। यी क्षेत्रका धेरै मुलुकले रसियाली खोपको माग गरेका छन्। अमेरिकी र युरोपेली युनियनले भने आफ्नै मुलुकका खोप अभियानमा केन्द्रित गरेपछि रसियाले अन्य मुलुकका लागि खोप आपूर्तिलाई तिब्रता दिएको छ। विगतमा रसियाको खोपका बारेमा विभिन्न आशंका गरिए पनि सुप्रसिद्ध बेलायती मेडिकल जर्नल दी ल्यान्सेटमा प्रकाशित विवरणले स्पुतनिक भी खोप सुरक्षित रहेको र यसको प्रभावकारिता ९१ प्रतिशतको हाराहारीमा रहेको देखाएको छ। तैपनि, विज्ञहरुले रसियाले विश्वका विभिन्न मुलुकबाट आइरहेको मागलाई पूरा गर्न सक्नेमा आशंका व्यक्त गरेका छन्। दशौं लाख डोज आपूर्ति गर्ने घोषणा र प्रतिबद्धता जनाए पनि रसियाले त्यसको केही अंश मात्र आपूर्ति गरिरहेको छ। रसियाका सरकारी प्रवक्ता दिमित्री पेस्कोभले स्पुतनिक भी को मागलाई पूरा गर्न रसियासँग रहेका प्लान्ट पूरै सक्षम नरहेको बताए। उत्पादन वृद्धि गर्न रसियाको डाइरेक्ट इन्भेस्टमेन्ट फन्डले भारत, दक्षिण कोरिया, ब्राजिल, सर्बिया, टर्की, इटाली र अरु मुलुक समेतका अरु मुलुकका औषधि उत्पादक कम्पनीसँग सम्झौता गरिसकेको छ। तर बेलारुस र कजाकस्तान बाहेक अन्य प्लान्टबाट पर्याप्त खोप उत्पादन हुन सकेको छैन। लन्डनस्थित अनुसन्धान संस्था एयरफिनिटीको अनुमानमा रसियाले १०० भन्दा बढी मुलुकलाई ६३ करोड डोज स्पुतनिक भी खोप उपलब्ध गराउन सम्झौता गरेको जनाएको छ तर हालसम्म करिब एक करोड १५ लाख डोज मात्र निर्यात भएको छ। फन्डले अन्य मुलुकमा कति डोज खोप निर्यात भइसक्यो भन्ने खुलाएको छैन। गत अप्रिल २७ सम्ममा स्पुतनिक भी खोप करिब २ करोड ७० लाख डोज मात्र उत्पादन भएको अनुमान गरिएको छ। यसैबीच, फन्डले हुआलान बायोलोजिकल ब्याक्टेरिनसँगको साझेदारीमा १० करोड डोज तथा शेनझेन युआक्सिन जिन टेकबाट ६ करोड डोज उत्पादन गर्ने सम्झौता गरिसकेको जनाएको छ। टिबेट रोडिओला फर्मास्युटिकल्सले स्पुतनिक भी खोप उत्पादन र बिक्री गर्नेगरी रसियासँग ९० लाख अमेरिकी डलरमा सम्झौता गरेको गत नोभेम्बरमै घोषणा गरिएको थियो। राससएपी"
कोरोना संक्रमणबाट नेपाली सेनाका नायकको मृत्यु,दार्चुला : कोरोनाको संक्रमणका कारण दार्चुलाबाट आइतबार काठमाडौं लगिएका नेपाली सेनाका नायकको उपचारको क्रममा मृत्यु भएको छ। जिल्ला अस्पताल दार्चुलामा उपचार हुन नसकेपछि सिम्रिक हेलिकप्टरमार्फत काठमाडौं रिफर गरिएका नायकको मृत्यु भएको स्वास्थ्य कार्यालय दार्चुलाले जनाएको छ। नेपाली सेनामा कार्यरत दार्चुलाको ब्याँस गाउँपालिका घर भएका ४५ वर्षीय उनको मुत्यु भएको हो। वैशाख १५ गते जिल्ला अस्पतालमा उनमा गरिएको एन्टिजेन पोजेटिभ आएको थियो। अस्पतालकै आइसोलेशनमा रहेका उनको स्वास्थ्य अवस्था दिनदिनै बिग्रीदै गएपछि आइतबार रेफर गरिएको थियो। दार्चुलामा पछिल्ला दिनहरुमा कोरोनाका संक्रमतिहरु बढ्दै गएका छन्। आज मात्रै १९ जनाको रिपोर्ट पोजिटिभ आएको जिल्ला स्वास्थ्य कार्यालय दार्चुलाले जनाएको छ।
राष्ट्रपतिले गरिन् गण्डकी र सुदूरपश्चिमका प्रदेश प्रमुख पदमुक्त (विज्ञप्तिसहित),"काठमाडौं : राष्ट्रपति विद्यादेवी भण्डारीले गण्डकी र सुदूरपश्चिम प्रदेशका प्रदेश प्रमुखलाई पदमुक्त गरेकी छन्। सोमबारको मन्त्रिपरिषद बैठकको सिफारिसमा भण्डारीले प्रदेश प्रमुख अमिक शेरचन र सर्मीलाकुमारी पन्तलाई पदमुक्त गरेको राष्ट्रपति कार्यालयका प्रवक्ता रुपनारायण भट्टराईले जानकारी दिए। नेपालको संविधानको धारा १६५ को उपधारा (१) को खण्ड (ख) बमोजिम प्रदेश प्रमुखलाई पदमुक्त गरिएको राष्ट्रपति कार्यालयले जनाएको छ। शेरचन र त्रिपाठी दुबै जना माओवादी केन्द्रका पूर्वनेता हुन्। यस अगाडि मन्त्रिपरिषद्को सिफारिसमा राष्ट्रपति भण्डारीले प्रदेश २ का प्रदेश प्रमुख तिलक परियारलाई पदमुक्त गरी डा राजेश झा (अहिराज)लाई प्रदेश प्रमुख नियुक्त गरेकी थिइन्। सरकारले नियुक्त गरेका प्रदेश प्रमुख, को कस्ता ? प्रदेश २ को प्रदेश प्रमुखमा राजेश झा नियुक्त मन्त्रिपरिषद् बैठकले गण्डकी प्रदेशमा सीता पौडेल र सुदूरपश्चिम प्रदेश प्रमुखमा गंगाप्रसाद यादवलाई नियुक्तको सिफारिस गरेको छ।"
राजविराजमा परीक्षण गराएका ६९ जनामध्ये ४१ जना कोरोना पोजिटिभ,"राजविराज : पछिल्लो २४ घण्टामा सप्तरीमा १० महिलासहित थप ४१ जनामा कोरोना संक्रमण पुष्टि भएको छ । गजेन्द्रनारायण सिंह अस्पताल राजविराजको प्रयोगशालामा भएको ६९ जनाको पीसीआर परीक्षणमा १० महिला र ३१ पुरुष गरी ४१ जनाको पोजिटिभ आएको अस्पतालले जनाएको छ । जसमध्ये १३ जना राजविराजका छन् । राजविराज नगरपालिका१ का ३३ वर्षीय पुरुष, राजविराज३ का ३० र ३२ वर्षीय पुरुष, राजविराज ६ का २१, ४२ र ४५ वर्षीय पुरुष, ३२ वर्षीया महिला, राजविराज७ का २५ वर्षीया महिला, राजविराज ८ का २१, ४२, ५५ वर्षीय पुरुष, ४५ वर्षीया महिला, राजविराज ९ का ३० वर्षीय पुरुषमा संक्रमण पुष्टि भएको हो । यसैगरी कञ्चनरुप नगरपालिका२ की १४ र २८ वर्षीया महिला, ३४ र ५५ वर्षीय पुरुष, सप्तकोशी नगरपालिका१ का ३५ र ५५ वर्षीय पुरुष, बोदे बर्साइन नगरपालिका६ का ३२ वर्षीय पुरुष, बोदे बर्साइन४ का २९ वर्षीय पुरुष, डाक्नेश्वरी नगरपालिका७ की ३५ वर्षीया महिला, डाक्नेश्वरी९ का ७० वर्षीय पुरुष, डाक्नेश्वरी१० का ३३ वर्षीय पुरुषमा संक्रमण देखिएको छ । राजगढ गाउँपालिका३ की ७० वर्षीया महिला, रुपनी गाउँपालिका१ का रुपनी १ का २२, २८, २८ वर्षीय र रुपनी२ का ३० वर्षीय पुरुष, तिलाठी कोइलाडी गाउँपालिका१ का ३४ वर्षीया महिला, २७ र ४४ वर्षीय पुरुष, वडा नम्बर८ का २८ वर्षीय पुरुष, महादेवा गाउँपालिका३ का २४ र २५ वर्षीय पुरुष, महादेवा४ का ४०, ४० वर्षीया महिला र ४४ वर्षीय पुरुष संक्रमित भएका छन् । जिल्ला बाहिर सिरहाको लहान नगरपालिका३ का ३२ वर्षीय पुरुष, सिरहाकै कल्याणपुर४ का २२ वर्षीय पुरुष र धनुषाको मिथिला बिहारी६ का ३० वर्षीय पुरुषमा कोरोना संक्रमण पाइएको अस्पतालले जानकारी दिएको छ । योसहित हाल सप्तरीमा सक्रिय सङ्क्रमित सङ्ख्या १ सय ३२ जना पुगेको छ । संक्रमितमध्ये एक जना धरानस्थित बिपी कोइराला स्वास्थ्य विज्ञान प्रतिष्ठानमा उपचाररत छन् भने अन्य घरमै आइसोलेशनमा छन् । नयाँ संक्रमित दुईसहित हालसम्म सप्तरीमा ४३ जनाको कोरोनाका कारण मृत्यु भइसकेको जिल्ला स्वास्थ्य कार्यालयले जनाएको छ ।"
भारतमा कोरोना खोपको अभाव अझै केही महिना लम्बिने,"विश्वकै सबैभन्दा ठूलो खोप उत्पादक कम्पनी सीरम इन्स्टिट्यूट अफ इन्डियाका प्रमुखले कोभिड खोप अभाव हुनुमा भारत सरकार जिम्मेदार भएको बताएका छन्। आदर पूनावालाले बिटेनको पत्रिका द फाइनान्शल टाइम्ससँग भारत सरकारले आफ्नो कम्पनीसँग मार्च महिना हुँदासम्म ठूलो संख्यामा खोप बनाउन नभनेको बताएका हुन्। मार्च महिनासम्म भारतमा कोरोना भाइरस संक्रमणको दोस्रो लहर सुरु भइसकेको थियो। कोभिशील्ड खोप बनाउने कम्पनीका प्रमुख भन्छन्, 'सरकारले ढिलो भन्यो, अभाव केही महिना लम्बिन्छ । पूनावालाका अनुसार उनको कम्पनीलाई सुरुमा दुई करोड १० लाख अक्सफर्डआस्ट्राजेनेका खोप मात्रै बनाउन भनिएको थियो। सीरम इन्स्टिट्यूटले भारतमा उत्पादन गरेको खोपको नाम कोभिशील्ड राखिएको छ। कोरोना भाइरसको महामारीका कारण भारतमा अस्पताल बिरामीले भरिएका छन्, मेडिकल अक्सिजनको अभाव छ र मृतकको अन्तिम संस्कार गर्ने स्थानहरूमा भारत थेग्न नसक्ने अवस्थामा पुगेका छन्। अहिले देखिएको खोपको अभाव जुलाई महिनासम्म रहने पूनावालाले चेतावनी दिएका छन्। आस्ट्राजेनेका खोप उत्पादन गर्ने भारतको सीरम इन्स्टिट्यूटले खोप उत्पादन ब्रिटेनसहित अन्य देशमा पनि विस्तार गर्ने योजना गरिरहेको छ । भारतले संक्रमितको संख्या घटिरहेको अवस्था र अलि धेरै आशाका बीच गत ज्यानवरीमा खोप अभियान सुरु गरेको थियो। भारत सरकारले जुलाईसम्म २५ करोड जनसंख्यालाई खोप लगाउने महत्त्वाकाङ्क्षी लक्ष्य राखेको छ। तीमध्ये धेरैजसो खोप सीरमले उपलब्ध गराउनुपर्नेछ। विश्व स्वास्थ्य सङ्गठन (डब्ल्यूएचओ) को योजनाअनुसार भारतले आवश्यक रहेका देशहरूमा खोपको निर्यातसम्म गरेको थियो। तर तीन महिनायता कोभिड१९ बाट संक्रमित र मृत्यु हुनेको संख्या देशभरि बढिरहेको छ। एक अर्ब ४० करोड जनसंख्या रहेको भारतमा अहिलेसम्म दुई करोड ६० लाख मानिसहरूले दुवै मात्रा खोप लगाइसकेका छन् भने १२ करोड ४० लाखले खोपको पहिलो मात्रा मात्रै लगाएका छन्। आफ्नै देशमा संक्रमितको संख्या बढ्न थालेको र खोपको माग बढेपछि सरकारले अन्य देशमा निर्यात गर्दै आएको खोपमाथि रोक लगाएको थियो। भारत सरकारले मे १ तारिखदेखि १८ वर्षमाथिका सबैलाई खोप लगाउने अभियान थाले पनि थुप्रै राज्यले पर्याप्त खोप नभएको बताउँदै आएका छन्। यसबारे कसैलाई पनि थाहा छैन। अहिले बाँकी खोपले केही धाने पनि अभाव भने जारी रहने देखिन्छ । भारतले रुसबाट पनि खोप आयात गर्दैछ तर त्यो जुन महिनामा वितरण गर्न थालिने अपेक्षा गरिएको छ।"
डोटीमा १० दिनका लागि निषेधाज्ञा,"डोटी : जिल्लामा १० दिनका लागि निषेधाज्ञा जारी गरिएको छ । सोमबार राति १२ बजेदेखि लागु हुनेगरी वैशाख ३१ गते राति १२ बजेसम्म निषेधाज्ञा जारी गरिएको छ । विश्वव्यापी महामारीको रुपमा फैलिएको नयाँ भेरिएन्टसहितको कोरोना भाइरस (कोभिड१९) को संक्रमण दर डोटी जिल्लामा समेत उच्च रहेको हुँदा उक्त संक्रमणको रोकथाम तथा नियन्त्रणको लागि जिल्लाभरी लागू हुनेगरी निषेधाज्ञा जारी गरिएको प्रमुख जिल्ला अधिकारीले जारी गरेको विज्ञप्तिमा उल्लेख छ । निषेधाज्ञा अवधिभर अत्यावश्यक सेवा बाहेकका सबै प्रकारका निजी तथा सार्वजनिक सवारी साधन संचालनमा रोक लगाइएको छ । त्यसैगरी स्वास्थ्य मापदण्डको पूर्ण पालना गर्दै बिहान ६ बजेदेखि ९ बजेसम्म र बेलुका ५ बजेदेखि ७ बजेसम्मका लागि खाद्य सामग्रीका पसलहरु खोल्न पाउने बताइएको छ । सरकारी कार्यालय, बैंक तथा बित्तिय संस्थाहरुले भिडभाड नहुने गरी अत्यावश्यक सेवा बाहेक अन्य सेवा निषेधाज्ञा अवधिभर स्थगित गर्न भनिएको छ । सो अवधिभर सभा, सम्मेलन, जात्रा, महोत्सब लगायतका भिडभाड हुने कार्य गर्न रोक लगाइएको छ । जिल्लामा संक्रमितको संख्या १ सय ९८ पुगेसँगै निशेधाज्ञा जारी हो । डोटी जिल्लामा आज मात्रै ५४ जनामा कोरोना पोजिटिभ देखिएको छ । जिल्ला अस्पतालको प्रयोगशालामा गरिएको पीसीआर ४५ जना, एन्टीजिनबाट गरिएको परिक्षणमा जोरायल गाउँपालिकामा ६ जना, केआईसिंह गाउँपालिकामा ३ जना गरी सोमबार मात्रै ५४ जना थपिएका हुन् ।"
बाग्मती किनारमै जलाउन थालियो संक्रमितको शव (फोटोफिचर),काठमाडौं : काठमाडौंको पशुपतिस्थित बाग्मतीमा कोरोना भाइरस सङ्क्रमणबाट मुत्यु भएका शव जलाउन थालिएको छ। कोरोनाबाट मृत्यु भएका शव यसअघि विद्युतीय शवदाह गृहमा मात्र जलाइँदै आएको थियो। तर शव जलाउन पालो कुर्नुपर्ने भएपछि विद्युतीय शवदाह गृहमा समय अभावका कारण वागमती किनारमा नै शव जलाउन थालिएको हो। उपत्यकामा कोभिडबाट मुत्यु भएका शवलाई नेपाली सेनाले पशुपतिस्थित विद्युतीय शव दाह गृहमा व्यवस्थापन गर्दै आएको थियो। पछिल्लो २४ घण्टामा कोरोना संक्रमणबाट थप ३७ जनाको मृत्यु भएको छ। आइतबार कोरोना संक्रमणबाट २७ जनाको मृत्यु भएको थियो। मृत्यु हुनेहरुको संख्या बढेसँगै काठमाडौं उपत्यकामा शव व्यवस्थापनमा समेत समस्या हुन थालेको छ । नेपाली सेनाका प्रवक्ता सन्तोषबल्लभ पौडेलले हालसम्म १७६४ शवको व्यवस्थापन गरिएको जानकारी दिए। अन्नपूर्णकी फोटो पत्रकार सुनीता डंगोलले कैद गरेका तस्बिरहरु : सङ्क्रमणबाट मुत्यु भएका शवको व्यवस्थापन गर्दै नेपाली सेना। तस्बिर : रासस
बाँकेमा निषेधाज्ञापछि पनि हरेक ६ घण्टामा एकको मृत्यु,"नेपालगन्ज: बाँकेको खजुरा गाउँपालिका ७ की ३२ वर्षीया महिलाको सोमबार कोरोनाका कारण मृत्यु भयो । १० वैशाखमा संक्रमण पुष्टि भएकी उनी १६ गतेदेखि भेरी अस्पतालमा उपचाररत थिइन् । बैजनाथ गाउँपालिका ५ की ३३ वर्षीया अर्की महिलाको पनि सोमबार निधन भयो । ८ वैशाखमा कोरोना पोजिटिभ भएकी उनी १४ गते भेरी अस्पतालमै भर्ना भएकी थिइन् । कोरोनाको जोखिम वृद्धवृद्धाहरुलाई बढी छ भन्नेहरुका लागि यी दुई महिला त उदाहरण मात्र हुन् । पछिल्लो समय सबै उमेर समूहका व्यक्तिले कोरोनाबाट ज्यान गुमाएका छन् । सोमबार मात्र बाँकेका ७ जनाले ज्यान गुमाए । आइतबार कोरोनाबाट मृत्यु हुनेको संख्या ९ थियो । जिल्ला प्रशासन कार्यालय बाँकेले ९ वैशाखमा नेपालगन्जमा निषेधाज्ञा जारी गरेयता पनि कोरोना संक्रमण पुष्टि हुने र मृत्यु हुने दर घटेको छैन । बढेको बढ्यै छ । जिल्ला कोभिड १९ संकट व्यवस्थापन केन्द्र बाँकेका कोरोना फोकल पर्सन तेज वलीका अनुसार ९ वैशाख यता मात्र कोरोनाबाट जिल्लामा ६७ जनाको निधन भइसकेको छ । सोमबार साँझ ६ बजेसम्म जिल्लामा कूल एक सय ३८ जना संक्रमितको निधन भएकोमा यो १२ दिनमा मात्र निधन हुनेको संख्या ४८५५ प्रतिशत हो । जिल्लामा यो अवधिमा हरेक दिन कम्तीमा एक जनादेखि बढीमा ९ जनासम्म निधन भएको छ । यो तथ्याङ्कका आधारमा हरेक दिन औसत ४ जनाले ज्यान गुमाइरहेका छन् । अर्थात हरेक ६ घण्टाको अवधिमा एक जना संक्रमितको ज्यान जाने गरेको छ । कोरोना संक्रमण दर पनि निषेधाज्ञा यता घटेको छैन । बढ्दै गएको छ । सोमबार साँझ ६ बजेसम्म जिल्लामा कूल १० हजार ६ सय ६५ जनामा कोरोना संक्रमण पुष्टि भएकोमा यो निषेधाज्ञापछिको १२ दिनमा मात्र चार हजार चार सय २५ जना नयाँ संक्रमित थपिएका छन् । जुन कूल कोरोना संक्रमणको ४१४९ प्रतिशत हो । नेपाल सरकारले समुदाय स्तरमा कोरोना संक्रमण विस्तार भएको घोषणा नगरे पनि चिकित्सकहरु बाँकेमा समुदाय स्तरमा संक्रमण फैलिएको बताउँछन् । भेरी अस्पताल नेपालगन्जका प्रमुख कन्सल्टेन्ट फिजिसियन डाराजन पाण्डे जिल्लालाई जनस्वास्थ्य संकटकाल घोषणा गरेर उपचार गर्न सुझाव दिन्छन् । उनी जोड दिन्छन्, जिल्लामा सञ्चालित सरकारी र नीजि सबै अस्पताललाई आइसोलेसन बनाएर उपचार गर्नुपर्छ । त्यसका लागि बाँके जिल्लालाई जनस्वास्थ्य संकटकाल (पब्लिक हेल्थ इमरजेन्सी) घोषणा गर्नुपर्छ । २७ वैशाखसम्म निषेधाज्ञा थप बाँकेमा जारी निषेधाज्ञा २७ गतेसम्मका लागि थप गरिएको छ । ९ वैशाखदेखि नेपालगन्ज र वैशाख १३ देखि जिल्लाभरी जारी निषेधाज्ञा कोरोना संक्रमण नघटेपछि २७ वैशाख राति १२ बजेसम्मका लागि थप गरिएको जिल्ला प्रशासन कार्यालय बाँकेले जनाएको छ ।प्रमुख जिल्ला अधिकारी शिवराम गेलालले जारी गरेको सूचनामा कोरोना संक्रमणको साङ्लो तोडन भन्दै निषेधाज्ञा जारी गरिएकोमा संक्रमण दरमा कमी नआएका कारण आदेशलाई निरन्तरता दिइएको जनाएको छ । यसअघि बैंकका सेवासमेत पूर्ण रुपमा बन्द रहेकोमा अब सिमित संख्याका कर्मचारीद्वारा दैनिक ३ घण्टा सञ्चालन गर्ने गरी बैंक खुकुलो बनाइएको छ । वैशाखका १२ दिनमा बाँकेमा कोरोनाको अवस्था गते संक्रमित मृत्यु ९ ३०८ २ १० ३८८ १ ११ ३४७ ६ १२ ३०० ८ १३ २०२ ४ १४ ४१४ ७ १५ ४८४ ४ १६ ४३९ ९ १७ ५०४ ५ १८ ३६० ५ १९ ४५१ ९ २० २३० ७ जम्मा ४४२५ ६७ स्रोतः जिल्ला कोभिड १९ संकट व्यवस्थापन केन्द्र बाँके"
गुगलले भूकम्पको पूर्व सूचना दिने प्रणाली उपलब्ध गराउने,"वासिङटन : विश्व विख्यात अमेरिकी सूचना प्रविधि कम्पनी गुगलले भूकम्पबारे पूर्व सूचना दिने प्रणाली विभिन्न देशमा उपलब्ध गराउने भएको छ। पूर्व सूचना प्रणाली सञ्चालनका लागि आवश्यक तयारी भइरहेको सो कम्पनीले केही दिन अगाडि घोषणा गरेको हो। तार विहिन प्रणालीमार्फत् एन्ड्रोएड मोबाइल फोनमा भूकम्पसम्बन्धी पूर्व सूचना प्राप्त गर्न सकिने व्यवस्था गरिएको कम्पनीका अधिकारीहरूले जानकारी दिएका छन्। विश्वव्यापी बनाउन सकिने यस प्रणाली प्रभावकारी हुने र विश्वभरी नै माग बढ्ने उनीहरूले विश्वास व्यक्त गरेका छन्। भूकम्पबाट बर्षेनी लाखौँ मानिसको मृत्यु हुँदै आएकोले यो प्रणाली प्रयोगमा आएपछि भूकम्पका कारण मृत्यु हुनेहरूको सङ्ख्यामा ठूलो मात्रामा कटौती हुने उनीहरूको भनाइ छ। मोबाइलमा सूचना प्राप्त गर्न चाहेको ठाउँ छनौट गर्न मिल्ने व्यवस्था राखिने र सोही अनुसार छनौट गरिएको ठाउँहरूको मात्रै जानकारी आउने बनाइएको छ। यस प्रणालीको प्रयोग गर्न नचाहनेले त्यो प्रणाली बन्द गर्न पनि सक्ने व्यवस्था गरिएको छ। अहिले सुरुमा अमेरिका, ग्रीस, न्युजील्याण्डलगायतका देशहरूमा मात्रै यो प्रणालीमार्फत् सूचना प्राप्त हुने भएका छन्। विस्तारै अन्य देशहरुमा पनि यो प्रणाली विस्तार गरिने गुगलले जनाएको छ। रासस"
पहेँलो धातुसहित त्रिभुवन विमानस्थलबाट पाँच पक्राउ,"काठमाडौं : नेपाल प्रहरीले त्रिभुवन अन्तर्राष्ट्रिय विमानस्थलबाट एक किलोग्राम ४०७ ग्राम सुन जस्तो पहेँलो धातुसहित पाँचजनालाई पक्राउ गरेको छ। अन्तर्राष्ट्रिय विमानस्थल सुरक्षा कार्यालयबाट खटिएको प्रहरी टोलीले एक किलोग्राम ४०७ ग्राम ९१० मिलिग्राम सुनजस्तो पहेँलो धातुसहित प्युठानका यमलाल खनाल, गुल्मीका जनक खड्का, नुवाकोटका सुमित तामाङ, धनबहादुर तामाङ र नवलपरासीका राजु विश्वकर्मालाई आज दिउँसो पक्राउ गरेको हो। पक्राउ परेकामध्ये एयर अरेबियाको उडानमा दुबईबाट आएका यमलाल र जनकको साथबाट ६९८ ग्राम ९१० मिलिग्राम बराबरको सुन जस्तो देखिने बिस्कुट आकारको पहेँलो धातु दुई थान र दुईवटा बाला बरामद गरेको हो। यस्तै हिमालय एयरद्वारा दुबईबाट आएका सुमित र धनबहादुर तथा नेपाल एयरलाइन्सबाट आएका राजुको साथबाट जम्मा ७०९ ग्राम उक्त धातु बरामद गरेको छ। पक्राउ परेका उनीहरुले लगेजभित्र स्पिकरमा फल्स बटम बनाई भन्सार छलि विदेश लैजान लागेको अवस्थामा फेला पारी पक्राउ गरिएको प्रहरी प्रधान कार्यालयले बताएको छ। पक्राउ पाँचै जनालाई आवश्यक अनुसन्धान एवं कारवाहीका लागि भन्सार कार्यालय गौचर बुझाइएको अन्तर्राष्ट्रिय विमानस्थल सुरक्षा कार्यालय गौचरले जनाएको छ। रासस"
"कोरोनाको जोखिममा पत्रकार : ५५० संक्रमित, सातको निधन","काठमाडौं : कोभिड१९ को सङ्क्रमण ५५० पत्रकारलाई देखिएको छ। नेपाल पत्रकार महासङ्घका महासचिव रोशन पुरीले आज विज्ञप्ति निकाल्दै सङ्क्रमणको दोस्रो लहरसँगै सङ्क्रमितमध्ये सात पत्रकारको निधन भएको जानकारी दिए। सङ्क्रमितमध्ये २० पत्रकार अस्पतालमा उपचार र तीमध्ये दुई पत्रकारको सघन उपचार कक्षमा उपचार भइरहेको छ। उनले कोरोना सङ्क्रमण भई उपचारको आवश्यकता भएका पत्रकारका लागि निःशुल्क उपचारको प्रबन्ध मिलाउन सरकारसँग माग गरे। विज्ञप्तिमा संवेदनशील घडीमा अनेक कठिनाइ भए पनि कार्यस्थलमा खटिने पत्रकारलाई अझ बढी गम्भीर र सचेत रहन आग्रह गरिएको छ। 'कतिपय शाखामा अक्सिजनसहितको आइसोलेशनको व्यवस्था गरिएको छ। यो विषम परिस्थितिमा महासंघले पत्रकारको स्वास्थ्य सुरक्षा तथा पेशागत सुरक्षामा आपत्कालीन टोली नै बनाएर काम गर्न निर्देशन गरेको छ', विज्ञप्तिमा भनिएको छ, 'सोहीअनुसार सहभागिता जनाउन सबै प्रदेश समिति र शाखासहित पत्रकारलाई महासंघ अनुरोध गर्दछ।' यस्तै महासंघले कोरोना सङ्क्रमणको चुनौतीपूर्ण अवस्थामा कार्यस्थलमा खटिइरहेका पत्रकारका लागि सुलभ तरिकाले पीसीआर परीक्षणलगायत स्वास्थ्य र सुरक्षा सामग्री व्यवस्था गर्न सरकारसँग माग गरेको छ।"
गण्डकी र सुदूरपश्चिमका नवनियुक्त प्रदेश प्रमुखले लिए सपथ,काठमाडौं : राष्ट्रपति विद्यादेवी भण्डारीले गण्डकी र सुदूरपश्चिम प्रदेशमा नियुक्त भएका प्रदेश प्रमुखलाई पद तथा गोपनीयताको सपथ गराएकी छन्। सोमबार मन्त्रिपरिषद बैठकको सिफारिसमा भण्डारीले गण्डकी प्रदेशमा सीता पौडेल र सुदूरपश्चिम प्रदेशमा गंगाप्रसाद यादव प्रदेश प्रमुखमा नियुक्त गरेकी थिइन्। पौडेल र यादव दुवैजनालाई सोमबार अपरान्ह राष्ट्रपति भण्डारीले सपथ गराएकी हुन्। भण्डारीले नेपालको संविधानको धारा १६७ बमोजिम प्रदेश प्रमुख पदको पद तथा गोपनियताको सपथग्रहण गराएकी हुन्। पौडेल प्रधानमन्त्रीको जनसम्पर्क सल्लाहकार हुन्। उनी एमालेको भ्रातृ संगठन अखिल नेपाल महिलासंघको नेतृत्वमा थिइन्। त्यस्तै यादव भने दोस्रो संविधान सभाका उपाध्यक्ष र उपभामुख भएका थिए। उनी राप्रपा नेपालबाट उपसभामुख बनिसकेका व्यक्ति हुन्। यादव २०७४ सालको प्रतिनिधिसभा चुनावअघि एमालेमा प्रवेश गरेका थिए। राष्ट्रपतिले गरिन् गण्डकी र सुदूरपश्चिमका प्रदेश प्रमुख पदमुक्त (विज्ञप्तिसहित) सोमबारको मन्त्रिपरिषद बैठकको सिफारिसमा भण्डारीले प्रदेश प्रमुख अमिक शेरचन र सर्मीलाकुमारी पन्तलाई पदमुक्त गरेको राष्ट्रपति कार्यालयका प्रवक्ता रुपनारायण भट्टराईले जानकारी दिए। नेपालको संविधानको धारा १६५ को उपधारा (१) को खण्ड (ख) बमोजिम प्रदेश प्रमुखलाई पदमुक्त गरिएको राष्ट्रपति कार्यालयले जनाएको छ। शेरचन र त्रिपाठी दुबै जना माओवादी केन्द्रका पूर्वनेता हुन्। यस अगाडि मन्त्रिपरिषद्को सिफारिसमा राष्ट्रपति भण्डारीले प्रदेश २ का प्रदेश प्रमुख तिलक परियारलाई पदमुक्त गरी डा राजेश झा (अहिराज)लाई प्रदेश प्रमुख नियुक्त गरेकी थिइन्।
सुदूरपश्चिममा २४ घण्टामा १२ जना कोरोना संक्रमितको मृत्यु,"धनगढी : कोरोना भाइरसबाट सुदूरपश्चिममा पछिल्लो २४ घण्टामा १२ जनाको मृत्यु भएको छ। धनगढीको सेती प्रादेशीक अस्पतालमा ५ जना, कञ्चनपुरको महाकाली अस्पतालमा पनि ५ जना र जिल्ला अस्पताल बझाङमा २ जना गरी १२ जनाको मृत्यु भएको हो। सेती प्रादेशीक अस्पतालमा धनगढी उपमहानरपालिका२ का ४३ वर्षका पुरुष, लम्की चुहा नगरपालिका१ का ३८ वर्षका पुरुष र वडा नम्बर १० का ३५ वर्षका पुरुष र डडेल्धुराको आलीताल ६ का २५ वर्षको महिला गरी पाँच जनाको मृत्यु भएको सेती प्रादेशीक अस्पतालका सूचना अधिकारी दिलिप श्रेष्ठले जानकारी दिए। उता कञ्चनपुरको महाकाली अस्पतालमा पाँच जनाको मत्यु भएको छ। भीमदत्त नगरपालिकाका६ का २४ वर्षका महिला, वडा नम्बर १८ का ६५ वर्षका महिला, वडा नम्बर १८ कै ३७ वर्षका पुरुष, वडा नम्बर १३ का ७४ वर्षका पुरुष र महाकाली नगरपालिका १० का ३४ वर्षका पुरुषको मृत्यु भएको महाकाली अस्पतालले जनाएको छ। जिल्ला अस्पताल बझाङमा पनि दुई जनाको मृत्यु भएको छ। जिल्ला अस्पताल बझाङका सूचना अधिकारी नारायण जोशीले जिल्ला अस्पतालमा उपचाररत दुई संक्रमित महिलाको मृत्यु भएको जानकारी दिए। मृत्यु हुनेमा जयपृथ्वी नगरपालिका३ की ५५ वर्षीया महिला र तल्कोट गाँउपालिका१ की ४० वर्षीया महिला रहेका छन्।"
सुदूरपश्चिमका आठ जिल्लामा निषेधाज्ञा,"धनगढी : कोरोना संक्रमितहरु तीव्ररुपमा बढ्न थालेपछि सुदूरपश्चिम प्रदेशका बाजुरा बाहेकका ८ जिल्लामा निषेधाज्ञा लागू भएको छ । सोमबारदेखि बैतडी, अछाम र डोटीमा निषेधाज्ञा लागू भएसँगै निषेधाज्ञा लागु भएका जिल्लाको संख्या ८ पुगेको हो । भारतसँग सीमाना जोडिएका कैलाली र कञ्चनपुरमा बैशाख १६ गतेदेखि निषेधाज्ञा लागू भएको थियो । एक हप्ताका लागि लगाईएको निषेधाज्ञा वैशाख मसान्तसम्म लम्बाईएको छ जिल्ला प्रशासन कार्यालय अछामले सोमबारदेखि लागु हुने गरी दुई हप्ताको लागि एक हप्ता निषेधाज्ञा जारी गरेको प्रमुख जिल्ला अधिकारी रुद्रबहादुर मल्लले जानकारी दिए । जिल्लामा दोस्रो चरणको कोरोना भाईरस संक्रमण फैलिएपछि जिल्लामा सक्रमितको संख्या १८५ पुगेको स्वास्थ कार्यालयका कोभिड सम्पर्क व्यक्ति मिन कुँवरले जानकारी दिए । कोरोनाको दोस्रो लहरमा ४ जनाको मृत्यु भईसकेको कुँवरले बताए । सबै भन्दा बढी बान्नीगढी जयगढ गाउँपालिकामा ६५ जना भन्दा बढी संक्रमित रहेका छन् । जिल्ला प्रशसन डोटीले पनि सोमबारदेखि लागू हुनेगरी १० दिनको लागि निषेधाज्ञा जारी गरेको सोमबार राति १२ बजेदेखि लागूहुने गरी वैशाख ३१ गते राती १२ बजेसम्म निषेधाज्ञा जारी गरिएको जिल्ला प्रशासन कार्यालयले जनाएको छ । निषेधाज्ञा अवधिभर अत्यावश्यक सेवा बाहेकका सबै प्रकारका निजी तथा सार्वजनिक सवारी साधन संचालनमा रोक लगाइएको छ । त्यसैगरी स्वास्थ्य मापदण्डको पूर्ण पालना गर्दै बिहान ६ बजेदेखि ९ बजेसम्म र बेलुका ५ बजेदेखि ७ बजेसम्मका लागि खाद्य सामग्रीका पसलहरु खोल्न पाउने बताइएको छ । सरकारी कार्यालय, बैंक तथा बित्तिय संस्थाहरुले भिडभाड नहुने गरी अत्यावश्यक सेवा बाहेक अन्य सेवा निषेधाज्ञा अवधिभर स्थगित गर्न भनिएको छ । सो अवधिभर सभा, सम्मेलन, जात्रा, महोत्सब लगायतका भीडभाड हुने कार्य गर्न रोक लगाइएको छ । जिल्लामा संक्रमितको संख्या १ सय ९८ पुगेसंगै निशेधाज्ञा जारी हो । डोटी जिल्लामा सोमबार मात्रै ५४ जनामा कोरोना पोजेटिभ देखिएको छ । दार्चुला र डडेल्धुराले आईतबार देखि नै निषेधाज्ञा जारी गरिसकेको छ । निषेधाज्ञाको समयमा अत्यावश्यक बाहेक सबै सवारी साधन बन्द रहने छन् । अत्यावश्यक सवारी साधन जस्तै एम्बुलेन्स, खाद्य तथा स्वास्थ्य सामग्री बोकेको सवारी साधन, दुग्जन्य पदार्थ बोकेको सवारी, बैंक तथा बित्तीय संस्थाका सवारी, दूरसञ्चार तथा इन्टरनेट र आइशोलेशनका सवारी स्पष्ट खुल्ने कागजातका आधारमा सञ्चालन हुनेछन । खाद्य सामग्रीका पसलहरु बिहानको समयमा खोल्ने र अतिआवश्यक कामकाज बाहेक हिँडडुल गर्न पाइने छैन । सबै प्रकारका सभा सम्मेलन, गोष्ठी तथा भिडभाड हुने स्थान बन्द रहने छन । विवाह व्रतबन्धको हकमा जिल्ला प्रशासनबाट पूर्व स्वीकृति लिएर स्वास्थ्य मापदण्ड पालना गरी बढीमा १५ जनासम्म मात्रै भेला हुन पाउने छन् । गीता कुवर, अछाम खगेन्द्र बहादुर सिह,डोटी"
"डोटीमा एकैदिन ५४ जनामा कोरोना संक्रमण, गाउँपालिका बन्द","डोटी : डोटीको बडीकेदार गाउँपालिकाको कार्यालय एक साताको लागि बन्द गरिएको छ । गाउँपालिकाको कार्यालयका चार जना कर्मचारीमा कोरोना संक्रमण देखिएपछि कार्यालय बन्द गरिएको विज्ञप्तिमार्फत जनाइएको छ । सोमबारदेखि लागू हुनेगरी अत्यावश्यक बाहेकका सबै सेवाहरु बन्द गरिएको हो । आइतबार बसेको गाउँ कार्यपालिकाको बैठकले कोरोना महामारीको जोखिमलाई न्युनिकरण गर्न एक साताका लागि बन्द गरिएको निमित्त प्रमुख प्रशासकीय अधिकृत महेश दत्त भट्टले बताए । एकैदिन ५४ जनामा पोजिटिभ जिल्ला अस्पताल डोटीको प्रयोगशालामा परीक्षण गरिएका ५७ नमुनामा ४५ जनामा कोरोना पोजिटिभ देखिएको छ । जिल्ला अस्पतालको प्रयोगशालामा गरिएको पीसीआर ४५ जना, एन्टीजेनबाट गरिएको परीक्षणमा जोरायल गाउँपालिकामा ६ जना, केआईसिंह गाउँपालिकामा ३ जना गरी सोमबार मात्रै ५४ जना थपिएका हुन् । हालसम्म डोटी जिल्लामा सक्रिय संक्रमितको संख्या १ सय ९८ जना पुगिसकेको जिल्ला अस्पताल डोटीका प्रयोगशाला प्रमुख सौरभ श्रेष्ठले जानकारी दिए । यस भन्दा पहिला एक सय ४४ जना सक्रिय संक्रमित रहेका थिए । जोरायल गाउँपालिकामा संक्रमित हुनेहरुमा २ जना स्वास्थ्यकर्मी र ४ जना कर्मचारी रहेको जोरायल गाउँपालिकामा स्वास्थ्य संयोजक गोबिन्द बिष्टले जानकारी दिए । डोटी जिल्लामा संक्रमितको संख्या १ सय ९८ पुगेसँगै जिल्लामा निशेधाज्ञा जारी हुन सक्ने सम्भावना बढेको छ । सक्रीय संक्रमितको संख्या दुई सय पुगे लगत्तै स्थानीय प्रशासनले निशेधाज्ञा गर्न सक्ने छ । यसै सम्बन्धी छलफल गर्नका लागी जिल्ला कोभिड१९ व्यवस्थापन समितिको बैठक बसिरहेको जिल्ला प्रशासन कार्यालय डोटीले जनाएको छ ।"
बंगलादेशमा डुंगा दुर्घटना: कम्तिमा २५ जनाको मृत्यु,"ढाका: बंगलादेशमा दुई डुंगा ठोक्किँदा कम्तिमा २५ जना यात्रुको मृत्यु भएको छ । सोमबार शिबचर सहर नजिकै पदमा नदीमा डुंगा दुर्घटना भएको हो । प्रहरीका अनुसार दुर्घटनास्थलबाट ५ यात्रुलाई सकुशल उद्वार गरिएको छ । ३० जना यात्रु बोकेको डुंगा र अर्को सामान ढुवानी गर्ने डुंगा आपसमा ठोक्किएका थिए । दुर्घटनास्थलमा अरु केही मानिस हराएको हुनसक्ने बताइएको छ । बंगलादेशमा समुद्री दुर्घटना हरेक वर्ष हुने गरेका छन् । यस्ता दुर्घटनामा विज्ञहरुले यात्रुको भीड, डुंगाको खराब संरचना तथा सुरक्षा सावधानीलाई मुख्य कारण मान्ने गरेका छन् । अप्रिलको पहिलो साता नै ५० यात्रु बोकेको डुंगा दुर्घटना हुँदा ३० जना भन्दा धेरैको मृत्यु भएको थियो । गत वर्ष जुनमा पनि यस्तै दुर्घटनामा ३२ जनाको मृत्यु भएको थियो । २०१५ फेब्रुअरीमा पनि डुंगा दुर्घटनाको क्रममा कम्तिमा ७८ जनाको मृत्यु भएको थियो ।"
टी ट्वान्टी वरियतामा नेपालको सुधार,काठमाडौं : अन्तरराष्ट्रिय क्रिकेट परिषद् (आइसिसी) को टीट्वान्टी क्रिकेटको वरियतामा नेपालले एक स्थान सुधार गरेको छ। आइसिसीले सोमबार सार्वजनिक गरेको नयाँ वरियतामा नेपाल एक स्थान सुधार गर्दै १३ औँ स्थानमा उक्लिएको हो। यसअघि नेपाल १४औँ स्थानमा रहेको थियो। घरेलु मैदानमा यही वैशाखमा सम्पन्न त्रिकोणात्मक टीट्वान्टी सिरिजको उपाधिसमेत नेपालले जितेको थियो। नेपालको टीट्वान्टीमा उत्कृष्ट वरियता ११औँ स्थान हो। टीट्वान्टीको नयाँ वरियताको पहिलो स्थानमा इङग्ल्यान्ड छ भने दोस्रोमा भारत तथा तेस्रो स्थानमा न्युजिल्यान्ड छ। त्यसैगरी चौथो स्थानमा पाकिस्तान छ भने पाँचौँ स्थानमा अष्ट्रेलिया छ। यस्तै नेपालले एक दिवसीय वरियतामा समेत सुधार गरेको छ। एकदिवसीय वरियतामा नेपाल १६ औँ स्थानमा छ। यसअघि नेपाल १७औँ स्थानमा रहेको थियो। एक दिवसीयको नयाँ वरियतामा न्युजिल्यान्ड शीर्ष स्थानमा छ भने अष्ट्रेलिया दोस्रो तथा भारत तेस्रो स्थानमा छ। रासस
अक्सिजनको सहज व्यवस्थापनका लागि तयारी अवस्थामा रहन सरकारको निर्देशन,"काठमाडौं : स्वास्थ्य तथा जनसङ्ख्या मन्त्रालयले प्राणवायु (अक्सिजन)को सहज व्यवस्थापनका लागि तयारी अवस्थामा रहन अस्पताललाई निर्देशन दिएको छ । मन्त्रालयले कोभिड१९ को सङ्क्रमणको दोस्रो लहर बढेसँगै अक्सिजन अभाव हुन थालेपछि अस्पताललाई व्यवस्थापन गर्न निर्देशन दिएको हो । मन्त्रालयका सहप्रवक्ता डा समिरकुमार अधिकारीले सबै अस्पताललाई पत्रचार गर्दै नयाँ भेरियन्टसहितको सङ्क्रमणको दोस्रो लहर फैलिएसँगै जटिल अवस्थाका सङ्क्रमितको उपचारका लागि अक्सिजन आवश्यक पर्ने भएकाले सहज व्यवस्थापनका लागि तयारी अवस्थामा रहन निर्देशन दिएका हुन्। उनले अस्पताललाई खाली सिलिन्डर मौज्दात (होल्ड) नराख्न, आफूसँग भएको सिलिन्डर समयमा नै भर्नसमेत आग्रह गरे। साथै मन्त्रालयले सर्वसाधारणलाई अक्सिजन सिलिन्डर अनावश्यक रुपमा जोखिम तरिकाले सञ्चित गर्न र प्रयोग गर्ने खालका गतिविधिलाई हुन नदिनसमेत आग्रह गरेको छ । नेपालमा अहिले देशभरका ३० अस्पतालमा अक्सिजन प्लान्ट जडान गरिएका छन् । ती अस्पतालबाट दैनिक दुई हजार ५४९ सिलिन्डर भर्नसक्ने क्षमता रहेको मन्त्रालयले जनाएको छ । केही अस्पतालमा लिक्युड अक्सिजन ट्याङ्कसमेत जडान गरिएको छ । उनका अनुसार अहिले अस्पतालसँग छ हजारभन्दा बढी र अक्सिजन बिक्रेताले दैनिक आठ हजार सिलिन्डर भर्न सक्ने क्षमता रहेको छ । नेपालमा अक्सिजन ग्यास प्रशस्त भए पनि अक्सिजन सिलिन्डरको अभाव रहेको मन्त्रालयले जनाएको छ । रासस"
"श्रीलंकामा हवाई यात्रामा कडाई, बिमानमा ७५ यात्रु मात्र उड्न पाउने","श्रीलंकाले सोमबार बिहानदेखि लागू हुनेगरी दुई साताका लागि हवाई यात्रामा थप कडाई गरेको छ । श्रीलंकाली हवाई उड्डयन प्राधिकरणकाअनुसार हवाई यात्रा गर्दा बिमानले एक पटकमा ७५ जना भन्दा बढी यात्रु बोक्न पाइने छैन । प्राधिकरणले सबै विमान कम्पनीहरुलाई सरकारको निर्णय बारे जानकारी गराइसकेको छ । दुई सातापछि मुलुकभित्र कोभिडको अवस्थाका बारेमा मूल्याँकन गरेपछि थप निर्णय लिइने प्राधिकरणले जनाएको छ । यसैबीच, श्रीलंकामा पछिल्ला दिनहरुमा कोरोना भाइरस संक्रमितको संख्या ह्वात्तै बढेको छ । श्रीलंकामा आइतबार हालसम्मकै उच्च संख्यामा कोरोना संक्रमित भेटिएका छन्। श्रीलंकाली स्वास्थ्य मन्त्रालयका अनुसार पछिल्लो २४ घण्टामा एक हजार ८०० जनामा कोरोना पुष्टि भएको छ । यो सहित श्रीलंकामा कोरोना भाइरसका संक्रमितको संख्या एक लाख १२ हजार पुगेको छ ।"
आवश्यक मात्रामा खोप ल्याउन प्रयत्नशील छौं : प्रधानमन्त्री ओली (पूर्णपाठ),"काठमाडौं : प्रधानमन्त्री केपी शर्मा ओलीले नेपालमा आवश्यक मात्रामा खोप ल्याउन सरकार प्रयत्नशील रहेको बताएका छन्। ओलीले सोमबार देशवासीका नाममा सम्बोधन गर्दै उनले चीन, रुस लगायत खोप उत्पादक राष्ट्र तथा कोभ्याक्ससँग निरन्तर सम्पर्क र समन्वय गरी छिटोभन्दा छिटो पर्याप्त मात्रामा खोप ल्याउन सरकार प्रयत्नशील रहेको बताएका हुन्। उनले दक्षिण एसिया खोप लगाउने दक्षिण एसियामा दोस्रो राष्ट्र भएको दाबी गरे। उनले भने, हाल सम्ममा करिब २१ लाखलाई पहिलो डोज खोप लगाइ सकिएको छ। दोस्रो डोज खोप लगाउन आरम्भ गरिएको छ, अहिलेसम्म झण्डै ३ लाख ७० हजारले दोस्रो डोज खोप लगाइसकेका छन्। यस संख्यामा स्वास्थ्यकर्मी लगायत अन्य अग्रपंक्तिमा खटिने व्यक्तिहरू रहेका छन्। ओलीले सबै सरकारी तथा निजी अस्पतालले आफूसँग उपलब्ध शैया र तीमध्ये प्रयोग भएका वा नभएका शैयाको दैनिक विवरण अद्यावधिक गर्न आग्रह गरे। स्वास्थ्य तथा जनसङ्ख्या मन्त्रालयमा कुनै अस्पतालले विवरण पूरा नपठाई शैय्या लुकाएको भेटिएमा कारबाही ओलीले चेतावनी दिए। उनले कोभिडको उपचारमा प्रयोग हुने एन्टिभाइरल औषधि तथा अन्य जीवनरक्षक औषधि अस्पतालले मौज्दातमा राख्नुपर्ने व्यवस्था गरिएको बताउँदै औषधिको कृत्रिम अभाव सिर्जना गर्ने र कालोबजारी गर्नेलाई कडा कारबाही गरिने बताए। ओलीले फ्रन्टलाइनमा खटिने कर्मचारीलाई शुरु तलब स्केलको ५० प्रतिशत जोखिम भत्ता दिने घोषणा गरे। स्वास्थ्यकर्मीलाई ५० प्रतिशत जोखिम भत्ता, परिवारको उपचार र बिमा एमाले अध्यक्षसमेत रहेका ओलीले नागरिकको जीवनरक्षा सरकारको पहिलो दायित्व भएकाले सरकार गम्भीर रहेको प्रष्ट पारे। महामारी नियन्त्रण भएसंगै अर्थतन्त्र र रोजगारीका क्षेत्रलाई ध्वस्त हुन नदिन आवश्यक प्रबन्ध गरिने ओलीले बताए। उनले लकडाउन थप कडाई हुने भएकाले प्रभावकारी बनाउनका लागि नागरिकलाई अनुरोध गरेका छन्। निषेधाज्ञा तथा बन्दाबन्दीका कारण कसैलाई पनि भोकै पर्न नदिनेमा सरकार सचेत रहेको उनको भनाई छ। कोभिड१९को सन्दर्भमा सम्माननीय प्रधानमन्त्रीको देशबासीका नाममा सम्बोधनको (पूर्णपाठ) २० बैशाख २०७८ आदरणीय दिदीबहिनी तथा दाजुभाइहरु, एकवर्ष अघि यसै समयतिर हामीहरु कोभिड१९ को प्रारम्भिक असर भोग्दै थियौं । मानिसको जीवन र अर्थतन्त्रको रक्षा बीच कसरी सन्तुलन कायम गर्ने भन्नेमा बहस जारी थिए । हामीले जीवन पहिला भन्यौं र त्यही अनुरुप योजनाहरु बनायौं । एकबर्षपछि समीक्षा गर्दा हाम्रो निर्णय सही थियो भन्नेमा अहिले द्विविधा रहेन । देशवासीको जीवन रक्षा, महामारी रोकथाम, नियन्त्रण तथा उपचारमा हाम्रो क्षमताको अधिकाधिक प्रयोग भयो । सबैको सहयोगमा गत वर्षको कात्तिक अन्त्यसम्ममा हामी महामारीलाई नियन्त्रण गर्ने स्थितिमा आइपुगेका थियौं । यस सफलताको लागि महामारी बिरुद्ध अग्रपंक्तिमा कार्यरत चिकित्सक, स्वास्थ्यकर्मी, सुरक्षाकर्मी, चालक र सफाइकर्मी सहित सबै तह र तप्काका राष्ट्रसेवक कर्मचारीहरुको भूमिका उल्लेखनीय रह्यो । त्यस असमान्य घडीमा सङ्क्रमितहरूको उपचार र व्यवस्थापनमा अहोरात्र खट्ने सबैको त्याग, समर्पण र लगनशीलताको म उच्च प्रशंसा गर्दछु । अहिले हामी कोभिड१९ महामारीको दोस्रो लहरको सामना गर्दैछौं । कोभिडको यो लहर नयाँ स्वरुपमा थप घातक रुपमा देखा परेको छ । संक्रमणको दर र मृत्युदर गतबर्षको तुलनामा बढी छ । हिजोको २४ घन्टाको तथ्याङ्कलाई उदाहरणको रुपमा लिँदा, पीसीआर परीक्षण गरिएका १६ हजार ७७० केसमध्ये झण्डै ४३ प्रतिशत अर्थात ७ हजार २११ मा संक्रमण देखिएको छ । हिजो साँझसम्म कूल संक्रमित संख्या ३ लाख ३६ हजार ३० पुगेको छ । कूल संक्रमितमध्ये निको भएका संक्रमित ८४५ प्रतिशत, निको हुने क्रममा रहेका संक्रमित १४५ प्रतिशत र ज्यान गुमाउनेको संख्या ०९९ प्रतिशत छ । ३० जिल्लामा २०० भन्दा बढी र १५ जिल्लामा ५०० भन्दा बढी संक्रमित संख्या छ । ७२ जिल्लामा कोभिडसंक्रमित रेकर्ड भएका छन् । बैशाख १९ गतेसम्मको कूल संक्रमितमा ३८४ प्रतिशत काठमाडौं जिल्लामा मात्रै र ५०४ प्रतिशत काठमाडौं उपत्यकामा मात्रै छन् । यस महामारीबाट संक्रमित भई अस्पतालमा उपचार गराइरहुनु भएका र घरमै आइसोलेसनमा बसी स्वास्थ्यलाभ गरिरहनुभएका सम्पूर्ण दिदीबहिनी तथा दाजुभाइहरुको शीघ्र्र स्वास्थ्यलाभको कामना गर्दछु । हालसम्म ३ हजार भन्दा बढी देशवासीले अनाहकमा यस महामारीबाट जीवन गुमाउनु परेकोमा दुःख व्यक्त गर्दछु र उहाँहरुका शोकाकूल परिवारजनमा गहिरो समवेदना प्रकट गर्दछु । दिदीबहिनी तथा दाजुभाइहरु, गतबर्ष यो महामारी नेपाल भित्रिनुअघि नै सरकारले यसको रोकथाम र नियन्त्रणका लागि सरकारी निकायबीच समन्वय गरी प्रभावकारी काम गर्न माननीय उपप्रधानमन्त्रीको संयोजकत्वमा कोभिड१९ सङ्कट व्यवस्थापन केन्द्रीय निर्देशक समिति गठन गरेको सबैलाई जानकारी नै छ । त्यसैको योजनामा देशभर होल्डिङ सेन्टर र आइसोलेसन केन्द्र बनाइएको थियो, क्वारेन्टिनको व्यवस्थापन र अस्पतालहरूमा शीघ्र उपचारको व्यवस्था मिलाइएको छ । शून्यको संख्यामा रहेको पीसीआर परीक्षण ल्याव संख्या क्रमशः बढाउँदै लगिएको थियो । हाल सरकारी र निजीस्तरका गरी ८७ स्थानमा पीसीआर परीक्षण हुने गरेको छ । सबैजसो अस्पताललाई कोभिडको उपचार गर्नसक्ने स्थितिमा पुर्याइएको छ । गत एक वर्षको तुलनामा स्वास्थ्य संरचनामा उल्लेखनीय सुधार गरिएको छ । सबै स्थानीय तहमा ५ देखि १५ शैयाका आधारभूत अस्पताल निर्माण र केद्र तथा प्रदेशमा संक्रामक रोग अस्पताल निर्माणलाई तीब्रता दिइएको छ । अप्ठ्याराकै बीचमा हामीले कोभिड१९ विरुद्ध सबैलाई निःशुल्क खोप उपलब्ध गराउने प्रक्रिया शुरु गरिसकेका छौं । आप्ना देशवासीलाई कोरोना बिरुद्ध खोप लगाउनेमा हामी दक्षिण एशियामै भारतपछि पहिलो मुलुक हौं । हाल सम्ममा करिब २१ लाखलाई पहिलो डोज खोप लगाइ सकिएकोे छ । दोस्रो डोज खोप लगाउन आरम्भ गरिएको छ, अहिलेसम्म झण्डै ३ लाख ७० हजारले दोस्रो डोज खोप लगाइसकेका छन् । यस संख्यामा स्वास्थ्यकर्मी लगायत अन्य अग्रपंक्तिमा खटिने व्यक्तिहरू रहेका छन् । मित्रराष्ट्रहरूबाट सहायताका रूपमा प्राप्त खोपका अतिरिक्त नेपाल सरकारले आफै आवश्यक मात्रामा खोप खरिद प्रक्रिया शुरु गरिसकेको छ । चीन, रुस लगायत खोप उत्पादक राष्ट्र तथा कोभ्याक्ससँग निरन्तर सम्पर्क र समन्वय गरी छिटोभन्दा छिटो पर्याप्त मात्रमा खोप ल्याइसक्न नेपाल सरकार प्रयत्नशील छ । दिदीबहिनी तथा दाजुभाइहरु, कुनै पनि नागरिक स्वास्थ्य सुविधाबाट बञ्चित हुनु नपरोस् र महामारीका कारण कसैले जीवन गुमाउनु नपरोस् भन्नेमा सरकार संवेदनशील छ । नागरिकको जीवनरक्षा यस सरकारको पहिलो दायित्व हो भन्नेमा म पुनः जोड दिन चाहन्छु । त्यसैले महामारीको दोस्रो लहरको रोकथाम र नियन्त्रणका लागि सरकारका सबै संयन्त्र परिचालित छन् । सङ्घ, प्रदेश र स्थानीय तहबीच समन्वयात्मक एवम् प्रभावकारी ढङ्गले कोभिड बिरुद्धको लडाईँलाई कार्य अघि बढाउन प्रदेश केन्द्रित हुनेगरी अहिले नेपाल सरकारका एकएक जना मन्त्रीलाई फोकल व्यक्ति तोकिएको छ । संक्रमणको साङ्लो चुडाउन अस्पताल वा आइसोलेशन केन्द्रको व्यवस्था गरेर मात्रै पुग्दैन, एकहदसम्म लकडाउन आवश्यक हुन्छ भन्ने विज्ञहरुको सल्लाह अनुसार केही अवधिको लागि निषेधाज्ञा जारी गरिएको छ । यसलाई थप कडाई गरिंदैछ र प्रभावकारी ढंगले लागू गर्न पहिलेझैं सबैबाट सहयोग हुने अपेक्षा सरकारले राखेको छ ः यही २०७८ बैशाख २० गते राति १२ बजेदेखि बैशाख मसान्तसम्म आन्तरिक उडान बन्द गर्ने निर्णय गरिएको छ । २०७८ बैशाख २३ गते राति १२ बजेदेखि बैशाख मसान्तसम्म अन्तर्राष्ट्रिय हवाई उडान बन्द गर्ने निर्णय गरिएको छ । स्थलमार्गबाट विदेशी नागरिकको आवागमन बन्द गरिएको छ । नेपाली नागरिक प्रवेशका लागि नेपाल भारतबीच रहेका सीमा नाकामध्ये १३ नाका मात्र सञ्चालनमा ल्याइएको छ । आपूर्ति व्यवस्था प्रभावित नहुने गरी सोसँग सम्बन्धित ढुवानीका साधन भने यथावत सञ्चालन हुने व्यवस्था मिलाइएको छ । भारतसँग सिमाना जोडिएका नाकामा रहेका हेल्थ डेस्कबाट एन्टिजेन परीक्षण गरेर मात्र सीमा प्रवेश गर्ने व्यवस्था मिलाइने छ । सबै तहमा कन्ट्याक ट्रेसिङ बढाउन लगाइएको छ । स्थलमार्ग, चार्टर्ड वा उद्धार हवाई उडानबाट आउने हरेक व्यक्तिलाई परीक्षण गरिने छ । कोही सङ्क्रमित पाइएमा उनीहरुलाई उपचार गरेर मात्र समुदायमा पठाउने व्यवस्था मिलाइएको छ । प्रत्येक स्थानीय निकायले नेपाल बाहिरबाट आउने व्यक्तिको अभिलेख राखी क्वारेन्टिन, आइसोलेसन तथा उपचारको व्यवस्था गर्ने र घर तथा संस्थागत आइसोलेसनको नियमित अनुगमन गर्ने प्रबन्ध गरिएको छ । सरकारी तथा अन्य कार्यालयमा एक चौथाई कर्मचारीबाट कार्यसम्पादन गराउन शुरु गरिएको छ । अत्यावश्यक बाहेक अन्य कार्यालय, संघसंस्था बैशाख मसान्तसम्म बन्द रहनेछन् । नेपाली सेनालाई प्रदेश तथा राजधानीमा शीघ्र १ हजार शैयाको अस्थायी अस्पताल निर्माण गर्न निर्देशन दिइएको छ । वीर अस्पतालको नयाँ भवन र नेपाली सेनाको त्रिचन्द्र मिलिटरी अस्पताल, काठमाडौं उपत्यकाका धेरै शैया भएका मेडिकल कलेज, ठूला सरकारी तथा निजी अस्पताललाई कोभिड अस्पतालको रूपमा सञ्चालन गरिनेछ । प्रदेश सरकारले पनि उक्त प्रदेशमा रहेका मेडिकल कलेज तथा ठूला अस्पताललाई कोभिड अस्पतालको रूपमा र साना अस्पताललाई ननकोभिड अस्पतालको रूपमा सञ्चालन गर्नेछन् । सबै प्रकारका सार्वजनिक एवं सामुदायिक स्थल, रङ्गशाला, सभाहल, पार्टी प्यालेस, होटल, कारखाना, गोदामघर लगायतका संरचनाहरू प्रयोग गरी सुविधायुक्त क्वारेन्टिन, आइसोलेसन केन्द्र र आवश्यक होल्डिङ सेन्टरको प्रबन्ध गर्न लगाइएको छ । सबै सरकारी तथा निजी अस्पतालले आफूकहाँ उपलब्ध शैया र तीमध्ये प्रयोग भएका वा नभएका शैयाको दैनिक विवरण अद्यावधिक गर्ने र त्यस विवरण तत्काल स्वास्थ्य तथा जनसङ्ख्या मन्त्रालयमा पठाउनु पर्नेछ । कुनै अस्पतालले विवरण पूरा नपठाई शैया लुकाएको भेटिएमा कारबाही हुनेछ । ठूला अस्पताल तथा मेडिकल कलेजमा अक्सिजन प्लान्टको स्थापना गरिनेछ । सञ्चालनमा नआएका अक्सिजन प्लान्टलाई शीघ्र मर्मत गरी सञ्चालनमा ल्याइनेछ । लिक्विड अक्सिजनको अवैध निर्यात गर्नेलाई कडा कारबाही गरिनेछ । लिक्विड अक्सिजन तथा अक्सिजन जेनेरेटर खरिद गरेर मौज्दात राखिने छ । देशभरका अक्सिजन प्लान्टबाट उत्पादित अक्सिजन हाललाई अस्पताल र उपचारको प्रयोजनका लागि मात्र प्रयोग गर्नेगरी अन्य क्षेत्रमा आपूर्ति गर्न रोक लगाइएको छ । कोभिडको उपचारमा प्रयोग हुने एन्टिभाइरल औषधि तथा अन्य जीवनरक्षक औषधि प्रत्येक अस्पतालले मौज्दातमा राख्नुपर्ने व्यवस्था गरिएको छ । यस्ता औषधिको कृत्रिम अभाव सिर्जना गर्ने र कालोबजारी गर्नेलाई कडा कारबाही गरिनेछ । स्वास्थ्य जनशक्तिको अभाव हुन नदिन सङ्घ, प्रदेश र स्थानीय तहमा अवकाशप्राप्त चिकित्सक तथा अन्य स्वास्थ्यकर्मीलाई एक वर्षका लागि करारमा भर्ना गरिनेछ । कोभिड१९ को पहिचान, निदान, उपचार, बिरामीको ओसारप्रसार र शव व्यवस्थापनमा प्रत्यक्ष रूपमा संलग्न चिकित्सक, स्वास्थ्यकर्मी, चालक तथा सहचालक र सफाइकर्मीका साथै कर्मचारीहरूलाई शुरु तलब स्केलको ५० प्रतिशत जोखिम भत्ता, परिवारको उपचार र बिमाको व्यवस्था गरिनेछ । जनस्वास्थ्य मापदण्ड पालना गराउन सुरक्षाकर्मीलाई टोल, बस्ती, गल्ली तथा अन्य ठाउँमा परिचालन गरी चौबीसै घण्टा अनुगमन र निगरानी गरिनेछ । मापदण्डको उल्लङ्घन गर्नेलाई कानुनबमोजिम दण्डित गरिनेछ । सङ्क्रमणको साङ्लो तोड्नको लागि जारी गरिएको निषेधाज्ञा तथा बन्दाबन्दीका कारण कसैलाई पनि भोकै पर्न नदिनेमा सरकार सचेत रहन्छ । महामारी नियन्त्रण भएसंगै अर्थतन्त्र र रोजगारीका क्षेत्रलाई ध्वस्त हुन नदिन आवश्यक प्रबन्ध गरिने नै छ । जनस्वास्थ्यका मापदण्ड पालनाको नेतृत्व गृह मन्त्रालयले र जनचेतनाको नेतृत्व सूचना तथा सञ्चार प्रविधि मन्त्रालयले गर्नेछन् । परीक्षण, उपचार तथा अन्य विषय स्वास्थ्य तथा जनसङ्ख्या मन्त्रालयले र खोप आयातको नेतृत्व परराष्ट्र मन्त्रालयले गर्नेछन् । अन्तर मन्त्रालय समन्वयमा काम गरिनेछ । दिदीबहिनी तथा दाजुभाइहरु, महामारीको सङ्क्रमण बढ्न नदिन सरकारले आफ्नो दायित्व हर हालतमा पूरा गर्छ । यसलाई प्रभावकारी बनाउन सरकारका साथै आम नगारिकको पनि उत्तिकै भूमिका हुन्छ । त्यसैले, सकभर घरमै बसौं, घरबाहिर निस्कनुपरेमा अनिवार्य रूपमा सही तरिकाले मास्क लगाऔं, समय समयमा साबुनपानीले हात धोऔं वा स्यानिटाइजरले हात सफा गर्ने गरौं भोजभतेर तथा पर्व घरमै मनाउँ भौतिक दूरी कायम गरौं, भीडभाडबाट टाढै रहौं । हल्ला र अफवाहहरूबाट भ्रमित र प्रभावित नहोऔं चिकित्सक, विज्ञ तथा प्राविधिकहरुको सल्लाहलाई पालना गरौं । धैर्य गरौं, संयमता अपनाऔं । सावधान होऔं तर आतङ्कित नहोऔं । गतवर्ष गरिएको बन्दाबन्दी र जारी गरिएको निषेधाज्ञाका समयमा हामीले पालना गरेको अनुशासनले महामारीको असर धेरै हदसम्म कम हुन गएको थियो । यसमा भएको हेलचक्रयाँईले क्रमशः महामारी फैलिन बल पुर्याएको तथ्यलाई हामी सबैले मनन गरौं । नभुलौं, महामारीले कसैलाई पनि छाड्दैन । अन्त्यमा, महामारी नियन्त्रणका लागि सरकारले चालेका कदम र लिएका पहलमा सबैको साथ सहयोग प्राप्त हुने अपेक्षा गर्दछु । चिकित्सक, स्वास्थ्यकर्मी, कर्मचारी, चालकसहचालक, सफाइकर्मी एवम् सम्बद्ध सबैलाई विचलित नभई आआफ्नो कर्तव्य निर्वाह गर्न म हार्दिक आह्वान गर्दछु । राजनीतिक दलका नेताकार्यकर्ता, सामाजिक संघसंस्था एवम् प्रदेश तथा स्थानीय तहका जनप्रतिनिधिहरूलाई कोभिडविरुद्ध जनचेतना जगाउन र असहायलाई सहयोग गर्न समेत आग्रह गर्दछु ।                        ,           ,          ,   ,                      ,       ,                               ,                                                                                  ,                       ,          ,    ,  ,                   ! धन्यवाद !"
आठ वर्षदेखि खोरमा बालक,"फिदिम : एकान्त गाउँमा एउटा घर । घरको छेउपट्टी सानो मतान । मतानको मुनिबाट बाँसको भाटाले बारेको खोर । भत्कन लागेको खोरभित्र एउटा बालक चारपाउ गरिरहेको दृश्य निकै दर्दनाक देखिन्छ । ती बालक चार पाउ गरेर चुपचाप खोरभित्र वरपर गरिरहन्छन् । उनको बोली आउँदैन । यी बालकले खोरभित्र पशुतुल्य जीवन विताएको आठ वर्ष भइसकेछ। हिलिहाङ गाउँपालिका ६ किवाका भीमप्रसाद थोक्लिहाङका १२ वर्षीय नाति सुसन विगत आठ वर्षदेखि खोरमा थुनिएका हुन् । भीमप्रसादकी जेठी छोरी जुनिशाको कोखबाट सुसनको जन्म भएको थियो । १२ वर्षीय सुसनले अहिलेसम्म आफ्नो बुवा पाउन सकेका छैनन् । उनले बुवा चिन्न र देख्न नपाएका हुन् । अविवाहित हुँदै जुनिशाले सुसनलाई जन्माएकी थिइन् । सुसनकी हजुरआमा ललिताकुमारी थोक्लिहाङका अनुसार सुभाङ निवासी छवि योङहाङसँगको शारीरिक सम्पर्कबाट जुनिशाले सुसनलाई जन्माएकी हुन् । नाती जन्मिएपछि छबि योङहाङलाई छोरी जिम्मा दिन खोज्यौं, ललिता कुमारीले भनिन्, छबिको घरमा जेठी श्रीमती भएकाले उनले छोरी र नातीलाई स्वीकार गर्न मानेनन् । त्यसपछि उनी हाम्रो सम्पर्कमा छैनन् । बच्चा र आमा जिम्मा दिन खोजेपछि छबि सम्पर्कविहीन भएको उनीहरुको आरोप छ । सुसनकी आमा जुनीसाले पोखराका एक पुरुषसँग विवाह गरिसकेकी छिन् । सुसनले मामली घरमा खोरमा थुनिएर दिन कटाइरहेका छन् । सुसनको स्वास्थ्यमा समस्या आएपछि उनी खोरमा थुनिन बाध्य भएका हुन् । सुसनका मामा जुरेर थोक्लिहाङका अनुसार सानोमा सुसन निकै तेजिला थिए । उनी बाल विकास केन्द्रमा पढ्ने गर्थे । भाञ्जो एक दिन अचानक बिरामी भए, जुरेनले भने, बिरामी भएर ओछ्यान परेपछि भाञ्जो कहिल्यै उठेनन् । बिरामी परेपछि सुसनको बोली हराएको र मानसिक सन्तुलन गुमेको परिवारको भनाइ छ । सुसन चार वर्षको हुँदादेखि बिरामी परेका थिए । भाञ्जोको उपचारका लागि हामीले धेरै प्रयत्न गर्यौं, जुरेनले भने, उपचार नलागेपछि भाञ्जोलाई खोरमा राख्न बाध्य हुनुपरेको हो । सुसन अहिले कुजिन थालेका छन् । उनी राम्रोसँग हिँड्न पनि नसक्ने अवस्थामा छन् । सुसन खोरभित्रै खान्छन् र खोरभित्रै फोहोरमैला गर्छन् । बाहिर निकाल्दा जथाभावी हिँड्ने र लडेर चोटपटक लाग्ने भएकाले सुसनलाई खोरमा थुन्नु परेको उनीहरु बताउँछन् । हजुरआमा ललिताकुमारीले सुसनलाई कहिलेकाँही खुवाउने गर्छिन् । उसको बाबुले पनि जिम्मा लिएन, ललिता कुमारीले भनिन्, नातीको स्वास्थ्य बिग्रिएपछि मेरो हुर्मत भएको छ ।' राम्रो उपचार पाए नातीले नयाँ जीवन पाउन सक्ने ललिता कुमारीको आशा छ ।"
प्रधानमन्त्री ओली देशवासीका नाममा सम्बोधन गर्दै,काठमाडौं : प्रधानमन्त्री केपी ओलीले आज देशवासीका नाममा सम्बोधन गर्ने भएका छन्। प्रधानमन्त्री ओलीले दिउँसो साढे ३ बजे समसामयिक विषय र कोभिड१९ बारे सम्बोधन गर्न लागेको प्रधानमन्त्रीका प्रेस सल्लाहकार सूर्य थापाले जानकारी दिएका छन्। प्रधानमन्त्री निवास बालुवाटारमा हुने सम्बोधनको नेपाल टेलिभिजनबाट प्रत्यक्ष प्रसारण हुने जनाइएको छ ।
म्यानमार प्रदर्शन: सेनाको गोली प्रहारबाट ७ प्रदर्शनकारी मारिए,"नपिद्व: म्यानमारमा सैन्य कू पछिकै सबैभन्दा ठूलोमध्ये एक भनिएको आइतबारको जनप्रदर्शनमा सेनाले अन्धाधुन्ध गोली चलाएको छ । यस क्रममा सात प्रदर्शनकारी मारिएका छन् । स्थानीय मिडियाका अनुसार देशका ठूला सहरमा आइतबार दिनभर विशाल प्रदर्शन भएका थिए । विभिन्न ठाउँमा सेनाले प्रदर्शनकारीहरुलाई लक्षित गरी गोली प्रहार गरेको हो । व्यापारिक केन्द्र मानिएको यंगुन सहर र दोस्रो ठूलो सहर मन्डालयमा सेनाको गोली प्रहारबाट २ प्रदर्शनकारी मारिएका छन् । यस्तै वेटलेट सहरमा २ जना मारिएका छन् । एक जना पकान्त सहरमा मारिएको स्थानीय मिडियाले जनाएका छन् । म्यानमारमा सैन्य कू विरोधी प्रदर्शन व्यापक बन्दै जाँदा कतिपय स्थानमा प्रदर्शनको नेतृत्व बौद्ध भिक्षुहरुले गरेका छन् भने प्रदर्शनलाई 'विश्वव्यापी म्यानमार बसन्त क्रान्ति' नाम दिइएको छ । म्यानमारमा सेनाको अमानवीय र आततायी हमला रोक्न भन्दै नागरिकहरुले विदेशी समुदायसमक्ष अपील समेत गरेका छन् । म्यानमारमा निर्वाचित सरकार अपदस्त गर्दै गत फेब्रुअरी १ मा सेनाले शासन हत्याएपछि निरन्तर जनप्रदर्शन भएका छन् । सेनाले आन सान सू ची सहित अन्य थुप्रै नेताहरुलाई पक्राउ गरी संकटकाल समेत लगाएको छ । निर्वाचन गर्ने आश्वासन दिए पनि मिति तोकेको छैन र प्रतिपक्षीसँग संवादको कुनै संकेत देखाएको छैन । हालसम्म प्रदर्शनमा सेनाको प्रहारबाट ७ सय ५० भन्दा धेरै प्रदर्शनकारी मारिएका छन् । साथै हजारौँ मानिस थुनिएका छन् । म्यानमारमा वर्षौँदेखि युद्धरत सशस्त्र समूहहरुले पनि पछिल्लो समय सेनाविरोधी प्रदर्शनलाई नै साथ दिएका छन् । उनीहरुले कतिपय स्थानमा प्रहरी चौकीमाथि नै आक्रमण गरेका छन् । म्यानमारमा सेनाको कदमप्रति विदेशी समुदायले समेत आपत्ति जनाएका छन् । त्यहाँ सेनाले कारवाही रोक्नुपर्ने भन्दै अमेरिका, बेलायत लगायत देशहरुले विरोध जनाएका छन् ।"
भारतमा कोरोनाबाट थप १० नेपालीको मृत्यु,"काठमाडौं : विश्वव्यापीरुपमा फैलिएको कोरोना भाइरस(कोभिड १९)ले भारतमा यस साता थप १० नेपालीको मृत्यु भएको छ । गैरआवासीय नेपाली संघका अनुसार यो साता भारतमा थप १० जनासहित विदेशमा ११ नेपालीको निधन भएको छ । संघका अनुसार हालसम्म भारतमा मात्रै संक्रमणका कारण ज्यान गुमाउने नेपालीको संख्या ७१ पुगेको छ । यो साता साउदीमा थप एकजना नेपालीको संक्रमणका कारण ज्यान गएको छ । गैरआवासीय नेपाली संघको स्वास्थ्य समितिको शनिबार साँझसम्म तयार पारेको तथ्यांक अनुसार भारतसहित विश्वभर २१ मुलुकमा रहेका ३ सय ८२ जना नेपालीको कोभिड १९ का कारणले निधन भएको छ । संघअन्तर्गतको स्वास्थ्य समितिका संयोजक डा सन्जिव सापकोटाका अनुसार भारत रहेका २० हजार भन्दा बढी नेपालीलाई कोरोना संक्रमण भएको छ । ती मध्ये १७ हजार भन्दा बढी कोरोना मुक्त भएका छन् । संघका अनुसार अहिलेसम्म विश्वका ५४ मुलुकमा ८६ हजार ६ सय ७९ जना नेपालीमा कोरोना संक्रमण भएको छ । ती मध्ये ८२ हजार १ सय ९७ जना कोरोना संक्रमण मुक्त भएका छन् । यो साता मलेसिया, भारत, कुवेत, युएई, र साउदी अरेबियामा रहेका नेपालीमा थप कोरोना भाइरसको संक्रमण देखिएको छ । संघका अध्यक्ष पन्तलाई पनि कोरोना यसैबीच गैरआवासीय नेपाली संघका अध्यक्ष तथाकोभिड १९ उच्चस्तरिय समितिका संयोजक कुमार पन्तलाई कोरोना संक्रमण भएको छ । संघको सक्रियतामा निर्माण भएकोगोर्खास्थित एनआरएनए नमुना बस्ती हस्तान्तरण, नेपालमा १० अर्ब लगानी लगायतको परियोजनालाई मूर्तरुप दिन विगत केही सातादेखि नेपालमै रहेका पन्तलाई आइतबार कोरोना भाइरसको संक्रमण पुष्टि भएको हो । कोरोना भाइरस (कोभिड१९) को लक्षण देखिएपछि पीसीआर परीक्षण गराउँदा पोजेटिभ रिपोर्ट आएको संघले जनाएको छ । उनी होम आइसोलेसनमा छन् ।"
सुदूरपश्चिममा ३२ जनाले जिते कोरोना,"टीकापुर : दोस्रो चरणको कोरोना फैलिएसँगै संक्रमित बिरामीको संख्या बढ्दै गएपनि पछिल्ला केही दिनयता कोराना जिते घर फर्किनेको संख्या बढ्न थालेको छ । आइतबार मात्र विभिन्न अस्पतालबाट ३२ जना संक्रमित कोरोनालाई परास्त गर्दै घर फर्किएका छन् । सुदूरपश्चिम स्वास्थ्य निर्देशनालय दिपायलले दिएको जानकारी अनुसार हालसम्म प्रदेशभर कोरोना पुष्टि भएका १४ हजार ३ सय ३० जनाले कोरोना जितेका छन् । कोरोना संक्रमणबाट सुदूरपश्चिममा मृत्यु हुनेको संख्या १ सय १२ पुगेको छ । पहिलो र दोस्रो चरणको गरेर हालसम्म सुदूरपश्चिममा रहेका विभिन्न प्रयोगशालामा पीसीआर र ऐन्टिजेन विधिबाट १ लाख ८३ हजार ९ शय ४५ नमूना परीक्षण गरिएको छ । जसमध्ये १९ हजार ३ सय ९२ जनामा संक्रमण फेला परेको छ । सुदूरपश्चिममा पछिल्लो २४ घण्टामा ८ जना कोरोना संक्रमितको मृत्यु भएको निर्देशनालयले जनाएको छ । आइतबार सुदूरपश्चिम प्रदेशका छ वटा प्रयोगशालामा ६ सय ५१ नमूना पीसीआर परीक्षणमा २ शय ६० तथा ८ सय २७ नमूना ऐन्टिजेन विधिबाट गरिएको परीक्षणमा २ सय १४ जना संक्रमित भएका छन् । दुवै विधिबाट कूल १ हजार ४ शय ७८ नमूना परीक्षण गर्दा ४ शय ७४ जनाको रिपोर्ट पोजिटिभ आएको स्वास्थ्य निर्देशनालय दिपायलले जनाएको छ । सुदूरपश्चिममा सेती प्रादेशिक अस्पताल, महाकाली अस्पताल, डडेल्धुरा अस्पताल, जिल्ला अस्पताल बझाङ, जिल्ला अस्पताल बैतडी र अछामको कमलबजार नगरपालिकाको प्रयोगशालामा कोरोना परीक्षण हुँदै आएको छ । सेती प्रादेशिक अस्पताल प्रयोगशालामा ३ शय ७१ नमूना परीक्षण गर्दा १ शय २४ जना, महाकाली अस्पतालमा ५३ नमूना परीक्षण गर्दा ४३ जना, डडेल्धुरा अस्पतालमा ५८ नमूना परीक्षण गर्दा ३१ जना, जिल्ला अस्पताल बझाङको प्रयोगशालामा ३६ जनाको नमूना परीक्षण गर्दा २१ जनामा कोरोना संक्रमण पुष्टि भएको छ । त्यस्तै जिल्ला अस्पताल बैतडीमा ९४ नमूना परीक्षण गर्दा २७ जना र अछामको कमलबजार नगरपालिकाको प्रयोगशालामा ३७ जनाको नमूना परीक्षण गर्दा १२ जनामा कोरोना संक्रमण पुस्टि भएको छ ।"
मलामी गएका एकै गाउँका ३१ जनामा कोरोना सङ्क्रमण,"जलेश्वर : गत बुधबार कोरोनाबाट मृत्यु भएका व्यक्तिको मलामी गएका महोत्तरी जिल्लाको एकै गाउँका ३१ जनामा कोरोना सङ्क्रमण देखिएपछि गाउँभरि त्रास फैलिएको छ । जिल्लाको मनरासिस्वा नगरपालिका९ स्थित बथनाहा गाउँमा एकैसाथ ३१ जनामा कोरोनाको सङ्क्रमण देखिएपछि गाउँभरि नै त्रास फैलिएको स्थानीयवासीले बताएका छन् । गत बुधबार स्थानीय ६६ वर्षीय एक वृद्धको कोरोनाबाट मृत्यु भएकामा उनको मलामीमा सहभागी ३१ जनामा कोरोनाको सङ्क्रमण देखिएको छ । मलामीमा गएका ६०७० जनामध्ये ४५ जनाले पिसिआर जाँच गराउँदा ३१ जनामा कोरोना पोजेटिभ देखिएको हो । कोरोनाबाट दुईको मृत्यु जिल्लाको जलेश्वर नगरपालिकामा आइतबार राति कोरोना सङ्क्रमणबाट दुईको मृत्यु भएको छ । भारतबाट आवागमन खुल्ला रहेको अवस्थामा भारतमा आफ्ना नातेदार कहाँ बिहेमा सहभागी जलेश्वर नगरपालिका२ बस्ने ५५ वर्षीय एक महिलाको गएराति काठमाडौँमा उपचारका क्रममा मृत्यु भएको हो । त्यस्तै जलेश्वर नगरपालिका२ बस्ने अर्की एक महिलाको पनि धरानमा उपचारका क्रममा मृत्यु भएको छ । यसअघि महोत्तरीको विभिन्न ठाउँमा कोरोना सङ्क्रमणबाट पाँच जनाको मृत्यु भइसकेको छ । निषेधाज्ञा जारी जिल्लामा कोरोना सङ्क्रमणको दर अत्यधिक वृद्धिसँगै जिल्ला प्रशासन कार्यालय महोत्तरीले जिल्लाभर निषेधाज्ञा जारी गर्ने निर्णय गरेको छ । जिल्ला प्रशासन कार्यालयमा बसेको जिल्लास्तरीय कोभिड१९ सङ्कट व्यवस्थापन समितिले जिल्लाको १० नगरपालिका र पाँच गाउँपालिकाभरि नै लागू हुने गरी यही वैशाख २२ गते बिहान ६ देखि ३१ गते राति १२ बजेसम्मका लागि निषेधाज्ञा जारी गर्ने निर्णय गरेको हो । प्रमुख जिल्ला अधिकारी तीर्थराज भट्टराईको अध्यक्षतामा बसेको बैठकले पहिलो चरणमा जिल्लामा १० दिनका लागि निषेधाज्ञा जारी गरी कोरोनाको चेन ब्रेक गरी सङ्क्रमण न्यूनीकरण तथा रोकथामको प्रयास थालनी गरिएको छ । बैठकले जिल्लाको १५ वटै पालिकालाई अक्सिजनसहितको आइसोलेशन सञ्चालन गर्न, आवश्यक स्वास्थ्य सामग्री खरीद गर्न, सबै अस्पताल सञ्चालन गर्न, कार्यालय तथा व्यापार व्यवसायहरु सञ्चालन गर्दा स्वास्थ्यका मापदण्ड पूरा गर्न, सङ्कटको बेला उपभोक्तालाई ठगी नगर्न जस्ता निर्देशनहरुसमेत जारी गरेको छ । रासस"
संक्रमित बढेपछि अछाममा पनि सोमबारदेखि निषेधाज्ञा,"अछाम: अछाममा पनि कोरोनाको नयाँ लहर तिब्र रुपमा फैलिन थालेपछि सोमबारदेखि निषेधाज्ञा जारी गरिएको छ । जिल्ला प्रशासन कार्यालय अछामका अनुसार दुई हप्ताको लागि निषेधाज्ञा जारी गरेको हो । बैशाख २० गते राति १२ बजे देखि जेठ २ गते राति १२ बजेसम्म निषेधाज्ञा लागू हुने जिल्ला संकट व्यवस्थापन समितिको बैशाख १६ गते बसेको बैठकले निर्णय गरेको प्रमुख जिल्ला अधिकारी रुद्रबहादुर मल्लले जानकारी दिए । निषेधाज्ञाको समयमा अत्यावश्यक बाहेक सबै सवारी साधन बन्द रहने छन् । अत्यावश्यक सवारी साधन जस्तै एम्बुलेन्स, खाद्य तथा स्वास्थ्य सामग्री बोकेको सवारी साधन, दुग्जन्य पदार्थ बोकेको सवारी, बैंक तथा बित्तीय संस्थाका सवारी, दूरसञ्चार तथा इन्टरनेट र आइशोलेशनका सवारी स्पष्ट खुल्ने कागजातका आधारमा सञ्चालन हुने प्रजिअ मल्लले बताए । खाद्य सामग्रीका पसलहरु बिहान ५ बजेदेखि बिहान १० बजेसम्म मात्र खोल्न पाइनेछ । निषेधाज्ञा लागेपछि अति आवश्यक कामकाज बाहेक हिँडडुल गर्न पाइने छैन । सबै प्रकारका सभा सम्मेलन, गोष्ठी तथा भिडभाड हुने स्थान बन्द रहनेछन् । विवाह व्रतबन्धको हकमा जिल्ला प्रशासनबाट पूर्व स्वीकृति लिएर स्वास्थ्य मापदण्ड पालना गरी बढीमा १५ जनासम्म मात्रै भेला हुन पाउने बताइएको छ । यस्तै नेपाल सरकारका कर्मचारी, बैंक बित्तीय संस्था तथा अन्य अत्यावश्यक कार्यालयका कर्मचारीले कार्यालयले जारी गरेको परिचयपत्रका आधारमा आवतजावत गर्न पाउनेछन् । पत्रकारको हकमा भने सूचना विभागले जारी गरेको परिचयपत्रका आधारमा आवतजावत गर्न पाउने जनाएको छ । निषेधाज्ञा जारी गरेसँगै सरकारी कार्यालय समेत आकस्मिक बाहेका सबै सेवा बन्द छन् । जिल्लाका सबै स्थानीय तहले आकस्मिक बाहेका सबै सेवा बन्द गरेका छन् । जिल्लामा कोरोना संक्रमणको नयाँ लहर फैलिएपछि जिल्लामा सक्रमितको संख्या १८५ पुगेको स्वास्थ कार्यालयका कोभिड सम्पर्क व्यक्ति मिन कुँवरले जानकारी दिए । कोरोनाको दोस्रो लहर सुरु भएपछि ४ जनाको मृत्यु भइसकेको कुँवरले बताए । सबै भन्दा बढी बान्नीगढी जयगढ गाउँपालिकामा ६५ जना भन्दा बढी संक्रमित रहेका छन् ।"
माधव पक्षका थप तीन सांसदलाई स्पष्टिकरण,"काठमाडौं : नेकपा एमालेका अध्यक्ष तथा प्रधानमन्त्री केपी ओलीले माधव पक्षका थप तीनजना सांसदलाई स्पष्टीकरण सोधेका छन् । केन्द्रीय कार्यालय सचिव शेरबहादुर तामाङले गंगा चौधरी, कलिला खातुन र समीना हुसेनलाई स्पष्टीकरण सोधेको जानकारी दिए। यसअघि नेता नेपालसहित २७ जनालाई इमेलमार्फत स्पष्टीकरण सोधिएको थियो । योसँगै स्पष्टिकरण सोधिएका सांसदको संख्या ३० पुगेको छ ।"
रातो मच्छिन्द्रनाथको रथ निर्माण गरिँदै (तस्बिर),काठमाडौं : वर्षा र सहकालका देवता रातो मच्छिन्द्रनाथको रथा बनाउन थालिएको छ। जिल्ला प्रशासन कार्यालय ललितपुरकै अनुमतिमा पुल्चोकको सडकमा रथ निर्माणको काम भइरहेको हो। स्थानीयको माग र संस्कृति जोडिएको विषय भएकाले रथ निर्माण र परम्परा धान्नका लागि अनुमति दिइएको प्रशासनले जनाएको छ। यसवर्ष रथ तान्ने साइत जेठ १ गते निस्किएको छ। गत वर्ष रातो मच्छिन्द्रनाथको रथलाई स्थानीय युवा र केही गुठीयारले निषेधाज्ञा तोडेर तानेका थिए। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ। अन्नपूर्णकी फोटो पत्रकार सुनीता डंगोलले कैद गरेका तस्बिरहरु :
प्रधानमन्त्री ओलीद्वारा देशवासीका नाममा सम्बोधन (लाइभ),काठमाडौं : प्रधानमन्त्री केपी ओलीले देशवासीका नाममा सम्बोधन गरिरहेका छन्। प्रधानमन्त्री ओलीले समसामयिक विषय र कोभिड१९ बारे सम्बोधन गरेका हुन्। प्रधानमन्त्री निवास बालुवाटारमा हुने सम्बोधनको नेपाल टेलिभिजनबाट प्रत्यक्ष प्रसारण भइरहेको छ। ओलीले ४ बजे मन्त्रिपरिषदको आकस्मिक बैठक बोलाएको प्रधानमन्त्री तथा मन्त्रिपरिषद् कार्यालयले जनाएको छ। आजको बैठक कोरोना महामारी नियन्त्रणका विषयमा केन्द्रित हुनेछ।
कोरोनाको दोस्रो लहर भयावह : लुम्बिनी प्रदेशमा २० दिनमा १६५ जनाको मृत्यु,"बुटवल : रुपन्देहीको देवदह नगरपालिकाका मेयर हिराबहादुर खत्री लुम्बिनी प्रादेशिक अस्पतालको बाहिर उभिएर टोलिफोनमा बोलिरहेका थिए । उनले बिहानैदेखि आइसीयुसहितको खोजी गरे । वडाध्यक्षकी श्रीमतीलाई आइसीयुमा राख्नु थियो । बुटवलदेखि काठमाडौंसम्मका अस्पतालमा फोन गरे तर आइसीयु बेड फेला परेन । कोरोना संक्रमणपछि अक्सिजन कमी भइ थलिएकी ६ का वडाध्यक्ष दामोदर क्षत्रीकी ४९ वर्षीया श्रीमती कुष्ण कुमारीलाई उपचारका लागि बुटवल ल्याइएको थियो । चिकित्सकले आइसीयुमा राख्न सुझाव दिए । तर, बेड फेला नपरेपछि फिभर वार्डमै राखियो । वैशाख १४ गते मंगलबार उनको निधन भयो । पश्चिम नवलपरासी रामग्रामका ३५ वर्षीया युवाले उपचार नपाएर ज्यान गुमाए । पृथ्वीचन्द्र अस्पतालमा बैशाख १३ गते उपचारका लागि आएका उनलाई आइसीयु आवश्यक थियो । उनका आफन्तले चारैतिर खोजी गरे तर आइसीयु बेड फेला परेन । आइसीयु नभएपछि अस्पतालले त्यहीकै नर्मल बेडमा राखेर सिलिण्डरबाट अक्सिजन दियो । तरपनि उनको जीवन बच्न सकेन । वैशाख १४ गते मंगलबार उनको ज्यान गयो । अस्पतालका मेडिकल सुपरिटेण्डन डा मोहम्द नुरुल होदा आइसियु नभएकै कारण उनको ज्यान गएको बताउँछन् । हामीले बुटवल र भैरहवाका अस्पतालमा आईसियु बेड खोज्यौ तर खाली भएन, उनले भने, आइसियुको सहयोगमा उपचार गर्नुपर्ने बिरामीको उपचार नभएरै ज्यान गयो । यी दुई पछिल्लो साता भएका घटना हुन् । लुम्बिनी प्रदेशमा आइसियु नपाएरै मृत्यु हुने बिरामीको संख्या बढ्दै गएको छ । बुटवलमै ६ जनाभन्दा बढीको अक्सिजन खोज्दा खोज्दै ज्यान गयो । ज्यान जाने जोखिम बढी रहेको चिकित्सकहरु बताउँछन् । गत वर्ष कोरोना महामारी भएपछि लुम्बिनी प्रदेश सरकारले बुटवल, भैरहवा, दाङ्ग, नेपालगञ्जमा कोभिड विशेष अस्पताल सञ्चालनमा ल्यायो । पहिलो चरणको महामारी सकियो । ०७७ चैतको दोस्रो सातासम्म आइसियु बेडमा एकाध बिरामी थिए । चैतको दोस्रो साताबाट भारतमा संक्रमण उच्च दरमा बढ्न थाल्यो । त्यसयता रुपन्देहीको बेलहिया नाकाबाट मात्रै १० हजार बढी नेपाली स्वदेश फर्किए । भारतबाट फर्किएकाबाट नेपालमा दोस्रो चरणको संक्रमण फैलने र बिरामी बढ्ने चेतावनी चिकित्सकहरुले दिइरहेका थिए । पहिलो चरणको महामारी र चेतावनीबाट सरकारले चेत नखाएपछि दोस्रो चरणमा विजोग अवस्था सिर्जना भएको छ । लुम्बिनी प्रदेशमा पछिल्लो साता दैनिक एक हजारभन्दा धेरै संक्रमित थपिएका छन् । तर, अस्पताल बेड र आइसियुहरु एक वर्ष अघिकै हालतमा छन् । कतिपय निजी अस्पतालको सेवा अहिले बन्द छ । अस्पतालमा बेड नथपिने र लक्षण भएका संक्रमित बढ्दा स्थिति भयावह हुने चेतावनी चिकित्सकको छ । प्रदेश सरकारले सञ्चालन गरेको दाङको बेलझुण्डी, बाँकेको भेरी अस्पताल, बुटवलको कोरोना विशेष र भैरहवाको भीम अस्पतालमा मात्रै आइसीयुसहितका बेड छन् । त्यो संख्या जम्मा ३९ छ, भेन्टिलेटर २१ वटा छन् । जटिल प्रकृतिका बिरामी मात्रै यहाँसम्म आउने गरेका छन् । एउटा विरामीलाई निको हुन ९ देखि २० दिनसम्म लाग्ने गरेको छ । निको वा मृत्यु भएमात्रै अर्का बिरामीले उपचार पाउँछन् । लुम्बिनी प्रदेशमा वैशाख २० गतेसम्म सक्रिय संक्रमितको संख्या १२ हजार नाघेको छ । यी संक्रमितको उपचारका लागि प्रदेशभर जम्मा ३ सय ३४ वटा सुविधायुक्त बेड छन् । अन्य सामान्य बेडको संख्या ५ सय २६ छ । प्रदेश स्वास्थ्य निर्देशनालयको तथ्यांकअनुसार चारवटा सरकारी कोभिड अस्पतालमा ३९ आइसीयु र २१ भेन्टिलेटर छन् । अन्य एक सय तीन एचडियु हुन् । सरकारी अस्पतालमा १ सय ९२ वटा बेड छन् । यो संख्या गतवर्षभन्दा पनि कम हो । निजी क्षेत्रका ८ वटा अस्पतालबाट कोरोनाको उपचार हुने गरेको छ । ती अस्पतालमा १ सय ७१ आइसीयु, एचडियु र भेन्टिलेटर छन् । सामान्य बेड संख्या ३ सय ३४ मात्रै छ । प्रदेश स्वास्थ्य निर्देशनालयको तथ्यांकअनुसार पछिल्लो चरणमा देखिएको संक्रमणमा लक्षणसहितका बिरामी धेरै छन् । अधिकांशलाई अक्सिजन नै दिनुपर्ने अवस्था छ । त्यसैले मृत्युदर समेत बढेको छ । ०७८ को बैशाख महिनाको २० दिनमा मात्रै लुम्बिनी प्रदेशमा १ सय ६५ जनाको ज्यान गएको छ । यो अघिल्लो महामारीमा मृतकमध्येको झण्डै आधा हो । मिति संक्रमित मृत्यु वैशाख १ देखि ४ ५४८ ८ जना वैशाख ५ देखि ८ १४४३ १४ जना वैशाख ९ देखि १२ ३०९६ ५० जना वैशाख १२ देखि १७ ४५९२ ४० जना वैशाख १८ देखि २० २३२६ ५३ जना जिल्ला स्वास्थ्य कार्यालय रुपन्देहीका प्रमुख डा राजेन्द्र गिरी दोस्रो लहरको कोभिड तीव्रगतिमा सर्ने र लक्षणसहित देखिने गरेको बताउँछन् । अहिले जसलाई लक्षण देखिएको छ, उसलाई अक्सिजनको सहायता आवश्यक देखिएको छ, उनी भन्छन्, यसो हुनु डरलाग्दो हो । सचेत र तयारी धेरै हुनुपर्छ । कोरोना संक्रमितको विरामी उपचारका लागि भइरहेको तयारीप्रति सरकारी कर्मचारी नै असन्तुष्ट छन् । सरकारले अहिलेसम्म अस्पतालमा पुगेका विरामीको मात्रै निगरानी गरिरहेको छ । लुम्बिनी प्रदेशमा संक्रमितको १० प्रतिशत पनि अस्पताल पुगेका छैनन् । धेरै घरमै बसेका छन् । घरमै बसेका करिब एक दर्जन बिरामीको मृत्यु भएको छ । रुपन्देहीका प्रमुख जिल्ला अधिकारी अस्मान तामाङ स्थानीय सरकारले होम आइसोलेसनमा बसेका बिरामीको निगरानी गर्नुपर्ने बताउँछन् । रुपन्देहीमा एकसय विरामीलाई हेरचाह गरेर मात्रै भएन, बाहिर भएका २२ सय संक्रमितलाई कसले निगरानी गर्ने ? उनले भने । स्थानीय सरकार चुपचाप दोस्रो चरणको कोरोना संक्रमण रोक्न सीमामा कडाइ हुनुपर्ने थियो । तर, जिल्लामा लकडाउन सुरु भइसक्दा पनि सीमाबाट निर्वाध आउनेक्रम जारी छ । पहिलो चरणको महामारीमा स्थानीय सरकारले सीमाबाट आफ्नो पालिकाका नागरिकलाई गाउँकै क्वारेन्टाइनसम्म ल्याउने काम गरेका थिए । रुपन्देहीका सैनामैना, बुटवल, तिलोत्तमा, लुम्बिनी सांस्कृतिक नगरपालिकाले अस्पताल नै बनाएर सेवा थालेका छन् । अरु स्थानीय सरकार कोरोना महामारीप्रति बेखबर जस्तै बनेका छन् । रुपन्देहीको सैनामैना नगरपालिकाका प्रमुख चित्रबहादुर कार्कीले हरेक स्थानीय तहले एउटा आइसोलेसन अस्पताल बनाउने हो भने महामारी नियन्त्रणमा सहज हुने बताउँछन् । सैनामैना नगरपालिकाले ५ आइसियुसहित ४५ बेडको अस्थायी अस्पताल सञ्चालनमा ल्याएको छ । प्रदेश सरकार सधै सुस्त चार वटा कोरोना अस्पताल सञ्चालन गरेको प्रदेश सरकार एक वर्षअघिकै बेड संख्यामा सिमित भएको छ । बाँके जिल्ला कोरोनाले आक्रान्त हुँदा समेत प्रदेशको तयारी थिएन । प्रदेश सरकारले चारवटा अस्पतालमा आइसियु बेड थप्न बैशाखको पहिलो सातामात्रै एक करोड ७५ लाख बजेट बिनियोजन गरेको छ । तर, त्यसको प्रक्रिया अझै सुरु भएको छैन । कोरोनाबाट बाँके सबैभन्दा बढी आक्रान्त छ । यहाँ ८० भन्दा धेरै चिकित्सक नै संक्रमित भएका छन् । अस्पतालमा बेड नहँुदा सबैभन्दा बढी तनाव चिकित्सकले झेल्नुपरेको छ । दैनिक हजारजति बेड चाहियो भन्दै फोन आउँछ, हामी त निरिह नै भएका छौं, भेरी अस्पतालको आकस्मिक बिभागका डा देवेन्द्र आचार्य भन्छन्, हामीले हाम्रै लागि पनि बेड सुरक्षित गर्न सकेनौं । दोस्रो चरणमा आएको कोरोना भेरियन्टले युवापुस्तालाई आक्रमण गरेकाले चिकित्सकहरु झन भयावह अवस्था देख्छन् । जनस्वास्थ्य कार्यालय रुपन्देहीका प्रमुख गिरीका अनुसार अहिले युवापुस्तामा संक्रमण देखिने दर ६०४० मा छ । पहिलो चरणमा जेष्ठ नागरिक ८० प्रतिशत थिए भने युवाहरु २० प्रतिशत । अहिले करिव ६० प्रतिशत देखिन थालेका छन् । स्वास्थ्य तथा जनसंख्या मन्त्रालयका सूचना अधिकारी डा पुष्पराज पौडेलले आइसियु र अन्य सामान्य बेड थप्ने तयारी भइरहेको बताए । सरकारले बजेट बिनियोजन गरिसकेको छ, अहिलेकै कोरोना अस्पतालहरुमा बेड थपिनेछन्, उनले भने । उनले बुटवलसहित केही अस्पतालमा बेड थपिइसकेको बताए । अस्पतालहरुमा बेड मात्रै होइन, जनशक्ति र अक्सिजनको समेत अभाव छ । बाँकेको बेलझुण्डी, बुटवलको धागो कारखाना, बाँकेको भेरी अस्पतालमा सीमित जनशक्तिले सेवा दिएका छन् । संक्रमित चिकित्सक नै सेवामा छन् । गतवर्ष प्रदेश सरकारले भर्ना गरेका करिब दुई सय स्वास्थ्यकर्मीको अवधि सकिएपछि जनशक्ति अभाव भएको हो । प्रदेश सरकारले आइतबार मात्रै झण्डै ६ सय नयाँ जनशक्ति कोरोना अस्पतालमा थप्ने निर्णय गरेको छ ।"
संविधान कुल्चेर गरिएको मुख्यमन्त्रीको नियुक्ति कांग्रेसले स्वीकार्दैन :कोइराला,"काठमाडौं : नेपाली कांग्रेसका नेता शेखर कोइरालाले लुम्बिनी प्रदेशमा एमालेले संविधान मिचेर सत्ताको नांगो नाँच प्रदर्शन गरेको टिप्पणी गरेका छन्। कोइरालाले लुम्विनीको राजनीतिक घटनाक्रमबारे टिप्पणी गर्दै कोइरालाले संविधानमाथिको यस्तो नांगो नाँच कांग्रेसलाई स्वीकार्य नहुने बताएका छन्। उनले भने, एमालेको बलमिच्याइँ,जबर्जस्ती र संविधानमाथिको नग्न प्रदर्शन कांग्रेसलाई कदापि स्विकार्य हुनै सक्दैन।' गैरसंवैधानिक र गैरराजनीतिक तरिकाले लुम्बिनी प्रदेशमा अल्पमतमा रहेका शंकर पोखरेललाई मुख्यमन्त्रीको सपथ गराइएको बताउँदै उनले भने, गैरसंवैधानिक र गैरराजनीतिक तरिकाले लुम्बिनी प्रदेशमा अल्पमतमा रहेका शंकर पोखरेललाई जसरी मुख्यमन्त्रीको सपथ गराईयो यसले एमाले जसरी पनि सत्ता कब्जाको उद्देश्यमा रहेको स्पष्ट पारेको छ।' जनता समाजवादी पार्टीका चार सांसद पदमुक्त भएसँगै लुम्बिनी प्रदेशमा ८१ जना सांसद कायम भएपछि अविश्वास प्रस्तावलाई तुहाउन नयाँ खेल खेलेका थिए। आइतबार बिहान अचानक राजीनामा दिएर एकल बहुमतको मुख्यमन्त्रीका लागि पुन: दाबी गरेका थिए। प्रदेशसभाका बहुमत सांसदको समर्थन आफूलाई रहेको दाबी पोखरेलले प्रदेश प्रमुख समक्ष गरेलगत्तै माओवादी केन्द्र र नेपाली कांग्रेसले कुलप्रसाद केशीलाई मुख्यमन्त्रीमा प्रस्ताव गर्दै ४२ जनाको हस्ताक्षर प्रदेश प्रमुख समक्ष पेश गरेका थिए। उनीहरूले बहुमत सांसद शशरीर उपस्थित रहेको भन्दै मुख्यमन्त्रीको शपथ रोक्न प्रदेश प्रमुखको कार्यलयमा धर्ना दिएका थिए। धर्नाकै बीच प्रदेश प्रमुख मुख्यमन्त्रीको कार्यलय पुगेर पोखरेललाई पुन: मुख्यमन्त्रीको शपथ खुवाएका थिए।"
घरमा आगलागी हुँदा बृद्ध दम्पतीको मृत्यु,रामेछाप : उमाकुण्ड गाउँपालिका२ बाम्तीको एक घरमा आगलागी हुँदा बृद्ध दम्पतीको मृत्यु भएको छ। लहरे टोलको आइतबार मध्यरातमा घरमा आगलागि हुँदा ७८ वर्षीय धनबहादुर कार्की र उनकी श्रीमती ६८ वर्षीया सीता कार्कीको मृत्यु भएको जिल्ला प्रहरी कार्यालय रामेछापले जनाएको छ। जिल्ला प्रहरी कार्यालय रामेछापका प्रहरी प्रमुख नवराज ढुंगानाका अनुसार स्थानीय मनोहर कार्कीको घरमा अचानक आगलागी हुँदा उनका बुबा र आमाको जलेर मृत्यु भएको हो। घटनाको जानकारी पाए लगत्तै राति नै बाम्ति प्रहरी चौकिबाट प्रहरी टोली गएको भएपनि प्रहरी घटनास्थलमा पुग्नु अगाडि उनीहरुको मृत्यु भइसकेको उनले बताए। मनोहर कार्की र उनकी श्रीमती कल्पना कार्की तथा ३ वर्षीया छोरी स्मारिकाको भने झ्यालबाट हामहालेर ज्यान बचेको प्रहरीले जनाएको छ । आगलागी नियन्त्रणका लागी स्थानीय र प्रहरीले प्रयास गरेको भएपनि सम्भव नभएको स्थानीयले बताएका छन्।
"स्वास्थ्यकर्मीलाई ५० प्रतिशत जोखिम भत्ता, परिवारको उपचार र बिमा","काठमाडौं : प्रधानमन्त्री केपी शर्मा ओलीले फ्रन्टलाइनमा खटिने कर्मचारीलाई शुरु तलब स्केलको ५० प्रतिशत जोखिम भत्ता दिने घोषणा गरेका छन्। सोमबार देशवासीका नाममा सम्बोधन गर्दै ओलीले स्वास्थ्य जनशक्तिको अभाव हुन नदिन सङ्घ, प्रदेश र स्थानीय तहमा अवकाशप्राप्त चिकित्सक तथा अन्य स्वास्थ्यकर्मीलाई एक वर्षका लागि करारमा भर्ना गरिने बताए। महामारीविरुद्ध अग्रपंक्तिमा कार्यरत चिकित्सक, स्वास्थ्यकर्मी, सुरक्षाकर्मी, चालक र सफाइकर्मीसहित राष्ट्रसेवक कर्मचारीहरुको भूमिकाको प्रशंशा गरेका हुन्। एमाले अध्यक्ष समेत रहेका ओलीले भने, कोभिड१९ को पहिचान, निदान, उपचार, बिरामीको ओसारप्रसार र शव व्यवस्थापनमा प्रत्यक्ष रूपमा संलग्न चिकित्सक, स्वास्थ्यकर्मी, चालक तथा सहचालक र सफाइकर्मीका साथै कर्मचारीहरूलाई शुरु तलब स्केलको ५० प्रतिशत जोखिम भत्ता, परिवारको उपचार र बिमाको व्यवस्था गरिनेछ। उनले चिकित्सक, स्वास्थ्यकर्मी, कर्मचारी, चालकसहचालक, सफाइकर्मी एवम् सम्बद्ध सबैलाई विचलित नभई आआफ्नो कर्तव्य निर्वाह गर्न आह्वान गरेका छन्। ठूला अस्पताल तथा मेडिकल कलेजमा अक्सिजन प्लान्टको स्थापना गरिने उनले बताए। सञ्चालनमा नआएका अक्सिजन प्लान्टलाई शीघ्र मर्मत गरी सञ्चालनमा ल्याइनेछ। लिक्विड अक्सिजनको अवैध निर्यात गर्नेलाई कडा कारबाही गरिनेछ। लिक्विड अक्सिजन तथा अक्सिजन जेनेरेटर खरिद गरेर मौज्दात राखिने छ। ओलीले भने, देशभरका अक्सिजन प्लान्टबाट उत्पादित अक्सिजन हाललाई अस्पताल र उपचारको प्रयोजनका लागि मात्र प्रयोग गर्नेगरी अन्य क्षेत्रमा आपूर्ति गर्न रोक लगाइएको छ। आवश्यक मात्रामा खोप ल्याउन प्रयत्नशील छौं : प्रधानमन्त्री ओली (पूर्णपाठ)"
दैलेखमा १३ वर्षीया बालिका बलात्कार गरेको आरोपमा एक युवक पक्राउ,दैलेखः काफल खान गएको मौका छोपी १३ वर्षीया बालिकालाई बलात्कार गरेको आरोपमा एक युवक पक्राउ परेका छन् । जिल्ला प्रहरी कार्यालय दैलेखका अनुसार जिल्लाको दुल्लु नगरपालिका९ रोकायबाँडाका २८ वर्षीय तेजबहादुर रोकाय पक्राउ परेका हुन् । गत बिहीबार बालिकालाई बलात्कार गरेको आरोपमा रोकायलाई पक्राउ गरिएको प्रहरी नायब उपरीक्षक (डिएसपी) अनुपम श्रेष्ठले बताए । डिएसपी श्रेष्ठका अनुसार घरबाट पाँच मिनेटको दूरीमा रहेको जंगलमा काफल खान गएको मौका छोपी ती बालिकालाई बलात्कार गरेको सूचनाका आधारमा रोकायलाई पक्राउ गरिएको हो । रोकायले कोही नभएको मौका छोपी बालिकालाई भाग्न नदिइ हातले मुख थुनेर बलात्कार गरेको प्रहरीको प्रारम्भिक अनुसन्धानमा खुलेको छ । पीडितको तर्फबाट बालिकाकी आमाले शनिबार नै जहेरी दिएकी छन् । पक्राउ परेका रोकायलाई दैलेख जिल्ला अदालतबाट पहिलो पटक १० दिनको म्याद थप गरी थप अनुसन्धान थालेको डिएसपी श्रेष्ठले जानकारी दिए ।
झापामा आजदेखि निषेधाज्ञा,"झापा : झापामा आइतबार राति १२ बजेदेखि निषेधाज्ञा लागू भएको छ । निषेधाज्ञा वैशाख २६ गते राति १२ बजेसम्म जारी रहने जिल्ला प्रशासन कार्यालय झापाले जनाएको छ । प्रमुख जिल्ला अधिकारी श्रवणकुमार तिमिल्सिनाका अनुसार सोमबार बिहानदेखि अत्यावश्यक कामबाहेक घर बाहिर निस्कन पाइने छैन । आशिंक निषेधाज्ञा भनिएको झापामा आजदेखि सार्वजनिक तथा निजी यातायातहरू भने जोर बिजोर गरेर सञ्चालन भएका छन् । अत्यावश्यक सामाग्री स्वास्थ्य, खाद्यान्न, पानीलगायतका सवारीसाधनमा भने जोर बिजोर प्रणाली लागू हुने छैन । त्यस्तै हाट बजार, सभा सम्मेलन, पर्व उत्सव, जात्रा लगायत भीडभाड हुने कार्य पूर्णरुपमा रोक लगाइएको छ । अत्यावश्यक सेवाका सवारी साधन र सञ्चारकर्मीहरुका लागि भने आफ्नो परिचय पत्र बोकेर सवारी साधन चलाउन सकिने प्रमुख जिल्ला अधिकारी तिमिल्सिनाले जानकारी दिए । जिल्लामा कोरोनाको संक्रमण तीव्ररुपमा फैलिन थालेपछि वैशाख १७ गते जिल्ला प्रशासन कार्यालयले निषेधाज्ञाको आदेश जारी गरेको थियो । प्रमुख जिल्ला अधिकारी तिमिल्सिनाका अनुसार निषेधाज्ञा उल्लंघन र आदेशको अवहेलना गर्ने वा काममा बाधा पुर्याउने व्यक्तिलाई संक्रमण रोग नियन्त्रण ऐन २०२० तथा प्रचलित कानुनबमोजिम सजाय हुने छ।"
भारतमा एकैदिन तीन हजार भन्दा बढी कोरोना संक्रमितको मृत्यु,"भारतमा कोरोना भाइरसको संक्रमणबाट पछिल्लो २४ घण्टामा तीन हजार ४१७ जनाको मृत्यु भएको छ । भारतीय स्वास्थ्य तथा परिवार कल्याण मन्त्रालयका अनुसार २४ घण्टाको अवधिमा तीन लाख ६८ हजार नयाँ संक्रमित भेटिएका छन् । यो सहित भारतमा कूल संक्रमितको संख्या एक करोड ९९ लाख पुगेको छ । गत शनिबार दैनिक संक्रमितको संख्या चार लाख नाघेको थियो तर आइतबार केही कमी आएको छ । भारतमा कोभिड संक्रमणबाट हालसम्म दुई लाख १८ हजार ९५९ जनाको ज्यान गएको छ । मन्त्रालयकाअनुसार भारतमा अझै पनि ३४ लाखभन्दा बढी व्यक्ति सक्रिय संक्रमितको अवस्थामा छन् । गत २४ घण्टामा तीन लाख व्यक्ति संक्रमणमुक्त भएका छन् । यो सहित भारतमा कूल संक्रमितमध्ये १ करोड ६२ लाख संक्रमणमुक्त भएका छन् । भारतीय स्वास्थ्य अनुसन्धान परिषदका अनुसार, भारतमा हालसम्म २९ करोड नमुना परीक्षण गरिएको छ । आइतबार मात्र भारतमा १५ लाख नमुना परीक्षण गरिएको छ । भारतमा कोभिडको दोस्रो लहरले पूरै देशमा संकटको अवस्था सिर्जना गरेको छ।"
निर्माण निरन्तर,"सुर्खेत : कर्णालीका अधिकांश जिल्लामा निषेधाज्ञा लागू छ। कोरोना महामारीको दोस्रो लहरका कारण प्रदेशमा मृत्युदर पनि बढ्दो छ। तर विकास आयोजनाहरूको निर्माण कार्य भने रोकिएको छैन। निषेधाज्ञा भए पनि भौतिक निर्माणको कामलाई निरन्तरता दिइएको हो। कोरोनाको संक्रमण तीव्र बनेपछि सुर्खेतमा गत मंगलबार रातिदेखि निषेधाज्ञा जारी छ। तर यही मौकामा वीरेन्द्रनगरमा हाल धमाधम सडक विस्तार र कालोपत्रेको काम भइरहेको छ। निषेधाज्ञामा पनि निर्माणको काम नरोक्ने रणनीति प्रदेश सरकारले अपनाएको हो। प्रदेश सरकारले महामारीको यो समयमा पनि भौतिक विकास र निर्माणको कामलाई निरन्तरता दिइने जनाएको छ। सोहीअनुसार प्रदेशमा रहेका अन्य विकास आयोजनाहरूको काम पनि जारी छ। चालू आर्थिक वर्ष सकिन अब साढे दुई महिना मात्र बाँकी छ। यो अवधिमा प्रदेश सरकारले विकास बजेटको खर्च बढाउने तयारी गरेको हो। हाल विकास खर्च निराशाजनक रहेकाले पनि खर्च बढाउन र आयोजनाहरूको काम सम्पन्न गर्न महामारीको समयमा पनि आयोजनाको काम नरोकिने प्रदेश सरकारको भनाइ छ। हाल कर्णालीका सुर्खेत, जाजरकोट, सल्यान र रुकुमपश्चिममा निषेधाज्ञा लागू गरिएको छ। प्रदेशका अन्य जिल्लामा पनि संक्रमणको दर उकालो लाग्दैछ। त्यहाँ पनि निषेधाज्ञा जारी हुन सक्ने अवस्था छ। तर पनि महामारीमै आवश्यक सावधानी र सतर्कता अपनाउँदै विकास निर्माणको काम जारी राख्नेगरी प्रदेश सरकारले तयारी गरिरहेको हो। निषेधाज्ञामा पनि विकास आयोजनाहरूको काम रोकिँदैन प्रदेश सरकारका प्रवक्ता एवम् आर्थिक मामिला तथा योजनामन्त्री विमला केसीले भनिन्, आवश्यक स्वास्थ्य मापदण्ड र सावधानी अपनाएर भए पनि विकास आयोजनाको कामलाई निरन्तरता दिन्छौं। विकास आयोजनामा खटिने मजदुर तथा कर्मचारीलाई उच्च सतर्कता अपनाएर आयोजनाको कामलाई निरन्तरता दिइने उनले बताइन्। चालू आर्थिक वर्षमा खर्च नहुने केही बजेट पनि कोरोना महामारीमा खर्च गर्ने प्रदेश सरकारको तयारी छ। कोरोना नियन्त्रणमा प्रदेश सरकार गम्भीर रहेको भन्दै उनले भौतिक निर्माणको कामलाई पनि जारी राखिने बताइन्। संक्रमण बढेसँगै प्रदेश सरकारले निर्माणको काम जारी राख्ने र निर्माण सामग्रीको आपूर्तिलाई सहज बनाउने निर्णय गरिसकेको छ। सरकारको यो निर्णयपछि निषेधाज्ञामा पनि निर्माण सामग्रीको ढुवानी सहजै भइरहेको हो। निर्माण सामग्रीको ढुवानी भइरहेको र स्वास्थ्य मापदण्डको पालना गराएर निर्माणको काम जारी नै राखिएको छ। सहज अवस्था हुँदा चैत अघिसम्म झन्डै १६ प्रतिशत मात्रै विकास खर्च भएको छ। चालू आर्थिक वर्षको ९ महिनाको अवधिमा प्रदेश सरकारको विकास खर्च निराशाजनक छ। यद्यपि प्रदेश सरकारले विकास खर्च ६५ प्रतिशत पुर्याउने लक्ष्य लिएको छ। प्रदेश सरकारले विकास आयोजनाको कामलाई निरन्तरता दिएर भए पनि बजेट खर्चको लक्ष्य पूरा गर्ने योजना बनाएको छ। हामी त शतप्रशित बजेट खर्च गर्न चाहन्छौँ, तर कोरोना महामारीका कारण पनि अब ६५ प्रतिशत बजेट खर्च गर्छौँ', प्रदेश सरकारका प्रवक्ता विमला केसीले भनिन्, निषेधाज्ञामा पनि विकास आयोजनाको रोक्दैनौं, विकासतर्फको बजेट खर्च बढाउँछौं।"
स्वास्थ्यकर्मीलाई दबाब होइन हौसला,"कोरोना महामारीबाट जोगिन यो समय घरभित्र बस्ने हो भने कोरोना भाइरस एक व्यक्तिबाट अर्को व्यक्तिसम्म पुग्न सक्दैन। तर यो छुट चिकित्सा सेवामा रहेका वा स्वास्थ्यकर्मीहरूलाई छैन। स्वास्थ्यकर्मी पनि आफ्नो सुरक्षाको ख्याल गर्दै घरभित्र बस्ने हो भने अवस्था कस्तो होला ? कल्पनासमेत गर्न सकिँदैन। त्यसैले यो महामारीका मुख्य योद्धा भनेकै स्वास्थ्यकर्मी हुन्। विश्वका सबै मानिस कोरोना भाइरससँग सुरक्षित रहन घरभित्रै बसिरहेको बेला स्वास्थ्यकर्मीहरू चाहिँ घरबाट बाहिरिन बाध्य छन्। बाँकेको नेपालगञ्जस्थित भेरी अस्पतालको कोभिड विशेष वार्डमा रात्रिकालिन सेवामा खटिएर थकित बनेर बेञ्चमा नै झकाएको स्टाफ नर्सहरू र एकजना नर्सलाई दुईजना नर्सले दिएको ढाडसको तस्वीर सार्वजनिक हुँदा कसको मन छोएन र ? यो उनीहरूको रहर थिएन, बाध्यता हो। लामो समय पीपीई सेट लगाएर आफैंलाई जोखिममा राख्दै संक्रमितको स्याहारमा खटिने यस्ता स्वास्थ्यकर्मीलाई सलाम छ। नेपालगन्जको बाँकेस्थित अस्पतालका यी स्टाफ नर्सजस्तै अहिले कोभिड नियन्त्रणमा देशभर स्वास्थ्यकर्मी खटिएका छन्। अन्य बिरामीको उपचारमा भन्दा कोभिडका बिरामीको स्याहारमा खटिनु बिलकुलै फरक छ, अत्यन्तै चुनौतीपूर्ण पनि। अर्को शब्दमा भन्नुपर्दा, आफ्नो ज्यान जोखिममा राखेर अरूलाई बचाउनु छ। कुनै समय म पनि संक्रमित हुनसक्छु भन्ने तीतो यथार्थ मनमा बोकेर उपचारमा होमिनु पक्कै सहज छैन। तर महामारीले विश्व नै आतंकित बनेको यो समयमा दिनरात नभनी खटिने स्वास्थ्यकर्मीका लागि यो समय बाध्यकारी अवस्था मात्रै होइन, चुनौतीसँगै अवसर पनि हो। आफ्नो पेशाप्रतिको उत्तरदायित्व बोध गराउने समयका रूपमा पनि यो समयलाई लिन सकिन्छ। विषम परिस्थितिमा अरूले खटाएको भन्ने नठानेर आफैं स्वतःस्र्फूत रूपमा जिम्मेवारी बहन गर्ने स्वास्थ्यकर्मी पनि कम छैनन्। पेशागत दबाब र पारिवारिक दबाबका बिच समयको प्रवाह नगरी कोरोना संक्रमितलाई जोखिम मोलेर निको पारी डिस्चार्ज गर्दाको समय युद्ध जितेको महसुस गर्छन् उनीहरू। घरपरिवारले सकेसम्म घरभित्रै रहेको देख्न चाहने र बिरामीले पनि आफ्नै छेउमा खोज्ने स्वास्थ्यकर्मीलाई रहर र चाहनामा बहकिने छुट पनि पेशाले दिएको छैन। यो समयमा उनीहरूको मनोबल उच्च हुन आवश्यक छ, बनाउन आवश्यक छ। संक्रमण बढ्दै जाँदा निषेधाज्ञाले बजार सुनसान हुन थालेका छन्। सबै घरभित्र सुरक्षा खोजेर बसेको समयमा आफू परिवार छोडेर काममै २४सै घण्टा खटिनु पर्दाको पीडा पनि छ स्वास्थ्यकर्मीलाई। तर भावनात्मक कुरालाई पन्छाएर यथार्थसँग भिड्नुको विकल्प पनि त छैन। अहिलेको यथार्थ भनेकै कोरोना संक्रमण नियन्त्रणमा खटिनु हो। यो समयमा स्वास्थ्यकर्मीको एकल प्रयासले मात्रै कोरोना संक्रमण नियन्त्रण हुँदैन। उनीहरू भनेका देखिने सिपाही हुन्। त्यसैले उनीहरूको आत्मबल र मनोबल उच्च बनाउने जिम्मा भनेको तीनै तहका सरकार र सबै नेपाली नागरिकको हो। स्वास्थ्य सेवामा खटिएका चिकित्सक, स्वास्थ्यकर्मी र प्राविधिक आदि सबैलाई हौसला दिनु जरुरी छ। साथमा उनीहरूको सुरक्षा र सुविधा आदिमा पनि सम्बन्धित निकायले ध्यान दिनुपर्छ। बाध्यकारी ढंगले नभई सकारात्मक ढंगले स्वास्थ्यकर्मीलाई काममा प्रेरित गर्नुपर्छ। अझै पनि कतिपय स्वास्थ्यकर्मीले घरबाट सार्वजनिक यातायात वा भिड छिचोल्दै कार्यथलो जानुपर्ने बाध्यता छ। कर्मथलो पुग्यो सुरक्षा सामग्रीहरू उपलब्ध हुँदैनन्। अस्पतालहरूको अवस्थासँगै बिरामीलाई सहजरूपमा राखेर सुरक्षित हुँदै काम गर्ने वातावरण सबै स्थानमा छैन। उनीहरूका आवश्यकतालाई समयमै सम्बन्धित निकायले सम्बोधन गर्नुपर्छ। स्वास्थ्यक्षेत्रमा खटिनेमध्ये ठुलो संख्यामा स्टाफ नर्स (महिला) छन्। उनीहरूको पनि आफ्नै शारीरिक बाध्यता हुन्छन्, देश र विश्वव्यापी माहोलले मानसिक समस्यामा पनि छन्। त्यसलाई पनि सम्बोधन गर्नु आवश्यक छ। संक्रमणको कहालीलाग्दो अवस्थामा पनि केही अस्पतालमा उपकरण र सुरक्षाका सामग्रीको अभाव हुनु, स्वास्थ्यकर्मीले पाउने सेवासुविधा नपाउनु र आन्दोलन गर्नु दुःखद् कुरो हो। कोरोना महामारी नियन्त्रणमा जुट्ने समयमा सबैले सबै कुरा बुझेर सामूहिक पहल गर्नु उत्तम विकल्प हुनेछ। एकले अर्काको मर्म बुझौं, महामारीविरुद्ध लडौं। पुनः सुनौलो बिहानी अवश्य आउने छ।"
२२ विधामा फेसन अवार्ड,"काठमाडौं : राजधानीमा सम्पन्न एउटा अवार्ड समारोहमा फेसन, मोडलिङ अनि सुन्दरताको क्षेत्रमा कार्यरत विभिन्न व्यक्तित्वहरूलाई सम्मान तथा पुरस्कार प्रदान गरिएको छ। नेपालका प्रथम उपराष्ट्रपति परमानन्द झाको प्रमुख आतिथ्यतामा सम्पन्न उक्त अवार्ड समारोह स्टार वन इन्टरटेनमेन्टको आयोजना र विलक्षण क्रियसनको व्यवस्थापनमा भएको थियो। कार्यक्रममा सर्वोत्कृष्ट फेसन तथा पेजेन्ट कोरियोग्राफर अफ दि इयर अश्विनीकान्त झा, बेस्ट पेजेन्ट डिरेक्टर अफ दि इयर (मेल) निशु कान्तझा, बेस्ट पेजेन्ट डिरेक्टर अफ द इयर (फिमेल) प्रतिमा कार्कीले पुरस्कार थापे। यसैगरी हेयर स्टाइलिस्ट रीना अवाले, मेकअप आर्टिस्ट गीता पौडेल, र्याम्प मोडल एन्जल श्रेष्ठ, र्याम्प मोडल (बाल) जियान श्रेष्ठ तथा इन्टरनेसनल उमन एचिभर मनीषा डंगोल, पेजेन्ट मोडल (मोफसल) आकांक्षा विश्वकर्माले पुरस्कार जिते। पेजेन्ट मोडल (मिसेस) सनी लिम्बू, फेसन मोडल (पुरुष) ओजस्वी थापा, र्याम्प डेब्यु मोडल (महिला) निरिश्ना दली श्रेष्ठ, फेसन मेकअप (महिला) प्रमिला श्रेष्ठ, फेसन डिजाइनर ममता गुप्ता, फेसन डिजाइनर (मोफसल) सपना तिवारी, इभेन्ट कोअर्डिनेटर रवीन श्रेष्ठ, इभेन्ट म्यानेजर मञ्जु श्रेष्ठ, पेजेन्ट अर्गनाइजर सागर आचार्य, फेसन म्युजिक कम्पोजर सुशीलराज गौतम, बेस्ट कम्युनिटी ब्युटी पेजेन्ट अर्गनाइजर राजन रौनियार, बेस्ट फिमेल इभेन्ट अर्गनाइजर शान्ताकुमारी तामाङ तथा इभेन्ट म्यानेजमेन्ट कम्पनी आर एनआर ग्रुपले आफूलाई अब्बल सावित गरे।"
थोरै पूर्वाधार र जनशक्तिबाट धेरैको उपचार,"कोरोनाको दोस्रो चरणबाट देशमै सबैभन्दा बढी प्रभावित जिल्ला हो बाँके। नयाँ वर्षसँगै एक्कासि बिरामीको चाप बढेपछि नेपालगन्जको भेरी अस्पताललाई थेगिनसक्नु भार थपियो। अस्पतालले क्षमताभन्दा बढी बिरामी राखेर उपचार गरिरहेको छ। जनशक्ति अभावकै बेला पनि झन्डै एक सय स्वास्थ्यकर्मी संक्रमणको शिकार भए। भेरी अस्पतालका मेडिकल सुपरिटेण्डेन्ट डा प्रकाशबहादुर थापासँग संक्रमितको उपचार र संक्रमण रोकथामका विषयमा नेपालगन्ज सहकर्मी शंकरप्रसाद खनालले गरेको कुराकानी : भेरी अस्पतालमा कोरोनाको उपचार कसरी गराइरहनु भएको छ ? गत वर्षकै पूर्वतयारी अनुसार अक्सिजनसहितको १४२ बेडको आइसोलेसन सञ्चालनमा ल्याएका थियौं। अहिले एक्कासि संक्रमित बढ्दै गएपछि जटिल प्रकारका बिरामीले त्यो सबै बेड पनि भरिभराउ भए। अरू अस्पतालले कोभिडका बिरामी नलिने र भेरीमा बेड संख्या कम भएकाले थप खाली बेडमा पनि अक्सिजन सिलिण्डरसमेत अक्सिजन कन्सन्टेटरहरू राखेर बिरामीको उपचार गर्दै आयौं। अस्पतालको सीमित भौतिक पूर्वाधार र सीमित जनशक्तिका बाबजुत पनि भेरी अस्पतालले यति ठूलो संख्यामा कोरोना संक्रमितको उपचार गरिरहेको छ। स्वास्थ्यका मापदण्डबारे हामी सबै ज्ञाता भइसक्यौं। अब थाहा भएर मात्र हुँदैन। त्यसलाई व्यवहारमा उतारेर मात्र हामी सुरक्षित हुनसक्छौं। अस्पतालले अहिले कति शैयामा संक्रमितलाई राखेर उपचार गरिरहेको छ ? अहिले २१२ बेडमा उपचार गरिरहेका छौं। त्योभन्दा बाहेकका बिरामीलाई भने कतिलाई हलमा राखेका छौं। अन्य स्थानका बेडलाई पनि जोडेका छौं। एनआईसीयू हल छ। कोही क्वाटरमै बसिरहेका छन्। कतिपयको पूरै परिवार नै संक्रमित भएको अवस्था छ। यसरी नै उपचार गराइरहेका छौं। ठूलो संख्यामा अस्पतालकै स्वास्थ्यकर्मीलाई कोरोना संक्रमण हुँदा कसरी व्यवस्थापन गर्नुभयो त ? गत वर्ष पहिलो चरणमा एक सयभन्दा बढी स्वास्थ्यकर्मीलाई कोरोना संक्रमण भएको थियो। आफैं पनि संक्रमणमा परेको हुँ। धेरैजना विशेषज्ञ चिकित्सक पनि कोरोना पोजेटिभ हुनुभयो। यो वर्ष वैशाखयता मात्र ९० जनाभन्दा बढी स्वास्थ्यकर्मी संक्रमित हुनुभयो। अहिले पनि विशेषज्ञ डाक्टर र मेडिकल अफिसरहरू संक्रमित हुनुभएको छ। अप्रेसन थिएटरको लगभग सम्पूर्ण सबै स्टाफ पोजेटिभ भए। ओटी नै बन्द गर्नु परेको थियोे। इमरजेन्सीमा पनि शत प्रतिशत स्टाफ संक्रमित भए। इमरजेन्सीमा अन्य स्थानबाट जनशक्ति ल्याएर पनि काम अगाडि बढायौं। अस्पतालका हल, क्याबिनलगायतका खाली भौैतिक संरचनालाई पनि प्रयोग गरेर उपचार गर्यौं। कतिले अस्पतालको क्वाटरमा बसेर पनि उपचार लिनुभयो। जसलाई गाह्रो भइरहेको थियो, उहाँहरू भर्ना नै हुनुभयो। लक्षण मात्र भएका स्वास्थ्यकर्मीले क्वाटरमै बसेर उपचार लिनुभयो। संक्रमित भए पनि एक्सरे र रगत जाँच गर्न अस्पताल आउनुभयो। जनशक्तिको चरम अभाव हुँदा पनि स्वास्थ्यकर्मीको लगाव, उच्च मनोबल, डेडिकेसन र गत वर्र्षको कोभिड उपचारको अनुभवका आधारमा यति ठूलो संख्यामा बिरामी राखेर पनि उपचार गराउन सफल भएका छौं। आइसोलेसनमा कसरी जनशक्ति परिचालन गरिरहनु भएको छ ? अस्पताललाई ड्युटी स्टेशन ४ वटा बनाएका छौं। हल ए, हल बी, हल सी र पेइङ वार्ड भनेर छ। फरक ठाउँमा फरक फरक ड्युटी स्टेशनहरू छन्। एकजना एनेस्थेसियोलोजिष्ट डाक्टर पारस पाण्डे हुनुहुन्छ। उहाँ त गत वर्षको कोरोना सुरु भएदेखि हालसम्म हरेक दिन २४औं घण्टा काम गरिरहनुभएको छ। अस्पतालमा एक जना मात्र एनेस्थेसियोलोजिष्ट हो। एक सिफ्टमा मेडिकल अफिसर तीनजना हुन्छन्। उनीहरूलाई तीनवटै हलको जिम्मा दिइएको छ। फिजिसियनहरूको पनि ड्युटी लगाइएको छ। उहाँहरू दिनको एकपटक आएर राउण्ड लिनुहुन्छ, आफ्नो पालोअनुसार। हरेक हलमा छुट्टाछुट्टै फिजिसियन राखेर काम अघि बढाउन खोजिरहेका छौं। भोलिदेखि १० जना मेडिकल अफिसर, ४० जना नर्सिङ स्टाफ, २ जना नर्सिङ अधिकृतहरू थपिँदैछन्। जनशक्तिको कुरा पनि विस्तारै विस्तारै समाधान हुँदैछ। धेरै जनशक्ति भयो भने बिरामीले पनि केयर पाउने हुन्छ। अहिले अस्पतालमा रहेका सबै बेड भरिभराउ छन्। इमरजेन्सीमा पनि लगभग लगभग हरेक बेडमा कोरोना शंकास्पद व्यक्तिहरू नै छन्। सबैजना अक्सिजन लेभल घटेर आएर भर्ना भइरहेका छन्। हरेक दिन अलिअलि ठीक भएको अक्सिजन दिन नपर्ने बिरामीहरूलाई डिस्चार्ज गरेर होम आइसोलेसनमा पठाइरहेका छौं। जटिल प्रकारलाई बाहेक अन्य बिरामीलाई अहिले अस्पतालमा राख्न सक्ने अवस्था नै छैन। अक्सिजन लेवल कम छ। त्यस्तो खालको बिरामीलाई मात्र अस्पतालमा भर्ना गरेका छौं। त्योभन्दा बाहेकका बिरामीलाई भर्ना गरेका छैनौं। किनभने अस्पतालमा सीमित बेडहरू अस्पतालले मात्र कोभिड संक्रमितको उपचार गर्ने हुनाले यसरी व्यवस्थित गरेका हौं। अस्पतालमा उपचार गर्न आउँदा संक्रमितको अवस्था कस्तो हुन्छ ? ढिलो कोरोना संक्रमण पत्ता लाग्छ। सुरुमै घरमै बस्नुहुन्छ। जटिल अवस्था हुँदा मात्र अस्पताल आउने हो। जो अक्सिजन लेवल घट्नुभन्दा अगाडि नै अस्पतालमा आउँछन्। त्यस्तो धेरै संक्रमितहरू सञ्चो भएर गएका छन्। जो मान्छेहरू आउँदा खेरी अक्सिजन लेवल पूरै घटिसकेको हुन्छ। ढिलो आउने संक्रमितको रिकभरी देखिँदैन। जो मान्छेहरू अक्सिजन लेवल ७० देखि ८० वा ४० देखि ५० ल्याएर आउँछन्। त्यस्तालाई भेन्टिलेटरमा राखेर उपचार गर्नुपर्छ। त्यस्ता व्यक्तिको रिकभरी निकै न्यून छ। जो संक्रमित स्वाब परीक्षण गरेर जटिलता उत्पन्न हुनुभन्दा अघि नै अस्पतालमा आएर थोरै अक्सिजन लेवल घटेर आएका हुन्छन्। थोरै उपचार पाएर सञ्चो भएर फर्केका छन्। यस्ता धेरैैभन्दा धेरै व्यक्तिलाई समयमै उपचार पाएर सञ्चो भएर पनि गएका छन्। मृत्यु हुनेहरू अधिकांश संक्रमित अस्पताल आउँदै जटिल समस्या भएका हुन्छन् ? हो। जो अस्पताल आउँदा नै जटिल अवस्थाका हुन्छन्। अक्सिजन लेभल धेरै कम भएका व्यक्तिहरूको निधन भएको छ। त्यस्ता व्यक्तिलाई जति कोसिस गर्दा पनि बचाउन सकिएको छैन। पहिलो र दोस्रो चरणको कोरोना संक्रमणको अवस्था कस्तो पाउनु भएको छ ? पोहर सालभन्दा अहिले संक्रमण दर धेरै छ। त्यसबाट हुने जटिलता पनि धेरै देखिएको छ। हरेक उमेर समूहका मान्छेहरू प्रभावित भइरहेका छन्। युवाहरूमा पनि कम्लिकेसनहरू देखिएको छ। पोहोर सालभन्दा अहिलेको भाइरस (भेरियन्ट) खतरनाक पनि छ। संक्रमण नियन्त्रण कसरी गर्न सरकारलाई के सुझाव दिन चाहनुहुन्छ ? बाँके जिल्लालाई अहिले दुईवटा अस्पतालले मात्र कोरोनाको उपचार दिइरहेका छन्। एउटा सरकारी स्तरबाट भेरी अस्पतालमा धेरै संक्रमितको भर्ना गरेर उपचार गरिरहेको छ। त्यस्तै अर्को नेपालगन्ज मेडिकल कलेज शिक्षण अस्पताल कोहलपुरमा पनि ६० देखि ७० जना बिरामी भर्ना भएर उपचार भइरहेको छ। शिक्षण अस्पताललाई ३०० वेडसम्म सञ्चालन गर्ने भनेर त्यो काम अगाडि बढिसकेको छ। त्यो काम पनि केही दिनमा सम्पन्न हुन्छ। यतिले मात्र नपुग्ने भएकाले अहिलेको अवस्थामा निजी अस्पताल, सरकारी अस्पताल गरी सबै अस्पतालले कोभिडको बिरामी राखेर उपचार गर्नुपर्छ। किनभने यो बेड संख्या पनि अब कम हुनसक्छ। हुन त, बाँकेका स्थानीय पालिकाहरू आफैं सक्रिय भएर कोभिड आइसोलेसन सेन्टरहरू सञ्चालन ल्याउँदैछन्। अक्सिजनसहितको आइसोलेसन एकपछि अर्को तहले सञ्चालन गरिरहेका छन्। यो क्रम अगाडि बढिरहेको छ। नेपालगन्ज उपमहानगरपालिका, खजुरा गाउँपालिका, कोेहलपुर नगरपालिकालगायतले आइसोलेसन सञ्चालन गरिसकेका छन्। अरूले पनि तयारी गरेका छन्। वडा तहमा पनि यो काम भइरहेको छ। स्थानीय तहको आइसोलेसनबारे के भन्नुहुन्छ ? स्थानीय तहले अक्सिजनसहितको आइसोलेसन बनाउनु धेरै राम्रो काम हो। यो एकदमै उदाहरणीय काम हो। जुन मान्छेलाई जटिलता छ। अक्सिजन दिनुपर्छ। जसले अस्पतालको बेड पाउँदैन। पाउने अवस्था पनि छैन। बाटोमै एम्बुलेन्समै छट्पटाइरहेको छ। एम्बुलेन्स र घरमै पनि मृत्युवरण गर्नुपर्ने अवस्था छ। त्यस्तो मान्छेहरू अस्पतालमा भर्ना पाउनुभन्दा पहिले नै एउटा होल्डिङ सेन्टरको रूपमा एकदम महत्वपूर्ण भूमिका यस्ता आइसोलेसनले खेल्छन्। अहिले कोरोनाका अधिकांश संक्रमितलाई चाहिने भनेको अक्सिजन नै हो। विभिन्न तथ्य रिसर्चका आधारमा पनि अहिले पहिलो औषधि भनेकै अहिले अक्सिजन नै भएको छ। त्यसैले सुरुमै यस्ता संक्रमितलाई अक्सिजन दिन सकियो भने बचाउन सकिन्छ। जुन यस्ता आइसोलेसन सेन्टरबाट हुन्छ। यति गर्न सक्दा पनि जटिलता घटाउने र मृत्युदर पनि घटाउन सकिन्छ। त्यही भएर पनि अस्पतालमा बेड पाउनुभन्दा पहिला, अस्पतालमा बेड नपाएको अवस्थामा, अक्सिजन पाउन गाह्रो भएको अवस्थामा पालिकाहरूले बनाएको आइसोलेसन सेन्टरमा बस्ने हो। त्यहाँ गएर बिरामीले कम्तीमा पनि अक्सिजन त पाउनुहुन्छ। त्यहाँ पनि स्वास्थ्यकर्मीको निगरानी नै हो। स्वास्थ्यकर्मीले अक्सिजन लेवल मोनिटरिङ गर्ने हो। अक्सिजन दिने हो। केही अरू औषधि चाहियो भने दिने हो। डाक्टरबिनाका आइसोलेसन कसरी चल्न सक्छन् त ? यस्ता आइसोलेसनमा डाक्टरहरू नै हुनुपर्छ भन्ने छैन नि ? डाक्टरको सुपरभिजन, निगरानी र सल्लाहमा मात्र पनि काम गर्न सकिन्छ। यसरी सञ्चालन गर्न सकियो भने अस्पतालमा पर्ने भार पनि निकै कम हुन्छ। यसले बिरामी अलपत्र परेर, छटपटाएर अस्पतालमा आउँदा आउँदै बाटोमै मर्नबाट जोगाउँछ। यस्ता आइसोलेसनले अस्पताल र संक्रमितबिच पुलको काम गर्छ। भोलि अस्पतालमा बेड खाली भएकोे अवस्थामा आइसोलेसन सेन्टरबाट सिफ्ट पनि गर्न सकिन्छ। सुरुमै त अस्पतालमा पनि बेड पनि हुँदैन। यस्तो अवस्थामा स्थानीय तहको आइसोलेसन रेस्क्यु सेन्टर बन्छ। अस्पतालमा बेड पाउनुभन्दा अगाडि नै अक्सिजन दिएर संक्रमितलाई उपचारको राम्रो वातावरण आइसोलेसन सेन्टरबाट हुन्छ। त्यहाँ अक्सिजन दिने व्यवस्था त मिलाइदिएका छन् नि त। त्यसो गर्न सकेमा बाटोमा मर्ने संक्रमितलाई जोगाउन सकिन्छ। म यसको पक्षधर हो। नेपालगन्ज उपमहानगरपालिकाले ५० शैयाको आइसोलेसन कति राम्रो बनाएको छ। संक्रमित भर्ना भएका छन्। आइसोलेसन सेन्टरले संक्रमितको रेस्क्यु गरिदिन्छन्। स्थानीय तहका आइसोलेसन सेन्टर र अस्पतालबीच कसरी समन्वय भइरहेको छ त ? हालैको कुरा गरौं, नेपालगन्जका २ जना संक्रमितले बेड नपाइरहेको अवस्था थियो। अक्सिजनको अभाव थियो। हामीले उपमहानगरपालिकाको आइसोलेसन सेन्टरमा राखेर सुरुमा उपचार गर्यौं। त्यहाँ उहाँहरूको अक्सिजन लेभल मेन्टेन भयो। स्वास्थ्यमा सुधार पनि भयो। अस्पतालमा बेड पाउनेबित्तिकै स्थानान्तरण गर्यौं। अहिले पनि नेपालगन्जको आइसोलेसनमा ८१० जना बिरामी उपचाररत हुनुहुन्छ। शान्त वातावरण छ। अक्सिजन लिइरहनुभएको छ। स्वास्थ्यकर्मीले उहाँको अवस्थालाई निगरानीमा राख्नुभएको छ। यसले संक्रमितको उपचारमा मुख्य भूमिका निर्वाह गरिरहेको छ। अहिलेको बढ्दो संक्रमण बेड नपाइरहेको अवस्थामा हरेक स्थानीय पालिकामा अक्सिजन सिलिण्डरसहितको वेडहरू सञ्चालन गर्नुपर्छ। त्यहाँ अक्सिजन लेवल घट्यो। गम्भीरता भयो भने अस्पतालमा ल्याउने तरिकाले रिफरल च्यानल मेन्टेन गर्ने हिसाबले सुरु गर्नुपर्ने देखिन्छ। छिमेकी देश भारतकै अवस्था हेर्ने हो भने त्यहाँ त अस्पतालका बेडहरू भरिभराउ छन्। कहीँ बिरामी राख्ने ठाउँ नै छैन। धर्मशाला र खुला ठाउँमा पाल टाँगेर पनि अक्सिजन दिएर उपचार गरेको हामीले देखेका छौं। त्यो अवस्था हामी कहाँ पनि नआउला भन्न सकिन्न। संक्रमितलाई सकभर अस्पतालमै प्राथमिकतामा राखेर उपचार गर्ने हो। केही गरी अस्पतालका बेडहरू नपाइएको खण्डमा, अस्पतालमा भर्ना नपाइएको खण्डमा यस्तो अवस्थामा ती आइसोलेसन सेन्टरहरूले उपचारमा एकदमै ठूलो भूमिका खेल्छन्। त्यसैले हामीले यस्ता कुरालाई प्रवर्द्धन पनि गर्नुपर्छ। विगतका आइसोलेसन सेन्टरलाई निरन्तरता दिएको भए अस्पतालमा चाप हुँदैनथ्यो कि ? त्यो बेला र अहिलेको अवस्था अलि फरक छ। त्यत्तिबेला त अस्पतालका वेड भरिभराउ भएका पनि थिएनन्। अस्पतालमा कोरोनाका लागि धेरै बेड पनि थिएनन्। त्यो बेला लक्षण नभएका बिरामी धेरै थिए। तिनलाई अस्पतालमा राख्नुपर्ने अवस्था पनि थिएन। संक्रमण जटिलता भएका बिरामीले अस्पतालमा सजिलैै बेड पाउने अवस्था थियो। तर अहिले हरेक संक्रमितमा लक्षण छ। हरेक उमेर समूहका मान्छेमा जटिलता देखिन्छ। त्यो भएको कारणले गर्दा अस्पताल भरिभराउ भइसक्यो। अस्पताल आफ्नो क्यापासिटीभन्दा पनि माथि गइसक्यो। यस्तो अवस्थामा कम्युनिटी लेवलमा स्थानीय पालिकामा अक्सिजनसहितको आइसोलेसन सेन्टर बनाउनु राम्रो हो। पोहर साल आइसोलेसन सेन्टर मात्र बनाइएको थियो। त्यसमा लक्षण नभएका बिरामीलाई १० देखि १४ दिन राखिन्थ्यो। खाना खुवाइन्थ्यो। बस्ने राम्रो व्यवस्था गरिएको थियो। मापदण्ड अनुसार पछि घर पठाइन्थ्यो। त्यत्तिबेला उपचार गर्नुपर्ने बिरामीहरू आइसोलेसन सेन्टरमा हुन्थेनन्। अस्पताल रिफर हुन्थे। राम्रो उपचार पाउँथे। निको हुने दर पनि धेरै थियो। यस्तो हुँदा पनि भेरी अस्पताललाई केन्द्र्र र प्र्रदेश सरकारले सहयोग गरेन नि ? स्थानीय, प्रदेश र केन्द्र सरकारले सहयोग भएकै छ। एक्कासि संक्रमण फैलिएर बिरामीहरूको संख्या बढेपछि जनशक्तिको कमी भने भएकै हो। त्यसलाई पनि क्रमिक रूपमा हामीले पदपूर्ति गरेर समाधान गर्दैछौं। विज्ञापन खोल्दा पनि कन्सल्टेन्ट लेवल र मेडिकल अफिसरहरू आएनन्। नर्सिङ अधिकृत, नर्सिङ अधिकृत र अन्य पदमा माग गरे अनुसारको जनशक्ति पाएका छौं। मेडिकल अफिसर लेवलको जनशक्ति नपाएको अवस्था हो। हामीले कर्णाली स्वास्थ्य विज्ञान प्रतिष्ठानबाट ८ जना मेडिकल अफिसरसहितको टिम मगायौं। अब चरम अभाव पूर्ति गर्न केही मद्दत पुगेको छ। अन्तमा, सर्वसाधारणलाई कोरोनाबाट जोगिन के सुझाव दिनुहुन्छ ? संक्रमण समुदाय स्तरमै फैलिसकेको छ। अझै पनि ढिलो भइसकेको छैन। स्वास्थ्यका मापदण्ड अपनाएर आफूलाई सुरक्षित गर्नसक्छौं। अरूलाई पनि बचाउन आवश्यक छ। स्वास्थ्यका मापदण्ड के हुन अब भनिरहन आवश्यक छैन। हामी सबै भुक्तभोगी भइसकेका छौं। अब थाहा भएर मात्र हुँदैन। त्यसलाई व्यवहारमा उतार्नु पर्यो। संयमित र सजक भएर सुरक्षित हुनसक्छौं।"
रोजगार केन्द्रित बजेट ल्याउन सुझाव,"काठमाडौं : नेपाल आर्थिक पत्रकार समाज (सेजन)ले राष्ट्रिय स्वरोजगार केन्द्रको स्थापना गरी प्रत्येक स्थानीय तहमा बेरोजगारको विवरण संकलन गरी रोजगारीमा समावेश गराउन सुझाएको छ। सेजनले प्रत्येक स्थानीय तहमा बेरोजगारको विवरण संकलन गरी आवश्यक तालिमको व्यवस्था गर्न, साना तथा मझौला, ठूला उद्योग तथा व्यवसाय, जलविद्युत्, कृषि, पर्यटन, पूर्वाधारलगायतका क्षेत्रमा छुट्ट्याउने विकास खर्चलाई रोजगारी सिर्जनासँग जोड्न सुझाएको हो। उद्योग, व्यवसाय सञ्चालनका लागि रोजगारी सिर्जना गर्ने उद्योगलाई ५ देखि १० वर्षसम्म जग्गा भाडालाई निःशुल्क गर्ने तथा अन्य करहरूमा पनि छुट दिने व्यवस्था गर्न सुझाइएको छ। प्रधानमन्त्री स्वरोजगार कार्यक्रमलाई परदर्शी, व्यवस्थित बनाउँदै वास्तविक बेरोजगारलाई रोजगारी दिन सेजनले भनेको छ। विदेशबाट फर्कने नेपालीले सम्बन्धित देशमा गरेको काम र अनुभवबारे अन्तर्राष्ट्रिय विमानस्थलमै फर्म भर्ने व्यवस्था गरेर सम्बन्धित क्षेत्रमा रोजगारीको अवसर सिर्जना गर्नुपर्ने सुझाइएको छ। रोजगारी दिँदा विपन्न र गरिब परिवारलाई पहिलो प्राथमिकतामा राख्ने व्यवस्था गर्न भनिएको छ। सेजनले आउँदो आर्थिक वर्षमा श्रम तथा रोजगारका साथै स्वास्थ्य, सूचना प्रविधिको पूर्वाधार प्रयोग र हरेक क्षेत्रमा आधुनिकीकरणमा उपयोग, कृषि, पर्यटन, ऊर्जा तथा पूर्वाधार, शिक्षा, उद्योग, वाणिज्य, उपभोक्ताको हकहित संरक्षण र निजी क्षेत्रको सहभागितामा वृद्धि गर्न बजेट केन्द्रित गर्न सुझाएको छ। स्थानीय उत्पादनको बजारीकरणका लागि विशेष कार्यक्रम ल्याउन, स्थानीय तहमा उत्पादित वस्तुको स्थानीय तहमै संकलन र बिक्रीको प्रबन्ध गरी स्वदेशी वस्तुको प्रवद्र्धन गर्नुपर्नेमा जोड दिइएको छ। हेजिङ फन्डको व्यवस्थालाई प्रभावकारी बनाई नीतिगत स्थिरता र प्रतिफल लैजान सहज बनाई विदेशी लगानी आकर्षित गर्न भनिएको छ। संकटग्रस्त सहकारीको संख्या बढ्दै गएको भन्दै सहकारीको प्रभावकारी अनुगमन संयन्त्र निर्माण गर्न र ऋणको ब्याजदर १० प्रतिशतभन्दा कममा झार्न सुझाइएको छ। त्यस्तै वित्तीय प्रणालीमा तरलता बढाउने गरी नीतिगत व्यवस्था गर्न भनिएको छ। पत्रकारलाई समेत सहुलियत ऋणको व्यवस्था गर्न, राज्यले गरिरहेका विकासको अनुगमन गरेर खोजमूलक समाचारलगायतका लागि प्रोत्साहनस्वरूप फेलोसिप व्यवस्था गर्न, नियमित काममा संलग्न सञ्चारकर्मीलाई पेसागत, सुरक्षागत तथा क्षमता वृद्धिका लागि ठोस कार्यक्रम ल्याउनुपर्ने र नेपालमा आर्थिकसँग सबन्धित बिटको विकासका लागि प्रोत्साहन गर्न सुझाइएको छ। त्यस्तै व्यक्तिगत आयकर, मूल्य अभिवृद्धि कर, भन्सार, सार्वजनिक संस्थान, प्रदेश, स्थानीय तह, बिमा, आर्थिक सुशासन, आर्थिक स्रोतको व्यवस्थापनलगायतमा पनि बजेट प्राथमिकता दिन सुझाइएको छ। अर्थमन्त्री विष्णुप्रसाद पौडेलले जनताको जीवनरक्षा सरकारको सर्वाधिक प्राथमिकता रहेको भन्दै कोभिड १९ केन्द्रित बजेट ल्याइने बताए। अर्थमन्त्री पौडेलले कोभिड वातावरण सहज पार्न र पूर्वाधारहरू बढाउन प्रदेश सरकार र स्थानीयतहसँग पनि थप समन्वय भइरहेको जानकारी दिँदै जनशक्ति परिचालनमा पनि ध्यान दिएको बताए।"
ओर्लिए ४ अन्तरिक्ष यात्री,"वासिङ्टन : स्पेसएक्स ड्रागनमार्फत चार जना अन्तरिक्ष यात्री आइतबार बिहान पृथ्वीमा अवतरण गरेका छन्। अमेरिकी अन्तरिक्ष विज्ञान संस्था (नासा)का अनुसार अन्तरिक्ष यात्रीहरू पनामा सिटीनजिक समुद्री जलक्षेत्रमा अवतरण गरेका हुन्। ती अन्तरिक्ष यात्री अन्तर्राष्ट्रिय अन्तरिक्ष केन्द्रमा ६ महिना रहेका थिए। उनीहरू जलक्षेत्रमा अवतरण गर्नासाथ डुंगामार्फत बाहिर निकालिएको थियो। नासाले सबै चार अन्तरिक्ष यात्रीले आफूहरू ठीक रहेको बताएको जनाएको छ। फ्लोरिडाको तटीय गल्फ अफ मेक्सिकोमा आइतबार बिहान २ बजेर ५६ मिनेटमा उनीहरू पृथ्वीमा अवतरण गरेका थिए। उनीहरूलाई अन्तर्राष्ट्रिय अन्तरिक्ष केन्द्रबाट पृथ्वीमा आइपुग्न साढे छ घण्टा लागेको नासाले जनाएको छ। गत नोभेम्बरमा मिचेल हप्किन्स, भिक्टर ग्लोभर, शानोन वाल्कर र जापानका सोइची नोगुची अन्तरिक्षमा गएका थिए। उनीहरू अन्तरिक्षमा जाँदा एलन मस्कले निर्माण गरेको स्पेसएक्सबाट प्रस्थान गरेका थिए।"
ऋण खोजेर बस्ती,"गोरखा : भूकम्प पीडितलाई पुनस्र्थापित गराउन भीमसेन थापा गाउँपालिका५ लामाचौरमा बन्दै गरेको एकीकृत मिलनबस्ती निर्माण सम्पन्नको चरणमा पुगेको छ। एकीकृत बस्तीको १ सय २९ घरको अहिले ८५ प्रतिशत निर्माणकार्य सम्पन्न भएको एकीकृत मिलनबस्ती पुनर्निर्माण तथा विकास समितिका अध्यक्ष सुकुमार श्रेष्ठले जानकारी दिए। निर्धारित समयसीमाभित्र बस्ती पुनर्निर्माण सम्पन्न गर्न सो समितिले ऋण खोजेर काम गरिरहेको बस्ती निर्माणका लागि अगुवाइ गरिरहेका स्थानीय रामहरि श्रेष्ठले बताए। एक महिनाभित्र निर्माण सम्पन्न नगरे लाभग्राहीले पाउनु पर्ने किस्ता नपाइने भनेर ताकेता गर्न थालेपछि हामीले करिब दुई करोड रुपैयाँ ऋण लिएर कामको गति बढायौं, श्रेष्ठले भने, घरधनीले लगानी गर्नुपर्ने रकम संकलन नभएपछि हामी समितिले नै ऋणस्वरूप जुटाएका हौँ। रिठ्ठेपानी र धरमपानीका भूकम्प पीडितलाई पुनस्र्थापित गराउने सो एकीकृत बस्तीको पाँच वर्षअघि शिलान्यास गरिएको उनले बताए। लाभग्राहीको सूचीमा नाम निस्केका १ सय २९ जनाको घर बनाउने हाम्रो योजना हो, अध्यक्ष श्रेष्ठले भने, ४८ वटा घर निर्माण सम्पन्न भइसक्यो। सात वटा घर छाउने तयारीमा छौँ। ५५ वटा घर बिम ढलानको चरणमा पुगेको छ। १२ वटा घरको ढोका राखिएको, सातवटा घरको झ्याल राखिएको उनले बताए। प्रत्येक घरमा दुई तला र चारवटा कोठा छन्, उनले भने, प्रत्येक घरलाई ५३ आना जग्गा उपलब्ध गराइएको छ। घर निर्माण सम्पन्न भइसक्दा सात लाख रुपैयाँ खर्च भएको अध्यक्ष श्रेष्ठले बताए। एकीकृत मिलनबस्ती निर्माणका लागि सामुदायिक स्तरमा एकीकृत मिलनबस्ती पुनर्निर्माण तथा विकास समिति गठन भएको थियो। राष्ट्रिय पुनर्निर्माण प्राधिकरण (एनआरए)ले लाभग्राहीलाई उपलब्ध गराएको तीनलाख रुपैयाँ र अपुग रकम सो समितिले घरधनी स्वयंबाट संकलन गरेको थियो। जोखिमयुक्त ३० जनाका लागि अक्सफाम नामक अन्तर्राष्ट्रिय गैरसरकारी संस्थाले घर निर्माण गरेको थियो। केही घरधनीको लाभग्राहीको सूचीमा नाम ननिस्केकाले घरधनी स्वयंले बनाउनुपर्ने भएको समितिले जनाएको छ। उनीहरूलाई पनि एकीकृत बस्तीमा जग्गा उपलब्ध गराइएको स्थानीय रामहरि श्रेष्ठले जानकारी दिए। एक महिनाभित्र निर्माण सम्पन्न गरिसक्न सरकारले समय सीमा दिएको छ। त्यसभित्र हामी निर्माण सम्पन्न गरिसक्छौँ, उनले भने, बस्ती निर्माण गर्न अपुग करिब डेढ करोड रुपैयाँ सरसापट गरेर संकलन गरेका छौं। बस्तीका लागि एनआरएले लिफ्टिङ प्रविधिको खानेपानी आयोजना सञ्चालन गरिरहेको छ। साथै बस्तीभित्र सडक, नाला, घेराबार पनि निर्माण गरिरहेको श्रेष्ठले जानकारी दिए। एकीकृत मिलन बस्ती निर्माणका लागि जग्गादाताले केही जग्गा जुटाएका थिए भने केही जग्गा घरधनी स्वयंले जुटाएका हुन्। घर निर्माणको काम गत २०७३ सालको पुस महिनाबाट आरम्भ भएको थियो। लाभग्राही स्वयंले जुटाउनु पर्ने रकम नजुटाएको हुँदा केही ढिला हुन गएको अध्यक्ष श्रेष्ठको भनाइ छ।"
पाल्पामा २ जना संक्रमितको मृत्यु,तानसेन : सोमबार पाल्पामा २ जना कोरोना संक्रमितको मृत्यु भएको छ । उपचारका क्रममा दुई जना वृद्धको मृत्यु भएको हो । मृत्यु हुनेमा रम्भा गाउँपालिका वडा नंं ३ पीपलडाँडाका ७८ वर्षीय र रामपुर नगरपालिका वडा नंं १० गेझाँका ७२ वृद्ध रहेका छन् । रम्भा ३ पीपलडाँडाका ७८ वर्षीय वृद्धको मिशन अस्पतालमा उपचारको क्रममा मृत्यु भएको हो भने रामपुर १० गेझाँका ७२ वर्षीय वृद्धको अस्पतालबाट डिस्चार्ज भएर घरको क्वारेन्टिनमा रहँदा मृत्यु भएको हो । जिल्ला स्वास्थ्य कार्यालय पाल्पाका सूचना अधिकारी ओमप्रकाश पंन्थीका अनुसार दुबैको शव पारिवारिक सदस्यहरुले व्यवस्थापन गरेका छन् । थप २ जनाको मृत्यु भएसँगै पाल्पामा कोरोना संक्रमणबाट मृत्यु हुनेको संख्या ४२ पुगेको छ ।
"कोरोनाको हटस्पट बन्दै वीरगन्ज, एकैदिन १०४ संक्रमित थपिए","वीरगन्ज : वीरगन्जमा थप १०४ जनामा कोरोना संक्रमण पुष्टि भएको छ । वीरगन्जस्थित नारायणी अस्पतालको प्रयोगशालामा आइतबार राति १ सय ९२ वटा स्वाब नमूनाको परीक्षण गर्दा १०४ जनामा कोरोना संक्रमण भेटिएको अस्पतालका कोभिड कोर्डिनेटर डाक्टर सरोज रोशन दासले जानकारी दिए । संक्रमण पुष्टि भएका १०४ मध्ये पर्सा जिल्लाका ८८ जना छन् । ती मध्ये वीरगन्ज महानगरपालिकाका मात्रै ७९ जना रहेको डाक्टर दासले जानकारी दिए । यस्तै बारा जिल्लाका ११, रौतहटका ४ र सर्लाहीका १ जनामा पनि आइतवार राति संक्रमण पुष्टि भएको डाक्टर दासले जानकारी दिए । यसअघि शनिवार राति पनि नारायणी अस्पतालकै प्रयोगशालामा १ सय ९२ जनाको परिक्षण गर्दा १ सय ४५ जनामा संक्रमण पुष्टि भएको थियो । वीरगन्जमा वैशाख १ गते देखि यता आइतवार राति सम्म १ हजार ७ सय ९७ जनामा संक्रमण भेटिएको छ । नारायणी अस्पतालको प्रयोगशालामा वैशाख १ देखि १९ गतेसम्म २ हजार ९ सय ७५ जनाको कोरोना जाँच गर्दा १ हजार ७ सय ९७ जनामा संक्रमण भेटिएको डाक्टर सरोज रोशन दासले जानकारी दिए ।"
ब्रिकेट फ्याक्ट्रिमा आगालागी,"झापा : मेचीनगर नगरपालिका १५ मिलकोटीमा रहेको ब्रिकेट कोइला फ्याक्ट्रिमा आगालागी भएको छ । विद्युत सर्ट भएर आगलागी भएको जनाइएको छ। सोमबार बिहान ३ बजे आगो लागेको हो। सशस्त्र प्रहरी, नेपालप्रहरी लगायत स्थानीयगाउँलेले आगो निभाउन हर प्रयास गरिरहेका छन् । तर आगो नियन्त्रणमा आइसकेको छैन। भद्रपुर,मेचीनगर,बिर्तामोड, दमक नगरपालिकार कमलगाउँपालिका को दमकलले बिहान ९ बजेसम्म पनि आगो निभाउने प्रयासरत रहेको जिल्ला प्रहरी कार्यालय झापाका प्रवक्ता प्रहरी नायब उपरीक्षक राकेश थापाले बताए । उक्त फ्याक्ट्री भित्र कोइला उत्पादनका कच्चा पदार्थ, तयारी कोइला र केही सवारी साधन समेत रहेकाले क्षतिको यकिन विवरण आइनसकेको प्रहरीले बताएको छ ।"
स्थानीय तहमा छैन तैयारी,"जनकपुरधाम : कोरोना कहर दोस्रो चरणमा अझ भयावह भएको छ। संक्रमितहरूको संख्या तीव्र गतिमा बढ्दै छ। तर, स्थानीय तहमा महामारीलाई थेग्ने तयारी भने शून्य प्राय: छ। धनुषामा १८ वटा स्थानीय तहमध्ये अधिकांशमा महामारीबाट जोगिन नत कुनै योजना छ नत कुनै तयारी नै। भारतीय सीमा क्षेत्रबाट दिनहुँ चोरबाटो हुँदै सर्वसाधारण आउजाउ गर्ने क्रम जारी छ। भारतबाट आएर सोझै क्वारेन्टाइन नबसी गाउँ बस्तीमा सर्वसाधारण घुलमेल हुँदा संक्रमणको दर अझ उच्च भएको छ। पहिलो चरणको महामारीका बेला प्रत्येक स्थानीय तहले क्वारेन्टाइनको बन्दोबस्त मिलाइएको थियो। तर, यसपटक कुनै पनि पालिकामा क्वारेन्टाइनको व्यवस्था हालसम्म नरहेको धनुषाका प्रमुख जिल्ला अधिकारी बन्धुप्रसाद बाँस्तोला बताउँछन्। स्थानीय तहमा जनप्रतिनिधिहरूले संक्रमण रोक्न खासै पहल गरेको देखिएन्। भारतबाट आउनेहरू सोझै घर गएर बसेका छन्। संक्रमणका लक्षण देखिएकाहरू पनि समाजमा घुलमिल भएका छन् यसले अवस्था झनै विकराल बनाएको छ, बाँस्तोलाले भने, अब पनि ढिला नगरी स्थानीय स्तरमा क्वारेन्टाइनको व्यवस्था मिलाउन र बाहिरबाट आएकाहरूको पहिचान गरी स्वाब कलेक्सनका लागि पठाउन जनप्रतिनीधिहरू लागि पर्नु आवश्यक छ। गत वर्ष महामारीबाट जोगिन जनकपुरधाम उपमहानगरपालिकाले जनकपुरको गोपाल धर्मशालामा सय बेडको क्वारेन्टाइन सञ्चालन गरेको थियो। तर, यसपटक भने उपमहानगरपालिकाको कुनै तयारी छैन्। हामीसँग सीमित स्रोतसाधन छ चाहेर पनि धेरै थोक गर्न सकेका छैनौं, जनकपुरधाम उपमहानगरपालिकाका मेयर लालकिशोर साह भन्छन्, संक्रमण रोकथामका लागि सम्पूर्ण तयारी र बन्दोबस्त संघीय सरकारले गर्नुपर्दछ। ग्रामीण क्षेत्रमा जनचेतना अभावका कारण महामारीको जोखिम अझ बढेको हंसपुर नगरपालिकाका मेयर रामज्ञान मण्डल बताउँछन्। हामीले नगरपालिकामा १० शैय्याको स्थायी कोभिड अस्पताल तयारी अवस्थामा राखेका छौं। उपलब्ध साधन स्रोतलाई प्रयोग गरी नगरपालिकावासीहरूलाई महामारीसँग जुध्न सक्दो सहयोग गर्न तत्पर छौं, मण्डल भन्छन्, विकास निर्माणका कार्यहरूमा पनि स्वास्थ्य मापदण्डको पूर्ण पालना गरिएको छ। जिल्लाभरिमा हाल प्रादेशिक अस्पताल जनकपुरमा मात्र ६२ बेडको आइसोलेसन वार्डको बन्दोबस्त छ। प्रादेशिक अस्पतालबाट सञ्चालित कोभिड अस्पतालमा बिरामीको चाप बढ्दै गएपछि मणिपाल मेडिकल कलेजको निर्माणाधीन प्रयोगविहीन भवनलाई संक्रामक रोग ऐन २०२० बमोजिम प्रदेश सरकारले प्रकोप अवधिभर स्वामित्वमा लिई आवश्यक पूर्वाधार निर्माण गरी कोभिड अस्पताल सञ्चालनमा ल्याउन प्रदेश २ मुख्यमन्त्री तथा मन्त्रिपरिषद्को कार्यालयमा अनुरोध गर्ने निर्णय जिल्ला कोभिड विपद् व्यवस्थापन समिति धनुषाले गरेको छ। साथै संक्रमण रोकथामका लागि २१ गतेदेखि ३१ गतेसम्म जिल्लाभरि निषेधाज्ञासमेत लागू गरिएको प्रजिअ बाँस्तोलाले जानकारी दिए।"
दैलेखमा भोलिदेखि एक साता निषेधाज्ञा,"दैलेख : दैलेखमा गत बुधबार बिहान कोरोना भाइरस (कोभिड१९) को संक्रमणका कारण ७५ वर्षीया पुरुषको मृत्यु भयो । नारायण नगरपालिका१ पुरानो बजारका ती पुरुषलाई मंगलबार स्वास्थ्य सेवा कार्यालय अन्तरगत दैलेख अस्पतालमा भर्ना गरिएको थियो । अस्पताल भर्ना भइसकेपछि कोरोना संक्रमणको आशंकमा एन्टिजेन परीक्षण गर्दा संक्रमण पुष्टि भएपछि उनलाई आइसोलेसन अस्पतालमा सारिएको थियो । कोरोनाको नयाँ भेरिएन्ट देखिएका ती पुरुषको उपचारकै क्रममा मृत्यु भएको दैलेख अस्पतालका डा जगत थापाले बताए । शुक्रबार मात्रै कोरोना संक्रमणका कारण गर्भवती महिलाको मृत्यु भयो । संक्रमणका कारण नारायण नगरपालिका६ की २७ वर्षीया गर्भवतीको मृत्यु भएको हो । शुक्रबार बिहान साढे ११ बजे अस्पताल पुर्याइएकी ती महिलाको एक घण्टापछि मृत्यु भएको डा थापाले बताए । डा थापाका अनुसार ती महिलाको बच्चा जन्मने मिति नाघिसकेको थियो । बच्चा जन्मने मिति नाघिसकेकाले शल्यक्रियामार्फत प्रसूति गराउनुपर्ने हुनसक्छ भन्दै अस्पतालले वैशाख १२ गते नै सुर्खेत रिफर गरिसकेका थियौ, डा थापा भन्छन् घरपरिवारले हेलचक्राई गरेका कारण गर्भवती महिलाको ज्यान गुमाइन् । स्वास्थ्य सेवा कार्यालयका अनुसार पछिल्लो चरण जिल्लामा नयाँ भेरिएन्टसहितको कोरोना भाइरस (कोभिड१९) संक्रमणको जोखिम बढेको छ । संक्रमितको संख्या दिनप्रतिदिन वृद्धि हुँदै गएको स्वास्थ्य सेवा कार्यालयका निमित्त स्वास्थ्य सेवा व्यवस्थापक थीरप्रसाद रेग्मीले बताए । उनका अनुसार आइतबारसम्म जिल्लामा सक्रिय संक्रमितको संख्या एक सय ३३ छ । संक्रमण पुष्टि भएका एक सय ४७ मध्ये १२ जना निको भएको र दुईजनाको मृत्यु भएको रेग्मीले बताए । जिल्लामा संक्रमणको दर बढ्न थालेपछि वैशाख २१ गते मंगलबार राति १२ बजेदेखि निषेधाज्ञा जारी गरिएको छ । वैशाख २८ गते राति १२ बजेसम्मका लागि एक साता निषेधाज्ञा जारी गरिएको प्रमुख जिल्ला अधिकारी हरि प्याकुरेलले जानकारी दिए । आइतबार बसेको कोभिड१९ संकट व्यवस्थापन केन्द्रको बैठकले निषेधाज्ञा जारी गर्ने निणर्य गरेको हो । संक्रामक रोग ऐन २०२० र स्थानीय प्रशासन ऐन २०२८ ले दिएको अधिकार प्रयोग गरेर जिल्लाभर लागु हुने गरी निषेधाज्ञा जारी गरिएको प्रमुख जिल्ला अधिकारी प्याकुरेलले बताए । स्वास्थ्य सुरक्षासम्बन्धी मापदण्ड पूर्णरुपमा पालना गर्न, भीडभाड नगर्न, २५ जना भन्दा बढी भेला नगर्न आदेश दिएको स्थानीय प्रशासनले नयाँ भेरियन्ट सहितको कोरोना संक्रमण तीव्ररुपमा फैलिएपछि कडाइ गर्दै निषेधाज्ञा जारी गरेको हो । दैलेख जिल्लाभर लागू हुनेगरी अत्यावश्यक सेवा र त्यसका लागि प्रयोग हुने सवारी साधन बाहेक अन्य सबै प्रकारका सेवा, सवारी साधन, पसल तथा व्यवसाय र आवश्यक बाहेकको कामकाजका लागि हुने हिँडडुलमा समेत निषेध गरिएको छ । निषेधाज्ञा अवधिभर शान्ति सुरक्षा, स्वास्थ्य, विद्युत, सूचना तथा सञ्चार, खानेपानी, फोहोरमैला व्यवस्थापन, ग्याँस, पेट्रोलियम पदार्थ, तरकारी, खाद्य तथा दुग्ध पदार्थ, औषधि पसल, बैंकको एटिएम, एग्रोभेट सेवा लगायतका अत्यावश्यक सेवाहरु तथा सार्वजनिक निर्माण कार्य जनस्वास्थ्यका मापदण्डहरु पूरा गरी सञ्चालन गर्न दिइनेछ । यस्तै एम्बुलेन्स, दमकल, शव बाहन, झन्डावाल सरकारी र कुटनीतिक निलो प्लेटका सवारी साधनहरु, अत्यावश्यक दैनिक उपभोग्य वस्तुहरु ढुवानी गर्ने सवारी साधनहरु (चालक र सहचालक मात्र), परिचयपत्रपोशाकसहित अत्यावश्यक सेवा सञ्चालनमा खटिएका जनशक्तिले प्रयोग गरेका सवारी साधनहरुलाई जनस्वास्थ्यका मापदण्डहरु पूरा गरी सञ्चालन गर्न दिइने छ । जिल्लाभर दैनिक उपभोग्य वस्तुहरु खाद्यान्न, फलफूल, तरकारी, ग्यास पसल तथा व्यवसाय जनस्वास्थ्यका मापदण्डहरुको पूर्ण रुपमा पालना हुनेगरी बिहान ६ बजेदेखि साढे ८ बजेसम्म मात्र सञ्चालन गर्न निणर्य गरिएको प्रमुख जिल्ला अधिकारी प्याकुरेलले जानकारी दिए ।"
लुम्बिनी प्रदेशमा सत्ताको फोहरी खेल : हिजो छोड्ने दुईजना सांसद फेरि एमालेमै फर्किए,बुटवल : लुम्बिनी प्रदेशमा सत्ताको खेलले विकृत रुप लिएको छ। हिजो मुख्यमन्त्री शंखर पोखरेलविरुद्धको अविश्वासको प्रस्तावको पक्षमा देखिएका दुईजना स्वतन्त्र सांसदहरू फेरि एमालेसँगै रहेको भन्दै वक्तव्य निकालेका छन्। यसरी २४ घन्टामै युटर्न हुनेमा कपिलवस्तुका धर्म बहादुरलाल श्रीवास्तव र नवलपरासीका अजय बहादुर शाही छन्। उनीहरू दुवैे नेकपा माओवादी केन्द्रका नेता कुलप्रसाद केसीको पक्षमा आइतबार हस्ताक्षर गरेका थिए ।दुवै प्रदेशसभा सदस्यहरु सूर्य चुनाव चिन्ह लिएर निर्वाचित लुम्विनी प्रदेशसभा सदस्यका रुपमा निर्वाचित भएका थिए । विज्ञप्ती जारी गर्दै उनीहरुले आफूहरु एमाले संसदीय दलप्रति उत्तरदायी र प्रतिवद्ध रहेको बताएका छन् । सूर्य चुनाव चिन्ह लिएर निर्वाचित भएका दृग नारायण पाण्डेयले भने प्रदेशसभा सचिवालयमा राजीनामा दिएका थिए । उनको राजीनामा स्वीकृत भइसकेको छ । नेकपा विभाजनसँगै अंकगणितको चलखेल सुरु भएको हो। कांग्रेस र माओवादी मिलेर अविश्वास प्रस्ताव ल्याएपछि सरकार जोगाउने चक्करमा सांसदहरूको तानातान सुरु भयो। अविश्वास प्रस्तावमा हस्ताक्षर गर्ने जनता समाजवादी पार्टीका तीनसहित चार सांसदलाई मन्त्री बनाएर प्रदेश सरकार जोगाउने प्रयास भयो। पार्टीको निर्णय विपरित मन्त्री बनेका चार सांसद पदमुक्त भएसँगै लुम्बिनी प्रदेशमा ८१ जना सांसद कायम भएपछि अविश्वास प्रस्तावलाई तुहाउन मुख्यमन्त्री शंकर पोखरेलले नयाँ खेल खेलेका थिए। आइतबार बिहान अचानक राजीनामा दिएर एकल बहुमतको मुख्यमन्त्रीका लागि पुन: दाबी गरेका थिए। प्रदेशसभाका बहुमत सांसदको समर्थन आफूलाई रहेको दाबी पोखरेलले प्रदेश प्रमुख समक्ष गरेलगत्तै माओवादी केन्द्र र नेपाली कांग्रेसले कुलप्रसाद केशीलाई मुख्यमन्त्रीमा प्रस्ताव गर्दै ४२ जनाको हस्ताक्षर प्रदेश प्रमुख समक्ष पेश गरेका थिए। उनीहरूले बहुमत सांसद शशरीर उपस्थित रहेको भन्दै मुख्यमन्त्रीको शपथ रोक्न प्रदेश प्रमुखको कार्यलयमा धर्ना दिएका थिए। धर्नाकै बीच प्रदेश प्रमुख मुख्यमन्त्रीको कार्यलय पुगेर पोखरेललाई पुन: मुख्यमन्त्रीको शपथ खुवाएका थिए। कांग्रेस तथा मओवादीले लुम्विनी प्रदेशमा एमालेले संविधानमाथि नांगो नाँच प्रदर्शन गरेर बलमिचाइ गरेको आरोप लगाउँदै अल्पमतमा रहेका मुख्यमन्त्रलाई जबरजस्ती नियुक्त गर्ने कदम कुनै हालतमा नस्वीकार्ने चेतावनी दिएका छन्।
कांग्रेस प्रवक्ता विश्वप्रकाश शर्मालाई कोरोना संक्रमण,"काठमाडौं : नेपाली कांग्रेसका प्रवक्ता विश्वप्रकाश शर्मालाई कोरोना भाइरस (कोभिड१९) संक्रमण पुष्टि भएको छ। सोमबार आएको स्वाब परीक्षण रिपोर्टमा कोरोना पोजेटिभ देखिएको शर्माले बताएका छन्। सोमबार सामाजिक संजाल ट्वीटरमा आफूलाई लक्षणसहितको कोरोना देखिएको तर मनोवल उच्च राखेको बताएका छन्। चिकित्सकको निर्देशनअनुसार औषधि लिइरहेको समेत उनले जनाएका छन्। 'ज्वरो र जीउ दुखाइ बढेपछि आइतबार बेलुकी स्टार हस्पिटल पुगेर स्वाब दिए। बिहानपख रिपोर्ट आयो पोजिटभ। टेुकका डा मिब अनुप बास्तोलाको निर्देशन अनुरुपको औषधि सेवन सुरु गरेको छु। डेरामै आइसोलेसनमा छु। लक्षणले च्यापेका छन् तर मनोल उच्च छ,'उनले ट्वीटमा लेखेका छन्।"
"आइसोलेसनका उपकरण थन्किए, संक्रमितको उपचारमा समस्या","बेनी : आइसोलेसन सञ्चालन गर्न खरिद गरिएका लाखौं मूल्यका उपकरण प्रयोगविहीन भएका छन् । बेनीको शैक्षिक तालिम केन्द्रको भवनमा स्थापना गरिएको कोरोना अस्पतालका सामग्री प्रयोगविहीन भएर थन्किएका हुन् । आइसोलेसनका सामग्री अलपत्र परिरहँदा कोरोना संक्रमितलाई राख्ने र उपचार गर्ने ठाउँको अभाव भएको छ । अधिकांश संक्रमित होम आइसोलेसनमा बसेपनि सदरमुकाम बेनीमा डेरामा बस्ने संक्रमितको व्यवस्थापनमा भने समस्या भएको हो । गत वर्ष पहिलो चरणमा कोरोना भाइरसका संक्रमितको उपचारका लागि बेनी नगरपालिका र म्याग्दीका अन्य पाँचवटा स्थानीय तहको लागत साझेदारीमा २० शैह्या क्षमताको आइसोलेसन स्थापना गरिएको थियो । कोभिड१९ जिल्ला संकट व्यवस्थापन केन्द्रको समेत नेतृत्व गरेको जिल्ला प्रशासन कार्यालयको मौखिक सहमतिमा शैक्षिक तालिम केन्द्रले आइसोलेशनका सामग्रीलाई एउटा कोठामा थन्काएर शिक्षकहरुका लागि तालिम सञ्चालन गरेको थियो । त्यसबेला कोरोना संक्रमणको दर न्युन थियो । संक्रमणको दर बढ्दै जाँदा आइसोलेसन नहुँदा कोरोना नियन्त्रण, रोकथाम र संक्रमितको उपचारमा चुनौति देखिएको हो । बेनी नगरपालिकाको १७ लाख पचास हजार लगानी भएको सो आइसोलेसनमा मंगला, मालिका, धवलागिरी, रघुगंगा र अन्नपूर्ण गाउँपालिकाले दामासाहीका दरले त्यतिनै खर्च गरेका थिए । अक्सिजन सिलिण्डर, बिरामी सुत्ने आरामदायी विस्तारा, औषधि राख्ने ठाउँलगायत कोरोना संक्रमितको उपचारमा आवश्यक पर्ने हुने उपकरणहरु प्रयोगविहीन भएका हुन् । स्वास्थ्य कार्यालय म्याग्दीका निमित्त प्रमुख एकनारायण लम्सालले बेनी अस्पतालको निर्माणाधिन भवनमा स्थापना गर्न लागिएको आइसोलेशनमा ती सामग्री प्रयोग हुने बताए । कोरोना संक्रमित नभएको अवस्थामा तालिम सञ्चालन गर्न आइसोलेसन हटाइएको थियो, उनले भने दोस्रो लहरको संक्रमण देखिन थालेपछि आइसोलेसन तयार पार्ने काम तीव्ररुपमा अघि बढेको छ । प्रजिअ गणेशबहादुर अधिकारीले पाइपबाट बिरामीको बेडसम्मै अक्सिजन आपूर्ति गर्न सकिने सुविधा भएको, चिकित्सक र स्वास्थ्यकर्मीहरुको पहुँच हुने, सुरक्षा र व्यवस्थापकीय हिसाबले सहज हुने भएकाले अस्पतालसँगै आइसोलेसन बनाउन लागिएको बताए । नयाँ भवन निर्माण र अस्पतालको नियमित सेवा प्रभावित नहुने गरी निर्माणाधिन भवनको चारवटा कोठामा २० शैया क्षमताको आइसोलेसन बनाउन लागिएको छ, उनले भने आवश्यक परेमा शैक्षिक तालिम केन्द्रको भवनलाई पनि आइसोलेसनको रुपमा प्रयोग गर्न सकिन्छ । वैशाख ६ गते जिल्ला प्रशासन कार्यालयमा बसेको बैठकमा बेनी नगरपालिका र मालिका गाउँपालिका बाहेकका जनप्रतिनिधिले बेनीको कोरोना अस्पताल र आइसोलेसनमा लगानी गर्न नसक्ने बताएका थिए । चिकित्सक र स्वास्थ्यकर्मी भएकाले पालिकाकै कोरोना अस्पतालमा संक्रमितको उपचार गरिने उनीहरुको भनाई थियो । बेनी नगरपालिकाका प्रमुख प्रशासकीय अधिकृत छवीलाल सुबेदीले अस्पताल परिसरमा आइसोलेशनका साथै हिलसाइड स्थित माउन्ट एभरेष्ट आवासीय माविको पुरानो भवनमा प्रि आइसोलेशन तयार पारिएको बताए । बेनी अस्पतालमा पाँच शैया क्षमताको भेन्टिलेटरसहितको सघन उपचार कक्ष स्थापना भएको छ । पाँचवटा स्थानीय तहमा पाँचपाँच शैया क्षमताको कोरोना अस्पताल छन् । हाल म्याग्दीमा ७० जनाको हाराहारीमा सक्रिय संक्रमित रहेको स्वास्थ्य कार्यालयले जनाएको छ । एक जना संक्रमितको बेनी अस्पतालको भेन्टिलेटरमा राखेर उपचार भइरहेको छ । स्वास्थ्य कार्यालयका निमित्त प्रमुख लम्सालका अनुसार गण्डकी प्रदेशमा कोरोना संक्रमण दर उच्च हुनेमा कास्की पछि म्याग्दी दोस्रो स्थानमा छ । अधिकांश संक्रमित सदरमुकाम बेनी बजारका छन् । आइतबार ४३ वटा स्वाबको नमुना परीक्षण गर्दा २४ जनामा कोरोना पुष्टि भएको थियो ।"
कोभिड१९ नियन्त्रणको उपाय,"हामी सबैले आआफ्नो दायित्व पूरा गर्यौं भने कोरोना संक्रमणको नियन्त्रण सम्भव छ छिमेकी मुलुक भारतमा कोभिड१९ को दोस्रो लहर फैलिएसँगै परीक्षणहरूले नेपाल पनि ढुक्क रहन नसक्ने देखाएका छन्। भारतमा जस्तै नेपालमा पनि दोस्रो लहर देखिनुमा पहिलो लहर मत्थर हुनेबित्तिकै देखिएको खुकुलोपन हो। इतिहासका घातक संक्रमणहरू स्मृतिमा रहेको इतिहासमा मानवको पटकपटक विभिन्न खाले संक्रमणसित मुकाबिला भएको हो। सन् ५४१५४९ मा युरोप, भूमध्यसागरीय तट र समीपपूर्वमा फैलिएको जस्टिनियन प्लेगले तीनदेखि पाँच करोड मानिसको ज्यान लिएको विश्वास गरिन्छ। मुसा र उपियाँमार्फत् फैलिने उक्त प्लेग एर्सिनिया पेस्टिस नामक ब्याक्टेरियम मध्यएसियाबाट स्योङ्नु जाति वा हुन्स् जातिले होस् या सहाराको दक्षिण भेगबाट व्यापारीले होस्, बाहिरी मानिसले पश्चिमी युरेशियामा भित्र्याएको देखिन्छ। कालो मृत्यु (ब्ल्याक डेथ) नाम दिइएको यसैले सन् १३४७ देखि १३५१ को बीचमा उत्तर अफ्रिका, युरोप र एसियामा गरी बीस करोडसम्म मानिसको मृत्यु गराएको मानिन्छ। तेस्रो प्लेग नाम दिइएको यही रोगले सन् १८८५ मा चीन र भारतमा एक करोड बीस लाख मानिसको ज्यान लियो। इतिहासकार महेशराज पन्तलाई उद्धृत गर्दै बीबीसीले जनाएअनुसार काठमाडौंमा १७७२ चैतदेखि १७७९ भाद्रसम्म फैलिएको त्यही प्लेगले १८ हजार भन्दाबढीको ज्यान लिएको थियो अर्थात् एक सय वर्षसम्म जनसंख्या स्थिर रहेको मान्दा पनि तत्कालीन जनसंख्याको लगभग एक तिहाईको मृत्यु भएको देखिन्छ। सन् १५२० यता युरोपेलीहरूले भित्र्याएको बिफरबाट अमेरिका महादेशमा साँढे पाँच करोड आदिवासीको मृत्यु भएको मानिन्छ। इतिहासकार टोम रोबर्टसनले नेपाल टाइम्समा उल्लेख गरेका छन्, सन् १९५८ मा काठमाडौंमा बिफर फैलिएको थियो। सन् १९६५ मा गरिएको सर्भेअनुसार उपत्यकाका १६ प्रतिशत मानिसमा बिफरको दाग देखिएको र बिफर लागेकामध्ये एकतिहाइको मृत्यु हुने गरेको थियो। गाउँटोल र समाजले चनाखो भई मिलिजुली आफ्नो छरछिमेकमा रहेका सबैले खान र बस्न पाएको साथै आवश्यक पर्दा स्वास्थ्यसेवा पाएको निश्चित गर्नुपर्छ। दलहरू यो संकट रहेसम्म दलीय स्वार्थभन्दा माथि उठी सरकारी संरचना र समाजसित मिली जनसेवामा लाग्नुपर्छ। सन् १९१८१९१९ मा सम्भवतः सुँगुरबाट सुरु भएको एच१एन१ भाइरसले स्पेनिस फ्लूनामक रोग सार्दा संसारमा चारदेखि पाँच करोड मानिसको ज्यान लियो। पछिल्लो चरणमा देखिएको चिम्पान्जीबाट सरेको मानिएको एचआईभीएड्सले पनि तीन करोडको हाराहारीमा ज्यान लिएको मानिन्छ। राष्ट्रिय एड्स र एसटीडी नियन्त्रण केन्द्रका अनुसार सन् २०२० सम्ममा यसले नेपालमा मात्रै तीन हजार सात सय ९८ जनाको ज्यान लिइसकेको छ। अलि सानो संख्यामा ज्यान लिएका सरुवा रोग धेरै छन्। नेपालकै सबालमा रेबिज, डेंगो, कालाजर, दादुरा, क्षयरोग, कुष्ठरोग, भिरिंगीजस्ता रोगले पनि धेरै दुःख दिएका हुन्। समयक्रममा यीमध्ये धेरै रोगको प्रभावकारी व्यवस्थापन वा उपचार पद्धतिको विकास पनि भइसकेको हो। तर नयाँ रोग देखिने वा पुरानो रोग नयाँ रूपमा देखिने क्रम जारी छ। थोमस रोबर्ट माल्थसले भनेझैं जनसंख्या नियन्त्रणमा मानिसले कुनै विकल्प दिन नसकेपछि प्रकृतिका दुई निर्मम उपाय भोकमरी र रोग आउने नै भए। खाद्य चक्रले सबै जीवलाई एउटै नियममा हाल्छ। इतिहासले सिकाएको पाठ कोभिड१९ सम्म आइपुग्दा सरुवा रोगबाट मानिसलाई बचाउन सहायकसिद्ध हुने केही उपाय देखिएका छन्। पहिलो, छरिएर बसेका बस्तीमा हत्तपत्त रोग नफैलिने देखिएको छ। तर रोग लागिहालेमा स्वास्थ्यसेवा सुविधाको अभावमा रोगको प्रभाव बढी पर्ने पनि देखिएको छ। स्तरीय स्वास्थ्य सेवाको उपलब्धताले सहरी क्षेत्रका बासिन्दा रोग लागेर पनि बाँच्ने सम्भावना बढी देखिएको छ। महामारीकै अवस्थामा चाहिँ उपलब्ध स्वास्थ्य सेवा अपुग भई सहरिया पनि मर्ने सम्भावना बढी देखियो। दोस्रो, लस एन्जेल्सस्थित भिक्टोरिया ट्रान्सपोर्ट पोलिसी इन्स्टिच्युटका टोड लिट्मनले भनेझैं शिकागो, न्यूयोर्क, सिअटलजस्ता सहरमा कोभिड१९ को संक्रमण फैलिनुमा सहरको जनसंख्याको आकारले भन्दा ती सहरको वैश्विक आवतजावत सम्पर्कको सान्निध्यको बढी भूमिका देखियो। उनी भन्छन्, हङकङ, सिंगापुर, सान् फ्रान्सिस्कोजस्ता घना सहरहरू, जापान, दक्षिण कोरिया, ताइवानजस्ता अत्यधिक सहरीकरण भएका देशहरूले समयमै लिइएको नियन्त्रणात्मक उपायले मृत्यु न्यूनीकरण गर्न सके। न्यूयोर्क र सिअटलका काँठका साना बस्तीमा पनि कोभिड१९ असर बढी देखिएकाले यो निचोढ निकाल्न सकिन्छ। तेस्रो, नेपालको पहिलो बन्दाबन्दीले कोरोना नियन्त्रणमा ठूलो भूमिका खेल्यो। नेपालमा दोस्रो लहर आउनुमा ज्ञानको कमी पनि होइन, पूर्वाधारको अभाव पनि होइन। सरकार र जनतामा रहेको इच्छाशक्तिको अभाव र हेलचेक्र्याइँ हो। सरकारले कृषिलगायत उत्पादनको प्राथमिक क्षेत्र, उद्योगधन्दा र स्वास्थ्य र सुरक्षासित जोडिएका सेवा क्षेत्रलाई मात्र खुला गरी अन्य क्षेत्रमा भौतिक सामाजिक दूरीको निश्चित गरेको भए अहिलेको यो स्थिति आउने थिएन। चौथो, निजी स्वामित्वमा चल्ने व्यवसाय पनि देशकै हुन् भन्ने कुरामा ध्यान पुर्याई अन्यत्रबाट प्राप्त राजस्व भौतिक उपस्थितिमा मात्रै चल्न सक्ने पर्यटन, सिनेमा हल, दोहोरी साँझ, आधारभूत विद्यालयजस्ता व्यवसायलाई केही राहतको व्यवस्था गरिएको हुन्छ। त्यसो भए उनीहरू मानिस ओसारपसार गर्नमा, विद्यार्थीलाई स्कूलमा हुली शून्य दूरीमा पढाउन र मनोरन्जन कार्यमा धेरै ग्राहक जम्मा पार्नमा लाग्ने थिएनन्। यहाँ त कसैलाई अतिरिक्त सुविधा बाँड्न थालियो, कसैलाई गुजारा टार्न कठिन हुन थाल्यो। पाँचौं, कोरोना संक्रमणले राजनीतिक दलहरूलाई आफ्नो ध्यान सत्ता संघर्षमा केन्द्रित गर्नबाट रोकेन। अहिले सत्ता संघर्षको अभ्यास केन्द्रदेखि वडासम्म देखिएका छन्। जुलुस, विरोधसभा कति हुन् कति ! यसैमाथि देश अर्को आमचुनावमा होमिए देशवासीलाई के होला ? स्वास्थ्य अवस्था कस्तो होला ? अर्थतन्त्र कस्तो बन्ला भन्नेतिर अहिले पनि ध्यान गएको देखिँदैन। हामी इतिहास पढ्छौं र भुल्छौं। इतिहास त सम्झिन्छौं तर त्यो दोहोरिन लागेको थाहा पाउँदैनौं। अथवा, इतिहास दोहोरिन लागेको लक्षण देख्छौं। तर अहिलेसम्म आइपुग्दा मानव जातीले यति धेरै प्रगति गरिसकेको सम्झिन्छौ कि वर्तमान संक्रमणले पहिलेजस्तो विकराल रूप लिनसक्ला। अन्तिममा एउटा घातक निचोडमा पुग्ने सम्भावनाको ढोका खुल्न सक्छ। दैवको वा प्रकृतिको अगाडि मान्छेको केही चल्दैन, निराश हुन्छौं। आत्मसमर्पण गर्छौं। बिस्तारै त्यस प्रकोपसित सहअस्तित्व कायम हुन्छ, मान्छे फेरि अघि बढ्न थाल्छ। तत्कालीन कार्यभार सबै नेपाली मिली कोरोना संक्रमणलाई नियन्त्रणमा ल्याउनु अहिलेको पहिलो कार्यभार हो। यसका लागि समाजका सबै तप्काको भूमिका आवश्यक पर्छ। सबैले आफ्नो विज्ञता र सामाथ्र्यअनुसार देशलाई आवश्यक परेको योगदान दिनुपर्छ। अत्यावश्यक न्यूनतम स्रोत, साधन र सेवा सबै नेपालीलाई उपलब्ध हुनपर्छ। यति कुराको निश्चितमा कुनै कानुनी अड्चन हुने देखिँदैन। यो हाम्रो देशको संविधानको मर्मअनुरूपकै कुरा हो। पहिल्यै पनि भनिसकिएको छ, सिंगै देश र जनताको सुरक्षाका अगाडि व्यक्तिगत स्वार्थ गौण हुन्छन्, हुनपर्छ पनि। यसर्थ सरकारले देशमा उपलब्ध स्रोत, साधन र जनशक्तिलाई सम्पूर्ण जनताको सुरक्षाका लागि परिचालन गर्नुपर्छ। यसको अर्थ अराजकताको सिर्जना र जवाफदेहिताको अन्त्य होइन। सबैको जिउधन र वाकस्वतन्त्रताको रक्षा हुने गरी संगठित ढंगले चुस्त व्यवस्थापन आवश्यक छ। विपत् व्यवस्थापनका लागि भइरहेकै सुरक्षा संयन्त्र, स्वास्थ्य सेवा संरचना, राजनीतिकप्रशासनिक संरचना प्रयोग गर्न सकिन्छ। केन्द्रदेखि वडास्तरसम्म वैधानिक राजनीतिक दलहरूलाई समावेश गरी स्वयंसेवक समूह गठन र परिचालन आवश्यक छ। यसरी परिचालन हुने सबै सेवकस्वयंसेवकलाई खोप र व्यक्तिगत सुरक्षा उपकरणहरू दिइनुपर्छ, यति गर्न सम्भव पनि छ। राहत वितरणमा एकद्वार नीति आवश्यक छ। परीक्षणको दायरा बढाएर संक्रमितको पहिचान गरी, मोबाइलमा उपलब्ध हुने एपमार्फत् उनीहरूबारे समाजलाई जानकारी दिई उनीहरूबाट अरूलाई रोग नसर्ने व्यवस्था र स्वयंसेवकमार्फत् उनीहरूलाई आवश्यक सहयोग घरघरमै पुर्याइने र आवश्यक पर्दा अस्पताल लगी उपयुक्त उपचार गरिने प्रबन्ध मिलाइनु पर्छ। नेपाललाई आवश्यक सहयोग गर्न तत्परता देखाएका रुस र चीनजस्ता देशसित खोप र अन्य भौतिक सहयोग माग्नुपर्छ। हामीसित जनशक्तिको अभाव छैन, हामीले बाहिरबाट लिने सहयोग अस्पतालको क्षमतावृद्धि, औषधि, खोप, भेन्टिलेटर, अक्सिजन, मास्क, व्यक्तिगत सुरक्षा उपकरण निर्माण वा आयात र प्रविधि आयातमा केन्द्रित हुनपर्छ। बन्दाबन्दी र निषेधाज्ञा अन्तिम र बाध्यात्मक उपाय हुन्। यी दीर्घकालीन समाधान हैनन्। मान्छेको आवतजावत र जमघट रोक्न सके हामी दोस्रो लहरलाई छिट्टै नियन्त्रण गर्न सक्छौं। त्यसका लागि स्थानविशेषमा देखिएको संक्रमणको स्थितिअनुसार निर्मम नीति आवश्यक छ। व्यक्तिव्यक्तिले विवाह, ब्रतबन्ध, पूजाआजा, घुमफिर, तीर्थाटन, विदेश भ्रमण, पर्यटन, शैक्षिक परीक्षाजस्ता अलि पछि गर्न मिल्ने शुभकर्म तत्काल स्थगित गरी पछिलाई सार्नुपर्छ। गाउँटोल र समाजले चनाखो भई मिलिजुली आफ्नो छरछिमेकमा रहेका सबैले खान र बस्न पाएको साथै आवश्यक पर्दा स्वास्थ्यसेवा पाएको निश्चित गर्नुपर्छ। दलहरू यो संकट रहेसम्म दलीय स्वार्थभन्दा माथि उठी सरकारी संरचना र समाजसित मिली जनसेवामा लाग्नुपर्छ। सबै तहका सरकार र प्रशासनिक संयन्त्र चुस्त रही आमसरोकारवालालाई विश्वासमा लिई आवश्यक व्यवस्थापनमा जुट्नपर्छ। सबै धर्मका भक्तजन र अभियन्ता मनमा राम हातमा काम र सेवा नै धर्म होजस्ता भनाइको सार्थकता बुझी संक्रमण नियन्त्रणमा जुट्नुपर्छ। समयले हामी सबैको भूमिका खोजेको छ। सबैले आआफ्नो दायित्व पूरा गर्यौं भने कोरोना संक्रमणको नियन्त्रण सम्भव छ।"
अनिश्चितकालका लागि जनगणना स्थगित,काठमाडौं : कोरोना महामारीका कारण आगामी राष्ट्रिय जनगणना अनिश्चितकालका लागि स्थगित हुने भएको छ। आइतबारको बसेको मन्त्रिपरिषदको बैठकले यो निर्णय गरेको हो। तथ्यांक विभागका निर्देशक ढुण्डीराज लामिछानेले मन्त्रिपरिषदले निर्णय गरेको आफुले पनि सुनेको जानकारी दिँदै लिखित रुपमा चिठी भने आइनसकेको बताए । १२औं जनगणना आगामी जेठ २५ गतेदेखि असार ८ गतेसम्म गर्ने तयारी थियो। हाल देशभर सुपरिवेक्षकको तालिम चलिरहेको छ। नेपालमा विसं १९६८ देखि हरेक दसदस वर्षमा जनगणना हुने गरेको छ।
"नाकामा न होल्डिङ, न क्वारेन्टाइन","झापा : पूर्वी नाका काँकडभिट्टामा होल्डिङ सेन्टर र क्वारेन्टाइन नहुँदा भारतबाट आएका व्यक्तिहरू सिधै घरतिर गइरहेका छन्। भारतमा दैनिक कोरोना संक्रमित ४ लाख नाघेको छ। दैनिक २ हजारभन्दा बढी व्यक्तिको कोरोनाकै कारण ज्यान गइरहेको छ। तर, त्यहाँबाट फर्किने नेपालीलाई होम आइसोलेसनमा बस्ने सर्तमा नाकाबाट पठाउने गरिएको छ। यहाँको नाकामा नेपाली सेनाले निर्माण गरेको होल्डिङ सेन्टरको क्षमता न्यून भएकाले यसलाई एन्टिजेन परीक्षण कक्ष मात्रै बनाइएको छ। इलाका प्रहरी कार्यालय काँकडभिट्टाको तथ्यांकअनुसार भारतबाट दैनिक ६०० हाराहारी व्यक्ति नेपाल प्रवेश गरिरहेका छन्। भारतबाट आएर काँकडभिट्टा नाकामा एन्टिजेन पोजेटिभ आएकाहरूलाई पनि सार्वजनिक यातायातमार्फत घर पठाउने गरिएको काँकडभिट्टा प्रहरी प्रमुख सुनील दाहालले बताए। हामीलाई जे आदेश आउँछ त्यही गर्ने हो। भारतबाट आएकालाई सार्वजनिक अथवा निजी सवारीमा प्रतिसिट बराबर १ जना राखेर पठाउने गरिएको छ, दाहालले भने। मेचीनगर नगरपालिकाले कोरोनाको पहिलो लहरमा सबै वडामा व्यवस्थित क्वारेन्टाइन सञ्चालन गरेको थियो। दोस्रो लहर तीब्र रुपमा फैलिरहँदा एउटा पनि क्वारेन्टाइन स्थापना गरेको छैन। क्वारेन्टाइन नभएका कारण नाकामा सामान्य स्वास्थ्य परीक्षणकै भरमा भारतबाट आएका व्यक्तिहरू देशका विभिन्न भागमा पुगिरहेका छन्। अहिलेसम्म क्वारेन्टाइन स्थापना भएको छैन, मेचीनगरका स्वास्थ्य शाखा प्रमुख रामनारायण यादबले भने, भारतबाट आउनेलाई केही दिन होम क्वारेन्टाइनमा बस्नुहोला भनेर पठाउँछौं। यादवका अनुसार एन्टिजेन पोजेटिभ देखिएकालाई समेत सुरक्षित भएर जानु भन्दै सार्वजनिक यातायातमा सम्बन्धित जिल्लामा पठाउने गरिएको छ। कोभिड१९ संकट व्यवस्थापन सञ्चालन केन्द्रले पूर्वी नाका काँडभिट्टामा कम्तीमा १ हजार जना क्षमताको होल्डिङ सेन्टर निर्माण गर्ने निर्णय गरे पनि आइतबार मध्यान्ह्सम्म कार्यान्वयन भएको छ। त्यस्तै जिल्लास्तरिय कोभिड१९ संकट व्यवस्थापन सञ्चालन केन्द्र झापाको वैशाख १३ गतेको निर्णयले जिल्लाका सबै पालिकाले कम्तीमा १ सय जना क्षमताको क्वारेन्टाइन र कम्तीमा ५० बेडको अक्सिजन सहितको आइसोलेसन वार्ड निर्माण गर्नुपर्ने निर्णय गरेको थियो। झापाका प्रमुख जिल्ला अधिकारी श्रवणकुमार तिमिल्सिनाका अनुसार जिल्लाका सबै स्थानीय तहहरू तीब्र रुपमा लागिपरेका छन्। अबको १ हप्ता भित्रमा अक्सिजन सहितको आइसोलेशन वार्ड हरेक स्थानीय तहमा सुचारु हुनेछन्, तिमिल्सिनाले भने।"
पोखरेलले अपनाए टिकाउ हुने सूत्र,"बुटवल : लुम्बिनी प्रदेशका मुख्यमन्त्रीमा आइतबार शंकर पोखरेल नै पुनः नियुक्त भएका छन्। मुख्यमन्त्री पोखरेलले आइतबार मात्रै प्रदेश प्रमुखसमक्ष आफ्नो पदबाट राजीनामा दिएका थिए। तर, उही दिन प्रदेशसभामा कायम रहेका ८१ सांसदमध्ये ४१ जनाको हस्ताक्षरसहित पुगेपछि एमाले संसदीय दलका नेता पोखरेललाई प्रदेश प्रमुख धर्मनाथ यादवले पुनः मुख्यमन्त्री नियुक्त गरेका हुन्। लुम्बिनीमा ८७ सांसदमध्ये ६ जनाको पद रिक्त छ। माओवादी केन्द्रका दुई र जनता समाजवादी पार्टी (जसपा)का चार सांसदको पद खोसिएको हो। ६ सांसदको पद रिक्त हुँदा एमालेले संविधानको धारा १६८ (१) बमोजिम बहुमतको सरकार बनाएको हो। कांग्रेस, माओवादी र जसपाले मुख्यमन्त्री पोखरेलविरुद्ध प्रदेशसभामा अविश्वासको प्रस्ताव दर्ता गरेका थिए। अविश्वास प्रस्तावबारे छलफलकै दिन फ्लोर क्रस हुने संकेत पाएपछि पोखरेलले राजीनामा दिएका हुन्। यसअघि दुई दलको बहुमतका आधारमा पोखरेल मुख्यमन्त्री बनेका थिए। माओवादी केन्द्रले अविश्वासको प्रस्ताव दर्ता गर्दै समर्थन फिर्ता लिएपछि उनी अल्पमतमा थिए। तब उनले जसपाका चार सांसदलाई वैशाख ६ गते सरकारमा भित्र्याउँदै बहुमत जुटाएका थिए। पार्टीले ती सांसदलाई निष्कासन गरेपछि मुख्यमन्त्री पोखरेल एकल बहुमतमा बलियो बनेका हुन्। एमालेको संसदीय दलले मुख्यमन्त्रीमा पोखरेललाई प्रस्ताव गर्दै आइतबार प्रदेश प्रमुखसमक्ष बहुमत सदस्यको हस्ताक्षर बुझाएको थियो। हस्ताक्षर बुझाएलगत्तै प्रदेश प्रमुखले पोखरेललाई मुख्यमन्त्रीमा नियुक्त गरेका हुन्। पोखरेलले तनावकाबीच आइतबार नै प्रदेश प्रमुखसमक्ष शपथ लिएका छन्। मुख्यमन्त्री कार्यालयमा भएको शपथग्रहणका लागि प्रदेश प्रमुख यादव सुरक्षा घेरामा पुगेका थिए। मुख्यमन्त्रीले एमालेका दुई र जसपाका दुई जनालाई मन्त्री बनाएका छन्। एमालेका बैजनाथ चौधरी आर्थिक मामिला तथा योजनामन्त्री, हरि रिजाल स्वास्थ्य तथा जनसंख्यामन्त्री बनेका छन्। सांसद पद गुमेका जसपाका सन्तोष पाण्डेय भौतिक पूर्वाधारमन्त्री र विजय यादव कृषि, भूमि व्यवस्था तथा सहकारीमन्त्री नियुक्त भएका छन्। प्रदेश प्रमुख कार्यालयका निमित्त सचिव एवं प्रवक्ता चिरञ्जीवी पौडेलले ४१ सांसदको हस्ताक्षरका आधारमा बहुमतको सरकार गठन भएको बताए। हामीकहाँ ४१ सांसदको हस्ताक्षर आएको थियो, प्रवक्ता पौडेलले भने, संविधानअनुसार त्यसकै आधारमा मुख्यमन्त्री नियुक्त हुनुभएको हो। पोखरेललाई मुख्यमन्त्री बनाउन एमाले वरिष्ठ नेता माधवकुमार नेपाल पक्षमा खुलेका विष्णु पन्थी र रमा घर्तीले पनि हस्ताक्षर गरेका छन्। मुख्यमन्त्री नियुक्त भइसकेपछि कांग्रेस र माओवादी गठबन्धनले आफ्नो पक्षमा बहुमत रहेको भन्दै प्रदेश प्रमुखसमक्ष दाबी पेस गरेको छ। पोखरेललाई समर्थन गर्दै हस्ताक्षर गरेकी सांसद विमला वली (खत्री)ले आफू माओवादी पार्टीमा प्रवेश गरेको विज्ञप्ति जारी गरेकी थिइन्। म नेकपाबाट निर्वाचित भएकी हुँ, राजीखुसीले माओवादी केन्द्र रोजें, वलीले भनिन्। कपिलवस्तुबाट निर्वाचित एमालेका दृगनारायण पाण्डेले आइतबार नै सांसद पदबाट राजीनामा दिएका छन्। पछिल्लो राजनीतिक घटनाक्रमप्रति असन्तुष्टि जनाउँदै राजीनामा दिएको पाण्डेले बताए। उनले एमाले संसदीय दलको बैठकमा बसेर मुख्यमन्त्रीको प्रस्तावमा हस्ताक्षर गरेका थिए। सूूर्य चिन्हबाट निर्वाचन जितेका हृदयेश त्रिपाठी समूहका अजय शाही र धर्मलाल श्रीवास्थवले पक्ष र विपक्ष दुवैमा हस्ताक्षर गरेका छन्। मुख्यमन्त्रीमा पोखरेललाई प्रस्ताव गरेका उनीहरूले माओवादी केन्द्रका कुलप्रसाद केसीलाई पनि समर्थन गरेका छन्। गठबन्धनमा ४२ सांसद माओवादी केन्द्र संसदीय दलका नेता कुलप्रसाद केसीलाई मुख्यमन्त्री प्रस्ताव गरेको गठबन्धनले प्रदेश प्रमुखलाई ४२ सांसदको हस्ताक्षर बुझाएको छ। जसमा एमालेका तीन सांसदको हस्ताक्षर पनि छ। सोही हस्ताक्षरका आधारमा केसीलाई मुख्यमन्त्री नियुक्ति गर्न माग गर्दै गठबन्धनले प्रदेश प्रमुख कार्यालयमा धर्ना दिएको छ। कांग्रेसका प्रमुख सचेतक फखरुद्दिन खानले एमालेले बिमला वलीको हस्ताक्षर दुरुपयोग गरेर एकल बहुमतको दाबी गरेको बताए। एमाले अल्पमतमा छ। अल्पमतको सरकार गठन हुन सक्दैन, खानले भने। मुख्यमन्त्री पोखरेलले अविश्वास प्रस्तावको मतदानमा फ्लोर क्रस हुने संकेत पाएपछि राजीनामा दिएको स्रोत बताउँछन्। संसदमा बहुमतका लागि ४१ सांसद रहेको एमालेमा नेपाल पक्षका सांसदले फ्लोर क्रस गर्छन् कि भन्ने आशंका धेरैलाई थियो। मुख्यमन्त्री पोखरेलले अन्य सांसदको शंकास्पद क्रियाकलापपछि संविधानको धारा १६८ (१) बमोजिम सरकार गठनमा पुगेका हुन्। यसरी गठन भएको सरकारले विश्वासका मत लिनुपर्दैन। उपधारा २ र ३ बमोजिम गठन हुने सरकारले ३० दिनभित्र प्रदेशसभाबाट विश्वासको मत लिनुपर्ने कानुन व्यवस्था छ।"
"अक्सिजन सकियो, बिरामी छटपटाउँदै","दाङ : कोरोना विशेष अस्पताल बेलझुन्डीमा उपचाररत बिरामी अक्सिजन अभावका कारण छटपटाउन थालेका छन्। यहाँ दुई दिनदेखि अक्सिजन अभाव थियो। आपूर्ति र व्यवस्थापनमा सरकारले ध्यान नदिएपछि आइतबार बिहानदेखि स्टक पनि सकिएको छ। बिरामी छटपटाउन थालेपछि अस्पताल प्रशासन र चिकित्सक चिन्तित देखिएका छन्। अस्पतालका व्यवस्थापक द्रोणबहादुर ओलीले आइतबार बिहानदेखि एक सिलिन्डर पनि अक्सिजन नरहेको बताए। हिजैदेखि प्रदेश सरकार, जिल्लाका निकायलाई हारगुहार गर्दै आएका छौं। अहिलेसम्म कसैले सुनेका छैनन्, ओलीले भने, अहिले बिरामीहरू अक्सिजन अभावमा बेडमा छटपटाइरहेका छन्। हामीसँग अक्सिजन शून्य छ। दबाबमा बेड त बढाइयो तर आवश्यक सामग्री व्यवस्थापनमा कसैको चासो भएन। यही अवस्था रहेमा बिरामीको उपचार सम्भावना छैन। अस्पतालमा दैनिक डेढ सय सिलिन्डर अक्सिजन खपत हुने गरेको उनको भनाइ छ। चर्को दबाबका कारण यो अस्पताल १ सय बेडको चलाउने निर्णय शनिबार मात्रै गरिएको थियो। ४२ बेडमा सञ्चालन हुँदै आएकोमा ५८ बेडमा विस्तार गरिएको छ। अस्पताललाई सय बेडमा सञ्चालन गर्न दैनिक करिब ४ सय सिलिन्डर अक्सिजन आवश्यक पर्ने व्यवस्थापक उनले बताए। अस्पतालका बिरामीको रक्षा भगवान भरोसा मात्रै छ।"
राजनीतिको नयाँ कोल्टे : प्रधानमन्त्रीले विश्वासको मत लिने,"काठमाडौं : प्रधानमन्त्री केपी शर्मा ओलीले माओवादी केन्द्रले समर्थन फिर्ता नलिएकै अवस्थामा विश्वासको मत लिने भएका छन्। राष्ट्रपति विद्यादेवी भण्डारीले त्यही प्रयोजनका लागि आइतबार वैशाख २७ गतेका लागि प्रतिनिधिसभाको अधिवेशन आह्वान गरेकी छन्। मन्त्रिपरिषद्को आइतबारै बसेको बैठकले अधिवेशन आह्वान गर्न राष्ट्रपतिसमक्ष सिफारिस गरेको थियो। प्रधानमन्त्रीले संविधानको धारा १०० (१) बमोजिम आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठानेकाले धारा ९३ (१) बमोजिम वैशाख २७ गते सोमबारका दिन अधिवेशन आह्वान गरिएको राष्ट्रपति कार्यालयबाट जारी विज्ञप्तिमा उल्लेख छ। एमाले अध्यक्ष ओली माओवादी केन्द्रकै समर्थनमा २०७४ फागुन ३ मा प्रधानमन्त्री बनेका थिए। नेकपा एकता बदर भई साविक पार्टी ब्युँतिएपछि माओवादी केन्द्रका नेताहरूले सरकारलाई समर्थन नरहेको बताउँदै आए पनि फिर्ताको निर्णय भने गरेको छैन। माओवादीले समर्थन फिर्ता नलिँदासम्म कानुनी रूपमा ओली नेतृत्वको सरकार स्पष्ट बहुमतमा देखिन्छ। प्रतिनिधिसभाका २ सय ७५ सदस्यमध्ये एमालेका १ सय २१ र माओवादीका ४९ छन्। माओवादीका ५३ सिट रहेकामा चार जना एमालेमा गएकाले उनीहरूको सांसद पद गएको छ। संविधानविद् विपिन अधिकारी माओवादीले समर्थन फिर्ता नलिएको अवस्थामा प्रधानमन्त्रीले आफैं विश्वासको मत लिन खोज्नु राम्रो भएको बताउँछन्। सरकारले कानुनी रूपमा विश्वासको मत लिइरहनुपर्ने बाध्यता छैन। बजेट, नीति तथा कार्यक्रम र अन्य विशेष महत्वको प्रस्ताव फेल भए मात्रै हो सरकारले विश्वास मत लिनुपर्ने, अधिकारी भन्छन्, तापनि प्रधानमन्त्रीले विश्वासको मत लिन खोज्नु राम्रो कुरा हो। माओवादीले सरकारविरुद्ध अविश्वासको प्रस्तावमा जोडबल गरिरहे पनि ल्याउन सकेको छैन। कांग्रेस र जनता समाजवादी पार्टी (जसपा) सहमत नहुँदा माओवादीको प्रयास सफल हुन नसकेको हो। कांग्रेस सभापति शेरबहादुर देउवाले हालै पत्रकार सम्मेलनमा संख्या नभई कसरी अविश्वासको प्रस्ताव ल्याउने भन्दै पत्रकारसँगै प्रश्न तेस्र्याएका थिए। सविधानविद् अधिकारी समर्थन फिर्ता नलिने, अविश्वास प्रस्ताव पनि ल्याउन नसक्ने अनि अराजकता मात्रै पैदा गर्ने कुरा ठीक नभएको बताउँछन्। विपक्षी दललाई अविश्वासको प्रस्तावमा बहुमत जुटाउन गाह्रो भएजस्तै प्रधानमन्त्री ओलीलाई विश्वासको मत लिन सहज भने छैन। एमालेसँग १ सय २१ सिट मात्रै छ। बहुमतका लागि १ सय ३८ मत आवश्यक पर्छ। एमालेमा माधवकुमार नेपाल पक्षका २७ जनासँग स्पष्टीकरण सोधिएको छ। उनीहरूमध्ये कतिले सरकारका पक्षमा मतदान गर्छन् गर्दैनन् भन्ने यकिन छैन। जसपामा पनि दुई खेमा छन्। महन्थ ठाकुर र राजेन्द्र महतो ओलीका पक्षमा छन् भने डा बाबुराम भट्टराई र उपेन्द्र यादव विपक्षमा। प्रतिनिधिसभामा जसपाको ३४ सिट छ। जसमा दुई जना निलम्बनमा छन्। प्रतिनिधिसभामा हाल कायम रहेको २ सय ७१ मा बहुमतसिद्ध गर्न १ सय ३६ सिट आवश्यक हुन्छ। जसमा एमालेको १ सय २१ र जसपाको १५ जनाले मात्रै मत दिए पनि विश्वासको मत प्राप्त हुनसक्छ। तर, नेपाल पक्षबाट जोखिम देखिएको छ। कर्णाली र लुम्बिनीको घटनाक्रमले पनि नेपाल पक्षको साथ पाउने सम्भावना कमै देखिन्छ। विश्वासको मत पाए एक वर्षसम्म पुन: अविश्वासको प्रस्ताव ल्याउन नपाउने कानुनी व्यवस्थाका कारण ओली बाँकी अवधि पनि बहाल रहनेछन्। संविधानका जानकारका अनुसार प्रधानमन्त्रीले विश्वासको मत लिन नसके राष्ट्रपतिद्वारा नयाँ सरकार गठनका लागि आह्वान गर्नुपर्ने हुन्छ। संविधानको धारा ७६ (१) बमोजिम एकल बहुमतको सरकार, धारा ७६ (२) अनुसार संयुक्त सरकार, धारा ७६(३) बमोजिम अल्पमतको सरकारको व्यवस्था छ। धारा ७६ (५) बमोजिम संसदको कुनै सदस्य जसले संसदको विश्वासको मत प्राप्त गर्न सक्ने आधार पेस गरे प्रधानमन्त्री हुन सक्ने व्यवस्था छ। धारा ७६ (२) बमोजिम कांग्रेस, माओवादी र जसपाको संयुक्त सरकार नबने पुन: धारा ७६ (३) अनुसार ठूला दलको हैसियतले ओलीलाई नै अल्पमतको सरकारको आह्वान हुनसक्छ। संविधानका व्यवस्थाअनुसार सरकार बन्न नसके त्यस बेला प्रधानमन्त्रीले संसद विघटन गर्न सक्छन्। त्यसपछि देश अर्ली इलेक्सनको अवस्थामा जान सक्छ। संविधानविद् अधिकारी विकल्प हुँदासम्म निर्वाचन जान सक्ने सर्वोच्चको नजिरले स्थापित गरेसकेकाले संविधान सबै विकल्पपछि मात्रै संसद विघटनमा जान सक्ने बताउँछन्। विकल्प नभएपछि दलहरूले संसद विघटनमा सहमति जनाएर देश निर्वाचनमा जान सक्छ। संयुक्त सरकार पनि नबन्ने, ओलीले विश्वासको मत लिन नसके अवस्थामा निर्वाचनको विकल्प रहँदैन। २ सय ७५ सदस्यीय प्रतिनिधिसभामा एमालेको १ सय २१ सिट छ। कांग्रेसको ६३, माओवादी केन्द्रको ४९ (पार्टी छाडेका चार जना पदमुक्त भएपछि), जनता समाजवादी पार्टीको ३४, नेपाल मजदुर किसान पार्टी, राष्ट्रिय जनमोर्चा र राप्रपा र स्वतन्त्र सांसदको ११ सिट छ। कांग्रेसका दुई र जनता समाजवादी पार्टीका दुई जना निलम्बित छन्।"
स्वास्थ्यकर्मीलाई दबाब होइन हौसला,"कोरोना महामारीबाट जोगिन यो समय घरभित्र बस्ने हो भने कोरोना भाइरस एक व्यक्तिबाट अर्को व्यक्तिसम्म पुग्न सक्दैन। तर यो छुट चिकित्सा सेवामा रहेका वा स्वास्थ्यकर्मीहरूलाई छैन। स्वास्थ्यकर्मी पनि आफ्नो सुरक्षाको ख्याल गर्दै घरभित्र बस्ने हो भने अवस्था कस्तो होला ? कल्पनासमेत गर्न सकिँदैन। त्यसैले यो महामारीका मुख्य योद्धा भनेकै स्वास्थ्यकर्मी हुन्। विश्वका सबै मानिस कोरोना भाइरससँग सुरक्षित रहन घरभित्रै बसिरहेको बेला स्वास्थ्यकर्मीहरू चाहिँ घरबाट बाहिरिन बाध्य छन्। बाँकेको नेपालगञ्जस्थित भेरी अस्पतालको कोभिड विशेष वार्डमा रात्रिकालिन सेवामा खटिएर थकित बनेर बेञ्चमा नै झकाएको स्टाफ नर्सहरू र एकजना नर्सलाई दुईजना नर्सले दिएको ढाडसको तस्वीर सार्वजनिक हुँदा कसको मन छोएन र ? यो उनीहरूको रहर थिएन, बाध्यता हो। लामो समय पीपीई सेट लगाएर आफैंलाई जोखिममा राख्दै संक्रमितको स्याहारमा खटिने यस्ता स्वास्थ्यकर्मीलाई सलाम छ। नेपालगन्जको बाँकेस्थित अस्पतालका यी स्टाफ नर्सजस्तै अहिले कोभिड नियन्त्रणमा देशभर स्वास्थ्यकर्मी खटिएका छन्। अन्य बिरामीको उपचारमा भन्दा कोभिडका बिरामीको स्याहारमा खटिनु बिलकुलै फरक छ, अत्यन्तै चुनौतीपूर्ण पनि। अर्को शब्दमा भन्नुपर्दा, आफ्नो ज्यान जोखिममा राखेर अरूलाई बचाउनु छ। कुनै समय म पनि संक्रमित हुनसक्छु भन्ने तीतो यथार्थ मनमा बोकेर उपचारमा होमिनु पक्कै सहज छैन। तर महामारीले विश्व नै आतंकित बनेको यो समयमा दिनरात नभनी खटिने स्वास्थ्यकर्मीका लागि यो समय बाध्यकारी अवस्था मात्रै होइन, चुनौतीसँगै अवसर पनि हो। आफ्नो पेशाप्रतिको उत्तरदायित्व बोध गराउने समयका रूपमा पनि यो समयलाई लिन सकिन्छ। विषम परिस्थितिमा अरूले खटाएको भन्ने नठानेर आफैं स्वतःस्र्फूत रूपमा जिम्मेवारी बहन गर्ने स्वास्थ्यकर्मी पनि कम छैनन्। पेशागत दबाब र पारिवारिक दबाबका बिच समयको प्रवाह नगरी कोरोना संक्रमितलाई जोखिम मोलेर निको पारी डिस्चार्ज गर्दाको समय युद्ध जितेको महसुस गर्छन् उनीहरू। घरपरिवारले सकेसम्म घरभित्रै रहेको देख्न चाहने र बिरामीले पनि आफ्नै छेउमा खोज्ने स्वास्थ्यकर्मीलाई रहर र चाहनामा बहकिने छुट पनि पेशाले दिएको छैन। यो समयमा उनीहरूको मनोबल उच्च हुन आवश्यक छ, बनाउन आवश्यक छ। संक्रमण बढ्दै जाँदा निषेधाज्ञाले बजार सुनसान हुन थालेका छन्। सबै घरभित्र सुरक्षा खोजेर बसेको समयमा आफू परिवार छोडेर काममै २४सै घण्टा खटिनु पर्दाको पीडा पनि छ स्वास्थ्यकर्मीलाई। तर भावनात्मक कुरालाई पन्छाएर यथार्थसँग भिड्नुको विकल्प पनि त छैन। अहिलेको यथार्थ भनेकै कोरोना संक्रमण नियन्त्रणमा खटिनु हो। यो समयमा स्वास्थ्यकर्मीको एकल प्रयासले मात्रै कोरोना संक्रमण नियन्त्रण हुँदैन। उनीहरू भनेका देखिने सिपाही हुन्। त्यसैले उनीहरूको आत्मबल र मनोबल उच्च बनाउने जिम्मा भनेको तीनै तहका सरकार र सबै नेपाली नागरिकको हो। स्वास्थ्य सेवामा खटिएका चिकित्सक, स्वास्थ्यकर्मी र प्राविधिक आदि सबैलाई हौसला दिनु जरुरी छ। साथमा उनीहरूको सुरक्षा र सुविधा आदिमा पनि सम्बन्धित निकायले ध्यान दिनुपर्छ। बाध्यकारी ढंगले नभई सकारात्मक ढंगले स्वास्थ्यकर्मीलाई काममा प्रेरित गर्नुपर्छ। अझै पनि कतिपय स्वास्थ्यकर्मीले घरबाट सार्वजनिक यातायात वा भिड छिचोल्दै कार्यथलो जानुपर्ने बाध्यता छ। कर्मथलो पुग्यो सुरक्षा सामग्रीहरू उपलब्ध हुँदैनन्। अस्पतालहरूको अवस्थासँगै बिरामीलाई सहजरूपमा राखेर सुरक्षित हुँदै काम गर्ने वातावरण सबै स्थानमा छैन। उनीहरूका आवश्यकतालाई समयमै सम्बन्धित निकायले सम्बोधन गर्नुपर्छ। स्वास्थ्यक्षेत्रमा खटिनेमध्ये ठुलो संख्यामा स्टाफ नर्स (महिला) छन्। उनीहरूको पनि आफ्नै शारीरिक बाध्यता हुन्छन्, देश र विश्वव्यापी माहोलले मानसिक समस्यामा पनि छन्। त्यसलाई पनि सम्बोधन गर्नु आवश्यक छ। संक्रमणको कहालीलाग्दो अवस्थामा पनि केही अस्पतालमा उपकरण र सुरक्षाका सामग्रीको अभाव हुनु, स्वास्थ्यकर्मीले पाउने सेवासुविधा नपाउनु र आन्दोलन गर्नु दुःखद् कुरो हो। कोरोना महामारी नियन्त्रणमा जुट्ने समयमा सबैले सबै कुरा बुझेर सामूहिक पहल गर्नु उत्तम विकल्प हुनेछ। एकले अर्काको मर्म बुझौं, महामारीविरुद्ध लडौं। पुनः सुनौलो बिहानी अवश्य आउने छ।"
निर्माण निरन्तर,"सुर्खेत : कर्णालीका अधिकांश जिल्लामा निषेधाज्ञा लागू छ। कोरोना महामारीको दोस्रो लहरका कारण प्रदेशमा मृत्युदर पनि बढ्दो छ। तर विकास आयोजनाहरूको निर्माण कार्य भने रोकिएको छैन। निषेधाज्ञा भए पनि भौतिक निर्माणको कामलाई निरन्तरता दिइएको हो। कोरोनाको संक्रमण तीव्र बनेपछि सुर्खेतमा गत मंगलबार रातिदेखि निषेधाज्ञा जारी छ। तर यही मौकामा वीरेन्द्रनगरमा हाल धमाधम सडक विस्तार र कालोपत्रेको काम भइरहेको छ। निषेधाज्ञामा पनि निर्माणको काम नरोक्ने रणनीति प्रदेश सरकारले अपनाएको हो। प्रदेश सरकारले महामारीको यो समयमा पनि भौतिक विकास र निर्माणको कामलाई निरन्तरता दिइने जनाएको छ। सोहीअनुसार प्रदेशमा रहेका अन्य विकास आयोजनाहरूको काम पनि जारी छ। चालू आर्थिक वर्ष सकिन अब साढे दुई महिना मात्र बाँकी छ। यो अवधिमा प्रदेश सरकारले विकास बजेटको खर्च बढाउने तयारी गरेको हो। हाल विकास खर्च निराशाजनक रहेकाले पनि खर्च बढाउन र आयोजनाहरूको काम सम्पन्न गर्न महामारीको समयमा पनि आयोजनाको काम नरोकिने प्रदेश सरकारको भनाइ छ। हाल कर्णालीका सुर्खेत, जाजरकोट, सल्यान र रुकुमपश्चिममा निषेधाज्ञा लागू गरिएको छ। प्रदेशका अन्य जिल्लामा पनि संक्रमणको दर उकालो लाग्दैछ। त्यहाँ पनि निषेधाज्ञा जारी हुन सक्ने अवस्था छ। तर पनि महामारीमै आवश्यक सावधानी र सतर्कता अपनाउँदै विकास निर्माणको काम जारी राख्नेगरी प्रदेश सरकारले तयारी गरिरहेको हो। निषेधाज्ञामा पनि विकास आयोजनाहरूको काम रोकिँदैन प्रदेश सरकारका प्रवक्ता एवम् आर्थिक मामिला तथा योजनामन्त्री विमला केसीले भनिन्, आवश्यक स्वास्थ्य मापदण्ड र सावधानी अपनाएर भए पनि विकास आयोजनाको कामलाई निरन्तरता दिन्छौं। विकास आयोजनामा खटिने मजदुर तथा कर्मचारीलाई उच्च सतर्कता अपनाएर आयोजनाको कामलाई निरन्तरता दिइने उनले बताइन्। चालू आर्थिक वर्षमा खर्च नहुने केही बजेट पनि कोरोना महामारीमा खर्च गर्ने प्रदेश सरकारको तयारी छ। कोरोना नियन्त्रणमा प्रदेश सरकार गम्भीर रहेको भन्दै उनले भौतिक निर्माणको कामलाई पनि जारी राखिने बताइन्। संक्रमण बढेसँगै प्रदेश सरकारले निर्माणको काम जारी राख्ने र निर्माण सामग्रीको आपूर्तिलाई सहज बनाउने निर्णय गरिसकेको छ। सरकारको यो निर्णयपछि निषेधाज्ञामा पनि निर्माण सामग्रीको ढुवानी सहजै भइरहेको हो। निर्माण सामग्रीको ढुवानी भइरहेको र स्वास्थ्य मापदण्डको पालना गराएर निर्माणको काम जारी नै राखिएको छ। सहज अवस्था हुँदा चैत अघिसम्म झन्डै १६ प्रतिशत मात्रै विकास खर्च भएको छ। चालू आर्थिक वर्षको ९ महिनाको अवधिमा प्रदेश सरकारको विकास खर्च निराशाजनक छ। यद्यपि प्रदेश सरकारले विकास खर्च ६५ प्रतिशत पुर्याउने लक्ष्य लिएको छ। प्रदेश सरकारले विकास आयोजनाको कामलाई निरन्तरता दिएर भए पनि बजेट खर्चको लक्ष्य पूरा गर्ने योजना बनाएको छ। हामी त शतप्रशित बजेट खर्च गर्न चाहन्छौँ, तर कोरोना महामारीका कारण पनि अब ६५ प्रतिशत बजेट खर्च गर्छौँ', प्रदेश सरकारका प्रवक्ता विमला केसीले भनिन्, निषेधाज्ञामा पनि विकास आयोजनाको रोक्दैनौं, विकासतर्फको बजेट खर्च बढाउँछौं।"
राजनीतिको नयाँ कोल्टे : प्रधानमन्त्रीले विश्वासको मत लिने,"काठमाडौं : प्रधानमन्त्री केपी शर्मा ओलीले माओवादी केन्द्रले समर्थन फिर्ता नलिएकै अवस्थामा विश्वासको मत लिने भएका छन्। राष्ट्रपति विद्यादेवी भण्डारीले त्यही प्रयोजनका लागि आइतबार वैशाख २७ गतेका लागि प्रतिनिधिसभाको अधिवेशन आह्वान गरेकी छन्। मन्त्रिपरिषद्को आइतबारै बसेको बैठकले अधिवेशन आह्वान गर्न राष्ट्रपतिसमक्ष सिफारिस गरेको थियो। प्रधानमन्त्रीले संविधानको धारा १०० (१) बमोजिम आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठानेकाले धारा ९३ (१) बमोजिम वैशाख २७ गते सोमबारका दिन अधिवेशन आह्वान गरिएको राष्ट्रपति कार्यालयबाट जारी विज्ञप्तिमा उल्लेख छ। एमाले अध्यक्ष ओली माओवादी केन्द्रकै समर्थनमा २०७४ फागुन ३ मा प्रधानमन्त्री बनेका थिए। नेकपा एकता बदर भई साविक पार्टी ब्युँतिएपछि माओवादी केन्द्रका नेताहरूले सरकारलाई समर्थन नरहेको बताउँदै आए पनि फिर्ताको निर्णय भने गरेको छैन। माओवादीले समर्थन फिर्ता नलिँदासम्म कानुनी रूपमा ओली नेतृत्वको सरकार स्पष्ट बहुमतमा देखिन्छ। प्रतिनिधिसभाका २ सय ७५ सदस्यमध्ये एमालेका १ सय २१ र माओवादीका ४९ छन्। माओवादीका ५३ सिट रहेकामा चार जना एमालेमा गएकाले उनीहरूको सांसद पद गएको छ। संविधानविद् विपिन अधिकारी माओवादीले समर्थन फिर्ता नलिएको अवस्थामा प्रधानमन्त्रीले आफैं विश्वासको मत लिन खोज्नु राम्रो भएको बताउँछन्। सरकारले कानुनी रूपमा विश्वासको मत लिइरहनुपर्ने बाध्यता छैन। बजेट, नीति तथा कार्यक्रम र अन्य विशेष महत्वको प्रस्ताव फेल भए मात्रै हो सरकारले विश्वास मत लिनुपर्ने, अधिकारी भन्छन्, तापनि प्रधानमन्त्रीले विश्वासको मत लिन खोज्नु राम्रो कुरा हो। माओवादीले सरकारविरुद्ध अविश्वासको प्रस्तावमा जोडबल गरिरहे पनि ल्याउन सकेको छैन। कांग्रेस र जनता समाजवादी पार्टी (जसपा) सहमत नहुँदा माओवादीको प्रयास सफल हुन नसकेको हो। कांग्रेस सभापति शेरबहादुर देउवाले हालै पत्रकार सम्मेलनमा संख्या नभई कसरी अविश्वासको प्रस्ताव ल्याउने भन्दै पत्रकारसँगै प्रश्न तेस्र्याएका थिए। सविधानविद् अधिकारी समर्थन फिर्ता नलिने, अविश्वास प्रस्ताव पनि ल्याउन नसक्ने अनि अराजकता मात्रै पैदा गर्ने कुरा ठीक नभएको बताउँछन्। विपक्षी दललाई अविश्वासको प्रस्तावमा बहुमत जुटाउन गाह्रो भएजस्तै प्रधानमन्त्री ओलीलाई विश्वासको मत लिन सहज भने छैन। एमालेसँग १ सय २१ सिट मात्रै छ। बहुमतका लागि १ सय ३८ मत आवश्यक पर्छ। एमालेमा माधवकुमार नेपाल पक्षका २७ जनासँग स्पष्टीकरण सोधिएको छ। उनीहरूमध्ये कतिले सरकारका पक्षमा मतदान गर्छन् गर्दैनन् भन्ने यकिन छैन। जसपामा पनि दुई खेमा छन्। महन्थ ठाकुर र राजेन्द्र महतो ओलीका पक्षमा छन् भने डा बाबुराम भट्टराई र उपेन्द्र यादव विपक्षमा। प्रतिनिधिसभामा जसपाको ३४ सिट छ। जसमा दुई जना निलम्बनमा छन्। प्रतिनिधिसभामा हाल कायम रहेको २ सय ७१ मा बहुमतसिद्ध गर्न १ सय ३६ सिट आवश्यक हुन्छ। जसमा एमालेको १ सय २१ र जसपाको १५ जनाले मात्रै मत दिए पनि विश्वासको मत प्राप्त हुनसक्छ। तर, नेपाल पक्षबाट जोखिम देखिएको छ। कर्णाली र लुम्बिनीको घटनाक्रमले पनि नेपाल पक्षको साथ पाउने सम्भावना कमै देखिन्छ। विश्वासको मत पाए एक वर्षसम्म पुन: अविश्वासको प्रस्ताव ल्याउन नपाउने कानुनी व्यवस्थाका कारण ओली बाँकी अवधि पनि बहाल रहनेछन्। संविधानका जानकारका अनुसार प्रधानमन्त्रीले विश्वासको मत लिन नसके राष्ट्रपतिद्वारा नयाँ सरकार गठनका लागि आह्वान गर्नुपर्ने हुन्छ। संविधानको धारा ७६ (१) बमोजिम एकल बहुमतको सरकार, धारा ७६ (२) अनुसार संयुक्त सरकार, धारा ७६(३) बमोजिम अल्पमतको सरकारको व्यवस्था छ। धारा ७६ (५) बमोजिम संसदको कुनै सदस्य जसले संसदको विश्वासको मत प्राप्त गर्न सक्ने आधार पेस गरे प्रधानमन्त्री हुन सक्ने व्यवस्था छ। धारा ७६ (२) बमोजिम कांग्रेस, माओवादी र जसपाको संयुक्त सरकार नबने पुन: धारा ७६ (३) अनुसार ठूला दलको हैसियतले ओलीलाई नै अल्पमतको सरकारको आह्वान हुनसक्छ। संविधानका व्यवस्थाअनुसार सरकार बन्न नसके त्यस बेला प्रधानमन्त्रीले संसद विघटन गर्न सक्छन्। त्यसपछि देश अर्ली इलेक्सनको अवस्थामा जान सक्छ। संविधानविद् अधिकारी विकल्प हुँदासम्म निर्वाचन जान सक्ने सर्वोच्चको नजिरले स्थापित गरेसकेकाले संविधान सबै विकल्पपछि मात्रै संसद विघटनमा जान सक्ने बताउँछन्। विकल्प नभएपछि दलहरूले संसद विघटनमा सहमति जनाएर देश निर्वाचनमा जान सक्छ। संयुक्त सरकार पनि नबन्ने, ओलीले विश्वासको मत लिन नसके अवस्थामा निर्वाचनको विकल्प रहँदैन। २ सय ७५ सदस्यीय प्रतिनिधिसभामा एमालेको १ सय २१ सिट छ। कांग्रेसको ६३, माओवादी केन्द्रको ४९ (पार्टी छाडेका चार जना पदमुक्त भएपछि), जनता समाजवादी पार्टीको ३४, नेपाल मजदुर किसान पार्टी, राष्ट्रिय जनमोर्चा र राप्रपा र स्वतन्त्र सांसदको ११ सिट छ। कांग्रेसका दुई र जनता समाजवादी पार्टीका दुई जना निलम्बित छन्।"
आवश्यक मात्रामा खोप ल्याउन प्रयत्नशील छौं : प्रधानमन्त्री ओली (पूर्णपाठ),"काठमाडौं : प्रधानमन्त्री केपी शर्मा ओलीले नेपालमा आवश्यक मात्रामा खोप ल्याउन सरकार प्रयत्नशील रहेको बताएका छन्। ओलीले सोमबार देशवासीका नाममा सम्बोधन गर्दै उनले चीन, रुस लगायत खोप उत्पादक राष्ट्र तथा कोभ्याक्ससँग निरन्तर सम्पर्क र समन्वय गरी छिटोभन्दा छिटो पर्याप्त मात्रामा खोप ल्याउन सरकार प्रयत्नशील रहेको बताएका हुन्। उनले दक्षिण एसिया खोप लगाउने दक्षिण एसियामा दोस्रो राष्ट्र भएको दाबी गरे। उनले भने, हाल सम्ममा करिब २१ लाखलाई पहिलो डोज खोप लगाइ सकिएको छ। दोस्रो डोज खोप लगाउन आरम्भ गरिएको छ, अहिलेसम्म झण्डै ३ लाख ७० हजारले दोस्रो डोज खोप लगाइसकेका छन्। यस संख्यामा स्वास्थ्यकर्मी लगायत अन्य अग्रपंक्तिमा खटिने व्यक्तिहरू रहेका छन्। ओलीले सबै सरकारी तथा निजी अस्पतालले आफूसँग उपलब्ध शैया र तीमध्ये प्रयोग भएका वा नभएका शैयाको दैनिक विवरण अद्यावधिक गर्न आग्रह गरे। स्वास्थ्य तथा जनसङ्ख्या मन्त्रालयमा कुनै अस्पतालले विवरण पूरा नपठाई शैय्या लुकाएको भेटिएमा कारबाही ओलीले चेतावनी दिए। उनले कोभिडको उपचारमा प्रयोग हुने एन्टिभाइरल औषधि तथा अन्य जीवनरक्षक औषधि अस्पतालले मौज्दातमा राख्नुपर्ने व्यवस्था गरिएको बताउँदै औषधिको कृत्रिम अभाव सिर्जना गर्ने र कालोबजारी गर्नेलाई कडा कारबाही गरिने बताए। ओलीले फ्रन्टलाइनमा खटिने कर्मचारीलाई शुरु तलब स्केलको ५० प्रतिशत जोखिम भत्ता दिने घोषणा गरे। एमाले अध्यक्षसमेत रहेका ओलीले नागरिकको जीवनरक्षा सरकारको पहिलो दायित्व भएकाले सरकार गम्भीर रहेको प्रष्ट पारे। महामारी नियन्त्रण भएसंगै अर्थतन्त्र र रोजगारीका क्षेत्रलाई ध्वस्त हुन नदिन आवश्यक प्रबन्ध गरिने ओलीले बताए। उनले लकडाउन थप कडाई हुने भएकाले प्रभावकारी बनाउनका लागि नागरिकलाई अनुरोध गरेका छन्। निषेधाज्ञा तथा बन्दाबन्दीका कारण कसैलाई पनि भोकै पर्न नदिनेमा सरकार सचेत रहेको उनको भनाई छ। कोभिड१९को सन्दर्भमा सम्माननीय प्रधानमन्त्रीको देशबासीका नाममा सम्बोधनको (पूर्णपाठ)२० बैशाख २०७८ आदरणीय दिदीबहिनी तथा दाजुभाइहरु, एकवर्ष अघि यसै समयतिर हामीहरु कोभिड१९ को प्रारम्भिक असर भोग्दै थियौं । मानिसको जीवन र अर्थतन्त्रको रक्षा बीच कसरी सन्तुलन कायम गर्ने भन्नेमा बहस जारी थिए । हामीले जीवन पहिला भन्यौं र त्यही अनुरुप योजनाहरु बनायौं । एकबर्षपछि समीक्षा गर्दा हाम्रो निर्णय सही थियो भन्नेमा अहिले द्विविधा रहेन । देशवासीको जीवन रक्षा, महामारी रोकथाम, नियन्त्रण तथा उपचारमा हाम्रो क्षमताको अधिकाधिक प्रयोग भयो । सबैको सहयोगमा गत वर्षको कात्तिक अन्त्यसम्ममा हामी महामारीलाई नियन्त्रण गर्ने स्थितिमा आइपुगेका थियौं । यस सफलताको लागि महामारी बिरुद्ध अग्रपंक्तिमा कार्यरत चिकित्सक, स्वास्थ्यकर्मी, सुरक्षाकर्मी, चालक र सफाइकर्मी सहित सबै तह र तप्काका राष्ट्रसेवक कर्मचारीहरुको भूमिका उल्लेखनीय रह्यो । त्यस असमान्य घडीमा सङ्क्रमितहरूको उपचार र व्यवस्थापनमा अहोरात्र खट्ने सबैको त्याग, समर्पण र लगनशीलताको म उच्च प्रशंसा गर्दछु । अहिले हामी कोभिड१९ महामारीको दोस्रो लहरको सामना गर्दैछौं । कोभिडको यो लहर नयाँ स्वरुपमा थप घातक रुपमा देखा परेको छ । संक्रमणको दर र मृत्युदर गतबर्षको तुलनामा बढी छ । हिजोको २४ घन्टाको तथ्याङ्कलाई उदाहरणको रुपमा लिँदा, पीसीआर परीक्षण गरिएका १६ हजार ७७० केसमध्ये झण्डै ४३ प्रतिशत अर्थात ७ हजार २११ मा संक्रमण देखिएको छ । हिजो साँझसम्म कूल संक्रमित संख्या ३ लाख ३६ हजार ३० पुगेको छ । कूल संक्रमितमध्ये निको भएका संक्रमित ८४५ प्रतिशत, निको हुने क्रममा रहेका संक्रमित १४५ प्रतिशत र ज्यान गुमाउनेको संख्या ०९९ प्रतिशत छ । ३० जिल्लामा २०० भन्दा बढी र १५ जिल्लामा ५०० भन्दा बढी संक्रमित संख्या छ । ७२ जिल्लामा कोभिडसंक्रमित रेकर्ड भएका छन् । बैशाख १९ गतेसम्मको कूल संक्रमितमा ३८४ प्रतिशत काठमाडौं जिल्लामा मात्रै र ५०४ प्रतिशत काठमाडौं उपत्यकामा मात्रै छन् । यस महामारीबाट संक्रमित भई अस्पतालमा उपचार गराइरहुनु भएका र घरमै आइसोलेसनमा बसी स्वास्थ्यलाभ गरिरहनुभएका सम्पूर्ण दिदीबहिनी तथा दाजुभाइहरुको शीघ्र्र स्वास्थ्यलाभको कामना गर्दछु । हालसम्म ३ हजार भन्दा बढी देशवासीले अनाहकमा यस महामारीबाट जीवन गुमाउनु परेकोमा दुःख व्यक्त गर्दछु र उहाँहरुका शोकाकूल परिवारजनमा गहिरो समवेदना प्रकट गर्दछु । दिदीबहिनी तथा दाजुभाइहरु, गतबर्ष यो महामारी नेपाल भित्रिनुअघि नै सरकारले यसको रोकथाम र नियन्त्रणका लागि सरकारी निकायबीच समन्वय गरी प्रभावकारी काम गर्न माननीय उपप्रधानमन्त्रीको संयोजकत्वमा कोभिड१९ सङ्कट व्यवस्थापन केन्द्रीय निर्देशक समिति गठन गरेको सबैलाई जानकारी नै छ । त्यसैको योजनामा देशभर होल्डिङ सेन्टर र आइसोलेसन केन्द्र बनाइएको थियो, क्वारेन्टिनको व्यवस्थापन र अस्पतालहरूमा शीघ्र उपचारको व्यवस्था मिलाइएको छ । शून्यको संख्यामा रहेको पीसीआर परीक्षण ल्याव संख्या क्रमशः बढाउँदै लगिएको थियो । हाल सरकारी र निजीस्तरका गरी ८७ स्थानमा पीसीआर परीक्षण हुने गरेको छ । सबैजसो अस्पताललाई कोभिडको उपचार गर्नसक्ने स्थितिमा पुर्याइएको छ । गत एक वर्षको तुलनामा स्वास्थ्य संरचनामा उल्लेखनीय सुधार गरिएको छ । सबै स्थानीय तहमा ५ देखि १५ शैयाका आधारभूत अस्पताल निर्माण र केद्र तथा प्रदेशमा संक्रामक रोग अस्पताल निर्माणलाई तीब्रता दिइएको छ । अप्ठ्याराकै बीचमा हामीले कोभिड१९ विरुद्ध सबैलाई निःशुल्क खोप उपलब्ध गराउने प्रक्रिया शुरु गरिसकेका छौं । आप्ना देशवासीलाई कोरोना बिरुद्ध खोप लगाउनेमा हामी दक्षिण एशियामै भारतपछि पहिलो मुलुक हौं । हाल सम्ममा करिब २१ लाखलाई पहिलो डोज खोप लगाइ सकिएकोे छ । दोस्रो डोज खोप लगाउन आरम्भ गरिएको छ, अहिलेसम्म झण्डै ३ लाख ७० हजारले दोस्रो डोज खोप लगाइसकेका छन् । यस संख्यामा स्वास्थ्यकर्मी लगायत अन्य अग्रपंक्तिमा खटिने व्यक्तिहरू रहेका छन् । मित्रराष्ट्रहरूबाट सहायताका रूपमा प्राप्त खोपका अतिरिक्त नेपाल सरकारले आफै आवश्यक मात्रामा खोप खरिद प्रक्रिया शुरु गरिसकेको छ । चीन, रुस लगायत खोप उत्पादक राष्ट्र तथा कोभ्याक्ससँग निरन्तर सम्पर्क र समन्वय गरी छिटोभन्दा छिटो पर्याप्त मात्रमा खोप ल्याइसक्न नेपाल सरकार प्रयत्नशील छ ।दिदीबहिनी तथा दाजुभाइहरु, कुनै पनि नागरिक स्वास्थ्य सुविधाबाट बञ्चित हुनु नपरोस् र महामारीका कारण कसैले जीवन गुमाउनु नपरोस् भन्नेमा सरकार संवेदनशील छ । नागरिकको जीवनरक्षा यस सरकारको पहिलो दायित्व हो भन्नेमा म पुनः जोड दिन चाहन्छु । त्यसैले महामारीको दोस्रो लहरको रोकथाम र नियन्त्रणका लागि सरकारका सबै संयन्त्र परिचालित छन् । सङ्घ, प्रदेश र स्थानीय तहबीच समन्वयात्मक एवम् प्रभावकारी ढङ्गले कोभिड बिरुद्धको लडाईँलाई कार्य अघि बढाउन प्रदेश केन्द्रित हुनेगरी अहिले नेपाल सरकारका एकएक जना मन्त्रीलाई फोकल व्यक्ति तोकिएको छ । संक्रमणको साङ्लो चुडाउन अस्पताल वा आइसोलेशन केन्द्रको व्यवस्था गरेर मात्रै पुग्दैन, एकहदसम्म लकडाउन आवश्यक हुन्छ भन्ने विज्ञहरुको सल्लाह अनुसार केही अवधिको लागि निषेधाज्ञा जारी गरिएको छ । यसलाई थप कडाई गरिंदैछ र प्रभावकारी ढंगले लागू गर्न पहिलेझैं सबैबाट सहयोग हुने अपेक्षा सरकारले राखेको छ ः यही २०७८ बैशाख २० गते राति १२ बजेदेखि बैशाख मसान्तसम्म आन्तरिक उडान बन्द गर्ने निर्णय गरिएको छ । २०७८ बैशाख २३ गते राति १२ बजेदेखि बैशाख मसान्तसम्म अन्तर्राष्ट्रिय हवाई उडान बन्द गर्ने निर्णय गरिएको छ । स्थलमार्गबाट विदेशी नागरिकको आवागमन बन्द गरिएको छ । नेपाली नागरिक प्रवेशका लागि नेपाल भारतबीच रहेका सीमा नाकामध्ये १३ नाका मात्र सञ्चालनमा ल्याइएको छ । आपूर्ति व्यवस्था प्रभावित नहुने गरी सोसँग सम्बन्धित ढुवानीका साधन भने यथावत सञ्चालन हुने व्यवस्था मिलाइएको छ । भारतसँग सिमाना जोडिएका नाकामा रहेका हेल्थ डेस्कबाट एन्टिजेन परीक्षण गरेर मात्र सीमा प्रवेश गर्ने व्यवस्था मिलाइने छ । सबै तहमा कन्ट्याक ट्रेसिङ बढाउन लगाइएको छ । स्थलमार्ग, चार्टर्ड वा उद्धार हवाई उडानबाट आउने हरेक व्यक्तिलाई परीक्षण गरिने छ । कोही सङ्क्रमित पाइएमा उनीहरुलाई उपचार गरेर मात्र समुदायमा पठाउने व्यवस्था मिलाइएको छ । प्रत्येक स्थानीय निकायले नेपाल बाहिरबाट आउने व्यक्तिको अभिलेख राखी क्वारेन्टिन, आइसोलेसन तथा उपचारको व्यवस्था गर्ने र घर तथा संस्थागत आइसोलेसनको नियमित अनुगमन गर्ने प्रबन्ध गरिएको छ । सरकारी तथा अन्य कार्यालयमा एक चौथाई कर्मचारीबाट कार्यसम्पादन गराउन शुरु गरिएको छ । अत्यावश्यक बाहेक अन्य कार्यालय, संघसंस्था बैशाख मसान्तसम्म बन्द रहनेछन् । नेपाली सेनालाई प्रदेश तथा राजधानीमा शीघ्र १ हजार शैयाको अस्थायी अस्पताल निर्माण गर्न निर्देशन दिइएको छ । वीर अस्पतालको नयाँ भवन र नेपाली सेनाको त्रिचन्द्र मिलिटरी अस्पताल, काठमाडौं उपत्यकाका धेरै शैया भएका मेडिकल कलेज, ठूला सरकारी तथा निजी अस्पताललाई कोभिड अस्पतालको रूपमा सञ्चालन गरिनेछ । प्रदेश सरकारले पनि उक्त प्रदेशमा रहेका मेडिकल कलेज तथा ठूला अस्पताललाई कोभिड अस्पतालको रूपमा र साना अस्पताललाई ननकोभिड अस्पतालको रूपमा सञ्चालन गर्नेछन् । सबै प्रकारका सार्वजनिक एवं सामुदायिक स्थल, रङ्गशाला, सभाहल, पार्टी प्यालेस, होटल, कारखाना, गोदामघर लगायतका संरचनाहरू प्रयोग गरी सुविधायुक्त क्वारेन्टिन, आइसोलेसन केन्द्र र आवश्यक होल्डिङ सेन्टरको प्रबन्ध गर्न लगाइएको छ । सबै सरकारी तथा निजी अस्पतालले आफूकहाँ उपलब्ध शैया र तीमध्ये प्रयोग भएका वा नभएका शैयाको दैनिक विवरण अद्यावधिक गर्ने र त्यस विवरण तत्काल स्वास्थ्य तथा जनसङ्ख्या मन्त्रालयमा पठाउनु पर्नेछ । कुनै अस्पतालले विवरण पूरा नपठाई शैया लुकाएको भेटिएमा कारबाही हुनेछ । ठूला अस्पताल तथा मेडिकल कलेजमा अक्सिजन प्लान्टको स्थापना गरिनेछ । सञ्चालनमा नआएका अक्सिजन प्लान्टलाई शीघ्र मर्मत गरी सञ्चालनमा ल्याइनेछ । लिक्विड अक्सिजनको अवैध निर्यात गर्नेलाई कडा कारबाही गरिनेछ । लिक्विड अक्सिजन तथा अक्सिजन जेनेरेटर खरिद गरेर मौज्दात राखिने छ । देशभरका अक्सिजन प्लान्टबाट उत्पादित अक्सिजन हाललाई अस्पताल र उपचारको प्रयोजनका लागि मात्र प्रयोग गर्नेगरी अन्य क्षेत्रमा आपूर्ति गर्न रोक लगाइएको छ । कोभिडको उपचारमा प्रयोग हुने एन्टिभाइरल औषधि तथा अन्य जीवनरक्षक औषधि प्रत्येक अस्पतालले मौज्दातमा राख्नुपर्ने व्यवस्था गरिएको छ । यस्ता औषधिको कृत्रिम अभाव सिर्जना गर्ने र कालोबजारी गर्नेलाई कडा कारबाही गरिनेछ । स्वास्थ्य जनशक्तिको अभाव हुन नदिन सङ्घ, प्रदेश र स्थानीय तहमा अवकाशप्राप्त चिकित्सक तथा अन्य स्वास्थ्यकर्मीलाई एक वर्षका लागि करारमा भर्ना गरिनेछ । कोभिड१९ को पहिचान, निदान, उपचार, बिरामीको ओसारप्रसार र शव व्यवस्थापनमा प्रत्यक्ष रूपमा संलग्न चिकित्सक, स्वास्थ्यकर्मी, चालक तथा सहचालक र सफाइकर्मीका साथै कर्मचारीहरूलाई शुरु तलब स्केलको ५० प्रतिशत जोखिम भत्ता, परिवारको उपचार र बिमाको व्यवस्था गरिनेछ । जनस्वास्थ्य मापदण्ड पालना गराउन सुरक्षाकर्मीलाई टोल, बस्ती, गल्ली तथा अन्य ठाउँमा परिचालन गरी चौबीसै घण्टा अनुगमन र निगरानी गरिनेछ । मापदण्डको उल्लङ्घन गर्नेलाई कानुनबमोजिम दण्डित गरिनेछ । सङ्क्रमणको साङ्लो तोड्नको लागि जारी गरिएको निषेधाज्ञा तथा बन्दाबन्दीका कारण कसैलाई पनि भोकै पर्न नदिनेमा सरकार सचेत रहन्छ । महामारी नियन्त्रण भएसंगै अर्थतन्त्र र रोजगारीका क्षेत्रलाई ध्वस्त हुन नदिन आवश्यक प्रबन्ध गरिने नै छ । जनस्वास्थ्यका मापदण्ड पालनाको नेतृत्व गृह मन्त्रालयले र जनचेतनाको नेतृत्व सूचना तथा सञ्चार प्रविधि मन्त्रालयले गर्नेछन् । परीक्षण, उपचार तथा अन्य विषय स्वास्थ्य तथा जनसङ्ख्या मन्त्रालयले र खोप आयातको नेतृत्व परराष्ट्र मन्त्रालयले गर्नेछन् । अन्तर मन्त्रालय समन्वयमा काम गरिनेछ ।दिदीबहिनी तथा दाजुभाइहरु, महामारीको सङ्क्रमण बढ्न नदिन सरकारले आफ्नो दायित्व हर हालतमा पूरा गर्छ । यसलाई प्रभावकारी बनाउन सरकारका साथै आम नगारिकको पनि उत्तिकै भूमिका हुन्छ । त्यसैले, सकभर घरमै बसौं, घरबाहिर निस्कनुपरेमा अनिवार्य रूपमा सही तरिकाले मास्क लगाऔं, समय समयमा साबुनपानीले हात धोऔं वा स्यानिटाइजरले हात सफा गर्ने गरौं भोजभतेर तथा पर्व घरमै मनाउँ भौतिक दूरी कायम गरौं, भीडभाडबाट टाढै रहौं । हल्ला र अफवाहहरूबाट भ्रमित र प्रभावित नहोऔं चिकित्सक, विज्ञ तथा प्राविधिकहरुको सल्लाहलाई पालना गरौं । धैर्य गरौं, संयमता अपनाऔं । सावधान होऔं तर आतङ्कित नहोऔं । गतवर्ष गरिएको बन्दाबन्दी र जारी गरिएको निषेधाज्ञाका समयमा हामीले पालना गरेको अनुशासनले महामारीको असर धेरै हदसम्म कम हुन गएको थियो । यसमा भएको हेलचक्रयाँईले क्रमशः महामारी फैलिन बल पुर्याएको तथ्यलाई हामी सबैले मनन गरौं । नभुलौं, महामारीले कसैलाई पनि छाड्दैन । अन्त्यमा, महामारी नियन्त्रणका लागि सरकारले चालेका कदम र लिएका पहलमा सबैको साथ सहयोग प्राप्त हुने अपेक्षा गर्दछु । चिकित्सक, स्वास्थ्यकर्मी, कर्मचारी, चालकसहचालक, सफाइकर्मी एवम् सम्बद्ध सबैलाई विचलित नभई आआफ्नो कर्तव्य निर्वाह गर्न म हार्दिक आह्वान गर्दछु । राजनीतिक दलका नेताकार्यकर्ता, सामाजिक संघसंस्था एवम् प्रदेश तथा स्थानीय तहका जनप्रतिनिधिहरूलाई कोभिडविरुद्ध जनचेतना जगाउन र असहायलाई सहयोग गर्न समेत आग्रह गर्दछु ।                       ,           ,          ,   ,                      ,       ,                               ,                                                                                  ,                       ,          ,    ,  ,                  !धन्यवाद !"
प्रधानमन्त्री ओली देशवासीका नाममा सम्बोधन गर्दै,काठमाडौं : प्रधानमन्त्री केपी ओलीले आज देशवासीका नाममा सम्बोधन गर्ने भएका छन्। प्रधानमन्त्री ओलीले दिउँसो साढे ३ बजे समसामयिक विषय र कोभिड१९ बारे सम्बोधन गर्न लागेको प्रधानमन्त्रीका प्रेस सल्लाहकार सूर्य थापाले जानकारी दिएका छन्। प्रधानमन्त्री निवास बालुवाटारमा हुने सम्बोधनको नेपाल टेलिभिजनबाट प्रत्यक्ष प्रसारण हुने जनाइएको छ ।
आवश्यक मात्रामा खोप ल्याउन प्रयत्नशील छौं : प्रधानमन्त्री ओली (पूर्णपाठ),"काठमाडौं : प्रधानमन्त्री केपी शर्मा ओलीले नेपालमा आवश्यक मात्रामा खोप ल्याउन सरकार प्रयत्नशील रहेको बताएका छन्। ओलीले सोमबार देशवासीका नाममा सम्बोधन गर्दै उनले चीन, रुस लगायत खोप उत्पादक राष्ट्र तथा कोभ्याक्ससँग निरन्तर सम्पर्क र समन्वय गरी छिटोभन्दा छिटो पर्याप्त मात्रामा खोप ल्याउन सरकार प्रयत्नशील रहेको बताएका हुन्। उनले दक्षिण एसिया खोप लगाउने दक्षिण एसियामा दोस्रो राष्ट्र भएको दाबी गरे। उनले भने, हाल सम्ममा करिब २१ लाखलाई पहिलो डोज खोप लगाइ सकिएको छ। दोस्रो डोज खोप लगाउन आरम्भ गरिएको छ, अहिलेसम्म झण्डै ३ लाख ७० हजारले दोस्रो डोज खोप लगाइसकेका छन्। यस संख्यामा स्वास्थ्यकर्मी लगायत अन्य अग्रपंक्तिमा खटिने व्यक्तिहरू रहेका छन्। ओलीले सबै सरकारी तथा निजी अस्पतालले आफूसँग उपलब्ध शैया र तीमध्ये प्रयोग भएका वा नभएका शैयाको दैनिक विवरण अद्यावधिक गर्न आग्रह गरे। स्वास्थ्य तथा जनसङ्ख्या मन्त्रालयमा कुनै अस्पतालले विवरण पूरा नपठाई शैय्या लुकाएको भेटिएमा कारबाही ओलीले चेतावनी दिए। उनले कोभिडको उपचारमा प्रयोग हुने एन्टिभाइरल औषधि तथा अन्य जीवनरक्षक औषधि अस्पतालले मौज्दातमा राख्नुपर्ने व्यवस्था गरिएको बताउँदै औषधिको कृत्रिम अभाव सिर्जना गर्ने र कालोबजारी गर्नेलाई कडा कारबाही गरिने बताए। ओलीले फ्रन्टलाइनमा खटिने कर्मचारीलाई शुरु तलब स्केलको ५० प्रतिशत जोखिम भत्ता दिने घोषणा गरे। एमाले अध्यक्षसमेत रहेका ओलीले नागरिकको जीवनरक्षा सरकारको पहिलो दायित्व भएकाले सरकार गम्भीर रहेको प्रष्ट पारे। महामारी नियन्त्रण भएसंगै अर्थतन्त्र र रोजगारीका क्षेत्रलाई ध्वस्त हुन नदिन आवश्यक प्रबन्ध गरिने ओलीले बताए। उनले लकडाउन थप कडाई हुने भएकाले प्रभावकारी बनाउनका लागि नागरिकलाई अनुरोध गरेका छन्। निषेधाज्ञा तथा बन्दाबन्दीका कारण कसैलाई पनि भोकै पर्न नदिनेमा सरकार सचेत रहेको उनको भनाई छ। कोभिड१९को सन्दर्भमा सम्माननीय प्रधानमन्त्रीको देशबासीका नाममा सम्बोधनको (पूर्णपाठ)२० बैशाख २०७८ आदरणीय दिदीबहिनी तथा दाजुभाइहरु, एकवर्ष अघि यसै समयतिर हामीहरु कोभिड१९ को प्रारम्भिक असर भोग्दै थियौं । मानिसको जीवन र अर्थतन्त्रको रक्षा बीच कसरी सन्तुलन कायम गर्ने भन्नेमा बहस जारी थिए । हामीले जीवन पहिला भन्यौं र त्यही अनुरुप योजनाहरु बनायौं । एकबर्षपछि समीक्षा गर्दा हाम्रो निर्णय सही थियो भन्नेमा अहिले द्विविधा रहेन । देशवासीको जीवन रक्षा, महामारी रोकथाम, नियन्त्रण तथा उपचारमा हाम्रो क्षमताको अधिकाधिक प्रयोग भयो । सबैको सहयोगमा गत वर्षको कात्तिक अन्त्यसम्ममा हामी महामारीलाई नियन्त्रण गर्ने स्थितिमा आइपुगेका थियौं । यस सफलताको लागि महामारी बिरुद्ध अग्रपंक्तिमा कार्यरत चिकित्सक, स्वास्थ्यकर्मी, सुरक्षाकर्मी, चालक र सफाइकर्मी सहित सबै तह र तप्काका राष्ट्रसेवक कर्मचारीहरुको भूमिका उल्लेखनीय रह्यो । त्यस असमान्य घडीमा सङ्क्रमितहरूको उपचार र व्यवस्थापनमा अहोरात्र खट्ने सबैको त्याग, समर्पण र लगनशीलताको म उच्च प्रशंसा गर्दछु । अहिले हामी कोभिड१९ महामारीको दोस्रो लहरको सामना गर्दैछौं । कोभिडको यो लहर नयाँ स्वरुपमा थप घातक रुपमा देखा परेको छ । संक्रमणको दर र मृत्युदर गतबर्षको तुलनामा बढी छ । हिजोको २४ घन्टाको तथ्याङ्कलाई उदाहरणको रुपमा लिँदा, पीसीआर परीक्षण गरिएका १६ हजार ७७० केसमध्ये झण्डै ४३ प्रतिशत अर्थात ७ हजार २११ मा संक्रमण देखिएको छ । हिजो साँझसम्म कूल संक्रमित संख्या ३ लाख ३६ हजार ३० पुगेको छ । कूल संक्रमितमध्ये निको भएका संक्रमित ८४५ प्रतिशत, निको हुने क्रममा रहेका संक्रमित १४५ प्रतिशत र ज्यान गुमाउनेको संख्या ०९९ प्रतिशत छ । ३० जिल्लामा २०० भन्दा बढी र १५ जिल्लामा ५०० भन्दा बढी संक्रमित संख्या छ । ७२ जिल्लामा कोभिडसंक्रमित रेकर्ड भएका छन् । बैशाख १९ गतेसम्मको कूल संक्रमितमा ३८४ प्रतिशत काठमाडौं जिल्लामा मात्रै र ५०४ प्रतिशत काठमाडौं उपत्यकामा मात्रै छन् । यस महामारीबाट संक्रमित भई अस्पतालमा उपचार गराइरहुनु भएका र घरमै आइसोलेसनमा बसी स्वास्थ्यलाभ गरिरहनुभएका सम्पूर्ण दिदीबहिनी तथा दाजुभाइहरुको शीघ्र्र स्वास्थ्यलाभको कामना गर्दछु । हालसम्म ३ हजार भन्दा बढी देशवासीले अनाहकमा यस महामारीबाट जीवन गुमाउनु परेकोमा दुःख व्यक्त गर्दछु र उहाँहरुका शोकाकूल परिवारजनमा गहिरो समवेदना प्रकट गर्दछु । दिदीबहिनी तथा दाजुभाइहरु, गतबर्ष यो महामारी नेपाल भित्रिनुअघि नै सरकारले यसको रोकथाम र नियन्त्रणका लागि सरकारी निकायबीच समन्वय गरी प्रभावकारी काम गर्न माननीय उपप्रधानमन्त्रीको संयोजकत्वमा कोभिड१९ सङ्कट व्यवस्थापन केन्द्रीय निर्देशक समिति गठन गरेको सबैलाई जानकारी नै छ । त्यसैको योजनामा देशभर होल्डिङ सेन्टर र आइसोलेसन केन्द्र बनाइएको थियो, क्वारेन्टिनको व्यवस्थापन र अस्पतालहरूमा शीघ्र उपचारको व्यवस्था मिलाइएको छ । शून्यको संख्यामा रहेको पीसीआर परीक्षण ल्याव संख्या क्रमशः बढाउँदै लगिएको थियो । हाल सरकारी र निजीस्तरका गरी ८७ स्थानमा पीसीआर परीक्षण हुने गरेको छ । सबैजसो अस्पताललाई कोभिडको उपचार गर्नसक्ने स्थितिमा पुर्याइएको छ । गत एक वर्षको तुलनामा स्वास्थ्य संरचनामा उल्लेखनीय सुधार गरिएको छ । सबै स्थानीय तहमा ५ देखि १५ शैयाका आधारभूत अस्पताल निर्माण र केद्र तथा प्रदेशमा संक्रामक रोग अस्पताल निर्माणलाई तीब्रता दिइएको छ । अप्ठ्याराकै बीचमा हामीले कोभिड१९ विरुद्ध सबैलाई निःशुल्क खोप उपलब्ध गराउने प्रक्रिया शुरु गरिसकेका छौं । आप्ना देशवासीलाई कोरोना बिरुद्ध खोप लगाउनेमा हामी दक्षिण एशियामै भारतपछि पहिलो मुलुक हौं । हाल सम्ममा करिब २१ लाखलाई पहिलो डोज खोप लगाइ सकिएकोे छ । दोस्रो डोज खोप लगाउन आरम्भ गरिएको छ, अहिलेसम्म झण्डै ३ लाख ७० हजारले दोस्रो डोज खोप लगाइसकेका छन् । यस संख्यामा स्वास्थ्यकर्मी लगायत अन्य अग्रपंक्तिमा खटिने व्यक्तिहरू रहेका छन् । मित्रराष्ट्रहरूबाट सहायताका रूपमा प्राप्त खोपका अतिरिक्त नेपाल सरकारले आफै आवश्यक मात्रामा खोप खरिद प्रक्रिया शुरु गरिसकेको छ । चीन, रुस लगायत खोप उत्पादक राष्ट्र तथा कोभ्याक्ससँग निरन्तर सम्पर्क र समन्वय गरी छिटोभन्दा छिटो पर्याप्त मात्रमा खोप ल्याइसक्न नेपाल सरकार प्रयत्नशील छ ।दिदीबहिनी तथा दाजुभाइहरु, कुनै पनि नागरिक स्वास्थ्य सुविधाबाट बञ्चित हुनु नपरोस् र महामारीका कारण कसैले जीवन गुमाउनु नपरोस् भन्नेमा सरकार संवेदनशील छ । नागरिकको जीवनरक्षा यस सरकारको पहिलो दायित्व हो भन्नेमा म पुनः जोड दिन चाहन्छु । त्यसैले महामारीको दोस्रो लहरको रोकथाम र नियन्त्रणका लागि सरकारका सबै संयन्त्र परिचालित छन् । सङ्घ, प्रदेश र स्थानीय तहबीच समन्वयात्मक एवम् प्रभावकारी ढङ्गले कोभिड बिरुद्धको लडाईँलाई कार्य अघि बढाउन प्रदेश केन्द्रित हुनेगरी अहिले नेपाल सरकारका एकएक जना मन्त्रीलाई फोकल व्यक्ति तोकिएको छ । संक्रमणको साङ्लो चुडाउन अस्पताल वा आइसोलेशन केन्द्रको व्यवस्था गरेर मात्रै पुग्दैन, एकहदसम्म लकडाउन आवश्यक हुन्छ भन्ने विज्ञहरुको सल्लाह अनुसार केही अवधिको लागि निषेधाज्ञा जारी गरिएको छ । यसलाई थप कडाई गरिंदैछ र प्रभावकारी ढंगले लागू गर्न पहिलेझैं सबैबाट सहयोग हुने अपेक्षा सरकारले राखेको छ ः यही २०७८ बैशाख २० गते राति १२ बजेदेखि बैशाख मसान्तसम्म आन्तरिक उडान बन्द गर्ने निर्णय गरिएको छ । २०७८ बैशाख २३ गते राति १२ बजेदेखि बैशाख मसान्तसम्म अन्तर्राष्ट्रिय हवाई उडान बन्द गर्ने निर्णय गरिएको छ । स्थलमार्गबाट विदेशी नागरिकको आवागमन बन्द गरिएको छ । नेपाली नागरिक प्रवेशका लागि नेपाल भारतबीच रहेका सीमा नाकामध्ये १३ नाका मात्र सञ्चालनमा ल्याइएको छ । आपूर्ति व्यवस्था प्रभावित नहुने गरी सोसँग सम्बन्धित ढुवानीका साधन भने यथावत सञ्चालन हुने व्यवस्था मिलाइएको छ । भारतसँग सिमाना जोडिएका नाकामा रहेका हेल्थ डेस्कबाट एन्टिजेन परीक्षण गरेर मात्र सीमा प्रवेश गर्ने व्यवस्था मिलाइने छ । सबै तहमा कन्ट्याक ट्रेसिङ बढाउन लगाइएको छ । स्थलमार्ग, चार्टर्ड वा उद्धार हवाई उडानबाट आउने हरेक व्यक्तिलाई परीक्षण गरिने छ । कोही सङ्क्रमित पाइएमा उनीहरुलाई उपचार गरेर मात्र समुदायमा पठाउने व्यवस्था मिलाइएको छ । प्रत्येक स्थानीय निकायले नेपाल बाहिरबाट आउने व्यक्तिको अभिलेख राखी क्वारेन्टिन, आइसोलेसन तथा उपचारको व्यवस्था गर्ने र घर तथा संस्थागत आइसोलेसनको नियमित अनुगमन गर्ने प्रबन्ध गरिएको छ । सरकारी तथा अन्य कार्यालयमा एक चौथाई कर्मचारीबाट कार्यसम्पादन गराउन शुरु गरिएको छ । अत्यावश्यक बाहेक अन्य कार्यालय, संघसंस्था बैशाख मसान्तसम्म बन्द रहनेछन् । नेपाली सेनालाई प्रदेश तथा राजधानीमा शीघ्र १ हजार शैयाको अस्थायी अस्पताल निर्माण गर्न निर्देशन दिइएको छ । वीर अस्पतालको नयाँ भवन र नेपाली सेनाको त्रिचन्द्र मिलिटरी अस्पताल, काठमाडौं उपत्यकाका धेरै शैया भएका मेडिकल कलेज, ठूला सरकारी तथा निजी अस्पताललाई कोभिड अस्पतालको रूपमा सञ्चालन गरिनेछ । प्रदेश सरकारले पनि उक्त प्रदेशमा रहेका मेडिकल कलेज तथा ठूला अस्पताललाई कोभिड अस्पतालको रूपमा र साना अस्पताललाई ननकोभिड अस्पतालको रूपमा सञ्चालन गर्नेछन् । सबै प्रकारका सार्वजनिक एवं सामुदायिक स्थल, रङ्गशाला, सभाहल, पार्टी प्यालेस, होटल, कारखाना, गोदामघर लगायतका संरचनाहरू प्रयोग गरी सुविधायुक्त क्वारेन्टिन, आइसोलेसन केन्द्र र आवश्यक होल्डिङ सेन्टरको प्रबन्ध गर्न लगाइएको छ । सबै सरकारी तथा निजी अस्पतालले आफूकहाँ उपलब्ध शैया र तीमध्ये प्रयोग भएका वा नभएका शैयाको दैनिक विवरण अद्यावधिक गर्ने र त्यस विवरण तत्काल स्वास्थ्य तथा जनसङ्ख्या मन्त्रालयमा पठाउनु पर्नेछ । कुनै अस्पतालले विवरण पूरा नपठाई शैया लुकाएको भेटिएमा कारबाही हुनेछ । ठूला अस्पताल तथा मेडिकल कलेजमा अक्सिजन प्लान्टको स्थापना गरिनेछ । सञ्चालनमा नआएका अक्सिजन प्लान्टलाई शीघ्र मर्मत गरी सञ्चालनमा ल्याइनेछ । लिक्विड अक्सिजनको अवैध निर्यात गर्नेलाई कडा कारबाही गरिनेछ । लिक्विड अक्सिजन तथा अक्सिजन जेनेरेटर खरिद गरेर मौज्दात राखिने छ । देशभरका अक्सिजन प्लान्टबाट उत्पादित अक्सिजन हाललाई अस्पताल र उपचारको प्रयोजनका लागि मात्र प्रयोग गर्नेगरी अन्य क्षेत्रमा आपूर्ति गर्न रोक लगाइएको छ । कोभिडको उपचारमा प्रयोग हुने एन्टिभाइरल औषधि तथा अन्य जीवनरक्षक औषधि प्रत्येक अस्पतालले मौज्दातमा राख्नुपर्ने व्यवस्था गरिएको छ । यस्ता औषधिको कृत्रिम अभाव सिर्जना गर्ने र कालोबजारी गर्नेलाई कडा कारबाही गरिनेछ । स्वास्थ्य जनशक्तिको अभाव हुन नदिन सङ्घ, प्रदेश र स्थानीय तहमा अवकाशप्राप्त चिकित्सक तथा अन्य स्वास्थ्यकर्मीलाई एक वर्षका लागि करारमा भर्ना गरिनेछ । कोभिड१९ को पहिचान, निदान, उपचार, बिरामीको ओसारप्रसार र शव व्यवस्थापनमा प्रत्यक्ष रूपमा संलग्न चिकित्सक, स्वास्थ्यकर्मी, चालक तथा सहचालक र सफाइकर्मीका साथै कर्मचारीहरूलाई शुरु तलब स्केलको ५० प्रतिशत जोखिम भत्ता, परिवारको उपचार र बिमाको व्यवस्था गरिनेछ । जनस्वास्थ्य मापदण्ड पालना गराउन सुरक्षाकर्मीलाई टोल, बस्ती, गल्ली तथा अन्य ठाउँमा परिचालन गरी चौबीसै घण्टा अनुगमन र निगरानी गरिनेछ । मापदण्डको उल्लङ्घन गर्नेलाई कानुनबमोजिम दण्डित गरिनेछ । सङ्क्रमणको साङ्लो तोड्नको लागि जारी गरिएको निषेधाज्ञा तथा बन्दाबन्दीका कारण कसैलाई पनि भोकै पर्न नदिनेमा सरकार सचेत रहन्छ । महामारी नियन्त्रण भएसंगै अर्थतन्त्र र रोजगारीका क्षेत्रलाई ध्वस्त हुन नदिन आवश्यक प्रबन्ध गरिने नै छ । जनस्वास्थ्यका मापदण्ड पालनाको नेतृत्व गृह मन्त्रालयले र जनचेतनाको नेतृत्व सूचना तथा सञ्चार प्रविधि मन्त्रालयले गर्नेछन् । परीक्षण, उपचार तथा अन्य विषय स्वास्थ्य तथा जनसङ्ख्या मन्त्रालयले र खोप आयातको नेतृत्व परराष्ट्र मन्त्रालयले गर्नेछन् । अन्तर मन्त्रालय समन्वयमा काम गरिनेछ ।दिदीबहिनी तथा दाजुभाइहरु, महामारीको सङ्क्रमण बढ्न नदिन सरकारले आफ्नो दायित्व हर हालतमा पूरा गर्छ । यसलाई प्रभावकारी बनाउन सरकारका साथै आम नगारिकको पनि उत्तिकै भूमिका हुन्छ । त्यसैले, सकभर घरमै बसौं, घरबाहिर निस्कनुपरेमा अनिवार्य रूपमा सही तरिकाले मास्क लगाऔं, समय समयमा साबुनपानीले हात धोऔं वा स्यानिटाइजरले हात सफा गर्ने गरौं भोजभतेर तथा पर्व घरमै मनाउँ भौतिक दूरी कायम गरौं, भीडभाडबाट टाढै रहौं । हल्ला र अफवाहहरूबाट भ्रमित र प्रभावित नहोऔं चिकित्सक, विज्ञ तथा प्राविधिकहरुको सल्लाहलाई पालना गरौं । धैर्य गरौं, संयमता अपनाऔं । सावधान होऔं तर आतङ्कित नहोऔं । गतवर्ष गरिएको बन्दाबन्दी र जारी गरिएको निषेधाज्ञाका समयमा हामीले पालना गरेको अनुशासनले महामारीको असर धेरै हदसम्म कम हुन गएको थियो । यसमा भएको हेलचक्रयाँईले क्रमशः महामारी फैलिन बल पुर्याएको तथ्यलाई हामी सबैले मनन गरौं । नभुलौं, महामारीले कसैलाई पनि छाड्दैन । अन्त्यमा, महामारी नियन्त्रणका लागि सरकारले चालेका कदम र लिएका पहलमा सबैको साथ सहयोग प्राप्त हुने अपेक्षा गर्दछु । चिकित्सक, स्वास्थ्यकर्मी, कर्मचारी, चालकसहचालक, सफाइकर्मी एवम् सम्बद्ध सबैलाई विचलित नभई आआफ्नो कर्तव्य निर्वाह गर्न म हार्दिक आह्वान गर्दछु । राजनीतिक दलका नेताकार्यकर्ता, सामाजिक संघसंस्था एवम् प्रदेश तथा स्थानीय तहका जनप्रतिनिधिहरूलाई कोभिडविरुद्ध जनचेतना जगाउन र असहायलाई सहयोग गर्न समेत आग्रह गर्दछु ।                       ,           ,          ,   ,                      ,       ,                               ,                                                                                  ,                       ,          ,    ,  ,                  !धन्यवाद !"
सेनालाई १ हजार शैयाको कोभिड अस्पताल बनाउन निर्देशन,काठमाडौं : प्रधानमन्त्री ओलीले काठमाडौंमा १ हजार शैयाको अस्थायी कोभिड अस्पताल बनाउन नेपाली सेनालाई निर्देशन दिएका छन्। सोमबार राष्ट्रका नाममा सम्बोधन गर्दै प्रधानमन्त्री ओलीले यस्तो बताएका हुन्। प्रधानमन्त्री ओलीले जनताको जीवनरक्षा सरकारको पहिलो प्राथमिकता रहेको बताए। उनले वीर अस्पतालको नयाँ भवन र नेपाली सेनाको त्रिचन्द्र मिलिट्री अस्पतालसहित काठमाडौं उपत्यका धेरै शैया भएका ठूला सरकारी र निजी अस्पताल कोभिड अस्पतालको रुपमा सञ्चालन गरिने समेत बताए। प्रधानमन्त्रीका अनुसार कुनै अस्पतालले शैया लुकाएको वा अक्सिजन लुकाएको थाहा पाए कडा कारबाही गरिनेछ। प्रधानमन्त्रीले सबै अस्पतालमा अक्सिजनको स्टक राखिने र यसमा कालोबजारी गर्ने वा लुकाउनेलाई कडा कारबाही गरिने समेत बताए। प्रधानमन्त्रीका अनुसार ठूला अस्पताल तथा मेडिकल कलेजमा अक्सिजन प्लान्टको स्थापना गरिनेछ। सञ्चालनमा नआएका अक्सिजन प्लान्टलाई शीघ्र मर्मत गरी सञ्चालनमा ल्याइनेछ।
लुम्बिनी प्रदेशमा सत्ताको फोहरी खेल : हिजो छोड्ने दुईजना सांसद फेरि एमालेमै फर्किए,बुटवल : लुम्बिनी प्रदेशमा सत्ताको खेलले विकृत रुप लिएको छ। हिजो मुख्यमन्त्री शंखर पोखरेलविरुद्धको अविश्वासको प्रस्तावको पक्षमा देखिएका दुईजना स्वतन्त्र सांसदहरू फेरि एमालेसँगै रहेको भन्दै वक्तव्य निकालेका छन्। यसरी २४ घन्टामै युटर्न हुनेमा कपिलवस्तुका धर्म बहादुरलाल श्रीवास्तव र नवलपरासीका अजय बहादुर शाही छन्। उनीहरू दुवैे नेकपा माओवादी केन्द्रका नेता कुलप्रसाद केसीको पक्षमा आइतबार हस्ताक्षर गरेका थिए ।दुवै प्रदेशसभा सदस्यहरु सूर्य चुनाव चिन्ह लिएर निर्वाचित लुम्विनी प्रदेशसभा सदस्यका रुपमा निर्वाचित भएका थिए । विज्ञप्ती जारी गर्दै उनीहरुले आफूहरु एमाले संसदीय दलप्रति उत्तरदायी र प्रतिवद्ध रहेको बताएका छन् । सूर्य चुनाव चिन्ह लिएर निर्वाचित भएका दृग नारायण पाण्डेयले भने प्रदेशसभा सचिवालयमा राजीनामा दिएका थिए । उनको राजीनामा स्वीकृत भइसकेको छ । नेकपा विभाजनसँगै अंकगणितको चलखेल सुरु भएको हो। कांग्रेस र माओवादी मिलेर अविश्वास प्रस्ताव ल्याएपछि सरकार जोगाउने चक्करमा सांसदहरूको तानातान सुरु भयो। अविश्वास प्रस्तावमा हस्ताक्षर गर्ने जनता समाजवादी पार्टीका तीनसहित चार सांसदलाई मन्त्री बनाएर प्रदेश सरकार जोगाउने प्रयास भयो। पार्टीको निर्णय विपरित मन्त्री बनेका चार सांसद पदमुक्त भएसँगै लुम्बिनी प्रदेशमा ८१ जना सांसद कायम भएपछि अविश्वास प्रस्तावलाई तुहाउन मुख्यमन्त्री शंकर पोखरेलले नयाँ खेल खेलेका थिए। आइतबार बिहान अचानक राजीनामा दिएर एकल बहुमतको मुख्यमन्त्रीका लागि पुन: दाबी गरेका थिए। प्रदेशसभाका बहुमत सांसदको समर्थन आफूलाई रहेको दाबी पोखरेलले प्रदेश प्रमुख समक्ष गरेलगत्तै माओवादी केन्द्र र नेपाली कांग्रेसले कुलप्रसाद केशीलाई मुख्यमन्त्रीमा प्रस्ताव गर्दै ४२ जनाको हस्ताक्षर प्रदेश प्रमुख समक्ष पेश गरेका थिए। उनीहरूले बहुमत सांसद शशरीर उपस्थित रहेको भन्दै मुख्यमन्त्रीको शपथ रोक्न प्रदेश प्रमुखको कार्यलयमा धर्ना दिएका थिए। धर्नाकै बीच प्रदेश प्रमुख मुख्यमन्त्रीको कार्यलय पुगेर पोखरेललाई पुन: मुख्यमन्त्रीको शपथ खुवाएका थिए। कांग्रेस तथा मओवादीले लुम्विनी प्रदेशमा एमालेले संविधानमाथि नांगो नाँच प्रदर्शन गरेर बलमिचाइ गरेको आरोप लगाउँदै अल्पमतमा रहेका मुख्यमन्त्रलाई जबरजस्ती नियुक्त गर्ने कदम कुनै हालतमा नस्वीकार्ने चेतावनी दिएका छन्।
गण्डकी र सुदूरपश्चिमका नवनियुक्त प्रदेश प्रमुखले लिए सपथ,काठमाडौं : राष्ट्रपति विद्यादेवी भण्डारीले गण्डकी र सुदूरपश्चिम प्रदेशमा नियुक्त भएका प्रदेश प्रमुखलाई पद तथा गोपनीयताको सपथ गराएकी छन्। सोमबार मन्त्रिपरिषद बैठकको सिफारिसमा भण्डारीले गण्डकी प्रदेशमा सीता पौडेल र सुदूरपश्चिम प्रदेशमा गंगाप्रसाद यादव प्रदेश प्रमुखमा नियुक्त गरेकी थिइन्। पौडेल र यादव दुवैजनालाई सोमबार अपरान्ह राष्ट्रपति भण्डारीले सपथ गराएकी हुन्। भण्डारीले नेपालको संविधानको धारा १६७ बमोजिम प्रदेश प्रमुख पदको पद तथा गोपनियताको सपथग्रहण गराएकी हुन्। पौडेल प्रधानमन्त्रीको जनसम्पर्क सल्लाहकार हुन्। उनी एमालेको भ्रातृ संगठन अखिल नेपाल महिलासंघको नेतृत्वमा थिइन्। त्यस्तै यादव भने दोस्रो संविधान सभाका उपाध्यक्ष र उपभामुख भएका थिए। उनी राप्रपा नेपालबाट उपसभामुख बनिसकेका व्यक्ति हुन्। यादव २०७४ सालको प्रतिनिधिसभा चुनावअघि एमालेमा प्रवेश गरेका थिए। सोमबारको मन्त्रिपरिषद बैठकको सिफारिसमा भण्डारीले प्रदेश प्रमुख अमिक शेरचन र सर्मीलाकुमारी पन्तलाई पदमुक्त गरेको राष्ट्रपति कार्यालयका प्रवक्ता रुपनारायण भट्टराईले जानकारी दिए। नेपालको संविधानको धारा १६५ को उपधारा (१) को खण्ड (ख) बमोजिम प्रदेश प्रमुखलाई पदमुक्त गरिएको राष्ट्रपति कार्यालयले जनाएको छ। शेरचन र त्रिपाठी दुबै जना माओवादी केन्द्रका पूर्वनेता हुन्। यस अगाडि मन्त्रिपरिषद्को सिफारिसमा राष्ट्रपति भण्डारीले प्रदेश २ का प्रदेश प्रमुख तिलक परियारलाई पदमुक्त गरी डा राजेश झा (अहिराज)लाई प्रदेश प्रमुख नियुक्त गरेकी थिइन्।
कांग्रेस प्रवक्ता विश्वप्रकाश शर्मालाई कोरोना संक्रमण,"काठमाडौं : नेपाली कांग्रेसका प्रवक्ता विश्वप्रकाश शर्मालाई कोरोना भाइरस (कोभिड१९) संक्रमण पुष्टि भएको छ। सोमबार आएको स्वाब परीक्षण रिपोर्टमा कोरोना पोजेटिभ देखिएको शर्माले बताएका छन्। सोमबार सामाजिक संजाल ट्वीटरमा आफूलाई लक्षणसहितको कोरोना देखिएको तर मनोवल उच्च राखेको बताएका छन्। चिकित्सकको निर्देशनअनुसार औषधि लिइरहेको समेत उनले जनाएका छन्। 'ज्वरो र जीउ दुखाइ बढेपछि आइतबार बेलुकी स्टार हस्पिटल पुगेर स्वाब दिए। बिहानपख रिपोर्ट आयो पोजिटभ। टेुकका डा मिब अनुप बास्तोलाको निर्देशन अनुरुपको औषधि सेवन सुरु गरेको छु। डेरामै आइसोलेसनमा छु। लक्षणले च्यापेका छन् तर मनोल उच्च छ,'उनले ट्वीटमा लेखेका छन्।"
माधव पक्षका थप तीन सांसदलाई स्पष्टिकरण,"काठमाडौं : नेकपा एमालेका अध्यक्ष तथा प्रधानमन्त्री केपी ओलीले माधव पक्षका थप तीनजना सांसदलाई स्पष्टीकरण सोधेका छन् । केन्द्रीय कार्यालय सचिव शेरबहादुर तामाङले गंगा चौधरी, कलिला खातुन र समीना हुसेनलाई स्पष्टीकरण सोधेको जानकारी दिए। यसअघि नेता नेपालसहित २७ जनालाई इमेलमार्फत स्पष्टीकरण सोधिएको थियो । योसँगै स्पष्टिकरण सोधिएका सांसदको संख्या ३० पुगेको छ ।"
राजनीतिको नयाँ कोल्टे : प्रधानमन्त्रीले विश्वासको मत लिने,"काठमाडौं : प्रधानमन्त्री केपी शर्मा ओलीले माओवादी केन्द्रले समर्थन फिर्ता नलिएकै अवस्थामा विश्वासको मत लिने भएका छन्। राष्ट्रपति विद्यादेवी भण्डारीले त्यही प्रयोजनका लागि आइतबार वैशाख २७ गतेका लागि प्रतिनिधिसभाको अधिवेशन आह्वान गरेकी छन्। मन्त्रिपरिषद्को आइतबारै बसेको बैठकले अधिवेशन आह्वान गर्न राष्ट्रपतिसमक्ष सिफारिस गरेको थियो। प्रधानमन्त्रीले संविधानको धारा १०० (१) बमोजिम आफूमाथि प्रतिनिधिसभाको विश्वास छ भन्ने स्पष्ट गर्न आवश्यक ठानेकाले धारा ९३ (१) बमोजिम वैशाख २७ गते सोमबारका दिन अधिवेशन आह्वान गरिएको राष्ट्रपति कार्यालयबाट जारी विज्ञप्तिमा उल्लेख छ। एमाले अध्यक्ष ओली माओवादी केन्द्रकै समर्थनमा २०७४ फागुन ३ मा प्रधानमन्त्री बनेका थिए। नेकपा एकता बदर भई साविक पार्टी ब्युँतिएपछि माओवादी केन्द्रका नेताहरूले सरकारलाई समर्थन नरहेको बताउँदै आए पनि फिर्ताको निर्णय भने गरेको छैन। माओवादीले समर्थन फिर्ता नलिँदासम्म कानुनी रूपमा ओली नेतृत्वको सरकार स्पष्ट बहुमतमा देखिन्छ। प्रतिनिधिसभाका २ सय ७५ सदस्यमध्ये एमालेका १ सय २१ र माओवादीका ४९ छन्। माओवादीका ५३ सिट रहेकामा चार जना एमालेमा गएकाले उनीहरूको सांसद पद गएको छ। संविधानविद् विपिन अधिकारी माओवादीले समर्थन फिर्ता नलिएको अवस्थामा प्रधानमन्त्रीले आफैं विश्वासको मत लिन खोज्नु राम्रो भएको बताउँछन्। सरकारले कानुनी रूपमा विश्वासको मत लिइरहनुपर्ने बाध्यता छैन। बजेट, नीति तथा कार्यक्रम र अन्य विशेष महत्वको प्रस्ताव फेल भए मात्रै हो सरकारले विश्वास मत लिनुपर्ने, अधिकारी भन्छन्, तापनि प्रधानमन्त्रीले विश्वासको मत लिन खोज्नु राम्रो कुरा हो। माओवादीले सरकारविरुद्ध अविश्वासको प्रस्तावमा जोडबल गरिरहे पनि ल्याउन सकेको छैन। कांग्रेस र जनता समाजवादी पार्टी (जसपा) सहमत नहुँदा माओवादीको प्रयास सफल हुन नसकेको हो। कांग्रेस सभापति शेरबहादुर देउवाले हालै पत्रकार सम्मेलनमा संख्या नभई कसरी अविश्वासको प्रस्ताव ल्याउने भन्दै पत्रकारसँगै प्रश्न तेस्र्याएका थिए। सविधानविद् अधिकारी समर्थन फिर्ता नलिने, अविश्वास प्रस्ताव पनि ल्याउन नसक्ने अनि अराजकता मात्रै पैदा गर्ने कुरा ठीक नभएको बताउँछन्। विपक्षी दललाई अविश्वासको प्रस्तावमा बहुमत जुटाउन गाह्रो भएजस्तै प्रधानमन्त्री ओलीलाई विश्वासको मत लिन सहज भने छैन। एमालेसँग १ सय २१ सिट मात्रै छ। बहुमतका लागि १ सय ३८ मत आवश्यक पर्छ। एमालेमा माधवकुमार नेपाल पक्षका २७ जनासँग स्पष्टीकरण सोधिएको छ। उनीहरूमध्ये कतिले सरकारका पक्षमा मतदान गर्छन् गर्दैनन् भन्ने यकिन छैन। जसपामा पनि दुई खेमा छन्। महन्थ ठाकुर र राजेन्द्र महतो ओलीका पक्षमा छन् भने डा बाबुराम भट्टराई र उपेन्द्र यादव विपक्षमा। प्रतिनिधिसभामा जसपाको ३४ सिट छ। जसमा दुई जना निलम्बनमा छन्। प्रतिनिधिसभामा हाल कायम रहेको २ सय ७१ मा बहुमतसिद्ध गर्न १ सय ३६ सिट आवश्यक हुन्छ। जसमा एमालेको १ सय २१ र जसपाको १५ जनाले मात्रै मत दिए पनि विश्वासको मत प्राप्त हुनसक्छ। तर, नेपाल पक्षबाट जोखिम देखिएको छ। कर्णाली र लुम्बिनीको घटनाक्रमले पनि नेपाल पक्षको साथ पाउने सम्भावना कमै देखिन्छ। विश्वासको मत पाए एक वर्षसम्म पुन: अविश्वासको प्रस्ताव ल्याउन नपाउने कानुनी व्यवस्थाका कारण ओली बाँकी अवधि पनि बहाल रहनेछन्। संविधानका जानकारका अनुसार प्रधानमन्त्रीले विश्वासको मत लिन नसके राष्ट्रपतिद्वारा नयाँ सरकार गठनका लागि आह्वान गर्नुपर्ने हुन्छ। संविधानको धारा ७६ (१) बमोजिम एकल बहुमतको सरकार, धारा ७६ (२) अनुसार संयुक्त सरकार, धारा ७६(३) बमोजिम अल्पमतको सरकारको व्यवस्था छ। धारा ७६ (५) बमोजिम संसदको कुनै सदस्य जसले संसदको विश्वासको मत प्राप्त गर्न सक्ने आधार पेस गरे प्रधानमन्त्री हुन सक्ने व्यवस्था छ। धारा ७६ (२) बमोजिम कांग्रेस, माओवादी र जसपाको संयुक्त सरकार नबने पुन: धारा ७६ (३) अनुसार ठूला दलको हैसियतले ओलीलाई नै अल्पमतको सरकारको आह्वान हुनसक्छ। संविधानका व्यवस्थाअनुसार सरकार बन्न नसके त्यस बेला प्रधानमन्त्रीले संसद विघटन गर्न सक्छन्। त्यसपछि देश अर्ली इलेक्सनको अवस्थामा जान सक्छ। संविधानविद् अधिकारी विकल्प हुँदासम्म निर्वाचन जान सक्ने सर्वोच्चको नजिरले स्थापित गरेसकेकाले संविधान सबै विकल्पपछि मात्रै संसद विघटनमा जान सक्ने बताउँछन्। विकल्प नभएपछि दलहरूले संसद विघटनमा सहमति जनाएर देश निर्वाचनमा जान सक्छ। संयुक्त सरकार पनि नबन्ने, ओलीले विश्वासको मत लिन नसके अवस्थामा निर्वाचनको विकल्प रहँदैन। २ सय ७५ सदस्यीय प्रतिनिधिसभामा एमालेको १ सय २१ सिट छ। कांग्रेसको ६३, माओवादी केन्द्रको ४९ (पार्टी छाडेका चार जना पदमुक्त भएपछि), जनता समाजवादी पार्टीको ३४, नेपाल मजदुर किसान पार्टी, राष्ट्रिय जनमोर्चा र राप्रपा र स्वतन्त्र सांसदको ११ सिट छ। कांग्रेसका दुई र जनता समाजवादी पार्टीका दुई जना निलम्बित छन्।"
पोखरेलले अपनाए टिकाउ हुने सूत्र,"बुटवल : लुम्बिनी प्रदेशका मुख्यमन्त्रीमा आइतबार शंकर पोखरेल नै पुनः नियुक्त भएका छन्। मुख्यमन्त्री पोखरेलले आइतबार मात्रै प्रदेश प्रमुखसमक्ष आफ्नो पदबाट राजीनामा दिएका थिए। तर, उही दिन प्रदेशसभामा कायम रहेका ८१ सांसदमध्ये ४१ जनाको हस्ताक्षरसहित पुगेपछि एमाले संसदीय दलका नेता पोखरेललाई प्रदेश प्रमुख धर्मनाथ यादवले पुनः मुख्यमन्त्री नियुक्त गरेका हुन्। लुम्बिनीमा ८७ सांसदमध्ये ६ जनाको पद रिक्त छ। माओवादी केन्द्रका दुई र जनता समाजवादी पार्टी (जसपा)का चार सांसदको पद खोसिएको हो। ६ सांसदको पद रिक्त हुँदा एमालेले संविधानको धारा १६८ (१) बमोजिम बहुमतको सरकार बनाएको हो। कांग्रेस, माओवादी र जसपाले मुख्यमन्त्री पोखरेलविरुद्ध प्रदेशसभामा अविश्वासको प्रस्ताव दर्ता गरेका थिए। अविश्वास प्रस्तावबारे छलफलकै दिन फ्लोर क्रस हुने संकेत पाएपछि पोखरेलले राजीनामा दिएका हुन्। यसअघि दुई दलको बहुमतका आधारमा पोखरेल मुख्यमन्त्री बनेका थिए। माओवादी केन्द्रले अविश्वासको प्रस्ताव दर्ता गर्दै समर्थन फिर्ता लिएपछि उनी अल्पमतमा थिए। तब उनले जसपाका चार सांसदलाई वैशाख ६ गते सरकारमा भित्र्याउँदै बहुमत जुटाएका थिए। पार्टीले ती सांसदलाई निष्कासन गरेपछि मुख्यमन्त्री पोखरेल एकल बहुमतमा बलियो बनेका हुन्। एमालेको संसदीय दलले मुख्यमन्त्रीमा पोखरेललाई प्रस्ताव गर्दै आइतबार प्रदेश प्रमुखसमक्ष बहुमत सदस्यको हस्ताक्षर बुझाएको थियो। हस्ताक्षर बुझाएलगत्तै प्रदेश प्रमुखले पोखरेललाई मुख्यमन्त्रीमा नियुक्त गरेका हुन्। पोखरेलले तनावकाबीच आइतबार नै प्रदेश प्रमुखसमक्ष शपथ लिएका छन्। मुख्यमन्त्री कार्यालयमा भएको शपथग्रहणका लागि प्रदेश प्रमुख यादव सुरक्षा घेरामा पुगेका थिए। मुख्यमन्त्रीले एमालेका दुई र जसपाका दुई जनालाई मन्त्री बनाएका छन्। एमालेका बैजनाथ चौधरी आर्थिक मामिला तथा योजनामन्त्री, हरि रिजाल स्वास्थ्य तथा जनसंख्यामन्त्री बनेका छन्। सांसद पद गुमेका जसपाका सन्तोष पाण्डेय भौतिक पूर्वाधारमन्त्री र विजय यादव कृषि, भूमि व्यवस्था तथा सहकारीमन्त्री नियुक्त भएका छन्। प्रदेश प्रमुख कार्यालयका निमित्त सचिव एवं प्रवक्ता चिरञ्जीवी पौडेलले ४१ सांसदको हस्ताक्षरका आधारमा बहुमतको सरकार गठन भएको बताए। हामीकहाँ ४१ सांसदको हस्ताक्षर आएको थियो, प्रवक्ता पौडेलले भने, संविधानअनुसार त्यसकै आधारमा मुख्यमन्त्री नियुक्त हुनुभएको हो। पोखरेललाई मुख्यमन्त्री बनाउन एमाले वरिष्ठ नेता माधवकुमार नेपाल पक्षमा खुलेका विष्णु पन्थी र रमा घर्तीले पनि हस्ताक्षर गरेका छन्। मुख्यमन्त्री नियुक्त भइसकेपछि कांग्रेस र माओवादी गठबन्धनले आफ्नो पक्षमा बहुमत रहेको भन्दै प्रदेश प्रमुखसमक्ष दाबी पेस गरेको छ। पोखरेललाई समर्थन गर्दै हस्ताक्षर गरेकी सांसद विमला वली (खत्री)ले आफू माओवादी पार्टीमा प्रवेश गरेको विज्ञप्ति जारी गरेकी थिइन्। म नेकपाबाट निर्वाचित भएकी हुँ, राजीखुसीले माओवादी केन्द्र रोजें, वलीले भनिन्। कपिलवस्तुबाट निर्वाचित एमालेका दृगनारायण पाण्डेले आइतबार नै सांसद पदबाट राजीनामा दिएका छन्। पछिल्लो राजनीतिक घटनाक्रमप्रति असन्तुष्टि जनाउँदै राजीनामा दिएको पाण्डेले बताए। उनले एमाले संसदीय दलको बैठकमा बसेर मुख्यमन्त्रीको प्रस्तावमा हस्ताक्षर गरेका थिए। सूूर्य चिन्हबाट निर्वाचन जितेका हृदयेश त्रिपाठी समूहका अजय शाही र धर्मलाल श्रीवास्थवले पक्ष र विपक्ष दुवैमा हस्ताक्षर गरेका छन्। मुख्यमन्त्रीमा पोखरेललाई प्रस्ताव गरेका उनीहरूले माओवादी केन्द्रका कुलप्रसाद केसीलाई पनि समर्थन गरेका छन्। गठबन्धनमा ४२ सांसद माओवादी केन्द्र संसदीय दलका नेता कुलप्रसाद केसीलाई मुख्यमन्त्री प्रस्ताव गरेको गठबन्धनले प्रदेश प्रमुखलाई ४२ सांसदको हस्ताक्षर बुझाएको छ। जसमा एमालेका तीन सांसदको हस्ताक्षर पनि छ। सोही हस्ताक्षरका आधारमा केसीलाई मुख्यमन्त्री नियुक्ति गर्न माग गर्दै गठबन्धनले प्रदेश प्रमुख कार्यालयमा धर्ना दिएको छ। कांग्रेसका प्रमुख सचेतक फखरुद्दिन खानले एमालेले बिमला वलीको हस्ताक्षर दुरुपयोग गरेर एकल बहुमतको दाबी गरेको बताए। एमाले अल्पमतमा छ। अल्पमतको सरकार गठन हुन सक्दैन, खानले भने। मुख्यमन्त्री पोखरेलले अविश्वास प्रस्तावको मतदानमा फ्लोर क्रस हुने संकेत पाएपछि राजीनामा दिएको स्रोत बताउँछन्। संसदमा बहुमतका लागि ४१ सांसद रहेको एमालेमा नेपाल पक्षका सांसदले फ्लोर क्रस गर्छन् कि भन्ने आशंका धेरैलाई थियो। मुख्यमन्त्री पोखरेलले अन्य सांसदको शंकास्पद क्रियाकलापपछि संविधानको धारा १६८ (१) बमोजिम सरकार गठनमा पुगेका हुन्। यसरी गठन भएको सरकारले विश्वासका मत लिनुपर्दैन। उपधारा २ र ३ बमोजिम गठन हुने सरकारले ३० दिनभित्र प्रदेशसभाबाट विश्वासको मत लिनुपर्ने कानुन व्यवस्था छ।"
"स्वास्थ्यकर्मीलाई ५० प्रतिशत जोखिम भत्ता, परिवारको उपचार र बिमा","काठमाडौं : प्रधानमन्त्री केपी शर्मा ओलीले फ्रन्टलाइनमा खटिने कर्मचारीलाई शुरु तलब स्केलको ५० प्रतिशत जोखिम भत्ता दिने घोषणा गरेका छन्। सोमबार देशवासीका नाममा सम्बोधन गर्दै ओलीले स्वास्थ्य जनशक्तिको अभाव हुन नदिन सङ्घ, प्रदेश र स्थानीय तहमा अवकाशप्राप्त चिकित्सक तथा अन्य स्वास्थ्यकर्मीलाई एक वर्षका लागि करारमा भर्ना गरिने बताए। महामारीविरुद्ध अग्रपंक्तिमा कार्यरत चिकित्सक, स्वास्थ्यकर्मी, सुरक्षाकर्मी, चालक र सफाइकर्मीसहित राष्ट्रसेवक कर्मचारीहरुको भूमिकाको प्रशंशा गरेका हुन्। एमाले अध्यक्ष समेत रहेका ओलीले भने, कोभिड१९ को पहिचान, निदान, उपचार, बिरामीको ओसारप्रसार र शव व्यवस्थापनमा प्रत्यक्ष रूपमा संलग्न चिकित्सक, स्वास्थ्यकर्मी, चालक तथा सहचालक र सफाइकर्मीका साथै कर्मचारीहरूलाई शुरु तलब स्केलको ५० प्रतिशत जोखिम भत्ता, परिवारको उपचार र बिमाको व्यवस्था गरिनेछ। उनले चिकित्सक, स्वास्थ्यकर्मी, कर्मचारी, चालकसहचालक, सफाइकर्मी एवम् सम्बद्ध सबैलाई विचलित नभई आआफ्नो कर्तव्य निर्वाह गर्न आह्वान गरेका छन्। ठूला अस्पताल तथा मेडिकल कलेजमा अक्सिजन प्लान्टको स्थापना गरिने उनले बताए। सञ्चालनमा नआएका अक्सिजन प्लान्टलाई शीघ्र मर्मत गरी सञ्चालनमा ल्याइनेछ। लिक्विड अक्सिजनको अवैध निर्यात गर्नेलाई कडा कारबाही गरिनेछ। लिक्विड अक्सिजन तथा अक्सिजन जेनेरेटर खरिद गरेर मौज्दात राखिने छ। ओलीले भने, देशभरका अक्सिजन प्लान्टबाट उत्पादित अक्सिजन हाललाई अस्पताल र उपचारको प्रयोजनका लागि मात्र प्रयोग गर्नेगरी अन्य क्षेत्रमा आपूर्ति गर्न रोक लगाइएको छ।"
संसद् सचिवालयले निकाल्यो प्रतिनिधिसभा अधिवेशन आह्वानको सूचना,"काठमाडौं : सङ्घीय संसद् सचिवालयले वैशाख २७ गते सोमबार दिउँसो १ बजे नयाँ बानेश्वरस्थित अन्तरराष्ट्रिय सम्मेलन केन्द्रमा आह्वान गरिएको अधिवेशनमा उपस्थितिका लागि प्रतिनिधिसभा सदस्यलाई अनुरोध गरेको छ। प्रधानमन्त्री ओलीले नेपालको संविधानको धारा, १०० को उपधारा, ९१० बमोजिम आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक ठानेकाले अधिवेशन आह्वान गरिएको हो। प्रधानमन्त्रीले कुनै पनि बखत आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक वा उपयुक्त ठानेमा विश्वासको मतका लागि प्रतिनिधिसभासमक्ष प्रस्ताव राख्नसक्ने संवैधानिक व्यवस्था छ। राष्ट्रपतिबाट प्रतिनिधिसभाको अधिवेशन आह्वान भएकाले उक्त मिति, समय र स्थानमा प्रतिनिधिसभा सदस्यलाई उपस्थितिका लागि अनुरोध गरिएको सङ्घीय संसद् सचिवालयद्वारा आज जारी सूचनामा उल्लेख छ।"
राष्ट्रपतिले गरिन् गण्डकी र सुदूरपश्चिमका प्रदेश प्रमुख पदमुक्त (विज्ञप्तिसहित),काठमाडौं : राष्ट्रपति विद्यादेवी भण्डारीले गण्डकी र सुदूरपश्चिम प्रदेशका प्रदेश प्रमुखलाई पदमुक्त गरेकी छन्। सोमबारको मन्त्रिपरिषद बैठकको सिफारिसमा भण्डारीले प्रदेश प्रमुख अमिक शेरचन र सर्मीलाकुमारी पन्तलाई पदमुक्त गरेको राष्ट्रपति कार्यालयका प्रवक्ता रुपनारायण भट्टराईले जानकारी दिए। नेपालको संविधानको धारा १६५ को उपधारा (१) को खण्ड (ख) बमोजिम प्रदेश प्रमुखलाई पदमुक्त गरिएको राष्ट्रपति कार्यालयले जनाएको छ। शेरचन र त्रिपाठी दुबै जना माओवादी केन्द्रका पूर्वनेता हुन्। यस अगाडि मन्त्रिपरिषद्को सिफारिसमा राष्ट्रपति भण्डारीले प्रदेश २ का प्रदेश प्रमुख तिलक परियारलाई पदमुक्त गरी डा राजेश झा (अहिराज)लाई प्रदेश प्रमुख नियुक्त गरेकी थिइन्। मन्त्रिपरिषद् बैठकले गण्डकी प्रदेशमा सीता पौडेल र सुदूरपश्चिम प्रदेश प्रमुखमा गंगाप्रसाद यादवलाई नियुक्तको सिफारिस गरेको छ।
प्रधानमन्त्री ओलीद्वारा देशवासीका नाममा सम्बोधन (लाइभ),काठमाडौं : प्रधानमन्त्री केपी ओलीले देशवासीका नाममा सम्बोधन गरिरहेका छन्। प्रधानमन्त्री ओलीले समसामयिक विषय र कोभिड१९ बारे सम्बोधन गरेका हुन्। प्रधानमन्त्री निवास बालुवाटारमा हुने सम्बोधनको नेपाल टेलिभिजनबाट प्रत्यक्ष प्रसारण भइरहेको छ। ओलीले ४ बजे मन्त्रिपरिषदको आकस्मिक बैठक बोलाएको प्रधानमन्त्री तथा मन्त्रिपरिषद् कार्यालयले जनाएको छ। आजको बैठक कोरोना महामारी नियन्त्रणका विषयमा केन्द्रित हुनेछ।
१४ वर्षीया बालिकालाई युवाको समूहले पेट्रोल छर्किएर आगो लगायो !,बाजुरा: बाजुराको त्रिवेणी नगरपालिका९ मलालगाउँमा १४ वर्षीया बालिकालाई तीन युवाहरुको समूहले पेट्रोल छर्किएर आगो लगाइ घाइते बनाएको छ । घटनापछि तीनै जना युवाहरु फरार रहेको प्रहरीले जनाएको छ । सोही नगरपालिका८ कालापानीका सुमन गिरीसहित तीन जनाले बैशाख १९ गते राति ती बालिकामाथि पेट्रोल छर्किएर आगो लगाएको प्रहरीको अनुसन्धानबाट खुलेको छ । आगो लगाउने क्रममा बालिकाको शरीरका कपडा जलेका छन् भने उनी घाइते भएकी छन् । त्रिवेणी नगरपालिका८ पन्तालीकी पीडित बालिकाको अहिले जिल्ला अस्पताल बाजुरा ल्याइ उपचार गरिएको छ । जिल्ला प्रहरी कार्यालय बाजुराका प्रमुख प्रहरी नायब उपरीक्षक मदनजीत महराका अनुसार आगो लागेर बालिका सख्त घाइते भएकी छन् । साथै घटनापछि फरार युवाहरुलाई प्रहरीले खोजी जारी रहेको बताइएको छ । राति गाउँमा बिहे हेर्न गएको समयमा बालिकालाई पेट्रोल छर्की आगो लगाएको प्रहरीको अनुसन्धानबाट खुलेको छ । गिरीसहित तीनैजनालाई पक्राउ गरी मुलुकी अपराध संहिता १९२ को कअनुसार मुद्दा चलाउने पनि प्रहरी प्रमुख महराले बताए ।
राजविराजमा परीक्षण गराएका ६९ जनामध्ये ४१ जना कोरोना पोजिटिभ,"राजविराज : पछिल्लो २४ घण्टामा सप्तरीमा १० महिलासहित थप ४१ जनामा कोरोना संक्रमण पुष्टि भएको छ । गजेन्द्रनारायण सिंह अस्पताल राजविराजको प्रयोगशालामा भएको ६९ जनाको पीसीआर परीक्षणमा १० महिला र ३१ पुरुष गरी ४१ जनाको पोजिटिभ आएको अस्पतालले जनाएको छ । जसमध्ये १३ जना राजविराजका छन् । राजविराज नगरपालिका१ का ३३ वर्षीय पुरुष, राजविराज३ का ३० र ३२ वर्षीय पुरुष, राजविराज ६ का २१, ४२ र ४५ वर्षीय पुरुष, ३२ वर्षीया महिला, राजविराज७ का २५ वर्षीया महिला, राजविराज ८ का २१, ४२, ५५ वर्षीय पुरुष, ४५ वर्षीया महिला, राजविराज ९ का ३० वर्षीय पुरुषमा संक्रमण पुष्टि भएको हो । यसैगरी कञ्चनरुप नगरपालिका२ की १४ र २८ वर्षीया महिला, ३४ र ५५ वर्षीय पुरुष, सप्तकोशी नगरपालिका१ का ३५ र ५५ वर्षीय पुरुष, बोदे बर्साइन नगरपालिका६ का ३२ वर्षीय पुरुष, बोदे बर्साइन४ का २९ वर्षीय पुरुष, डाक्नेश्वरी नगरपालिका७ की ३५ वर्षीया महिला, डाक्नेश्वरी९ का ७० वर्षीय पुरुष, डाक्नेश्वरी१० का ३३ वर्षीय पुरुषमा संक्रमण देखिएको छ । राजगढ गाउँपालिका३ की ७० वर्षीया महिला, रुपनी गाउँपालिका१ का रुपनी १ का २२, २८, २८ वर्षीय र रुपनी२ का ३० वर्षीय पुरुष, तिलाठी कोइलाडी गाउँपालिका१ का ३४ वर्षीया महिला, २७ र ४४ वर्षीय पुरुष, वडा नम्बर८ का २८ वर्षीय पुरुष, महादेवा गाउँपालिका३ का २४ र २५ वर्षीय पुरुष, महादेवा४ का ४०, ४० वर्षीया महिला र ४४ वर्षीय पुरुष संक्रमित भएका छन् । जिल्ला बाहिर सिरहाको लहान नगरपालिका३ का ३२ वर्षीय पुरुष, सिरहाकै कल्याणपुर४ का २२ वर्षीय पुरुष र धनुषाको मिथिला बिहारी६ का ३० वर्षीय पुरुषमा कोरोना संक्रमण पाइएको अस्पतालले जानकारी दिएको छ । योसहित हाल सप्तरीमा सक्रिय सङ्क्रमित सङ्ख्या १ सय ३२ जना पुगेको छ । संक्रमितमध्ये एक जना धरानस्थित बिपी कोइराला स्वास्थ्य विज्ञान प्रतिष्ठानमा उपचाररत छन् भने अन्य घरमै आइसोलेशनमा छन् । नयाँ संक्रमित दुईसहित हालसम्म सप्तरीमा ४३ जनाको कोरोनाका कारण मृत्यु भइसकेको जिल्ला स्वास्थ्य कार्यालयले जनाएको छ ।"
पहेँलो धातुसहित त्रिभुवन विमानस्थलबाट पाँच पक्राउ,"काठमाडौं : नेपाल प्रहरीले त्रिभुवन अन्तर्राष्ट्रिय विमानस्थलबाट एक किलोग्राम ४०७ ग्राम सुन जस्तो पहेँलो धातुसहित पाँचजनालाई पक्राउ गरेको छ। अन्तर्राष्ट्रिय विमानस्थल सुरक्षा कार्यालयबाट खटिएको प्रहरी टोलीले एक किलोग्राम ४०७ ग्राम ९१० मिलिग्राम सुनजस्तो पहेँलो धातुसहित प्युठानका यमलाल खनाल, गुल्मीका जनक खड्का, नुवाकोटका सुमित तामाङ, धनबहादुर तामाङ र नवलपरासीका राजु विश्वकर्मालाई आज दिउँसो पक्राउ गरेको हो। पक्राउ परेकामध्ये एयर अरेबियाको उडानमा दुबईबाट आएका यमलाल र जनकको साथबाट ६९८ ग्राम ९१० मिलिग्राम बराबरको सुन जस्तो देखिने बिस्कुट आकारको पहेँलो धातु दुई थान र दुईवटा बाला बरामद गरेको हो। यस्तै हिमालय एयरद्वारा दुबईबाट आएका सुमित र धनबहादुर तथा नेपाल एयरलाइन्सबाट आएका राजुको साथबाट जम्मा ७०९ ग्राम उक्त धातु बरामद गरेको छ। पक्राउ परेका उनीहरुले लगेजभित्र स्पिकरमा फल्स बटम बनाई भन्सार छलि विदेश लैजान लागेको अवस्थामा फेला पारी पक्राउ गरिएको प्रहरी प्रधान कार्यालयले बताएको छ। पक्राउ पाँचै जनालाई आवश्यक अनुसन्धान एवं कारवाहीका लागि भन्सार कार्यालय गौचर बुझाइएको अन्तर्राष्ट्रिय विमानस्थल सुरक्षा कार्यालय गौचरले जनाएको छ। रासस"
कोरोना संक्रमणबाट नेपाली सेनाका नायकको मृत्यु,दार्चुला : कोरोनाको संक्रमणका कारण दार्चुलाबाट आइतबार काठमाडौं लगिएका नेपाली सेनाका नायकको उपचारको क्रममा मृत्यु भएको छ। जिल्ला अस्पताल दार्चुलामा उपचार हुन नसकेपछि सिम्रिक हेलिकप्टरमार्फत काठमाडौं रिफर गरिएका नायकको मृत्यु भएको स्वास्थ्य कार्यालय दार्चुलाले जनाएको छ। नेपाली सेनामा कार्यरत दार्चुलाको ब्याँस गाउँपालिका घर भएका ४५ वर्षीय उनको मुत्यु भएको हो। वैशाख १५ गते जिल्ला अस्पतालमा उनमा गरिएको एन्टिजेन पोजेटिभ आएको थियो। अस्पतालकै आइसोलेशनमा रहेका उनको स्वास्थ्य अवस्था दिनदिनै बिग्रीदै गएपछि आइतबार रेफर गरिएको थियो। दार्चुलामा पछिल्ला दिनहरुमा कोरोनाका संक्रमतिहरु बढ्दै गएका छन्। आज मात्रै १९ जनाको रिपोर्ट पोजिटिभ आएको जिल्ला स्वास्थ्य कार्यालय दार्चुलाले जनाएको छ।
अनिश्चितकालका लागि जनगणना स्थगित,काठमाडौं : कोरोना महामारीका कारण आगामी राष्ट्रिय जनगणना अनिश्चितकालका लागि स्थगित हुने भएको छ। आइतबारको बसेको मन्त्रिपरिषदको बैठकले यो निर्णय गरेको हो। तथ्यांक विभागका निर्देशक ढुण्डीराज लामिछानेले मन्त्रिपरिषदले निर्णय गरेको आफुले पनि सुनेको जानकारी दिँदै लिखित रुपमा चिठी भने आइनसकेको बताए । १२औं जनगणना आगामी जेठ २५ गतेदेखि असार ८ गतेसम्म गर्ने तयारी थियो। हाल देशभर सुपरिवेक्षकको तालिम चलिरहेको छ। नेपालमा विसं १९६८ देखि हरेक दसदस वर्षमा जनगणना हुने गरेको छ।
घरमा आगलागी हुँदा बृद्ध दम्पतीको मृत्यु,रामेछाप : उमाकुण्ड गाउँपालिका२ बाम्तीको एक घरमा आगलागी हुँदा बृद्ध दम्पतीको मृत्यु भएको छ। लहरे टोलको आइतबार मध्यरातमा घरमा आगलागि हुँदा ७८ वर्षीय धनबहादुर कार्की र उनकी श्रीमती ६८ वर्षीया सीता कार्कीको मृत्यु भएको जिल्ला प्रहरी कार्यालय रामेछापले जनाएको छ। जिल्ला प्रहरी कार्यालय रामेछापका प्रहरी प्रमुख नवराज ढुंगानाका अनुसार स्थानीय मनोहर कार्कीको घरमा अचानक आगलागी हुँदा उनका बुबा र आमाको जलेर मृत्यु भएको हो। घटनाको जानकारी पाए लगत्तै राति नै बाम्ति प्रहरी चौकिबाट प्रहरी टोली गएको भएपनि प्रहरी घटनास्थलमा पुग्नु अगाडि उनीहरुको मृत्यु भइसकेको उनले बताए। मनोहर कार्की र उनकी श्रीमती कल्पना कार्की तथा ३ वर्षीया छोरी स्मारिकाको भने झ्यालबाट हामहालेर ज्यान बचेको प्रहरीले जनाएको छ । आगलागी नियन्त्रणका लागी स्थानीय र प्रहरीले प्रयास गरेको भएपनि सम्भव नभएको स्थानीयले बताएका छन्।
कैलालीमा पाँच सय बेडको आईसोलेशनको तयारी,"धनगढी : दोस्रो भेरियन्टको कोरोनाले सुदूरपश्चिमका अस्पतालहरु भरिएपछि, कैलालीमा पाँच सय शैयाको आईसोलेशन बनाउने तयारी थालिएको छ। कैलालीको गेटामा निर्माण भइरहेको मेडिकल कलेजको भवन नवनिर्मित भवनमा ५ सय शैयाको आईसोलेशनको तयारी सुरु गरिएको कैलालीका प्रमुख जिल्ला अधिकारी खगेन्द्र प्रसाद रिजालले जानकारी दिए। संघीय सरकारले वाणिज्य तथा आपुर्तिमन्त्री लेखराज भट्टलाई सुदूरपश्चिमको महामारीका फोकल पर्सन तोकेपछि, सोमबारदेखि नै आईसोलेशनका लागि तयारी थालिएको हो। मन्त्री लेखराज भट्ट सोमबार बिहान धनगढी आएका छन। उनले गेटा मेडिकल कलेजको नवनिर्मित भवनको निरीक्षण गरी त्यहाँ तुरुन्तै पाँच सय शैयाको आईसोलेशन सेन्टर स्थापना गरिने बताए। जिल्ला कोभीड संकट व्यवस्थापन समिति (डीसिसिएमसी) को मातहत रहने गरी पाँच सय शैयाको आईसोलेशन निर्माण हुन लागेको हो। गेटा मेडिकल कलेजमा तीन सय शैयाको अस्पताल र कलेज भवनको निर्माण अन्तिम चरणमा छ। त्यहाँ खानेपानी र विद्युतको आपुर्ति गर्ने बित्तिकै त्यसलाई आईसोलेशनका रुपमा सञ्चालनमा ल्याउन सकिने देखेर सरकारले मेडिकल कलेजको भवन रोजेको हो। कैलालीको गोदावरी नगरपालिकामा पर्ने उक्त मेडिकल कलेजमा स्थापना हुने आईसोलेशनको व्यवस्थापनको जिम्मा धनगढी उपमहानगरपालिका र गोदावरी नगरपालिकालाई दिइनेछ। त्यहाँको सबै ब्यवस्थापन धनगढी र गोदावरीले गर्ने गरी छलफल भएको छ, दुबै स्थानीय तहका मेयर सापहरु पनि त्यसका लागि तयार छन्, सोमबारको छलफलमा उनीहरुले युद्धस्तरमा काममा खटिने जनाएका छन् वाणिज्य तथा आपुर्ति मन्त्रीका स्वकीय सचिव हितेश ओझाले भने। मन्त्री भट्टले नेपाल विद्युत प्राधिकरणका प्रमुखलाई सोमबार बोलाएर त्यहाँ तुरुन्त विद्युत आपुर्तिका लागि निर्देशन दिए। खानेपानी लागि पनि नजिकै पुगेको अत्तरिया खानपानीको पाइपलाइन जोडिने भएको छ। आईसोलेशन सेन्टरका लागि चाहिने आईसीयु, भेन्टीलेटर, शैयाहरु, अक्सिजन जस्ता सामाग्रीको तुरुन्त सप्लाईका लागि एक्सन टीम बनाएर काम गरिने स्वकिय सचिव ओझाले बताए। मंगलबारसम्म यी सबै उपकरणको ईष्टीमेट आउँछ, त्यसमध्ये नेपालमा उपलब्ध भएका र बाहिरबाट मगाउने उपकरणहरुका बारेमा पनि पहल हुन्छ ओझाले भने। मन्त्री लेखराज भट्टले संघीय अर्थमन्त्री, शिक्षा तथा प्रविधि मन्त्री र स्वास्थ्य तथा जनसंख्या मन्त्रीसँग यसबारेमा छलफल भइसकेको बताए। शिक्षा मन्त्रालयले डीसिसिएमसीलाई आईसोलेशन अवधिका लागि मेडिकल कलेजको भवन प्रयोग गर्ने स्वकृति दिई सकेकोछ।स्वास्थ्य मन्त्रालयले आईसोलेशनमा चाहिने चिकित्सकहरुको व्यवस्थापन गर्छ, त्यहाँका लागि छुट्टै स्वास्थ्यकर्मीको टीम हुन्छ, स्टाप नर्ससहितका प्यारामेडिक स्टापका लागि गोदावरी नगरपालिका र धनगढी उपममहानगरपालिकाले करार सेवामा लिने गरी तयारी गरेका छन् मन्त्री भट्टले भने। कैलालीको गेटा मेडिकल कलेजमा छलफलमा वाणिज्य तथा आपुर्ति मन्त्रीसहित स्थानीय तह, प्रशासन र सुरक्षा निकायका पदाधिकारी। भारतमा कोरोनाको दोस्रो भेरियन्ट फैलिएसँगै सुदूरपश्चिममा पनि कोरोनाको संक्रमण तीब्र रुपमा फैलिएको छ। हरेक दिन अनुपातमा अढाईतीन सय जनामा कोरोना पोजेटिभ देखिरहेको छ। सुदूरपश्चिममा सोमबारसम्म पीसिआर प्रविधि र एन्टीजेनबाट परीक्षण गरिएका झण्डै चार हजार सक्रिय संक्रमित छन्। सोमबारसम्म कोरोनाका कारण सुदूरपश्चिममा १२४ जनाको मृत्यु भइसकेको छ। आइतबार बेलुकीसम्म सुदूरपश्चिमका विभिन्न अस्पतालमा ३८१ जना भर्ना भएका छन। अहिले सेती प्रादेशीक अस्पताल, महाकाली अस्पताल, टीकापुर, डडेल्धुरा अस्पतालसहित प्रदेशभरीका जिल्ला अस्पतालहरुमा बिरामीहरुको चाप बढी छ। त्यहाँको जनशक्ति, उपलब्ध साधनस्रोतले बिरामीहरुले सहज रुपमा उपचार पाइरहेका छैनन्। सबैजसो अस्पतालमा अक्सिजनको अभाव भएको छ। सेती प्रादेशीक अस्पताल र महाकाली अस्पतालमा महामारीबाहेकको बेला सामान्य अवस्थामा धान्ने मात्रै अक्सिजन प्लान्ट छन्। ती दुबै प्लान्टले अहिलको महामारीमा बढेको विरामीको चाप धानी रहेको छैन्। ह्युमानिटि फाउन्डेशनको अक्सिजन सहयोग सुदूरपश्चिममा सरकारी अस्पतालबाहेक अक्सिजनको एक मात्रै प्लान्ट छ। अहिले प्रदेशभरीका अस्पतालहरुमा कोरोनाका बिरामी भरिएकाले अक्सिजनको अत्यधिक माग छ। होम आईसोलेशनमा बसेका ब्यक्तिहरुले त झन अक्सिजन नै पाइरहेका छैनन्। अस्पतालहरुमा पनि अक्सिजन सकिएर बिरामीहरुले ज्यान गुमाउनुपर्ने अवस्था आएको छ। यही बेलामा धनगढीको मानवसेवामा कार्यरत ह्युमीनिटी फाउन्डेशनले सेती प्रादेशीक अस्पताललाई एक सय थान अक्सिजन सिलेन्डर विरतण गरेको छ। प्रदेश ५ को नेपालगञ्जमा भरेर फाउन्डेशनले अस्पतालाई अक्जिन दिएको हो। फाउन्डेशनले महाकाली अस्पताललाई ४०, डडेल्धुरा अस्पताललाई १० सिलेन्डर दिन लागेको बताएको छ। भेरी अञ्चल अस्पतालमा पनि विरामीको थेगीनसक्नु भीडभाड भएपछि त्यहाँबाट पनि अक्सिन सप्लाईमा समस्या आएको छ। तर वाणिज्य तथा आपुर्ति मन्त्री लेखराज भट्टले, नेपालगञ्जका प्रमुख जिल्ला अधिकारीलाई सुदूरपश्चिमका लागि दैनिक ढाई देखि तीनसय सिलेन्डर अक्सिजनको कोटा निर्धारण अनुरोध गरिएको बताए। सुदूरपश्चिममा अहिले दैनिक पाँच सय सिलेन्डर अक्सिजनको खपत छ। नेपालगञ्जबाट दैनिक ढाईसय देखि तीन सय सिलेन्डर अक्सिजन आएपनि बिरामीको चाप बढिरहेकाले त्यो दैनिक जसो कम परिरहेको छ।"
कांग्रेस प्रवक्ता विश्वप्रकाश शर्मालाई कोरोना संक्रमण,"काठमाडौं : नेपाली कांग्रेसका प्रवक्ता विश्वप्रकाश शर्मालाई कोरोना भाइरस (कोभिड१९) संक्रमण पुष्टि भएको छ। सोमबार आएको स्वाब परीक्षण रिपोर्टमा कोरोना पोजेटिभ देखिएको शर्माले बताएका छन्। सोमबार सामाजिक संजाल ट्वीटरमा आफूलाई लक्षणसहितको कोरोना देखिएको तर मनोवल उच्च राखेको बताएका छन्। चिकित्सकको निर्देशनअनुसार औषधि लिइरहेको समेत उनले जनाएका छन्। 'ज्वरो र जीउ दुखाइ बढेपछि आइतबार बेलुकी स्टार हस्पिटल पुगेर स्वाब दिए। बिहानपख रिपोर्ट आयो पोजिटभ। टेुकका डा मिब अनुप बास्तोलाको निर्देशन अनुरुपको औषधि सेवन सुरु गरेको छु। डेरामै आइसोलेसनमा छु। लक्षणले च्यापेका छन् तर मनोल उच्च छ,'उनले ट्वीटमा लेखेका छन्।"
बाग्मती किनारमै जलाउन थालियो संक्रमितको शव (फोटोफिचर),काठमाडौं : काठमाडौंको पशुपतिस्थित बाग्मतीमा कोरोना भाइरस सङ्क्रमणबाट मुत्यु भएका शव जलाउन थालिएको छ। कोरोनाबाट मृत्यु भएका शव यसअघि विद्युतीय शवदाह गृहमा मात्र जलाइँदै आएको थियो। तर शव जलाउन पालो कुर्नुपर्ने भएपछि विद्युतीय शवदाह गृहमा समय अभावका कारण वागमती किनारमा नै शव जलाउन थालिएको हो। उपत्यकामा कोभिडबाट मुत्यु भएका शवलाई नेपाली सेनाले पशुपतिस्थित विद्युतीय शव दाह गृहमा व्यवस्थापन गर्दै आएको थियो। पछिल्लो २४ घण्टामा कोरोना संक्रमणबाट थप ३७ जनाको मृत्यु भएको छ। आइतबार कोरोना संक्रमणबाट २७ जनाको मृत्यु भएको थियो। मृत्यु हुनेहरुको संख्या बढेसँगै काठमाडौं उपत्यकामा शव व्यवस्थापनमा समेत समस्या हुन थालेको छ । नेपाली सेनाका प्रवक्ता सन्तोषबल्लभ पौडेलले हालसम्म १७६४ शवको व्यवस्थापन गरिएको जानकारी दिए। अन्नपूर्णकी फोटो पत्रकार सुनीता डंगोलले कैद गरेका तस्बिरहरु : सङ्क्रमणबाट मुत्यु भएका शवको व्यवस्थापन गर्दै नेपाली सेना। तस्बिर : रासस
रातो मच्छिन्द्रनाथको रथ निर्माण गरिँदै (तस्बिर),काठमाडौं : वर्षा र सहकालका देवता रातो मच्छिन्द्रनाथको रथा बनाउन थालिएको छ। जिल्ला प्रशासन कार्यालय ललितपुरकै अनुमतिमा पुल्चोकको सडकमा रथ निर्माणको काम भइरहेको हो। स्थानीयको माग र संस्कृति जोडिएको विषय भएकाले रथ निर्माण र परम्परा धान्नका लागि अनुमति दिइएको प्रशासनले जनाएको छ। यसवर्ष रथ तान्ने साइत जेठ १ गते निस्किएको छ। गत वर्ष रातो मच्छिन्द्रनाथको रथलाई स्थानीय युवा र केही गुठीयारले निषेधाज्ञा तोडेर तानेका थिए। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ। अन्नपूर्णकी फोटो पत्रकार सुनीता डंगोलले कैद गरेका तस्बिरहरु :
"आइसोलेसनका उपकरण थन्किए, संक्रमितको उपचारमा समस्या","बेनी : आइसोलेसन सञ्चालन गर्न खरिद गरिएका लाखौं मूल्यका उपकरण प्रयोगविहीन भएका छन् । बेनीको शैक्षिक तालिम केन्द्रको भवनमा स्थापना गरिएको कोरोना अस्पतालका सामग्री प्रयोगविहीन भएर थन्किएका हुन् । आइसोलेसनका सामग्री अलपत्र परिरहँदा कोरोना संक्रमितलाई राख्ने र उपचार गर्ने ठाउँको अभाव भएको छ । अधिकांश संक्रमित होम आइसोलेसनमा बसेपनि सदरमुकाम बेनीमा डेरामा बस्ने संक्रमितको व्यवस्थापनमा भने समस्या भएको हो । गत वर्ष पहिलो चरणमा कोरोना भाइरसका संक्रमितको उपचारका लागि बेनी नगरपालिका र म्याग्दीका अन्य पाँचवटा स्थानीय तहको लागत साझेदारीमा २० शैह्या क्षमताको आइसोलेसन स्थापना गरिएको थियो । कोभिड१९ जिल्ला संकट व्यवस्थापन केन्द्रको समेत नेतृत्व गरेको जिल्ला प्रशासन कार्यालयको मौखिक सहमतिमा शैक्षिक तालिम केन्द्रले आइसोलेशनका सामग्रीलाई एउटा कोठामा थन्काएर शिक्षकहरुका लागि तालिम सञ्चालन गरेको थियो । त्यसबेला कोरोना संक्रमणको दर न्युन थियो । संक्रमणको दर बढ्दै जाँदा आइसोलेसन नहुँदा कोरोना नियन्त्रण, रोकथाम र संक्रमितको उपचारमा चुनौति देखिएको हो । बेनी नगरपालिकाको १७ लाख पचास हजार लगानी भएको सो आइसोलेसनमा मंगला, मालिका, धवलागिरी, रघुगंगा र अन्नपूर्ण गाउँपालिकाले दामासाहीका दरले त्यतिनै खर्च गरेका थिए । अक्सिजन सिलिण्डर, बिरामी सुत्ने आरामदायी विस्तारा, औषधि राख्ने ठाउँलगायत कोरोना संक्रमितको उपचारमा आवश्यक पर्ने हुने उपकरणहरु प्रयोगविहीन भएका हुन् । स्वास्थ्य कार्यालय म्याग्दीका निमित्त प्रमुख एकनारायण लम्सालले बेनी अस्पतालको निर्माणाधिन भवनमा स्थापना गर्न लागिएको आइसोलेशनमा ती सामग्री प्रयोग हुने बताए । कोरोना संक्रमित नभएको अवस्थामा तालिम सञ्चालन गर्न आइसोलेसन हटाइएको थियो, उनले भने दोस्रो लहरको संक्रमण देखिन थालेपछि आइसोलेसन तयार पार्ने काम तीव्ररुपमा अघि बढेको छ । प्रजिअ गणेशबहादुर अधिकारीले पाइपबाट बिरामीको बेडसम्मै अक्सिजन आपूर्ति गर्न सकिने सुविधा भएको, चिकित्सक र स्वास्थ्यकर्मीहरुको पहुँच हुने, सुरक्षा र व्यवस्थापकीय हिसाबले सहज हुने भएकाले अस्पतालसँगै आइसोलेसन बनाउन लागिएको बताए । नयाँ भवन निर्माण र अस्पतालको नियमित सेवा प्रभावित नहुने गरी निर्माणाधिन भवनको चारवटा कोठामा २० शैया क्षमताको आइसोलेसन बनाउन लागिएको छ, उनले भने आवश्यक परेमा शैक्षिक तालिम केन्द्रको भवनलाई पनि आइसोलेसनको रुपमा प्रयोग गर्न सकिन्छ । वैशाख ६ गते जिल्ला प्रशासन कार्यालयमा बसेको बैठकमा बेनी नगरपालिका र मालिका गाउँपालिका बाहेकका जनप्रतिनिधिले बेनीको कोरोना अस्पताल र आइसोलेसनमा लगानी गर्न नसक्ने बताएका थिए । चिकित्सक र स्वास्थ्यकर्मी भएकाले पालिकाकै कोरोना अस्पतालमा संक्रमितको उपचार गरिने उनीहरुको भनाई थियो । बेनी नगरपालिकाका प्रमुख प्रशासकीय अधिकृत छवीलाल सुबेदीले अस्पताल परिसरमा आइसोलेशनका साथै हिलसाइड स्थित माउन्ट एभरेष्ट आवासीय माविको पुरानो भवनमा प्रि आइसोलेशन तयार पारिएको बताए । बेनी अस्पतालमा पाँच शैया क्षमताको भेन्टिलेटरसहितको सघन उपचार कक्ष स्थापना भएको छ । पाँचवटा स्थानीय तहमा पाँचपाँच शैया क्षमताको कोरोना अस्पताल छन् । हाल म्याग्दीमा ७० जनाको हाराहारीमा सक्रिय संक्रमित रहेको स्वास्थ्य कार्यालयले जनाएको छ । एक जना संक्रमितको बेनी अस्पतालको भेन्टिलेटरमा राखेर उपचार भइरहेको छ । स्वास्थ्य कार्यालयका निमित्त प्रमुख लम्सालका अनुसार गण्डकी प्रदेशमा कोरोना संक्रमण दर उच्च हुनेमा कास्की पछि म्याग्दी दोस्रो स्थानमा छ । अधिकांश संक्रमित सदरमुकाम बेनी बजारका छन् । आइतबार ४३ वटा स्वाबको नमुना परीक्षण गर्दा २४ जनामा कोरोना पुष्टि भएको थियो ।"
ब्रिकेट फ्याक्ट्रिमा आगालागी,"झापा : मेचीनगर नगरपालिका १५ मिलकोटीमा रहेको ब्रिकेट कोइला फ्याक्ट्रिमा आगालागी भएको छ । विद्युत सर्ट भएर आगलागी भएको जनाइएको छ। सोमबार बिहान ३ बजे आगो लागेको हो। सशस्त्र प्रहरी, नेपालप्रहरी लगायत स्थानीयगाउँलेले आगो निभाउन हर प्रयास गरिरहेका छन् । तर आगो नियन्त्रणमा आइसकेको छैन। भद्रपुर,मेचीनगर,बिर्तामोड, दमक नगरपालिकार कमलगाउँपालिका को दमकलले बिहान ९ बजेसम्म पनि आगो निभाउने प्रयासरत रहेको जिल्ला प्रहरी कार्यालय झापाका प्रवक्ता प्रहरी नायब उपरीक्षक राकेश थापाले बताए । उक्त फ्याक्ट्री भित्र कोइला उत्पादनका कच्चा पदार्थ, तयारी कोइला र केही सवारी साधन समेत रहेकाले क्षतिको यकिन विवरण आइनसकेको प्रहरीले बताएको छ ।"
ऋण खोजेर बस्ती,"गोरखा : भूकम्प पीडितलाई पुनस्र्थापित गराउन भीमसेन थापा गाउँपालिका५ लामाचौरमा बन्दै गरेको एकीकृत मिलनबस्ती निर्माण सम्पन्नको चरणमा पुगेको छ। एकीकृत बस्तीको १ सय २९ घरको अहिले ८५ प्रतिशत निर्माणकार्य सम्पन्न भएको एकीकृत मिलनबस्ती पुनर्निर्माण तथा विकास समितिका अध्यक्ष सुकुमार श्रेष्ठले जानकारी दिए। निर्धारित समयसीमाभित्र बस्ती पुनर्निर्माण सम्पन्न गर्न सो समितिले ऋण खोजेर काम गरिरहेको बस्ती निर्माणका लागि अगुवाइ गरिरहेका स्थानीय रामहरि श्रेष्ठले बताए। एक महिनाभित्र निर्माण सम्पन्न नगरे लाभग्राहीले पाउनु पर्ने किस्ता नपाइने भनेर ताकेता गर्न थालेपछि हामीले करिब दुई करोड रुपैयाँ ऋण लिएर कामको गति बढायौं, श्रेष्ठले भने, घरधनीले लगानी गर्नुपर्ने रकम संकलन नभएपछि हामी समितिले नै ऋणस्वरूप जुटाएका हौँ। रिठ्ठेपानी र धरमपानीका भूकम्प पीडितलाई पुनस्र्थापित गराउने सो एकीकृत बस्तीको पाँच वर्षअघि शिलान्यास गरिएको उनले बताए। लाभग्राहीको सूचीमा नाम निस्केका १ सय २९ जनाको घर बनाउने हाम्रो योजना हो, अध्यक्ष श्रेष्ठले भने, ४८ वटा घर निर्माण सम्पन्न भइसक्यो। सात वटा घर छाउने तयारीमा छौँ। ५५ वटा घर बिम ढलानको चरणमा पुगेको छ। १२ वटा घरको ढोका राखिएको, सातवटा घरको झ्याल राखिएको उनले बताए। प्रत्येक घरमा दुई तला र चारवटा कोठा छन्, उनले भने, प्रत्येक घरलाई ५३ आना जग्गा उपलब्ध गराइएको छ। घर निर्माण सम्पन्न भइसक्दा सात लाख रुपैयाँ खर्च भएको अध्यक्ष श्रेष्ठले बताए। एकीकृत मिलनबस्ती निर्माणका लागि सामुदायिक स्तरमा एकीकृत मिलनबस्ती पुनर्निर्माण तथा विकास समिति गठन भएको थियो। राष्ट्रिय पुनर्निर्माण प्राधिकरण (एनआरए)ले लाभग्राहीलाई उपलब्ध गराएको तीनलाख रुपैयाँ र अपुग रकम सो समितिले घरधनी स्वयंबाट संकलन गरेको थियो। जोखिमयुक्त ३० जनाका लागि अक्सफाम नामक अन्तर्राष्ट्रिय गैरसरकारी संस्थाले घर निर्माण गरेको थियो। केही घरधनीको लाभग्राहीको सूचीमा नाम ननिस्केकाले घरधनी स्वयंले बनाउनुपर्ने भएको समितिले जनाएको छ। उनीहरूलाई पनि एकीकृत बस्तीमा जग्गा उपलब्ध गराइएको स्थानीय रामहरि श्रेष्ठले जानकारी दिए। एक महिनाभित्र निर्माण सम्पन्न गरिसक्न सरकारले समय सीमा दिएको छ। त्यसभित्र हामी निर्माण सम्पन्न गरिसक्छौँ, उनले भने, बस्ती निर्माण गर्न अपुग करिब डेढ करोड रुपैयाँ सरसापट गरेर संकलन गरेका छौं। बस्तीका लागि एनआरएले लिफ्टिङ प्रविधिको खानेपानी आयोजना सञ्चालन गरिरहेको छ। साथै बस्तीभित्र सडक, नाला, घेराबार पनि निर्माण गरिरहेको श्रेष्ठले जानकारी दिए। एकीकृत मिलन बस्ती निर्माणका लागि जग्गादाताले केही जग्गा जुटाएका थिए भने केही जग्गा घरधनी स्वयंले जुटाएका हुन्। घर निर्माणको काम गत २०७३ सालको पुस महिनाबाट आरम्भ भएको थियो। लाभग्राही स्वयंले जुटाउनु पर्ने रकम नजुटाएको हुँदा केही ढिला हुन गएको अध्यक्ष श्रेष्ठको भनाइ छ।"
दैलेखमा १३ वर्षीया बालिका बलात्कार गरेको आरोपमा एक युवक पक्राउ,दैलेखः काफल खान गएको मौका छोपी १३ वर्षीया बालिकालाई बलात्कार गरेको आरोपमा एक युवक पक्राउ परेका छन् । जिल्ला प्रहरी कार्यालय दैलेखका अनुसार जिल्लाको दुल्लु नगरपालिका९ रोकायबाँडाका २८ वर्षीय तेजबहादुर रोकाय पक्राउ परेका हुन् । गत बिहीबार बालिकालाई बलात्कार गरेको आरोपमा रोकायलाई पक्राउ गरिएको प्रहरी नायब उपरीक्षक (डिएसपी) अनुपम श्रेष्ठले बताए । डिएसपी श्रेष्ठका अनुसार घरबाट पाँच मिनेटको दूरीमा रहेको जंगलमा काफल खान गएको मौका छोपी ती बालिकालाई बलात्कार गरेको सूचनाका आधारमा रोकायलाई पक्राउ गरिएको हो । रोकायले कोही नभएको मौका छोपी बालिकालाई भाग्न नदिइ हातले मुख थुनेर बलात्कार गरेको प्रहरीको प्रारम्भिक अनुसन्धानमा खुलेको छ । पीडितको तर्फबाट बालिकाकी आमाले शनिबार नै जहेरी दिएकी छन् । पक्राउ परेका रोकायलाई दैलेख जिल्ला अदालतबाट पहिलो पटक १० दिनको म्याद थप गरी थप अनुसन्धान थालेको डिएसपी श्रेष्ठले जानकारी दिए ।
सुदूरपश्चिममा २४ घण्टामा १२ जना कोरोना संक्रमितको मृत्यु,"धनगढी : कोरोना भाइरसबाट सुदूरपश्चिममा पछिल्लो २४ घण्टामा १२ जनाको मृत्यु भएको छ। धनगढीको सेती प्रादेशीक अस्पतालमा ५ जना, कञ्चनपुरको महाकाली अस्पतालमा पनि ५ जना र जिल्ला अस्पताल बझाङमा २ जना गरी १२ जनाको मृत्यु भएको हो। सेती प्रादेशीक अस्पतालमा धनगढी उपमहानरपालिका२ का ४३ वर्षका पुरुष, लम्की चुहा नगरपालिका१ का ३८ वर्षका पुरुष र वडा नम्बर १० का ३५ वर्षका पुरुष र डडेल्धुराको आलीताल ६ का २५ वर्षको महिला गरी पाँच जनाको मृत्यु भएको सेती प्रादेशीक अस्पतालका सूचना अधिकारी दिलिप श्रेष्ठले जानकारी दिए। उता कञ्चनपुरको महाकाली अस्पतालमा पाँच जनाको मत्यु भएको छ। भीमदत्त नगरपालिकाका६ का २४ वर्षका महिला, वडा नम्बर १८ का ६५ वर्षका महिला, वडा नम्बर १८ कै ३७ वर्षका पुरुष, वडा नम्बर १३ का ७४ वर्षका पुरुष र महाकाली नगरपालिका १० का ३४ वर्षका पुरुषको मृत्यु भएको महाकाली अस्पतालले जनाएको छ। जिल्ला अस्पताल बझाङमा पनि दुई जनाको मृत्यु भएको छ। जिल्ला अस्पताल बझाङका सूचना अधिकारी नारायण जोशीले जिल्ला अस्पतालमा उपचाररत दुई संक्रमित महिलाको मृत्यु भएको जानकारी दिए। मृत्यु हुनेमा जयपृथ्वी नगरपालिका३ की ५५ वर्षीया महिला र तल्कोट गाँउपालिका१ की ४० वर्षीया महिला रहेका छन्।"
"कोरोनाको जोखिममा पत्रकार : ५५० संक्रमित, सातको निधन","काठमाडौं : कोभिड१९ को सङ्क्रमण ५५० पत्रकारलाई देखिएको छ। नेपाल पत्रकार महासङ्घका महासचिव रोशन पुरीले आज विज्ञप्ति निकाल्दै सङ्क्रमणको दोस्रो लहरसँगै सङ्क्रमितमध्ये सात पत्रकारको निधन भएको जानकारी दिए। सङ्क्रमितमध्ये २० पत्रकार अस्पतालमा उपचार र तीमध्ये दुई पत्रकारको सघन उपचार कक्षमा उपचार भइरहेको छ। उनले कोरोना सङ्क्रमण भई उपचारको आवश्यकता भएका पत्रकारका लागि निःशुल्क उपचारको प्रबन्ध मिलाउन सरकारसँग माग गरे। विज्ञप्तिमा संवेदनशील घडीमा अनेक कठिनाइ भए पनि कार्यस्थलमा खटिने पत्रकारलाई अझ बढी गम्भीर र सचेत रहन आग्रह गरिएको छ। 'कतिपय शाखामा अक्सिजनसहितको आइसोलेशनको व्यवस्था गरिएको छ। यो विषम परिस्थितिमा महासंघले पत्रकारको स्वास्थ्य सुरक्षा तथा पेशागत सुरक्षामा आपत्कालीन टोली नै बनाएर काम गर्न निर्देशन गरेको छ', विज्ञप्तिमा भनिएको छ, 'सोहीअनुसार सहभागिता जनाउन सबै प्रदेश समिति र शाखासहित पत्रकारलाई महासंघ अनुरोध गर्दछ।' यस्तै महासंघले कोरोना सङ्क्रमणको चुनौतीपूर्ण अवस्थामा कार्यस्थलमा खटिइरहेका पत्रकारका लागि सुलभ तरिकाले पीसीआर परीक्षणलगायत स्वास्थ्य र सुरक्षा सामग्री व्यवस्था गर्न सरकारसँग माग गरेको छ।"
आठ वर्षदेखि खोरमा बालक,"फिदिम : एकान्त गाउँमा एउटा घर । घरको छेउपट्टी सानो मतान । मतानको मुनिबाट बाँसको भाटाले बारेको खोर । भत्कन लागेको खोरभित्र एउटा बालक चारपाउ गरिरहेको दृश्य निकै दर्दनाक देखिन्छ । ती बालक चार पाउ गरेर चुपचाप खोरभित्र वरपर गरिरहन्छन् । उनको बोली आउँदैन । यी बालकले खोरभित्र पशुतुल्य जीवन विताएको आठ वर्ष भइसकेछ। हिलिहाङ गाउँपालिका ६ किवाका भीमप्रसाद थोक्लिहाङका १२ वर्षीय नाति सुसन विगत आठ वर्षदेखि खोरमा थुनिएका हुन् । भीमप्रसादकी जेठी छोरी जुनिशाको कोखबाट सुसनको जन्म भएको थियो । १२ वर्षीय सुसनले अहिलेसम्म आफ्नो बुवा पाउन सकेका छैनन् । उनले बुवा चिन्न र देख्न नपाएका हुन् । अविवाहित हुँदै जुनिशाले सुसनलाई जन्माएकी थिइन् । सुसनकी हजुरआमा ललिताकुमारी थोक्लिहाङका अनुसार सुभाङ निवासी छवि योङहाङसँगको शारीरिक सम्पर्कबाट जुनिशाले सुसनलाई जन्माएकी हुन् । नाती जन्मिएपछि छबि योङहाङलाई छोरी जिम्मा दिन खोज्यौं, ललिता कुमारीले भनिन्, छबिको घरमा जेठी श्रीमती भएकाले उनले छोरी र नातीलाई स्वीकार गर्न मानेनन् । त्यसपछि उनी हाम्रो सम्पर्कमा छैनन् । बच्चा र आमा जिम्मा दिन खोजेपछि छबि सम्पर्कविहीन भएको उनीहरुको आरोप छ । सुसनकी आमा जुनीसाले पोखराका एक पुरुषसँग विवाह गरिसकेकी छिन् । सुसनले मामली घरमा खोरमा थुनिएर दिन कटाइरहेका छन् । सुसनको स्वास्थ्यमा समस्या आएपछि उनी खोरमा थुनिन बाध्य भएका हुन् । सुसनका मामा जुरेर थोक्लिहाङका अनुसार सानोमा सुसन निकै तेजिला थिए । उनी बाल विकास केन्द्रमा पढ्ने गर्थे । भाञ्जो एक दिन अचानक बिरामी भए, जुरेनले भने, बिरामी भएर ओछ्यान परेपछि भाञ्जो कहिल्यै उठेनन् । बिरामी परेपछि सुसनको बोली हराएको र मानसिक सन्तुलन गुमेको परिवारको भनाइ छ । सुसन चार वर्षको हुँदादेखि बिरामी परेका थिए । भाञ्जोको उपचारका लागि हामीले धेरै प्रयत्न गर्यौं, जुरेनले भने, उपचार नलागेपछि भाञ्जोलाई खोरमा राख्न बाध्य हुनुपरेको हो । सुसन अहिले कुजिन थालेका छन् । उनी राम्रोसँग हिँड्न पनि नसक्ने अवस्थामा छन् । सुसन खोरभित्रै खान्छन् र खोरभित्रै फोहोरमैला गर्छन् । बाहिर निकाल्दा जथाभावी हिँड्ने र लडेर चोटपटक लाग्ने भएकाले सुसनलाई खोरमा थुन्नु परेको उनीहरु बताउँछन् । हजुरआमा ललिताकुमारीले सुसनलाई कहिलेकाँही खुवाउने गर्छिन् । उसको बाबुले पनि जिम्मा लिएन, ललिता कुमारीले भनिन्, नातीको स्वास्थ्य बिग्रिएपछि मेरो हुर्मत भएको छ ।' राम्रो उपचार पाए नातीले नयाँ जीवन पाउन सक्ने ललिता कुमारीको आशा छ ।"
