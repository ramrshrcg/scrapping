शीर्षक,विवरण
नेपाल सुपर लिग : काठमाडौंलाई २१ ले पराजित गर्दै धनगढी फाइनलमा,काठमाडौं : काठमाडौं रेजर्सलाई पराजित गर्दै धनगढी एफसी पहिलो संस्करणको फ्रेन्चाइज फुटबल प्रतियोगिता नेपाल सुपर लिग (एनएसएल)को फाइनलमा पुगेको छ। दशरथ रंगशालामा भएको पहिलो प्लेअफमा मंगलबार काठमाडौं रेजर्सलाई २१ गोल अन्तरले पराजित गर्दै धनगढीले फाइनल यात्रा तय गरेको हो। धनगढीको जितका लागि पुजन उपरकोटी र विशाल राईले एकएक गोल गरे। काठमाडौंका लागि तेज तामाङले एक गोल फर्काए। पहिलो हाफ गोलरहित बराबरीमा टुंगिएको खेलको ७५ औं मिनेटमा तेज तामाङले गोल गोल गर्दै काठमाडौंलाई सुरुवाती अग्रता दिलाएका थिए। काठमाडौंको अग्रतालाई ७८ औं मिनेटमै पुजनले बराबरीमा फर्काएका हुन्। निर्धारित ९० मिनेटसम्म ११ को बराबरी खेलेको काठमाडौं खेलको अतिरिक्त समयमा पराजित भएको हो। खेलको १०८ औं मिनेटमा विशाल राईले गोल गर्दै धनगढीलाई फाइनलमा पुर्याए। उनलाई गोलका लागि रमेश दंगालले पास दिएका थिए। मंगलबारको खेलमा पराजित भएको काठमाडौले फाइनल प्रवेशका लागि अब इलिमिनेटर खेल्नेछ। काठमाडौंले ललितपुर सिटी र बुटवल लुम्बिनीबीचको विजेतासँग खेल्नु पर्नेछ। दोस्रो प्लेअफ अन्तर्गत बुधबार ललितपुर र बुटवल खेल्दैछन्। तस्बिर : सुनिता डंगोल
२४ घण्टामा कोरोनाले अहिलेसम्मकै धेरै २२५ जनाको मृत्यु,"काठमाडौँ: नेपालमा कोरोना भाइरसका कारण पछिल्लो २४ घण्टामा अहिलेसम्मकै धेरै २ सय २५ जनाको मृत्यु भएको छ । यो सँगै नेपालमा मृत्यु हुनेको संख्या जम्मा संख्या ४ हजार ४ सय ८४ पुगेको छ । स्वास्थ्य तथा जनसंख्या मन्त्रालयका अनुसार मंगलबार थप ९ हजार ४ सय ८३ जना संक्रमित थपिएका छन् । मन्त्रालयका अनुसार २ हजार ५ सय ९६ जनाको पीसीआर परीक्षण र ७ सय २० जनाको एन्टिजेन परीक्षण गर्दा ९ हजार ४ सय ८३ मा संक्रमण पुष्टि भएको हो। नेपालमा सक्रिय संक्रमितको संख्या ९७ हजार ८ पुगेको छ। पछिल्लो २४ घण्टामा ५ हजार २ सय २५ जनाले कोरोना जितेका छन्। मन्त्रालयका अनुसार मंगलबार मात्र उपत्यकाका तीन जिल्लामा ३ हजार ९२७ जनामा संक्रमण पुष्टि भएको छ। काठमाडौंमा २ हजार ७८८, भक्तपुरमा ५ सय ३७ र ललितपुरमा ६ सय २ जनामा संक्रमण पुष्टि भएको हो।"
मेडिसिटी अस्पतालले भन्यो : जटिल नयाँ बिरामी भर्ना लिन सक्दैनौं,"काठमाडौं : नेपाल मेडिसिटी अस्पतालमा कोभिड१९ र बिरामीको सुरक्षित उपचारमा अक्सिजनको अभाव भएको जनाएको छ। अस्पतालमा अहिले १२० भन्दाबढी कोरोना र १०० हाराहारीमा अन्य बिरामीको उपचार भइरहेको अस्पतालका प्रवक्ता डा राज राणाले जानकारी दिए। चालीस भन्दा बढी भेन्टिलेटर सहित सघन उपचार कक्षमा रहेको उक्त अस्पतालले सम्पूर्ण क्षमता, जनशक्ति र संयन्त्रको उपयोग गरी कोभिडका बिरामीको उपचारमा गरिरहेको जनाएको छ। प्रत्येक दिन ४ सय पचास देखि ५ सय आवश्यक पर्नेमा १ सय सिलिण्डर मात्र अक्सिजन प्राप्त हुने गरेको जानकारी अस्पतालले दिँदै यस्तो परिस्थितिमा उपचार गर्न कठिनाई हुने जनाएको हो। विज्ञप्ति सार्वजनिक गर्दै अस्पतालले सहज आपूर्तिको व्यवस्था मिलाउन मन्त्रालय, सिसिएमसी र सम्बन्धित निकायसँग अपील गरेको छ। अक्सिजनको सहज आपूर्तिको सुनिश्चित नभएसम्म कोभिडका जटिल बिरामीको नयाँ भर्ना लिन असमर्थ रहेको अस्पतालले विज्ञप्ति मार्फत जनाएको छ।"
एकै गाउँमा १० दिनमा ११ को मृत्यु भएपछि घरघरमा कोरोना फैलिएको त्रास,"वीरगन्जः पर्साको जगरनाथपुर गाँउपालिकाको एउटै गाउँमा १० दिनको अवधिमा ११ जनाको मृत्यु भएपछि गाउँलेहरु त्रसित बनेका छन् । मङगलवार ११ जनाको एन्टसजोन विधिबाट कोभिड १९ परीक्षण गर्दा तीमध्ये ७ जनामा संक्रमण भेटिएको छ । मृतक ११ मध्ये ६ जनाको कोरोना संक्रमणका कारणले मृत्यु भएको गाँपालिकाका स्वास्थ्य शाखा प्रमुख प्रमेन्द्र साहले बताए । अरु ५ जनाको पनि उच्च ज्वरो, श्वासप्रश्वास सम्बन्धी समस्याले मृत्यु भएका कारणले गाँउभर नै कोरोना संक्रमण फैलिसकेको आशंका गरिएको छ । साहका अनुसार मृत्यु भएका ११ मध्ये ७ जना एउटै टोलका अर्थात् वडा नम्बर ५ चिलझप्टी टोलका हुन् । १० दिनमै ६ संक्रमित सहित ११ जनाको मृत्यु भएको र गाउँमा सयौँको संख्यामा ज्वरो र श्वासप्रश्वासको बिरामी भएपछि गाँउपालिकाले स्वास्थ्य कार्यालय पर्सा र नारायणी अस्पताललाई सोमबार पत्र लेखेर विज्ञ सहितको स्वास्थ्यकर्मी टोली पठाइदिन आग्रह गरेको थियो । सोही अनुरुप मङगलवार स्वास्थ्य कार्यालयबाट गएको १२ जना स्वास्थ्यकर्मीको टोलीले जगरनाथपुर ५ चिलझप्टीमा ज्वरोले सिकिस्त ११ जनाको एन्टिजोन विधिबाट परीक्षण गर्दा ७ जनामा कोरोना संक्रमण भेटिएको हो । त्यही टोलमा मङगलवार शंकास्पद २५ जना बिरामीको स्वाब संकलन गरी, पीसीआर परीक्षणका लागि वीरगन्जस्थित नारायणी अस्पतालमा पठाइएको साहले जानकारी दिए । साहका अनुसार चिलझप्टी गाउँमा मङगलवार पुगेको स्वास्थ्यकर्मीको टोलीले घरघरमा पुगेर शंकास्पद बिरामीको ज्वरो नापेको थियो । तीमध्ये कोरोनाको शंका लागेका ११ जनाको स्वाब संकलन गरी गाउँमै एन्टिजोन विधिबाट परीक्षण गर्दा ७ जनामा कोरोना संक्रमण भेटिएको हो । अन्य शंकास्पद २५ जनाको स्वाब संकलन गरी पीसीआर परीक्षणका लागि वीरगन्जको नारायणी अस्पतालमा पठाइएको साहले बताए । साहले भने ,हामीले घरघरमा गएर ज्वरो नाप्यौँ, त्यस क्रममा १७६ जनामा कोरोनाकै जस्तै सामान्य लक्षण देखेपछि कोरोनाको जाँचका लागि स्वाब लिन खोज्यौँ तर अधिकांशले घरको चुकुल लगाएर बसे, अनि हामीले जबरजस्ती गर्न सकेनौँ ।' मङगलवार संकलन गरिएको २५ स्वाबको रिपोर्ट नारायणी अस्पतालको प्रयोगशालाबाट आएपछि स्थानीय प्रशासनको निर्देशनमा कसरी अगाडि बढ्ने तय गरिने पनि उनले बताए । साहले भने,जति पनि ज्वरो र श्वासप्रश्वास समस्याका बिरामी छन्, अधिकांशमा कोरोनाकै जस्तो लक्षण देखिन्छ तर उनीहरुले स्वाब दिन नमानेपछि हाम्रो केही जोडबल चलेन ।' जिल्ला कोभिड संकट व्यवस्थापन केन्द्र (डिसिसिएमसी) ले जिल्लाका १४ वटै पालिकालाई आ आफनो पालिकामा कम्तिमा १५ शैय्याको आइशोलेसन सेन्टर बनाएर सन्चालनमा ल्याउन २ हप्ता पहिले नै भनेको थियो । तर जगरनाथपुर गाउँपालिकाले हालसम्म आइसोलेसन सेन्टर पनि बनाएको छैन ।"
२४ घण्टामा उपत्यकामा ३ हजार ९२७ संक्रमित थपिए,"काठमाडौं : २४ घण्टामा काठमाडौं उपत्यकामा मात्र करिब चार हजार संक्रमित थपिएका छन्। स्वास्थ्य तथा जनसंख्या मन्त्रालयका अनुसार मंगलबार मात्र उपत्यकाका तीन जिल्लामा ३ हजार ९२७ जनामा संक्रमण पुष्टि भएको हो। मन्त्रालयका अनुसार काठमाडौंमा २ हजार ७८८, भक्तपुरमा ५ सय ३७ र ललितपुरमा ६ सय २ जनामा संक्रमण पुष्टि भएको हो। नेपालमा पछिल्लो २४ घण्टामा अहिलेसम्मकै धेरै २ सय २५ जनाको मृत्यु भएको छ। यो सँगै नेपालमा मृत्यु हुनेको संख्या जम्मा संख्या ४ हजार ४ सय ८४ पुगेको छ। स्वास्थ्य तथा जनसंख्या मन्त्रालयका अनुसार मंगलबार थप ९ हजार ४ सय ८३ जना संक्रमित थपिएका छन्। मन्त्रालयका अनुसार २ हजार ५ सय ९६ जनाको पीसीआर परीक्षण र ७ सय २० जनाको एन्टिजेन परीक्षण गर्दा ९ हजार ४ सय ८३ मा संक्रमण पुष्टि भएको हो। नेपालमा सक्रिय संक्रमितको संख्या ९७ हजार ८ पुगेको छ। पछिल्लो २४ घण्टामा ५ हजार २ सय २५ जनाले कोरोना जितेका छन्।"
सप्तरीमा कोरोनाबाट १० दिनको अवधिमा १० जनाको मृत्यु,"राजविराजः सप्तरीमा कोरोना संक्रमणका कारण १० दिनको अवधिमा १० जनाको मृत्यु भएको छ । मङ्गलबार सप्तरीका १ महिला र १ पुरुषको मृत्यु भएको स्वास्थ्य कार्यालय सप्तरीले जनाएको छ । कञ्चनरुपमा कोरोना संक्रमण पुष्टि भएपछि होम आइसोलेशनमा बसेकी कञ्चनरुप नगरपालिका८ की ६५ वर्षीया महिलाको साँझ मृत्यु भएको स्वास्थ्य शाखा कञ्चनरुपका सहसंयोजक डम्बर गुप्ताले बताए । ती महिलामा बैशाख २० गते कोरोना पुष्टि भएपछि होम आइसोलेशनमा बस्दै आएकी थिइन् । क्रमिक सुधार हुँदै गएकी महिलामा अचानक अक्सिजन कमी भएर अस्पताल ल्याउने क्रममा मृत्यु भएको परिवारका सदस्यले जनाएको छ । शवलाई नेपाली सेनाको टोलीले राति झनकट्टास्थित कोशी किनारमा व्यवस्थापन गर्ने तयारी गरिरहेको स्वास्थ्य कार्यालयका निमित्त प्रमुख दुनियालाल यादवले बताए । मृतक महिलाको परिवारका अन्य पाँच सदस्यमा पनि कोरोना संक्रमण पुष्टि भएको छ । सोही वडाका ४५ र ६० वर्षीया महिलालाई श्वासप्रश्वासमा समस्या भएपछि विराटनगर रेफर गरिएको छ । यसअघि बिहान १० बजे हनुमाननगर कंकालिनी नगरपालिका१ भलुवाका ६१ वर्षीय पुरुषको बीपी कोइराला स्वास्थ्य विज्ञान प्रतिष्ठान, धरानमा मृत्यु भएको हो । मुटुमा समस्या भइ सोमबार स्वासप्रस्वासमा समस्या आएपछि धरानस्थित प्रतिष्ठानमा उपचाररत उनको कोरोना संक्रमण पुष्टि भए लगत्तै मङ्गलबार मृत्यु भएको मृतक परिवारका सदस्यले बताए । त्यसअघि आइतबार तिलाठी कोइलाडी गाउँपालिका२ लौनियाका ८० वर्षीय पुरुष र शनिबार बोदे बर्साइन नगरपालिका१० का ३२ वर्षीय र कञ्चनरुप नगरपालिका१५ का ४१ वर्षीय पुरुष, बैशाख २१ गते छिन्नमस्ता गाउँपालिका४ का ४८ वर्षीय, हनुमाननगर कंकालिनी नगरपालिका२ का ४२ वर्षीय र सप्तकोशी नगरपालिका१ का ५० वर्षीय पुरुष, बैशाख २० गते खडक नगरपालिका११ की ३६ वर्षीया महिला र बैशाख १८ गते राजविराज नगरपालिका९का ४५ वर्षीय पुरुषको मृत्यु भएको थियो । कोभिड१९ को दोस्रो लहरमा सप्तरीका दुई महिलासहित १० जनाको मृत्यु भएको छ । सप्तरीमा हालसम्म कोरोनाका कारण मृत्यु हुनेको सङ्ख्या ५२ पुगेको छ । सप्तरीमा हाल सक्रिय संक्रमितको सङ्ख्या ५ सय १३ पुगेको स्वास्थ्य कार्यालयले जनाएको छ । हालसम्म संक्रमित भएकामध्ये १ हजार ७९८ जना निको भएका छन् । कोभिड१९ को दोस्रो लहमा संक्तमित भएकामध्ये ३ महिला र २ पुरुष निसंक्रमित भएका छन् ।"
सरकार गठनका लागि दाबी गर्ने कांग्रेस पदाधिकारी बैठकको निर्णय,"काठमाडौं : प्रमुख प्रतिपक्षी दल नेपाली कांग्रेसले सरकार गठनको दाबी गर्ने भएको छ। मंगलबार पार्टी सभापति शेरबहादुर देउवा निवासमा बुढानिलकण्ठमा बसेको पदाधिकारी बैठकले सरकार गठनका लागि दाबी गर्ने निर्णय गरेको हो। कांग्रेस सहमहामन्त्री प्रकाशशरण महतका अनुसार कांग्रेस पदाधिकारी र पूर्वपदाधिकारी सहभागी बैठकले माओवादी केन्द्र र जसपाको सहयोगमा आफ्नै नेतृत्वमा सरकार गठनको दाबी गर्ने निर्णय गरेको हो। राष्ट्रपतिले संविधानको ७६ (२) अनुसार सरकार गठनको समय दिनुभएको छ, सहमहामन्त्री महतले भने, प्रधानमन्त्री विश्वासको मत लिन असफल भएपछि माओवादी केन्द्र र जसपाको सहयोगमा हामी सरकार गठनको दाबी गर्छौं। महतले आवश्यक समर्थन जुटाउनका लागि कांग्रेस लागेको बताए। पदाधिकारी बैठकअघि सभापति देउवाले नेकपा (माओवादी केन्द्र)का अध्यक्ष पुष्पकमल दाहाल प्रचण्ड विपक्षी गठबन्धनको सरकार गठनको विषयमा छलफल गरेका थिए। प्रचण्डसँगको छलफल सकिए लगत्तै पदाधिकारी बैठक बसेको हो।"
भयावह बन्दै कोरोना : प्रत्येक घण्टा ९ जनाको मृत्यु,"काठमाडौं : नेपालमा कोरोना भाइरस (कोभिड१९) संक्रमण तीव्र रुपमा फैलिँदै गएको छ। पछिल्लो २४ घण्टामा अहिलेसम्मकै धेरै २ सय २५ जनाको मृत्यु भएको छ। स्वास्थ्य तथा जनसंख्या मन्त्रालयको यो तथ्यांक अनुसार अहिले नेपालमा हरेक घण्टा कोरोनाकै कारण ९ जनाको मृत्यु हुन्छ। संक्रमण र मृत्युको संख्या तीव्र रुपमा बढ्दा अस्पतालहरुले बेड अभावमा बिरामीको भर्ना लिनै छोडेका छन्। संक्रमण र यसले मृत्यु हुनेको संख्या बढ्दा स्वास्थ्य प्रणाली नै ध्वस्त भएको चिकित्सकले बताउन थालेका छन्। गंगालाल राष्ट्रिय हृदय केन्द्रका कार्यकारी निर्देशक डा चन्द्रमणि अधिकारीले मंगलबार एक कार्यक्रममा बोल्दै नेपालको हेल्थ सिस्टम नै कोल्याब्स भएको बताएका छन्। काठमाडौं महानगरपालिकाले जिल्लाका डेडिकेटेड कोभिड अस्पतालका प्रमुखसँगको छलफलमा बोल्दै डा अधिकारीले यस्तो बताएका हुन्। उनले यसको नियन्त्रणका लागि स्वास्थ्य नीति नै परिवर्तन गर्न सुझावसमेत दिएका छन्। महामारीमा औषधि र अक्सिजन सहज आपूर्ति गर्न सर्वोच्चको अन्तरिम आदेश टेकु अस्पतालमा भूइँ र कुर्सीमा राखेर उपचार २४ घण्टामा कोरोनाले अहिलेसम्मकै धेरै २२५ जनाको मृत्यु २४ घण्टामा उपत्यकामा ३ हजार ९२७ संक्रमित थपिए एकै गाउँमा १० दिनमा ११ को मृत्यु भएपछि घरघरमा कोरोना फैलिएको त्रास डा अधिकारीको यो भनाइले कोरोना संक्रमण भयावह बन्दै गएको र यसको नियन्त्रणका लागि सरकार गम्भीर बन्नुपर्ने र सबै आम सर्वसाधारण सचेत हुनुपर्ने देखिएको छ। दैनिक मन्त्रालयले संक्रमित, मृतक र संक्रमणको तीव्र वृद्धिका विवरण सार्वजनिक गर्दै गर्दा आम मानिसमा त्रास बढ्न थलेको छ। तर, घरभित्रै बस्ने र बाहिर निस्कनै पर्दा स्वास्थ्य सुरक्षा मापदण्ड अपनाउन सके संक्रमणबाट आफैं बच्न सकिन्छ। महामारी बढ्दै गर्दा अरुलाई दोष दिनुभन्दा पनि आफैं सचेत हुनुपर्ने अवस्था आएको छ। २४ घण्टामा २२५ जनाको मृत्यु भएसँगै नेपालमा कोरोनाले ज्यान गुमाउनेको संख्या ४ हजार ४ सय ८४ पुगेको छ। मन्त्रालयका अनुसार मंगलबार थप ९ हजार ४ सय ८३ जना संक्रमित थपिएका छन्। २ हजार ५ सय ९६ जनाको पीसीआर र ७ सय २० जनाको एन्टिजेन परीक्षण गर्दा ९ हजार ४ सय ८३ मा संक्रमण पुष्टि भएको हो। दैनिक संक्रमण बढ्दै गर्दा नेपालमा सक्रिय संक्रमितको संख्या ९७ हजार ८ पुगेको छ। पछिल्लो २४ घण्टामा ५ हजार २ सय २५ जनाले कोरोना जितेका छन्। योसँगै नेपालमा कोरोना जित्नेको संख्या तीन लाख १२ हजार १९ पुगेको छ। मन्त्रालयका अनुसार मंगलबार मात्र उपत्यकाका तीन जिल्लामा ३ हजार ९२७ जनामा संक्रमण पुष्टि भएको छ। काठमाडौंमा २ हजार ७८८, भक्तपुरमा ५ सय ३७ र ललितपुरमा ६ सय २ जनामा संक्रमण पुष्टि भएको हो।"
दार्चुलाको एकै गाउँपालिकामा ९३ जनाको कोरोना परीक्षण गर्दा ५८ संक्रमित,"दार्चुला: दार्चुलाको अपी हिमाल गाउँपालिकामा एकै दिन ५८ जना कोरोना संक्रमित थपिएका छन् । अपी हिमाल गाउँपालिका स्वास्थ्य शाखाका अनुसार मंगलबार ९३ जनाको कोरोना परीक्षण गर्दा ५८ जनामा कोरोना संक्रमण देखिएको हो । यससँगै अपी हिमाल गाउँपालिकामा कोरोना संक्रमितको संख्या ७५ पुगेको अपी हमाल गाउँपालिका स्वास्थ्य संयोजक राजेन्द्रसिंह धामीले बताए । दार्चुलाको अपी हिमाल गाउँपालिका, महाकाली नगरपालिका, व्यास गाउँपालिका र मालिकार्जुन गाउँपालिकामा संक्रमित थपिएका हुन् । यससँगै जिल्लामा कोरोना संक्रमितको संख्या २७० पुगेको स्वास्थ्य कार्यालय दार्चुलाका जनस्वास्थ्य अधिकृत जयराज भट्टले बताए ।"
दाङमा कोरोनाबाट थप १७ जनाको मृत्यु,"दाङ : दाङमा मंगलबार मात्रै थप १७ जना कोरोना संक्रमितको मृत्यु भएको छ। संक्रमणबाट थप मृत्यु हुनेमा तुलसीपुरका ८ जना, घोराहीका ५ जना, लमहीका २ जना र दंगीशरण र गढवाका ११ जना रहेका छन्। यससंगै वैशाखयता मात्रै कोरोनाबाट मृत्यु हुनेहरुको संख्या ८९ पुगेको छ। जिल्लामा १३८ जना डिस्चार्ज भएका छन्। योसँगै वैशाखयता जिल्लामा डिस्चार्ज हुनेको संख्या १ हजार ४ सय ९२ पुगेको जिल्ला आपतकालीन कार्य सञ्चालन केन्द्रले जनाएको छ। जिल्लामा कोरोना संक्रमित थपिने दर सोमबारको तुलनामा मंगलबार कम रहेको छ। दाङमा मगलबार ९७ जनामा कोरोना संक्रमण पुष्टि भएको छ। जिल्ला आपतकालीन कार्य सञ्चालन केन्द्र दाङका अनुसार १५० जनाको परिक्षणमा ५४ जना पुरुष र ४३ जना महिला गरी ९७ जनामा संक्रमण पुष्टि भएको हो। दाङमा सक्रिय संक्रमितको संख्या २ हजार १ सय ७१ रहेको छ। दाङमा वैशाखयता ३ हजार ६ सय ६३ जनामा संक्रमण देखिएको छ। बेलझुण्डी अस्पतालमा २४ घण्टामा ८ संक्रमितको मृत्यु दाङको कोरोना विशेष अस्पताल बेल्झुन्डी कोरोना विशेष अस्पतालमा उपचाररत आठ जनाको मृत्यु भएको अस्पतालका व्यवस्थापक दोर्ण ओलीले जानकरी दिए । तुलसीपुर उपमहानगरपालिका १९, ६, १७, १२, ४ का क्रमश ५२ वर्षिया पुरुष र ७६ वर्षीया पुरुष, ५० वर्षीया महिला, २७ वर्षीय पुरुष, ७० वर्षीया महिला गरेर २ जना महिला र ३ पुरुष जम्मा ५ जना र घोराही उपमहानगरपालिका वडा न १३ का ४४ वर्षीय पुरुषको, गढवा गाउँपालिका ४ का २५ वर्षीय पुरुष र दगीशरण गाउँपालिका ०३ का ३१ वर्षीय मृत्यु भएको छ। मंगलबार २ जना महिला र ६ जना पुरुष गरेर जम्मा ८ जनाको कोरोना विशेष अस्पताल वेलझुण्डी दाङमा कोभिड १९ बाट निधन भएको ओलीले जानकारी दिए। अहिले अस्प, अक्सिजनको अभाव देखिएको छ। यो कारणले पनि मृत्यु दर बढेको अस्पतालले जनाएको छ। यो संख्या अहिले सम्मकै बढी हो।"
रामेछापमा संक्रमितको नयाँ रेकर्ड : एकैदिन ८१ जनामा कोरोना पुष्टि,"काठमाडौं : रामेछापमा एकैदिन ८१ जनामा कोरोना संक्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार मन्थलीबाट स्वाब सङ्कलन गरी पठाइएको ११६ जनामध्ये ५० जना र दोरम्बा गाउँपालिकाबाट स्वाब सङ्कलन गरी पठाइएको ६० जनामध्ये ११ जना र रामेछाप नगरपालिकाबाट स्वाब सङ्कलन गरी पठाइएका ३१ जनामध्ये ८ जनाको पीसीआर रिपोर्ट पोजेटिभ आएको हो। त्यसैगरी एन्टिजेन्ट परीक्षण गर्दा १२ जनाको पोजेटिभ आएको छ। उनीहरुमध्ये जिल्ला अस्पताल रामेछापमा रहेका ३ जना, खाँडादेवी गाउँपालिकाका ७ जना र दोरम्बा गाउँपालिकाका २ जनाको एन्टिजेन्ट परीक्षण पोजेटिभ आएको हो। योसँगै जिल्लामा सक्रिय संक्रमितको संख्या १७९ पुगेको छ। स्वास्थ्य कार्यालय रामेछापकाअनुसार जिल्लाबाट मंगलबार दुई जनालाई काठमाडौं रेफर गरिएको छ भने एक जना डिस्चार्ज भएका छन्। रामेछापमा सोमबार १२ जना, आइतबार २ जना, शनिबार एकैदिन ३८ जनामा कोरोना संक्रमण पुष्टि भएको थियो। जिल्लामा कोरोनाभाइरस संक्रमितको संख्या दिन प्रतिदिन बढ्दै गएसँगै स्वाब परीक्षणको रिपोर्ट ढिला आउन थालेको गुनासो पनि बढ्न थालेको छ। स्वाब संकलन गरेपछि पीसीआर परीक्षणको रिपोर्ट ढिलो आउँदा समूदायमा कोरोना फैलिन गरेको स्थानीयको गुनासो व्याप्त छ । संक्रमित स्वाब दिन जाँदा लामो समयसम्म कुर्नपर्दा त्यहिँबाट फैलन सक्ने उनीहरुले चिन्ता व्यक्त गरेका छन्। समयमै रिपोर्ट नआउँदा संदिग्ध संक्रमित व्यक्तिको सम्पर्कमा आएकाहरु पत्ता लगाउन र उनीहरुको स्वाब नमूना संकलन गरी परीक्षणका लागि पठाउन ढिला गर्दा संक्रमण फैलने खतरा बढिरहेको छ। पहिलो लहरझैं कोरोनाको दोस्रो लहरमा कन्ट्याक्ट ट्रेसिङ जिल्लामा प्रभावकारी हुन नसकेको स्थानीयको गुनासो छ। निषेधाज्ञामा थप कडाई जिल्लामा कोरोना भाइरस संक्रमितको संख्या बृद्धि भएसँगै निषेधाज्ञामा कडाई गरिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले स्थानीय तहमा जोखिमयुक्त क्षेत्र तोकेर निषेधाज्ञा जारी गरेको हो। जिल्ला स्तरीय कोभिड१९ संकट व्यवस्थापन केन्द्र र जिल्ला सुरक्षा समितिको बैठकले जेठ ३ गतेसम्मको लागि निषेधाज्ञा थप गरेको छ। प्रमुख जिल्ला अधिकारी गौलोचन सैजूकाअनुसार निषेधाज्ञाका लागी मन्थली नगरपालिका, रामेछाप नगरपालिका र गोकुलगंगा गाउँपालिकाले पत्र पठाएपछि जिल्ला स्तरीय कोभिड१९ संकट व्यस्थापन केन्द्र र जिल्ला सुरक्षा समिति रामेछापको बैठकले कोरोनाको जोखिम भएका बजार क्षेत्रमा निधेषाज्ञा जारी गरिएको हो। जिल्ला प्रशासन कार्यालयले जारी गरेको विज्ञप्तिमा मन्थली नगरपालिका, वडा नं १ को मन्थली बजार, वडा नं २ को करम्बोट, वडा नं३ को ठूलीमदौ, वडा नं ४ को सालुबजार, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं१४ को पोखरीका क्षेत्रहरुमा निषेधाज्ञा गरिएको छ। त्यसैगरी रामेछाप नगरपालिकाका सम्पूर्ण बजार क्षेत्र, गोकुलगंगा गाउँपालिका, वडा नं १, ४ र ५, क्षेत्रहरुमा जोखिमयुक्त क्षेत्र तोकेर निषेधाज्ञा घोषणा गरिएको छ। रामेछापमा कहाँकहाँ छ निषेधाज्ञा ? रामेछापमा संक्रमितको संख्या बढेसँगै निषेधाज्ञामा थप कडाई रामेछापमा एकैदिन ३८ जनामा कोरोना पुष्टि रामेछापमा कोरोना संक्रमित र शंकास्पद लक्षण देखिएका दाजुभाईको मृत्यु निषेधाज्ञामा अस्पताल आउनेजाने बिरामी र कुरुवाले सवारी साधन प्रयोग गर्नुपरेमा बिरामीसहित दुई जनासम्मलाई वडाको सिफारिस तथा अस्पतालका कागजातसहित जिल्ला प्रशासन कार्यालयमा पेश गर्ने गर्नुपर्ने बताइएको छ। त्यसैगरी मृत्यु संस्कारमा अनिवार्य रुपमा सहभागी हुनुपर्ने अवस्थाका लागि सम्बन्धित वडाको सिफारिससहित जिल्ला प्रशासन कार्यालयमा पेश गर्नुपर्ने विज्ञप्तिमा उल्लेख छ। खाद्यसामाग्रीका पसल बिहान तीन घण्टा मात्रै संचालन गर्ने प्रशासन आग्रह गरेको छ। सोमबार जारी सूचनामा भनिएको छ, स्वास्थ्य सुरक्षाका मापदण्डहरुको पूर्ण पालना गरेर खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसल बिहान ६ बजेबाट ९ बजेसम्म र बैंक तथा वित्तीय संस्था बिहान १०:००१२:०० बजेसम्म न्यूनतम कर्मचारीहरुबाट सेवा प्रवाहको व्यवस्था मिलाउन पाइने छ। १५ वटा अक्सिजन सिलिण्डर अस्पताललाई हस्तान्तरण कोरोनाबाट संक्रमितको उपचारका लागि अक्सिजन अत्यावश्यक भएपछि जिल्लामा प्रहरीले खाली र भरिएका अक्सिजनका सिलिण्डरको खोजी तीव्र पारेको छ। मंगलबार जिल्ला प्रहरी कार्यालय रामेछापले जिल्लाका विभिन्न मोटर पार्ट्स, गृल उद्योग, ग्यारेजबाट संकलन गरेको १५ वटा अक्सिजन सिलिन्डर जिल्ला अस्पताल रामेछापलाई हस्तान्तरण गरेको छ। तस्बिर : जिल्ला प्रहरी कार्यालय रामेछाप प्रहरीले स्टक नगर्न तथा विभिन्न कम्पनी, संघसंस्था तथा व्यक्तिहरूसँग आवश्यकता भन्दा बढी सिलिन्डर भए उपलब्ध गराउन आग्रह गरेको छ। अस्पतालहरुमा बिरामीहरुलाई आवश्यक मात्रामा अक्सिजन उपलब्ध हुन नसकेकोले अस्पतालभन्दा बाहिर जिल्लामा भए फिर्ता गर्न जिल्ला प्रशासनले सूचना जारी गरेको छ। मंगलबार प्रशासकीय अधिकृत छविलाल विश्वकर्माद्वारा जारी सूचनामा जिल्लास्थित विभिन्न उद्योग, संघ संस्था तथा व्यक्ति समेतले भण्डारण गरी राखेका मेडिकल अक्सिजन सिलिण्डरहरु (खाली तथा भरिएका) सम्बन्धित उद्योगमा फिर्ता दिन आह्वान गरिएको छ।"
अस्पतालको पहुँच नहुँदा संखुवासभामा सुत्केरीको मृत्यु,संखुवासभा: जिल्लाको सिलिचोङ गाउँपालिका३ स्थित अस्पतालको पहुँच नहुँदा एक सुत्केरीको मृत्यु भएको छ । २६ वर्षीया सृजना कुलुङको उच्च रक्तश्रावका कारण सोमबार साँझ अस्पताल लैजाँदै गर्दा बीच बाटोमै मृत्यु भएको हो । ताम्कु प्राथमिक स्वास्थ्य केन्द्रमा कुलुङले सामान्य रुपमा बच्चा जन्माए पनि उच्च रक्तश्राव भएपछि जिल्ला अस्पताल लैजाने क्रममा बाटोमै उनको ज्यान गएको हो । सुत्केरी वेथा लागेपछि घर नजिकै रहेको प्राथमिक स्वास्थ्य केन्द्र पुर्याएपछि स्वास्थ्यकर्मीहरुले उनको नर्मल प्रसूति गराइ बच्चा जन्मिएको थियो । तर निरन्तर उच्च रक्तश्राव भएपछि थप उपचारका लागि उनलाई स्वास्थ्य केन्द्रले जिल्ला अस्पताल खाँदबारीमा रेफर गर्यो । उच्च रक्तश्राव रोक्न थप उपचारका लागि रेफर गरिएको थियो । स्वास्थ्य केन्द्रकी डा भारती पण्डितका अनुसार नर्मल प्रसूतिबाट बच्चा जन्मिए पनि सुत्केरीको शाल ननिस्कीएको र उच्च रक्तचाप हुनुका साथै रक्तश्राव पनि नरोकिएपछि सुत्केरीको स्वास्थ्य अवस्था झन् जटिल बनेकाले तत्कालै रेफर गरिएको थियो । स्थानीय स्वास्थ्य संस्थामा विरामीका लागि रगत दिन नसकिने भएकाले रेफर गरिएको डा पण्डितले बताइन् । मृतकका श्रीमानका अनुसार ताम्कु स्वास्थ्य केन्द्रबाट गाउँपालिकाको एम्बुलेन्सले बुङ्लिङको अरुण नदी किनारसम्म सुत्केरीलाई पुर्याइयो । खाँदबारी नगरपालिका११ हेलुवावेसीसम्म फेरि स्टेचरमा ल्याएर सार्वजनिक गाडीबाट सृजनालाई जिल्ला अस्पताल ल्याउने क्रममा मृत्यु भएको उनका श्रीमानले बताए । स्वाथ्यकर्मी र अक्सिजन सहितको एम्बुलेन्स नहुँदा श्रीमतीको ज्यान गएको मृतकका श्रीमान बताउँछन् । परिवारका अनुसार खाँदबारी१० चन्दनपुर पुर्याएपछि उनको मृत्यु भएको हो । कच्ची सडक भएकाले समयमा अस्पताल पुर्याउन नसक्दा मृत्यु भएको परिवारका सदस्यहरुको गुनासो छ । श्रीमान बलिरामले भने श्रीमतीको उच्च रक्तश्राव भएपछि थप उपचारका लागि हेलीकप्टर मगाउन आर्थिक अवस्था कमजोर भएकाले लैजान सकिएन । दुर्गम क्षेत्रमा यातायत असुविधा हुँदा अकालमा ज्यान गुमाउनु पर्यो ।' हरेक वर्ष यसै गरी अस्पतालको पहुँच नहुँदा दुर्गम क्षेत्रका गर्भवती तथा सुत्केरी महिलाहरुले ज्यान गुमाउने गरेका छन् । राष्ट्रपति महिला उत्थान कार्यक्रम अन्तर्गत दुर्गम क्षेत्रका जोखिममा परेका गर्भवती तथा सुत्केरीको हवाइ उद्धार कार्यक्रमका बारेमा भने जनप्रतिनिधिहरु समेत बेखवर छन् ।
कोरोनाका कारण एमाले नेता पशुपति चौलागाईँको निधन,काठमाडौँ: एमालेका नेता तथा वागमती प्रदेश सभाका सदस्य पशुपति चौलागाईँको कोरोनाका कारण निधन भएको छ । मनमोहन मेमोरियल अस्पतालमा उपचाररत चौलागाईँको मंगलबार राति निधन भएको हो । गत साता कोरोनाभाइरसबाट संक्रमित भएपछि उनी अस्पताल भर्ना भएका थिए । दोलखा प्रदेश सभा (ख) बाट निर्वाचित भएका चौलागाईँ यसअघि प्रतिनिधिसभा सांसद समेत थिए । चौलागाईँ युवा संघका पूर्वअध्यक्ष र पछि पार्टीको वागमती अञ्चल कमिटीको ईन्चार्ज समेत बनेका थिए । चौलागाईँका श्रीमति सहित एक छोरा र दुई छोरी छन् ।
धरानमा नदिएपछि विराटनगर ल्याएर जलाइयो संक्रमितको शव,"विराटनगर : सुनसरीको धरानमा नदिएपछि कोरोना भाइरस संक्रमणका कारण मृत्यु भएका एक पुरुषको शव विराटनगर ल्याएर जलाइएको छ। सुनसरीका अन्य ठाउँमा समेत घाट नपाएपछि धरान उपमहानगरपालिका३ का ४६ वर्षीय पुरुषको शवको अन्त्येष्टि विराटनगर ल्याएर गरिएको हो। संक्रमित पुरुषको उपचारका क्रममा सोमबार राति १२ बजेतिर बीपी कोइराला स्वास्थ्य विज्ञान प्रतिष्ठान धरानमा मृत्यु भएको थियो। मृतकका आफन्तले धरानमा नपाइएपछि सुनसरीको चतरा तथा इटहरीमा पनि घाटको खोजी गरेका थिए। तर मृत्युमाथिको पीडामा शवको दाहसंस्कार गर्न नपाउँदा थप तनाव बेहोर्न बाध्य भएका परिवारका सदस्य र आफन्तले धेरैतिर हारगुहार गरे पनि सुनसरीमा घाट पाउन सकेनन्। त्यसपछि मृतकको शव मंगलबार दिउँसो विराटनगर ल्याएर परोपकार घाटमा अन्त्येष्टि गरिएको हो। धरान३ का वडा सदस्य विकास बनेपानीले सुनसरीमा नपाइएपछि विराटनगरको परोपकार घाटमा ल्याएर शवको अन्त्येष्टि गर्नुपर्ने अवस्था आएको जानकारी दिए। महामारीका समयमा धमाधम संक्रमितले ज्यान गुमाइरहेको पीडा एकातिर छ, उनले भने, त्यहाँमाथि संक्रमितको शव जलाउन पनि अवरोध हुन थाल्यो। उनका अनुसार धरानका घाटमा सुरुमै शव नल्याउनु भनेर भनेपछि सुनसरीका अन्य घाटमा सम्पर्क गरिएको थियो। धरानका दुईसहित चतरा र इटहरीको घाटमा पनि अन्त्येष्टि गर्न नदिइएको वडा सदस्य बनेपालीले बताए। सुनसरीका कुनै पनि घाटमा अन्त्येष्टि गर्न दिइएन, उनले भने, त्यसपछि सम्पर्क गरेर ४० किलोमिटर टाढा रहेको विराटनगर ल्याउँदै शवको दाहसंस्कार गरियो। धरानमा शव जलाउन नदिएको यो पहिलो घटना भने होइन। यसअघि शनिबार पनि धरान१६ का ४१ वर्षीय संक्रमित पुरुषको शव जलाउन स्थानीयले अवरोध गरेका थिए। घाटमा अवरोध भएपछि त्यतिबेला जंगलमा लगेर शवको दाहसंस्कार गरिएको थियो। मान्छेमा मानवता नै हराउँदै गयो। मुलुक जटिल परिस्थितिमा रहेका बेला मृत्यु भएका संक्रमितको शव जलाउन अवरोध हुनु दुःखद् हो, बनेपालीले भने, संक्रमण फैलन्छ भने हो कि किन हो यस्तो गर्नु राम्रो हैन। अवस्था थप जर्जर बन्ने देखिएका बेला मानिसको मृत शरीरकै अन्त्येष्टि गर्नलाई रोक्न हुँदैन। धरानमा सेउती खोला किनारमा खत्रीधारा र बौद्ध दाहसंस्कारस्थल गरेर दुईवटा घाट छन्। शनिबार खत्रीधारा घाटमा शव जलाउन नदिइएको हो। पछिल्लो पटक भने शव नै नल्याउनु भनेपछि लगिएन। शव व्यवस्थापन गर्ने जिम्मा राज्यले लिनुपर्छ, वडा सदस्य बनेपाली भन्छन्, परिवारलाई जिम्मा लगाएपछि यसरी अवरोध हुँदै गयो भने कहाँ लगेर अन्त्येष्टि गर्नु ? उनले सरकारले संक्रमितको शवको व्यवस्थापन गर्ने निश्चित क्षेत्र छुट्याइदिनुपर्ने माग पनि गरे। खत्रीधारा घाटको झिँगु समाजले रेखदेख गर्दै आएको छ। कोरानका कारण मृत्यु भएकाको शव जलाउन दिँदा पूरै संक्रमण फैलने त्रासका कारण स्थानीय बासिन्दाले अवरोध गरेको समाजका अध्यक्ष सुरेन्द्र स्थापितको भनाइ छ। संक्रमितको शव जलाउन दिँदा समस्या हुन्छ भन्ने सबैको बुझाइ हो, उनले भने, शव जलाउने हुँदा भोलि संक्रमण फैलिएर अवस्था थप भयावह बन्यो भने त्यसको जिम्मा कसले लिन्छ भनेर स्थानीय विरोधमा उत्रिएका हुन् ? शवलाई बस्ती हुँदै घाटसम्म लैजानुपर्ने भएकाले संक्रमण फैलने डर रहेको उनको दाबी छ। स्थापितले शव जलाउन संस्थाले नभइकन स्थानीयले अवरोध गरेको जानकारी दिए। सबैको चाहना घाटमा ल्याएर शव नजलाइदिए हुन्थ्यो भन्ने नै रहेको उनले बताए। यस विषयमा बुझ्नलाई पटकपटक गरिएको फोन सुनसरीका प्रमुख जिल्ला अधिकारी उमेश ढकाल र सहायक प्रमुख जिल्ला अधिकारी महेशकुमार पोखरेलले उठाएनन्।"
महामारीमा औषधि र अक्सिजन सहज आपूर्ति गर्न सर्वोच्चको अन्तरिम आदेश,"काठमाडौं : सर्वोच्च अदालतले कोभिड१९ बाट नागरिकको जीवन रक्षाका लागि तत्काल प्रभावकारी ढंगले काम गर्न सरकारका नाममा अन्तरिम आदेश जारी गरेको छ । न्यायाधीश बमकुमार श्रेष्ठको एकल इजलासले कोरोना भाइरस नियन्त्रणका लागि आवश्यक औषधि र अक्सिजनको आपूर्ति सहज बनाउन तथा थप साधनयुक्त अस्पताललगायत पूर्वाधार तत्काल तयार गर्न मंगलबार आदेश जारी गरेको हो । 'थप साधनयुक्त अस्पतालहरु सञ्चालन गर्ने गराउनेतर्फ आवश्यक पहल गर्नुपर्नेसमेतका समस्याहरूको समयमै आवश्यक सम्बोधन हुनुपर्ने अवस्था देखिएकोले आवश्यक पर्ने औषधि र अक्सिजनको आपूर्ति सहज बनाउनू,' आदेशमा भनिएको छ, 'अस्पतालमा बिरामीको चापलाई ख्याल गरी जनशक्तिको आपूर्ति तत्काल गर्नू ।' नागरिकको जीवनसँग प्रत्यक्ष चासो राख्ने सरोकार पक्षको प्रतिनिधित्वसमेत हुने गरी एउटा कार्यसमितिको निर्माण गरी समस्या समाधान प्रभावकारी ढंगले गर्न गराउन स्वास्थ्य तथा स्वास्थ्य मन्त्रालयलाई आदेश दिइएको छ । कोरोना संक्रमणको महामारीबाट बचाउन परमादेशको माग गर्दै अधिवक्ता शैलेन्द्रप्रसाद अम्बेडकरले सर्वोच्च अदालतमा रिट निवेदन दायर गरेका थिए ।"
प्रदेश १ मा कोरोना कहर : २८ दिनमा १०६ जनाको मृत्यु,"विराटनगर : दोस्रो चरणको कोरोना संक्रमणले प्रदेश १मा २८ दिनमा एक सय ६ जनाको मृत्यु भएको छ । नयाँ वर्ष वैशाख १ गते देखि २८ वैशाखसम्म प्रदेश १मा कोरोना संक्रमणले एक सय ६ जनाको मृत्यु भएको हो । सामाजिक विकास मन्त्रालयका अनुसार वैशाख महिनाको अन्तिम साता मृत्युदर अत्याधिक बढेको छ । यो साता दैनिक आठजनाका दरले संक्रमितको मृत्यु भइरहेको छ । वैशाख २२ गते एकैदिन १३ जनाको मृत्यु भएको मन्त्रालयले जनाएको छ । त्यस्तै सोमबार (वैशाख २७) मात्रै ११ जना संक्रमितको विभिन्न अस्पतालमा उपचारका क्रममा मृत्यु भएको मन्त्रालयको तथ्यांकमा उल्लेख छ । संक्रमणको दोस्रो लहरपछि सोमबारसम्म ९७ जनाको मृत्यु थियो । सोमबार बेलुकादेखि मंगलबार बिहानमात्रै प्रदेश १ का विभिन्न अस्पतालमा थप ९ जनाले ज्यान गुमाइसकेका छन् । प्रदेश १ मा हालसम्म कोरोनाबाट मृत्यु हुनेको संख्या भने ५ सय ७७ रहेको छ । जसमध्ये प्रदेश १ मै स्थायी ठेगाना भएका मृतकको संख्या ५ सय २९ पुगेको हो । मन्त्रालयका अनुसार कोरोनाको दोस्रो लहर सुरु भएपछि पहिलो मृत्यु बैशाख ३ गते भएको थियो । त्यसपछि वैशाख ८ गते १, ९ गते २, ११ मा ४ र १२ गते १ जनाको मृत्यू भयो । त्यसैगरी वैशाख १३ मा २, १४ मा २, १५ मा २, १६ मा ४, १७ मा २ जनाको मृत्यु भयो । वैशाख १८ मा ३, १९ मा ५ र २० मा सबैभन्दा बढी ६ जनाको मृत्यु भएको थियो । वैशाख २१ यता दैनिक मृत्युदर ८ जना रहेको छ । मन्त्रालयको तथ्यांक अनुसार २१ मा ८, २२ मा १३, २३ मा १०, २४ मा ६, २५ मा ४, २६ मा १० र २७ गते ११ को मृत्यु भएको हो ।"
"'हामी जटिल अवस्थामा छौँ, केही कुरा सरकारले चाहेर पनि गर्न सक्दैन'","काठमाडौं : स्वास्थ्य तथा जनसंख्या मन्त्री हृदयश त्रिपाठीले कोरोना भाइरस (कोभिड१९) महामारीको जटिल अवस्थामा पुगेको बताएका छन्। मंगलबार मन्त्रालयमा आयोजित पत्रकार सम्मेलनमा बोल्दै मन्त्री त्रिपाठीले यस्तो बताएका हुन्। विगत एक वर्षदेखि कोभिडको सामना गरेका छौँ, स्वास्थ्यमन्त्री त्रिपाठीले भने, तर, आज हामी विश्व समुदायसँगै जटिल अवस्थामा पुगेका छौँ।कोरोनाको नयाँ स्वरुपका कारण अक्सिजनको माग बढेको र त्यो आधारमा पूर्ति हुन नसक्दा बिरामीले पीडा भोग्नु परेको उनको भनाइ छ। कोरोनाको स्वरुपका कारण अक्सिजनको माग बढेकाले अक्सिजन उत्पादन क्षमता र मागको बीचमा अन्तराल आएको छ, उनले भने, जसले गर्दा बिरामीले अत्यधिक पीडा भोग्नु परेको छ। यसप्रति सरकार दुःखी भएको छ। भारतमा जस्तै नेपालमा पनि महामारी उकाले लागेको भन्दै उनले केही कुरा सरकारले चाहेर पनि गर्न सक्ने अवस्था नभएको बताए। भारतमा जस्तै नेपालमा महामारी त्रमश उकालो लाग्दै गएको छ। कतिपय विषयमा चाहेर पनि सरकारले केही गर्न सक्ने अवस्था छैन। तर, सरकारले प्रयास गरिरहेको छ, उनले भने। मन्त्री त्रिपाठीले खोप खरिदममा अनियमितता नभएको दाबी गर्दै सोमबार संसदमा नेताहरुले झुटो बोलेको आरोप लगाए । सोमबार संसदमा बोल्दै माओवादी केन्द्रका अध्यक्ष पुष्पकमल दाहाल प्रचण्ड, जसपा नेता उपेन्द्र यादवलगायतले खोप खरिदमा अनियमितता भएकोप्रति आपत्ति जनाएका थिए । त्रिपाठीले डेटा हेरेर बोल्न र त्यो डेटा दिन आफू तयार रहेको बताउँदै झुटो नबोल्न भनेका हुन् । बोल्न त बोल्नु तर बुझेर बोल्नुहोस्, उनले भने, डेटा छैन भने हामी दिन्छौँ , अनर्गल र झुटा आत्मरतिका लागि नबोल्नुहोस् । उहाँले सरकारले अहिलेसम्म २० लाख डोजमात्रै प्रतिडोज ४ डलरमा खरिद गरेको बताउँदै त्यसभन्दा कम कसैलै ल्याउन सक्छ भने सरकारले एक करोड डोज खरिद गर्ने जानकारी दिनुभयो ।"
वीरगन्जमा कोरोनाबाट थप ५ जनाको मृत्यु,"वीरगन्ज : कोरोना संक्रमणको हटस्पट बनेको वीरगन्जमा कोरोना भाइरस संक्रमणले मृत्यु हुनेको संख्या दिनहुँ बढ्दै गएको छ । वीरगन्जमा मङगलबार मात्रै कोरोना संक्रमणले ५ जनाको मृत्यु भएको छ । यसअघि सोमबार पनि वीरगन्जमा १० जना संक्रमितको मृत्यु भएको थियो । मङगलबार ५ जनाको मृत्यु भएसँगै वीरगन्जमा दोस्रो लहरको कोरोना संक्रमण सुरु भएयता कोरोना संक्रमणले मर्नेको संख्या ८८ पुगेको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए । श्रीवास्तवका अनुसार , मृतक ८८ मध्ये पर्सा जिल्ला घर भएका ५६ जना हुन् । बाँकी ३२ जना भने अन्य जिल्ला तथा भारत घर भइ वीरगन्जमा बस्दै आएकाहरु रहेको श्रीवास्तवले जानकारी दिए । वीरगन्जमा मङगलबार नारायणी अस्पतालमा ३ र नेशनल मेडिकल कलेजको कोभिड अस्थायी अस्पतालमा २ जना गरी ५ जना संक्रमितको मृत्यु भएको हो । नारायणी अस्पतालमा उपचाररत पर्साको जगरनाथपुर गापा १ का ३५ वर्षीय पुरुषको मङगलबा बिहान पौने ६ बजे मृत्यु भएको छ । वैशाख २१ गते नारायणी अस्पतालमा भर्ना गरिएको उनको त्यही दिन एन्टिजेन परीक्षण गर्दा उनीमा कोरोना संक्रमण पुष्टि भएको थियो । नारायणी अस्पतालमै बाराको बुनियादका ५५ वर्षीय पुरुषको पनि मङगलबार बिहान ३ बजे मृत्यु भएको छ । वैशाख २६ गते नारायणी अस्पतालमा भर्ना भएका ती पुरुषको त्यहि दिन एन्टिजेन विधिबाट परीक्षण गर्दा उनको कोरोना रिपोर्ट पोजिटिभ आएको थियो । नारायणी अस्पतालमै उपचाररत वीरगन्ज महानगरपालिका वडा नम्बर ९ का ५५ बर्षीय पुरुषको पनि मङगलबार बिहान २ बजेर १० मिनेटमा मृत्यु भएको छ । वैशाख २१ गते नारायणी अस्पतालमा भर्ना गरिएको उनको त्यही दिन परीक्षण गर्दा कोरोना रिर्पोट पोजिटिभ आएको थियो । वीरगन्जको नेशनल मेडिकल कलेजको कोभिड अस्थायी अस्पतालमा उपचाररत वीरगन्ज महानगरपालिका वडा नम्बर १५ की ५७ वर्षीया महिलाको पनि मङगलबार बिहान १ बजेर १० मिनेटमा मृत्यु भएको छ । वैशाख २३ गते अस्पतालमा भर्ना भएकी ती महिलाको त्यहि दिन पिसिआर परिक्षण गर्दा उनीमा कोरोना संक्रमण पुष्टि भएको थियो । नेशनल मेडिकल कलेजको कोभिड अस्थायी अस्पतालमै उपचाररत वीरगन्ज महानगरपालिका वडा नम्बर ६ का ७६ वर्षीय पुरुषको पनि मङगलबार बिहान १ बजेर २० मिनेटमा मृत्यु भएको छ । वैशाख २३ गते नै मेडिकल कलेजको कोराना अस्थायी अस्पतालमा भर्ना भएका ती पुरक्षमा त्यहि दिन पीसीआर परीक्षण गर्दा कोरोना संक्रमण पुष्टि भएको थियो । अस्पतालमा ४०४ संक्रमित उपचाररत, सक्रिय संक्रमित १७९६ वीरगन्जका विभिन्न अस्पतालमा गरि ४०४ जना संक्रमति उपचाररत रहेको जिल्ला प्रशासन कार्यालय पर्साका कोभिड फोकल पर्सन विनय श्रीवास्तवले जानकारी दिए । उनका अनुसार, नारायणी अस्पतालमा १३४ जना , नारायणी बयोधा हस्प्टिलमा २४ जना, मेडिकल कलेजको कोरोना अस्पतालमा ९८, वीरगन्ज हेल्थ केयर हस्पिटलमा २५, गण्डक हस्पिटलमा १० , तराइ हस्पिटलमा २८, भवानी अस्पतालमा २८, वीरगन्ज महानगरपालिकाको कोभिड अस्थायी अस्पतालमा २० जना , प्रभु अस्पतालमा १८ जना, एडभान्स अस्पतालमा १८ जना र कृष्ण अस्पतालमा १ जना संक्रमित उपचाररत छन् । अस्पतालमा उपचाररत ४०४ जना संक्रमति मध्ये एचडियुमा २३१, आइसीयुमा १३८ र भेन्टिलेटरमा ३५ जना रहेको श्रीवास्तवले जानकारी दिए ।"
दैलेखमा कोरोनाबाट वृद्धाको मृत्यु,दैलेख : दैलेखमा कोरोना भाइरस (कोभिड१९) संक्रमित बिरामीको मृत्यु भएको छ । मंगलबार बिहान ८० वर्षीया महिलाको मृत्यु भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले बताए । नारायण नगरपालिका९ की ती महिलाको उपचारको क्रममा दैलेख अस्पतालमै मृत्यु भएको उनले बताए । स्वास्थ्यमा समस्या आएपछि दैलेख अस्पतालमा भर्ना भएकी ती महिलाको एन्टिजेन परीक्षण गर्दा कोरोना संक्रमण पुष्टि भएको थियो । यो सँगै जिल्लामा कोरोना संक्रमणका कारण ज्यान गुमाउनेको संख्या १४ पुगेको छ । जिल्लामा कोरोना संक्रमण पुष्टि हुनेको संख्या दुई हजार ७० पुगेको छ । दैलेखमा पहिलो पटक २०७७ जेठ ५ गते आठबीस नगरपालिका१ सात्तलाका ३५ वर्षीय युवकलाई कोरोना भाइरस संक्रमणको पुष्टि भयो । त्यसयता झण्डै एघार महिनामा जिल्लामा दुई हजार ७० जनामा कोरोना संक्रमण पुष्टि भएको छ । मंगलवार थप ५५ जनामा कोरोना भाइरस (कोभिड१९) संक्रमण पुष्टि भएको छ । योसँगै जिल्लामा कोरोना संक्रमण पुष्टि हुनेको संख्या दुई हजार ७० पुगेको हो । हालसम्म एक हजार छ सय १६ जना कोरोनाका बिरामी निको भइसकेका छन् । हाल दैलेख अस्पतालको आइसोलेसनमा ३७ जना कोरोनाका बिरामी उपचाररत छन् भने चार सय ३ जना कोरोनाका बिरामी घरमै छन् ।
दाङमा कोरोनाबाट एकैदिन आठजनाको मृत्यु,"दाङ : कोरोना संक्रमणबाट एकै दिन आठजनाको मृत्यु भएको छ । बेल्झुन्डी कोरोना विशेष अस्पतालमा उपचाररत आठजनाको मृत्यु भएको अस्पतालका व्यवस्थापक दोर्ण ओलीले जानकरी दिए । तुलसीपुर उपमहानगरपालिका वडा न १९ , ६ , १७,१२,४ का क्रमश : ५२ वर्षीय पुरुष र ७६ वर्षीय पुरुष, ५० वर्षीया महिला ,२७ वर्षीय पुरुष, ७० वर्षीया महिला गरी २ जना महिला र ३ पुरुष गरी ५ जना र घोराहि उपमहानगरपालिका वडा न १३का ४४ वर्षीय पुरुष , गढवा गाउँपालिका ४ का २५ वर्षीय पुरुष र दगीशरण गाउँपालिका ०३ का ३१ वर्षीय पुरुषको मृत्यु भएको हो । अहिले अस्पतालमा अक्सिजनको अभाव देखिएको छ । अक्सिजन अभावले मृत्यु दर बढेको अस्पतालले जनाएको छ । यो संख्या अहिलेसम्मकै बढी हो।"
गठबन्धन सरकारको कसरत : बूढानीलकण्ठमा प्रचण्ड र देउवाको छलफल,"काठमाडौं : गठबन्धन सरकार गठनका लागि राजनीतिक दल छलफलमा जुटेका छन्। सोमबार प्रधानमन्त्री केपी ओलीले संसद्मा विश्वासको मत नपाएपछि राष्ट्रपति विद्यादेवी भण्डारीले नयाँ सरकार गठनका लागि आह्वान गरेकी छन्। तीन दिनभित्र सरकार गठनका लागि राष्ट्रपतिबाट आह्वान भएपछि नेताहरु छलफलमा जुटेका हुन्। राष्ट्रपति भण्डारीबाट बिहीबारसम्ममा सरकार गठनका लागि आह्वान भएको हो। प्रमुख प्रतिपक्षी दल नेपाली कांग्रेस, नेकपा (माओवादी) केन्द्रले विपक्षी गठबन्धनबाट सरकार गठनको पहल थालेका हुन्। सोमबार नै राष्ट्रपतिलाई सरकार गठनको आह्वान गर्न अनुरोध गरेका कांग्रेस, माओवादी र जनता समाजवादी पार्टी (जसपा) उपेन्द्र यादव समूहले विपक्षी गठबन्धनको सरकार गठनका लागि पहल थालेका हुन्। मंगलबार दिउँसो बूढानीलकण्डमा कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच छलफल भएको छ। गठबन्धनका लागि देउवासँग छलफल गर्न प्रचण्ड बूढानीलकण्ठ पुगेका हुन्। राष्ट्रपति भण्डारीद्वारा सरकार गठनका लागि आह्वान सहज छैन संयुक्त सरकार जसपामा कलह चर्कियो, उपेन्द्रको सक्रियताविरुद्ध महन्थको वक्तव्य नयाँ सरकार गठनबारे छलफल गर्न देउवाले बोलाए पदाधिकारी बैठक महन्थको विज्ञप्ति आएपछि बाबुरामले भने, जसपाले एकताबद्ध भएर राष्ट्रिय भूमिका निभाउनैपर्छ प्रचण्ड निकट स्रोतका अनुसार देउवा र प्रचण्डबीच करिब एक घण्टा कुराकानी भएको छ। छलफलमा जसपा नेतासमेत सहभागी हुने बताइएको भए पनि आन्तरिक विवादका कारण जसपा नेता बूढानीलकण्ठ गएनन्। जसपामा अध्यक्ष महन्थ ठाकुरले विपक्षी गठबन्धनमा सहमति नजनाए पनि केन्द्रीय अध्यक्ष उपेन्द्र यादव र संघीय परिषद् अध्यक्ष बाबुराम भट्टाई नयाँ सरकार गठनको पक्षमा छन्। जसपामा दुई धार बनेपछि विपक्षी गठबन्धनको छलफलमा नेताहरु सहभागी हुन नसकेको स्रोतको दाबी छ। प्रचण्ड र देउवाले बूढानीलकण्डमा छलफल गर्दा विपक्षी गठबन्धमा सहभागी हुने वा तटस्थ बस्ने भन्ने विषयमा नेकपा (एमाले) माधवकुमार नेपाल समूहले छलफललाई जारी रोखेको छ। मंगलबार एमाले नेपाल समूहका नेताहरुले भर्चुअल बैठक गरेका हुन्। छलफल प्रधानमन्त्री ओलीको बहिर्गमन र नयाँ सरकार गठनको विषयमा केन्द्रित रहेको छ।"
उपत्यकामा बिहान १० बजेसम्म पसल खुल्ने,"काठमाडौं : बुधबारदेखि काठमाडौं उपत्यकामा अत्यावश्यक उपभोग्य वस्तुका पसल बिहान १० बजेसम्म खोल्न पाइने भएको छ। मंगलबार काठमाडौं, भक्तपुर र ललितपुर जिल्लाका प्रमुख जिल्ला अधिकारी (सीडीओ)को बैठकले अत्यावश्यक उपभोग्य वस्तुका पसल १० बजेसम्म खोल्न पाउने निर्णय गरेको भक्तपुरका सीडीओ प्रेमप्रसाद भट्टराईले जानकारी दिए। अत्यावश्यक खाद्य वस्तुका पसल बिहान १० बजेसम्म खोल्न पाउने गरी निर्णय भएको छ, भट्टराईले भने, पसलमा भौतिक दूरी कायम गरेर मात्र किनमेल गर्न अनुरोध छ। काठमाडौं उपत्यकामा जेठ १३ गतेसम्म निषेधाज्ञा लम्बियो यसअघि उपत्यकाका तीन सीडीओको बैठकले बिहान ९ बजेसम्म मात्र पसल खोल्न पाइने गरी निषेधाज्ञा गरेको थियो। निषेधाज्ञा जेठ १३ गतेसम्म थप गर्ने निर्णय गरेको बैठकले विवाहमा १० जनामात्र सहभागी हुन पाउने व्यवस्थासमेत गरेको छ। अब पार्टी प्यालेसमा विवाह गर्न नपाइने भएको छ । अब पार्टी प्यालेसमा विवाह गर्न पाइने छैन, उनले भने, यसअघि १५ जना उपस्थित हुन पाइने व्यवस्था गरिएको थियो भने अब घटाएर १० जना सीमित गरिएको छ।"
गाजा क्षेत्रमा इजरायलको हवाइ आक्रमण: २० जना मारिए,जेरुसेलम: प्यालेस्टाइनको स्वायत्त क्षेत्र गाजामा इजरायलले हवाइ आक्रमण गर्दा ९ बालबालिका सहित २० जना मारिएका छन् । अरु केही घाइते भएको बुझिएको छ । प्यालेस्टाइनी लडाकुहरुले रकेट आक्रमण गरेपछि जवाफी हमलाको रुपमा इजरायलले हवाइ आक्रमण गरेको जनाएको छ । इजरायली पक्षका अनुसार २०१४ को युद्धपछि पहिलो पटक जेरुसेलम क्षेत्रमा यसरी हवाइ आक्रमण गरिएको हो । यस आक्रमणलाई इजरायली प्रधानमन्त्री बेन्जामिन नेतान्याहुले पनि आफूहरुले जवाफी हमला गरेको बताएका छन् । स्थानीय मिडियाका अनुसार सोमबार रातभर इजरायलले आक्रमण गरेको थियो । प्यालेस्टाइनी पक्षबाट पनि एक सय भन्दा धेरै रकेट हमला गरेका थिए । यस क्रममा दर्जनौँ मानिस घाइते समेत भएका छन् । जेरुसेलमको धार्मिक क्षेत्र अल अक्सा मस्जिदमा सोमबार बिहानै इजरायली प्रहरी र प्यालेस्टाइनी प्रदर्शनकारीहरुबीच भीडन्त हुँदा ३ सय भन्दा धेरै प्रदर्शनकारी घाइते भएका थिए ।
कोरोना संक्रमितलाई थप उपचारका लागि हेलिकोप्टरबाट काठमाडौं लगियो,"रोल्पा : रोल्पाका कोरोना संक्रमित एकपुरुषलाई थप उपचारका लागि सिम्रिक एयरको हेलिकोप्टरबाट मंगलबार काठमाडौं लगिएको छ । रोल्पा अस्पताल रेउघामा सोमबार भर्ना भएका संक्रमितको रगत र अक्सिजनको मात्रा घटेकाले थप उपचारका लागि काठमाडौंको पाटन अस्पताल लगिएको हो । परिवर्तन गाउँपालिका४ इरिबाङका हाल सदरमुकाम लिबाङ बस्दै आएका ३५ वर्षीया पुरुषलाई एक हप्ताअघि संक्रमण देखिएको थियो । होमआइसोलेसनमा बस्दै आएका उनलाई अधिक ज्वरो आएपछि रेउघा अस्पताल भर्ना गरिएको थियो । 'अस्पताल आएपछि संक्रमितलाई अक्सिजन दिइरहेका थियौं । रगत र अक्सिजन को मात्रा कम भएकाले थप उपचारका लागि रेफर गरिएको हो ,' अस्पतालका मेडिकल अधिकृत डाक्टर आधार वलीले भने, आइसीयूमै राखेर उपचार गर्न आवश्यक देखियो त्यसैले रिफर गरिएको हो।' सिम्रिक हेलिकोप्टरले दिउँसो १२ बजे संक्रमित लिएर काठमाडौं फर्किएको हो । अस्पताल परिरसरमै हेलिकोप्टर ल्याण्ड गरी अक्सिजनसहित थप उपचारका लागि पठाइएको अस्पतालका सूचना अधिकारी एवं सिनियर अहेव कुलबहादुर डाँगीले जानकारी दिए । जलजला क्याम्पसमा अध्यापन समेत गर्दै आएका पुरुषका पत्नी र छोरा समेत संक्रमित छन् । उनीहरु होमआइसोलेसनमै छन् । सँगै रहेका बहिनी र छोरीको स्वाब परीक्षण रिपोर्ट आएको छैन् । संक्रमित भएपछि आफूसँग कन्ट्याक्टमा रहेकालाई सजग हुन अनुरोध समेत गरेका थिए । अस्पतालका सूचना अधिकारी डाँगीका अनुसार अस्पतालमा कोभिडको दोस्रो लहरका संक्रमित उपचारका लागि ११ वेडको व्यवस्था गरिएको छ । हाल ८ जना संक्रमितलाई अक्सिजन दिएर उपचार भइरहेको छ । '११ जनासम्मलाई अक्सिजनसहित उपचार गर्न सकिन्छ । त्यो भन्दा बढी संख्यामा बिरामी आएमा उपचार कठिन हुनेछ, 'सूचना अधिकारी डाँगी भन्छन् । सदरमुकाम लिबाङमा रहेको नगर आइसोलेसनमा १३ जना संक्रमित छन् । जिल्ला कोभिड१९ संकट व्यवस्थापन केन्द्रका अनुसार जिल्लामा संक्रमितको संख्या १ सय ९० पुगेको छ । संक्रमित अधिकांश होमआइसोलेसनमा छन् । संक्रमण समुदायस्तरसम्मै फैलिएकाले वैशाख २२ गतेदेखि पन्ध्र दिनका लागि निषेधाज्ञा जारी छ । समुदायमा ज्वरो आउने, टाउको दुख्ने र हाछ्यु आउनेजस्ता लक्षण देखिएका बिरामी धेरै छन् । भिटिएम र एन्टिजेन्ट टेष्ट किट अभावले संक्रमितको जाँच हुन सकिरहेको छैन् । कतिपयको स्वाब जाँचका लागि जिल्ला बाहिरका कोभिड अस्पताल पठाए पनि समयमा रिपोर्ट आउन सकेको छैन । गाउँ र बजार क्षेत्रमा जाँच गर्ने हो भने सोचेभन्दा धेरै संक्रमित देखिने स्वास्थ्यकर्मीको अनुमान छ ।"
आजदेखि कालिमाटी तरकारी बजार बन्द,"काठमाडौं : कालिमाटी फलफूल तथा तरकारी बजार बन्द हुने भएको छ। मंगलबार समितिले निकालेको सूचना अनुसार जिल्ला प्रशासन कार्यालय काठमाडौंले तोकेको निषेधाज्ञा अवधिभरि बजार बन्द गरिने भएको छ। कोभिड१९ को जोखिम न्यूनिकरणका लागि कालिमाटी बजार विकास समितिले खुद्रा तथा कृषक बजार बन्द गर्ने निर्णय गरेको हो। समितिका अनुसार थोक बजारमा प्याकेजिङ गरेर बिक्री वितरण गर्न पाइने छ। थोक पसलमा अधिकतम दुईजना बसी सामाजिक दूरी कायम गरेर बिक्री वितरण गर्न सकिनेछ। बजार परिसरभित्र मोटरसाइकल, साइकल तथा ठेलागाडा लैजान पाइने छैन। ठूला कृषकले स्वास्थ्य सुरक्षा मापदण्ड अपनाएर अक्सन यार्ड वा होल्डिङ यार्डमा कारोबार गर्न सक्ने समितिले जनाएको छ।"
देउवा निवासमा कांग्रेस पदाधिकारी बैठक,काठमाडौं : प्रमुख प्रतिपक्षी नेपाली कांग्रेस पदाधिकारी बैठक बूढानीलकण्डमा जारी छ। राष्ट्रपतिबाट सोमबार सरकार गठनका लागि आह्वान भएपछि पार्टी सभापति शेरबहादुर देउवा निवासमा बैठक बसेको हो। बैठकमा कांग्रेस पदाधिकारी तथा पूर्वपदाधिकारी सहमागी छन्। बैठकमा नयाँ सरकार गठनको विषयमा छलफल हुँदैछ। पदाधिकारी बैठकअघि सभापति देउवाले नेकपा (माओवादी केन्द्र)का अध्यक्ष पुष्पकमल दाहाल प्रचण्ड विपक्षी गठबन्धनको सरकार गठनको विषयमा छलफल गरेका थिए। प्रचण्डसँगको छलफल सकिए लगत्तै देउवा निवासमा पदाधिकारी बैठक सुरु भएको हो।
हिमाली जिल्ला मुस्ताङ पनि बन्दैछ कोरोना हट स्पट,"जोमसोम: दुर्गम हिमाली जिल्ला मुस्ताङमा पनि पछिल्लो समय कोरानाभाइरसको संक्रमण तिब्र रुपमा फैलिन थालेको छ । जिल्लामा भित्रिएका पर्यटक तथा स्थानीय चाडपर्वमा मनाइने मानव जमघटका कारण मुस्ताङमा समुदाय स्तरमा कोरोना माहामारी फैलिएको बताइएको छ । जिल्ला स्वास्थ्य कार्यालय तथा जिल्ला अस्पताल जोमसोमले दिएको पछिल्लो विवरण अनुसार मुस्ताङमा कोरोना लक्षण देखिएका बिरामीको स्वास्थ्य परीक्षण गर्दा अधिकांशमा कोरोना पोजिटिभ देखिएको हो । मुस्ताङमा सोमबारसम्म ७७ जना व्यक्तिमा कोरोना पोजिटिभ देखिएको छ । यो संख्या अहिलेसम्मकै उच्च रहेको स्वास्थ्य कार्यालय मुस्ताङले जनाएको छ । कार्यालयका अनुसार मुस्ताङबाट आइतबार संकलन गरी पोखरा पठाइएको ४८ नमूना स्वाबमध्ये २७ जना व्यक्तिमा कोरोना पोजिटिभ देखिएको हो । संकलित स्वाब प्रादेशिक जनस्वास्थ्य प्रयोगशालामा परीक्षण गरिएको थियो । जसमध्ये मुस्ताङको वारागुङ मुक्तिक्षेत्रमा संकलन भएको १७ नमूना स्वाबमध्ये १० जना, घरपझोङमा संकलन भएको १६ नमूना स्वाब मध्ये ७ जना र थासाङ गाउँपालिकामा संकलन भएको १६ स्वाबमध्ये ११ जना व्यक्तिको रिपोर्ट पोजिटिभ आएको जिल्ला स्वास्थ्य कार्यालय मुस्ताङले जनाएको छ । मुस्ताङमा संकलन गरी पठाइएको स्वाब संख्याको यो ६५ प्रतिशत व्यक्तिमा कोरोना पुष्टि भएको उनले बताए । जिल्ला अस्पताल जोमसोमको नियमित कोरोना एन्टिजेन परीक्षणमा सोमबारसम्म ४३ जना व्यक्तिमा कोरोना पुष्टि भएको अस्पतालका कोभिड फोकल पर्सन केविन पौडेलले जानकारी दिए । उनका अनुसार मुस्ताङको घरपझोङमा ३७ जना र वारागुङ मुक्तिक्षेत्रमा ६ जना व्यक्तिमा कोरोना संक्रमण पुष्टि भएको हो । यस्तै थासाङ गाउँपालिकामा गरिएको एन्टिजेन परीक्षणमा ६ जना व्यक्तिमा कोरोना पुष्टि भएको स्वास्थ्य संयोजक सीताराम कार्कीले जानकारी दिए । यससँगै मुस्ताङमा गरिएको एन्टिजेन र पोखरामा गरिएको पीसीआर परीक्षण गर्दा मुस्ताङको वारागुङ मुक्तिक्षेत्रमा १६ जना, घरपझोङमा ४४ जना र थासाङ गाउँपालिकामा १७ जना व्यक्तिमा कोरोना संक्रमण देखा परेको हो । संक्रमण फैलिँदै, छैन सावधानी: कोरोनाको दोश्रो लहरसँगै मुस्ताङमा समुदाय स्तरमा भुसको आगो झै संक्रमण फैलिन थालेको छ । तर, कोरोना संक्रमण फैलिन थाले पनि जिल्ला सीसीएमसी, स्थानीय तह र जनप्रतिनिधिले संक्रमण रोकथामका लागि पर्याप्त पहल गर्न नसक्दा संक्रमणको जोखिम बढ्दोछ । मुस्ताङमा लकडाउन नभएको र संक्रमित व्यक्ति होम आइसोलेसनमा रहेकाले माहामारी फैलिन सम्भावना रहेको वारागुङ मुक्तिक्षेत्र१ का बासिन्दाहरु बताउँछन् । उनीहरुका अनुसार पालिका भित्रका अधिकांश व्यक्तिमा कोरोना लक्षण देखिएको र स्वास्थ्य परीक्षण समेत भएको छैन । मुस्ताङमा होम आइसोलेसनमा बसेका व्यक्तिको स्वास्थ्य परामर्श तथा निगरानी नभएको र स्थानीय तहले खडा गरेको आइसोलेसनमा बिरामी बस्न नमानेकाले समस्या उत्पन्न भएको हो । यस्तै मुस्ताङमा अधिकांश व्यक्तिमा कोरोना लक्षण देखिए पनि उनीहरु खुलेर परीक्षण गर्न नसक्दा झनै जोखिम बढेको बताइएको छ । रोगलाई भित्रभित्रै दबाएर राख्ने र समाजमा खुल्न नसक्ने भएकाले मुस्ताङमा कोरोना हट स्पट बन्न थालेको हो । उपल्लो मुस्ताङमा कोरोना परीक्षण शुन्यः मुस्ताङको ३ स्थानीय तहमा आंशिक कोरोना परीक्षण गरिए पनि यसको पहुँच उपल्लो मुस्ताङको लोमान्थाङ र लोघेकर दामोदरकुण्ड गाउँपालिकामा अझै पुग्न सकेको छैन । कोरोना परीक्षण गर्ने किटको अभाव र जनशक्ति कम हुदा उपल्लो मुस्ताङमा लक्षण भएका बिरामीलाई चेकजाच गर्नमा समस्या परेको हो । उपल्लो मुस्ताङको लोमान्थाङ२ छोसेरका एक युवाले स्थानीय तहमा लक्षण भएका बिरामी बढे पनि हालसम्म कुनै स्वास्थ्य परीक्षण नभएको जानकारी दिए । उनले गाउँमा लक्षण भएका बिरामी खुलेआम समाजमा घुलमिल भइरहेकाले जोखिम बढेको सुनाए । मुस्ताङमा कोरोना संक्रमणका कारण एक जना महिलाको मृत्यु भइसकेको छ । यस्तै मुस्ताङमा कोरोना लक्षण देखिएका जटिल बिरामीहरु महङ्गो शुल्क तिरेर हेली मार्फत् उपचार गर्न बाध्य छन् । मुस्ताङ जिल्ला अस्पतालमा आईसीयू र भेन्टिलेटर उपलब्ध भए पनि जनशक्ति अभावका कारण उपयोग विहीन बनेको छ । यस्तै ५ स्थानीय तह रहेको मुस्ताङमा जिल्ला अस्पतालमा एक एम्बुलेन्स मात्र छ भने रेडक्रसको एम्बुलेन्स जीर्ण छ । जिल्लामा अझै कोरोना तथा अन्य रोगबाट मृत्यु भएकाले शव व्यवस्थापन गर्न एउटा पनि शव वाहन छैन ।"
"लमजुङमा संक्रमित बढे, मंगलबार रातिदेखि निषेधाज्ञा","बेंसीसहर : लमजुङमा कोरोना संक्रमितको संख्या १ सय ५३ पुगेको छ। सोमबार एकैदिन थप ३७ जनामा कोरोना भाइरस (कोभिड १९) संक्रमण पुष्टि भएको थियो। कोरोना संक्रमितको संख्या बढ्दै गएपछि जिल्ला प्रशासन कार्यालयले लमजुङमा बैशाख २८ गते राति १२ बजेदेखि निषेधाज्ञा जारी गरेको छ। कोरोना संक्रमणको जोखिम बढेपछि सोमबार बसेको जिल्ला कोभिड १९ व्यवस्थापन केन्द्र डीसीसीएमसीको बैठकले २८ गतेराति देखि जेठ ३ गते राति सम्म निषेधाज्ञा गर्ने निर्णय गरेको हो। प्रमुख जिल्ला अधिकारी होमप्रसाद लुइँटेलका अनुसार दैनिक कोभिड संक्रमितहरुको संख्या थपिँदै गएपछि संक्रमण थप फैलिन नदिन बैशाख २८ गते मंगलबार रातको १२ बजेबाट जेठ ३ गते गते राति १२ बजेसम्म निषेधाज्ञा गर्ने निर्णय गरिएको छ। यो अवधिभर औषधी उपचार, खाद्य वस्तु खरिद, आफ्नै खेतबारीमा कृषिजन्य कार्य गर्ने जस्ता अत्यावश्यक काममा बाहेक कुनै पनि व्यक्ति घर बाहिर निस्कन नपाउने प्रशासनले जनाएको छ । एम्बुलेन्स, विरामी बोकेका गाडी, निर्माण सामग्री ढुवानीका साधन, पशुपंक्षीका दाना बोकेका गाडी, सञ्चारकर्मी, स्वास्थ्यकर्मी तथा सुरक्षा निकायले प्रयोग गर्ने साधन र अनुमति प्राप्त साधन बाहेक कुनै प्रकारका सार्वजनिक वा निजी यात्रु तथा मालवाहक सावरी साधनसमेत सञ्चालन गर्न नपाइने लुइँटेलले बताए। अत्यावश्यक उपभोग्य वस्तु बिक्री गर्ने खाद्यान्न तथा तरकारी पसल, पेट्रोल पम्म, ग्यास डिपो, औषधी पसल बाहेक सम्पूर्ण पसल, उद्योग, व्यवसाय सञ्चालन गर्न समेत रोक लगाइएको छ। खाद्यान्न तथा तरकारी पसल विहान ६ बजेदेखि ९ बजेसम्म मात्र खोल्न पाउने प्रशासनले जनाएको छ। धार्मिक, साँस्कृतिक, सामाजिक क्रियाकलाप विवाह व्रतबन्ध लगायत कुनै प्रकारको जमघट तथा भेला हुने सबै प्रकारका क्रियाकलाप सञ्चालन गर्न नपाइने प्रमुख जिल्ला अधिकारी लुइँटेलले जानकारी दिए। जिल्लाको अवस्था हेरेर निषेधाज्ञाको समय थपघट गर्नुपर्ने भएमा जिल्ला सुरक्षा समितिले आवश्यक निर्णय गर्ने प्रशासनले जनाएको छ। निषेधाज्ञाको उल्लंघन गरेमा प्रचलित काननु बमोजिम कारबाही गरिने प्रशासनले जनाएको छ।"
विराटनगरमा एक हजार क्षमताको होल्डिङ सेन्टर बनाइँदै,"विराटनगर : कोरोना भाइरसको संक्रमण तीव्र रुपमा फैलिइरहेको विराटनगर महानगरपालिकाभित्र एक हजार क्षमताको होल्डिङ सेन्टर बनाइने भएको छ । रानीस्थित मुलुककै जेठो उद्योग विराटनगर जुट मिल्सको खाली तथा अतिक्रमित जग्गामा होल्डिङ सेन्टर बनाउन प्रक्रिया अघि बढाइएको हो । मन्त्रिपरिषद्को निर्णय अनुसार जिल्ला सुरक्षा समिति मोरङको बैठकबाट होल्डिङ सेन्टरका लागि उपयुक्त स्थानको छनोट गरिसकिएको प्रमुख जिल्ला अधिकारी कोषहरि निरौलाले बताए । त्यसका लागि तीन बिघा जग्गा आवश्यक पर्ने भएकाले जुट मिल्सको खाली तथा अतिक्रमित जग्गा सिफारिस गरेर व्यवस्थापन पक्षसँग आवश्यक समन्वय गर्ने काम भइरहेको जानकारी उनले दिए । डिजाइनसहित अनुमति प्राप्त भएपछि होल्डिङ सेन्टर बनाउने काम तत्काल थाल्ने योजना रहेको उनको भनाइ छ । कोरोनाको संक्रमण तीव्र रुपमा फैलिइरहेको छिमेकी मुलुक भारतबाट आउनेहरुलाई होल्ड गरेर राख्नका लागि सेन्टरको आवश्यकता थियो, प्रजिअ निरौलाले भने, आफन्त, परिवारका सदस्य तथा सम्बन्धित स्थानीय तहसँग समन्वय गरेर उनीहरुलाई पछि जिम्मा लगाइने गरी त्यहाँ राखिने छ । भारतबाट आउनेहरुको सुरुमा रानी नाकाको हेल्थ डेक्समा एन्टिजेन परीक्षण गरिने छ । रिपोर्ट पोजिटिभ आएमा उपचारका लागि लगिने र नेगेटिभ आएमा सेन्टरमा राख्दै जिम्मा लिन आउन परिवारका सदस्य तथा सम्बन्धित स्थानीय तहलाई खवर गरिने निरौलाको भनाइ छ । उनका अनुसार विशेष गरेर भारतबाट आएका मोरङभन्दा बाहिरका जिल्लाका बासिन्दाका लागि यसको अति नै आवश्यक थियो । केही दिनदेखि रानी नाका हुँदै भारतबाट दैनिक २० जनाभन्दा बढी नेपाल प्रवेश गरिरहेका छन् । यसअघि दैनिक दुई सयभन्दा बढी आउने गरेका थिए । तयार भइसकेपछि सेन्टरमा खानपिनसहित कम्तीमा १२ दिनसम्म राख्ने व्यवस्था मिलाइने मोरङ प्रहरी प्रमुख एसपी सन्तोष खड्काले जानकारी दिए । भारतबाट आएका तर बाहिरका जिल्ला घर भएकाहरु अलपत्र नपरुन् भनेर होल्डिङ सेन्टर बनाउन लागिएको हो, उनले भने, यसले कोरोनाको भयावह अवस्थामा भारतबाट फर्किएकाहरुलाई ठूलो राहत मिल्ने छ । होल्डिङ सेन्टर बनाउँदा खाली तथा अतिक्रमित जग्गाको उपयोग हुने र संक्रमण फैलने जोखिम पनि कम हुने एसपी खड्काले बताए । प्रदेश १ सरकारको सहयोगमा अहिले विराटनगरमा ७५ जना क्षमताको मात्रै होल्डिङ सेन्टर सञ्चालनमा छ । यसको सुरक्षामा नेपाली सेना खटाइएको छ । यसअघि होल्डिङ सेन्टर नहुँदा भारतबाट आएकाहरु सिधै गाउँघर पुग्ने गरेका थिए । भारतबाट आएकाहरु कै कारण कोरोना संक्रमण तीव्र रुपमा फैलिएको पाइएपछि एक हजार क्षमताको होल्डिङ सेन्टर बनाउन लागिएको हो । सेनाको शव व्यवस्थापन टोली विराटनगरमा यसैबीच संक्रमितको शव व्यवस्थापनमा खटिँदै आएको नेपाली सेनाको विशेष टोलीलाई विराटनगरमै ल्याएर राखिएको छ । शव व्यवस्थापनमा परिचालन गरिँदै आएको आठ जनाको टोलीलाई छुट्टै आइसोलेसनसहित नेपाल रेडक्रस सोसाइटीको भवनमा राखिएको मोरङको थलाहास्थित नेपाली सेनाको भैरव गणका गणपति एवं प्रमुख सेनानी गणेश रावलले जानकारी दिए । उनका अनुसार संक्रमितको शव व्यवस्थापनका लागि मोरङमा सेनाको चारचार जनाको दुईवटा टोली परिचालित छ । यो टोली दुई साताका लागि मात्रै विराटनगर बस्ने छ । त्यसपछि अर्को टोलीले पालो दिएसँगै क्वारेन्टाइनमा बस्न जान्छ । संक्रमितको शव व्यवस्थापन गर्ने टोली प्रत्येक १५१५ दिनमा परिवर्तन गरिने जानकारी रावलले दिए । यसअघि सेनाको बडी व्यवस्थापन टोली गाडीबाट लगभग ४० मिनेटको दूरीमा रहेको मोरङको कटहरी गाउँपालिका४ स्थित थलाहामा राखिएको थियो । विराटनगरका अस्पतालमा उपचारका क्रममा कोरोना संक्रमितको मृत्यु धेरै हुन थालेपछिसेनाले दैनिक १० वटासम्म शवको व्यवस्थापन गरिरहनु परेको छ । होम आइसोलेसनमा पनि विराटनगरमै मृत्यु धेरै छ । संक्रमितको मृत्यु भएको जानकारी पुगेपछि तयार भएर आउन नै समय लाग्ने र बेलैमा शवको व्यवस्थापन गर्न गाह्रो भएर अवस्था जटिल बन्न थालेपछि टोलीलाई विराटनगर ल्याएर राखिएको प्रमुख सेनानी रावलको भनाइ छ । विराटनगरमा होम आइसोलेसन र अस्पतालमा धेरै संक्रमितको मृत्यु भइरहेको छ, उनले भने, शव व्यवस्थापन चाँडै गर्न सकियोस् भनेर टोलीलाई नजिकै ल्याएर राखिएको हो । त्यसले असहज परिस्थितिको अन्त्य र समयको बचत तथा शवको व्यवस्थापन चाँडो हुने उनको भनाइ छ । रेडक्रसको भवनमा सेनाको टोलीमात्रै राखिने र अरु बाहिरका कोहीसँग पनि सम्पर्क नहुने जानकारी रावलले दिए । उनका अनुसार कोरोना नियन्त्रणका लागि नेपाली सेनाले नेपालभारत सीमा क्षेत्रमा विभिन्न जनचेतनामूलक कार्यक्रमहरु पनि गरिरहेको छ ।"
भारतबाट आउने घटे,"विराटनगर : जोगवनी नाका भएर नेपाल आउनेको संख्या घटेको छ । एक साता अघिसम्म दैनिक एकसयको संख्यामा जोगवनी नाकाबाट मानिस नेपाल आउने गरेकोमा एक सातायता आउनेको संख्या घटेर दैनिक १० जनाको हाराहारीमा झरेको हो । सशस्त्र प्रहरी स्रोतका अनुसार भारतमा लकडाउन सुरु भएपछि मानिस आउन कम भएको हो । नेपाल आउनेहरुको सीमा नाकामै स्वास्थ्य जाँच गरेर मात्रै आउन दिने गरिएको छ । एन्टीजेन परीक्षण गर्दा पोजिटिभ देखिएकालाई आइसोलेसनमा पठाउने गरिएको छ । सरकारले स्वास्थ्य जाँच गरेर मात्रै प्रदेश १ का पशुपतिनगर, काँकडभिट्टा र रानी (जोगवनी) नाकाबाट मात्रै मानिसलाई नेपाल आउन दिएको छ । भारतीयलाई भने एकीकृत भन्सार जाँच चौकी भएर जान दिने गरिएको छ भने आउने रानी नाका भएर प्रवेश गर्छन्। संघीय सरकारले भारतमा रहेका नेपालीहरुलाई घर आउन दिन प्रदेश १ का तीन नाकासहित जम्मा १३ वटा नाका मात्र खोलेको छ । त्यसमा धनुषाको भिट्टामोड, रौतहटको गौर, पर्साको रक्सौल, रुपन्देहीको बेलहिया, कपिलवस्तुको कृष्णनगर, बाँकेको जमुनाह, कैलालीको गौरीफन्टा, कन्चनपुरको गड्डाचौकी, बैतडीको झुलाघाट र दार्चुलाको पुलाघाट नाका पर्दछन् ।"
टेकु अस्पतालमा भूइँ र कुर्सीमा राखेर उपचार,"काठमाडौं : कोरोना भाइरस (कोभिड१९) महामारीका कारण देशभर अस्पतालमा बेड अभाव छ। कोरोना संक्रमितको उपचार हुने काठमाडौंको शुक्रराज ट्रपिकल तथा सरुवा रोग अस्पताल, टेकुमा समेत बिरामीको हालत उस्तै छ। सरुवा रोगको उपचारका लागि प्रमुख मानिएको अस्पतालमा पुगेका कतिपय बिरामी अस्पताल भवनको बाहिर भुइँ र कुर्सीमै अक्सिजन लिएर उपचार लिइराखेका छन्। बिरामी कतै भुइँमै बसेका त कतै आगन्तुक बस्ने बेन्चमा अक्सिजनको साहारामा उपचार लिइराखेका दृश्य प्रशस्त देखिन्छन्। तिनै दृश्यलाई मंगलबार दिउँसो अन्नपूर्णकी फोटो पत्रकार सुनिता डंगोलले कैद गरेकी छन्।"
काठमाडौं उपत्यकामा जेठ १३ गतेसम्म निषेधाज्ञा लम्बियो,"काठमाडौं : काठमाडौं उपत्यकामा थप १५ दिन निषेधाज्ञा लागू हुने भएको छ। यसअघि लगाइएको निषेधाज्ञा वैशाख २९ गते सकिने भएकाले उक्त अवधि लम्ब्याइएको हो । मंगलबार काठमाडौं, ललितपुर र भक्तपुरका प्रमुख जिल्ला अधिकारीको संयुक्त बैठकले निषेधाज्ञा १५ दिन थप्ने निर्णय गरेको हो । निषेधाज्ञा अवधिभर अति आवश्यक बाहेकका सबै सेवा बन्द हुने छन्। कोरोना संक्रमण बढ्दै गएपछि काठमाडौं उपत्यकामा पहिलो चरणमा वैशाख १६ गतेदेखि २२ गतेसम्म निषेधाज्ञा लागू भएको थियो । त्यसपछि २२ गतेदेखि वैशाख २९ गतेसम्म दोस्रो पटक म्याद थप गरिएको थियो । दोस्रो पटकको म्याद भोलि सकिदैछ। पछिल्लो समय उपत्यकामा कोरोना संक्रमण तीव्र देखिएको छ। भक्तपुर र ललितपुरभन्दा काठमाडौंमा कोरोना संक्रमित अधिक रहेको स्वास्थ्य तथा जनसंख्या मन्त्रालयले जनाएको छ। अहिले काठमाडौंमा दैनिक ३ हजार बढी संक्रमित थपिएका छन्। देशभर कुल संक्रमितको संख्या चार लाख नाघिसकेको छ।"
स्याङ्जामा एकै दिन ७३ जना कोरोना संक्रमित थपिए,"स्याङजा: स्याङ्जामा मंगलबार थप ७३ जनामा कोरोना संक्रमण पुष्टि भएको छ। चापाकोट नगरपालिका, पुतलीबजार नगरपालिका र अर्जुनचौपारी गाउँपालिकाका ७३ जनामा संक्रमण पुष्टि भएको गण्डकी प्रदेश कोरोना नियन्त्रण तथा रोकथाम निर्देशक डा विनोद विन्दु शर्माले जानकारी दिए। निर्देशक शर्माका अनुसार चापाकोट नगरपालिकाका ४०, पुतलीबजारका २७ र अर्जुनचौपारीका ६ जनामा संक्रमण देखिएका हो। चापाकोट नगरपालिकाको वडा नं २ मा ३ जना, वडा न ४ मा १८ जना, वडा न ६ मा १ जना, वडा न ८ मा २ जना र वडा नं १० मा १६ जनामा कोरोना संक्रमण पुष्टि भएको छ। यसैगरी पुतलीबजार नगरपालिका वडा नं ६ मा मात्रै २७ जनामा संक्रमण देखिएको हो। अर्जुनचौपारी गाउँपालिकाको वडा नं १ मा ३ जना, ३३ जनामा कोरोना संक्रमण पुष्टि भएको हो । संक्रमितमध्ये ४१ जना महिला छन भने बाँकी ३२ जना पुरुष हुन्। संक्रमित हुनेमा ८८ वर्षीया महिलादेखि १२ वर्षीय बालकसम्म छन्। कन्ट्रायक ट्रेसिङबाट संक्रमित पहिचान भएको सम्बन्धित पालिकाले जनाएको छ।"
रिसिइबी साध्न निम्तालुको हत्या,"बेनी : हराएको १२ दिनपछि ओडारमा शव फेला परेका म्याग्दीको मालिका गाउँपालिका५ देविस्थानका धजेन्द्र पुनको हत्या भएको खुलेको छ । २०७८ वैशाख १४ गतेदेखि हराएका २७ वर्षीय धजेन्द्रको वैशाख २५ गते देबिस्थानको मार्चुला सामुदायिक बनको बराहथानस्थित ओडारमा ढुङ्गाले अठ्याएको अवस्थामा शव फेला परेको थियो । जिल्ला प्रहरी कार्यालय म्याग्दीले पोखराबाट पक्राउ परेका धजेन्द्रको हत्या आरोपी पाँच र देविस्थानकै बलात्कार घटनामा संलग्न एकजनालाई मंगलबार बेनीमा सार्वजनिक गरेको छ । देविस्थान घर भई हाल पोखरा बस्ने २१ वर्षीय भेषबहादुर विक र रामबहादुर परियारले अन्य तीनजनाको सहयोगमा धाजेन्द्रको हत्या गरेको स्वीकार गरेको प्रहरी नायव उपरीक्षक श्यामकुमार राइले बताए । वैशाख १४ गते भेषबहादुरका दाजुको विवाहमा निम्तो मान्न गएका धजेन्द्रको हत्यामा संलग्न अन्य तीनजना १८ वर्षभन्दा कम उमेरको देखिएकाले नाव सार्वजनिक नगरिएको प्रनाउ राइले बताए । पाँचजनाले कुटपिट गर्ने क्रममा ज्यान गएपछि भेषबहादुरको घर नजिकैको जंगलको ओडारमा लगेर शव लुकाएका थिए । भेषबहादुर र धजेन्द्रको पुरानो रिसिइवी भएको बुझिएको छ । कुटपिट गर्ने क्रममा धजेन्द्रको मृत्यु भएपछि ओडारमा शव लुकाएर चार जना पोखरा गएका थिए । एक जना गाउँबाटै पक्राउ परेका हुन् । टाउको र कुम देखिएको अवस्थामा शव भेटिएपछि गाउँलेले प्रहरीलाई खबर गरेका थिए । धजेन्द्रसँगै वैशाख १४ गतेबाट सम्पर्कविहीन भएका अभियुक्तले घटनास्थलमा छाडेको मोवाइल सेट, घाँटी अठ्याउन प्रयोग भएको चार्जरको कनेन्टर तार र उनीहरुको पुरानो सम्बन्धलाई आधार मानेर प्रहरीले अनुसन्धान गरेको थियो । मृतक र उनका बुवासँग भेषबहादुरको पुरानो रिसिइबी थियो । मृतकका दाजु तिलक पुनले प्रहरीमा जाहेरी दिएका थिए । देविस्थानमै वैशाख १४ गतेनै ११ वर्षीया बालिका बलात्कार गरी फरार भएका सोही ठाउँका २१ वर्षीय विजय विकलाई पनि हत्याका आरोपीसँगै प्रहरीले सार्वजनिक गरेको छ । ती बालिका पनि हत्या आरोपी भेषबहादुरका दाजुको विवाहमा गएको अवस्थामा विजयले एक सय रुपैयाँ दिएर बलात्कार गरेको पीडितका आफन्तले वैशाख १९ गते प्रहरी कार्यालयमा दर्ता गरेको जाहेरीमा उल्लेख छ । विवाहस्थल नजिकै बालिका बलात्कार गरेका थिए । इलाका प्रहरी कार्यालय दरवाङका प्रहरी निरीक्षक सन्तोष पौडेलको टोलीले हत्या र बलात्कारका आरोपीलाई पोखराबाट पक्राउ गरेको थियो । अपराध संहिता अनुसार १० देखि १४ वर्ष उमेरकी बालिका बलात्कार गर्नेलाई १८ देखि २० वर्षसम्म कैद सजाय हुने व्यवस्था छ । हत्यामा संलग्नलाई जन्मकैदको सजाय हुने कानुनी व्यवस्था छ । उनीहरु छजनालाई सोमबार नै म्याग्दी जिल्ला अदालतमा पेश गरेर थप अनुसन्धानका लागि हिरासतमा राख्न सात दिन थप भएको छ ।"
रामेछापमा कोरोना संक्रमित र शंकास्पद लक्षण देखिएका दाजुभाईको मृत्यु,"काठमाडौं : रामेछापको दोरम्बा गाउँपालिकाका कोरोना भाइरस संक्रमित भाई र शंकास्पद लक्षण देखिएका दाजुको मृत्यु भएको छ। दोरम्बा गाउँपालिका२ का ४७ वर्षीय कोरोना संक्रमित सविनलाल तामाङ र कोरोनाको शंकास्पद लक्षण देखिएका उनका ५८ वर्षीय दाजु गोपीलाल तामाङको सोमबार मृत्यु भएको दोरम्बा गाउँपालिका२ का वडा अध्यक्ष खड्कबहादुर श्रेष्ठले जानकारी दिए। कोरोना संक्रमित सविनको काठमाडौंको महाराजगञ्जस्थित त्रिवि शिक्षण अस्पतालमा सोमबार मृत्यु भएको हो उनले अन्नपर्ण अनलाइनसँग भने, गोपीलालको पनि कोरोना भाइरससँग मिल्दोजुल्दो लक्षण देखिएको थियो, उहाँको घरमै मृत्यु भयो तर स्वाब लिएर परीक्षण नगरिएकाले कोरोनाबाटै मृत्यु भएको भन्ने अवस्था भएन। उनका अनुसार एकै दिन एउटै परिवारका दाजुभाईको मृत्यु भएको हो। मृत्युपश्चात पनि गोपीलालको स्वाब संकलन नगरिएको श्रेष्ठले बताए। गोपीलाललाई पनि केही दिनदेखि रुघाखोकी र ज्वरो आएको थियो। अस्पताल संचालक, व्यवस्थापक र चिनजान भएका सबैलाई आईसियु उपलब्धताको लागि ४ दिनदेखि लागि परेपनि समयमा बेड पाउन नसकेकाले सविनको मृत्यु भएको पारिवारिक स्रोतले जनाएको छ। उनको परिवार र आसपासमा मंगलबार स्वाब संकलनको तयारी भएको श्रेष्ठले जानकारी दिए। दाजुभाईको मृत्यु भएपछि सोमबार वडा कार्यालले शोक विज्ञप्तिसमेत जारी गरेको छ। जिल्लामा पछिल्लो समय दैनिक रुपमा संक्रमित बढिरहेका छन्। रामेछापमा सोमबार थप १२ जनामा कोरोना सङ्क्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार सुनापति गाउँपालिकाका १० जना र जिल्ला अस्पतालमा गरिएको एन्टिजेन्ट परीक्षणमा दुईजना गरी १२ जनामा कोरोना संक्रमण पुष्टि भएको हो। कोरोनाको दोस्रो लहर आएसँगै रामेछापमा कोरोना संक्रमित हुनेको कुल सङ्ख्या १४१ जना पुगेको छ। उनका अनुसार हाल आइसोलेसनमा ९९ जना बसेका छन् भने सोमबार १३ जना डिस्चार्ज भएका छन्।"
टेकु अस्पतालमा कोरोना परीक्षण स्थगित,"काठमाडौं : शुक्रराज ट्रपिकल तथा सरुवा रोग अस्पताल (टेकु अस्पताल) ले कोरोनाको पीसीआर परीक्षण स्थगित गरेको छ । अस्पतालले मंगलबार सूचना सार्वजनिक गर्दै विशेष कारणबस पीसीआर परीक्षण स्थगित गर्नुपरेको जनाएको छ । विशेष कारणबस अर्को व्यवस्था नभएसम्मको लागि यस अस्पतालबाट गरिँदै आएको पीसीआर परीक्षण बन्द गरिएको व्यहोरा जानकारीका लागि अनुरोध छ । यसबाट आम सर्वसाधारणमा परेको असुविधाप्रति क्षमा प्रार्थी छौं, अस्पतालका निर्देशकले जारी गरेको सूचनामा भनिएको छ ।"
नेपाल सुपर लिग : फाइनलका लागि काठमाडौँ र धनगढी भिड्ने,काठमाडौं : नेपाल सुपर लिग (एनएसएल) को फाइनल प्रवेशका लागि आज काठमाडौं रेजर्स र धनगढी एफसी भिड्ने भएका छन्। आजको खेलमा पराजित हुने टोलीले पुनः फाइनलका लागि खेल्न पाउने छ। यसका लागि आज पराजित हुने टोलीले तेस्रो र चौथो स्थानको टोलीबीच हुने खेलको विजेतालाई पराजित गर्नुपर्ने छ। लिगको तेस्रो स्थानमा ललितपुर सिटी एफसी र चौथो स्थानमा बुटवल रहेको छ। ललितपुर र बुटवलबीचको खेलको विजेता टोलीले आज हुने खेलको पराजित टोलीसँग फाइनल प्रवेशका लागि भिड्नुपर्ने छ। दशरथ रङ्गशालामा आजको खेल साँझ साढे ५ बजे शुरु हुने छ। लिग चरणमा ६ खेलमा १३ अङ्क जोड्दै काठमाडौँ पहिलो तथा १० अङ्क जोडेर धनगढी दोस्रो भएको थियो।
कोरोनाबाट बर्दियामा युवाको निधन,"नेपालगन्ज : बर्दियामा कोरोना संक्रमणबाट सबैभन्दा कम उमेरका २१ वर्षका युवाको मृत्यु भएको छ । जिल्ला कोभिड१९ संकट व्यवस्थापन केन्द्र बर्दियाका कोरोना फोकल पर्सन नरेशबाबु श्रेष्ठका अनुसार गुलरिया नगरपालिका ६ का युवाको सोमबार राति ६ बजे नेपालगन्जको भेरी अस्पतालमा कोरोनाबाट मृत्यु भएको हो । १७ वैशाखमा कोरोना रिपोर्ट पोजिटिभ आएका उनलाई २५ वैशाखमा भेरी अस्पतालमा भर्ना गरिएको थियो । बाँकेको अस्पतालमा उपचार गर्न आएका संक्रमितमध्ये सम्भवतः उनी सबैभन्दा कान्छा हुन् । मृतक करण थापा मगर नेपालगन्जको भेरी प्राविधिक शिक्षालयमा सिभिल इन्जिनियरका विद्यार्थी हुन् ।मृतक करणका बुवा रेशम थापा मगरले सार्वजनिक सवारीबाट कपिलवस्तुको चन्द्रौटा गएको बेला आमाछोरालाई कोरोना भएको बताए । उनकी आमाको सदरमुकाम गुलरियाकै आइसोलेसनमा बसेर निको भएको छ । आफू निको भएर भेरी अस्पताल आएकै दिन सोमबार करणको निधन भएको हो। बाबु रेशमका अनुसार छोरा करणलाई सुरुमा ज्वरो आएको थियो । दुई तीन दिन औषधि खाएपछि ज्वरो निको भयो । त्यसपछि लगातार खोकी लाग्यो । अनि कोरोना परीक्षण गराउँदा रिपोर्र्ट पोजेटिभ आएको थियो । सुरुमा होम आइसोलेसनमा बसेका उनी गुलरियास्थित आइसोलेसनमा भर्ना भएका थिए । गएको २४ घण्टामा मात्र भेरी अस्पतालमा ५, आर्मी अस्पतालमा २ जना र नेपालगन्ज मेडिकल कलेज शिक्षण अस्पतालमा १ जन गरी बर्दियामा ८ जना संक्रमितको ज्यान गएको कोरोना फोकल पर्सन श्रेष्ठले जानकारी दिए । मंगलबार बिहानसम्म बर्दियामा कोरोनाबाट मृत्यु हुनेको कूल संख्या ५३ पुगेको छ ।"
"जसपामा कलह चर्कियो, उपेन्द्रको सक्रियताविरुद्ध महन्थको वक्तव्य","काठमाडौं : वैकल्पिक सरकार गठनको तयारीसँगै संसद्को निर्णायक खेलाडी जनता समाजवादी पार्टीभित्र कलह चर्किएको छ। उपेन्द्र यादव र बाबुराम भट्टराई विपक्षी गठबन्धनमा सामेल भएर नयाँ सरकार बनाउने अभियानमा लागेका छन् भने महन्थ ठाकुर र राजेन्द्र महतो यसमा सहमत छैनन्। प्रधानमन्त्री केपी ओलीले विश्वासको मत नपाएपछि वैकल्पिक सरकार बनाउने योजनामा उपेन्द्रको सक्रियता पार्टी निर्णय र लाइन विपरीत भन्दै महन्थले अलग्गै विज्ञप्ती निकालेका छन्। कांग्रेस सभापति शेरबहादुर देउवा र माओवादी केनद्रका अध्यक्ष पुष्पकमल दाहाल प्रचण्डसँग मिलेर उपेन्द्रले सोमबार बेलुका नै वैकल्पिक सरकार गठनको लागि प्रकिया थाल्न राष्ट्रपतिलाई आग्रह गर्दै संयुक्त वक्तव्य निकालेका थिए। सोमबार संसदमा प्रधानमन्त्रीले विश्वासको मत दिने क्रममा जसपा विभाजित भएको थियो। उपेन्द्र पक्षका १५ जनाले विपक्षमा मत हाले भने ठाकुर पक्षका १५ जना तटस्थ बसे र दुईजना अनुपस्थित रहेका छन्। त्रिशंकु संसद्को अंकगणितमा ३४ सिट भएको जसपा निर्णायक खेलाडीको भूमिकामा छ। उसले जसलाई समर्थन गर्यो उसकै सरकार बन्ने अवस्था छ। जनता समाजवादी पार्टी (जसपा) का अध्यक्ष महन्थ ठाकुरले वैकल्पिक सरकार बनाउने आफ्नो पार्टीको प्राथमिकता नभएको बताएका छन्। सोमबार राति एक विज्ञप्ति जारी गर्दै उनले ओली सरकारले जसपाका माग पूरा गरिरहेकाले वैकल्पिक सरकार गठनमा सामेल नहुने धारणा राखेका हुन्। ठाकुरले मधेशको मुद्दाको सवालमा नेपाल सरकार सहमतिअनुसार अगाडि बढिरहेको दाबी गरेका छन्। विज्ञप्तिमा भनिएको छ,विगत र हप्तादेखि मधेशी, आदिवासी जनजाती, थारु, महिला, दलित, मुस्लिम लगायत, सिमान्तकृतको महत्वपूर्ण सवालहरु मुद्दा फिर्ता, बन्दी रिहाई, नागरिकता संविधान संशोधन, लाल आयोगको प्रतिवेदन सार्वजनिक गर्न लगायतको विषयमा जनता समाजवादी पार्टी नेपाल र केपी शर्मा ओली नेतृत्वको सरकार बीचको वार्ता तथा तदनुसारका कार्य प्रगति सकरात्मक ढंगले अगाडि बढिरहेको तथ्य सर्वविदितै छ। अहिलेको अबस्थामा सरकार बनाउने गतिविधिमा संलग्न हुनु मधेशको भावना विरोधी काम भएको समेत उनले बताएका छन्। उनले जसपा सरकार केन्द्रित नभई मुद्दा केन्द्रित रहेकोसमेत बताएका छन्। वर्तमान राजनीतिक परिस्थितिमा जसपा नेपाल सत्ताको प्राप्तिभन्दा एजेन्डा सम्बोधनको विषयमा केन्द्रित रहेको र मुद्दा सम्बोधन नै जसपा नेपालको मूल उद्देश्य भएकाले अहिले वैकल्पिक सरकारमा सहभागि हुनुभनेको मधेश आन्दोलनको मर्म र भावना प्रतिकूल भएको जसपाको ठहर छ। ठाकुरले सरकारमा सहभागी हुँदा झन् अस्थिरता हुने र एजेण्डा सम्बोधनको कार्य अनिश्चितता तर्फ धकेलिने स्पष्ट पारेका छन्। अध्यक्ष ठाकुरले विज्ञप्तिमार्फत भनेका छन्, एक जिम्मेवार राजनीतिक पार्टीको नाताले जसपा नेपाल मधेशी, आदिवासी जनजाती, थारु, दलित, महिला मुस्लिम लगायतका सिमान्तकृत, शोषित, पीडित, उपक्षित समुदायको एजेण्डा सम्बोधन निम्ति निरन्तर प्रयासरत, कार्यरत र संघर्षरत रहनेछ। प्रधानमन्त्री केपी ओली संसद्मा विश्वासको मत पाउन असफल भएपछि विपक्षी तीन दलका अध्यक्षहरूले बहुमतीय सरकार गठनका लागि प्रक्रिया अघि बढाउन राष्ट्रपति विद्यादेवी भण्डारीलाई आह्वान गरेका थिए। संविधानको धारा ७६ को उपधारा २ बमोजिम नयाँ सरकार गठक प्रक्रिया प्रारम्भ गर्न कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवले संयुक्त विज्ञप्ति जारी गरेका थिए। यादवको हस्ताक्षरमा विज्ञप्ति जारी भएलगत्तै राति नै ठाकुरले पनि विज्ञप्ति सार्वजनिक गरेका हुन्। सोमबारै राष्ट्रपति भण्डारीले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई ३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा आफ्नो दावी पेश गर्न आह्वान गरेकी छिन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई असहयोग गरेका छन्। जसपामा विश्वासको मतको पक्षमा बाबुरामउपेन्द्र समूहले मतदान गरेपनि ठाकुर र राजेन्द्र महतो पक्ष तठस्थ बसेका थिए। प्रधानमन्त्रीले विश्वासको मत लिने क्रममा सोमबार संसद्मा बोलेका उक्त दलका दुई नेतामध्ये अध्यक्ष ठाकुरले पटकपटक सरकारको प्रशंसा गरेका थिए। अर्का अध्यक्ष यादवले भने कडा विरोध गरेका थिए। उक्त दलका दुई खेमा ठीक दुई ध्रुवमा छन्। गत वैशाखमा राष्ट्रिय जनता पार्टी (राजपा) र समाजवादी पार्टी मिलेर बनेको जसपाको संसदीय दल संसद् सचिवालयमा समायोजन भएकै छैन। दुइटैका अलगअलग संसदीय दल छन्। हामी कतै लाग्दैनौं, तटस्थ बस्छौं : महन्थ उपेन्द्रको प्रश्न : मधेसलाई उपेक्षा र अपमान गर्नेलाई किन दिने भोट ? राष्ट्रपति भण्डारीद्वारा सरकार गठनका लागि आह्वान सहज छैन संयुक्त सरकार"
मोरङका चार अस्पतालमा नौ संक्रमितको मृत्यु,"विराटनगर : मोरङका चारवटा अस्पतालमा उपचाररत कोरोना भाइरस संक्रमित नौ जनाको मृत्यु भएको छ। उपचारका क्रममा सोमबार रातिदेखि मंगलबार बिहानसम्ममा नौ जनाले मृत्यु भएको हो। मोरङको बूढीगंगा गाउँपालिकास्थित विराट शिक्षण अस्पतालमा एक, विराटनगरको कोसी अस्पताल कोभिड१९ उपचार केन्द्रमा चार, नोबेल शिक्षण अस्पतालमा तीन र विराट नर्सिङ होम एवं विराटनगर अस्पतालमा एक जनाको मृत्यु भएको छ। विराट शिक्षणमा विराटनगर महानगरपालिका६ की ७० वर्षीया वृद्धा महिलाको मंगलबार बिहानका राति १२:३० बजेतिर मृत्यु भएको छ। विराटका कोभिड अस्पताल इन्चार्ज सुनिल देवकाअनुसार पीसीआर परीक्षण गराउँदा कोरोना पुष्टि भएपछि वृद्धालाई उपचारका लागि वैशाख १९ गते भर्ना गरिएको थियो। विराट नर्सिङ होममा उपचाररत धनुषाको विदेह५ का ५५ वर्षीय पुरुषको पनि मंगलबार बिहान ९ बजेतिर मृत्यु भएको छ। कोरोना रिपोर्ट पोजिटिभ आएका उनलाई उपचारका लागि वैशाख २४ गते अस्पताल भर्ना गरिएको थियो। त्यस्तै विराटनगर१६ का ५२ वर्षीय पुरुषको नोबेल शिक्षण अस्पतालमा मृत्यु भएको छ। अस्पतालका प्रबन्धक नारायण दाहालका अनुसार उनको बिहान ४ बजेतिर मृत्यु भएको हो। कोरोना संक्रमण यकिन भएपछि वैशाख २० गते उपचारका लागि अस्पताल भर्ना गरिएको उनको भनाइ छ। धनुषाको जनकपुर४ का ५२ वर्षीय पुरुषको पनि नोबेलमै मृत्यु भएको छ। उनको बिहान ४:३० बजेतिर मृत्यु भएको जानकारी दाहालले दिए। उनकाअनुसार कोरोना पुष्टि भएपछि मृतक पुरुषलाई उपचारका लागि वैशाख २२ गते अस्पताल भर्ना गरिएको थियो। उदयपुरको त्रियुगा नगरपालिका८ का ५५ वर्षीय पुरुषको पनि नोबेलमै मृत्यु भएको छ। कोरोना पुष्टि भएपछि उनलाई उपचारका लागि वैशाख २६ गते अस्पतालको आइसोलेसनमा भर्ना गरिएको थियो। उनको बिहान ६:३० बजेतिर मृत्यु भएको जानकारी दाहालले दिए। त्यस्तै त्रियुगा५ का ५० वर्षीय पुरुषको कोसी अस्पताल कोभिड१९ उपचार केन्द्रमा मृत्यु भएको छ। केन्द्रका सूचना अधिकारी अनुपम राजवंशीका अनुसार कोरोना पुष्टि भएपछि पुरुषलाई उपचारका लागि वैशाख २५ गते अस्पताल भर्ना गरिएको थियो। उनको उपचारकै क्रममा बिहानका राति १:३० बजेतिर मृत्यु भएको राजवंशीले बताए। झापाको दमक नगरपालिका८ की ५६ वर्षीया महिलाको पनि कोसीमै मृत्यु भएको छ। बिहानका राति १२:१५ बजेतिर उनको मृत्यु भएको हो। राजवंशीकाअनुसार महिलालाई उपचारका लागि वैशाख १६ गते अस्पताल भर्ना गरिएको थियो। कोसीमै विराटनगर१० का ६८ वर्षीय वृद्ध पुरुषको पनि मृत्यु भएको छ। पीसीआर रिपोर्ट पोजिटिभ आएपछि उनलाई उपचारका लागि वैशाख १३ गते अस्पताल भर्ना गरिएको सूचना अधिकारी राजवंशीले बताए। उनका अनुसार संक्रमित वृद्धाको मृत्यु सोमबार राति १० बजेतिर भएको हो। त्यस्तै तनहुँका ६० वर्षीय वृद्ध पुरुषको पनि कोसीमै मृत्यु भएको छ। उनको सोमबार राति ८ बजेतिर मृत्यु भएको हो। राजवंशीका अनुसार कोरोना संक्रमण देखिएका पुरुषलाई उपचारका लागि वैशाख २६ गते अस्पताल भर्ना गरिएको थियो। अस्पतालहरुले दिएको जानकारी अनुसार अत्यन्तै गम्भीर अवस्थामा उपचारका लागि भर्ना गरिएका संक्रमितहरुको आईसीयू र भेन्टिलेटरमा मृत्यु भएको हो। कतिपय मृतकहरुमा मुटु र फोक्सो सम्बन्धीको पुरानै समस्या रहेको थियो। कतिपयमा मधुमेह, उच्चरक्तचापको पुरानै समस्या र शरीरमा अक्सिजनको कमी रहेको पाइएको छ।"
गोल्छा समूहद्वारा १ करोड सहयोग,"काठमाडौं : गोल्छा समूहले पाटन स्वास्थ्य विज्ञान प्रतिष्ठानलाई एक करोड रुपैयाँ सहयोग गरेको छ। कोरोना संक्रमणको उपचारलाई अझै प्रभावकारी बनाउनका लागि उक्त रकम प्रदान गरिएको हो। गोल्छा ग्रुपका अध्यक्ष एवं प्रबन्ध निर्देशक शेखर गोल्छाले पाटन स्वास्थ्य विज्ञान प्रतिष्ठानका उपकुलपति राजेशनाथ गोंगललाई सोमबार हस्तान्तरण गरे। अस्पतालले सधैं उत्कृष्ट कार्य गरेकोले दोस्रो लहरले झनै आक्रान्त बनाएको असहज परिस्थितिसँग जुध्न सहज होस् भन्ने हेतुले गोल्छा समूहले उक्त सहयोग प्रदान गरेको जनाएको छ। गोल्छा समूहद्वारा प्रदान गरिएको सहयोग रकमलाई अस्पतालले अक्सिजन व्यवस्थापन गर्न, उपकरणहरूको अभावलाई पूर्ति गर्न, स्वास्थ्यकर्मीहरूद्वारा दिइने सेवा सहज बनाउन र बिरामीलाई आवश्यक पर्ने बेडहरूको संख्या बढाउनेलगायत कोरोनाको संक्रमणसँग जुध्ने आवश्यक पर्ने अन्य कार्यमा खर्च गर्ने जनाएको छ। गोल्छा समूहका अध्यक्ष गोल्छाले सहयोग हस्तान्तरण गर्दै अहिले देश एकदमै विषम परिस्थितिबाट गुज्रिरहेको र कोरोनाको यो दोस्रो लहरले सबैलाई अप्ठ्यारोमा पारेको बताए। भविष्यमा पनि यस सहकार्यलाई निरन्तरता दिने समेत उनले बताए। पाटन स्वास्थ्य विज्ञान प्रतिष्ठानका उपकुलपति राजेशनाथ गोंगलले गोल्छा समूहले विषम परिस्थितिमा आवश्यक उपकरण र सेवा सहज बनाउन गरेको यो सहयोग अत्यन्तै समयसापेक्ष भएको बताए। यो सहयोगले फ्रन्टलाइन स्वास्थ्यकर्मीको मनोबल बढाउने उनको भनाइ छ।"
नियतिको खेल मा जातीय विभेद (भिडियो),"काठमाडौं : समय २१औं शताब्दीमा पुगिसक्यो तर नेपालमा अझै पनि जातपातलाई लिएर विभेद जारी नै छ। कानुनी रूपमा यसलाई गलत मानिएपनि व्यावहारिक रूपमा समाजबाट यो विस्थापित गराउन सकिएको छैन। यस्तैयस्तै कथा विषयवस्तुलाई लिएर निर्माण गरिएको मर्मस्पर्शी गीत नियतिको खेल को म्युजिक भिडियो सार्वजनिक भएको छ।सुमन बस्नेत र मुना कुमालको स्वरले सजिएको गीतमा जशोदा कार्की, ध्रुव कोइराला र विक्रम बुढाथोकीको अभिनय देख्न सकिन्छ भने भिडियोलाई क्रान्ति केसीले निर्देशन गरेका छन्। गीतमा राजेन्द्र रावतको शब्द, कृष्ण बाजुरालीको संगीत, एरेन्ज र मिक्सिङ रहेको छ भने भिडियोको छांयाकन अजय रेग्मी र सम्पादन निर्देशक केसीले गरेका छन्। भिडियोलाई सुनील बीसीको अफिसियल युट्युब च्यानलमार्फत सार्वजनिक गरिएको छ। भिडियो"
अमेरिकामा १२ देखि १५ वर्ष उमेर समूहकालाई फाइजरको खोप लगाउन अनुमति,वासिङटन : अमेरिकाले १२ देखि १५ वर्ष उमेर समूहका बालबालिकालाई कोरोनाविरुद्धको खोप लगाउन अनुमति दिएको छ । अमेरिकाले फाइजर र बायोएनटेकद्वारा विकसित कोरोना खोप लगाउन अनुमति दिएको हो । अमेरिकाको खाद्य तथा औषधी प्रशासन (एफडीए) ले यो कोभिड १९ महामारीविरुद्ध लड्ने एक महत्वपूर्ण कदम भएको बताएको छ । एफडीएकी आयुक्त डा जेनेट वुडककले यो कदम सामान्य जीवनमा फर्किने अवस्थाको नजिक र महामारी अन्त्य गर्ने अवस्थामा पुगेको बताइन् । तर यो अनुमति भने अन्तिम निर्णय नभएको बताइएको छ । कम्पनीले गरेको परीक्षण सफल भएपछि एफडीएले प्रयोग अनुमति दिएको हो । कम्पनीले १२ देखि १५ वर्ष उमेरका २ हजार २६० मा खोप परीक्षण गरेको थियो । यसलाई रोग नियन्त्रण तथा रोकथाम केन्द्र (सीडीसी)ले पुनः समीक्षा गरेर मात्र अन्तिम अनुमति दिने बताइएको छ । यसअघि बाइडन प्रशासनले अब १६ वर्षसम्मकालाई खोप दिइने बताउँदै आएको थियो । पहिलो लहरमा सबभन्दा आक्रान्त बनेको अमेरिकामा पछिल्लो समय नयाँ कोरोना संक्रमितको संख्या न्यून हुँदै गइरहेको छ । हालसम्म अमेरिकामा ३ करोड २७ लाख ४३ हजार मानिस संक्रमित भइसकेका छन् । जसमध्ये ५ लाख ८२ हजार १५० जनाको ज्यान गइसकेको छ ।
ट्याक्टरबाट हाम फाल्दा एक जनाको मृत्यु,"बेनी : म्याग्दीको बेनी नगरपालिका५ पुलाचौरको पुरुण्डीमा ट्याक्टरबाट हाम फाल्दा भीरबाट लडेर एक जनाको मृत्यु भएको छ। बेनीदेखि पुलाचौरतर्फ जाँदै गरेको लु ४ त ६४०४ नम्बरको ट्याक्टरबाट हाम फाल्ने क्रममा भीरबाट लडेर पुरुण्डीका ३८ वर्षीय दलबिर परियारको मृत्यु भएको जिल्ला प्रहरी कार्यालय, म्याग्दीले जनाएको छ। परियारको सोमबार राती घटनास्थलमै मृत्यु भएको प्रहरी निरीक्षक डाक्टरप्रसाद चौधरीले बताए। उकालो सडकमा उक्लन नसकेको ट्याक्टर पछाडितर्फ गुड्न थालेपछि भाग्ने क्रममा परियार भिर भएको डिलतर्फ हाम फालेका थिए। परियारसँगै ट्याक्टरको ढालामा चढेका अन्य दुई जनाले कुनातर्फ हाम फालेका थिए। चालकले पछाडितर्फ १८ मिटरसम्म ब्याक हुदाँसमेत ट्याक्टरलाई नियन्त्रणमा राखेका थियो। चालकलाई नियन्त्रणमा लिएर अनुसन्धान थालिएको र मृतकको शव बेनी अस्पतालमा परीक्षण गरी मंगलबार परिवारलाई जिम्मा लगाएको प्रहरी निरिक्षक चौधरीले बताए।"
आमा ! आमा ! आमा !,३६४ दिन सम्हालेका पीडा एकदिनको खुशीले पखाल्ने दिन कतै लाग्दो होला आज जिस्काए जस्तो ! तरपनि स्विकार्छिन् आमा । फेसबुकको वालमा पोतिएका अक्षर भाषण र प्रवचनमा रटिएका शब्द कतै लाग्दो होला जिस्काए जस्तो ! तरपनि स्विकार्छिन् आमा । जीवनसँग गाँसिएका कथा र व्यथा एकदिनमा कर्जा चुकाउँदा कतै लाग्दो होला जिस्काए जस्तो ! तरपनि स्विकार्छिन् आमा । विश्वास लाग्दैन होला देखावटी मायामा डराउँदै भाग्दै आफ्नै छायाँमा कतै लाग्दो होला जिस्काए जस्तो ! तरपनि स्विकार्छिन् आमा । सहारै सहाराबिच बेसाहारा जीवनमा कसैले आमा भनी बोलाउँदा कतै लाग्दो होला जिस्काए जस्तो ! तरपनि स्विकार्छिन् आमा । सोध्छिन् अनि भन्छिन् आफूले आफैंलाई मायाको बदलामा माया कहिलै खोजिनँ आफू चर्को घाममा रमाएँ सन्तानको शीतलता खोसिनँ । पीडाहरूमा आफूलाई कसी लगाइरहेँ ! एक्लै पटकपटक रोइरहेँ तर सन्तानलाई रुवाइनँ त्यसैले आज लागिरहेछ कताकता जिस्काए जस्तो ! अनि एउटा प्रश्न सोध्न मन लागिरहेछ आज कस्तो ! ३६५ दिनमा ३६४ दिन सँगै बस्न किन सुहाइन ? तर आमा आमा हुन् नै यस्ती ! आफ्ना दुःख बिर्सेर सन्तानको सुखमा रमाउने जीवनका पाटो पाटोमा डोर्याउँदै औँला समाउने निस्वार्थी स्वच्छ मायाकी खानी हुन् आमा लिँदाभन्दा दिँदा रमाउने जननी हुन् आमा । त्यसैले त्यसैले त ! सन्तानले एकै दिन सम्झिदिँदा पनि ! सन्तानको खुसीसँग रमाउँदै निरन्तर आशीर्वाद वर्षाइरहन्छिन् आमा । आमा !! आमा !! आमा !!!
९० हजारलाई सहुलियत कर्जा,"काठमाडौं : कोरोना भाइरस (कोभिड१९) का कारण बेरोजगारी बढिरहेको अवस्थामा सहुलियत कर्जा लिने बढेका छन्। यसले उद्यमशीलताका साथै रोजगारी सिर्जना गर्न टेवा पुगेको छ। गत वर्षको तुलनामा चार गुणा बढीले सहुलियत कर्जा उपयोग गरेका छन्। सरकारले चालू आर्थिक वर्षको बजेट तथा राष्ट्र बैंकले जारी गरेको मौद्रिक नीतिमा कर्जामा कडा नीति अवलम्बन गरेपछि चार गुणा बढीले सहुलियत कर्जा पाएका हुन्। नेपाल राष्ट्र बैंकका अनुसार चालू आर्थिक वर्षको चैत्रसम्म ८९ हजार ८ सय ७९ जनाले सहुलियत कर्जा पाएका छन्। उनीहरूले १ खर्ब ४२ अर्ब २ करोड ३० लाख कर्जा पाएका छन्। जबकि २०७६ चैत्रसम्म २० हजार ७ सय ९२ जनाले ४७ अर्ब ६२ करोड ३८ लाख रुपैयाँ सहुलियत कर्जा पाएका थिए। नयाँ व्यवस्थाअनुसार वाणिज्य बैंकका हरेक शाखाबाट कम्तीमा १० जना र विकास बैंकबाट कम्तीमा ५ जनालाई सहुलियत कर्जा दिनुपर्ने व्यवस्था गरिएको थियो। उक्त व्यवस्थाअनुसार गत वर्षको तुलनामा ६९ हजार ८७ जनाले सहुलियत कर्जा पाएका हुन्। राष्ट्र बैंकका प्रवक्ता देवकुमार ढकालले पछिल्लो समयमा सहुलियत कर्जा लिएर उद्यमी बन्ने बढेको बताए। कर्जा प्रवाहमा मापदण्ड तोकिएपछि बैंकहरूले पनि सरकारले अनुदान दिने सहुलियत कर्जा प्रवाह गर्न चासो दिन थालेका छन्। उद्यमशीलता विकास गर्ने र रोजगारी सिर्जना गर्ने उद्देश्यले सरकारले पछिल्लो समयमा विभिन्न १० शीर्षकमा ५ र ६ प्रतिशत ब्याज अनुदानमा सहुलियत कर्जा दिँदै आएको छ। ५ र ६ प्रतिशत कर्जामा अनुदान दिएपछि ऋणीले केही प्रतिशतमा मात्रै कर्जा उपयोग गर्न पाउँछन्। बैंकले आधार दरभन्दा २ प्रतिशत बढीमा ऋण प्रवाह गर्न सक्छन्। सरकारले ५ वर्षसम्म कर्जामा अनुदान दिन्छ। सहुलियत कर्जा उपयोग गर्न महिलाहरू अघि देखिएका छन्। सरकारले महिला उद्यमशीलता बढाउन १५ लाखसम्म सहुलियत कर्जा दिँदै आएको छ। महिला उद्यमशील कर्जामा सरकारले ६ प्रतिशत अनुदान दिन्छ। चालू आर्थिक वर्षमा यस शीर्षकमा ४५ हजार १ सय २१ जनाले ४२ अर्ब १५ करोड ७८ लाख रकम कर्जा प्रयोग गरेका छन्। महिला उद्यमशील कर्जा शीर्षकमा गत वर्षको चैत्रसम्म १ हजार ९ सय ८५ जनाले १ अर्ब ३० करोड ५५ लाख मात्रै उपयोग गरेका थिए। महिला उद्यमी कर्जापछि दोस्रोमा व्यावसायिक कृषि तथा पशुपंक्षी कर्जा शीर्षकमा धेरै कर्जा प्रवाह भएको छ। अघिल्ला वर्षहरूमा यस शीर्षकमा अन्यको तुलनामा अधिकमात्र कर्जा प्रवाह हुने गरे पनि यस वर्ष दोस्रोमा झरेको छ। कृषिमा चैत्रसम्म ४२ हजार ४ सय ४७ जनाले कर्जा उपयोग गरेका छन्। उनीहरूले ९६ अर्ब ६० करोड ३० लाख रुपैयाँ उपयोग गरेका छन्। गत वर्ष १८ हजार ३ सय ५५ जनाले ४४ अर्ब ६३ करोड २४ लाख रुपैयाँ कर्जा लगेका छन्। तर यसबाहेक अन्य शीर्षकमा थोरैले मात्रै सहुलियत कर्जा पाएका छन्। १० शीर्षकमध्ये सबैभन्दा कम कर्जा प्राविधिक तथा व्यावसायिक तालिम परिषद्बाट मान्यता प्राप्त संस्थाबाट लिइने तालिम र युवा वर्ग स्वरोजगार कर्जा प्रवाह भएको छ। तालिमका लागि २ जनाले ३ लाख ७८ हजार र स्वरोजगार कर्जा ३ जनाले १२ लाख २८ हजार ऋण लिएका छन्। उच्च र प्राविधिक तथा व्यावसायिक शिक्षा कर्जा ८५ जनाले १ करोड ९३ लाख, शिक्षित युवा स्वरोजगार कर्जा १ सय ३९ जनाले ६ करोड ५१ लाख, भूकम्पपीडितहरूको निजी आवास कर्जा शीर्षकमा २ सय ३६ जनाले ५ करोड ४१ लाख रुपैयाँ कर्जा प्रवाह भएको छ। कपडा उद्योग सञ्चालनका लागि २ सय ९५ जनाले २ अर्ब ८ करोड ६३ लाख, विदेशबाट फर्केका युवा परियोजना कर्जा ७ सय ४४ जनाले ५५ करोड १२ लाख, दलित समुदाय व्यवसाय विकास कर्जा ७ सय ९९ जनाले ४८ करोड ४३ लाख रुपैयाँ कर्जा लगेका छन्। सहुलियतपूर्ण कर्जाका लागि ब्याज अनदुानसम्बन्धी एकीकृत कार्यविधि २०७५ अनुसार बिनाधितो कर्जाको प्रकृतिअनुसार ३ लाखदेखि अधिकतम ५ करोड रुपैयाँसम्म व्यक्तिगत र सामूहिक जमानीमा ऋण दिने व्यवस्था छ । महिला उद्यमशीलताका लागि अधिकतम १५ लाख र व्यावसायिक कृषि तथा पशुपंक्षीपालन र कपडा उद्योग सञ्चालनका लागि अधिकतम ५ करोड रुपैयाँसम्म कर्जा दिने व्यवस्था छ। महिला उद्यमशील कर्जाबाहेक अन्य सबै सहुलियत कर्जामा ५ प्रतिशत ब्याज अनुदान दिने व्यवस्था छ।"
"महन्थको विज्ञप्ति आएपछि बाबुरामले भने, जसपाले एकताबद्ध भएर राष्ट्रिय भूमिका निभाउनैपर्छ","काठमाडौं : जनता समाजवादी पार्टी नेपाल (जसपा) संघीय परिषद् अध्यक्ष डा बाबुराम भट्टराईले जसपा एकताबद्ध भएर राष्ट्रिय भूमिका निभाउनुपर्ने बताएका छन्। जसपा अध्यक्ष महन्थ ठाकुरले सरकार निर्माण गर्ने र वैकल्पिक सरकार बनाउने आफ्नो पार्टीको प्राथमिकता नभएको भन्दै विज्ञप्ति निकालेपछि भट्टराईले एकताबद्ध हुन आग्रह गरेका हुन्। मंगलबार ट्वीट गर्दै भट्टराईले बल दलहरूको कोर्टमा आएकोले लोकतन्त्रको रक्षा गर्दै कोरोनालगायतका राष्ट्रिय समस्याहरूको समाधान गर्नुपर्ने बताएका छन्। त्यसकालागि दलीयगुटीय सोचभन्दामाथि उठ्नु अहिलेको आवश्यकता भएको भट्टराईको जोड छ। अब बल दलहरूको कोर्टमा आएको छ। प्रश्न एक थान सरकारको मात्र हैन ; मुख्य प्रश्न लोकतन्त्रको रक्षा गर्दै कोरोनालगायतका राष्ट्रिय समस्याहरूको हल गर्नु हो। त्यसनिम्ति सबै संकीर्ण दलीयगुटीय सोचभन्दामाथि उठ्नैपर्छ।, भट्टराईले ट्वीटमा लेखेका छन्, वैकल्पिक शक्ति हुनुको नाताले जसपाले एकताबद्ध भएर राष्ट्रिय भूमिका निभाउनैपर्छ। उनले वैकल्पिक सरकार बन्न नदिने,संसद विघटन गर्ने, प्रायोजित चुनाव गर्ने,राजपा फुटाउने खेलबाट सतर्क रहनुपर्ने बताएका छन्। वैकल्पिक सरकार गठनको तयारीसँगै संसद्को निर्णायक खेलाडी जसपामा दुई धार देखिएको छ। उपेन्द्र यादव र बाबुराम भट्टराई विपक्षी गठबन्धनमा सामेल भएर नयाँ सरकार बनाउने अभियानमा लागेका छन् भने महन्थ ठाकुर र राजेन्द्र महतो यसमा सहमत छैनन्। प्रधानमन्त्री केपी ओलीले विश्वासको मत नपाएपछि वैकल्पिक सरकार बनाउने योजनामा उपेन्द्रको सक्रियता पार्टी निर्णय र लाइन विपरीत भन्दै महन्थले अलग्गै विज्ञप्ति निकालेका थिए। सोमबार संसदमा प्रधानमन्त्रीले विश्वासको मत दिने क्रममा जसपा विभाजित भएको थियो। उपेन्द्र पक्षका १५ जनाले विपक्षमा मत हाले भने ठाकुर पक्षका १५ जना तटस्थ बसे र दुईजना अनुपस्थित रहेका छन्। त्रिशंकु संसद्को अंकगणितमा ३४ सिट भएको जसपा निर्णायक खेलाडीको भूमिकामा छ। उसले जसलाई समर्थन गर्यो उसकै सरकार बन्ने अवस्था छ। सोमबार राति एक विज्ञप्ति जारी गर्दै उनले ओली सरकारले जसपाका माग पूरा गरिरहेकाले वैकल्पिक सरकार गठनमा सामेल नहुने धारणा राखेका हुन्। ठाकुरले मधेशको मुद्दाको सवालमा नेपाल सरकार सहमतिअनुसार अगाडि बढिरहेको दाबी गरेका छन्। विज्ञप्तिमा भनिएको छ,विगत र हप्तादेखि मधेशी, आदिवासी जनजाती, थारु, महिला, दलित, मुस्लिम लगायत, सिमान्तकृतको महत्वपूर्ण सवालहरु मुद्दा फिर्ता, बन्दी रिहाई, नागरिकता संविधान संशोधन, लाल आयोगको प्रतिवेदन सार्वजनिक गर्न लगायतको विषयमा जनता समाजवादी पार्टी नेपाल र केपी शर्मा ओली नेतृत्वको सरकार बीचको वार्ता तथा तदनुसारका कार्य प्रगति सकरात्मक ढंगले अगाडि बढिरहेको तथ्य सर्वविदितै छ। अहिलेको अवस्थामा सरकार बनाउने गतिविधिमा संलग्न हुनु मधेशको भावना विरोधी काम भएको समेत ठाकुरले बताएका छन्। उनले जसपा सरकार केन्द्रित नभई मुद्दा केन्द्रित रहेकोसमेत बताएका छन्। वर्तमान राजनीतिक परिस्थितिमा जसपा नेपाल सत्ताको प्राप्तिभन्दा एजेन्डा सम्बोधनको विषयमा केन्द्रित रहेको र मुद्दा सम्बोधन नै जसपा नेपालको मूल उद्देश्य भएकाले अहिले वैकल्पिक सरकारमा सहभागि हुनु भनेको मधेश आन्दोलनको मर्म र भावना प्रतिकूल भएको जसपाको ठहर भएको विज्ञप्तिमा उल्लेख छ। ठाकुरले सरकारमा सहभागी हुँदा झन् अस्थिरता हुने र एजेण्डा सम्बोधनको कार्य अनिश्चितता तर्फ धकेलिने स्पष्ट पारेका छन्। यता जनता समाजवादी पार्टीका अध्यक्ष उपेन्द्र यादवले संसदमा बोल्दै केपी ओली नेतृत्वको सरकार मधेस र मधेसी मुद्दा प्रति अनुदार रहेको टिप्पणी गरेका थिए। नागरिकता विधेयक, मधेस आन्दोलनको क्रममा मधेसी नेताहरुमाथि झुटा मुद्दा र सरकारबाट दमन जस्ता विभिन्न मुद्दाका कारण प्रधानमन्त्रीको भूमिका र गतिविधिप्रति आफूहरुलाई विश्वास नरहेको उनको भनाइ थियो । राष्ट्रपति भण्डारीद्वारा सरकार गठनका लागि आह्वान सहज छैन संयुक्त सरकार काम गरे पनि अपजस जसपामा कलह चर्कियो, उपेन्द्रको सक्रियताविरुद्ध महन्थको वक्तव्य"
कोभिड संक्रमितको उद्धार गर्न हेलिकोप्टर चाहिए कहाँ सम्पर्क गर्ने?,"काठमाडौं : कोभिडका बिरामी उद्धारमा वायु सेवाहरूले हेलिकोप्टर उपलब्ध गराएका छन् । पछिल्लो समय ती वायु सेवाले बढी भाडा लिएको भन्दै विरोध भएपछि ६ वटा कम्पनीले सम्पर्क नम्बर सार्वजनिक गरेका छन् । ती कम्पनीले हेलिकोप्टरबाट संक्रमितको उद्धार गर्नुपरे ती नम्बरमा सक्पर्क आग्रह गरेका छन् । ती कम्पनीले कोभिडका बिरामी उद्धारमा नेपाल सरकारले तोकेको भन्दा बढी नलिएको र नलिने भन्दै सम्पर्क नम्बर सार्वजनिक गरेको हुन्। सिम्रिक एयर, श्री एयरलाइन्स, कैलाश हेलिकप्टरलगायतका वायु सेवा कम्पनीले सम्पर्क नम्बर सार्वजनिक गरेका हुन् । यी हुन् सक्पर्क नम्बर: १ सिम्रिक एयर प्रा लि ९८५१०१०६९६, ९८५१०१०६९८, ०१४१५५३४० २ अल्टीच्युड एयर प्रा लि  ९९८०१२४९९१७, ९८०१२४९९०७, ०१४४८९३०० ३ हेली एभरेष्ट प्रालि ९८४१५५७५०९, ९८१३२४०१३९, ०१४११३०३६) ४ कैलाश हेलिकप्टर प्रालि  ९८५१०३००१३, ९८५११२९२५४, ०१५९००५०१ ५ मनाङ्ग एयर प्रालि  ९८०११८०४६२, ९८०११८०४६३, ०१४४८८०१६ ६ श्री एयरलाईन्स प्रालि  ९८५१०२६१९७, ९८०२३०००२३, ९८५१०१२५०५)"
एउटै टोलका १२० जनाको कोरोना परीक्षणमा ८० जनामा संक्रमण पुष्टि,"जाजरकोट : केही दिनअघि कोरोना संक्रमणका कारण एक महिलाको ज्यान गएको भेरी नगरपालिका ४ सिर्जना टोलमा गरिएको कोरोना परीक्षणबाट ८० जनामा संक्रमण पुष्टि भएको छ । एक सय पाँचजनाको पीसीआर परीक्षण गर्दा ७३ जनामा संक्रमण देखिएको भेरी नगर स्वास्थ्य शाखा प्रमुख यज्ञनाथ गौतमले बताए । त्यस्तै सोही टोलमा १५ जनाको एन्टिजेन परीक्षण गर्दा सातजनामा कोरोना पोजेटिभ देखिएको उनले बताए । सिर्जना टोलमै केही दिनअघि ४५ वर्षीया एक महिलाको कोरोनाका कारण ज्यान गएको थियो । परीक्षण गरिएका अधिकांशमा संक्रमण देखिएपछि स्थानीय त्रसित भएका छन् । वडाध्यक्ष खम्ब जंग शाहले सबैलाई सचेत रहन, स्वास्थ्य मापदण्ड पालना गर्न र घर बाहिर ननिक्लन आग्रह गरेका छन् । ज्यानमारा कोरानालाई सामान्य रुपमा नलिन उनको सबैलाई विशेष अनुरोध छ । त्यस्तै वडा नम्बर ३ का एक सय ६२ र वडा नम्बर १ र ४ का एक सय ८२ जनाको पीसीआर रिपोर्ट आउन बाँकी छ । सुर्खेतस्थित प्रयोगशालामा पालो नपाउँदा रिपोर्ट आउन ढिलाइ भएको हो । छेडागाडमा २२ जनाको पीसीआर परीक्षण गर्दा २० जनामा कोरोना संक्रमण जाजरकोटको छेडागाड नगरपालिकामा २२ जनामा कोरोनाको पीसीआर परीक्षण गर्दा २० जनामा संक्रमण देखिएको छ । प्रमुख प्रशासकीय अधिकृत झलक केसी सहित नौजना नगरपालिकाका कर्मचारी र पाँचजना शिक्षकमा कोरोना पोजिटिभ भएको हो । उनीहरु सबैको होम आइसोलेसनमा उपचार भइरहेको र आफ्नो अवस्था सामान्य रहेको प्रमुख प्रशासकीय अधिकृत केसीले बताए । हाल जिल्लामा संकास्पदलाई मात्र परीक्षण गर्ने गरिएको छ । जिल्लामा सक्रिय संक्रमितको संख्या सोमबारसम्म तीन सय नाघेको छ । जिल्लाभर तीन सय ८० जना सक्रिय संक्रमित रहेको स्वास्थ्य सेवा कार्यालय जाजरकोटले जनाएको छ । कार्यालयका महामारी पोकल ब्यक्ति कृष्णबहादुर खत्रीका अनुसार ५७ जनाले कोरोना जितेका छन् । १४ जना जिल्ला अस्पतालको आइसोलेशनमा छन् । ८ जनालाई जिल्ला बाहिर रिर्फर गरिएको छ । एक जनाको मृत्यु भएको छ । संक्रमण भित्र भित्रै जिल्ला भर फैलिएको भएपनि परिक्षणको दायरा नबढाइएको स्थानीयको गुनासो छ । स्थानीय प्रशासनले लकडाउन गरेपनि गाँउघरमा मानिसहरुको आवागमन रोकिएको छैन । खासमा लकडाउनको बेला सक्रिय संक्रमित पहिचान गर्ने, संक्रमितलाई अलग गराउने, कन्ट्रयाक ट्रेसिङ् गर्ने र परीक्षणको दायरा बढाउनुपर्ने हो तर झारा टार्ने बाहेक गम्भीर रुपमा परीक्षणलाई तीव्रता दिन नसकेको पत्रकार महासंघका जिल्ला अध्यक्ष बालकुमार शर्माले बताए । कोरोना नियन्त्रण र रोकथाममा सम्बन्धित निकाय गम्भीर देखिएनन् । यस्तो तालले जति लकडाउन गरेपनि संक्रमण फैलने दर रोकिदैन, उनले भने ।"
नयाँ सरकार गठनबारे छलफल गर्न देउवाले बोलाए पदाधिकारी बैठक,"काठमाडौं : नेपाली कांग्रेसका सभापति शेरबहादुर देउवाले नयाँ सरकार गठनबारे छलफल गर्न पदाधिकारीको बैठक बोलाएका छन्। राष्ट्रपति विद्यादेवी भण्डारीले संविधानको धारा ७६ (२) अनुसार सरकार गठनका लागि दलहरूलाई आह्वान गरेपछि कांग्रेसले पदाधिकारी बैठक बोलाइएको हो। मंगलबार दिउँसो ३ बजे कांग्रेसको पदाधिकारी बैठक बस्न लागेको देउवाका प्रमुख स्वकीय सचिवमा भानु देउवाले अन्नपूर्ण पोस्ट्लाई जानकारी दिए। उनका अनुसार नयाँ सरकार गठन र समसामयिक राजनीतिक घटनाक्रमबारे छलफल गर्न पदाधिकारी बैठक बोलाइएको बताए। प्रधानमन्त्री केपी ओली संसद्मा विश्वासको मत पाउन असफल भएपछि विपक्षी तीन दलका अध्यक्षहरूले बहुमतीय सरकार गठनका लागि प्रक्रिया अघि बढाउन राष्ट्रपति विद्यादेवी भण्डारीलाई आह्वान गरेका थिए। संविधानको धारा ७६ को उपधारा २ बमोजिम नयाँ सरकार गठक प्रक्रिया प्रारम्भ गर्न कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवले संयुक्त विज्ञप्ति जारी गरेका थिए। प्रधानमन्त्री केपी शर्मा ओलीले सोमबार प्रतिनिधि सभामा विश्वासको मतको प्रस्ताव राख्दा उनको पक्षमा ९३ मतमात्रै आएको थियो। विश्वासको मत नपाएपछि स्वत: प्रधानमन्त्री ओली पदमुक्त भएका छन्। विश्वास प्राप्त गर्न ओलीलाई १३६ मत आवश्यक थियो। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई असहयोग गरेका छन्। जसपामा विश्वासको मतको पक्षमा बाबुरामउपेन्द्र समूहले मतदान गरेपनि ठाकुर र राजेन्द्र महतो पक्ष तठस्थ बसेका थिए। प्रधानमन्त्रीले विश्वासको मत लिने क्रममा सोमबार संसद्मा बोलेका जसपाका दलका दुई नेतामध्ये अध्यक्ष ठाकुरले पटकपटक सरकारको प्रशंसा गरेका थिए। अर्का अध्यक्ष यादवले भने कडा विरोध गरेका थिए। उक्त दलका दुई खेमा ठीक दुई ध्रुवमा छन्। गत वैशाखमा राष्ट्रिय जनता पार्टी (राजपा) र समाजवादी पार्टी मिलेर बनेको जसपाको संसदीय दल संसद् सचिवालयमा समायोजन भएकै छैन। दुइटैका अलगअलग संसदीय दल छन्। सोमबारै राष्ट्रपति भण्डारीले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई ३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा आफ्नो दावी पेश गर्न आह्वान गरेकी छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
कोरोना संक्रमितको घरमै गएर उपचार तथा परामर्श,इलाम : इलामको मेची अञ्चल आयुर्वेद औषधालयले कोरोना संक्रमण भएर आइसोलेसन बसेकालाई उनीहरु बसेकै स्थानमा पुगेर औषधि र परामर्श सेवा प्रदान गर्न सुरु गरेको छ । कोभिड महामारी नियन्त्रणका लागि घरघरमा मेची आयुर्वेद नामको कार्यक्रममार्फत संक्रमितको घरघरमा पुगेर सेवा दिन सुरु गरेको कार्यक्रम व्यवस्थापक तथा सूचना अधिकारी तिर्थराज आचार्यले जानकारी दिए । अभियानमा आयुर्वेद डाक्टरसहितको टोली सहभागी छ । उनीहरुले संक्रमणका समयमा गरिने योगाहरुको बारेमा प्रशिक्षण समेत दिने गरेका छन् । साथमा उनीहरुले रोग प्रतिरोधात्मक क्षमता भएका औषधि समेत वितरण गर्ने गरेको आचार्यले बताए । अभियानमा नेपाल सरकारद्वारा जारी आयुर्वेद प्रोटोकल अनुसारको उपचार र परामर्श प्रदान गर्ने अस्पतालका आयुर्वेद चिकित्सक डा विजय श्रेष्ठले जानकारी दिए । इलाममा सोमबारसम्म १९२ जनामा संक्रमण पुष्टि भएको जिल्ला प्रशासन कार्यालयले जारी गरेको सूचनामा उल्लेख छ । अहिलेसम्म इलाममा कोरोनाबाट ५ जनाको मृत्यु भएको छ । औषधालयले सबै स्थानीय तहका लागि स्वास्थ्यकर्मीको टोली परिचालन गरिसकको आचार्यले जानकारी दिए ।
आमाको मुख हेर्ने पर्व : श्रद्धा भक्तिसाथ मनाइँदै,"काठमाडौं : प्रत्येक वर्ष वैशाखकृष्ण पक्ष औँसीका दिनमा जन्मदाता आमालाई सम्मान गरी मनाइने आमाको मुख हेर्ने पर्व आज देशभर आमालाई मीठा मीठा खानेकुरा खान दिई श्रद्धा भक्तिसाथ मनाइँदैछ। शास्त्रमा उपाध्याय (पण्डित), आचार्य र पिताभन्दा पनि ठूली मानिएकी आमाप्रति श्रद्धा, भक्ति, सम्मान र आदर गर्ने तथा उनबाट शुभाशीर्वाद थाप्ने दिनका रूपमा यो पर्वलाई लिइन्छ। छोराछोरीले आज बिहानै उठी नुहाएर आफ्नी आमालाई राम्राराम्रा लुगा लगाउने र मीठामीठातागतिला खानेकुरा खान दिई आशीर्वाद थाप्ने चलन छ। आमा नभएकाहरू भने आमालाई तर्पण र पिण्ड तथा पुरोहितलाई सिदादानसहित भोजन गराई दिवङ्गत आमा र उनले गरेका महान् एवं कष्टकर काम सम्झने गर्दछन् । शास्त्रमा प्रत्येक नरनारीले जीवनमा देवऋण, मनुष्यऋण र पितृऋण तिर्नैपर्छ भनिएको छ। वैदिक सनातन धर्म ग्रन्थमा जननी जन्मभूमिश्च स्वर्गादपि गरियसी अर्थात् जन्म दिने आमा र जन्मभूमि स्वर्गभन्दा पनि ठूला हुन् भनी आमा र जन्मभूमिको महत्व दर्शाइएको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतमले बताए। सन्तानलाई नौ महीनासम्म गर्भमा धारण गरी जीवन दिने भएकाले आमाको महत्व अरुभन्दा बढी छ। बाबुभन्दा आमाको महत्व हजार गुणा बढी हुने भनी शास्त्रीय ग्रन्थमा उल्लेख गरिएको पनि उनले सुनाए। यस्तो महत्व भएकाले जीवित आमालाई मीठो खान र राम्रो लगाउन दिएर सम्मान गरी खुसी बनाइन्छ। दिवङ्गत आमाका नाममा श्रद्धा भक्तिसाथ तर्पण, पिण्डदान र सिदादान गरिन्छ। वैशाखकृष्ण औँसीका दिन दिवङ्गत आमाले आश गर्ने भएकाले तर्पण, पिण्डदान र सिदादान सहित श्राद्ध गरे खुसी भई आशीर्वाद दिने शास्त्रीय मान्यता रहेको धर्मशास्त्रविद् गौतमले बताए। यस अवसरमा चन्द्रागिरी नगरपालिकास्थित मातातीर्थमा मेला लाग्ने गर्छ। यस वर्ष नयाँ भेरियन्टसहितको कोरोना तीव्र रुपमा फैलिएकाले मेला स्थगित गरिएको नगर प्रमुख घनश्याम गिरीले जानकारी दिए। गत वर्ष पनि यस पर्वका अवसरमा कोरोनाबाट बच्न बन्दाबन्दी गरिएकाले मातातीर्थ मेला स्थगित गरिएको थियो। कोरोनाले मातातीर्थ मेला स्थगित वैशाख कृष्ण औँसी अर्थात् आमाको मुख हेर्ने औँसीका दिन दिवङ्गत आमाको सम्झनामा राजधानीको पश्चिमी भेगस्थित चन्द्रागिरी नगरपालिका वडा नं६ थानकोट नजिकैको मातातीर्थमा लाग्ने मेला स्थगित गरिएको छ। यस वर्ष वैशाख २८ गते मङ्गलबार आमाको मुख हेर्ने औँसी परेको छ। नयाँ भेरियन्टसहितको कोरोना भाइरस (कोभिड १९) को सङ्क्रमण बढ्दै गएपछि यसबाट बच्न मातातीर्थ मेला स्थगित गरिएको चन्द्रागिरी नगरपालिकाले जनाएको छ। प्रत्येक वर्ष आमाको मुख हेर्ने दिन मातातीर्थमा हजारौँ भक्तजनको ओइरो लाग्ने गर्छ। गतवर्ष पनि कोरोना भाइरसको सङ्क्रमणबाट बच्न बन्दाबन्दी गरिएकाले मेला स्थगित गरिएको थियो। आमा नहुने नरनारी औँसीका दिन बिहानै उक्त तीर्थमा गई स्नान तथा हरिहर (विष्णु र शिव)को दर्शन र पूजा गर्ने गर्थे। यस वर्ष स्थानीयवासीलाई पनि मातातीर्थमा नजान सूचित गरिएको नगरप्रमुख घनश्याम गिरीले जानकारी दिए। मातातीर्थ संरक्षण समितिले गर्ने नित्य पूजा भने हुने नगरपालिकाले जनाएको छ। घर घरमै बसेर जीवित आमालाई खुसी बनाउने र मृत आमाका नाममा श्रद्धा प्रकट गर्न सकिने धर्मशास्त्रविद्को भनाइ छ। मातातीर्थको परिसरमा मूर्तिकार रामकृष्ण भण्डारीद्वारा निर्मित सबैकी आमाको प्रतीक साझा आमा को मूर्ति पनि स्थापना गरिएको छ। यो मूर्तिले पनि मातातीर्थको महत्व बढाएको छ। मातातीर्थको उत्पत्तिका सम्बन्धमा प्रचलित कथाअनुसार धेरै वर्षपहिले त्यस ठाउँमा गाईवस्तु चराउने चौर थियो। एकदिन एउटा गोठालाले सो चौरमा फ्याँकेको रोटीको टुक्रा हरायो। उसले अचम्म मानी रोटीको अर्को टुक्रा पनि फ्याँक्यो, त्यो पनि हरायो। अरू गोठालाहरूले पनि रोटीका टुक्रा फ्याँके, तिनमध्ये आमा जीवित हुनेले फ्याँकेका रोटी त्यहीँ रही आमा नहुनेले फ्याँकेका रोटीमात्र अलप भए। कथाअनुसार पहिलोचोटि रोटी फ्याँक्नेकी आमा पनि थिइनन्। त्यो दिन वैशाख कृष्णपक्षको औँसी थियो। दोस्रो दिन भने अघिल्लो दिनको जस्तो रोटी हराएन। सो कुरा चाल पाई गाउँलेहरूले औँसीको दिन मृत आमाहरू त्यस ठाउँमा आई आफ्ना छोराछोरीले दिएको चिज खाँदा रहेछन् भन्ने विश्वास गरेर त्यस ठाउँमा कुण्ड बनाई त्यसको नाम मातातीर्थ राखे। यसरी हरेक वर्ष वैशाख कृष्ण औँसीकै दिन आमा नहुनेहरूले त्यहाँ गई कुण्डमा नुहाएर मीठामीठा खाद्यपदार्थ चढाई मातृदिवस मनाउन थाले र मातातीर्थ मेला लाग्न थाल्यो। यसैले वैशाख कृष्ण औँसीलाई मातातीर्थ औँसी समेत भनिन्छ। आमाको महत्वलाई संस्कृतका विभिन्न श्लोकहरूमा यसरी वर्णन गरिएको छ मातृदेवो भव, पितृदेवो भव, आचार्यदेवो भव अर्थात् आमा, बाबु र गुरुलाई देवताजस्तै सम्मान गर। कुपुत्रो जायते क्वचिदपि कुमाता न भवति अर्थात् छोरा छोरी नराम्रा भए भने पनि आमाले सबैलाई सन्तानका रुपमा माया गर्छिन्। आमा प्रत्येक मानिसका पहिलो शिक्षिका अर्थात् गुरुआमा समेत हुन्छिन्। बालबालिकाले आमाबाटै धेरै कुरा सिक्छन्। बन्दाबन्दीका कारण छोरा छोरी आमा भएका स्थानमा पुग्न नसकेपनि वचनबाट पनि खुसी राख्न सकिने शास्त्रीय मान्यता समेत रहेको छ। कोरोनाबाट बच्न जारी निषेधाज्ञाका कारण छोराछोरी आमा भएको स्थानमा जान सक्ने अवस्था पनि छैन। यसैले फोन, सामाजिक सञ्जाललगायत माध्यमबाट आमाप्रति सम्मान प्रकट गर्नुपनि शास्त्रसम्मत हुने धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतमले बताए।"
कोरोना भाइरसबाट कार्यालय प्रमुखसहित तीन जनाको मृत्यु,"उदयपुर : उदयपुरमा कोरोना भाइरसबाट कार्यालय प्रमुखसहित तीन जनाको मृत्यु भएको छ। सोमबार बेलुका र मंगलबार बिहान ३४, ५४ वर्षीय पुरुष र ५० वर्षिया महिलाको कोरोनाबाट मृत्यु भएको हो। योसँगै मृतकको संख्या उदयपुरमा सात पुगेको छ। प्रमुख जिल्ला अधिकारी तुलसीराम सेडाइका अनुसार कोरोना भाइरसको संक्रमणपछि काठमाडौंको टिचिङ्ग अस्पतालमा उपचारको क्रममा कार्यालय प्रमुखको सोमबार मृत्यु भएको हो। सिरहा निवासी उनी कार्यालयबाटै संक्रमित भएपछि उपचारका लागि काठमाडौं पुगेका थिए। त्यसैगरी कोरोनाबाट संक्रमित भएका त्रियुगा नगरपालिका८ का ५४ वर्षीय पुरुषको विराटनगरस्थित नोवेल अस्पतालमा मृत्यु भएको हो। ज्वरो र रुघाखोकी लागेपछि उपचारका लागि अस्पताल आएका उनलाई कोरोना परीक्षण गर्दा पोजेटिभ देखिएपछि वार्डमा भर्ना गरी उपचार गरिएको अस्पतालका प्रबन्धक नारायण दाहालले बताए। बैशाख २३ गते अस्पतालमा भनाए भएका उनको मंगलबार बिहान बिहान ५:१५ मा मृत्यु भएको उनले बताए। त्यसैगरी कोसी अञ्चल अस्पताल कोभिड फोकलपर्सन वैजनाथ साहका अनुसार त्रिनपा ५ की ५० वर्षिया महिलाको उपचारको क्रममा मृत्यु भएको छ। कोरोना पोजेटिभ देखिएकी उनको श्वासप्रश्वासमा समस्या देखिएपछि २६ गते कोभिड अस्पतालमा भर्ना गरिएको उनले बताए। उनको मंगलबार बिहान १:३० बजे मृत्यु भएको उनले बताए। मृतकको शव उदयपुर प्रशासनसँग समन्वय गरी पठाउने तयारी भइरहेको उनले बताए। कोरोना रिपोर्ट पोजिटिभ आउनुका साथै श्वासप्रश्वासमा पनि समस्या भएपछि उनीहरुलाई उपचारकालागि अस्पताल भर्ना गरिएको थियो। प्रजिअ सेडाइले विराटनगरबाट दुबैको शव आएपछि शव व्यवस्थापन टोलीले शवको व्यवस्थापन गर्ने बताए। यसैबीच जिल्लामा कोरोना भाइरसको संक्रमितको संख्या दुई सय ३९ पुगेको छ। त्यसमध्ये पुरुष एक सय ३५ र महिला एक सय ४ रहेका छन्। जिल्ला स्वास्थ्य कार्यालयका प्रमुख मोहनप्रसाद सुवेदीका अनुसार सोमबार ३३ जना महिला र २७ जना पुरुषमा संक्रमण देखिएको हो।"
ट्रकको ठक्करबाट श्रीमानश्रीमतीको मृत्यु,राजविराज : सप्तरीको पोर्ताहामा मङ्गलबार ट्रकको ठक्करले श्रीमान श्रीमतीको मृत्यु भएको छ । घरदेखि बरमझियातर्फ साइकलमा गइरहेका हनुमाननगर कंकालिनी नगरपालिका३ पोर्ताहाका ४५ वर्षीय सत्यनारायण मंण्डल र उनकी श्रीमती ४० वर्षीया सुनीतादेवी मण्डलको ट्रकको ठक्करबाट मृत्यु भएको स्थानीय गंगा साहले बताए । जिल्ला अस्पताल भारदह लैजाँदै गर्दा घाइते दम्पतीको मृत्यु भएको प्रहरीले जनाएको छ। ठक्कर दिने ट्रक र चालकलाई प्रहरीले नियन्त्रणमा लिएको जिल्ला प्रहरी कार्यालय सप्तरीका प्रहरी नायव उपरीक्षक माधवप्रसाद काफ्लेले बताए । दम्पतीको शव पोष्टमार्टमका लागि राजविराजस्थित गजेन्द्रनारायण सिंह अस्पताल राजबिराजमा ल्याइएको छ ।
"माता, मातातीर्थ औंसी र मातृभूमि","माता अर्थात् आमा शब्द नै यति कर्णप्रिय छ कि यो शब्द कानमा पर्नासाथ मानिसको मस्तिष्क माया, ममता र स्नेहले झंकृत हुन्छ। मन आनन्दको गहिराई पौडी खेल्छ। वास्तवमा सन्तानका लागि आमा माया, ममाता, करुणा र स्नेहकी प्रतिमूर्ति हुन्। आमाले अनेक दुःखकष्ट व्यहोर्दै नौ महिना शिशुलाई गर्भमा राखेर माया, ममता र संस्कारले सिञ्चन गर्छिन्, कठोर प्रसवपीडा सहेर सन्तानलाई जन्म दिन्छिन्, खाइनखाई सन्तानको पालनपोषण गर्छिन्, ज्यानको पर्वाह नगरी सन्तानको सुरक्षा गर्छिन्। यही कारण आमाको यति महत्त्व भएको हो, आमालाई जगत्जननी भनिएको हो। भनिन्छ, मानव जातिका लागि धर्तीले जति बोझ थामेकी हुन्छिन्, सन्तान र परिवारका लागि आमाले त्यत्तिकै बोझ उठाउँछिन्। त्यसैले मानव समाजमा पिताको भन्दा माताको उच्च स्थान हुन्छ। शास्त्रहरूमा भनिएको छ, तीर्थहरूमा गंगा, ईश्वरहरूमा विष्णु, पूज्यहरूमा भगवान् शिव र गुरुहरूमा माताको सर्वोपरि महत्त्व छ। पत्नीसमान कुनै मित्र हुँदैन, सन्ततिसमान प्यारो कुनै प्राणी हुँदैन, दिदीबहिनीसमान कुनै मान्यजन हुँदैनन् र मातासमान कुनै गुरु हुँदैनन्। मानिसले माता एवं पिताको सँगै दर्शन गर्दा सर्वप्रथम मातालाई प्रणाम गरेपछि मात्र पितालाई प्रणाम गर्नुपर्छ। हो, मानिसको जीवनमा पिताको भन्दा माताको स्थान उच्च छ। छोराछोरीको पुरुषार्थ देखेर निःस्वार्थ आनन्द लिने व्यक्ति मात्र बाबुआमा हुन्छन्। आमाका २१ नामहरूको ठुलो महत्त्व छ। मातृत्वमा निहित ममता, स्नेह, करुणा जस्ता गुण र निःस्वार्थ स्वभावको चिनारी गराउने आमाका २१ नाम यस प्रकार छन् १ माता (आमा) २ धरित्री, ३ जननी ४ दयाद्र्रह्दय ५ शिवा ६ देवी ७ त्रिभुवनश्रेष्ठा ८ निर्दोषा ९ सर्वदुःखहा १० परमाराधनीया ११ दया १२ शक्ति १३ क्षमा १४ धृति १५ स्वाहा १६ स्वधा १७ गौरी १८ पद्मा १९ विजया २० जया तथा २१ दुःखहन्त्री। यी प्रत्येक नामले माताको महनीय बिम्बलाई आत्मसात् गराउँछन्। उक्त २१ नामहरूको श्रवण र मनन गरी माताको महिमा बुझेर सम्मान, सेवा र सत्कार गर्ने सन्तानहरू दुःखबाट मुक्त हुन्छन्। कतिपय मानिसको जीवनमा माताको यो महत्व एक रत्ति पनि भेटिँदैन। त्यसैले त आमालाई भरपूर सम्मान, सेवा र सत्कार गर्ने ठाउँमा बुढी भएकी आमालाई आश्रममा राख्ने तथा सडकमा बेसहारा छोडिदिने छोराछोरी पनि थुप्रै छन्। स्वार्थका लागि मातृभूमिलाई जातका नाममा, धर्मसंस्कृतिका नाममा टुक्राटुक्रा पार्न खोज्ने नक्कली नेताहरू पनि कम छैनन्। नक्कली नेताका कारण नै यो देश, नेपाल अहिले अँध्यारो सुरुङभित्र जाकिएको छ। वैशाख कृष्णपक्ष औंसीलाई मातातीर्थ औंसी, मातृ दिवस तथा आमाको मुख हेर्ने दिन पनि भनिन्छ। छोराछोरीले बिहानै उठी स्नान गरी आमालाई राम्राराम्रा लुगा तथा मीठामीठा खानेकुरा दिई र शास्त्रीय मान्यताअनुसार गुरु र पिताभन्दा पनि ठुली मानिएकी आमाप्रति श्रद्धा, भक्ति, सम्मान र आदर गर्दै आशिर्वाद थाप्ने चलन छ। आमा नभएकाहरू भने आमालाई तर्पण र पिण्ड तथा पुरोहितलाई सिदादानसहित भोजन गराई दिवंगत आमा र उनले गरेका महान् र कष्टपूर्ण काम सम्झने गर्छन्। शास्त्रमा हरेक नरनारीले जीवनमा देवऋण, मनुष्यऋण र पितृऋण तिर्नैपर्छ भनिएको छ। यस दिन दिवंगत आमाको सम्झनामा थानकोट नजिक मातातीर्थमा ठुलो मेला लाग्छ। आमा नहुने नरनारी बिहानै उक्त तीर्थमा गई स्नान तथा हरिहर (विष्णु र शिव)को दर्शन र पूजा गर्छन्। सो तीर्थको परिसरमा सबैकी आमाको प्रतीकका रूपमा साझा आमाको मूर्ति पनि स्थापना गरिएको छ। मातातीर्थको उत्पत्तिका सम्बन्धमा प्रचलित कथाअनुसार धेरै वर्ष पहिले त्यस ठाउँमा गाईवस्तु चराउने चौर थियो। एक दिन एउटा गोठालाले उक्त चौरमा फ्याँकेको रोटीको टुक्रा हरायो। उसले अचम्म मानी रोटीको अर्को टुक्रा पनि फ्याँक्यो, त्यो पनि हरायो। अरू गोठालाहरूले पनि रोटीका टुक्रा फ्याँके। तर आमा जीवित हुने गोठालाहरूले फ्याँकेका रोटी त्यहीँ रहे। आमा नहुने गोठालाहरूले फ्याँकेका रोटी मात्र गायब भए। कथाअनुसार पहिलोचोटी रोटी फ्याँक्नेकी पनि आमा थिइनन्। त्यो दिन वैशाख कृष्णपक्षको औंसी थियो। दोस्रो दिन भने अघिल्लो दिनको जस्तो रोटी हराएन। यो कुरा चाल पाएपछि गाउँलेहरूले औंसीका दिन मृत आमाहरू त्यस ठाउँमा आई छोराछोरीहरूले दिएको चिज खाँदा रहेछन् भन्ने विश्वास गरेर त्यस ठाउँमा कुण्ड बनाई मातातीर्थ नामाकरण गरे। यसरी हरेक वर्ष यस दिन आमा नहुनेहरूले त्यो कुण्डमा नुहाएर मीठामीठा खाद्यवस्तु चढाई मातृ दिवस मनाउन थालेका हुन्। नेपालमा जस्तै अन्य देशहरूमा पनि आआफ्ना मान्यताका साथ मातृ दिवस अर्थात् मदर्स डे मनाउने गरिन्छ। आमा छोराछोरीकी माता हुन्। देश जनताकी माता हुन्। त्यसैले त जन्मथलो (देश)लाई मातृभूमि भन्ने गरिन्छ। वास्तवमा माता र मातृभूमि एउटै कुरा हुन्। भनिएको छ, जननी जन्मभूमिश्च स्वर्गादपि गरीयसी अर्थात् माता र मातृमूमि स्वर्गभन्दा पनि गरिमामय हुन्छन्। हाम्रा अधिकांश नेताका लागि मातृभूमि पार्टीगत र व्यक्तिगत स्वार्थभन्दा कहिल्यै गरिमामय भएन। भनिन्छ, अरूको लाख, आमाको काख। आमाको काख मात्रै भए पनि सन्तानहरूका लागि त्यो स्वर्ग हो। त्यही स्वर्गमा हुर्कन पाउनेहरू संसारका सबैभन्दा बढी भाग्यमानी हुन्छन्। आमाको कोखमा नौ महिना बसेर आमाकै काखमा हुर्कन पाउनु सन्तानका लागि सबैभन्दा ठुलो भाग्य हो। तर कसैलाई पनि सधैंभरि आमाको काख प्राप्त हुँदैन। त्यो किनभने मानिसको मृत्यु अवश्यम्भावी छ, मानिस जन्मिएपछि ढिलो चाँडो मर्नै पर्दछ। मानिस मरेपछि उसको भौतिक शरीर खरानी बन्दछ, माटोमा मिल्दछ। बाँकी केही रहन्छ भने मानिसका विचार, उनीहरूले गरेका कर्म तथा सम्झना बाँकी रहन्छ। त्यसैले त कतिपय आफ्ना र राम्रा अनुहारहरू बेलाबेलामा स्मृतिमा आउने गर्दछन्। नचिनेका मानिसभन्दा चिनेका राम्रा मानिस, आफन्त, आमाबुबा, पतिपत्नी तथा छोराछोरीको बढी याद आउने गर्छ। त्यसैले मरेर पनि अमर रहन मानिसले असल काम गर्नुपर्छ। असल काम गर्ने मानिसलाई छोराछोरी र परिवारले मात्र होइन, सारा समाजले सम्झने गर्छ, राष्ट्रले सम्झने गर्छ, युगले सम्झने गर्छ। त्यसैले मरेर पनि अमर रहन मानिसले असल काम गर्नुपर्छ। असल काम गर्ने मानिसलाई छोराछोरी, परिवार, आफन्त, समाज, राष्ट्र र युगले सम्झने गर्छ।"
काम गरे पनि अपजस,"आज देश कोभिड१९ को महामारीको दोस्रो लहरबाट आक्रान्त भइरहेको छ। हजारौं मानिस अस्पताल र घरमै बसेर स्वास्थ्यलाभ गरिरहनु भएको छ या उपचार गराइरहनुभएको छ। कतिपय नागरिकको अमूल्य जीवन यस महामारीका कारण अन्त्य भइरहेको छ। यसविरुद्ध हामी लडाईं लडिरहेका छौं। सरकारको ध्यान यतिबेला कोभिड१९ को रोकथाम र उपचारमा केन्द्रित छ र आवश्यकताअनुसार विभिन्न ढंगले प्रभावकारी रूपमा अगाडि पनि बढाइरहेको छ। कोभिड१९ बाट अमूल्य जीवन गुमाउने सबैप्रति श्रद्धासुमन अर्पण गर्दछु। उपचाररत र संक्रमित सबैको शीघ्र स्वास्थ्य लाभको कामना गर्दछु। कोभिड१९ विरुद्धको लडाईं पक्षविपक्षको होइन, हामी सबैको लडाईं हो। यसले हामीलाई मात्र होइन, सारा विश्वलाई नै आक्रान्त बनाएको छ। मानवीय क्षति, सामाजिक जनजीवनलाई अस्तव्यस्त बनाउने र अर्थतन्त्रलाई प्रतिकूल असर पार्ने काम यस रोगले गरिरहेको छ। विचारका भिन्नता, संस्थागत भिन्नता वा कुनै प्रकारका भिन्नताहरूलाई थाँती राखेर यस रोगविरुद्ध लड्नु पर्दछ र आफ्ना पक्षका निम्ति प्रयोग गर्ने सोच आउनु पनि हुँदैन। यस अभियानमा सरकारलाई साथ दिन सबैमा आग्रह गर्दछु। अहिलेको परिस्थितिमा स्थिरता र स्थायित्वका साथ एकतावद्ध भएर जनताले बुझ्ने गरी सबै एकजुट भएर लागेको हुनुपथ्र्यो। हामी त्यसरी लाग्न सकेनौं। कारण जेसुकै भए पनि हाम्रा गतिविधि, ध्यान, चिन्तन र प्रयासहरू जे कुरामा केन्द्रित हुनुपथ्र्यो, त्यो हुन सकेन। सरकारले ध्यान कोभिडविरुद्धको लडाईंमा लगाउन चाह्यो। विकासका कामहरूमा केन्द्रित गर्न चाह्यो। कोभिडबाट बढी क्षति हुन नपाओस् र अर्थतन्त्रमा प्रतिकूल असर नपरोस् भनेर सरकार लाग्यो। तर, सरकारले अनेक अप्ठयाराहरू सामना गर्नुपर्यो। प्रधानमन्त्री र सरकारमाथि हिलो छयाप्ने र औषधि खरिद प्रक्रियामा भएका भ्रष्टाचारको नाममा अनेक कुरा उछाल्ने र नभएका कनेक्सन अनुचित ढंगबाट देखाउने काम भयो। भ्याक्सिनको अभाव रहेको हामी सबैलाई थाहा छ। भ्याक्सिन पाउन मारामार भइरहेको छ। यस्तो अवस्थामा दक्षिण एसियामा भारतभन्दा पहिले हामीले भ्याक्सिन लगाउन पाएका छौं। एउटा पनि पीसीआर मेसिन नभएको देशमा अहिले ८६ स्थानबाट परीक्षण भइरहेको छ। स्थानीय तह, प्रदेश सरकारको साथ सहयोग लिएर कोभिड१९ को पहिलो लहरलाई तुलनात्मक रूपमा कम क्षतिमै सरकारले नियन्त्रण गर्न सक्यौं। अहिले फेरि दोस्रो लहरको सामना गर्नु परेको छ। सरकार सम्पूर्ण रूपमा यसमा केन्द्रित रहेको छ। विभिन्न देशबाट अक्सिजनको सिलिन्डर मगाउनेदेखि भ्याक्सिन ल्याउने काम गरिरहेका छौं। जनताको जीवनरक्षा पहिलो सर्त हो। यस्तो महामारीको समयमा पनि यदि कसैले भ्रष्टाचार गर्छ भने त्यस्तो अपराध कसैलाई पनि क्षम्य हुँदैन। कडाभन्दा कडा कारवाही हुन्छ। कतिपय सन्दर्भमा प्रधानमन्त्रीमाथि हिलो छ्याप्ने वा सरकारमाथि हिलो छ्याप्ने र कोभिडविरुद्धको औषधिमा भएको भ्रष्टाचारको नाममा कुरा उछाल्ने र नभएका कनेक्सन अनुचित ढंगले देखाउने क्रियाकलाप भए। यस्तोमा पनि कसैले भ्रष्टाचार गर्छ भने यस्तो अपराध क्षम्य हुन्न। छानविन हुन्छ, कारबाही हुन्छ। चाहे राष्ट्रियताको सवाल होस्, चाहे लोकतन्त्रको सवाल होस् या जनजीविकाको सवाल नै किन नहोस् वा भ्रष्टाचार, शान्ति सुव्यवस्था र मानवअधिकारको सवालमा नै किन नहोस्। कुनै पनि सवालमा सरकारले अनुचित रूपमा सम्झौता गर्दैन। राष्ट्रिय हित र जनताको हित छाडेर कुनै कुरामा पनि तलमाथि गर्दैन। यस सदनको ममाथि विश्वास छ भन्ने कुराको पुष्टि गर्न आवश्यक छ भन्ने ठानेर यहाँ उभिएको छ। हामी सार्वभौम जनताको प्रतिनिधित्व गरेर यहाँ उभिएका छौं। सार्वभौम जनताको भावना र हितहरूको प्रतिनिधित्व हामी गछौं। यस्तो अवस्थामा हामीले विचारको आग्रहका साथ होइन, आफ्ना स्वार्थबाट निर्देशित भएर होइन। सत्यलाई पछ्याएर निर्णय गर्नुपर्ने अवस्था छ। सच्चाईलाई पछ्याउने हो भने हामीले निर्णय त्यसरी गर्न सक्नुपर्छ। वर्तमान सरकार कुनै हिसावले विश्वास गर्न नपर्ने सरकार हुँदै होइन। राष्ट्रियको सवालमा मैले धेरै भन्नु पर्दैन। राष्ट्रिय हितको रक्षा सम्वद्र्धनको प्रश्नमा, राष्ट्रियताको रक्षा र सम्वद्र्धनको प्रश्नमा, स्वाधीनता र स्वतन्त्रता र भौगोलिक अखण्डताको रक्षा र पहरेदारी गर्ने सन्दर्भमा र राष्ट्रिय स्वाभिमान माथि उठाउने सवालमा कुनै पनि कसर राखेको छैन। तथ्यहरूले यसलाई पुष्टि गरेको छ। तसर्थ राष्ट्रियताको सवालमा नेपालले अन्तर्राष्ट्रिय मञ्चहरूमा खेलेको भूमिका हेर्ने हो भने पनि सबैले अनुभव गरेको हुनुपर्छ। राष्ट्रियताको पक्षमा यति स्पष्ट र व्यावहारिक र उपलब्धीपूर्ण ढंगबाट अगाडि बढेको सरकारलाई विश्वास नगरिराख्नु पर्ने कुनै कारण छैन। यसैगरी, सुशासन, शान्ति सुव्यवस्था र राष्ट्रिय समस्याहरूको समाधानका सन्दर्भमा यो सरकारमाथि विश्वास नगर्ने कुनै कारण छैन र हुन पनि सक्तैन। हामीले वैचारिक हिसावले, संविधानको स्वीकार्य र पालनाका प्रश्नहरूको सवालमा यस्तो कुनै समस्या छैन। आधारभूत रूपमै संविधान नै मान्दिनँ भन्ने छैन। व्यवहारका क्रममा र आवश्यकताका आधारमा केही औचित्वपूर्ण र समयानुकूल ढंगले परिवर्तनका लागि सरकार जहिले पनि तत्पर छ। यसका लागि कार्यदल बनाएर सुझाव संकलन गरी त्यसको सुझावअनुसार आवश्यक संशोधन पनि गर्न सकिन्छ। औचित्यको आधारमा संविधान संशोधन गर्न सकिन्छ। पृथकतावादको विचार बोक्ने पक्षलाई पनि हामीले संविधानको मूलधारमा ल्याइसकेका छौं। राजनीतिक आकांक्षा र आफ्ना माग पूरा गर्नका लागि हिंसालाई माध्यम बनाउनु पर्छ भन्ने सोच पनि अब अन्त्य भएको छ। सरकारले सम्वादका माध्यमबाट हिंसाको विचार र मार्ग परित्याग गराएर शान्तिपूर्ण राजनीतिको मूलधारमा ल्याएको छ। दशकौंदेखि देशमा हिंसाको राजनीतिक अनवरत रूपमा चलिआएको थियो। राजनीतिक उद्देश्य परिपूर्तिका लागि हिंसाको पक्षपोषण गर्ने शक्तिहरू थिए। त्यसले देशमा भय र क्षतिको क्षति लगातार राखेको थियो। त्यो अहिले अन्त्य भएको छ। यो ऐतिहासिक र ठुला उपलब्धी होइन ? यस्तो उपलब्धीहरू यही सरकारले हाँसिल गरेको छ। सफलता नदेख्ने र एकाध सफलता पूरा गर्न केही ढिला भयो भने त्यसलाई बढाइचढाई गरेर बुझ्ने काम भएको छ। कहिलेकाहिँ सफलता हाँसिल गर्न अलि लामो समय पनि लाग्न सक्छ। तर, सरकार सफल भएर छोड्छ। कुनै आग्रह र पूर्वाग्रह प्रतिशोधका हिसावले कुनै अनुचित काम सरकारले गर्दैन। यदि हामी सत्यलाई स्वीकारेर अगाडि बढ्न तयार हुन्छौं भने यो सरकारलाई विश्वास नगर्नु पर्ने कुनै कारण नै छैन। त्यसैले मैले विश्वासको मत लिने र सदनको आफूमाथि विश्वास छ भनेर प्रष्ट गर्न चाहेको हो। विकास निर्माण, भौतिक पूर्वाधार, राजमार्ग, बाटाघाटाको निर्माण सन्दर्भमा र सुरुङ मार्गको नयाँ युगमा प्रवेश गराउने सन्दर्भमा यति धेरै कामहरू भएका छन् कि घरमै बसेर आफ्नो जमीनको अवस्थाका बारेमा जानकारी लिन सक्छौं। अर्थात् डिजिटल म्यापिङ गरिसकेका छौं। विकासमा प्रविधिको प्रयोग अभियान चलिरहेको छ। त्यसैले कार्यालय, अड्डा धाइरहनु पर्दैन। घरमै बसेर काम गर्न सक्छौं। मेलम्ची अगाडिदेखि नै सुरु भएको थियो। राजा वीरेन्द्रका पालादेखि सुरु भएको थियो। किसुनजीले ४८ सालपछि फेरि सुरु गर्नु भएको थियो। मेलम्ची ल्याउन अघिल्ला सरकारहरूले पनि काम गरेका थिए। तर, अहिलेको सरकारले विशेष प्राथमिकता दियो र काठमाडौंमा दैनिक १७ करोड लिटर पानी ल्याइयो। अब यांग्री र लार्केबाट पनि १७१७ करोड गरी ५१ करोड लिटर पानी ल्याइने छ। यति पानी आएपछि काठमाडौंमा पानीको अभाव हुँदैन। पुनर्निर्माणका काम पनि तीव्रताका साथ भइरहेको छ। केही ठाउँमा प्राविधिक कारणले ढिला भएको हुन सक्छ। नत्र भने सबै काम भएकै छन्। रानीपोखरी, धरहरा, दरबार हाईस्कुल बनिसकेका छन्। सिंहदरबारको प्रवलीकरण भएर पहिलेकै स्थानमा कार्यालय सरिसकेको छ। वर्षमा १० किमी सडक बन्ने देशमा दिनमा ६ किलोमिटर बाटो बनिरहेको छ। सुनकोशी मरिन डाइभर्सन अबको पाँच वर्षभित्र पूरा हुँदैछ। १२ वटा स्मार्ट सिटी, कृषिको आधुनिकीकरण, व्यापार सन्तुलनका क्षेत्रमा उल्लेख्य प्रगति हाँसिल गरेका छौं। आधुनिक र प्रतिस्पर्धी शिक्षा उपलब्ध गराउने सन्दर्भमा पनि सरकारले ध्यान दिएको छ। स्वास्थ्य क्षेत्रमा पनि यति धेरै अस्पताल निर्माण भएका छन्। हामी तिनलाई दक्ष र आवश्यक जनशक्ति र साधनस्रोतले प्रभावकारी बनाउने अभियानमा लागिरहेका छौं। हामीले गन्तव्य निर्धारण गरेका छौं। त्यहाँ पुग्नका लागि नीति, कार्यक्रम, योजना र लक्ष्य निर्धारण गरेर अगाडि बढिरहेका छौं। पछिल्लो तीन वर्षको अवधिमा सरकारले असाधारण महत्वका काम गरेको छ। दुरगामी र सकारात्मक काम गरेको छ। जसले तीन वर्षको अवधिमा मान्छे बस्न लायक देश र समाज निर्माण गरेको छ। एउटा सभ्यताको श्रेणीमा देशलाई पुर्याएको छ। यी सबै उपलब्धी होइनन् र ? यी सबै सकारात्मक परिवर्तन होइनन् र ? हामी राजनीतिलाई के बनाइरहेका छौं ? राजनीतिलाई स्वार्थको दुनो सोझ्याउने एउटा वस्त्रका रूपमा मात्र बुझ्दै छौं कि देश बनाउने संकल्पका रूपमा बुझ्दैछौं ? राजनीति देश र जनताको सेवा गर्ने एउटा माध्यम हो। तर, अहिले गरे पनि जस नदिने, नगरे पनि जस नदिने अवस्था आएको छ। सरकार विकासको अगुवा हो। नीति निर्माता हो। मार्गदर्शक हो। त्यस रूपमा काम गरेको छ र गर्छ पनि। त्यसर्थ मान्यज्यूहरूले हुन्न भन्ने पक्षमा कसरी रेजा लगाउन सक्नु हुन्छ ? मेरो कसैप्रति आग्रह पूर्वाग्रह छैन। मलाई यस सदनले निर्वाचित गराएको हो। यस सदनको बलले तीन वर्षभन्दा बढी समयदेखि प्रधानमन्त्रीको हैसियतले उभिएको छुु। यही सदनको बलले फेरि पनि रहन्छु भन्ने विश्वास गर्छु। सदनको विवेकमाथि म पूर्ण रूपमा भरोसा गर्छु। (संसद्मा सोमबार विश्वासको मत माग्ने क्रममा प्रधानमन्त्री ओलीद्धारा व्यक्त मन्तव्य।)"
छटपटीको पराकाष्ठा,"प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने मौलिक हकको प्रत्याभूत नेपालको संविधानले गरेको छ। कसैलाई पनि आकस्मिक स्वास्थ्य सेवाबाट वञ्चित गर्न पाइँदैन। त्यसो गरे कानुनबमोजिम कारबाही हुन्छ। तर, अहिले कानुन, कारबाही र मौलिक हकको कुरा छाडौं, जनता बिरामी पर्दा अक्सिजनको पाईप लगाएर सुत्ने शैयाको अभावमा छट्पटाउनुपर्ने बाध्यता छ। कोरोना संक्रमणको दोस्रो लहर बढेसँगै भएका अस्पतालका शैया भरिएका छन्। कतै कोभिड अस्पतालको भुइँ पनि खाली छैन। अस्पताल बाहिर पेटी र खुल्ला ठाउँमा अडेस लागेर अक्सिजन लिइरहेको दृष्य क्रमशः सामान्यजस्ता बन्न थालेका छन्। अक्सिजन ग्यास उद्योगमा ग्यास दिएर बचाउनुस् भनेर जानेको लाइन छ। श्वासप्रश्वासमा समस्या देखिएपछि दौडाएर अस्पताल लैजाँदा अस्पतालले बिरामीलाई समयमा लिँदैनन्। बिरामीको अस्पताल चहार्दा चहार्दै ज्यान जान थालेको छ, कतिले उपचार खोज्दै घण्टौं सास्ती खेप्नु पर्छ। बिरामी कोभिड संक्रमित भएर समस्या बढेपछि आफन्तले विराटनगरका प्रत्येक अस्पताल रातभर एम्बुलेन्समा चहारे। ती बिरामीका लागि विराटनगरका सबै सुविधा पुगेका अस्पतालको ढोका खुलेन। पुनः दमक फर्काएर एउटा अस्पतालमा भर्ना गरे, त्यहाँ अक्सिजनलगायत बिरामीलाई आवश्यक पर्ने सुविधा थिएन। यसअघि उदयपुरकी एक महिलाको अस्पताल चहार्दा चहार्दै विराटनगरमै ज्यान गयो। एन्टिजेन पोजेटिभ उनले पीसीआर टेस्ट गर्न र अस्पतालको शैयाबाट जीवन फर्काउन पाइनन्। पछिल्ला यी घटना उदाहरण मात्रै हुन्। सरकारी अस्पतालमा शैया अभाव, निजीमा चर्को शुल्क, घरमै बसे अक्सिजन र औषधि अभावमा दैनिक ज्यान गुमाउनेको सूची क्रमशः लामो बन्दैछ। यसको मुख्य कारण हो, समयमा महामारीसँग जुध्ने तयारी नहुनु। तीनै तहका सरकार महामारी नियन्त्रणमा यसपटक पनि चुकेका छन्। केन्द्रिय सरकार राजनीतिक प्रदूषणको धुँवामा रुमलिएको छ। प्रदेश सरकार संघीय सरकारको शाखाजस्तै छ, संघले योजना नबनाई प्रदेश तात्दैनन्। स्थानीय तहले माथिको मुख ताक्दा महामारीले फैलिने अवसर पाएको छ। नागरिकलाई बाँच्नको चिन्ता हुँदा अझै केही स्थानीय तह कुनै तयारीमा जुटेका छैनन्। महामारीमा तह मौन बस्दा संक्रमणसँगै मृत्युदरको तथ्यांक डरलाग्दो बन्दै छ। पहिलोपटकको संक्रमण सकिनासाथ प्रधानमन्त्री केपी शर्मा ओली नेतृत्वको सरकारले स्वास्थ्य सेवालाई प्राथमिकतामा राखेर काम गर्ने भन्दै एकैपटक देशभरका तहमा अस्पतालको शिलान्यास पनि भए। ठुलै काम भए पनि अस्पतालको सुधार र विभिन्न समयमा आउने महामारी नियन्त्रणमा ध्यान नदिँदा अहिलेको अवस्था आएको हो। कोरोना संक्रमणको पहिलो चरणमा स्थापना भएका कोभिड अस्पतालको सुधार, व्यवस्थापन र विस्तारमा उदासिन हुँदाको परिणाम अहिले अवस्था हो। पहिले स्थापना भएका कोभिड अस्पतालका करारका कर्मचारी महामारी नियन्त्रण भयो भन्दै हटाउँदा अहिले पुनः व्यवस्थापन गर्न समस्या छ। कर्मचारी नहुँदा भएका अस्पतालमा पनि बिरामी राखेर उपचार गर्ने अवस्था नभएका उदाहरण थुप्रै छन्। प्रायःजसो प्रत्येक जिल्लामा सरकारी अस्पताल छन्। ती अस्पतालमा कोभिडका बिरामी राख्न अक्सिजन सहितका भेन्टिलेटर, आईसीयूलगायतको सुविधा थप पनि भए पनि पर्याप्त भएन। कम्तिमा पनि प्रत्येक प्रदेशमा एक हजार शैयाको कोभिड अस्पताल निर्माण गर्न सकेको भए यो अवस्था देख्नु पर्ने थिएन। सात प्रदेशले एकैपटक सात हजार बिरामी राख्न सक्ने थिए। निको भएपछि हुने खाली ठाउँमा नयाँ बिरामीले स्थान पाउने अवस्था हुन्थ्यो। अर्थात् हजारौं बिरामी अस्पतालका पेटीमा बस्नुपर्ने र एम्बुलेन्समा अस्पताल चहार्दा ज्यान गुमाउनुपर्ने अवस्था आउने थिएन। गर्न चाहँदा अझै पनि समय छ। स्थानीय तहले आफ्ना नागरिक सुरक्षित गर्न स्वास्थ्य चौकीमा शैया र कर्मचारी व्यवस्थापन गर्न सक्छन्। प्रदेश सरकारले प्रदेशमा रहेका कोभिड अस्पतालको स्तरोन्नती र केन्द्रले बजेटसहित निजीक्षेत्रको सहकार्यमा अस्पतालमा शैया र आवश्यक स्वास्थ्यसामग्रीको व्यवस्थापन गर्नुपर्छ। राजनीतिक दलको ध्यान अब भने कुर्सीमा होइन, छटपटाइरहेका जनतामा हुनुपर्छ। महामारीलाई सामान्य नसोचौं, प्रत्येक घरबाट शव निस्कने अवस्थामा नपुगौं।"
कंगनामाथि अर्को संकट,"मुम्बई : बलिउड अभिनेत्री कंगना रनौट सोसल मिडियामा निकै सक्रिय रहन्छिन्। उनी आफूलाई मनमा लागेका कुरा बेफिक्रीसँग पोस्ट गर्ने गर्छिन्। यही कारण केही दिनअघि ट्विटरले उनको अकाउन्ट सस्पेन्ड गरेको थियो। बंगालको चुनावपछि उनको आपत्तजिनक टिप्पणीमाथि कारबाही गर्दै ट्विटरले स्थायी रूपमा कंगनाको अकाउन्ट बन्द गरिदिएको थियो। अहिले इन्स्टाग्रामले पनि कंगनाको पोस्ट्समाथि कारबाही गरेको छ। उनको एउटा पोस्ट इन्स्टाग्रामले डिलिट गरिदिएको छ। कंगनाले एउटा पोस्टमार्फत आफू कोरोना संक्रमित भएको बताएकी थिइन्। उनले कोरोनालाई सामान्य फ्लु भएको बताएकी थिइन्। उनको यही पोस्टमा विवाद भएपछि इन्स्टाग्रामले यो कदम उठाएको हो। कंगनाले इन्स्टा स्टोरीमा लेखेकी छिन्, इन्स्टाग्रामले मेरो एउटा पोस्ट डिलिट गरेको छ। जसमा मैले कोभिड समाप्त पार्ने धम्की दिएकी थिएँ। आतंकवादी र कम्युनिस्टमाथि सहानुभूति राख्नेका बारे त सुनेकी थिएँ तर कोभिड फैन क्लब पनि रहेछ।अचम्म छ। कंगनाले एक तस्बिर सेयर गर्दै लेखेकी थिइन्, पछिल्ले कोही दिनदेखि म निकै थाकेको महसुस गरिरहेकी थिएँ। मेरो आँखा पोलिरहेका थिए। म क्वारेन्टिनमा छु। एजेन्सी"
"सुदूरमा अक्सिजन हाहाकार, प्रदेश सरकारले राखेन चासो","धनगढी : बैतडीको दोगडाकेदार गाउँपालिकाका लोकेन्द्र जोशीको शनिबार बिहान धनगढीस्थित सेती प्रादेशिक अस्पतालको कोभिड वार्डमा मृत्यु भयो। जोशीलाई शुक्रबार नै अस्पतालमा भर्ना गरिएको थियो। उनको आईसीयूमा उपचार भइरहेको थियो। उनलाई गाह्रो भएपछि अक्सिजन दिनुपर्ने भयो। तर, उनले अक्सिजन पाउन सकेनन्। जोशी कञ्चनपुरको महाकाली नगरपालिकास्थित आयुर्वेद अस्पतालका कविराज हुन्। उनका आफन्तले अस्पतालमा पाइपलाइनबाट जोडिएको अक्सिजनको मात्रा अपुग भएपछि ज्यान गएको आरोप लगाएका छन्। कोभिड वार्ड परिसरमै रहेको अक्सिजन प्लान्टबाट पाइपको माध्यमले बिरामीलाई अक्सिजनको आपूर्ति गर्ने प्रबन्ध गरिएको छ। ज्वाइँ सापलाई पाइपलाइनबाट चाहिनेजति मात्रामा अक्सिजन आइरहेकोे थिएन, जोशीका जेठान श्यामराज अवस्थीले भने, हामीले राति अक्सिजन सिलिन्डर माग्यौं। तर, अस्पतालले उपलब्ध नभएको जवाफ दियो। अस्पतालका मेडिकल सुपरिटेन्डेन्ट डा हेमराज पाण्डेयले जोशी गम्भीर अवस्थामै भर्ना भएको बताए। उहाँको अक्सिजनको लेबल कम थियो। आईसीयूमा त पाइपलाइनबाटै अक्सिजन छ।, बाहिर प्रचार गरेजस्तो भने होइन, डा पाण्डेयले भने। धनगढी उपमहानगरपालिका३ हसनपुरका ४५ वर्षका राजु श्रेष्ठको शनिबार नै अक्सिजन अभावका कारण ज्यान गयो। उनलाई एक साताअघि कोरोना भाइरस संक्रमण पुष्टि भएको थियो। श्रेष्ठका भतिजा बाबुराजा श्रेष्ठका अनुसार उनलाई शनिबार श्वासप्रश्वासमा बढी समस्या हुन थालेपछि धनगढीस्थित नवजीवन अस्पतालमा भर्ना गरियो। भने, नवजीवन अस्पतालमा अक्सिजन सकिएछ। हामीले उनलाई तुरुन्तै सेती प्रादेशिक अस्पतालमा भर्ना गर्यौं। सेती प्रादेशीकको कोभिड अस्पतालमा ५५ बिरामी राख्ने क्षमता छ। सो दिन त्यहाँ ८५ जनाको उपचार भइरहेको थियो। कोभिड अस्पतालमा क्षमताभन्दा बढी बिरामीको चाप रहेको थाहा पाएपछि श्रेष्ठका आफन्तले उनलाई काठमाडौं लैजाने निर्णय गरे। बल्लतल्ल हेलिकोप्टरको व्यवस्था भयो। त्यति बेलासम्म उहाँ (काका)को अवस्था ठीकै थियो। उहाँ आफैं एम्बुलेन्सबाट हिँडेर हेलिकोप्टरमा चढ्नुभएको थियो, बाबुराजाले भने, तर, काठमाडौं पुग्दा नपुग्दै उहाँको ज्यान गयो। अक्सिजन अभावमा कोभिडका बिरामीको मृत्यु संख्या वृद्धि हुन थालेपछि आफन्त आक्रोसित छन््। बाबुराजाले भने, सुदूरपश्चिम प्रदेशका धनगढी, कैलालीसहित प्रायः सबै जिल्ला अस्पतालमा संक्रमितको मृत्यु भइरहेको समाचार आइरहेका छन्। तर, प्रदेश सरकारले अहिलेसम्म यसबारे गम्भीरतापूर्वक पहल गरेको छैन। धनगढीस्थित नवजीवन अस्पतालमा पाँच शय्याको भेन्टिलेटरसहितको आईसीयू बेड छन््। बाबुराजाले भने, हाम्रा अस्पतालहरूमा समयमै अक्सिजनको उपलब्धता भएको भए काकाको ज्यान जाने थिएन। नवजीवनका प्रशासन प्रमुख राज ओझाले श्रेष्ठको अक्सिजन लेबल कम भएकाले आईसीयू भएको ठाउँमा रेफर गरिएको बताए। हाम्रो अस्पतालको आईसीयू कोभिड बाहेकका बिरामीका लागि मात्रै प्रयोग भइरहेको छ, ओझाले भने। धनगढी उपमहानगरपालिका३ का डिजे म्याक्स भनिने २७ वर्षका राममहेश रानाको पनि शनिबारै अक्सिजन अभावमा ज्यान गयो। कोरोना भाइरस संक्रमित रानामा श्वासप्रश्वासको समस्या बढेपछि परिवारले वैशाख २५ गते अस्पतालमा भर्ना गरेका थिए। कोरोना महामारीको दोस्रो लहर फैलिएपछि सुदूरपश्चिममा संक्रमितको संख्या थपिँदै गएको छ। संक्रमितको मृत्यु संख्या पनि दिनहुँ बढिरहेको छ। सुदूरपश्चिम प्रदेशमा आइतबार अपराह्नसम्म १ सय ३४ भन्दा बढीको ज्यान गएको सुदूरपश्चिम स्वास्थ्य निर्देशनालयले जनाएको छ। कोरोनाको पहिलो लहरमा यो प्रदेशमा ७४ जनाको मात्रै ज्यान गएको थियो। सुदूरपश्चिममा वैशाख १७ गतेयता १० दिनमा मात्रै १ सय २५ जनाको ज्यान गएको निर्देशनालयले जनाएको छ। निर्देशनालयले जारी गरेको तथ्यांकमा वैशाख १७ गते ७, १८ गते १०, १९ गते १२, २० गते १४, २१ गते ८, २२ गते ११, २३ गते १७, २४ गते १३, २५ गते १५ र २६ गते १८ जनाको ज्यान गएको उल्लेख छ। यीमध्ये आधाभन्दा बढी बिरामीले अक्सिजन अभावमा ज्यान गुमाएका हुन्। लापरवाही गर्दै प्रदेश सरकार विश्व स्वास्थ्य संगठनका पदाधिकारी र विशेषज्ञले बारम्बार कोरोनाको अर्को लहरको चेतावनी दिँदै आएका थिए। कोरोना जोखिम यथावत् थियो। तर, प्रदेश सरकारले न कोरोनो रोकथाम र नियन्त्रणका लागि ठोस प्रयास जारी राख्यो, न अक्सिजन प्लान्ट जडान, कोभिड अस्पतालको विस्तार तथा आइसोलेसन सेन्टर व्यवस्थापनमा नै ध्यान दियो। सुदूरपश्चिम प्रदेशभरि अक्सिजन हाहाकार भएको छ। आर्थिक मामिला तथा योजना मन्त्रालयका उपसचिव निर्मल ढकालका अनुसार गत वर्षको मंसिरमा प्रदेशमा अक्सिजन प्लान्ट जडान, एम्बुलेन्स र शववाहन खरिदका लागि १३ करोड रुपैयाँको बजेट निकासा भइसकेको थियो। तर, पाँच महिनासम्म बजेट पनि कार्यान्वयन हुन सकेन। सामाजिक विकास मन्त्रालयका सचिव हरिराम विष्टले नेपालीहरू आपत परेपछि मात्र तात्ने बानीका कारण यो अवस्था सिर्जना भएको स्वीकार गरे। त्यति बेला कोरोना महामारीले यस्तो रूप लेला भन्ने पनि अनुमान गर्न सकिएन, सचिव विष्टले भने, कोरोनाको संक्रमण घट्दै गएको हो भन्ने हामी सबैको बुझाई रह्यो, तर अहिले अवस्था अकल्पनीय बन्यो। सामाजिक विकास मन्त्रालयका प्रवक्ता नरेन्द्रसिंह कार्कीले कोरोना महामारी रोकथाम तथा नियन्त्रण, संक्रमितहरूको उपचारका लागि गत कात्तिक अन्तिम साता आर्थिक मामिला तथा योजना मन्त्रालयसँग २७ करोड रुपैयाँको वित्तीय सहमति माग गरिएको बताए। मन्त्रीस्तरीय निर्णयले उक्त बजेटमध्ये अक्सिजन प्लान्ट, भेन्टिलेटर सहितको एम्बुलेन्सहरू, शवबाहन, ५० शय्याको अस्थायी कोरोना अस्पताल र एक हजार भाइल रेम्डेसिभर खरिद गर्न मंसिर १६ गते १२ करोड ८१ लाख रुपैयाँको वित्तीय सहमति प्रदान गरेको आर्थिक मामिला तथा योजना मन्त्रालयका उपसचिव ढकालले बताए। मन्त्रालयका शाखा अधिकृत कमला शाहीले मंसिरको २३ गतेको सो निर्णयअनुसार दुई करोड रुपैयाँको लागतको ठूलो अक्सिजन प्लान्ट एक थान र ८०८० लाख रुपैयाँको लागतका दरले ४ करोड ८० लाख रुपैयाँ मूल्यका ६ वटा मिनि अक्सिजन प्लान्ट, ए क्लासका भेन्टिलेटर सहितका दुई थान एम्बुलेन्स र रम्डेसिभर औषधी (एक हजार भाइल) खरिदका लागि १२ करोड ८१ लाख रुपैयाँ वित्तीय सहमति प्रदान गरिएको पत्र सामाजिक विकास मन्त्रालयलाई पठाएको जानकारी दिइन्। तर, प्रदेश सरकारले समयमै त्यो बजेट कार्यान्वयन गरेन। अहिले प्रदेशभरि कोरोना संक्रमितहरू अक्सिजनको अभावमा मृत्यु वरण गरिरहेका छन्। आर्थिक मामिला तथा योजना मन्त्रालयले गत वर्ष मंसिरमा दिएको वित्तीय सहमतिपछि पनि काम नहुनु चरम लापरवाही हो। पाँच महिना अवधिमा सबै अक्सिजन प्लान्ट जडान भइसक्नु पथ्र्याे। सबै सातवटा अक्सिजन प्लान्ट जडान भएको भए अहिले यो अवस्था हुने थिएन, उपसचिव ढकालले भने। सामाजिक विकास मन्त्रालयले बल्ल वैशाख १६ गते अक्सिजन प्लान्ट जडान गर्न सेती प्रादेशिक अस्पताललाई दुई करोड रुपैयाँ तथा डडेलधुराबाहेक सुदूरपश्चिम प्रदेशका अन्य ६ जिल्ला अस्पताललाई ८०८० लाख रुपैयाँको अख्तियारी दिएको छ। सचिव विष्टले प्राकृतिक अक्सिजन प्लान्ट राख्ने वा लिक्विड प्लान्ट राख्ने भन्नेमा अन्योल भएकाले पनि केही ढिलाइ भएको बताए। सामाजिक विकास मन्त्रालयले बैतडी, दार्चुला, बाजुरा, अछाम, डोटी र बझाङ जिल्ला अस्पताललाई अक्सिजन प्लान्ट जडान गर्न वैशाख १६ गते मात्रै ८० लाख रुपैयाँका दरले र सेती प्रादेशिक अस्पताललाई दुई करोड रुपैयाँको अख्तियारी दिएको छ। तर, अहिलेसम्म सेती प्रादेशिक अस्पतालबाहेक अरू कुनै पनि जिल्ला अस्पतालले त्यसको सूचना प्रकाशन गरेका छैनन्। सेती प्रादेशिक अस्पतालले लिक्विड अक्सिजन जडानका लागि टेन्डर आह्वान गरिसकेको छ। आधा पनि छैन अक्सिजन आपूर्ति सुदूरपश्चिम प्रदेश स्वास्थ्य निर्देशनालयको तथ्यांकअनुसार आइतबारसम्म प्रदेशभरि कोरोना संक्रमितको संख्या ७ हजार ४ सय ५२ पुगेको छ।। तीमध्ये प्रदेशका विभिन्न अस्पतालमा ३ सय ५४ जनालाई अक्सिजन सेवा प्रदान गरिएको प्रदेश स्वास्थ्य निर्देशक डा गुणराज अवस्थीले बताए। निर्देशनालयले जारी गरेको बुलेटिनमा सुदूरपश्चिमका अस्पतालहरूमा ३३ शय्या आईसीयू र २२ शय्या भेन्टिलेटर छन्। त्यो क्षमतामा ४९ जना आईसीयु र १५ जना भेन्टिलेटरमा भर्ना छन्। निर्देशनालयले गन्तीमा राखेका १४ आईसीयू र भेन्टिलेटर सञ्चालनमा छैनन्। सामाजिक विकास मन्त्रालयका कोभिड स्रोत व्यक्ति तथा प्रवक्ता कार्कीले प्रदेशभरि दैनिक ५ सय सिलिन्डर अक्सिजन आवश्यक पर्ने बताए। सेती प्रादेशिकका मेडिकल सुपरिटेन्डेन्ट डा पाण्डेयले सेतीमा मात्रै दैनिक १ सय सिलिन्डर अक्सिजन आवश्यक रहेको बताए। डा पाण्डेयले भने, सेती प्रादेशिक अस्पतालमा आफ्नै अक्सिजन प्लान्ट छ। तर, त्यसले अहिलेको माग धान्न सकिरहेको छैन। कोरोना डेडिकेडेड अस्पतालमा हाम्रो अक्सिजन प्लान्टको सप्लाई छैन। त्यसैले त्यहाँ भरिएका सिलिन्डर जडान गर्नु परिरहेको छ। यो अस्पतालको ५० शय्याको छुट्टै कोरोना डेडिकेडेड अस्पताल छ। जहाँ अक्सिजन, मोनिटरसहित अक्सिजन सेवा र हाई डिपेन्डेन्सी युनिट (एचडीयु)का बिरामी राखिएका छन्। तर, कोरोनाको आईसीयू विभाग भने सेती प्रादेशिक अस्पतालको पुरानै भवनमा भएकाले त्यहाँ मात्रै अक्सिजनको पाइपलाइन जोडिएको छ। केही दिन नेपालगन्जबाट आपूर्ति भएको थियो। तर, त्यहाँ पनि अक्सिजन अभाव भएको भन्दै त्यहाँको प्रशासनले जिल्ला बाहिर निकासी रोकेको छ। त्यसले गर्दा हामीलाई झन समस्या भएको छ, डा पाण्डेयले भने। कैलालीमा निजी क्षेत्रले सञ्चालन गरेको एक मात्र अक्सिजन प्लान्ट छ। धनगढी उपमहानगरपालिका२ मा रहेको मालिका अक्सिजन प्लान्टले दैनिक १ सय २० वटा मात्रै सिलिन्डर भर्न सक्ने त्यहाँका म्यानेजर विक्रमबहादुर शाहले बताए। सेती अस्पतालमा निःशुल्क अक्सिजन आपूर्ति गरिरहेको ह्युमिनिटी फाउण्डेसनका अध्यक्ष श्याम तायलले अहिले प्रदेशमा कोरोना संक्रमितहरूका लागि दैनिक कम्तीमा पाँच सय सिलिन्डर अक्सिजनको आवश्यकता रहेको बताए। अध्यक्ष तायलले भने, तर, अहिले प्रदेशभरि मागको करिब आधा मात्रै अक्सिजन आपूर्ति भइरहेको अवस्था छ। सरकारले वा निजी क्षेत्रले तत्काल अक्सिजनको ठूलो प्लान्ट स्थापना नगरेसम्म यो समस्या समाधान नहुने उनको भनाइ छ। सकसमा निजी अस्पताल कोरोना संक्रमितले सरकारी अस्पताल भरिएपछि सामाजिक विकास मन्त्रालयले निजी अस्पताललाई २० प्रतिशत शय्या छुट्टयाउन अनुरोध गरेको छ। मन्त्रालयका प्रवक्ता कार्कीका अनुसार वैशाख १८ गते निजी अस्पताल संघ र सामाजिक विकास मन्त्रालयबीच २० प्रतिशत शय्या छट्टयाएर कोरोनाका बिरामी भर्ना लिने सम्झौता पनि भइसकेको छ। नदेखिएका संक्रमितलाई आइसोलेसन गरिदिएको दैनिक साढे ३ हजार, अक्सिजन सेवा दिएकोमा ७ हजार, आईसीयुवापत १० हजार र भेन्टिलेटरमा उपचार गरेवापत दैनिक १५ हजार रुपैयाँका दरले निजी अस्पताललाई रकम प्रदान गर्ने निर्णय भएको उनले बताए । धनगढीका ९ र अत्तरियाको एक गरी १० वटा निजी अस्पतालले १८ गतेदेखि नै संक्रमित भर्ना गर्न थालेका छन्््। निजी अस्पताल संघका सुदूरपश्चिम प्रदेश अध्यक्ष जनकराज जोशीले भने, उपचारमा कुनै समस्या छैन, तर अक्सिजन नपाएर बिरामी मर्न थाले। सरकारी अस्पतालहरूमा अक्सिजन आपूर्ति गर्न विभिन्न दाताहरू छन्। स्थानीय प्रशासनहरू लागेका छन््। तीनै तहका सरकारहरू पनि प्रयास गरिरहेका छन््। तर, निजी अस्पतालहरूलाई कहाँबाट अक्सिजन ल्याउने। किनेर ल्याऔं भने पनि पाइँदैन। कसरी उपचार गर्ने ? धनगढीस्थित मायामेट्रो अस्पतालका अध्यक्ष धीरेन्द्र साउदले अक्सिजनको यस्तै अभाव रहिरह्यो भने बिरामी भर्ना गर्न नसकिने बताए। प्रदेश सरकारसँग सम्झौता त गरियो, तर अक्सिजन पाउने कुनै ठेगान छैन। धनगढीको एक मात्र निजी अक्सिजन प्लान्टमा सिलिन्डर लगेर कर्मचारीहरू १० घण्टासम्म कुर्छन्। ५७ वटा सिलिन्डर पाउँछन्। अक्सिजन लेबल कम भएका बिरामीलाई एउटा अक्सिजन सिलिन्डरले तीन घण्टा पनि धान्दैन, कसरी उपचार गर्ने ?"
सहज छैन संयुक्त सरकार,"अखण्ड भण्डारी र सुरेन्द्र काफ्ले काठमाडौं : विश्वासको मत माग्ने क्रममा उठाइएका सबालको संसद्मा जवाफ दिँदै प्रधानमन्त्री केपी शर्मा ओलीले भने, संसद् विघटनको चिन्ता लिनुभन्दा मलाई मत दिनुहोस्, विघटनबाट जोगाउनुहोस्। त्यसअघि बोल्ने माओवादी अध्यक्ष पुष्पकमल दाहाल, जसपा अध्यक्ष उपेन्द्र यादवलगायतले प्रधानमन्त्रीले विघटनको मनसायले विश्वासको मत लिन चाहेको आरोप लगाएका थिए। प्रधानमन्त्रीको प्रत्युत्तर थियो, मुद्दा लडेर फिर्ता ल्याएको संसद् बचाऔं न। भोट दिऔं। तर, प्रधानमन्त्री पद टिक्ने गरी उनले संसद्को विश्वास पाएनन्। ओली सरकार ढलेपछि के अब संसद् क्रमशः विघटनतर्फ जाला त ? प्रधानमन्त्रीको अभिव्यक्ति र संसद्को गणितीय वस्तुस्थितिले त्यसकै सम्भावना देखाउँछ। त्यसअघि राजनीतिले केही खुड्किला पार गर्नेछ। राष्ट्रपति विद्यादेवी भण्डारीबाट संविधानको धारा ७६ (२) अनुसार नयाँ सरकार गठन गर्न सोमबारै आह्वान भएको छ। उक्त धारामा दुई वा दुईभन्दा बढी दलको समर्थनमा बहुमत प्राप्त गर्न सक्ने प्रतिनिधिसभा सदस्य प्रधानमन्त्री बन्न पाउने व्यवस्था छ। प्रधानमन्त्री बन्न चाहनेले प्रतिनिधिसभामा बहालवाला सदस्यको बहुमत पुर्याउनुपर्छ। प्रतिनिधिसभाका २ सय ७५ सदस्यमध्ये एमालेतिर गएका ४ जनालाई माओवादीले निष्कासन गरेको छ। बाँकी सदस्यमध्येबाट १ सय ३६ ल्याउन सक्दा बहुमत पुग्छ। संसदीय गणितअनुसार कुनै पनि नेतालाई बहुमत पुर्याउन सहज छैन। प्रधानमन्त्री पदको दाबी गर्दा बहुमत पुर्याउनसक्ने राजनीतिक दलहरूको प्रतिबद्धता चाहिन्छ। कांग्रेस सभापति शेरबहादुर देउवालाई अघि सारेर माओवादी र जसपाको समर्थन खोज्ने एउटा गृहकार्य भइरहेको छ। कांग्रेस र माओवादी यसमा एक ढिक्का छन्। जसपा भने दुई भागमा विभाजित छ। प्रतिनिधिसभामा कांग्रेसका ६३ मध्ये २ जना निलम्बित छन्। उसको मत ६१ छ। माओवादीसँग ४९ सदस्य छन्। दुइटा जोड्दा जम्मा १ सय १० पुग्छ। ३४ सदस्यीय जसपाका पनि दुई सदस्य निलम्बित छन्। ३२ मतमा दुई खेमाका १६१६ छन्। प्रधानमन्त्रीले विश्वासको मत लिने क्रममा सोमबार संसद्मा बोलेका उक्त दलका दुई नेतामध्ये अध्यक्ष महन्थ ठाकुरले पटकपटक सरकारको प्रशंसा गरेका थिए। अर्का अध्यक्ष उपेन्द्र यादवले भने कडा विरोध गरेका थिए। उक्त दलका दुई खेमा ठीक दुई ध्रुवमा छन्। त्यस्तो अवस्थामा दल सिंगो भएको भए प्रधानमन्त्रीको दाबीमा आधिकारिक पत्रले काम गर्न सक्थ्यो। तर, गत वैशाखमा राष्ट्रिय जनता पार्टी (राजपा) र समाजवादी पार्टी मिलेर बनेको जसपाको संसदीय दल संसद् सचिवालयमा समायोजन भएकै छैन। दुइटैका अलगअलग संसदीय दल छन्। त्यही कारण सोमबार प्रधानमन्त्रीले विश्वासको मत लिने क्रममा उपस्थित सबै दलका संसदीय दलका नेतालाई बोल्न दिँदा जसपाका दुई जना (ठाकुर र यादव) परेका थिए। ठाकुरले राजपा र यादवले समाजवादी पार्टीका संसदीय दलका अध्यक्षका रूपमा संसद्मा प्रतिनिधित्व गरेका हुन्। सरकार निर्माणका क्रममा संसदीय दल बनेर समायोजन हुने सम्भावना पनि कमै छ। ठाकुर नेतृत्वको राजपा (संसद्मा अस्तित्वमा रहेको) ले कांग्रेसमाओवादी गठबन्धनलाई साथ दिने स्थितिसमेत देखिँदैन। त्यस्तो अवस्थामा उक्त गठबन्धनले उपेन्द्र यादव नेतृत्वबाट १६ जना जोड्दा १ सय २६ संख्याको दाबी देखाउन सक्छ। एकएक जना रहेका नेमकिपा, जनमोर्चा, राप्रपा र स्वतन्त्रले साथ दिइए पनि जम्मा १ सय ३० पुग्छ। अन्ततः दुई वा दुईभन्दा बढी दलको समर्थनमा सरकार बन्ने सम्भावना झिनो देखिन्छ। राष्ट्रपतिबाट निर्धारित बिहीबार साँझ ९ बजेभित्र त्यसको प्रस्ट खाकासहित दाबी नपरे संविधानको धारा ७६ (३) बमोजिमको सरकार बनाउने बाटो खुल्छ। त्यो व्यवस्था सबैभन्दा ठूलो दलको संसदीय दलका नेता प्रधानमन्त्री बन्ने हो। त्यो अवस्था आए पुनः केपी शर्मा ओलीकै पालो आउँछ। त्यसरी नियुक्त प्रधानमन्त्रीले ३० दिनभित्र विश्वासको मत लिनुपर्छ। पाउन नसकेमा ७६ (५) मा उपधारा (२) को प्रक्रिया दोहोरिने व्यवस्था छ। त्यसरी सरकार बन्न नसके वा बनेको प्रधानमन्त्रीले विश्वासको मत पाउन नसकेमा ७६ (७) बमोजिम प्रतिनिधिसभा विघटन भई नयाँ चुनावतर्फ देश जानेछ। राजनीतिक विश्लेषकहरू भन्छन्, अब सम्भवतः त्यही स्थिति निर्माण हुन सक्छ। ओलीले संसद्बाट विश्वासको मत पाएनन्, प्रधानमन्त्रीको पक्षमा जम्मा ९३ मत, अब स्वत: पदमुक्त एमालेका २८ सांसदले गरे ह्वीप उल्लंघन (नामावलीसहित)"
आमा लाई उपहार (भिडियो),"काठमाडौं : चाहे परिस्थिति जस्तोसुकै किन नहोस् नेपाली कलाकारहरूले आफ्नो परम्परा झल्काउने सिर्जनालाई भने निरन्तरता दिइनै रहेका छन्। यो कोरोना महामारीको बीचमा पनि कलाकारहरूले मातातीर्थ औंसीको अवसरमा आमालाई स्मरण गर्न बिर्सेका छैनन्। यही अवसर पारेर गायक प्रवीण राजथलाले आमा बोलको गीत सार्वजनिक गरेका छन्। गीतमा प्रवीणकै शब्द र संगीत छ भने गोपाल बराइलीको एरेन्ज र चन्द्र चौधरीको मिक्सिङ छ। गीतको भिडियोमा प्रवीण, सवी वज्राचार्य चौलागाईं र सम्मन चौलागाईं फिचर्ड छन्। भिडियोमा रामकुमार केसी र सुदीप शर्माको छायांकन, टेकेन्द्र शाहको सम्पादन तथा कलर र सत्यराज चौलागाईंको निर्देशन छ। भिडियोकी निर्मात्री एलिजा महर्जन हुन्। यो गीत सम्पूर्ण आमाहरूमा समर्पण गरिएको छ। भिडियो"
गाउँमा कृषि एम्बुलेन्स,"स्याङ्जा : फेदीखोला गाउँपालिकाले कृषि एम्बुलेन्स सञ्चालनमा ल्याएको छ। कोरोना भाइरस महामारीका बेला किसानका परिश्रम खेर जान नदिन कृषि एम्बुलेन्स सञ्चालनमा ल्याइएको पालिकाले जनाएको छ। कृषिउपजको बजारीकरण र त्यसको व्यवस्थापनको उद्देश्य रहेको गाउँपालिका अध्यक्ष घनश्याम सुवेदीले बताए। स्थानीय कृषिउपज बजार व्यवस्थापन सहकारी, मूल्य शृंखला परियोजना र गाउँपालिकाको साझेदारीमा पिक अप भ्यान खरिद गरी कृषि एम्बुलेन्स नामकरण गरिएको हो। भ्यान अब दिनहुँ किसानकहाँ पुगेर कृषिउपज ओसार्न प्रयोग हुनेछ। सहकारीले खरिद गरी बिक्री गर्छ। कृषि एम्बुलेन्स सञ्चालनपछि कृषिउपज बजारसम्म पुर्याउन कठिनाइ हुनेछैन। कोरोनाका कारण गत वर्ष जिल्लाका केही स्थानमा उत्पादित वस्तु बजारसम्म पुर्याउन नपाउँदा खेतबारीमै खेर गएको थियो। गाउँपालिकाले २५ प्रकारका कृषिजन्य उत्पादनको समर्थन मूल्य तोकेको छ। कृषिउपजलाई बजार मूल्य उपलब्ध गराउन गाउँपालिकाले सहयोग गर्ने गरेको सहकारीका प्रबन्धक नवीन परियारले बताए। हामीले किसानका घरघरमा पुगेरै कृषिउपज ल्याएर बिक्री गर्छौं र किसानलाई न्यूनतम मूल्य दिन्छौं, परियारले भने, उत्पादनमा आधारित कृषिउपजमा पालिकाले १५ प्रतिशत अनुदान दिएको छ। उनका अनुसार आइतबारदेखि किसानका झन्डै ५ सय किलो तरकारी खरिद गरी स्थानीय बजारमा बिक्री गरिएको छ। अहिले बन्दा, काँक्रो, लौका, सिमी, गोलभेडा, बोडी, धनियालगायत तरकारी फलाइएका छन्। पालिकाले कृषि उत्पादनमा जोड दिएको छ। पालिकाभित्रका पाँचै वडामा कृषिउपज संकलन केन्द्र स्थापना गरिएको छ। कृषि एम्बुलेन्सले गाउँमै उत्पादित हरिया तरकारी खान पाउने व्यवस्था मिलाएकोमा स्थानीय दंग परेका छन्।"
महामारीसँगै भोकमरीको चिन्ता,"सुर्खेत : कोरोना महामारीसँगै विपन्न परिवारमा भोकमरी बल्झिने चिन्ता बढेको छ। कोरोनाको दोस्रो लहर बढेसँगै सुर्खेतलगायतका जिल्लामा वैशाख दोस्रो सातादेखि निषेधाज्ञा जारी छ। निषेधाज्ञाका कारण मुख्यगरी दैनिक रूपमा ज्याला मजदुरी गर्ने परिवार समस्यामा परेका हुन्। निषेधाज्ञाले दैनिक मजदुरी गरेर छाक टार्दै आएकाहरूले काम गर्न पाएका छैनन्। विपन्न परिवारको आम्दानी गुमेपछि उनीहरूलाई छाक कसरी टार्ने ? भन्ने पिरलो बढेको हो। मुख्यतया बाढी र पहिरोका कारण विस्थापित, आगलागी पीडित र भारतबाट रोजगारी गुमाएर गाउँ फिर्ता भएका परिवारलाई पेट कसरी भर्ने ? भन्ने चिन्ता छ। अघिल्लो वर्षजस्तो यसपालि स्थानीय तह र सामाजिक संस्थाहरूले राहत वितरण नगरेपछि विपन्न परिवारमा भोकमरीको चिन्ता छाएको हो। निषेधाज्ञाले काम गर्न पाइएको छैन। गिट्टी कुटेर गुजरा चलाएका छौं, सुर्खेतको बराहताल गाउँपालिका२ गिरीघाटस्थित विस्थापित शिविरकी कौशिला नेपालीले भनिन्, खेती गरौं भने जग्गा छैन, गिट्टी बिक्री हुँदैन। राहत बाँड्न पनि कोही आएनन्, अब त रोगले भन्दा भोकले मर्ने अवस्था आयो। बाढीका कारण घरबारविहीन भएपछि उनी गिट्टी कुटेर छाक टार्थिन्। तर कोरोना त्रासपछि निषेधाज्ञा लागू हुँदा उनले कुटेको गिट्टी बिक्री भएको छैन। आम्दानी नै नभएपछि उनीसहित अन्य विस्थापित परिवारलाई पनि छाक टार्ने पिरलो बढेको छ। सोही ठाउँका रूपलाल विकको पीडा पनि उस्तै छ। कोरोनाभन्दा हामीलाई भोकमरीको डर भयो, उनले भने, गिट्टी र बालुवा बिक्री भएको छैन, अरू काम पाउने अवस्था नभएपछि अब हातमुख कसरी जोर्ने ? कर्णालीका दुर्गम जिल्लामा अधिकांश परिवारलाई स्थानीय उत्पादनले वर्षभरी खान पुग्दैन। यसकारण अधिकांश परिवारका सदस्य मजदुरीका लागि भारत जान्छन्। तर, भारतमा कोरोना महामारी फैलिएपछि अधिकांश कर्णालीवासी गाउँ फर्किएका छन्। भारतमा रोजगारी गुमाएर फिर्ता भएको र गाउँमा उत्पादन पनि राम्रो नहुने भएपछि धेरै परिवारमा यही महामारीमा भोकमरीको अवस्था आउने खतरा बढेको छ। भोकमरीको चपेटामा सबैभन्दा बढी दैनिक मजदुरी गर्ने परिवार, विस्थापित, विपन्न र राउटे समुदाय पर्ने देखिन्छ। कोरोनाका कारण यार्सा संकलन गर्न नपाउने भएपछि हिमाली जिल्लाका बासिन्दाले पनि आम्दानी गुमाउने अवस्था आएको छ। आम्दानी गुमेपछि छाक टार्न मुस्किल हुने स्थानीयको चिन्ता छ। सामान्य अवस्थामा पनि कर्णालीका ६ जिल्ला खाद्यान्नमा परनिर्भर छन्। यसपालिको महामारीमा स्थानीय तहसँग भने राहत वितरणको कार्यक्रम छैन।"
छटपटीको पराकाष्ठा,"प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने मौलिक हकको प्रत्याभूत नेपालको संविधानले गरेको छ। कसैलाई पनि आकस्मिक स्वास्थ्य सेवाबाट वञ्चित गर्न पाइँदैन। त्यसो गरे कानुनबमोजिम कारबाही हुन्छ। तर, अहिले कानुन, कारबाही र मौलिक हकको कुरा छाडौं, जनता बिरामी पर्दा अक्सिजनको पाईप लगाएर सुत्ने शैयाको अभावमा छट्पटाउनुपर्ने बाध्यता छ। कोरोना संक्रमणको दोस्रो लहर बढेसँगै भएका अस्पतालका शैया भरिएका छन्। कतै कोभिड अस्पतालको भुइँ पनि खाली छैन। अस्पताल बाहिर पेटी र खुल्ला ठाउँमा अडेस लागेर अक्सिजन लिइरहेको दृष्य क्रमशः सामान्यजस्ता बन्न थालेका छन्। अक्सिजन ग्यास उद्योगमा ग्यास दिएर बचाउनुस् भनेर जानेको लाइन छ। श्वासप्रश्वासमा समस्या देखिएपछि दौडाएर अस्पताल लैजाँदा अस्पतालले बिरामीलाई समयमा लिँदैनन्। बिरामीको अस्पताल चहार्दा चहार्दै ज्यान जान थालेको छ, कतिले उपचार खोज्दै घण्टौं सास्ती खेप्नु पर्छ। बिरामी कोभिड संक्रमित भएर समस्या बढेपछि आफन्तले विराटनगरका प्रत्येक अस्पताल रातभर एम्बुलेन्समा चहारे। ती बिरामीका लागि विराटनगरका सबै सुविधा पुगेका अस्पतालको ढोका खुलेन। पुनः दमक फर्काएर एउटा अस्पतालमा भर्ना गरे, त्यहाँ अक्सिजनलगायत बिरामीलाई आवश्यक पर्ने सुविधा थिएन। यसअघि उदयपुरकी एक महिलाको अस्पताल चहार्दा चहार्दै विराटनगरमै ज्यान गयो। एन्टिजेन पोजेटिभ उनले पीसीआर टेस्ट गर्न र अस्पतालको शैयाबाट जीवन फर्काउन पाइनन्। पछिल्ला यी घटना उदाहरण मात्रै हुन्। सरकारी अस्पतालमा शैया अभाव, निजीमा चर्को शुल्क, घरमै बसे अक्सिजन र औषधि अभावमा दैनिक ज्यान गुमाउनेको सूची क्रमशः लामो बन्दैछ। यसको मुख्य कारण हो, समयमा महामारीसँग जुध्ने तयारी नहुनु। पहिलोपटकको संक्रमण सकिनासाथ प्रधानमन्त्री केपी शर्मा ओली नेतृत्वको सरकारले स्वास्थ्य सेवालाई प्राथमिकतामा राखेर काम गर्ने भन्दै एकैपटक देशभरका तहमा अस्पतालको शिलान्यास पनि भए। ठुलै काम भए पनि अस्पतालको सुधार र विभिन्न समयमा आउने महामारी नियन्त्रणमा ध्यान नदिँदा अहिलेको अवस्था आएको हो। कोरोना संक्रमणको पहिलो चरणमा स्थापना भएका कोभिड अस्पतालको सुधार, व्यवस्थापन र विस्तारमा उदासिन हुँदाको परिणाम अहिले अवस्था हो। पहिले स्थापना भएका कोभिड अस्पतालका करारका कर्मचारी महामारी नियन्त्रण भयो भन्दै हटाउँदा अहिले पुनः व्यवस्थापन गर्न समस्या छ। कर्मचारी नहुँदा भएका अस्पतालमा पनि बिरामी राखेर उपचार गर्ने अवस्था नभएका उदाहरण थुप्रै छन्।प्रायःजसो प्रत्येक जिल्लामा सरकारी अस्पताल छन्। ती अस्पतालमा कोभिडका बिरामी राख्न अक्सिजन सहितका भेन्टिलेटर, आईसीयूलगायतको सुविधा थप पनि भए पनि पर्याप्त भएन। कम्तिमा पनि प्रत्येक प्रदेशमा एक हजार शैयाको कोभिड अस्पताल निर्माण गर्न सकेको भए यो अवस्था देख्नु पर्ने थिएन। सात प्रदेशले एकैपटक सात हजार बिरामी राख्न सक्ने थिए। निको भएपछि हुने खाली ठाउँमा नयाँ बिरामीले स्थान पाउने अवस्था हुन्थ्यो। अर्थात् हजारौं बिरामी अस्पतालका पेटीमा बस्नुपर्ने र एम्बुलेन्समा अस्पताल चहार्दा ज्यान गुमाउनुपर्ने अवस्था आउने थिएन। गर्न चाहँदा अझै पनि समय छ। स्थानीय तहले आफ्ना नागरिक सुरक्षित गर्न स्वास्थ्य चौकीमा शैया र कर्मचारी व्यवस्थापन गर्न सक्छन्। प्रदेश सरकारले प्रदेशमा रहेका कोभिड अस्पतालको स्तरोन्नती र केन्द्रले बजेटसहित निजीक्षेत्रको सहकार्यमा अस्पतालमा शैया र आवश्यक स्वास्थ्यसामग्रीको व्यवस्थापन गर्नुपर्छ। राजनीतिक दलको ध्यान अब भने कुर्सीमा होइन, छटपटाइरहेका जनतामा हुनुपर्छ। महामारीलाई सामान्य नसोचौं, प्रत्येक घरबाट शव निस्कने अवस्थामा नपुगौं।"
छटपटीको पराकाष्ठा,"प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने मौलिक हकको प्रत्याभूत नेपालको संविधानले गरेको छ। कसैलाई पनि आकस्मिक स्वास्थ्य सेवाबाट वञ्चित गर्न पाइँदैन। त्यसो गरे कानुनबमोजिम कारबाही हुन्छ। तर, अहिले कानुन, कारबाही र मौलिक हकको कुरा छाडौं, जनता बिरामी पर्दा अक्सिजनको पाईप लगाएर सुत्ने शैयाको अभावमा छट्पटाउनुपर्ने बाध्यता छ। कोरोना संक्रमणको दोस्रो लहर बढेसँगै भएका अस्पतालका शैया भरिएका छन्। कतै कोभिड अस्पतालको भुइँ पनि खाली छैन। अस्पताल बाहिर पेटी र खुल्ला ठाउँमा अडेस लागेर अक्सिजन लिइरहेको दृष्य क्रमशः सामान्यजस्ता बन्न थालेका छन्। अक्सिजन ग्यास उद्योगमा ग्यास दिएर बचाउनुस् भनेर जानेको लाइन छ। श्वासप्रश्वासमा समस्या देखिएपछि दौडाएर अस्पताल लैजाँदा अस्पतालले बिरामीलाई समयमा लिँदैनन्। बिरामीको अस्पताल चहार्दा चहार्दै ज्यान जान थालेको छ, कतिले उपचार खोज्दै घण्टौं सास्ती खेप्नु पर्छ। बिरामी कोभिड संक्रमित भएर समस्या बढेपछि आफन्तले विराटनगरका प्रत्येक अस्पताल रातभर एम्बुलेन्समा चहारे। ती बिरामीका लागि विराटनगरका सबै सुविधा पुगेका अस्पतालको ढोका खुलेन। पुनः दमक फर्काएर एउटा अस्पतालमा भर्ना गरे, त्यहाँ अक्सिजनलगायत बिरामीलाई आवश्यक पर्ने सुविधा थिएन। यसअघि उदयपुरकी एक महिलाको अस्पताल चहार्दा चहार्दै विराटनगरमै ज्यान गयो। एन्टिजेन पोजेटिभ उनले पीसीआर टेस्ट गर्न र अस्पतालको शैयाबाट जीवन फर्काउन पाइनन्। पछिल्ला यी घटना उदाहरण मात्रै हुन्। सरकारी अस्पतालमा शैया अभाव, निजीमा चर्को शुल्क, घरमै बसे अक्सिजन र औषधि अभावमा दैनिक ज्यान गुमाउनेको सूची क्रमशः लामो बन्दैछ। यसको मुख्य कारण हो, समयमा महामारीसँग जुध्ने तयारी नहुनु। पहिलोपटकको संक्रमण सकिनासाथ प्रधानमन्त्री केपी शर्मा ओली नेतृत्वको सरकारले स्वास्थ्य सेवालाई प्राथमिकतामा राखेर काम गर्ने भन्दै एकैपटक देशभरका तहमा अस्पतालको शिलान्यास पनि भए। ठुलै काम भए पनि अस्पतालको सुधार र विभिन्न समयमा आउने महामारी नियन्त्रणमा ध्यान नदिँदा अहिलेको अवस्था आएको हो। कोरोना संक्रमणको पहिलो चरणमा स्थापना भएका कोभिड अस्पतालको सुधार, व्यवस्थापन र विस्तारमा उदासिन हुँदाको परिणाम अहिले अवस्था हो। पहिले स्थापना भएका कोभिड अस्पतालका करारका कर्मचारी महामारी नियन्त्रण भयो भन्दै हटाउँदा अहिले पुनः व्यवस्थापन गर्न समस्या छ। कर्मचारी नहुँदा भएका अस्पतालमा पनि बिरामी राखेर उपचार गर्ने अवस्था नभएका उदाहरण थुप्रै छन्।प्रायःजसो प्रत्येक जिल्लामा सरकारी अस्पताल छन्। ती अस्पतालमा कोभिडका बिरामी राख्न अक्सिजन सहितका भेन्टिलेटर, आईसीयूलगायतको सुविधा थप पनि भए पनि पर्याप्त भएन। कम्तिमा पनि प्रत्येक प्रदेशमा एक हजार शैयाको कोभिड अस्पताल निर्माण गर्न सकेको भए यो अवस्था देख्नु पर्ने थिएन। सात प्रदेशले एकैपटक सात हजार बिरामी राख्न सक्ने थिए। निको भएपछि हुने खाली ठाउँमा नयाँ बिरामीले स्थान पाउने अवस्था हुन्थ्यो। अर्थात् हजारौं बिरामी अस्पतालका पेटीमा बस्नुपर्ने र एम्बुलेन्समा अस्पताल चहार्दा ज्यान गुमाउनुपर्ने अवस्था आउने थिएन। गर्न चाहँदा अझै पनि समय छ। स्थानीय तहले आफ्ना नागरिक सुरक्षित गर्न स्वास्थ्य चौकीमा शैया र कर्मचारी व्यवस्थापन गर्न सक्छन्। प्रदेश सरकारले प्रदेशमा रहेका कोभिड अस्पतालको स्तरोन्नती र केन्द्रले बजेटसहित निजीक्षेत्रको सहकार्यमा अस्पतालमा शैया र आवश्यक स्वास्थ्यसामग्रीको व्यवस्थापन गर्नुपर्छ। राजनीतिक दलको ध्यान अब भने कुर्सीमा होइन, छटपटाइरहेका जनतामा हुनुपर्छ। महामारीलाई सामान्य नसोचौं, प्रत्येक घरबाट शव निस्कने अवस्थामा नपुगौं।"
गाउँमा कृषि एम्बुलेन्स,"स्याङ्जा : फेदीखोला गाउँपालिकाले कृषि एम्बुलेन्स सञ्चालनमा ल्याएको छ। कोरोना भाइरस महामारीका बेला किसानका परिश्रम खेर जान नदिन कृषि एम्बुलेन्स सञ्चालनमा ल्याइएको पालिकाले जनाएको छ। कृषिउपजको बजारीकरण र त्यसको व्यवस्थापनको उद्देश्य रहेको गाउँपालिका अध्यक्ष घनश्याम सुवेदीले बताए। स्थानीय कृषिउपज बजार व्यवस्थापन सहकारी, मूल्य शृंखला परियोजना र गाउँपालिकाको साझेदारीमा पिक अप भ्यान खरिद गरी कृषि एम्बुलेन्स नामकरण गरिएको हो। भ्यान अब दिनहुँ किसानकहाँ पुगेर कृषिउपज ओसार्न प्रयोग हुनेछ। सहकारीले खरिद गरी बिक्री गर्छ। कृषि एम्बुलेन्स सञ्चालनपछि कृषिउपज बजारसम्म पुर्याउन कठिनाइ हुनेछैन। कोरोनाका कारण गत वर्ष जिल्लाका केही स्थानमा उत्पादित वस्तु बजारसम्म पुर्याउन नपाउँदा खेतबारीमै खेर गएको थियो। गाउँपालिकाले २५ प्रकारका कृषिजन्य उत्पादनको समर्थन मूल्य तोकेको छ। कृषिउपजलाई बजार मूल्य उपलब्ध गराउन गाउँपालिकाले सहयोग गर्ने गरेको सहकारीका प्रबन्धक नवीन परियारले बताए। हामीले किसानका घरघरमा पुगेरै कृषिउपज ल्याएर बिक्री गर्छौं र किसानलाई न्यूनतम मूल्य दिन्छौं, परियारले भने, उत्पादनमा आधारित कृषिउपजमा पालिकाले १५ प्रतिशत अनुदान दिएको छ। उनका अनुसार आइतबारदेखि किसानका झन्डै ५ सय किलो तरकारी खरिद गरी स्थानीय बजारमा बिक्री गरिएको छ। अहिले बन्दा, काँक्रो, लौका, सिमी, गोलभेडा, बोडी, धनियालगायत तरकारी फलाइएका छन्। पालिकाले कृषि उत्पादनमा जोड दिएको छ। पालिकाभित्रका पाँचै वडामा कृषिउपज संकलन केन्द्र स्थापना गरिएको छ। कृषि एम्बुलेन्सले गाउँमै उत्पादित हरिया तरकारी खान पाउने व्यवस्था मिलाएकोमा स्थानीय दंग परेका छन्।"
९० हजारलाई सहुलियत कर्जा,"काठमाडौं : कोरोना भाइरस (कोभिड१९) का कारण बेरोजगारी बढिरहेको अवस्थामा सहुलियत कर्जा लिने बढेका छन्। यसले उद्यमशीलताका साथै रोजगारी सिर्जना गर्न टेवा पुगेको छ। गत वर्षको तुलनामा चार गुणा बढीले सहुलियत कर्जा उपयोग गरेका छन्। सरकारले चालू आर्थिक वर्षको बजेट तथा राष्ट्र बैंकले जारी गरेको मौद्रिक नीतिमा कर्जामा कडा नीति अवलम्बन गरेपछि चार गुणा बढीले सहुलियत कर्जा पाएका हुन्। नेपाल राष्ट्र बैंकका अनुसार चालू आर्थिक वर्षको चैत्रसम्म ८९ हजार ८ सय ७९ जनाले सहुलियत कर्जा पाएका छन्। उनीहरूले १ खर्ब ४२ अर्ब २ करोड ३० लाख कर्जा पाएका छन्। जबकि २०७६ चैत्रसम्म २० हजार ७ सय ९२ जनाले ४७ अर्ब ६२ करोड ३८ लाख रुपैयाँ सहुलियत कर्जा पाएका थिए। नयाँ व्यवस्थाअनुसार वाणिज्य बैंकका हरेक शाखाबाट कम्तीमा १० जना र विकास बैंकबाट कम्तीमा ५ जनालाई सहुलियत कर्जा दिनुपर्ने व्यवस्था गरिएको थियो। उक्त व्यवस्थाअनुसार गत वर्षको तुलनामा ६९ हजार ८७ जनाले सहुलियत कर्जा पाएका हुन्। राष्ट्र बैंकका प्रवक्ता देवकुमार ढकालले पछिल्लो समयमा सहुलियत कर्जा लिएर उद्यमी बन्ने बढेको बताए। कर्जा प्रवाहमा मापदण्ड तोकिएपछि बैंकहरूले पनि सरकारले अनुदान दिने सहुलियत कर्जा प्रवाह गर्न चासो दिन थालेका छन्। उद्यमशीलता विकास गर्ने र रोजगारी सिर्जना गर्ने उद्देश्यले सरकारले पछिल्लो समयमा विभिन्न १० शीर्षकमा ५ र ६ प्रतिशत ब्याज अनुदानमा सहुलियत कर्जा दिँदै आएको छ। ५ र ६ प्रतिशत कर्जामा अनुदान दिएपछि ऋणीले केही प्रतिशतमा मात्रै कर्जा उपयोग गर्न पाउँछन्। बैंकले आधार दरभन्दा २ प्रतिशत बढीमा ऋण प्रवाह गर्न सक्छन्। सरकारले ५ वर्षसम्म कर्जामा अनुदान दिन्छ। सहुलियत कर्जा उपयोग गर्न महिलाहरू अघि देखिएका छन्। सरकारले महिला उद्यमशीलता बढाउन १५ लाखसम्म सहुलियत कर्जा दिँदै आएको छ। महिला उद्यमशील कर्जामा सरकारले ६ प्रतिशत अनुदान दिन्छ। चालू आर्थिक वर्षमा यस शीर्षकमा ४५ हजार १ सय २१ जनाले ४२ अर्ब १५ करोड ७८ लाख रकम कर्जा प्रयोग गरेका छन्। महिला उद्यमशील कर्जा शीर्षकमा गत वर्षको चैत्रसम्म १ हजार ९ सय ८५ जनाले १ अर्ब ३० करोड ५५ लाख मात्रै उपयोग गरेका थिए। महिला उद्यमी कर्जापछि दोस्रोमा व्यावसायिक कृषि तथा पशुपंक्षी कर्जा शीर्षकमा धेरै कर्जा प्रवाह भएको छ। अघिल्ला वर्षहरूमा यस शीर्षकमा अन्यको तुलनामा अधिकमात्र कर्जा प्रवाह हुने गरे पनि यस वर्ष दोस्रोमा झरेको छ। कृषिमा चैत्रसम्म ४२ हजार ४ सय ४७ जनाले कर्जा उपयोग गरेका छन्। उनीहरूले ९६ अर्ब ६० करोड ३० लाख रुपैयाँ उपयोग गरेका छन्। गत वर्ष १८ हजार ३ सय ५५ जनाले ४४ अर्ब ६३ करोड २४ लाख रुपैयाँ कर्जा लगेका छन्। तर यसबाहेक अन्य शीर्षकमा थोरैले मात्रै सहुलियत कर्जा पाएका छन्। १० शीर्षकमध्ये सबैभन्दा कम कर्जा प्राविधिक तथा व्यावसायिक तालिम परिषद्बाट मान्यता प्राप्त संस्थाबाट लिइने तालिम र युवा वर्ग स्वरोजगार कर्जा प्रवाह भएको छ। तालिमका लागि २ जनाले ३ लाख ७८ हजार र स्वरोजगार कर्जा ३ जनाले १२ लाख २८ हजार ऋण लिएका छन्। उच्च र प्राविधिक तथा व्यावसायिक शिक्षा कर्जा ८५ जनाले १ करोड ९३ लाख, शिक्षित युवा स्वरोजगार कर्जा १ सय ३९ जनाले ६ करोड ५१ लाख, भूकम्पपीडितहरूको निजी आवास कर्जा शीर्षकमा २ सय ३६ जनाले ५ करोड ४१ लाख रुपैयाँ कर्जा प्रवाह भएको छ। कपडा उद्योग सञ्चालनका लागि २ सय ९५ जनाले २ अर्ब ८ करोड ६३ लाख, विदेशबाट फर्केका युवा परियोजना कर्जा ७ सय ४४ जनाले ५५ करोड १२ लाख, दलित समुदाय व्यवसाय विकास कर्जा ७ सय ९९ जनाले ४८ करोड ४३ लाख रुपैयाँ कर्जा लगेका छन्। सहुलियतपूर्ण कर्जाका लागि ब्याज अनदुानसम्बन्धी एकीकृत कार्यविधि २०७५ अनुसार बिनाधितो कर्जाको प्रकृतिअनुसार ३ लाखदेखि अधिकतम ५ करोड रुपैयाँसम्म व्यक्तिगत र सामूहिक जमानीमा ऋण दिने व्यवस्था छ । महिला उद्यमशीलताका लागि अधिकतम १५ लाख र व्यावसायिक कृषि तथा पशुपंक्षीपालन र कपडा उद्योग सञ्चालनका लागि अधिकतम ५ करोड रुपैयाँसम्म कर्जा दिने व्यवस्था छ। महिला उद्यमशील कर्जाबाहेक अन्य सबै सहुलियत कर्जामा ५ प्रतिशत ब्याज अनुदान दिने व्यवस्था छ।"
"सुदूरमा अक्सिजन हाहाकार, प्रदेश सरकारले राखेन चासो","धनगढी : बैतडीको दोगडाकेदार गाउँपालिकाका लोकेन्द्र जोशीको शनिबार बिहान धनगढीस्थित सेती प्रादेशिक अस्पतालको कोभिड वार्डमा मृत्यु भयो। जोशीलाई शुक्रबार नै अस्पतालमा भर्ना गरिएको थियो। उनको आईसीयूमा उपचार भइरहेको थियो। उनलाई गाह्रो भएपछि अक्सिजन दिनुपर्ने भयो। तर, उनले अक्सिजन पाउन सकेनन्। जोशी कञ्चनपुरको महाकाली नगरपालिकास्थित आयुर्वेद अस्पतालका कविराज हुन्। उनका आफन्तले अस्पतालमा पाइपलाइनबाट जोडिएको अक्सिजनको मात्रा अपुग भएपछि ज्यान गएको आरोप लगाएका छन्। कोभिड वार्ड परिसरमै रहेको अक्सिजन प्लान्टबाट पाइपको माध्यमले बिरामीलाई अक्सिजनको आपूर्ति गर्ने प्रबन्ध गरिएको छ। ज्वाइँ सापलाई पाइपलाइनबाट चाहिनेजति मात्रामा अक्सिजन आइरहेकोे थिएन, जोशीका जेठान श्यामराज अवस्थीले भने, हामीले राति अक्सिजन सिलिन्डर माग्यौं। तर, अस्पतालले उपलब्ध नभएको जवाफ दियो। अस्पतालका मेडिकल सुपरिटेन्डेन्ट डा हेमराज पाण्डेयले जोशी गम्भीर अवस्थामै भर्ना भएको बताए। उहाँको अक्सिजनको लेबल कम थियो। आईसीयूमा त पाइपलाइनबाटै अक्सिजन छ।, बाहिर प्रचार गरेजस्तो भने होइन, डा पाण्डेयले भने। धनगढी उपमहानगरपालिका३ हसनपुरका ४५ वर्षका राजु श्रेष्ठको शनिबार नै अक्सिजन अभावका कारण ज्यान गयो। उनलाई एक साताअघि कोरोना भाइरस संक्रमण पुष्टि भएको थियो। श्रेष्ठका भतिजा बाबुराजा श्रेष्ठका अनुसार उनलाई शनिबार श्वासप्रश्वासमा बढी समस्या हुन थालेपछि धनगढीस्थित नवजीवन अस्पतालमा भर्ना गरियो। भने, नवजीवन अस्पतालमा अक्सिजन सकिएछ। हामीले उनलाई तुरुन्तै सेती प्रादेशिक अस्पतालमा भर्ना गर्यौं। सेती प्रादेशीकको कोभिड अस्पतालमा ५५ बिरामी राख्ने क्षमता छ। सो दिन त्यहाँ ८५ जनाको उपचार भइरहेको थियो। कोभिड अस्पतालमा क्षमताभन्दा बढी बिरामीको चाप रहेको थाहा पाएपछि श्रेष्ठका आफन्तले उनलाई काठमाडौं लैजाने निर्णय गरे। बल्लतल्ल हेलिकोप्टरको व्यवस्था भयो। त्यति बेलासम्म उहाँ (काका)को अवस्था ठीकै थियो। उहाँ आफैं एम्बुलेन्सबाट हिँडेर हेलिकोप्टरमा चढ्नुभएको थियो, बाबुराजाले भने, तर, काठमाडौं पुग्दा नपुग्दै उहाँको ज्यान गयो। अक्सिजन अभावमा कोभिडका बिरामीको मृत्यु संख्या वृद्धि हुन थालेपछि आफन्त आक्रोसित छन््। बाबुराजाले भने, सुदूरपश्चिम प्रदेशका धनगढी, कैलालीसहित प्रायः सबै जिल्ला अस्पतालमा संक्रमितको मृत्यु भइरहेको समाचार आइरहेका छन्। तर, प्रदेश सरकारले अहिलेसम्म यसबारे गम्भीरतापूर्वक पहल गरेको छैन। धनगढीस्थित नवजीवन अस्पतालमा पाँच शय्याको भेन्टिलेटरसहितको आईसीयू बेड छन््। बाबुराजाले भने, हाम्रा अस्पतालहरूमा समयमै अक्सिजनको उपलब्धता भएको भए काकाको ज्यान जाने थिएन। नवजीवनका प्रशासन प्रमुख राज ओझाले श्रेष्ठको अक्सिजन लेबल कम भएकाले आईसीयू भएको ठाउँमा रेफर गरिएको बताए। हाम्रो अस्पतालको आईसीयू कोभिड बाहेकका बिरामीका लागि मात्रै प्रयोग भइरहेको छ, ओझाले भने। धनगढी उपमहानगरपालिका३ का डिजे म्याक्स भनिने २७ वर्षका राममहेश रानाको पनि शनिबारै अक्सिजन अभावमा ज्यान गयो। कोरोना भाइरस संक्रमित रानामा श्वासप्रश्वासको समस्या बढेपछि परिवारले वैशाख २५ गते अस्पतालमा भर्ना गरेका थिए। कोरोना महामारीको दोस्रो लहर फैलिएपछि सुदूरपश्चिममा संक्रमितको संख्या थपिँदै गएको छ। संक्रमितको मृत्यु संख्या पनि दिनहुँ बढिरहेको छ। सुदूरपश्चिम प्रदेशमा आइतबार अपराह्नसम्म १ सय ३४ भन्दा बढीको ज्यान गएको सुदूरपश्चिम स्वास्थ्य निर्देशनालयले जनाएको छ। कोरोनाको पहिलो लहरमा यो प्रदेशमा ७४ जनाको मात्रै ज्यान गएको थियो। सुदूरपश्चिममा वैशाख १७ गतेयता १० दिनमा मात्रै १ सय २५ जनाको ज्यान गएको निर्देशनालयले जनाएको छ। निर्देशनालयले जारी गरेको तथ्यांकमा वैशाख १७ गते ७, १८ गते १०, १९ गते १२, २० गते १४, २१ गते ८, २२ गते ११, २३ गते १७, २४ गते १३, २५ गते १५ र २६ गते १८ जनाको ज्यान गएको उल्लेख छ। यीमध्ये आधाभन्दा बढी बिरामीले अक्सिजन अभावमा ज्यान गुमाएका हुन्। लापरवाही गर्दै प्रदेश सरकारविश्व स्वास्थ्य संगठनका पदाधिकारी र विशेषज्ञले बारम्बार कोरोनाको अर्को लहरको चेतावनी दिँदै आएका थिए। कोरोना जोखिम यथावत् थियो। तर, प्रदेश सरकारले न कोरोनो रोकथाम र नियन्त्रणका लागि ठोस प्रयास जारी राख्यो, न अक्सिजन प्लान्ट जडान, कोभिड अस्पतालको विस्तार तथा आइसोलेसन सेन्टर व्यवस्थापनमा नै ध्यान दियो। सुदूरपश्चिम प्रदेशभरि अक्सिजन हाहाकार भएको छ। आर्थिक मामिला तथा योजना मन्त्रालयका उपसचिव निर्मल ढकालका अनुसार गत वर्षको मंसिरमा प्रदेशमा अक्सिजन प्लान्ट जडान, एम्बुलेन्स र शववाहन खरिदका लागि १३ करोड रुपैयाँको बजेट निकासा भइसकेको थियो। तर, पाँच महिनासम्म बजेट पनि कार्यान्वयन हुन सकेन। सामाजिक विकास मन्त्रालयका सचिव हरिराम विष्टले नेपालीहरू आपत परेपछि मात्र तात्ने बानीका कारण यो अवस्था सिर्जना भएको स्वीकार गरे। त्यति बेला कोरोना महामारीले यस्तो रूप लेला भन्ने पनि अनुमान गर्न सकिएन, सचिव विष्टले भने, कोरोनाको संक्रमण घट्दै गएको हो भन्ने हामी सबैको बुझाई रह्यो, तर अहिले अवस्था अकल्पनीय बन्यो। सामाजिक विकास मन्त्रालयका प्रवक्ता नरेन्द्रसिंह कार्कीले कोरोना महामारी रोकथाम तथा नियन्त्रण, संक्रमितहरूको उपचारका लागि गत कात्तिक अन्तिम साता आर्थिक मामिला तथा योजना मन्त्रालयसँग २७ करोड रुपैयाँको वित्तीय सहमति माग गरिएको बताए। मन्त्रीस्तरीय निर्णयले उक्त बजेटमध्ये अक्सिजन प्लान्ट, भेन्टिलेटर सहितको एम्बुलेन्सहरू, शवबाहन, ५० शय्याको अस्थायी कोरोना अस्पताल र एक हजार भाइल रेम्डेसिभर खरिद गर्न मंसिर १६ गते १२ करोड ८१ लाख रुपैयाँको वित्तीय सहमति प्रदान गरेको आर्थिक मामिला तथा योजना मन्त्रालयका उपसचिव ढकालले बताए। मन्त्रालयका शाखा अधिकृत कमला शाहीले मंसिरको २३ गतेको सो निर्णयअनुसार दुई करोड रुपैयाँको लागतको ठूलो अक्सिजन प्लान्ट एक थान र ८०८० लाख रुपैयाँको लागतका दरले ४ करोड ८० लाख रुपैयाँ मूल्यका ६ वटा मिनि अक्सिजन प्लान्ट, ए क्लासका भेन्टिलेटर सहितका दुई थान एम्बुलेन्स र रम्डेसिभर औषधी (एक हजार भाइल) खरिदका लागि १२ करोड ८१ लाख रुपैयाँ वित्तीय सहमति प्रदान गरिएको पत्र सामाजिक विकास मन्त्रालयलाई पठाएको जानकारी दिइन्। तर, प्रदेश सरकारले समयमै त्यो बजेट कार्यान्वयन गरेन। अहिले प्रदेशभरि कोरोना संक्रमितहरू अक्सिजनको अभावमा मृत्यु वरण गरिरहेका छन्। आर्थिक मामिला तथा योजना मन्त्रालयले गत वर्ष मंसिरमा दिएको वित्तीय सहमतिपछि पनि काम नहुनु चरम लापरवाही हो। पाँच महिना अवधिमा सबै अक्सिजन प्लान्ट जडान भइसक्नु पथ्र्याे। सबै सातवटा अक्सिजन प्लान्ट जडान भएको भए अहिले यो अवस्था हुने थिएन, उपसचिव ढकालले भने। सामाजिक विकास मन्त्रालयले बल्ल वैशाख १६ गते अक्सिजन प्लान्ट जडान गर्न सेती प्रादेशिक अस्पताललाई दुई करोड रुपैयाँ तथा डडेलधुराबाहेक सुदूरपश्चिम प्रदेशका अन्य ६ जिल्ला अस्पताललाई ८०८० लाख रुपैयाँको अख्तियारी दिएको छ। सचिव विष्टले प्राकृतिक अक्सिजन प्लान्ट राख्ने वा लिक्विड प्लान्ट राख्ने भन्नेमा अन्योल भएकाले पनि केही ढिलाइ भएको बताए। सामाजिक विकास मन्त्रालयले बैतडी, दार्चुला, बाजुरा, अछाम, डोटी र बझाङ जिल्ला अस्पताललाई अक्सिजन प्लान्ट जडान गर्न वैशाख १६ गते मात्रै ८० लाख रुपैयाँका दरले र सेती प्रादेशिक अस्पताललाई दुई करोड रुपैयाँको अख्तियारी दिएको छ। तर, अहिलेसम्म सेती प्रादेशिक अस्पतालबाहेक अरू कुनै पनि जिल्ला अस्पतालले त्यसको सूचना प्रकाशन गरेका छैनन्। सेती प्रादेशिक अस्पतालले लिक्विड अक्सिजन जडानका लागि टेन्डर आह्वान गरिसकेको छ। आधा पनि छैन अक्सिजन आपूर्ति सुदूरपश्चिम प्रदेश स्वास्थ्य निर्देशनालयको तथ्यांकअनुसार आइतबारसम्म प्रदेशभरि कोरोना संक्रमितको संख्या ७ हजार ४ सय ५२ पुगेको छ।। तीमध्ये प्रदेशका विभिन्न अस्पतालमा ३ सय ५४ जनालाई अक्सिजन सेवा प्रदान गरिएको प्रदेश स्वास्थ्य निर्देशक डा गुणराज अवस्थीले बताए। निर्देशनालयले जारी गरेको बुलेटिनमा सुदूरपश्चिमका अस्पतालहरूमा ३३ शय्या आईसीयू र २२ शय्या भेन्टिलेटर छन्। त्यो क्षमतामा ४९ जना आईसीयु र १५ जना भेन्टिलेटरमा भर्ना छन्। निर्देशनालयले गन्तीमा राखेका १४ आईसीयू र भेन्टिलेटर सञ्चालनमा छैनन्। सामाजिक विकास मन्त्रालयका कोभिड स्रोत व्यक्ति तथा प्रवक्ता कार्कीले प्रदेशभरि दैनिक ५ सय सिलिन्डर अक्सिजन आवश्यक पर्ने बताए। सेती प्रादेशिकका मेडिकल सुपरिटेन्डेन्ट डा पाण्डेयले सेतीमा मात्रै दैनिक १ सय सिलिन्डर अक्सिजन आवश्यक रहेको बताए। डा पाण्डेयले भने, सेती प्रादेशिक अस्पतालमा आफ्नै अक्सिजन प्लान्ट छ। तर, त्यसले अहिलेको माग धान्न सकिरहेको छैन। कोरोना डेडिकेडेड अस्पतालमा हाम्रो अक्सिजन प्लान्टको सप्लाई छैन। त्यसैले त्यहाँ भरिएका सिलिन्डर जडान गर्नु परिरहेको छ। यो अस्पतालको ५० शय्याको छुट्टै कोरोना डेडिकेडेड अस्पताल छ। जहाँ अक्सिजन, मोनिटरसहित अक्सिजन सेवा र हाई डिपेन्डेन्सी युनिट (एचडीयु)का बिरामी राखिएका छन्। तर, कोरोनाको आईसीयू विभाग भने सेती प्रादेशिक अस्पतालको पुरानै भवनमा भएकाले त्यहाँ मात्रै अक्सिजनको पाइपलाइन जोडिएको छ। केही दिन नेपालगन्जबाट आपूर्ति भएको थियो। तर, त्यहाँ पनि अक्सिजन अभाव भएको भन्दै त्यहाँको प्रशासनले जिल्ला बाहिर निकासी रोकेको छ। त्यसले गर्दा हामीलाई झन समस्या भएको छ, डा पाण्डेयले भने। कैलालीमा निजी क्षेत्रले सञ्चालन गरेको एक मात्र अक्सिजन प्लान्ट छ। धनगढी उपमहानगरपालिका२ मा रहेको मालिका अक्सिजन प्लान्टले दैनिक १ सय २० वटा मात्रै सिलिन्डर भर्न सक्ने त्यहाँका म्यानेजर विक्रमबहादुर शाहले बताए। सेती अस्पतालमा निःशुल्क अक्सिजन आपूर्ति गरिरहेको ह्युमिनिटी फाउण्डेसनका अध्यक्ष श्याम तायलले अहिले प्रदेशमा कोरोना संक्रमितहरूका लागि दैनिक कम्तीमा पाँच सय सिलिन्डर अक्सिजनको आवश्यकता रहेको बताए। अध्यक्ष तायलले भने, तर, अहिले प्रदेशभरि मागको करिब आधा मात्रै अक्सिजन आपूर्ति भइरहेको अवस्था छ। सरकारले वा निजी क्षेत्रले तत्काल अक्सिजनको ठूलो प्लान्ट स्थापना नगरेसम्म यो समस्या समाधान नहुने उनको भनाइ छ। सकसमा निजी अस्पतालकोरोना संक्रमितले सरकारी अस्पताल भरिएपछि सामाजिक विकास मन्त्रालयले निजी अस्पताललाई २० प्रतिशत शय्या छुट्टयाउन अनुरोध गरेको छ। मन्त्रालयका प्रवक्ता कार्कीका अनुसार वैशाख १८ गते निजी अस्पताल संघ र सामाजिक विकास मन्त्रालयबीच २० प्रतिशत शय्या छट्टयाएर कोरोनाका बिरामी भर्ना लिने सम्झौता पनि भइसकेको छ। नदेखिएका संक्रमितलाई आइसोलेसन गरिदिएको दैनिक साढे ३ हजार, अक्सिजन सेवा दिएकोमा ७ हजार, आईसीयुवापत १० हजार र भेन्टिलेटरमा उपचार गरेवापत दैनिक १५ हजार रुपैयाँका दरले निजी अस्पताललाई रकम प्रदान गर्ने निर्णय भएको उनले बताए । धनगढीका ९ र अत्तरियाको एक गरी १० वटा निजी अस्पतालले १८ गतेदेखि नै संक्रमित भर्ना गर्न थालेका छन्््। निजी अस्पताल संघका सुदूरपश्चिम प्रदेश अध्यक्ष जनकराज जोशीले भने, उपचारमा कुनै समस्या छैन, तर अक्सिजन नपाएर बिरामी मर्न थाले। सरकारी अस्पतालहरूमा अक्सिजन आपूर्ति गर्न विभिन्न दाताहरू छन्। स्थानीय प्रशासनहरू लागेका छन््। तीनै तहका सरकारहरू पनि प्रयास गरिरहेका छन््। तर, निजी अस्पतालहरूलाई कहाँबाट अक्सिजन ल्याउने। किनेर ल्याऔं भने पनि पाइँदैन। कसरी उपचार गर्ने ? धनगढीस्थित मायामेट्रो अस्पतालका अध्यक्ष धीरेन्द्र साउदले अक्सिजनको यस्तै अभाव रहिरह्यो भने बिरामी भर्ना गर्न नसकिने बताए। प्रदेश सरकारसँग सम्झौता त गरियो, तर अक्सिजन पाउने कुनै ठेगान छैन। धनगढीको एक मात्र निजी अक्सिजन प्लान्टमा सिलिन्डर लगेर कर्मचारीहरू १० घण्टासम्म कुर्छन्। ५७ वटा सिलिन्डर पाउँछन्। अक्सिजन लेबल कम भएका बिरामीलाई एउटा अक्सिजन सिलिन्डरले तीन घण्टा पनि धान्दैन, कसरी उपचार गर्ने ?"
सहज छैन संयुक्त सरकार,"अखण्ड भण्डारी र सुरेन्द्र काफ्ले काठमाडौं : विश्वासको मत माग्ने क्रममा उठाइएका सबालको संसद्मा जवाफ दिँदै प्रधानमन्त्री केपी शर्मा ओलीले भने, संसद् विघटनको चिन्ता लिनुभन्दा मलाई मत दिनुहोस्, विघटनबाट जोगाउनुहोस्। त्यसअघि बोल्ने माओवादी अध्यक्ष पुष्पकमल दाहाल, जसपा अध्यक्ष उपेन्द्र यादवलगायतले प्रधानमन्त्रीले विघटनको मनसायले विश्वासको मत लिन चाहेको आरोप लगाएका थिए। प्रधानमन्त्रीको प्रत्युत्तर थियो, मुद्दा लडेर फिर्ता ल्याएको संसद् बचाऔं न। भोट दिऔं। तर, प्रधानमन्त्री पद टिक्ने गरी उनले संसद्को विश्वास पाएनन्। ओली सरकार ढलेपछि के अब संसद् क्रमशः विघटनतर्फ जाला त ? प्रधानमन्त्रीको अभिव्यक्ति र संसद्को गणितीय वस्तुस्थितिले त्यसकै सम्भावना देखाउँछ। त्यसअघि राजनीतिले केही खुड्किला पार गर्नेछ। राष्ट्रपति विद्यादेवी भण्डारीबाट संविधानको धारा ७६ (२) अनुसार नयाँ सरकार गठन गर्न सोमबारै आह्वान भएको छ। उक्त धारामा दुई वा दुईभन्दा बढी दलको समर्थनमा बहुमत प्राप्त गर्न सक्ने प्रतिनिधिसभा सदस्य प्रधानमन्त्री बन्न पाउने व्यवस्था छ। प्रधानमन्त्री बन्न चाहनेले प्रतिनिधिसभामा बहालवाला सदस्यको बहुमत पुर्याउनुपर्छ। प्रतिनिधिसभाका २ सय ७५ सदस्यमध्ये एमालेतिर गएका ४ जनालाई माओवादीले निष्कासन गरेको छ। बाँकी सदस्यमध्येबाट १ सय ३६ ल्याउन सक्दा बहुमत पुग्छ। संसदीय गणितअनुसार कुनै पनि नेतालाई बहुमत पुर्याउन सहज छैन। प्रधानमन्त्री पदको दाबी गर्दा बहुमत पुर्याउनसक्ने राजनीतिक दलहरूको प्रतिबद्धता चाहिन्छ। कांग्रेस सभापति शेरबहादुर देउवालाई अघि सारेर माओवादी र जसपाको समर्थन खोज्ने एउटा गृहकार्य भइरहेको छ। कांग्रेस र माओवादी यसमा एक ढिक्का छन्। जसपा भने दुई भागमा विभाजित छ। प्रतिनिधिसभामा कांग्रेसका ६३ मध्ये २ जना निलम्बित छन्। उसको मत ६१ छ। माओवादीसँग ४९ सदस्य छन्। दुइटा जोड्दा जम्मा १ सय १० पुग्छ। ३४ सदस्यीय जसपाका पनि दुई सदस्य निलम्बित छन्। ३२ मतमा दुई खेमाका १६१६ छन्। प्रधानमन्त्रीले विश्वासको मत लिने क्रममा सोमबार संसद्मा बोलेका उक्त दलका दुई नेतामध्ये अध्यक्ष महन्थ ठाकुरले पटकपटक सरकारको प्रशंसा गरेका थिए। अर्का अध्यक्ष उपेन्द्र यादवले भने कडा विरोध गरेका थिए। उक्त दलका दुई खेमा ठीक दुई ध्रुवमा छन्। त्यस्तो अवस्थामा दल सिंगो भएको भए प्रधानमन्त्रीको दाबीमा आधिकारिक पत्रले काम गर्न सक्थ्यो। तर, गत वैशाखमा राष्ट्रिय जनता पार्टी (राजपा) र समाजवादी पार्टी मिलेर बनेको जसपाको संसदीय दल संसद् सचिवालयमा समायोजन भएकै छैन। दुइटैका अलगअलग संसदीय दल छन्। त्यही कारण सोमबार प्रधानमन्त्रीले विश्वासको मत लिने क्रममा उपस्थित सबै दलका संसदीय दलका नेतालाई बोल्न दिँदा जसपाका दुई जना (ठाकुर र यादव) परेका थिए। ठाकुरले राजपा र यादवले समाजवादी पार्टीका संसदीय दलका अध्यक्षका रूपमा संसद्मा प्रतिनिधित्व गरेका हुन्। सरकार निर्माणका क्रममा संसदीय दल बनेर समायोजन हुने सम्भावना पनि कमै छ। ठाकुर नेतृत्वको राजपा (संसद्मा अस्तित्वमा रहेको) ले कांग्रेसमाओवादी गठबन्धनलाई साथ दिने स्थितिसमेत देखिँदैन। त्यस्तो अवस्थामा उक्त गठबन्धनले उपेन्द्र यादव नेतृत्वबाट १६ जना जोड्दा १ सय २६ संख्याको दाबी देखाउन सक्छ। एकएक जना रहेका नेमकिपा, जनमोर्चा, राप्रपा र स्वतन्त्रले साथ दिइए पनि जम्मा १ सय ३० पुग्छ। अन्ततः दुई वा दुईभन्दा बढी दलको समर्थनमा सरकार बन्ने सम्भावना झिनो देखिन्छ। राष्ट्रपतिबाट निर्धारित बिहीबार साँझ ९ बजेभित्र त्यसको प्रस्ट खाकासहित दाबी नपरे संविधानको धारा ७६ (३) बमोजिमको सरकार बनाउने बाटो खुल्छ। त्यो व्यवस्था सबैभन्दा ठूलो दलको संसदीय दलका नेता प्रधानमन्त्री बन्ने हो। त्यो अवस्था आए पुनः केपी शर्मा ओलीकै पालो आउँछ। त्यसरी नियुक्त प्रधानमन्त्रीले ३० दिनभित्र विश्वासको मत लिनुपर्छ। पाउन नसकेमा ७६ (५) मा उपधारा (२) को प्रक्रिया दोहोरिने व्यवस्था छ। त्यसरी सरकार बन्न नसके वा बनेको प्रधानमन्त्रीले विश्वासको मत पाउन नसकेमा ७६ (७) बमोजिम प्रतिनिधिसभा विघटन भई नयाँ चुनावतर्फ देश जानेछ। राजनीतिक विश्लेषकहरू भन्छन्, अब सम्भवतः त्यही स्थिति निर्माण हुन सक्छ।"
काम गरे पनि अपजस,"आज देश कोभिड१९ को महामारीको दोस्रो लहरबाट आक्रान्त भइरहेको छ। हजारौं मानिस अस्पताल र घरमै बसेर स्वास्थ्यलाभ गरिरहनु भएको छ या उपचार गराइरहनुभएको छ। कतिपय नागरिकको अमूल्य जीवन यस महामारीका कारण अन्त्य भइरहेको छ। यसविरुद्ध हामी लडाईं लडिरहेका छौं। सरकारको ध्यान यतिबेला कोभिड१९ को रोकथाम र उपचारमा केन्द्रित छ र आवश्यकताअनुसार विभिन्न ढंगले प्रभावकारी रूपमा अगाडि पनि बढाइरहेको छ। कोभिड१९ बाट अमूल्य जीवन गुमाउने सबैप्रति श्रद्धासुमन अर्पण गर्दछु। उपचाररत र संक्रमित सबैको शीघ्र स्वास्थ्य लाभको कामना गर्दछु। कोभिड१९ विरुद्धको लडाईं पक्षविपक्षको होइन, हामी सबैको लडाईं हो। यसले हामीलाई मात्र होइन, सारा विश्वलाई नै आक्रान्त बनाएको छ। मानवीय क्षति, सामाजिक जनजीवनलाई अस्तव्यस्त बनाउने र अर्थतन्त्रलाई प्रतिकूल असर पार्ने काम यस रोगले गरिरहेको छ। विचारका भिन्नता, संस्थागत भिन्नता वा कुनै प्रकारका भिन्नताहरूलाई थाँती राखेर यस रोगविरुद्ध लड्नु पर्दछ र आफ्ना पक्षका निम्ति प्रयोग गर्ने सोच आउनु पनि हुँदैन। यस अभियानमा सरकारलाई साथ दिन सबैमा आग्रह गर्दछु। अहिलेको परिस्थितिमा स्थिरता र स्थायित्वका साथ एकतावद्ध भएर जनताले बुझ्ने गरी सबै एकजुट भएर लागेको हुनुपथ्र्यो। हामी त्यसरी लाग्न सकेनौं। कारण जेसुकै भए पनि हाम्रा गतिविधि, ध्यान, चिन्तन र प्रयासहरू जे कुरामा केन्द्रित हुनुपथ्र्यो, त्यो हुन सकेन। सरकारले ध्यान कोभिडविरुद्धको लडाईंमा लगाउन चाह्यो। विकासका कामहरूमा केन्द्रित गर्न चाह्यो। कोभिडबाट बढी क्षति हुन नपाओस् र अर्थतन्त्रमा प्रतिकूल असर नपरोस् भनेर सरकार लाग्यो। तर, सरकारले अनेक अप्ठयाराहरू सामना गर्नुपर्यो। प्रधानमन्त्री र सरकारमाथि हिलो छयाप्ने र औषधि खरिद प्रक्रियामा भएका भ्रष्टाचारको नाममा अनेक कुरा उछाल्ने र नभएका कनेक्सन अनुचित ढंगबाट देखाउने काम भयो। भ्याक्सिनको अभाव रहेको हामी सबैलाई थाहा छ। भ्याक्सिन पाउन मारामार भइरहेको छ। यस्तो अवस्थामा दक्षिण एसियामा भारतभन्दा पहिले हामीले भ्याक्सिन लगाउन पाएका छौं। एउटा पनि पीसीआर मेसिन नभएको देशमा अहिले ८६ स्थानबाट परीक्षण भइरहेको छ। स्थानीय तह, प्रदेश सरकारको साथ सहयोग लिएर कोभिड१९ को पहिलो लहरलाई तुलनात्मक रूपमा कम क्षतिमै सरकारले नियन्त्रण गर्न सक्यौं। अहिले फेरि दोस्रो लहरको सामना गर्नु परेको छ। सरकार सम्पूर्ण रूपमा यसमा केन्द्रित रहेको छ। विभिन्न देशबाट अक्सिजनको सिलिन्डर मगाउनेदेखि भ्याक्सिन ल्याउने काम गरिरहेका छौं। जनताको जीवनरक्षा पहिलो सर्त हो। यस्तो महामारीको समयमा पनि यदि कसैले भ्रष्टाचार गर्छ भने त्यस्तो अपराध कसैलाई पनि क्षम्य हुँदैन। कडाभन्दा कडा कारवाही हुन्छ। कतिपय सन्दर्भमा प्रधानमन्त्रीमाथि हिलो छ्याप्ने वा सरकारमाथि हिलो छ्याप्ने र कोभिडविरुद्धको औषधिमा भएको भ्रष्टाचारको नाममा कुरा उछाल्ने र नभएका कनेक्सन अनुचित ढंगले देखाउने क्रियाकलाप भए। यस्तोमा पनि कसैले भ्रष्टाचार गर्छ भने यस्तो अपराध क्षम्य हुन्न। छानविन हुन्छ, कारबाही हुन्छ। चाहे राष्ट्रियताको सवाल होस्, चाहे लोकतन्त्रको सवाल होस् या जनजीविकाको सवाल नै किन नहोस् वा भ्रष्टाचार, शान्ति सुव्यवस्था र मानवअधिकारको सवालमा नै किन नहोस्। कुनै पनि सवालमा सरकारले अनुचित रूपमा सम्झौता गर्दैन। राष्ट्रिय हित र जनताको हित छाडेर कुनै कुरामा पनि तलमाथि गर्दैन। यस सदनको ममाथि विश्वास छ भन्ने कुराको पुष्टि गर्न आवश्यक छ भन्ने ठानेर यहाँ उभिएको छ। हामी सार्वभौम जनताको प्रतिनिधित्व गरेर यहाँ उभिएका छौं। सार्वभौम जनताको भावना र हितहरूको प्रतिनिधित्व हामी गछौं। यस्तो अवस्थामा हामीले विचारको आग्रहका साथ होइन, आफ्ना स्वार्थबाट निर्देशित भएर होइन। सत्यलाई पछ्याएर निर्णय गर्नुपर्ने अवस्था छ। सच्चाईलाई पछ्याउने हो भने हामीले निर्णय त्यसरी गर्न सक्नुपर्छ। वर्तमान सरकार कुनै हिसावले विश्वास गर्न नपर्ने सरकार हुँदै होइन। राष्ट्रियको सवालमा मैले धेरै भन्नु पर्दैन। राष्ट्रिय हितको रक्षा सम्वद्र्धनको प्रश्नमा, राष्ट्रियताको रक्षा र सम्वद्र्धनको प्रश्नमा, स्वाधीनता र स्वतन्त्रता र भौगोलिक अखण्डताको रक्षा र पहरेदारी गर्ने सन्दर्भमा र राष्ट्रिय स्वाभिमान माथि उठाउने सवालमा कुनै पनि कसर राखेको छैन। तथ्यहरूले यसलाई पुष्टि गरेको छ। तसर्थ राष्ट्रियताको सवालमा नेपालले अन्तर्राष्ट्रिय मञ्चहरूमा खेलेको भूमिका हेर्ने हो भने पनि सबैले अनुभव गरेको हुनुपर्छ। राष्ट्रियताको पक्षमा यति स्पष्ट र व्यावहारिक र उपलब्धीपूर्ण ढंगबाट अगाडि बढेको सरकारलाई विश्वास नगरिराख्नु पर्ने कुनै कारण छैन। यसैगरी, सुशासन, शान्ति सुव्यवस्था र राष्ट्रिय समस्याहरूको समाधानका सन्दर्भमा यो सरकारमाथि विश्वास नगर्ने कुनै कारण छैन र हुन पनि सक्तैन। हामीले वैचारिक हिसावले, संविधानको स्वीकार्य र पालनाका प्रश्नहरूको सवालमा यस्तो कुनै समस्या छैन। आधारभूत रूपमै संविधान नै मान्दिनँ भन्ने छैन। व्यवहारका क्रममा र आवश्यकताका आधारमा केही औचित्वपूर्ण र समयानुकूल ढंगले परिवर्तनका लागि सरकार जहिले पनि तत्पर छ। यसका लागि कार्यदल बनाएर सुझाव संकलन गरी त्यसको सुझावअनुसार आवश्यक संशोधन पनि गर्न सकिन्छ। औचित्यको आधारमा संविधान संशोधन गर्न सकिन्छ। पृथकतावादको विचार बोक्ने पक्षलाई पनि हामीले संविधानको मूलधारमा ल्याइसकेका छौं। राजनीतिक आकांक्षा र आफ्ना माग पूरा गर्नका लागि हिंसालाई माध्यम बनाउनु पर्छ भन्ने सोच पनि अब अन्त्य भएको छ। सरकारले सम्वादका माध्यमबाट हिंसाको विचार र मार्ग परित्याग गराएर शान्तिपूर्ण राजनीतिको मूलधारमा ल्याएको छ। दशकौंदेखि देशमा हिंसाको राजनीतिक अनवरत रूपमा चलिआएको थियो। राजनीतिक उद्देश्य परिपूर्तिका लागि हिंसाको पक्षपोषण गर्ने शक्तिहरू थिए। त्यसले देशमा भय र क्षतिको क्षति लगातार राखेको थियो। त्यो अहिले अन्त्य भएको छ। यो ऐतिहासिक र ठुला उपलब्धी होइन ? यस्तो उपलब्धीहरू यही सरकारले हाँसिल गरेको छ। सफलता नदेख्ने र एकाध सफलता पूरा गर्न केही ढिला भयो भने त्यसलाई बढाइचढाई गरेर बुझ्ने काम भएको छ। कहिलेकाहिँ सफलता हाँसिल गर्न अलि लामो समय पनि लाग्न सक्छ। तर, सरकार सफल भएर छोड्छ। कुनै आग्रह र पूर्वाग्रह प्रतिशोधका हिसावले कुनै अनुचित काम सरकारले गर्दैन। यदि हामी सत्यलाई स्वीकारेर अगाडि बढ्न तयार हुन्छौं भने यो सरकारलाई विश्वास नगर्नु पर्ने कुनै कारण नै छैन। त्यसैले मैले विश्वासको मत लिने र सदनको आफूमाथि विश्वास छ भनेर प्रष्ट गर्न चाहेको हो। विकास निर्माण, भौतिक पूर्वाधार, राजमार्ग, बाटाघाटाको निर्माण सन्दर्भमा र सुरुङ मार्गको नयाँ युगमा प्रवेश गराउने सन्दर्भमा यति धेरै कामहरू भएका छन् कि घरमै बसेर आफ्नो जमीनको अवस्थाका बारेमा जानकारी लिन सक्छौं। अर्थात् डिजिटल म्यापिङ गरिसकेका छौं। विकासमा प्रविधिको प्रयोग अभियान चलिरहेको छ। त्यसैले कार्यालय, अड्डा धाइरहनु पर्दैन। घरमै बसेर काम गर्न सक्छौं। मेलम्ची अगाडिदेखि नै सुरु भएको थियो। राजा वीरेन्द्रका पालादेखि सुरु भएको थियो। किसुनजीले ४८ सालपछि फेरि सुरु गर्नु भएको थियो। मेलम्ची ल्याउन अघिल्ला सरकारहरूले पनि काम गरेका थिए। तर, अहिलेको सरकारले विशेष प्राथमिकता दियो र काठमाडौंमा दैनिक १७ करोड लिटर पानी ल्याइयो। अब यांग्री र लार्केबाट पनि १७१७ करोड गरी ५१ करोड लिटर पानी ल्याइने छ। यति पानी आएपछि काठमाडौंमा पानीको अभाव हुँदैन। पुनर्निर्माणका काम पनि तीव्रताका साथ भइरहेको छ। केही ठाउँमा प्राविधिक कारणले ढिला भएको हुन सक्छ। नत्र भने सबै काम भएकै छन्। रानीपोखरी, धरहरा, दरबार हाईस्कुल बनिसकेका छन्। सिंहदरबारको प्रवलीकरण भएर पहिलेकै स्थानमा कार्यालय सरिसकेको छ। वर्षमा १० किमी सडक बन्ने देशमा दिनमा ६ किलोमिटर बाटो बनिरहेको छ। सुनकोशी मरिन डाइभर्सन अबको पाँच वर्षभित्र पूरा हुँदैछ। १२ वटा स्मार्ट सिटी, कृषिको आधुनिकीकरण, व्यापार सन्तुलनका क्षेत्रमा उल्लेख्य प्रगति हाँसिल गरेका छौं। आधुनिक र प्रतिस्पर्धी शिक्षा उपलब्ध गराउने सन्दर्भमा पनि सरकारले ध्यान दिएको छ। स्वास्थ्य क्षेत्रमा पनि यति धेरै अस्पताल निर्माण भएका छन्। हामी तिनलाई दक्ष र आवश्यक जनशक्ति र साधनस्रोतले प्रभावकारी बनाउने अभियानमा लागिरहेका छौं। हामीले गन्तव्य निर्धारण गरेका छौं। त्यहाँ पुग्नका लागि नीति, कार्यक्रम, योजना र लक्ष्य निर्धारण गरेर अगाडि बढिरहेका छौं। पछिल्लो तीन वर्षको अवधिमा सरकारले असाधारण महत्वका काम गरेको छ। दुरगामी र सकारात्मक काम गरेको छ। जसले तीन वर्षको अवधिमा मान्छे बस्न लायक देश र समाज निर्माण गरेको छ। एउटा सभ्यताको श्रेणीमा देशलाई पुर्याएको छ। यी सबै उपलब्धी होइनन् र ? यी सबै सकारात्मक परिवर्तन होइनन् र ? हामी राजनीतिलाई के बनाइरहेका छौं ? राजनीतिलाई स्वार्थको दुनो सोझ्याउने एउटा वस्त्रका रूपमा मात्र बुझ्दै छौं कि देश बनाउने संकल्पका रूपमा बुझ्दैछौं ? राजनीति देश र जनताको सेवा गर्ने एउटा माध्यम हो। तर, अहिले गरे पनि जस नदिने, नगरे पनि जस नदिने अवस्था आएको छ। सरकार विकासको अगुवा हो। नीति निर्माता हो। मार्गदर्शक हो। त्यस रूपमा काम गरेको छ र गर्छ पनि। त्यसर्थ मान्यज्यूहरूले हुन्न भन्ने पक्षमा कसरी रेजा लगाउन सक्नु हुन्छ ? मेरो कसैप्रति आग्रह पूर्वाग्रह छैन। मलाई यस सदनले निर्वाचित गराएको हो। यस सदनको बलले तीन वर्षभन्दा बढी समयदेखि प्रधानमन्त्रीको हैसियतले उभिएको छुु। यही सदनको बलले फेरि पनि रहन्छु भन्ने विश्वास गर्छु। सदनको विवेकमाथि म पूर्ण रूपमा भरोसा गर्छु। (संसद्मा सोमबार विश्वासको मत माग्ने क्रममा प्रधानमन्त्री ओलीद्धारा व्यक्त मन्तव्य।)"
कोरोनाका कारण एमाले नेता पशुपति चौलागाईँको निधन,काठमाडौँ: एमालेका नेता तथा वागमती प्रदेश सभाका सदस्य पशुपति चौलागाईँको कोरोनाका कारण निधन भएको छ । मनमोहन मेमोरियल अस्पतालमा उपचाररत चौलागाईँको मंगलबार राति निधन भएको हो । गत साता कोरोनाभाइरसबाट संक्रमित भएपछि उनी अस्पताल भर्ना भएका थिए । दोलखा प्रदेश सभा (ख) बाट निर्वाचित भएका चौलागाईँ यसअघि प्रतिनिधिसभा सांसद समेत थिए । चौलागाईँ युवा संघका पूर्वअध्यक्ष र पछि पार्टीको वागमती अञ्चल कमिटीको ईन्चार्ज समेत बनेका थिए । चौलागाईँका श्रीमति सहित एक छोरा र दुई छोरी छन् ।
धरानमा नदिएपछि विराटनगर ल्याएर जलाइयो संक्रमितको शव,"विराटनगर : सुनसरीको धरानमा नदिएपछि कोरोना भाइरस संक्रमणका कारण मृत्यु भएका एक पुरुषको शव विराटनगर ल्याएर जलाइएको छ। सुनसरीका अन्य ठाउँमा समेत घाट नपाएपछि धरान उपमहानगरपालिका३ का ४६ वर्षीय पुरुषको शवको अन्त्येष्टि विराटनगर ल्याएर गरिएको हो। संक्रमित पुरुषको उपचारका क्रममा सोमबार राति १२ बजेतिर बीपी कोइराला स्वास्थ्य विज्ञान प्रतिष्ठान धरानमा मृत्यु भएको थियो। मृतकका आफन्तले धरानमा नपाइएपछि सुनसरीको चतरा तथा इटहरीमा पनि घाटको खोजी गरेका थिए। तर मृत्युमाथिको पीडामा शवको दाहसंस्कार गर्न नपाउँदा थप तनाव बेहोर्न बाध्य भएका परिवारका सदस्य र आफन्तले धेरैतिर हारगुहार गरे पनि सुनसरीमा घाट पाउन सकेनन्। त्यसपछि मृतकको शव मंगलबार दिउँसो विराटनगर ल्याएर परोपकार घाटमा अन्त्येष्टि गरिएको हो। धरान३ का वडा सदस्य विकास बनेपानीले सुनसरीमा नपाइएपछि विराटनगरको परोपकार घाटमा ल्याएर शवको अन्त्येष्टि गर्नुपर्ने अवस्था आएको जानकारी दिए। महामारीका समयमा धमाधम संक्रमितले ज्यान गुमाइरहेको पीडा एकातिर छ, उनले भने, त्यहाँमाथि संक्रमितको शव जलाउन पनि अवरोध हुन थाल्यो। उनका अनुसार धरानका घाटमा सुरुमै शव नल्याउनु भनेर भनेपछि सुनसरीका अन्य घाटमा सम्पर्क गरिएको थियो। धरानका दुईसहित चतरा र इटहरीको घाटमा पनि अन्त्येष्टि गर्न नदिइएको वडा सदस्य बनेपालीले बताए। सुनसरीका कुनै पनि घाटमा अन्त्येष्टि गर्न दिइएन, उनले भने, त्यसपछि सम्पर्क गरेर ४० किलोमिटर टाढा रहेको विराटनगर ल्याउँदै शवको दाहसंस्कार गरियो। धरानमा शव जलाउन नदिएको यो पहिलो घटना भने होइन। यसअघि शनिबार पनि धरान१६ का ४१ वर्षीय संक्रमित पुरुषको शव जलाउन स्थानीयले अवरोध गरेका थिए। घाटमा अवरोध भएपछि त्यतिबेला जंगलमा लगेर शवको दाहसंस्कार गरिएको थियो। मान्छेमा मानवता नै हराउँदै गयो। मुलुक जटिल परिस्थितिमा रहेका बेला मृत्यु भएका संक्रमितको शव जलाउन अवरोध हुनु दुःखद् हो, बनेपालीले भने, संक्रमण फैलन्छ भने हो कि किन हो यस्तो गर्नु राम्रो हैन। अवस्था थप जर्जर बन्ने देखिएका बेला मानिसको मृत शरीरकै अन्त्येष्टि गर्नलाई रोक्न हुँदैन। धरानमा सेउती खोला किनारमा खत्रीधारा र बौद्ध दाहसंस्कारस्थल गरेर दुईवटा घाट छन्। शनिबार खत्रीधारा घाटमा शव जलाउन नदिइएको हो। पछिल्लो पटक भने शव नै नल्याउनु भनेपछि लगिएन। शव व्यवस्थापन गर्ने जिम्मा राज्यले लिनुपर्छ, वडा सदस्य बनेपाली भन्छन्, परिवारलाई जिम्मा लगाएपछि यसरी अवरोध हुँदै गयो भने कहाँ लगेर अन्त्येष्टि गर्नु ? उनले सरकारले संक्रमितको शवको व्यवस्थापन गर्ने निश्चित क्षेत्र छुट्याइदिनुपर्ने माग पनि गरे। खत्रीधारा घाटको झिँगु समाजले रेखदेख गर्दै आएको छ। कोरानका कारण मृत्यु भएकाको शव जलाउन दिँदा पूरै संक्रमण फैलने त्रासका कारण स्थानीय बासिन्दाले अवरोध गरेको समाजका अध्यक्ष सुरेन्द्र स्थापितको भनाइ छ। संक्रमितको शव जलाउन दिँदा समस्या हुन्छ भन्ने सबैको बुझाइ हो, उनले भने, शव जलाउने हुँदा भोलि संक्रमण फैलिएर अवस्था थप भयावह बन्यो भने त्यसको जिम्मा कसले लिन्छ भनेर स्थानीय विरोधमा उत्रिएका हुन् ? शवलाई बस्ती हुँदै घाटसम्म लैजानुपर्ने भएकाले संक्रमण फैलने डर रहेको उनको दाबी छ। स्थापितले शव जलाउन संस्थाले नभइकन स्थानीयले अवरोध गरेको जानकारी दिए। सबैको चाहना घाटमा ल्याएर शव नजलाइदिए हुन्थ्यो भन्ने नै रहेको उनले बताए। यस विषयमा बुझ्नलाई पटकपटक गरिएको फोन सुनसरीका प्रमुख जिल्ला अधिकारी उमेश ढकाल र सहायक प्रमुख जिल्ला अधिकारी महेशकुमार पोखरेलले उठाएनन्।"
सरकार गठनका लागि दाबी गर्ने कांग्रेस पदाधिकारी बैठकको निर्णय,"काठमाडौं : प्रमुख प्रतिपक्षी दल नेपाली कांग्रेसले सरकार गठनको दाबी गर्ने भएको छ। मंगलबार पार्टी सभापति शेरबहादुर देउवा निवासमा बुढानिलकण्ठमा बसेको पदाधिकारी बैठकले सरकार गठनका लागि दाबी गर्ने निर्णय गरेको हो। कांग्रेस सहमहामन्त्री प्रकाशशरण महतका अनुसार कांग्रेस पदाधिकारी र पूर्वपदाधिकारी सहभागी बैठकले माओवादी केन्द्र र जसपाको सहयोगमा आफ्नै नेतृत्वमा सरकार गठनको दाबी गर्ने निर्णय गरेको हो। राष्ट्रपतिले संविधानको ७६ (२) अनुसार सरकार गठनको समय दिनुभएको छ, सहमहामन्त्री महतले भने, प्रधानमन्त्री विश्वासको मत लिन असफल भएपछि माओवादी केन्द्र र जसपाको सहयोगमा हामी सरकार गठनको दाबी गर्छौं। महतले आवश्यक समर्थन जुटाउनका लागि कांग्रेस लागेको बताए। पदाधिकारी बैठकअघि सभापति देउवाले नेकपा (माओवादी केन्द्र)का अध्यक्ष पुष्पकमल दाहाल प्रचण्ड विपक्षी गठबन्धनको सरकार गठनको विषयमा छलफल गरेका थिए। प्रचण्डसँगको छलफल सकिए लगत्तै पदाधिकारी बैठक बसेको हो।"
नयाँ सरकार गठनबारे छलफल गर्न देउवाले बोलाए पदाधिकारी बैठक,"काठमाडौं : नेपाली कांग्रेसका सभापति शेरबहादुर देउवाले नयाँ सरकार गठनबारे छलफल गर्न पदाधिकारीको बैठक बोलाएका छन्। राष्ट्रपति विद्यादेवी भण्डारीले संविधानको धारा ७६ (२) अनुसार सरकार गठनका लागि दलहरूलाई आह्वान गरेपछि कांग्रेसले पदाधिकारी बैठक बोलाइएको हो। मंगलबार दिउँसो ३ बजे कांग्रेसको पदाधिकारी बैठक बस्न लागेको देउवाका प्रमुख स्वकीय सचिवमा भानु देउवाले अन्नपूर्ण पोस्ट्लाई जानकारी दिए। उनका अनुसार नयाँ सरकार गठन र समसामयिक राजनीतिक घटनाक्रमबारे छलफल गर्न पदाधिकारी बैठक बोलाइएको बताए। प्रधानमन्त्री केपी ओली संसद्मा विश्वासको मत पाउन असफल भएपछि विपक्षी तीन दलका अध्यक्षहरूले बहुमतीय सरकार गठनका लागि प्रक्रिया अघि बढाउन राष्ट्रपति विद्यादेवी भण्डारीलाई आह्वान गरेका थिए। संविधानको धारा ७६ को उपधारा २ बमोजिम नयाँ सरकार गठक प्रक्रिया प्रारम्भ गर्न कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवले संयुक्त विज्ञप्ति जारी गरेका थिए। प्रधानमन्त्री केपी शर्मा ओलीले सोमबार प्रतिनिधि सभामा विश्वासको मतको प्रस्ताव राख्दा उनको पक्षमा ९३ मतमात्रै आएको थियो। विश्वासको मत नपाएपछि स्वत: प्रधानमन्त्री ओली पदमुक्त भएका छन्। विश्वास प्राप्त गर्न ओलीलाई १३६ मत आवश्यक थियो। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई असहयोग गरेका छन्। जसपामा विश्वासको मतको पक्षमा बाबुरामउपेन्द्र समूहले मतदान गरेपनि ठाकुर र राजेन्द्र महतो पक्ष तठस्थ बसेका थिए। प्रधानमन्त्रीले विश्वासको मत लिने क्रममा सोमबार संसद्मा बोलेका जसपाका दलका दुई नेतामध्ये अध्यक्ष ठाकुरले पटकपटक सरकारको प्रशंसा गरेका थिए। अर्का अध्यक्ष यादवले भने कडा विरोध गरेका थिए। उक्त दलका दुई खेमा ठीक दुई ध्रुवमा छन्। गत वैशाखमा राष्ट्रिय जनता पार्टी (राजपा) र समाजवादी पार्टी मिलेर बनेको जसपाको संसदीय दल संसद् सचिवालयमा समायोजन भएकै छैन। दुइटैका अलगअलग संसदीय दल छन्। सोमबारै राष्ट्रपति भण्डारीले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई ३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा आफ्नो दावी पेश गर्न आह्वान गरेकी छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
"जसपामा कलह चर्कियो, उपेन्द्रको सक्रियताविरुद्ध महन्थको वक्तव्य","काठमाडौं : वैकल्पिक सरकार गठनको तयारीसँगै संसद्को निर्णायक खेलाडी जनता समाजवादी पार्टीभित्र कलह चर्किएको छ। उपेन्द्र यादव र बाबुराम भट्टराई विपक्षी गठबन्धनमा सामेल भएर नयाँ सरकार बनाउने अभियानमा लागेका छन् भने महन्थ ठाकुर र राजेन्द्र महतो यसमा सहमत छैनन्। प्रधानमन्त्री केपी ओलीले विश्वासको मत नपाएपछि वैकल्पिक सरकार बनाउने योजनामा उपेन्द्रको सक्रियता पार्टी निर्णय र लाइन विपरीत भन्दै महन्थले अलग्गै विज्ञप्ती निकालेका छन्। कांग्रेस सभापति शेरबहादुर देउवा र माओवादी केनद्रका अध्यक्ष पुष्पकमल दाहाल प्रचण्डसँग मिलेर उपेन्द्रले सोमबार बेलुका नै वैकल्पिक सरकार गठनको लागि प्रकिया थाल्न राष्ट्रपतिलाई आग्रह गर्दै संयुक्त वक्तव्य निकालेका थिए। सोमबार संसदमा प्रधानमन्त्रीले विश्वासको मत दिने क्रममा जसपा विभाजित भएको थियो। उपेन्द्र पक्षका १५ जनाले विपक्षमा मत हाले भने ठाकुर पक्षका १५ जना तटस्थ बसे र दुईजना अनुपस्थित रहेका छन्। त्रिशंकु संसद्को अंकगणितमा ३४ सिट भएको जसपा निर्णायक खेलाडीको भूमिकामा छ। उसले जसलाई समर्थन गर्यो उसकै सरकार बन्ने अवस्था छ। जनता समाजवादी पार्टी (जसपा) का अध्यक्ष महन्थ ठाकुरले वैकल्पिक सरकार बनाउने आफ्नो पार्टीको प्राथमिकता नभएको बताएका छन्। सोमबार राति एक विज्ञप्ति जारी गर्दै उनले ओली सरकारले जसपाका माग पूरा गरिरहेकाले वैकल्पिक सरकार गठनमा सामेल नहुने धारणा राखेका हुन्। ठाकुरले मधेशको मुद्दाको सवालमा नेपाल सरकार सहमतिअनुसार अगाडि बढिरहेको दाबी गरेका छन्। विज्ञप्तिमा भनिएको छ,विगत र हप्तादेखि मधेशी, आदिवासी जनजाती, थारु, महिला, दलित, मुस्लिम लगायत, सिमान्तकृतको महत्वपूर्ण सवालहरु मुद्दा फिर्ता, बन्दी रिहाई, नागरिकता संविधान संशोधन, लाल आयोगको प्रतिवेदन सार्वजनिक गर्न लगायतको विषयमा जनता समाजवादी पार्टी नेपाल र केपी शर्मा ओली नेतृत्वको सरकार बीचको वार्ता तथा तदनुसारका कार्य प्रगति सकरात्मक ढंगले अगाडि बढिरहेको तथ्य सर्वविदितै छ। अहिलेको अबस्थामा सरकार बनाउने गतिविधिमा संलग्न हुनु मधेशको भावना विरोधी काम भएको समेत उनले बताएका छन्। उनले जसपा सरकार केन्द्रित नभई मुद्दा केन्द्रित रहेकोसमेत बताएका छन्। वर्तमान राजनीतिक परिस्थितिमा जसपा नेपाल सत्ताको प्राप्तिभन्दा एजेन्डा सम्बोधनको विषयमा केन्द्रित रहेको र मुद्दा सम्बोधन नै जसपा नेपालको मूल उद्देश्य भएकाले अहिले वैकल्पिक सरकारमा सहभागि हुनुभनेको मधेश आन्दोलनको मर्म र भावना प्रतिकूल भएको जसपाको ठहर छ। ठाकुरले सरकारमा सहभागी हुँदा झन् अस्थिरता हुने र एजेण्डा सम्बोधनको कार्य अनिश्चितता तर्फ धकेलिने स्पष्ट पारेका छन्। अध्यक्ष ठाकुरले विज्ञप्तिमार्फत भनेका छन्, एक जिम्मेवार राजनीतिक पार्टीको नाताले जसपा नेपाल मधेशी, आदिवासी जनजाती, थारु, दलित, महिला मुस्लिम लगायतका सिमान्तकृत, शोषित, पीडित, उपक्षित समुदायको एजेण्डा सम्बोधन निम्ति निरन्तर प्रयासरत, कार्यरत र संघर्षरत रहनेछ। प्रधानमन्त्री केपी ओली संसद्मा विश्वासको मत पाउन असफल भएपछि विपक्षी तीन दलका अध्यक्षहरूले बहुमतीय सरकार गठनका लागि प्रक्रिया अघि बढाउन राष्ट्रपति विद्यादेवी भण्डारीलाई आह्वान गरेका थिए। संविधानको धारा ७६ को उपधारा २ बमोजिम नयाँ सरकार गठक प्रक्रिया प्रारम्भ गर्न कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवले संयुक्त विज्ञप्ति जारी गरेका थिए। यादवको हस्ताक्षरमा विज्ञप्ति जारी भएलगत्तै राति नै ठाकुरले पनि विज्ञप्ति सार्वजनिक गरेका हुन्।सोमबारै राष्ट्रपति भण्डारीले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई ३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा आफ्नो दावी पेश गर्न आह्वान गरेकी छिन्। विश्वास प्राप्त गर्न ओलीलाई १३६ मत आवश्यक थियो। तर ओलीले जम्मा ९३ मत पाएका छन्। उनको विपक्षमा १२४ मत परेको छ। त्यस्तै मत दिन्न भन्ने वा तटस्थमा १५ मत परेको छ। संसदमा जम्मा २३२ सांसद उपस्थित थिए। प्रतिपक्षमा रहेका कांग्रेस, माओवादी केन्द्र जसपालगायतले ओलीलाई विश्वासको मत दिएनन्। एमालेकै माधव नेपाल पक्षका सांसदहरू पनि संसदमा अनुपस्थित भएर विश्वासको मत लिने ओलीको कदमलाई असहयोग गरेका छन्। जसपामा विश्वासको मतको पक्षमा बाबुरामउपेन्द्र समूहले मतदान गरेपनि ठाकुर र राजेन्द्र महतो पक्ष तठस्थ बसेका थिए। प्रधानमन्त्रीले विश्वासको मत लिने क्रममा सोमबार संसद्मा बोलेका उक्त दलका दुई नेतामध्ये अध्यक्ष ठाकुरले पटकपटक सरकारको प्रशंसा गरेका थिए। अर्का अध्यक्ष यादवले भने कडा विरोध गरेका थिए। उक्त दलका दुई खेमा ठीक दुई ध्रुवमा छन्। गत वैशाखमा राष्ट्रिय जनता पार्टी (राजपा) र समाजवादी पार्टी मिलेर बनेको जसपाको संसदीय दल संसद् सचिवालयमा समायोजन भएकै छैन। दुइटैका अलगअलग संसदीय दल छन्।"
काम गरे पनि अपजस,"आज देश कोभिड१९ को महामारीको दोस्रो लहरबाट आक्रान्त भइरहेको छ। हजारौं मानिस अस्पताल र घरमै बसेर स्वास्थ्यलाभ गरिरहनु भएको छ या उपचार गराइरहनुभएको छ। कतिपय नागरिकको अमूल्य जीवन यस महामारीका कारण अन्त्य भइरहेको छ। यसविरुद्ध हामी लडाईं लडिरहेका छौं। सरकारको ध्यान यतिबेला कोभिड१९ को रोकथाम र उपचारमा केन्द्रित छ र आवश्यकताअनुसार विभिन्न ढंगले प्रभावकारी रूपमा अगाडि पनि बढाइरहेको छ। कोभिड१९ बाट अमूल्य जीवन गुमाउने सबैप्रति श्रद्धासुमन अर्पण गर्दछु। उपचाररत र संक्रमित सबैको शीघ्र स्वास्थ्य लाभको कामना गर्दछु। कोभिड१९ विरुद्धको लडाईं पक्षविपक्षको होइन, हामी सबैको लडाईं हो। यसले हामीलाई मात्र होइन, सारा विश्वलाई नै आक्रान्त बनाएको छ। मानवीय क्षति, सामाजिक जनजीवनलाई अस्तव्यस्त बनाउने र अर्थतन्त्रलाई प्रतिकूल असर पार्ने काम यस रोगले गरिरहेको छ। विचारका भिन्नता, संस्थागत भिन्नता वा कुनै प्रकारका भिन्नताहरूलाई थाँती राखेर यस रोगविरुद्ध लड्नु पर्दछ र आफ्ना पक्षका निम्ति प्रयोग गर्ने सोच आउनु पनि हुँदैन। यस अभियानमा सरकारलाई साथ दिन सबैमा आग्रह गर्दछु। अहिलेको परिस्थितिमा स्थिरता र स्थायित्वका साथ एकतावद्ध भएर जनताले बुझ्ने गरी सबै एकजुट भएर लागेको हुनुपथ्र्यो। हामी त्यसरी लाग्न सकेनौं। कारण जेसुकै भए पनि हाम्रा गतिविधि, ध्यान, चिन्तन र प्रयासहरू जे कुरामा केन्द्रित हुनुपथ्र्यो, त्यो हुन सकेन। सरकारले ध्यान कोभिडविरुद्धको लडाईंमा लगाउन चाह्यो। विकासका कामहरूमा केन्द्रित गर्न चाह्यो। कोभिडबाट बढी क्षति हुन नपाओस् र अर्थतन्त्रमा प्रतिकूल असर नपरोस् भनेर सरकार लाग्यो। तर, सरकारले अनेक अप्ठयाराहरू सामना गर्नुपर्यो। प्रधानमन्त्री र सरकारमाथि हिलो छयाप्ने र औषधि खरिद प्रक्रियामा भएका भ्रष्टाचारको नाममा अनेक कुरा उछाल्ने र नभएका कनेक्सन अनुचित ढंगबाट देखाउने काम भयो। भ्याक्सिनको अभाव रहेको हामी सबैलाई थाहा छ। भ्याक्सिन पाउन मारामार भइरहेको छ। यस्तो अवस्थामा दक्षिण एसियामा भारतभन्दा पहिले हामीले भ्याक्सिन लगाउन पाएका छौं। एउटा पनि पीसीआर मेसिन नभएको देशमा अहिले ८६ स्थानबाट परीक्षण भइरहेको छ। स्थानीय तह, प्रदेश सरकारको साथ सहयोग लिएर कोभिड१९ को पहिलो लहरलाई तुलनात्मक रूपमा कम क्षतिमै सरकारले नियन्त्रण गर्न सक्यौं। अहिले फेरि दोस्रो लहरको सामना गर्नु परेको छ। सरकार सम्पूर्ण रूपमा यसमा केन्द्रित रहेको छ। विभिन्न देशबाट अक्सिजनको सिलिन्डर मगाउनेदेखि भ्याक्सिन ल्याउने काम गरिरहेका छौं। जनताको जीवनरक्षा पहिलो सर्त हो। यस्तो महामारीको समयमा पनि यदि कसैले भ्रष्टाचार गर्छ भने त्यस्तो अपराध कसैलाई पनि क्षम्य हुँदैन। कडाभन्दा कडा कारवाही हुन्छ। कतिपय सन्दर्भमा प्रधानमन्त्रीमाथि हिलो छ्याप्ने वा सरकारमाथि हिलो छ्याप्ने र कोभिडविरुद्धको औषधिमा भएको भ्रष्टाचारको नाममा कुरा उछाल्ने र नभएका कनेक्सन अनुचित ढंगले देखाउने क्रियाकलाप भए। यस्तोमा पनि कसैले भ्रष्टाचार गर्छ भने यस्तो अपराध क्षम्य हुन्न। छानविन हुन्छ, कारबाही हुन्छ। चाहे राष्ट्रियताको सवाल होस्, चाहे लोकतन्त्रको सवाल होस् या जनजीविकाको सवाल नै किन नहोस् वा भ्रष्टाचार, शान्ति सुव्यवस्था र मानवअधिकारको सवालमा नै किन नहोस्। कुनै पनि सवालमा सरकारले अनुचित रूपमा सम्झौता गर्दैन। राष्ट्रिय हित र जनताको हित छाडेर कुनै कुरामा पनि तलमाथि गर्दैन। यस सदनको ममाथि विश्वास छ भन्ने कुराको पुष्टि गर्न आवश्यक छ भन्ने ठानेर यहाँ उभिएको छ। हामी सार्वभौम जनताको प्रतिनिधित्व गरेर यहाँ उभिएका छौं। सार्वभौम जनताको भावना र हितहरूको प्रतिनिधित्व हामी गछौं। यस्तो अवस्थामा हामीले विचारको आग्रहका साथ होइन, आफ्ना स्वार्थबाट निर्देशित भएर होइन। सत्यलाई पछ्याएर निर्णय गर्नुपर्ने अवस्था छ। सच्चाईलाई पछ्याउने हो भने हामीले निर्णय त्यसरी गर्न सक्नुपर्छ। वर्तमान सरकार कुनै हिसावले विश्वास गर्न नपर्ने सरकार हुँदै होइन। राष्ट्रियको सवालमा मैले धेरै भन्नु पर्दैन। राष्ट्रिय हितको रक्षा सम्वद्र्धनको प्रश्नमा, राष्ट्रियताको रक्षा र सम्वद्र्धनको प्रश्नमा, स्वाधीनता र स्वतन्त्रता र भौगोलिक अखण्डताको रक्षा र पहरेदारी गर्ने सन्दर्भमा र राष्ट्रिय स्वाभिमान माथि उठाउने सवालमा कुनै पनि कसर राखेको छैन। तथ्यहरूले यसलाई पुष्टि गरेको छ। तसर्थ राष्ट्रियताको सवालमा नेपालले अन्तर्राष्ट्रिय मञ्चहरूमा खेलेको भूमिका हेर्ने हो भने पनि सबैले अनुभव गरेको हुनुपर्छ। राष्ट्रियताको पक्षमा यति स्पष्ट र व्यावहारिक र उपलब्धीपूर्ण ढंगबाट अगाडि बढेको सरकारलाई विश्वास नगरिराख्नु पर्ने कुनै कारण छैन। यसैगरी, सुशासन, शान्ति सुव्यवस्था र राष्ट्रिय समस्याहरूको समाधानका सन्दर्भमा यो सरकारमाथि विश्वास नगर्ने कुनै कारण छैन र हुन पनि सक्तैन। हामीले वैचारिक हिसावले, संविधानको स्वीकार्य र पालनाका प्रश्नहरूको सवालमा यस्तो कुनै समस्या छैन। आधारभूत रूपमै संविधान नै मान्दिनँ भन्ने छैन। व्यवहारका क्रममा र आवश्यकताका आधारमा केही औचित्वपूर्ण र समयानुकूल ढंगले परिवर्तनका लागि सरकार जहिले पनि तत्पर छ। यसका लागि कार्यदल बनाएर सुझाव संकलन गरी त्यसको सुझावअनुसार आवश्यक संशोधन पनि गर्न सकिन्छ। औचित्यको आधारमा संविधान संशोधन गर्न सकिन्छ। पृथकतावादको विचार बोक्ने पक्षलाई पनि हामीले संविधानको मूलधारमा ल्याइसकेका छौं। राजनीतिक आकांक्षा र आफ्ना माग पूरा गर्नका लागि हिंसालाई माध्यम बनाउनु पर्छ भन्ने सोच पनि अब अन्त्य भएको छ। सरकारले सम्वादका माध्यमबाट हिंसाको विचार र मार्ग परित्याग गराएर शान्तिपूर्ण राजनीतिको मूलधारमा ल्याएको छ। दशकौंदेखि देशमा हिंसाको राजनीतिक अनवरत रूपमा चलिआएको थियो। राजनीतिक उद्देश्य परिपूर्तिका लागि हिंसाको पक्षपोषण गर्ने शक्तिहरू थिए। त्यसले देशमा भय र क्षतिको क्षति लगातार राखेको थियो। त्यो अहिले अन्त्य भएको छ। यो ऐतिहासिक र ठुला उपलब्धी होइन ? यस्तो उपलब्धीहरू यही सरकारले हाँसिल गरेको छ। सफलता नदेख्ने र एकाध सफलता पूरा गर्न केही ढिला भयो भने त्यसलाई बढाइचढाई गरेर बुझ्ने काम भएको छ। कहिलेकाहिँ सफलता हाँसिल गर्न अलि लामो समय पनि लाग्न सक्छ। तर, सरकार सफल भएर छोड्छ। कुनै आग्रह र पूर्वाग्रह प्रतिशोधका हिसावले कुनै अनुचित काम सरकारले गर्दैन। यदि हामी सत्यलाई स्वीकारेर अगाडि बढ्न तयार हुन्छौं भने यो सरकारलाई विश्वास नगर्नु पर्ने कुनै कारण नै छैन। त्यसैले मैले विश्वासको मत लिने र सदनको आफूमाथि विश्वास छ भनेर प्रष्ट गर्न चाहेको हो। विकास निर्माण, भौतिक पूर्वाधार, राजमार्ग, बाटाघाटाको निर्माण सन्दर्भमा र सुरुङ मार्गको नयाँ युगमा प्रवेश गराउने सन्दर्भमा यति धेरै कामहरू भएका छन् कि घरमै बसेर आफ्नो जमीनको अवस्थाका बारेमा जानकारी लिन सक्छौं। अर्थात् डिजिटल म्यापिङ गरिसकेका छौं। विकासमा प्रविधिको प्रयोग अभियान चलिरहेको छ। त्यसैले कार्यालय, अड्डा धाइरहनु पर्दैन। घरमै बसेर काम गर्न सक्छौं। मेलम्ची अगाडिदेखि नै सुरु भएको थियो। राजा वीरेन्द्रका पालादेखि सुरु भएको थियो। किसुनजीले ४८ सालपछि फेरि सुरु गर्नु भएको थियो। मेलम्ची ल्याउन अघिल्ला सरकारहरूले पनि काम गरेका थिए। तर, अहिलेको सरकारले विशेष प्राथमिकता दियो र काठमाडौंमा दैनिक १७ करोड लिटर पानी ल्याइयो। अब यांग्री र लार्केबाट पनि १७१७ करोड गरी ५१ करोड लिटर पानी ल्याइने छ। यति पानी आएपछि काठमाडौंमा पानीको अभाव हुँदैन। पुनर्निर्माणका काम पनि तीव्रताका साथ भइरहेको छ। केही ठाउँमा प्राविधिक कारणले ढिला भएको हुन सक्छ। नत्र भने सबै काम भएकै छन्। रानीपोखरी, धरहरा, दरबार हाईस्कुल बनिसकेका छन्। सिंहदरबारको प्रवलीकरण भएर पहिलेकै स्थानमा कार्यालय सरिसकेको छ। वर्षमा १० किमी सडक बन्ने देशमा दिनमा ६ किलोमिटर बाटो बनिरहेको छ। सुनकोशी मरिन डाइभर्सन अबको पाँच वर्षभित्र पूरा हुँदैछ। १२ वटा स्मार्ट सिटी, कृषिको आधुनिकीकरण, व्यापार सन्तुलनका क्षेत्रमा उल्लेख्य प्रगति हाँसिल गरेका छौं। आधुनिक र प्रतिस्पर्धी शिक्षा उपलब्ध गराउने सन्दर्भमा पनि सरकारले ध्यान दिएको छ। स्वास्थ्य क्षेत्रमा पनि यति धेरै अस्पताल निर्माण भएका छन्। हामी तिनलाई दक्ष र आवश्यक जनशक्ति र साधनस्रोतले प्रभावकारी बनाउने अभियानमा लागिरहेका छौं। हामीले गन्तव्य निर्धारण गरेका छौं। त्यहाँ पुग्नका लागि नीति, कार्यक्रम, योजना र लक्ष्य निर्धारण गरेर अगाडि बढिरहेका छौं। पछिल्लो तीन वर्षको अवधिमा सरकारले असाधारण महत्वका काम गरेको छ। दुरगामी र सकारात्मक काम गरेको छ। जसले तीन वर्षको अवधिमा मान्छे बस्न लायक देश र समाज निर्माण गरेको छ। एउटा सभ्यताको श्रेणीमा देशलाई पुर्याएको छ। यी सबै उपलब्धी होइनन् र ? यी सबै सकारात्मक परिवर्तन होइनन् र ? हामी राजनीतिलाई के बनाइरहेका छौं ? राजनीतिलाई स्वार्थको दुनो सोझ्याउने एउटा वस्त्रका रूपमा मात्र बुझ्दै छौं कि देश बनाउने संकल्पका रूपमा बुझ्दैछौं ? राजनीति देश र जनताको सेवा गर्ने एउटा माध्यम हो। तर, अहिले गरे पनि जस नदिने, नगरे पनि जस नदिने अवस्था आएको छ। सरकार विकासको अगुवा हो। नीति निर्माता हो। मार्गदर्शक हो। त्यस रूपमा काम गरेको छ र गर्छ पनि। त्यसर्थ मान्यज्यूहरूले हुन्न भन्ने पक्षमा कसरी रेजा लगाउन सक्नु हुन्छ ? मेरो कसैप्रति आग्रह पूर्वाग्रह छैन। मलाई यस सदनले निर्वाचित गराएको हो। यस सदनको बलले तीन वर्षभन्दा बढी समयदेखि प्रधानमन्त्रीको हैसियतले उभिएको छुु। यही सदनको बलले फेरि पनि रहन्छु भन्ने विश्वास गर्छु। सदनको विवेकमाथि म पूर्ण रूपमा भरोसा गर्छु। (संसद्मा सोमबार विश्वासको मत माग्ने क्रममा प्रधानमन्त्री ओलीद्धारा व्यक्त मन्तव्य।)"
देउवा निवासमा कांग्रेस पदाधिकारी बैठक,काठमाडौं : प्रमुख प्रतिपक्षी नेपाली कांग्रेस पदाधिकारी बैठक बूढानीलकण्डमा जारी छ। राष्ट्रपतिबाट सोमबार सरकार गठनका लागि आह्वान भएपछि पार्टी सभापति शेरबहादुर देउवा निवासमा बैठक बसेको हो। बैठकमा कांग्रेस पदाधिकारी तथा पूर्वपदाधिकारी सहमागी छन्। बैठकमा नयाँ सरकार गठनको विषयमा छलफल हुँदैछ। पदाधिकारी बैठकअघि सभापति देउवाले नेकपा (माओवादी केन्द्र)का अध्यक्ष पुष्पकमल दाहाल प्रचण्ड विपक्षी गठबन्धनको सरकार गठनको विषयमा छलफल गरेका थिए। प्रचण्डसँगको छलफल सकिए लगत्तै देउवा निवासमा पदाधिकारी बैठक सुरु भएको हो।
सहज छैन संयुक्त सरकार,"अखण्ड भण्डारी र सुरेन्द्र काफ्ले काठमाडौं : विश्वासको मत माग्ने क्रममा उठाइएका सबालको संसद्मा जवाफ दिँदै प्रधानमन्त्री केपी शर्मा ओलीले भने, संसद् विघटनको चिन्ता लिनुभन्दा मलाई मत दिनुहोस्, विघटनबाट जोगाउनुहोस्। त्यसअघि बोल्ने माओवादी अध्यक्ष पुष्पकमल दाहाल, जसपा अध्यक्ष उपेन्द्र यादवलगायतले प्रधानमन्त्रीले विघटनको मनसायले विश्वासको मत लिन चाहेको आरोप लगाएका थिए। प्रधानमन्त्रीको प्रत्युत्तर थियो, मुद्दा लडेर फिर्ता ल्याएको संसद् बचाऔं न। भोट दिऔं। तर, प्रधानमन्त्री पद टिक्ने गरी उनले संसद्को विश्वास पाएनन्। ओली सरकार ढलेपछि के अब संसद् क्रमशः विघटनतर्फ जाला त ? प्रधानमन्त्रीको अभिव्यक्ति र संसद्को गणितीय वस्तुस्थितिले त्यसकै सम्भावना देखाउँछ। त्यसअघि राजनीतिले केही खुड्किला पार गर्नेछ। राष्ट्रपति विद्यादेवी भण्डारीबाट संविधानको धारा ७६ (२) अनुसार नयाँ सरकार गठन गर्न सोमबारै आह्वान भएको छ। उक्त धारामा दुई वा दुईभन्दा बढी दलको समर्थनमा बहुमत प्राप्त गर्न सक्ने प्रतिनिधिसभा सदस्य प्रधानमन्त्री बन्न पाउने व्यवस्था छ। प्रधानमन्त्री बन्न चाहनेले प्रतिनिधिसभामा बहालवाला सदस्यको बहुमत पुर्याउनुपर्छ। प्रतिनिधिसभाका २ सय ७५ सदस्यमध्ये एमालेतिर गएका ४ जनालाई माओवादीले निष्कासन गरेको छ। बाँकी सदस्यमध्येबाट १ सय ३६ ल्याउन सक्दा बहुमत पुग्छ। संसदीय गणितअनुसार कुनै पनि नेतालाई बहुमत पुर्याउन सहज छैन। प्रधानमन्त्री पदको दाबी गर्दा बहुमत पुर्याउनसक्ने राजनीतिक दलहरूको प्रतिबद्धता चाहिन्छ। कांग्रेस सभापति शेरबहादुर देउवालाई अघि सारेर माओवादी र जसपाको समर्थन खोज्ने एउटा गृहकार्य भइरहेको छ। कांग्रेस र माओवादी यसमा एक ढिक्का छन्। जसपा भने दुई भागमा विभाजित छ। प्रतिनिधिसभामा कांग्रेसका ६३ मध्ये २ जना निलम्बित छन्। उसको मत ६१ छ। माओवादीसँग ४९ सदस्य छन्। दुइटा जोड्दा जम्मा १ सय १० पुग्छ। ३४ सदस्यीय जसपाका पनि दुई सदस्य निलम्बित छन्। ३२ मतमा दुई खेमाका १६१६ छन्। प्रधानमन्त्रीले विश्वासको मत लिने क्रममा सोमबार संसद्मा बोलेका उक्त दलका दुई नेतामध्ये अध्यक्ष महन्थ ठाकुरले पटकपटक सरकारको प्रशंसा गरेका थिए। अर्का अध्यक्ष उपेन्द्र यादवले भने कडा विरोध गरेका थिए। उक्त दलका दुई खेमा ठीक दुई ध्रुवमा छन्। त्यस्तो अवस्थामा दल सिंगो भएको भए प्रधानमन्त्रीको दाबीमा आधिकारिक पत्रले काम गर्न सक्थ्यो। तर, गत वैशाखमा राष्ट्रिय जनता पार्टी (राजपा) र समाजवादी पार्टी मिलेर बनेको जसपाको संसदीय दल संसद् सचिवालयमा समायोजन भएकै छैन। दुइटैका अलगअलग संसदीय दल छन्। त्यही कारण सोमबार प्रधानमन्त्रीले विश्वासको मत लिने क्रममा उपस्थित सबै दलका संसदीय दलका नेतालाई बोल्न दिँदा जसपाका दुई जना (ठाकुर र यादव) परेका थिए। ठाकुरले राजपा र यादवले समाजवादी पार्टीका संसदीय दलका अध्यक्षका रूपमा संसद्मा प्रतिनिधित्व गरेका हुन्। सरकार निर्माणका क्रममा संसदीय दल बनेर समायोजन हुने सम्भावना पनि कमै छ। ठाकुर नेतृत्वको राजपा (संसद्मा अस्तित्वमा रहेको) ले कांग्रेसमाओवादी गठबन्धनलाई साथ दिने स्थितिसमेत देखिँदैन। त्यस्तो अवस्थामा उक्त गठबन्धनले उपेन्द्र यादव नेतृत्वबाट १६ जना जोड्दा १ सय २६ संख्याको दाबी देखाउन सक्छ। एकएक जना रहेका नेमकिपा, जनमोर्चा, राप्रपा र स्वतन्त्रले साथ दिइए पनि जम्मा १ सय ३० पुग्छ। अन्ततः दुई वा दुईभन्दा बढी दलको समर्थनमा सरकार बन्ने सम्भावना झिनो देखिन्छ। राष्ट्रपतिबाट निर्धारित बिहीबार साँझ ९ बजेभित्र त्यसको प्रस्ट खाकासहित दाबी नपरे संविधानको धारा ७६ (३) बमोजिमको सरकार बनाउने बाटो खुल्छ। त्यो व्यवस्था सबैभन्दा ठूलो दलको संसदीय दलका नेता प्रधानमन्त्री बन्ने हो। त्यो अवस्था आए पुनः केपी शर्मा ओलीकै पालो आउँछ। त्यसरी नियुक्त प्रधानमन्त्रीले ३० दिनभित्र विश्वासको मत लिनुपर्छ। पाउन नसकेमा ७६ (५) मा उपधारा (२) को प्रक्रिया दोहोरिने व्यवस्था छ। त्यसरी सरकार बन्न नसके वा बनेको प्रधानमन्त्रीले विश्वासको मत पाउन नसकेमा ७६ (७) बमोजिम प्रतिनिधिसभा विघटन भई नयाँ चुनावतर्फ देश जानेछ। राजनीतिक विश्लेषकहरू भन्छन्, अब सम्भवतः त्यही स्थिति निर्माण हुन सक्छ।"
गठबन्धन सरकारको कसरत : बूढानीलकण्ठमा प्रचण्ड र देउवाको छलफल,"काठमाडौं : गठबन्धन सरकार गठनका लागि राजनीतिक दल छलफलमा जुटेका छन्। सोमबार प्रधानमन्त्री केपी ओलीले संसद्मा विश्वासको मत नपाएपछि राष्ट्रपति विद्यादेवी भण्डारीले नयाँ सरकार गठनका लागि आह्वान गरेकी छन्। तीन दिनभित्र सरकार गठनका लागि राष्ट्रपतिबाट आह्वान भएपछि नेताहरु छलफलमा जुटेका हुन्। राष्ट्रपति भण्डारीबाट बिहीबारसम्ममा सरकार गठनका लागि आह्वान भएको हो। प्रमुख प्रतिपक्षी दल नेपाली कांग्रेस, नेकपा (माओवादी) केन्द्रले विपक्षी गठबन्धनबाट सरकार गठनको पहल थालेका हुन्। सोमबार नै राष्ट्रपतिलाई सरकार गठनको आह्वान गर्न अनुरोध गरेका कांग्रेस, माओवादी र जनता समाजवादी पार्टी (जसपा) उपेन्द्र यादव समूहले विपक्षी गठबन्धनको सरकार गठनका लागि पहल थालेका हुन्। मंगलबार दिउँसो बूढानीलकण्डमा कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच छलफल भएको छ। गठबन्धनका लागि देउवासँग छलफल गर्न प्रचण्ड बूढानीलकण्ठ पुगेका हुन्। प्रचण्ड निकट स्रोतका अनुसार देउवा र प्रचण्डबीच करिब एक घण्टा कुराकानी भएको छ। छलफलमा जसपा नेतासमेत सहभागी हुने बताइएको भए पनि आन्तरिक विवादका कारण जसपा नेता बूढानीलकण्ठ गएनन्। जसपामा अध्यक्ष महन्थ ठाकुरले विपक्षी गठबन्धनमा सहमति नजनाए पनि केन्द्रीय अध्यक्ष उपेन्द्र यादव र संघीय परिषद् अध्यक्ष बाबुराम भट्टाई नयाँ सरकार गठनको पक्षमा छन्। जसपामा दुई धार बनेपछि विपक्षी गठबन्धनको छलफलमा नेताहरु सहभागी हुन नसकेको स्रोतको दाबी छ। प्रचण्ड र देउवाले बूढानीलकण्डमा छलफल गर्दा विपक्षी गठबन्धमा सहभागी हुने वा तटस्थ बस्ने भन्ने विषयमा नेकपा (एमाले) माधवकुमार नेपाल समूहले छलफललाई जारी रोखेको छ। मंगलबार एमाले नेपाल समूहका नेताहरुले भर्चुअल बैठक गरेका हुन्। छलफल प्रधानमन्त्री ओलीको बहिर्गमन र नयाँ सरकार गठनको विषयमा केन्द्रित रहेको छ।"
"महन्थको विज्ञप्ति आएपछि बाबुरामले भने, जसपाले एकताबद्ध भएर राष्ट्रिय भूमिका निभाउनैपर्छ","काठमाडौं : जनता समाजवादी पार्टी नेपाल (जसपा) संघीय परिषद् अध्यक्ष डा बाबुराम भट्टराईले जसपा एकताबद्ध भएर राष्ट्रिय भूमिका निभाउनुपर्ने बताएका छन्। जसपा अध्यक्ष महन्थ ठाकुरले सरकार निर्माण गर्ने र वैकल्पिक सरकार बनाउने आफ्नो पार्टीको प्राथमिकता नभएको भन्दै विज्ञप्ति निकालेपछि भट्टराईले एकताबद्ध हुन आग्रह गरेका हुन्। मंगलबार ट्वीट गर्दै भट्टराईले बल दलहरूको कोर्टमा आएकोले लोकतन्त्रको रक्षा गर्दै कोरोनालगायतका राष्ट्रिय समस्याहरूको समाधान गर्नुपर्ने बताएका छन्। त्यसकालागि दलीयगुटीय सोचभन्दामाथि उठ्नु अहिलेको आवश्यकता भएको भट्टराईको जोड छ। अब बल दलहरूको कोर्टमा आएको छ। प्रश्न एक थान सरकारको मात्र हैन ; मुख्य प्रश्न लोकतन्त्रको रक्षा गर्दै कोरोनालगायतका राष्ट्रिय समस्याहरूको हल गर्नु हो। त्यसनिम्ति सबै संकीर्ण दलीयगुटीय सोचभन्दामाथि उठ्नैपर्छ।, भट्टराईले ट्वीटमा लेखेका छन्, वैकल्पिक शक्ति हुनुको नाताले जसपाले एकताबद्ध भएर राष्ट्रिय भूमिका निभाउनैपर्छ। उनले वैकल्पिक सरकार बन्न नदिने,संसद विघटन गर्ने, प्रायोजित चुनाव गर्ने,राजपा फुटाउने खेलबाट सतर्क रहनुपर्ने बताएका छन्। वैकल्पिक सरकार गठनको तयारीसँगै संसद्को निर्णायक खेलाडी जसपामा दुई धार देखिएको छ। उपेन्द्र यादव र बाबुराम भट्टराई विपक्षी गठबन्धनमा सामेल भएर नयाँ सरकार बनाउने अभियानमा लागेका छन् भने महन्थ ठाकुर र राजेन्द्र महतो यसमा सहमत छैनन्। प्रधानमन्त्री केपी ओलीले विश्वासको मत नपाएपछि वैकल्पिक सरकार बनाउने योजनामा उपेन्द्रको सक्रियता पार्टी निर्णय र लाइन विपरीत भन्दै महन्थले अलग्गै विज्ञप्ति निकालेका थिए। सोमबार संसदमा प्रधानमन्त्रीले विश्वासको मत दिने क्रममा जसपा विभाजित भएको थियो। उपेन्द्र पक्षका १५ जनाले विपक्षमा मत हाले भने ठाकुर पक्षका १५ जना तटस्थ बसे र दुईजना अनुपस्थित रहेका छन्। त्रिशंकु संसद्को अंकगणितमा ३४ सिट भएको जसपा निर्णायक खेलाडीको भूमिकामा छ। उसले जसलाई समर्थन गर्यो उसकै सरकार बन्ने अवस्था छ। सोमबार राति एक विज्ञप्ति जारी गर्दै उनले ओली सरकारले जसपाका माग पूरा गरिरहेकाले वैकल्पिक सरकार गठनमा सामेल नहुने धारणा राखेका हुन्। ठाकुरले मधेशको मुद्दाको सवालमा नेपाल सरकार सहमतिअनुसार अगाडि बढिरहेको दाबी गरेका छन्। विज्ञप्तिमा भनिएको छ,विगत र हप्तादेखि मधेशी, आदिवासी जनजाती, थारु, महिला, दलित, मुस्लिम लगायत, सिमान्तकृतको महत्वपूर्ण सवालहरु मुद्दा फिर्ता, बन्दी रिहाई, नागरिकता संविधान संशोधन, लाल आयोगको प्रतिवेदन सार्वजनिक गर्न लगायतको विषयमा जनता समाजवादी पार्टी नेपाल र केपी शर्मा ओली नेतृत्वको सरकार बीचको वार्ता तथा तदनुसारका कार्य प्रगति सकरात्मक ढंगले अगाडि बढिरहेको तथ्य सर्वविदितै छ। अहिलेको अवस्थामा सरकार बनाउने गतिविधिमा संलग्न हुनु मधेशको भावना विरोधी काम भएको समेत ठाकुरले बताएका छन्। उनले जसपा सरकार केन्द्रित नभई मुद्दा केन्द्रित रहेकोसमेत बताएका छन्। वर्तमान राजनीतिक परिस्थितिमा जसपा नेपाल सत्ताको प्राप्तिभन्दा एजेन्डा सम्बोधनको विषयमा केन्द्रित रहेको र मुद्दा सम्बोधन नै जसपा नेपालको मूल उद्देश्य भएकाले अहिले वैकल्पिक सरकारमा सहभागि हुनु भनेको मधेश आन्दोलनको मर्म र भावना प्रतिकूल भएको जसपाको ठहर भएको विज्ञप्तिमा उल्लेख छ। ठाकुरले सरकारमा सहभागी हुँदा झन् अस्थिरता हुने र एजेण्डा सम्बोधनको कार्य अनिश्चितता तर्फ धकेलिने स्पष्ट पारेका छन्। यता जनता समाजवादी पार्टीका अध्यक्ष उपेन्द्र यादवले संसदमा बोल्दै केपी ओली नेतृत्वको सरकार मधेस र मधेसी मुद्दा प्रति अनुदार रहेको टिप्पणी गरेका थिए। नागरिकता विधेयक, मधेस आन्दोलनको क्रममा मधेसी नेताहरुमाथि झुटा मुद्दा र सरकारबाट दमन जस्ता विभिन्न मुद्दाका कारण प्रधानमन्त्रीको भूमिका र गतिविधिप्रति आफूहरुलाई विश्वास नरहेको उनको भनाइ थियो ।"
रामेछापमा संक्रमितको नयाँ रेकर्ड : एकैदिन ८१ जनामा कोरोना पुष्टि,"काठमाडौं : रामेछापमा एकैदिन ८१ जनामा कोरोना संक्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार मन्थलीबाट स्वाब सङ्कलन गरी पठाइएको ११६ जनामध्ये ५० जना र दोरम्बा गाउँपालिकाबाट स्वाब सङ्कलन गरी पठाइएको ६० जनामध्ये ११ जना र रामेछाप नगरपालिकाबाट स्वाब सङ्कलन गरी पठाइएका ३१ जनामध्ये ८ जनाको पीसीआर रिपोर्ट पोजेटिभ आएको हो। त्यसैगरी एन्टिजेन्ट परीक्षण गर्दा १२ जनाको पोजेटिभ आएको छ। उनीहरुमध्ये जिल्ला अस्पताल रामेछापमा रहेका ३ जना, खाँडादेवी गाउँपालिकाका ७ जना र दोरम्बा गाउँपालिकाका २ जनाको एन्टिजेन्ट परीक्षण पोजेटिभ आएको हो। योसँगै जिल्लामा सक्रिय संक्रमितको संख्या १७९ पुगेको छ। स्वास्थ्य कार्यालय रामेछापकाअनुसार जिल्लाबाट मंगलबार दुई जनालाई काठमाडौं रेफर गरिएको छ भने एक जना डिस्चार्ज भएका छन्। रामेछापमा सोमबार १२ जना, आइतबार २ जना, शनिबार एकैदिन ३८ जनामा कोरोना संक्रमण पुष्टि भएको थियो। जिल्लामा कोरोनाभाइरस संक्रमितको संख्या दिन प्रतिदिन बढ्दै गएसँगै स्वाब परीक्षणको रिपोर्ट ढिला आउन थालेको गुनासो पनि बढ्न थालेको छ। स्वाब संकलन गरेपछि पीसीआर परीक्षणको रिपोर्ट ढिलो आउँदा समूदायमा कोरोना फैलिन गरेको स्थानीयको गुनासो व्याप्त छ । संक्रमित स्वाब दिन जाँदा लामो समयसम्म कुर्नपर्दा त्यहिँबाट फैलन सक्ने उनीहरुले चिन्ता व्यक्त गरेका छन्। समयमै रिपोर्ट नआउँदा संदिग्ध संक्रमित व्यक्तिको सम्पर्कमा आएकाहरु पत्ता लगाउन र उनीहरुको स्वाब नमूना संकलन गरी परीक्षणका लागि पठाउन ढिला गर्दा संक्रमण फैलने खतरा बढिरहेको छ। पहिलो लहरझैं कोरोनाको दोस्रो लहरमा कन्ट्याक्ट ट्रेसिङ जिल्लामा प्रभावकारी हुन नसकेको स्थानीयको गुनासो छ। निषेधाज्ञामा थप कडाई जिल्लामा कोरोना भाइरस संक्रमितको संख्या बृद्धि भएसँगै निषेधाज्ञामा कडाई गरिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले स्थानीय तहमा जोखिमयुक्त क्षेत्र तोकेर निषेधाज्ञा जारी गरेको हो। जिल्ला स्तरीय कोभिड१९ संकट व्यवस्थापन केन्द्र र जिल्ला सुरक्षा समितिको बैठकले जेठ ३ गतेसम्मको लागि निषेधाज्ञा थप गरेको छ। प्रमुख जिल्ला अधिकारी गौलोचन सैजूकाअनुसार निषेधाज्ञाका लागी मन्थली नगरपालिका, रामेछाप नगरपालिका र गोकुलगंगा गाउँपालिकाले पत्र पठाएपछि जिल्ला स्तरीय कोभिड१९ संकट व्यस्थापन केन्द्र र जिल्ला सुरक्षा समिति रामेछापको बैठकले कोरोनाको जोखिम भएका बजार क्षेत्रमा निधेषाज्ञा जारी गरिएको हो। जिल्ला प्रशासन कार्यालयले जारी गरेको विज्ञप्तिमा मन्थली नगरपालिका, वडा नं १ को मन्थली बजार, वडा नं २ को करम्बोट, वडा नं३ को ठूलीमदौ, वडा नं ४ को सालुबजार, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं१४ को पोखरीका क्षेत्रहरुमा निषेधाज्ञा गरिएको छ। त्यसैगरी रामेछाप नगरपालिकाका सम्पूर्ण बजार क्षेत्र, गोकुलगंगा गाउँपालिका, वडा नं १, ४ र ५, क्षेत्रहरुमा जोखिमयुक्त क्षेत्र तोकेर निषेधाज्ञा घोषणा गरिएको छ। रामेछापमा कहाँकहाँ छ निषेधाज्ञा ? रामेछापमा संक्रमितको संख्या बढेसँगै निषेधाज्ञामा थप कडाई रामेछापमा एकैदिन ३८ जनामा कोरोना पुष्टि रामेछापमा कोरोना संक्रमित र शंकास्पद लक्षण देखिएका दाजुभाईको मृत्यु निषेधाज्ञामा अस्पताल आउनेजाने बिरामी र कुरुवाले सवारी साधन प्रयोग गर्नुपरेमा बिरामीसहित दुई जनासम्मलाई वडाको सिफारिस तथा अस्पतालका कागजातसहित जिल्ला प्रशासन कार्यालयमा पेश गर्ने गर्नुपर्ने बताइएको छ। त्यसैगरी मृत्यु संस्कारमा अनिवार्य रुपमा सहभागी हुनुपर्ने अवस्थाका लागि सम्बन्धित वडाको सिफारिससहित जिल्ला प्रशासन कार्यालयमा पेश गर्नुपर्ने विज्ञप्तिमा उल्लेख छ। खाद्यसामाग्रीका पसल बिहान तीन घण्टा मात्रै संचालन गर्ने प्रशासन आग्रह गरेको छ। सोमबार जारी सूचनामा भनिएको छ, स्वास्थ्य सुरक्षाका मापदण्डहरुको पूर्ण पालना गरेर खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसल बिहान ६ बजेबाट ९ बजेसम्म र बैंक तथा वित्तीय संस्था बिहान १०:००१२:०० बजेसम्म न्यूनतम कर्मचारीहरुबाट सेवा प्रवाहको व्यवस्था मिलाउन पाइने छ। १५ वटा अक्सिजन सिलिण्डर अस्पताललाई हस्तान्तरण कोरोनाबाट संक्रमितको उपचारका लागि अक्सिजन अत्यावश्यक भएपछि जिल्लामा प्रहरीले खाली र भरिएका अक्सिजनका सिलिण्डरको खोजी तीव्र पारेको छ। मंगलबार जिल्ला प्रहरी कार्यालय रामेछापले जिल्लाका विभिन्न मोटर पार्ट्स, गृल उद्योग, ग्यारेजबाट संकलन गरेको १५ वटा अक्सिजन सिलिन्डर जिल्ला अस्पताल रामेछापलाई हस्तान्तरण गरेको छ। तस्बिर : जिल्ला प्रहरी कार्यालय रामेछाप प्रहरीले स्टक नगर्न तथा विभिन्न कम्पनी, संघसंस्था तथा व्यक्तिहरूसँग आवश्यकता भन्दा बढी सिलिन्डर भए उपलब्ध गराउन आग्रह गरेको छ। अस्पतालहरुमा बिरामीहरुलाई आवश्यक मात्रामा अक्सिजन उपलब्ध हुन नसकेकोले अस्पतालभन्दा बाहिर जिल्लामा भए फिर्ता गर्न जिल्ला प्रशासनले सूचना जारी गरेको छ। मंगलबार प्रशासकीय अधिकृत छविलाल विश्वकर्माद्वारा जारी सूचनामा जिल्लास्थित विभिन्न उद्योग, संघ संस्था तथा व्यक्ति समेतले भण्डारण गरी राखेका मेडिकल अक्सिजन सिलिण्डरहरु (खाली तथा भरिएका) सम्बन्धित उद्योगमा फिर्ता दिन आह्वान गरिएको छ।"
उपत्यकामा बिहान १० बजेसम्म पसल खुल्ने,"काठमाडौं : बुधबारदेखि काठमाडौं उपत्यकामा अत्यावश्यक उपभोग्य वस्तुका पसल बिहान १० बजेसम्म खोल्न पाइने भएको छ। मंगलबार काठमाडौं, भक्तपुर र ललितपुर जिल्लाका प्रमुख जिल्ला अधिकारी (सीडीओ)को बैठकले अत्यावश्यक उपभोग्य वस्तुका पसल १० बजेसम्म खोल्न पाउने निर्णय गरेको भक्तपुरका सीडीओ प्रेमप्रसाद भट्टराईले जानकारी दिए। अत्यावश्यक खाद्य वस्तुका पसल बिहान १० बजेसम्म खोल्न पाउने गरी निर्णय भएको छ, भट्टराईले भने, पसलमा भौतिक दूरी कायम गरेर मात्र किनमेल गर्न अनुरोध छ। काठमाडौं उपत्यकामा जेठ १३ गतेसम्म निषेधाज्ञा लम्बियो यसअघि उपत्यकाका तीन सीडीओको बैठकले बिहान ९ बजेसम्म मात्र पसल खोल्न पाइने गरी निषेधाज्ञा गरेको थियो। निषेधाज्ञा जेठ १३ गतेसम्म थप गर्ने निर्णय गरेको बैठकले विवाहमा १० जनामात्र सहभागी हुन पाउने व्यवस्थासमेत गरेको छ। अब पार्टी प्यालेसमा विवाह गर्न नपाइने भएको छ । अब पार्टी प्यालेसमा विवाह गर्न पाइने छैन, उनले भने, यसअघि १५ जना उपस्थित हुन पाइने व्यवस्था गरिएको थियो भने अब घटाएर १० जना सीमित गरिएको छ।"
रिसिइबी साध्न निम्तालुको हत्या,"बेनी : हराएको १२ दिनपछि ओडारमा शव फेला परेका म्याग्दीको मालिका गाउँपालिका५ देविस्थानका धजेन्द्र पुनको हत्या भएको खुलेको छ । २०७८ वैशाख १४ गतेदेखि हराएका २७ वर्षीय धजेन्द्रको वैशाख २५ गते देबिस्थानको मार्चुला सामुदायिक बनको बराहथानस्थित ओडारमा ढुङ्गाले अठ्याएको अवस्थामा शव फेला परेको थियो । जिल्ला प्रहरी कार्यालय म्याग्दीले पोखराबाट पक्राउ परेका धजेन्द्रको हत्या आरोपी पाँच र देविस्थानकै बलात्कार घटनामा संलग्न एकजनालाई मंगलबार बेनीमा सार्वजनिक गरेको छ । देविस्थान घर भई हाल पोखरा बस्ने २१ वर्षीय भेषबहादुर विक र रामबहादुर परियारले अन्य तीनजनाको सहयोगमा धाजेन्द्रको हत्या गरेको स्वीकार गरेको प्रहरी नायव उपरीक्षक श्यामकुमार राइले बताए । वैशाख १४ गते भेषबहादुरका दाजुको विवाहमा निम्तो मान्न गएका धजेन्द्रको हत्यामा संलग्न अन्य तीनजना १८ वर्षभन्दा कम उमेरको देखिएकाले नाव सार्वजनिक नगरिएको प्रनाउ राइले बताए । पाँचजनाले कुटपिट गर्ने क्रममा ज्यान गएपछि भेषबहादुरको घर नजिकैको जंगलको ओडारमा लगेर शव लुकाएका थिए । भेषबहादुर र धजेन्द्रको पुरानो रिसिइवी भएको बुझिएको छ । कुटपिट गर्ने क्रममा धजेन्द्रको मृत्यु भएपछि ओडारमा शव लुकाएर चार जना पोखरा गएका थिए । एक जना गाउँबाटै पक्राउ परेका हुन् । टाउको र कुम देखिएको अवस्थामा शव भेटिएपछि गाउँलेले प्रहरीलाई खबर गरेका थिए । धजेन्द्रसँगै वैशाख १४ गतेबाट सम्पर्कविहीन भएका अभियुक्तले घटनास्थलमा छाडेको मोवाइल सेट, घाँटी अठ्याउन प्रयोग भएको चार्जरको कनेन्टर तार र उनीहरुको पुरानो सम्बन्धलाई आधार मानेर प्रहरीले अनुसन्धान गरेको थियो । मृतक र उनका बुवासँग भेषबहादुरको पुरानो रिसिइबी थियो । मृतकका दाजु तिलक पुनले प्रहरीमा जाहेरी दिएका थिए । देविस्थानमै वैशाख १४ गतेनै ११ वर्षीया बालिका बलात्कार गरी फरार भएका सोही ठाउँका २१ वर्षीय विजय विकलाई पनि हत्याका आरोपीसँगै प्रहरीले सार्वजनिक गरेको छ । ती बालिका पनि हत्या आरोपी भेषबहादुरका दाजुको विवाहमा गएको अवस्थामा विजयले एक सय रुपैयाँ दिएर बलात्कार गरेको पीडितका आफन्तले वैशाख १९ गते प्रहरी कार्यालयमा दर्ता गरेको जाहेरीमा उल्लेख छ । विवाहस्थल नजिकै बालिका बलात्कार गरेका थिए । इलाका प्रहरी कार्यालय दरवाङका प्रहरी निरीक्षक सन्तोष पौडेलको टोलीले हत्या र बलात्कारका आरोपीलाई पोखराबाट पक्राउ गरेको थियो । अपराध संहिता अनुसार १० देखि १४ वर्ष उमेरकी बालिका बलात्कार गर्नेलाई १८ देखि २० वर्षसम्म कैद सजाय हुने व्यवस्था छ । हत्यामा संलग्नलाई जन्मकैदको सजाय हुने कानुनी व्यवस्था छ । उनीहरु छजनालाई सोमबार नै म्याग्दी जिल्ला अदालतमा पेश गरेर थप अनुसन्धानका लागि हिरासतमा राख्न सात दिन थप भएको छ ।"
"लमजुङमा संक्रमित बढे, मंगलबार रातिदेखि निषेधाज्ञा","बेंसीसहर : लमजुङमा कोरोना संक्रमितको संख्या १ सय ५३ पुगेको छ। सोमबार एकैदिन थप ३७ जनामा कोरोना भाइरस (कोभिड १९) संक्रमण पुष्टि भएको थियो। कोरोना संक्रमितको संख्या बढ्दै गएपछि जिल्ला प्रशासन कार्यालयले लमजुङमा बैशाख २८ गते राति १२ बजेदेखि निषेधाज्ञा जारी गरेको छ। कोरोना संक्रमणको जोखिम बढेपछि सोमबार बसेको जिल्ला कोभिड १९ व्यवस्थापन केन्द्र डीसीसीएमसीको बैठकले २८ गतेराति देखि जेठ ३ गते राति सम्म निषेधाज्ञा गर्ने निर्णय गरेको हो। प्रमुख जिल्ला अधिकारी होमप्रसाद लुइँटेलका अनुसार दैनिक कोभिड संक्रमितहरुको संख्या थपिँदै गएपछि संक्रमण थप फैलिन नदिन बैशाख २८ गते मंगलबार रातको १२ बजेबाट जेठ ३ गते गते राति १२ बजेसम्म निषेधाज्ञा गर्ने निर्णय गरिएको छ। यो अवधिभर औषधी उपचार, खाद्य वस्तु खरिद, आफ्नै खेतबारीमा कृषिजन्य कार्य गर्ने जस्ता अत्यावश्यक काममा बाहेक कुनै पनि व्यक्ति घर बाहिर निस्कन नपाउने प्रशासनले जनाएको छ । एम्बुलेन्स, विरामी बोकेका गाडी, निर्माण सामग्री ढुवानीका साधन, पशुपंक्षीका दाना बोकेका गाडी, सञ्चारकर्मी, स्वास्थ्यकर्मी तथा सुरक्षा निकायले प्रयोग गर्ने साधन र अनुमति प्राप्त साधन बाहेक कुनै प्रकारका सार्वजनिक वा निजी यात्रु तथा मालवाहक सावरी साधनसमेत सञ्चालन गर्न नपाइने लुइँटेलले बताए। अत्यावश्यक उपभोग्य वस्तु बिक्री गर्ने खाद्यान्न तथा तरकारी पसल, पेट्रोल पम्म, ग्यास डिपो, औषधी पसल बाहेक सम्पूर्ण पसल, उद्योग, व्यवसाय सञ्चालन गर्न समेत रोक लगाइएको छ। खाद्यान्न तथा तरकारी पसल विहान ६ बजेदेखि ९ बजेसम्म मात्र खोल्न पाउने प्रशासनले जनाएको छ। धार्मिक, साँस्कृतिक, सामाजिक क्रियाकलाप विवाह व्रतबन्ध लगायत कुनै प्रकारको जमघट तथा भेला हुने सबै प्रकारका क्रियाकलाप सञ्चालन गर्न नपाइने प्रमुख जिल्ला अधिकारी लुइँटेलले जानकारी दिए। जिल्लाको अवस्था हेरेर निषेधाज्ञाको समय थपघट गर्नुपर्ने भएमा जिल्ला सुरक्षा समितिले आवश्यक निर्णय गर्ने प्रशासनले जनाएको छ। निषेधाज्ञाको उल्लंघन गरेमा प्रचलित काननु बमोजिम कारबाही गरिने प्रशासनले जनाएको छ।"
भारतबाट आउने घटे,"विराटनगर : जोगवनी नाका भएर नेपाल आउनेको संख्या घटेको छ । एक साता अघिसम्म दैनिक एकसयको संख्यामा जोगवनी नाकाबाट मानिस नेपाल आउने गरेकोमा एक सातायता आउनेको संख्या घटेर दैनिक १० जनाको हाराहारीमा झरेको हो । सशस्त्र प्रहरी स्रोतका अनुसार भारतमा लकडाउन सुरु भएपछि मानिस आउन कम भएको हो । नेपाल आउनेहरुको सीमा नाकामै स्वास्थ्य जाँच गरेर मात्रै आउन दिने गरिएको छ । एन्टीजेन परीक्षण गर्दा पोजिटिभ देखिएकालाई आइसोलेसनमा पठाउने गरिएको छ । सरकारले स्वास्थ्य जाँच गरेर मात्रै प्रदेश १ का पशुपतिनगर, काँकडभिट्टा र रानी (जोगवनी) नाकाबाट मात्रै मानिसलाई नेपाल आउन दिएको छ । भारतीयलाई भने एकीकृत भन्सार जाँच चौकी भएर जान दिने गरिएको छ भने आउने रानी नाका भएर प्रवेश गर्छन्। संघीय सरकारले भारतमा रहेका नेपालीहरुलाई घर आउन दिन प्रदेश १ का तीन नाकासहित जम्मा १३ वटा नाका मात्र खोलेको छ । त्यसमा धनुषाको भिट्टामोड, रौतहटको गौर, पर्साको रक्सौल, रुपन्देहीको बेलहिया, कपिलवस्तुको कृष्णनगर, बाँकेको जमुनाह, कैलालीको गौरीफन्टा, कन्चनपुरको गड्डाचौकी, बैतडीको झुलाघाट र दार्चुलाको पुलाघाट नाका पर्दछन् ।"
ट्याक्टरबाट हाम फाल्दा एक जनाको मृत्यु,"बेनी : म्याग्दीको बेनी नगरपालिका५ पुलाचौरको पुरुण्डीमा ट्याक्टरबाट हाम फाल्दा भीरबाट लडेर एक जनाको मृत्यु भएको छ। बेनीदेखि पुलाचौरतर्फ जाँदै गरेको लु ४ त ६४०४ नम्बरको ट्याक्टरबाट हाम फाल्ने क्रममा भीरबाट लडेर पुरुण्डीका ३८ वर्षीय दलबिर परियारको मृत्यु भएको जिल्ला प्रहरी कार्यालय, म्याग्दीले जनाएको छ। परियारको सोमबार राती घटनास्थलमै मृत्यु भएको प्रहरी निरीक्षक डाक्टरप्रसाद चौधरीले बताए। उकालो सडकमा उक्लन नसकेको ट्याक्टर पछाडितर्फ गुड्न थालेपछि भाग्ने क्रममा परियार भिर भएको डिलतर्फ हाम फालेका थिए। परियारसँगै ट्याक्टरको ढालामा चढेका अन्य दुई जनाले कुनातर्फ हाम फालेका थिए। चालकले पछाडितर्फ १८ मिटरसम्म ब्याक हुदाँसमेत ट्याक्टरलाई नियन्त्रणमा राखेका थियो। चालकलाई नियन्त्रणमा लिएर अनुसन्धान थालिएको र मृतकको शव बेनी अस्पतालमा परीक्षण गरी मंगलबार परिवारलाई जिम्मा लगाएको प्रहरी निरिक्षक चौधरीले बताए।"
ट्रकको ठक्करबाट श्रीमानश्रीमतीको मृत्यु,राजविराज : सप्तरीको पोर्ताहामा मङ्गलबार ट्रकको ठक्करले श्रीमान श्रीमतीको मृत्यु भएको छ । घरदेखि बरमझियातर्फ साइकलमा गइरहेका हनुमाननगर कंकालिनी नगरपालिका३ पोर्ताहाका ४५ वर्षीय सत्यनारायण मंण्डल र उनकी श्रीमती ४० वर्षीया सुनीतादेवी मण्डलको ट्रकको ठक्करबाट मृत्यु भएको स्थानीय गंगा साहले बताए । जिल्ला अस्पताल भारदह लैजाँदै गर्दा घाइते दम्पतीको मृत्यु भएको प्रहरीले जनाएको छ। ठक्कर दिने ट्रक र चालकलाई प्रहरीले नियन्त्रणमा लिएको जिल्ला प्रहरी कार्यालय सप्तरीका प्रहरी नायव उपरीक्षक माधवप्रसाद काफ्लेले बताए । दम्पतीको शव पोष्टमार्टमका लागि राजविराजस्थित गजेन्द्रनारायण सिंह अस्पताल राजबिराजमा ल्याइएको छ ।
आजदेखि कालिमाटी तरकारी बजार बन्द,"काठमाडौं : कालिमाटी फलफूल तथा तरकारी बजार बन्द हुने भएको छ। मंगलबार समितिले निकालेको सूचना अनुसार जिल्ला प्रशासन कार्यालय काठमाडौंले तोकेको निषेधाज्ञा अवधिभरि बजार बन्द गरिने भएको छ। कोभिड१९ को जोखिम न्यूनिकरणका लागि कालिमाटी बजार विकास समितिले खुद्रा तथा कृषक बजार बन्द गर्ने निर्णय गरेको हो। समितिका अनुसार थोक बजारमा प्याकेजिङ गरेर बिक्री वितरण गर्न पाइने छ। थोक पसलमा अधिकतम दुईजना बसी सामाजिक दूरी कायम गरेर बिक्री वितरण गर्न सकिनेछ। बजार परिसरभित्र मोटरसाइकल, साइकल तथा ठेलागाडा लैजान पाइने छैन। ठूला कृषकले स्वास्थ्य सुरक्षा मापदण्ड अपनाएर अक्सन यार्ड वा होल्डिङ यार्डमा कारोबार गर्न सक्ने समितिले जनाएको छ।"
दैलेखमा कोरोनाबाट वृद्धाको मृत्यु,दैलेख : दैलेखमा कोरोना भाइरस (कोभिड१९) संक्रमित बिरामीको मृत्यु भएको छ । मंगलबार बिहान ८० वर्षीया महिलाको मृत्यु भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले बताए । नारायण नगरपालिका९ की ती महिलाको उपचारको क्रममा दैलेख अस्पतालमै मृत्यु भएको उनले बताए । स्वास्थ्यमा समस्या आएपछि दैलेख अस्पतालमा भर्ना भएकी ती महिलाको एन्टिजेन परीक्षण गर्दा कोरोना संक्रमण पुष्टि भएको थियो । यो सँगै जिल्लामा कोरोना संक्रमणका कारण ज्यान गुमाउनेको संख्या १४ पुगेको छ । जिल्लामा कोरोना संक्रमण पुष्टि हुनेको संख्या दुई हजार ७० पुगेको छ । दैलेखमा पहिलो पटक २०७७ जेठ ५ गते आठबीस नगरपालिका१ सात्तलाका ३५ वर्षीय युवकलाई कोरोना भाइरस संक्रमणको पुष्टि भयो । त्यसयता झण्डै एघार महिनामा जिल्लामा दुई हजार ७० जनामा कोरोना संक्रमण पुष्टि भएको छ । मंगलवार थप ५५ जनामा कोरोना भाइरस (कोभिड१९) संक्रमण पुष्टि भएको छ । योसँगै जिल्लामा कोरोना संक्रमण पुष्टि हुनेको संख्या दुई हजार ७० पुगेको हो । हालसम्म एक हजार छ सय १६ जना कोरोनाका बिरामी निको भइसकेका छन् । हाल दैलेख अस्पतालको आइसोलेसनमा ३७ जना कोरोनाका बिरामी उपचाररत छन् भने चार सय ३ जना कोरोनाका बिरामी घरमै छन् ।
आमाको मुख हेर्ने पर्व : श्रद्धा भक्तिसाथ मनाइँदै,"काठमाडौं : प्रत्येक वर्ष वैशाखकृष्ण पक्ष औँसीका दिनमा जन्मदाता आमालाई सम्मान गरी मनाइने आमाको मुख हेर्ने पर्व आज देशभर आमालाई मीठा मीठा खानेकुरा खान दिई श्रद्धा भक्तिसाथ मनाइँदैछ। शास्त्रमा उपाध्याय (पण्डित), आचार्य र पिताभन्दा पनि ठूली मानिएकी आमाप्रति श्रद्धा, भक्ति, सम्मान र आदर गर्ने तथा उनबाट शुभाशीर्वाद थाप्ने दिनका रूपमा यो पर्वलाई लिइन्छ। छोराछोरीले आज बिहानै उठी नुहाएर आफ्नी आमालाई राम्राराम्रा लुगा लगाउने र मीठामीठातागतिला खानेकुरा खान दिई आशीर्वाद थाप्ने चलन छ। आमा नभएकाहरू भने आमालाई तर्पण र पिण्ड तथा पुरोहितलाई सिदादानसहित भोजन गराई दिवङ्गत आमा र उनले गरेका महान् एवं कष्टकर काम सम्झने गर्दछन् । शास्त्रमा प्रत्येक नरनारीले जीवनमा देवऋण, मनुष्यऋण र पितृऋण तिर्नैपर्छ भनिएको छ। वैदिक सनातन धर्म ग्रन्थमा जननी जन्मभूमिश्च स्वर्गादपि गरियसी अर्थात् जन्म दिने आमा र जन्मभूमि स्वर्गभन्दा पनि ठूला हुन् भनी आमा र जन्मभूमिको महत्व दर्शाइएको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतमले बताए। सन्तानलाई नौ महीनासम्म गर्भमा धारण गरी जीवन दिने भएकाले आमाको महत्व अरुभन्दा बढी छ। बाबुभन्दा आमाको महत्व हजार गुणा बढी हुने भनी शास्त्रीय ग्रन्थमा उल्लेख गरिएको पनि उनले सुनाए। यस्तो महत्व भएकाले जीवित आमालाई मीठो खान र राम्रो लगाउन दिएर सम्मान गरी खुसी बनाइन्छ। दिवङ्गत आमाका नाममा श्रद्धा भक्तिसाथ तर्पण, पिण्डदान र सिदादान गरिन्छ। वैशाखकृष्ण औँसीका दिन दिवङ्गत आमाले आश गर्ने भएकाले तर्पण, पिण्डदान र सिदादान सहित श्राद्ध गरे खुसी भई आशीर्वाद दिने शास्त्रीय मान्यता रहेको धर्मशास्त्रविद् गौतमले बताए। यस अवसरमा चन्द्रागिरी नगरपालिकास्थित मातातीर्थमा मेला लाग्ने गर्छ। यस वर्ष नयाँ भेरियन्टसहितको कोरोना तीव्र रुपमा फैलिएकाले मेला स्थगित गरिएको नगर प्रमुख घनश्याम गिरीले जानकारी दिए। गत वर्ष पनि यस पर्वका अवसरमा कोरोनाबाट बच्न बन्दाबन्दी गरिएकाले मातातीर्थ मेला स्थगित गरिएको थियो। कोरोनाले मातातीर्थ मेला स्थगित वैशाख कृष्ण औँसी अर्थात् आमाको मुख हेर्ने औँसीका दिन दिवङ्गत आमाको सम्झनामा राजधानीको पश्चिमी भेगस्थित चन्द्रागिरी नगरपालिका वडा नं६ थानकोट नजिकैको मातातीर्थमा लाग्ने मेला स्थगित गरिएको छ। यस वर्ष वैशाख २८ गते मङ्गलबार आमाको मुख हेर्ने औँसी परेको छ। नयाँ भेरियन्टसहितको कोरोना भाइरस (कोभिड १९) को सङ्क्रमण बढ्दै गएपछि यसबाट बच्न मातातीर्थ मेला स्थगित गरिएको चन्द्रागिरी नगरपालिकाले जनाएको छ। प्रत्येक वर्ष आमाको मुख हेर्ने दिन मातातीर्थमा हजारौँ भक्तजनको ओइरो लाग्ने गर्छ। गतवर्ष पनि कोरोना भाइरसको सङ्क्रमणबाट बच्न बन्दाबन्दी गरिएकाले मेला स्थगित गरिएको थियो। आमा नहुने नरनारी औँसीका दिन बिहानै उक्त तीर्थमा गई स्नान तथा हरिहर (विष्णु र शिव)को दर्शन र पूजा गर्ने गर्थे। यस वर्ष स्थानीयवासीलाई पनि मातातीर्थमा नजान सूचित गरिएको नगरप्रमुख घनश्याम गिरीले जानकारी दिए। मातातीर्थ संरक्षण समितिले गर्ने नित्य पूजा भने हुने नगरपालिकाले जनाएको छ। घर घरमै बसेर जीवित आमालाई खुसी बनाउने र मृत आमाका नाममा श्रद्धा प्रकट गर्न सकिने धर्मशास्त्रविद्को भनाइ छ। मातातीर्थको परिसरमा मूर्तिकार रामकृष्ण भण्डारीद्वारा निर्मित सबैकी आमाको प्रतीक साझा आमा को मूर्ति पनि स्थापना गरिएको छ। यो मूर्तिले पनि मातातीर्थको महत्व बढाएको छ। मातातीर्थको उत्पत्तिका सम्बन्धमा प्रचलित कथाअनुसार धेरै वर्षपहिले त्यस ठाउँमा गाईवस्तु चराउने चौर थियो। एकदिन एउटा गोठालाले सो चौरमा फ्याँकेको रोटीको टुक्रा हरायो। उसले अचम्म मानी रोटीको अर्को टुक्रा पनि फ्याँक्यो, त्यो पनि हरायो। अरू गोठालाहरूले पनि रोटीका टुक्रा फ्याँके, तिनमध्ये आमा जीवित हुनेले फ्याँकेका रोटी त्यहीँ रही आमा नहुनेले फ्याँकेका रोटीमात्र अलप भए। कथाअनुसार पहिलोचोटि रोटी फ्याँक्नेकी आमा पनि थिइनन्। त्यो दिन वैशाख कृष्णपक्षको औँसी थियो। दोस्रो दिन भने अघिल्लो दिनको जस्तो रोटी हराएन। सो कुरा चाल पाई गाउँलेहरूले औँसीको दिन मृत आमाहरू त्यस ठाउँमा आई आफ्ना छोराछोरीले दिएको चिज खाँदा रहेछन् भन्ने विश्वास गरेर त्यस ठाउँमा कुण्ड बनाई त्यसको नाम मातातीर्थ राखे। यसरी हरेक वर्ष वैशाख कृष्ण औँसीकै दिन आमा नहुनेहरूले त्यहाँ गई कुण्डमा नुहाएर मीठामीठा खाद्यपदार्थ चढाई मातृदिवस मनाउन थाले र मातातीर्थ मेला लाग्न थाल्यो। यसैले वैशाख कृष्ण औँसीलाई मातातीर्थ औँसी समेत भनिन्छ। आमाको महत्वलाई संस्कृतका विभिन्न श्लोकहरूमा यसरी वर्णन गरिएको छ मातृदेवो भव, पितृदेवो भव, आचार्यदेवो भव अर्थात् आमा, बाबु र गुरुलाई देवताजस्तै सम्मान गर। कुपुत्रो जायते क्वचिदपि कुमाता न भवति अर्थात् छोरा छोरी नराम्रा भए भने पनि आमाले सबैलाई सन्तानका रुपमा माया गर्छिन्। आमा प्रत्येक मानिसका पहिलो शिक्षिका अर्थात् गुरुआमा समेत हुन्छिन्। बालबालिकाले आमाबाटै धेरै कुरा सिक्छन्। बन्दाबन्दीका कारण छोरा छोरी आमा भएका स्थानमा पुग्न नसकेपनि वचनबाट पनि खुसी राख्न सकिने शास्त्रीय मान्यता समेत रहेको छ। कोरोनाबाट बच्न जारी निषेधाज्ञाका कारण छोराछोरी आमा भएको स्थानमा जान सक्ने अवस्था पनि छैन। यसैले फोन, सामाजिक सञ्जाललगायत माध्यमबाट आमाप्रति सम्मान प्रकट गर्नुपनि शास्त्रसम्मत हुने धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतमले बताए।"
कोरोना भाइरसबाट कार्यालय प्रमुखसहित तीन जनाको मृत्यु,"उदयपुर : उदयपुरमा कोरोना भाइरसबाट कार्यालय प्रमुखसहित तीन जनाको मृत्यु भएको छ। सोमबार बेलुका र मंगलबार बिहान ३४, ५४ वर्षीय पुरुष र ५० वर्षिया महिलाको कोरोनाबाट मृत्यु भएको हो। योसँगै मृतकको संख्या उदयपुरमा सात पुगेको छ। प्रमुख जिल्ला अधिकारी तुलसीराम सेडाइका अनुसार कोरोना भाइरसको संक्रमणपछि काठमाडौंको टिचिङ्ग अस्पतालमा उपचारको क्रममा कार्यालय प्रमुखको सोमबार मृत्यु भएको हो। सिरहा निवासी उनी कार्यालयबाटै संक्रमित भएपछि उपचारका लागि काठमाडौं पुगेका थिए। त्यसैगरी कोरोनाबाट संक्रमित भएका त्रियुगा नगरपालिका८ का ५४ वर्षीय पुरुषको विराटनगरस्थित नोवेल अस्पतालमा मृत्यु भएको हो। ज्वरो र रुघाखोकी लागेपछि उपचारका लागि अस्पताल आएका उनलाई कोरोना परीक्षण गर्दा पोजेटिभ देखिएपछि वार्डमा भर्ना गरी उपचार गरिएको अस्पतालका प्रबन्धक नारायण दाहालले बताए। बैशाख २३ गते अस्पतालमा भनाए भएका उनको मंगलबार बिहान बिहान ५:१५ मा मृत्यु भएको उनले बताए। त्यसैगरी कोसी अञ्चल अस्पताल कोभिड फोकलपर्सन वैजनाथ साहका अनुसार त्रिनपा ५ की ५० वर्षिया महिलाको उपचारको क्रममा मृत्यु भएको छ। कोरोना पोजेटिभ देखिएकी उनको श्वासप्रश्वासमा समस्या देखिएपछि २६ गते कोभिड अस्पतालमा भर्ना गरिएको उनले बताए। उनको मंगलबार बिहान १:३० बजे मृत्यु भएको उनले बताए। मृतकको शव उदयपुर प्रशासनसँग समन्वय गरी पठाउने तयारी भइरहेको उनले बताए। कोरोना रिपोर्ट पोजिटिभ आउनुका साथै श्वासप्रश्वासमा पनि समस्या भएपछि उनीहरुलाई उपचारकालागि अस्पताल भर्ना गरिएको थियो। प्रजिअ सेडाइले विराटनगरबाट दुबैको शव आएपछि शव व्यवस्थापन टोलीले शवको व्यवस्थापन गर्ने बताए। यसैबीच जिल्लामा कोरोना भाइरसको संक्रमितको संख्या दुई सय ३९ पुगेको छ। त्यसमध्ये पुरुष एक सय ३५ र महिला एक सय ४ रहेका छन्। जिल्ला स्वास्थ्य कार्यालयका प्रमुख मोहनप्रसाद सुवेदीका अनुसार सोमबार ३३ जना महिला र २७ जना पुरुषमा संक्रमण देखिएको हो।"
मोरङका चार अस्पतालमा नौ संक्रमितको मृत्यु,"विराटनगर : मोरङका चारवटा अस्पतालमा उपचाररत कोरोना भाइरस संक्रमित नौ जनाको मृत्यु भएको छ। उपचारका क्रममा सोमबार रातिदेखि मंगलबार बिहानसम्ममा नौ जनाले मृत्यु भएको हो। मोरङको बूढीगंगा गाउँपालिकास्थित विराट शिक्षण अस्पतालमा एक, विराटनगरको कोसी अस्पताल कोभिड१९ उपचार केन्द्रमा चार, नोबेल शिक्षण अस्पतालमा तीन र विराट नर्सिङ होम एवं विराटनगर अस्पतालमा एक जनाको मृत्यु भएको छ। विराट शिक्षणमा विराटनगर महानगरपालिका६ की ७० वर्षीया वृद्धा महिलाको मंगलबार बिहानका राति १२:३० बजेतिर मृत्यु भएको छ। विराटका कोभिड अस्पताल इन्चार्ज सुनिल देवकाअनुसार पीसीआर परीक्षण गराउँदा कोरोना पुष्टि भएपछि वृद्धालाई उपचारका लागि वैशाख १९ गते भर्ना गरिएको थियो। विराट नर्सिङ होममा उपचाररत धनुषाको विदेह५ का ५५ वर्षीय पुरुषको पनि मंगलबार बिहान ९ बजेतिर मृत्यु भएको छ। कोरोना रिपोर्ट पोजिटिभ आएका उनलाई उपचारका लागि वैशाख २४ गते अस्पताल भर्ना गरिएको थियो। त्यस्तै विराटनगर१६ का ५२ वर्षीय पुरुषको नोबेल शिक्षण अस्पतालमा मृत्यु भएको छ। अस्पतालका प्रबन्धक नारायण दाहालका अनुसार उनको बिहान ४ बजेतिर मृत्यु भएको हो। कोरोना संक्रमण यकिन भएपछि वैशाख २० गते उपचारका लागि अस्पताल भर्ना गरिएको उनको भनाइ छ। धनुषाको जनकपुर४ का ५२ वर्षीय पुरुषको पनि नोबेलमै मृत्यु भएको छ। उनको बिहान ४:३० बजेतिर मृत्यु भएको जानकारी दाहालले दिए। उनकाअनुसार कोरोना पुष्टि भएपछि मृतक पुरुषलाई उपचारका लागि वैशाख २२ गते अस्पताल भर्ना गरिएको थियो। उदयपुरको त्रियुगा नगरपालिका८ का ५५ वर्षीय पुरुषको पनि नोबेलमै मृत्यु भएको छ। कोरोना पुष्टि भएपछि उनलाई उपचारका लागि वैशाख २६ गते अस्पतालको आइसोलेसनमा भर्ना गरिएको थियो। उनको बिहान ६:३० बजेतिर मृत्यु भएको जानकारी दाहालले दिए। त्यस्तै त्रियुगा५ का ५० वर्षीय पुरुषको कोसी अस्पताल कोभिड१९ उपचार केन्द्रमा मृत्यु भएको छ। केन्द्रका सूचना अधिकारी अनुपम राजवंशीका अनुसार कोरोना पुष्टि भएपछि पुरुषलाई उपचारका लागि वैशाख २५ गते अस्पताल भर्ना गरिएको थियो। उनको उपचारकै क्रममा बिहानका राति १:३० बजेतिर मृत्यु भएको राजवंशीले बताए। झापाको दमक नगरपालिका८ की ५६ वर्षीया महिलाको पनि कोसीमै मृत्यु भएको छ। बिहानका राति १२:१५ बजेतिर उनको मृत्यु भएको हो। राजवंशीकाअनुसार महिलालाई उपचारका लागि वैशाख १६ गते अस्पताल भर्ना गरिएको थियो। कोसीमै विराटनगर१० का ६८ वर्षीय वृद्ध पुरुषको पनि मृत्यु भएको छ। पीसीआर रिपोर्ट पोजिटिभ आएपछि उनलाई उपचारका लागि वैशाख १३ गते अस्पताल भर्ना गरिएको सूचना अधिकारी राजवंशीले बताए। उनका अनुसार संक्रमित वृद्धाको मृत्यु सोमबार राति १० बजेतिर भएको हो। त्यस्तै तनहुँका ६० वर्षीय वृद्ध पुरुषको पनि कोसीमै मृत्यु भएको छ। उनको सोमबार राति ८ बजेतिर मृत्यु भएको हो। राजवंशीका अनुसार कोरोना संक्रमण देखिएका पुरुषलाई उपचारका लागि वैशाख २६ गते अस्पताल भर्ना गरिएको थियो। अस्पतालहरुले दिएको जानकारी अनुसार अत्यन्तै गम्भीर अवस्थामा उपचारका लागि भर्ना गरिएका संक्रमितहरुको आईसीयू र भेन्टिलेटरमा मृत्यु भएको हो। कतिपय मृतकहरुमा मुटु र फोक्सो सम्बन्धीको पुरानै समस्या रहेको थियो। कतिपयमा मधुमेह, उच्चरक्तचापको पुरानै समस्या र शरीरमा अक्सिजनको कमी रहेको पाइएको छ।"
रामेछापमा कोरोना संक्रमित र शंकास्पद लक्षण देखिएका दाजुभाईको मृत्यु,"काठमाडौं : रामेछापको दोरम्बा गाउँपालिकाका कोरोना भाइरस संक्रमित भाई र शंकास्पद लक्षण देखिएका दाजुको मृत्यु भएको छ। दोरम्बा गाउँपालिका२ का ४७ वर्षीय कोरोना संक्रमित सविनलाल तामाङ र कोरोनाको शंकास्पद लक्षण देखिएका उनका ५८ वर्षीय दाजु गोपीलाल तामाङको सोमबार मृत्यु भएको दोरम्बा गाउँपालिका२ का वडा अध्यक्ष खड्कबहादुर श्रेष्ठले जानकारी दिए। कोरोना संक्रमित सविनको काठमाडौंको महाराजगञ्जस्थित त्रिवि शिक्षण अस्पतालमा सोमबार मृत्यु भएको हो उनले अन्नपर्ण अनलाइनसँग भने, गोपीलालको पनि कोरोना भाइरससँग मिल्दोजुल्दो लक्षण देखिएको थियो, उहाँको घरमै मृत्यु भयो तर स्वाब लिएर परीक्षण नगरिएकाले कोरोनाबाटै मृत्यु भएको भन्ने अवस्था भएन। उनका अनुसार एकै दिन एउटै परिवारका दाजुभाईको मृत्यु भएको हो। मृत्युपश्चात पनि गोपीलालको स्वाब संकलन नगरिएको श्रेष्ठले बताए। गोपीलाललाई पनि केही दिनदेखि रुघाखोकी र ज्वरो आएको थियो। अस्पताल संचालक, व्यवस्थापक र चिनजान भएका सबैलाई आईसियु उपलब्धताको लागि ४ दिनदेखि लागि परेपनि समयमा बेड पाउन नसकेकाले सविनको मृत्यु भएको पारिवारिक स्रोतले जनाएको छ। उनको परिवार र आसपासमा मंगलबार स्वाब संकलनको तयारी भएको श्रेष्ठले जानकारी दिए। दाजुभाईको मृत्यु भएपछि सोमबार वडा कार्यालले शोक विज्ञप्तिसमेत जारी गरेको छ। जिल्लामा पछिल्लो समय दैनिक रुपमा संक्रमित बढिरहेका छन्। रामेछापमा सोमबार थप १२ जनामा कोरोना सङ्क्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार सुनापति गाउँपालिकाका १० जना र जिल्ला अस्पतालमा गरिएको एन्टिजेन्ट परीक्षणमा दुईजना गरी १२ जनामा कोरोना संक्रमण पुष्टि भएको हो। कोरोनाको दोस्रो लहर आएसँगै रामेछापमा कोरोना संक्रमित हुनेको कुल सङ्ख्या १४१ जना पुगेको छ। उनका अनुसार हाल आइसोलेसनमा ९९ जना बसेका छन् भने सोमबार १३ जना डिस्चार्ज भएका छन्।"
महामारीसँगै भोकमरीको चिन्ता,"सुर्खेत : कोरोना महामारीसँगै विपन्न परिवारमा भोकमरी बल्झिने चिन्ता बढेको छ। कोरोनाको दोस्रो लहर बढेसँगै सुर्खेतलगायतका जिल्लामा वैशाख दोस्रो सातादेखि निषेधाज्ञा जारी छ। निषेधाज्ञाका कारण मुख्यगरी दैनिक रूपमा ज्याला मजदुरी गर्ने परिवार समस्यामा परेका हुन्। निषेधाज्ञाले दैनिक मजदुरी गरेर छाक टार्दै आएकाहरूले काम गर्न पाएका छैनन्। विपन्न परिवारको आम्दानी गुमेपछि उनीहरूलाई छाक कसरी टार्ने ? भन्ने पिरलो बढेको हो। मुख्यतया बाढी र पहिरोका कारण विस्थापित, आगलागी पीडित र भारतबाट रोजगारी गुमाएर गाउँ फिर्ता भएका परिवारलाई पेट कसरी भर्ने ? भन्ने चिन्ता छ। अघिल्लो वर्षजस्तो यसपालि स्थानीय तह र सामाजिक संस्थाहरूले राहत वितरण नगरेपछि विपन्न परिवारमा भोकमरीको चिन्ता छाएको हो। निषेधाज्ञाले काम गर्न पाइएको छैन। गिट्टी कुटेर गुजरा चलाएका छौं, सुर्खेतको बराहताल गाउँपालिका२ गिरीघाटस्थित विस्थापित शिविरकी कौशिला नेपालीले भनिन्, खेती गरौं भने जग्गा छैन, गिट्टी बिक्री हुँदैन। राहत बाँड्न पनि कोही आएनन्, अब त रोगले भन्दा भोकले मर्ने अवस्था आयो। बाढीका कारण घरबारविहीन भएपछि उनी गिट्टी कुटेर छाक टार्थिन्। तर कोरोना त्रासपछि निषेधाज्ञा लागू हुँदा उनले कुटेको गिट्टी बिक्री भएको छैन। आम्दानी नै नभएपछि उनीसहित अन्य विस्थापित परिवारलाई पनि छाक टार्ने पिरलो बढेको छ। सोही ठाउँका रूपलाल विकको पीडा पनि उस्तै छ। कोरोनाभन्दा हामीलाई भोकमरीको डर भयो, उनले भने, गिट्टी र बालुवा बिक्री भएको छैन, अरू काम पाउने अवस्था नभएपछि अब हातमुख कसरी जोर्ने ? कर्णालीका दुर्गम जिल्लामा अधिकांश परिवारलाई स्थानीय उत्पादनले वर्षभरी खान पुग्दैन। यसकारण अधिकांश परिवारका सदस्य मजदुरीका लागि भारत जान्छन्। तर, भारतमा कोरोना महामारी फैलिएपछि अधिकांश कर्णालीवासी गाउँ फर्किएका छन्। भारतमा रोजगारी गुमाएर फिर्ता भएको र गाउँमा उत्पादन पनि राम्रो नहुने भएपछि धेरै परिवारमा यही महामारीमा भोकमरीको अवस्था आउने खतरा बढेको छ। भोकमरीको चपेटामा सबैभन्दा बढी दैनिक मजदुरी गर्ने परिवार, विस्थापित, विपन्न र राउटे समुदाय पर्ने देखिन्छ। कोरोनाका कारण यार्सा संकलन गर्न नपाउने भएपछि हिमाली जिल्लाका बासिन्दाले पनि आम्दानी गुमाउने अवस्था आएको छ। आम्दानी गुमेपछि छाक टार्न मुस्किल हुने स्थानीयको चिन्ता छ। सामान्य अवस्थामा पनि कर्णालीका ६ जिल्ला खाद्यान्नमा परनिर्भर छन्। यसपालिको महामारीमा स्थानीय तहसँग भने राहत वितरणको कार्यक्रम छैन।"
