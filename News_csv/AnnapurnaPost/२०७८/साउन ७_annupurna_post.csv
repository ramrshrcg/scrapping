शीर्षक,विवरण
जबरजस्ती करणीको झुठा जाहेरी दिँदा,"पोखरा : त्यस दिन दिउँसो ४ बजेतिर प्रहरी कार्यालयमा फोन आयो। प्रहरीलाई एक महिलाले रुँदै भनिन्, ममाथि जबरजस्ती भयो। प्रहरी तत्काल उनको घर पुग्यो। महिलाले आफूलाई जबरजस्तीको प्रयास गरेको आरोप लगाएका पुरुषलाई पक्राउ गर्यो। प्रहरीमा ती महिलाको जाहेरी पनि पर्यो। प्रहरीको अनुसन्धानका आधारमा सरकारी वकिल कार्यालयले जिल्ला अदालतमा जबरजस्ती करणी उद्योगको मुद्दा हाल्यो। ती आरोपित पुरुषलाई अदालतले अनुसन्धानका लागि कारागार पनि पठायो। २०७६ साल असार २४ गते त्यसरी पक्राउ परेर जेल गएका पुरुष भने त्यसै साल कात्तिकमा छुटे। यो साता भने ती महिलालाई पक्रेर प्रहरीले जेल पठाएको छ। भएको के थियो भने अदालतले ती महिलाले पुरुषविरुद्ध झुठा जाहेरी दिएको ठहर्याएको थियो। उनको जाहेरीको आधारमा जेल परेका ४९ वर्षे पुरुष अदालतको २०७६ साल कात्तिक ४ गतेको निर्णयपछि छुटेका थिए। महिला आफ्नै घरतिर थिइन्। गत महिना, असार २८ गते भने प्रहरीले उनलाई पक्रेको हो। कास्की अदालतका न्यायाधीश काजीबहादुर राईको इजालासले ती महिलालाई एक महिना कारागार सजायको फैसला सुनाएको थियो। फैसलापछि महिला फरार सूचीमा थिइन्। प्रहरीले फरार सूचीका प्रतिवादी खोज्ने क्रममा पक्रेर उनले भुक्तान गर्न बाँकी रहेको जेल सजायका लागि जेल पठाएको कास्कीका प्रहरी प्रवक्ता डिएसपी सुवा हमाल बताउँछन्। पोखरा ३२ खुदीखोला बस्ने ती महिलाले गरेको चरित्र हत्या, दोष लगाउने कार्य औचित्यपूर्ण नदेखिएको ठहर गर्दै मुलुकी फौजदारी कार्यविधि संहिता २०७४ को दफा ४४ को उपदफा २ (क) बजोजिम कैद सजाय ठहर भएको थियो। २०७४ मा बनेर २०७५ सालदेखि लागू भएको फौजदारी संहिताले गम्भीर प्रकृतिका कतिपय विषयमा झुठा मुद्दा लगाए मुद्दा लगाउनेलाई नै सजाय हुने व्यवस्था गरेको छ। सोही व्यवस्थाअनुसार महिलालाई १ महिना कारागार सजाय भएको हो। सुरुमा ती महिलाले पोखरा ३२ सुकुम्बासी टोलका एक पुरुष आफ्नो डेरामा आई जबरजस्ती करणी प्रयास गरेको आरोप लगाएकी थिइन्। डेरामा निदाइरहेको बेला कोठामा छिरेका ती पुरुषले हात समाई लछारपछार गरी आफूलाई जबरजस्ती तान्न खोज्दा फुत्किएर भागेको र बुट्टे कुर्थाको बायाँसाइडसमेत च्यातिएको बयान महिलाले प्रहरीलाई दिएकी थिइन्। तर, पछि तिनै महिलाले अदालतमा बकपत्र गर्दा भने आफ्नो लुगा त्यसअघि नै काम गर्दा च्यातिएको र ती पुरुषले आफूमाथि कुनै जबरजस्ती नगरेको बताएकी थिइन्। आफू आवेशमा आएर आफ्नै श्रीमान्का चिनजानका ती पुरुषलाई झुठा आरोप लगाएको महिलाले अदालती बकपत्रमा स्वीकार गरेको न्यायाधीश राईले गरेको फैसलाको तथ्य खण्डमा उल्लेख छ। म कोठाभित्र खाटमा सुतिरहेको अवस्थामा प्रतिवादीले अत्यधिक रक्सी सेवन गरी आई दाइदाइ भनी बोलाएकाले मैले दाइ छैन तपाईं जानुहोस् भन्दा निज नमानी दाइलाई निकाल भनी ढोकामा नै बसिरहकाले आवेशमा आई प्रहरीलाई खबर गरेको एवं काम गर्दा च्यातिएको कुर्थासमेत दिई पठाएको हुँ, निजले मलाई करणी गर्ने आसयले जबरजस्ती मलाई हातमा समाती लछारपछार गरी खाटमा लगेका होइनन्, भनी महिलाले प्रतिकुल (होस्टाइल) बकपत्र गरेकी थिइन्। आरोपित पुरुषले भने ती महिला आफूले चिनेजानेका व्यक्तिकै श्रीमती भएको अदालतमा बताएका थिए। उनले त्यस दिन उनको घर गई दाइदाइ भनेर बोलाएको स्वीकारेका थिए। तर, जबरजस्ती करणी प्रयास नगरेको पनि प्रष्ट पारेका थिए। झुठा मुद्दा लगाउने महिलालाई सजाय ठहर्याउँदै न्यायाधीश राईले गरेको फैसलामा भनिएको छ, यस किसिमको कार्यलाई निरुत्साहित गरी सचेत गराउन एवं सवक सिकाउन भए पनि त्यस्ता व्यक्तिलाई न्यून हदसम्म भए पनि प्रचलित कानुनमा व्यवस्था भएबमोजिम सजाय गर्नु सर्वांगीण दृष्टिकोणले मनासिब देखिन्छ।"
"खोप आयोखोप आयो, पहुँचवालैले लायो","दिनेश गौतम। काठमाडौं, हिमाल दाहाल। इटहरी, जितेन्द्रनारायण ठाकुर। विराटनगर , प्रदीपचन्द्र राई। भोजपुर , मनिका झा। जनकपुरधाम , लक्ष्मण पोखरेल। बुटवल, कृष्ण सारु मगर। हेटौंडा , शिवराज भट्ट। धनगढी , केशवशरण। पोखरा, शिव उप्रेती। गोरखा : नेपालमा उमेर, वर्ग र पेसाका आधारमा लक्षित समूह तोकेर कोरोना भाइरसविरुद्धको खोप अभियान सञ्चालन भइरहेको छ। तर, लक्षित समूहमा रहेका नागरिकले सहज रूपमा खोप लगाउन पाएका छैनन्। घण्टौं लाम लागे पनि ज्येष्ठ नागरिक नै त्यत्तिकै घर फर्किएका थुप्रै उदारहण छन्। पहुँचवालाले भने सहजै घरमै पनि खोप लगाउन पाएका छन्। मुलुकभर जारी अभियानमा तीन किसिमका खोप लगाइएको छ। कोभिसिल्ड, भेरोसेल र जोन्सन एन्ड जोन्सन खोप लगाइएको स्वास्थ्य तथा जनसंख्या मन्त्रालयले जनाएको छ। कोभिसिल्डको पहिलो डोज लगाउनेको संख्या १८ लाख २८ हजार ४ सय ८४ छ। दोस्रो डोज पाउनेको संख्या ४ लाख ६० हजार ७ सय ३४ छ। १४ लाख २३ हजार ४ सय ४७ जनाले भेरोसेलको पहिलो डोज लगाएका छन्। भेरोसेलको दोस्रो डोज पाउनेको संख्या ६ लाख ८२ हजार ३ सय ९२ छ। स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीका अनुसार पछिल्लो समय सञ्चालन भइरहेको जोन्सन एन्ड जोन्सन एक डोज मात्र लगाए पुग्छ। ८१ हजार ३ सय ५२ जनाले यो खोप लगाएका छन्। धेरैभन्दा धेरै नागरिकलाई खोप लगाउन नसके तेस्रो लहरको जोखिम झन् बढ्ने विज्ञहरू बताउँछन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलका अनुसार कोरोना परीक्षण पनि न्यून गर्ने र खोपमा पनि ढिलाइ गर्दा संक्रमण झन् बढ्ने जोखिम हुन्छ। सहप्रवक्ता डा अधिकारीका अनुसार अहिले औसत संक्रमणदर २२ प्रतिशत छ। शुक्रराज ट्रपिकल तथा सरुवा रोग अस्पताल टेकुका प्रमुख डा अनुप बाँस्तोला निषेधाज्ञा खुकुलो भएसँगै कोरोना पुष्टि हुनेको संख्या क्रमशः बढ्दै गएको बताउँछन्। हरेक दिन १५ देखि २० जना व्यक्ति कोरोना संक्रमणको लक्षणसहित आइरहेका छन्। तीमध्ये ७ देखि १० जनालाई भर्ना गर्नुपरिरहेको छ, डा बाँस्तोला भन्छन्, अस्पतालको शय्या खाली हुन पाएको छैन। खोप केन्द्र : संक्रमणको थलो ?मुलुकभरका ५ हजारभन्दा बढी खोप केन्द्रमा भीडभाड देखिन्छ। भौतिक दुरी कायम नगर्ने, हतार गर्ने प्रवृत्तिले खोप केन्द्र नै संक्रमणको थलो हुने जोखिम बढाएको छ। खोप लगाएर फर्केको केही दिनपछि ज्वरो आउने, खोकी लाग्नेलगायत लक्षण देखिएको डा बाँस्तोला सुनाउँछन्। खोप अभियान चल्दै गर्दा ती ठाउँमा सुरक्षाका मापदण्ड नअपनाएका कारण खोप लगाएको पाँचछ दिनपछि कोरोना संक्रमणका लक्षण लिएर अस्पताल आउने क्रम जारी छ, डा बास्तोला भन्छन्। खोपको स्थानीय व्यवस्थापन र सूक्ष्म योजनाको समन्वय प्रदेश र सोमातहतका सम्बन्धित जिल्ला स्वास्थ्य कार्यालय र स्थानीय सरकारले गर्छन्। तर, अहिले प्रभावकारी समन्वय नहुँदा खोप केन्द्र भद्रगोल बनेका हुन्। मन्त्रालयले यथेष्ट खोप केन्द्रको व्यवस्था गर्न, खोप दिने जनशक्ति व्यवस्थापन गर्न अपिलसमेत गरेको छ। सबैको पालो आउँछ। पालो नभएको बेला भीडभाड नगरौं। खोप केन्द्रमा धेरै भीडभाड भए संक्रमण हुनसक्छ, सहप्रवक्ता डा अधिकारी भन्छन्। खोप लगाउन आउनेको संख्या धेरै भएकाले व्यक्ति व्यक्तिबीचको भौतिक दूरी कायम हुन सकेको छैन। खोप लगाइसकेपछि खोप केन्द्रमा २ मिटर दूरी कायम राखेर आधा घण्टा बस्नुपर्ने हुन्छ। सम्भव भएसम्म स्यानिटाइजर साथमै बोक्ने र कुनै पनि सतह छुनेबित्तिकै हात सफा गर्नुपर्छ। लाइनमा बसेर दूरी कायम गरी आफूलाई संक्रमणबाट जोगाउनु अपरिहार्य छ। स्वास्थ्य मापदण्ड तोडेपछि आउँदा दिन कठिन हुनेछ। तेस्रो लहरको संक्रमणमा पर्ने जोखिम छ, डा बास्तोला भन्छन्, खोप लगाइसकेपछि अब मलाई केहि हुँदैन भन्ने सोचेर स्वास्थ्य मापदण्ड नअपनाउँदा खोप लगाएका व्यक्तिहरू पनि सिकिस्त संक्रमित भएर अस्पतालमा भर्ना हुने संख्या जारी छ। प्रधानमन्त्री शेरबहादुर देउवाले हालै मुख्यसचिव शंकरदास बैरागी र स्वास्थ्य मन्त्रालयका सचिव लक्ष्मण अर्याललाई खोप कार्यक्रम व्यवस्थित गर्न निर्देशन दिएका थिए। अत्यधिक भीडभाड भएको र कतिपय स्थानमा लक्षित समूहले खोप प्राप्त नगरेको पाइएपछि प्रधानमन्त्री देउवाले उनीहरूलाई बोलाएका थिए। मन्त्रालयका सहप्रवक्ता डा अधिकारीका अनुसार विश्वव्यापी रूपमा सफल भएका र गुणस्तरीय खोप नै नेपाल ल्याइएको छ। खोपको गुणस्तर कायम राख्दै खोप अभियान चाँडो सक्न प्राथमिकतामा राखेको डा अधिकारीको भनाइ छ। जसमा विश्व स्वास्थ्य संगठन (डब्लूएचओ)ले मान्यता दिएका खोपहरू मात्र ल्याएर प्रयोग गरिने उनी बताउँछन्। १८ वर्षभन्दा माथिका व्यक्तिका लागि बनाइएका खोप ल्याएर ७२ प्रतिशत जनसंख्यालाई लगाउने तयारी छ, उनी भन्छन् । उनका अनुसार १२ देखि १८ वर्षसम्मका व्यक्तिको हकमा अरु मुलुकमा सफल भएका खोप प्रयोग गर्न सकिने गरी योजना बनाइँदै छ। खोप विज्ञ श्यामराज उप्रेतीका अनुसार कोभिसिल्ड खोप लगाएपछि ७६ प्रतिशत संक्रमणबाट जोगाउँछ भन्ने छ। तीनवटै खोपले अस्पतालमा भर्ना हुने दर र मृत्यु हुने दर घटाएको पाइएको छ, उनी भन्छन्। भेरोसेलको ७९ प्रतिशत प्रभावकारी मानिएको छ। त्यस्तै, जोन्सन एन्ड जोन्सनको ६६ प्रतिशत प्रभावकारी देखिएको छ। खोपको पहिलो वा दोस्रो डोज लिएपछि शरीरमा कोरोनाको प्रभाव जान्न भारतमा नयाँ अध्ययन गरिएको भारतीय सञ्चारमाध्यमले जनाएका छन्। यो अध्ययन भारतीय चिकित्सा अनुसन्धान परिषद् (आईसीएमआर) द्वारा गरिएको हो। यो कोरोना संक्रमितको जीनोम विश्लेषणमा आधारित छ। पीसीआर परीक्षण गरिएका ६ सय ७७ जनामा जीनोम विश्लेषण गरिएको थियो। ४ सय ८२ जनामध्ये ७१ प्रतिशतमा कोरोना संक्रमणको लक्षण थियो। २९ प्रतिशत लक्षणविहीन (एसिम्टोमेटिक) थियो। अध्ययनमा धेरैजसो व्यक्तिमा डेल्टा भेरियन्ट संक्रमण भएको थियो। सहभागीमध्ये ६९ प्रतिशतमा ज्वरो, ५६ प्रतिशतमा टाउको दुखाइको समस्या थियो। ४५ प्रतिशतमा खोकी र ३७ प्रतिशतमा घाँटीको दुखाइ थियो। २२ प्रतिशत व्यक्ति गन्ध र स्वाद लिन सक्दैनथे। ६ प्रतिशत पखाला, ६ प्रतिशतको स्वासप्रश्वासमा समस्या थियो। एक प्रतिशतमा आँखा रातो हुने समस्या थियो। संक्रमितमा डेल्टाका साथै अल्फा र कप्पा भेरियन्ट पनि थियो। सबैभन्दा बढी ८६ प्रतिशत डेल्टा संक्रमित थिए।संक्रमणपछि मृत्युदरमा कमी आएको थियो। सहभागीमध्ये ७१ जनाले कोभ्याक्सिन र ६०४ जनाले कोभिसिल्ड खोप लगाएका थिए। २ जनाले चीनको सिनोफर्म खोप लगाएका थिए। यी सहभागीमध्ये ३ जनाको ज्यान गएको थियो। अध्ययनअनुसार ९८ प्रतिशत व्यक्ति खोप लिइसकेका र अस्पतालमा भर्ना गर्नुपरेको थियो। जबकी, ०४ प्रतिशत संक्रमितको मृत्यु भएको थियो। उक्त अध्ययनले खोपले सुरक्षा प्रदान गर्ने कुराको स्पष्ट भएको छ। कहाँकहाँबाट खोप?नेपालमा चीन र भारतबाट अनुदान र खरिद गरी ल्याइएका खोपले सर्वसाधारणलाई खोपमा पहुँच पुर्याएको छ। भारत र चीनले अनुदानमा खोप दिएका छन्। त्यस्तै ती मुलुकबाट खोप खरिद गर्ने कार्य पनि अघि बढेको छ। भारतबाट १०लाख मात्रा अनुदानमा उपलब्ध भएको थियो। खरिद गरेको १० लाख डोज पनि उपयोग गरिएको छ। भारतले नेपाली सेनालाई थप १ लाख डोज उपलब्ध गराएको थियो। भारतको सिरम इन्स्टिच्युटलाई अग्रिमरुपमा पैसासमेत तिरिसकिएको १० लाख डोज अझै आएको छैन। प्रधानमन्त्री देउवाले विश्वासको मत पाएपछि भारतीय प्रधानमन्त्री नरेन्द्र मोदीले भुक्तानी दिइसकेको १० लाख डोज खोप दिने आस्वासन दिएका छन्। चीनले पनि हालसम्म १८ लाख डोज खोप सहयोग गरेको छ। त्यस्तै चीनबाट खरिद प्रक्रियाअन्तर्गत थप खोप लिन नेपाल वायु सेवा निगमको जहाज चीन जाँदै छ। यसै साताभित्र १६ लाख खोप आइपुग्ने जनाइएको छ। साउन १५ गतेभित्र कम्तीमा ३२ लाख र त्यसपछि निरन्तर खोप नेपाल आउने क्रम जारी रहने जनाइएको छ। हामी सबैले खोप लगाउन पाउनेछौं। त्यसैले सबैलाई संयमित भई खोप अभियान सफल बनाउन अनुरोध गर्दछु, उनी भन्छन् । हाल भेरोसेल लगाउने वर्गमा ५५ वर्षभन्दा माथिका खोप नलगाएका व्यक्ति छन्। विश्वविद्यालयका प्राध्यापक, विद्यालयका शिक्षक र कर्मचारी, सार्वजनिक यातायातमा कार्यरत चालक, सहचालक, सरकारले तोकेको अत्यावश्यक सेवामा संलग्न व्यक्तिहरू, खोप अनिवार्य गरेको मुलुकमा जाने नेपाली छन्। सहप्रवक्ता डा अधिकारीका अनुसार साउन ६ गतेदेखि खरिद गरिएका थप खोप चीनबाट निरन्तर रूपमा ल्याइँदै छ। कोभ्याक्स सुविधाअन्तर्गत ३ लाख ४८ हजार मात्रा खोप पनि ल्याइएको छ। यस्तै अमेरिकाले कोभ्याक्सअन्तर्गत १५ लाखभन्दा बढी डोज उपलब्ध गराएको छ। जोन्सनको खोप कति सुरक्षित ?अमेरिकाको औषधि नियामक निकाय (एडीए) जोन्सन एन्ड जोन्सन खोपले स्नायु प्रणालीसम्बन्धी गियान बार्रे सिन्ड्रोमको जोखिम बढाउन सक्ने जानकारी दिएपछि खैलाबैला मच्चिएको छ। तर, अहिलेसम्म उपलब्ध प्रमाणले खोप र गियान बार्रे सिन्ड्रोमको जोखिमबीच प्रत्यक्ष सम्बन्ध देखिएको छैन। अमेरिकाको औषधि नियामक निकायले यो रोग एकदमै विरलै देखिने जनाएको छ। यसको जोखिमभन्दा यो खोप लगाउँदा हुने फाइदा बढी हुनेमा जोड दिइएको छ। मन्त्रालयका प्रवक्ता डा कृष्णप्रसाद पौडेलका अनुसार यसबारे जानकार रहेको उल्लेख गर्दै आगामी दिनमा निगरानी अघि बढाइने बताउँछन्। जोन्सन एन्ड जोन्सनको खोप लगाउँदा हुने सम्भावित जोखिमभन्दा यसले कोरोना भाइरसविरुद्ध दिने लाभ बढी छ, प्रवक्ता डा पौडेल भन्छन्। यो खोप लगाउने समूहमा ५० देखि ५४ वर्ष उमेर समूहका एक मात्रा पनि खोप नलगाएका व्यक्तिहरू पर्छन्। पूर्ण, अति अशक्त (वर्ग क र ख) अपांगता भएकाहरू, शरणार्थी, स्वास्थ्यकर्मी र सरसफाइकर्मीलाई तोकिएको छ। त्यस्तै यो खोप अनिवार्य गरिएका राष्टहरूमा जाने व्यक्तिलाई सोहि खोप प्रदान गर्नुपर्नेछ। खोप केन्द्रमा जाँदा आवश्यक कागजात (पासपोर्ट र भिसा) पनि सँगै लिएर जानुपर्ने मन्त्रालयले जनाएको छ। मन्त्रालयले चरणबद्ध तरिकाले प्राथमिकता प्राप्त समूहलाई खोप लगाउने अभियान निरन्तर सञ्चालन हुनेछ। आफ्नो पालोअनुसार उमेर खुल्ने परिचयपत्र लिएर मात्रै खोप लगाउन जान हुन् र अरुका खोप लगाउने पालोमा भीडभाड नगरी खोप अभियानमा सहयोग गर्न अनुरोधसमेत गरेको छ। परिचयपत्र नभएको खण्डमा स्थानीय तहबाट परिचय पत्र खुल्ने सिफारिस आवश्यक पर्ने मन्त्रालयले जनाएको छ। नेतालाई घरमै खोप, लक्षित समूहले पाएनन् एमालेको प्रदेश १ सचिव विनोद ढकालले विराटनगरस्थित घरमै स्वास्थ्यकर्मीलाई बोलाएर कोभिसिल्ड खोप लगाए। सर्वसाधारण र लक्षित समूह खोपका लागि तड्पिरहँदा यो विषय सार्वजनिक भएपछि नेता ढकाल आलोचनाका पात्र बने। ढकालले भने आफू एक महिनादेखि काठमाडौंमा रहेको भन्दै खोप घरमा लगेर नलगाएको दाबी गरे। पहुँचका भरमा घरमै खोप लगाउने नेताको सूचीमा एमाले मोरङ अध्यक्ष ऋषिकेश पोख्रेलसहित रामलाल साह, गिरेन्द्र कार्कीलगायत धेरै छन्। ढकाल, पोख्रेल, साह र कार्कीजस्ता धेरै नेताले खोपका लागि सर्वसाधारणले जसरी घण्टौं लाममा बस्नुपरेन। खोप पाइँदैन कि भन्ने चिन्ता नेता र उनीहरूका निकटस्थले लिनै परेन। बरु सहज रूपमा घरमै खोप सेवा उपलब्ध गराइयो। कांग्रेसको प्रदेश १ संसदीय दलका प्रमुख सचेतक केदार कार्कीले आफ्ना परिवारका सदस्य र कार्यकर्तालाई लगाउन भन्दै सामाजिक विकास मन्त्रालयबाट चार भायल खोप लिएर गए। मन्त्रालय स्रोतका अनुसार सरकारबाट खोपको दुरुपयोग भयो भनेर चर्को विरोध गर्दै हिँड्ने कार्की आफंै खोप लिन आएपछि सबै अचम्ममा परे। कार्कीले भने यो कुरा अस्वीकार गरेका छन्। विराटनगरका उद्योगी, व्यवसायी एवं पहुँचवालालाई घरमै खोपको व्यवस्था मिलाइदिएको आरोप विराटनगर महानगरपालिकाका मेयर भीम पराजुलीलाई लागेको छ। महामारी उत्कर्षमा पुगेर बिरामीले सहज उपचार पाउन नसक्दा र अक्सिजनको हाहाकार हुँदा पहुँचवालाका घरघरमा अक्सिजन सिलिन्डर लिएर पराजुली पुग्थे। तर, आर्थिक अवस्था कमजोर भएका स्थानीयले समस्यामा परेर बारम्बार फोन गर्दा वास्ता नगर्ने गरेको विराटनगर४ का उत्तम दाहाल बताउँछन्। माओवादी केन्द्रका प्रतिनिधिसभा सदस्य अमनलाल मोदीले मन्त्रालयका तत्कालीन सचिव गोविन्दबहादुर कार्कीको क्वार्टरमै खोप लगाउन पाए। मोदीले कुनै खोप केन्द्रमा पुगेर उभिनु र पालो पर्खिनुपर्ने झन्झट व्यहोर्नुपरेन। प्रदेश १ का मुख्यमन्त्री शेरधन राईका जनसम्पर्क सल्लाहकार रामकुमार बस्नेतले मापदण्ड मिचेर विराटनगरस्थित सिटी सिनेमा हलमा नेता, कार्यकर्ता, उद्योगी र व्यवसायीसमेत निश्चित व्यक्तिलाई गोप्य हिसाबले खोप लगाउने व्यवस्था मिलाइदिए। करिब ३ सय जनालाई दोस्रो डोज खोप दिने तयारी भइरहँदा कुरा बाहिरिएपछि स्थानीयवासी विरोधमा उत्रिए। खोप बोक्न प्रयोग गरिएको बा१झ ९३६५ नम्बरको गाडी, खोप लगाइदिन पुगेका स्वास्थ्यकर्मी र कर्मचारी तथा लगाइमाग्न गएका पहुँचवालालाई सुरक्षा दिन प्रहरीलाई हम्म पर्यो। प्रदेशमा खोपको दुरुपयोग गर्नेमा बस्नेत र सामाजिक विकासमन्त्री उषाकला राईका प्रमुख सल्लाहकार तुलसी पोखरेलको नाम अग्रपंक्तिमा छ। त्यस्तै, मुख्यमन्त्री राईको सचिवालयमा रहेकाहरूमाथि पनि विभिन्न दबाब दिएर खोप लग्ने र दुरुपयोग गर्ने गरेको आरोप छ। सचिवालयको समूह अहिले पनि खोप माग्दै मन्त्रालयमा दैनिक पुग्ने गरेको एक कर्मचारी बताउँछन्। दलका नेता कार्यकर्ता तथा आफ्ना नजिककाले पहुँचका भरमा खोपका लागि निवेदन दिनेबित्तिकै मापदण्डविपरीत तोक लगाइदिने गरेको भन्दै मन्त्री राईको आलोचना भइरहेको छ। मन्त्रालय स्रोतका अनुसार मन्त्री राईको निर्देशनमै लक्षित समूहभन्दा बाहिरकाले सहज रूपमा खोप पाएका हुन्। जब कि कोरोना नियन्त्रणका लागि अग्रपंक्तिमा खटिने स्वास्थ्यकर्मी, सुरक्षाकर्मी, कर्मचारी, सञ्चारकर्मी लगायतले खोप पाइरहेका छैनन्। लक्षित उमेर समूहकाले पाउने त धेरै टाढाको कुरा हो। मन्त्री राईका सल्लाहकार पोखरेल पहुँचका आधारमा खोप नदिएको दाबी गर्छन्। पहिलो डोज लगाउन मान्छे नआएपछि संस्थागत सिफारिस गर्नेहरूलाई खोप दिइएको हो, पोखरेल भन्छन्, तपाईलाई पनि चाहिएको छ भने आउनुस् लगाइदिएर पठाउने जिम्मा हाम्रो भयो। पोखरेल संस्थागत रूपमा दिइएकाले कसले कहाँ लगेर कसरी खोप लगाए भन्ने यकिन नभएको बताउँछन्। उद्योग, वन, वातावरण तथा पर्यटन मन्त्रालयमै लगेर पहुँचवालालाई खोप लगाउने व्यवस्था मिलाइएपछि प्रदेश १ सरकार खोपको मामिलामा आलोचित बनेको छ। लक्षित समूहलाई आएको खोप नगरपालिकाका जनप्रतिनिधि र कर्मचारीका आफन्तले पहुँचका आधारमा लगाएको भन्दै केही समयअघि सुनसरीको रामधुनी नगरपालिकाका युवाले विरोध गरे। स्वास्थ्य तथा जनसंख्या मन्त्रालयले ज्येष्ठ नगरिकलाई भनेर पठाएको भेरोसेल खोप कर्मचारीले आफन्तलाई बाँडेको भन्दै युवाले नगरपालिका घेराउ गरे। ३२ वर्षको उमेर भएको मानिसलाई ६२ वर्षको बनाएर जनप्रतिनिधि र कर्मचारीका आफन्त र नजिककाले खोप लगाएको पाइएको छ, स्थानीय सुदीप अधिकारी भन्छन्, मापदण्ड र तथ्यांकबिना नै हावाका भरमा खोप बाँडिएको छ। खोप कार्डमा खोपको नाम, लगाएको मिति, अर्को पटक लगाउनुपर्ने मिति उल्लेख छैन। पहुँचवालालाई दिन हतारो हुँदा बिहेको कार्ड जसरी बाँडिएको अधिकारी बताउँछन्। उनका अनुसार खोप लगाउनेहरूको नामावली सार्वजनिक गर्न बुधबारसम्मको अल्टिमेटम दिइएको छ। यस विषयमा बुझ्न बिहीबार फेरि नगरपालिका कार्यालय जाने उनको भनाइ छ।नगरपालिकाका स्वास्थ्य शाखा अधिकृत नगेन्द्र पौडेल ४ हजारभन्दा बढीले खोप लगाइसकेको र बीचमा धेरै भएर ७ सय भायल खोप फिर्तासमेत गएको बताउँछन्। मेयर साहेबले भनेर कोही विदेश जाने वा अत्यावश्यक परेकाहरूले लगाए होलान्। तर, खोपको दुरुपयोग भएको छैन, उनी भन्छन्। भोजपुर नगरपालिका५ बोखिमका फविन्द्र प्रधान महामारीले नागरिकको बेहाल भइरहेका बेला पहुँचका भरमा आफन्त र व्यक्ति विशेषलाई खोप दिइएको बताउँछन्। संक्रमणका बेला बिरामीका लागि अक्सिजन, भेन्टिलेटर र एम्बुलेन्स पाइँदैन, प्रधान भन्छन्, अर्कोतिर सरकारी अभियानको खोप पनि लक्षित समुदायसम्म पुग्न सकेको छैन। पहुँचका भरमा खोप अभियान चलाउने गलत परिपाटीको विकास भएको स्थानीय युवा अगुवा नवीन प्रधानको भनाइ छ। हुनेखाने, चिनेजाने र नेता तथा मन्त्रीसँग नजिक भएकाले खोप पाए। लक्षित वर्ष अहिले पनि खोप नपाएर तड्पिरहेको छ, उनी भन्छन्, संक्रमण जोखिम क्षेत्रका नागरिकले अहिले पनि खोप पाएका छैनन्। महामारीग्रस्त क्षेत्रलाई खोपको प्राथमिकतमा राख्न सबै पक्षले दबाब दिनुपर्ने बेला भएको छ। कोरोना महामारी समुदायस्तरमा र दुरदराजका गाउँसम्म फैलिएको छ। तर, सरकारले सुरु गरेको खोप अभियान भने लक्षित समूहबाहेक सीमित क्षेत्रमा केन्द्रित गरिएको जनगुनासो बढेको छ। प्रदेश १ भरी नै पहुँचका भरमा खोपको असमान वितरण भइरहेको छ। प्रदेश १ मा हालसम्म कोभिसिल्ड ४ लाख ५९ हजार र भेरोसेल १ लाख ४२ हजार डोज आइसकेको छ। प्रदेश १ सरकारको तथ्यांकबाट हालसम्म ३ लाख ७१ हजार ८६ जनाले कोभिसिल्डको पहिलो र ५२ हजार ८ सय ५५ जनाले दोस्रो डोजसमेत लिएको देखिन्छ। भेरोसेलको पहिलो डोज ७० हजार २ सय ६३ र दोस्रो डोज ४६ हजार ८ सय २२ जनाले लगाइसकेको प्रदेश स्वास्थ्य निर्देशनालयका निर्देशक ज्ञानबहादुर बस्नेत बताउँछन्। उनका अनुसार हालसम्म खोपको दुवै डोज भने ९९ हजार ६ सय ७७ जनाले मात्रै लिएका छन्। दुईवटै खोप दुवै डोज लगाउनुपर्ने हुन्छ, बस्नेत भन्छन्, पहिलो डोज लगाउनेको तुलनामा दोस्रो डोज लगाउनेको संख्या निक्कै कम छ।प्रदेश २ मा पहुँचका भरमा वितरणप्रदेश २ मा कोभिसिल्ड खोप पहिलो चरणमा आउँदा सबैभन्दा पहिला आन्तरिक मामिला तथा कानुनमन्त्री ज्ञानेन्द्र यादवले लगाएका थिए। मन्त्री यादवले आफू लक्षित समूहमा नपरे पनि जनतालाई सकारात्मक सन्देश दिन पहिलो डोज लगाएको बताएका थिए। तर, अन्य मन्त्रीहरू, मन्त्री निकटस्थ, नातेदार र चिनजानकाहरूले पहुँचकै आधारमा खोप लगाए। प्रदेश २ सरकारको सामाजिक विकास मन्त्रालयमातहत रहेको स्वास्थ्य आपूर्ति निर्देशनालयले खोप वितरण गर्ने भएकाले मन्त्रीकै भनसुनमा पनि खोप लक्षित समूहभन्दा अन्यलाई बढी वितरण गरिएको कर्मचारीहरू नै बताउँछन्। वीरगन्ज महानगरपालिका१० घरियरवा टोलका १० जनाभन्दा बढी व्यक्ति स्वास्थ्य कर्मचारीलाई ८ देखि १० हजार रुपैयाँसम्म कोभिडसिल्ड खोपको दुवै डोज खोप लगाएको बताउँछन्। कतिपय त कर्मचारीले घरमै आएर खोप लगाई दिएको र सोबापत आफूहरूले पैसा तिरेको दाबी गर्छन्। ६४ वर्षभन्दा माथिको उमेर समूहका वृद्धवृद्धालाई पहिलो चरणमा दिइनुपर्ने खोप वडास्तरमा जनप्रतिनिधिका नातेदार र कार्यकर्तालाई बाँडिएको गुनासो व्यापक छ। कोभिसिल्ड खोपका बेला कतिपय सोर्सफोर्स लगाएर खोप वितरण गरिएको जानकारी हामीले पनि पायौं। महामारीको निकै त्रास भएकाले पहिलो चरणमा खोप आउँदा अधिकांशले यसको स्वास्थ्यमा खराब असर पर्ने भन्दै लगाएनन् पनि। तर, दोस्रो चरणमा कोभिसिल्डको डोज आउँदा लक्षित समूहभन्दा बाहेककालाई पनि पहुँचकै भरमा खोप लगाइएको गुनासोहरू निकै धेरै आयो, प्रदेश २ स्वास्थ्य आपूर्ति केन्द्रका निर्देशक डा प्रमोद यादव भन्छन्, भेरोसेल आएका बेला हामीले विशेष सतर्कर्ता अपनायौं। यसमा लक्षित समूहहरूलाई नै बढिजसो खोप वितरण गरिएको छ।प्रदेश २ मा कोभिसिल्डको दोस्रो डोजको पर्खाइमा २ लाख ६६ हजार ३ सय ५७ जना छन्। दोस्रो चरणमा भारतबाट खोप उपलब्ध नभएपछि दोस्रो डोज वितरण गर्न सकिएको छैन। त्यसैगरी भेरोसेलको पहिलो डोज ७२ हजार ९ सय ८५ जनाले पाइसकेका छन् भने ४० हजार ४३४ जनाले दोस्रो डोजको खोप पनि लिइसकेका छन्। पहुँचवालाद्वारा कब्जा५५ वर्ष उमेर समूहसहित केही लक्षित वर्गलाई साउन १ गतेदेखि खोप लगाउने अभियान थियो। बुटवलको कान्ति माविमा अभियान सुरु भयो। तर, त्यहाँ लक्षित समूहभन्दा पहुँचवाला हावी देखिए। चर्काे विवाद भएपछि प्रहरी नै परिचालन गर्नुपर्यो। खोप कार्यक्रम तीन घण्टा अवरुद्ध भयो। लुम्बिनी प्रादेशिक अस्पतालमा पनि विवाद भयो। विदेश जानेलाई लक्ष्य गरी खोप लगाउने कार्यक्रम थियो। तर, त्यहाँ पनि लक्षित समूहभन्दा पहुँचवाला हावी भए। विवाद भएपछि खोप कार्यक्रम नै स्थगन गरी १ सय ६८ डोज फिर्ता पठाइयो। लुम्बिनी प्रदेशको अस्थायी मुकाममा भएका यी घटनाले प्रदेशभरकै प्रतिनिधित्व गर्छ। सरकारले उमेर समूह र जोखिम क्षेत्रका नागरिकलाई खोप लगाउने योजना बनाएको छ। तर खोप भने पहुँचवालाको कब्जामा पुगेको छ। प्रदेशको सहरी क्षेत्रमा राजनीतिक दलका नेता, माथिल्लो तहका कर्मचारी, जनप्रतिनिधिका आफन्त, पत्रकार र स्वास्थ्यकर्मीका परिवार अधिकांशले खोप पाएका छन्। लक्षित समूहका व्यक्ति भने खोपबाट वञ्चित छन्। रुपन्देहीमा उत्तरतर्फका नागरिकले मर्चवार पुगेर खोप लगाएका छन्। त्यसो गर्दा स्थानीयवासी खोपबाट वञ्चित भएका छन्। कोटहीमाई गाउँपालिका मर्चवारका पत्रकार राजकुमार धवल गाउँका धेरै ज्येष्ठ नागरिक खोपबाट वञ्चित भएको बताउँछन्। पालिकामा आएको खोप सकियो भन्छन्। यहाँ ज्येष्ठ नागरिकले खोप नै पाएका छैनन्, धवल भन्छन्, जनप्रतिनिधि र कर्मचारीले आफ्ना मान्छे बोलाएर खोप लगाएका छन्। बुटवलका थुप्रै व्यवसायीले मर्चवार पुगेर खोप लगाएका छन्। रुपन्देहीजस्तै दाङ, नवलपरासी, बाँके, बर्दियाको अवस्था छ। गुल्मी, पाल्पा, अर्घाखाँची, प्युठान र रोल्पामा पनि पहुँचवालाले खोप लगाएर सकेका छन्। दाङ तुल्सीपुर६ की ५८ वर्षीया ललिता उपाध्याय खोप लगाउन दुई दिन खोप केन्द्रमा पुगेर फर्किइन्। दिनभर लामबद्ध भए पनि उनले खोप पाइनन्। तर, उनी गएकै खोप केन्द्रमा तन्नेरीहरू खोप लगाइरहेका थिए। उमेर पुगेकालाई खोप दिने भन्थे, लाइनमा बसाले अनि सकियो भनेर पठाए, उनी भन्छिन्। खोप नलगाई फर्किने उनी मात्रै थिइनन्, तुल्सीपुर ५ कै ५५ वर्षिया कुसुम पौडेल पनि त्यत्तिकै फर्किनुपरेको थियो। सरकारले साउन १ गतेदेखिको अभियानमा ५५ वर्षभन्दा माथिकालाई खोप दिने जनाएको थियो। तर धेरैले खोप लगाउनै पाएका छैनन्। घन्टौं लाम लाग्दा पनि खोप लगाउन नपाएको बुटवल ११ का कुलबहादुर केसी बताउँछन्। स्थानीय सरकारले खोप केन्द्रको व्यवस्थापन तथा सर्वसाधारणको नामावली संकलनमा ध्यान नदिएको उनको भनाइ छ। बुटवल उपमहानगरपालिकाका प्रवक्ता रामप्रसाद रेग्मी लक्षित समूह र नगरपालिकामा आएको खोपको संख्यामा तालमेल नमिल्दा समस्या भएको बताउँछन्। बुटवलका लागि ६ हजार ५ सय डोज उमेर समूह र १ हजार डोज शिक्षकका लागि गरी जम्मा ७ हजार ५ सय डोज आएको हो। उपमहानगरपालिकाले साउन १ गते उमेर समूहका लागि ६ तथा शिक्षकहरूका लागि थप २ गरी ८ केन्द्रबाट खोप लगाउने व्यवस्था गरे पनि पर्याप्त नभएपछि अधिकांश सेवाग्राही त्यसै फर्किनुपरेको थियो। रुपन्देहीका प्रमुख जिल्ला अधिकारी आस्मान तामाङ शिक्षकप्राध्यापक, यातायात मजदुर सहित ५५ वर्षभन्दा माथिकाका लागि खोप लगाउनुपरेकाले व्यवस्थापनमा केही असहजता आएको बताउँछन्। तामाङका अनुसार लुम्बिनीमा लक्षितभन्दा बाहिरका व्यक्ति खोपको लाममा बस्दा समस्या भएको हो। रुपन्देहीमा यसपटक ६० हजार भाइल खोप आएको हो। जिल्ला स्वास्थ्य कार्यालय रुपन्देहीका प्रमुख डा राजेन्द्र गिरी आवश्यकताभन्दा कम खोप आउँदा व्यवस्थापनमा जटिलता देखिएको बताउँछन्। सरकारले लक्षित समूहकै जनसंख्या आँकलन नगरी खोप पठाएको जनाइएको छ। रुपन्देहीमा दुई दिनमा करिब ५० हजार खोप खपत भएको थियो।खोपमा मनपरीहेटौंडा उपमहानगरपालिकामा जेठ २९ गते कोभिसिल्ड खोप लगाउन कार्ड भर्दै गरेकाहरूको भिडियो सार्वजनिक भयो। सरकारले तोकेको मापदण्ड बाहिर एमालेनिकट नेता कार्यकर्ताले उपमेयरको कार्यकक्षमा खोप लगाउन कार्ड भर्दै गरेको भिडियो थियो त्यो। सामाजिक सञ्जालमा त्यसको विरोध गरिए पनि ठूलो रूप भने लिन पाएन। एमाले मकवानपुरका नेता कार्यकर्ताले कांग्रेस, माओवादी केन्द्रका नेताहरूले वडा समितिहरूमा पुगेर लगाएको खोपको तथ्य सार्वजनिक गर्ने भनेपछि त्यो विषय सेलायो। पहुँचकै आधारमा प्रायः नेताहरूले खोप लगाइसकेका छन्। जिल्ला कोभिड बिपद् व्यवस्थापन समितिको मंगलबार बसेको बैठकले १ सय थान भेरोसेल खोप मकवानपुर उद्योग वाणिज्य संघका पदाधिकारीलाई लगाउन दिने निर्णय गरेको छ। तर, यो निर्णय पनि सरकारले सार्वजनिक गरेको मापदण्डमा पर्दैन। जिल्ला स्वास्थ्य कार्यालयले कति खोप जिल्लामा आयो, कुन उमेर समूह र लक्षित समूहले कति लगाए भन्ने तथ्यांक सार्वजनिक गरेको छैन। प्रमुख जिल्ला अधिकारी भरतमणि पाण्डेले खोपको अनियमितताबारे प्रश्न उठ्न थालेपछि एक महिनाअघि जिल्ला प्रशासन कार्यालयको समन्वयमा खोप लगाउने काम अघि बढाएका थिए। तर, प्रमुख जिल्ला अधिकारी पाण्डेले पनि बिभिन्न दबाबमा लक्षित समूहबाहिरका व्यक्तिलाई पनि खोप लगाउन सिफारिस गर्दै आएका छन्। अब विस्तारै खोप सहज हुँदै गएको छ। पहिलाभन्दा दबाब पनि कम छ, प्रमुख जिल्ला अधिकारी पाण्डे भन्छन्, हामीले मापदण्डभित्र रहेर नै खोपसम्बन्धी निर्णयहरू गरिरहेका छौं।चीनबाट प्राप्त भेरोसेल खोप शिक्षक र चालक सहचालकलाई पनि लगाउने भने पनि यसको स्पष्ट मापदण्ड बनाएर खोप लगाउने काम भएको छैन। गाडी चलाउने लाइसेन्स हुने जो कोहीले पनि लगाइरहेका छन्। निजी विद्यालयहरूले शिक्षक भनेर अन्य व्यक्तिहरूलाई पनि खोप लगाउन पठाइरहेको देखिन्छ, हेटौंडा उपमहानगरपालिकामा कार्यरत एक स्वास्थ्यकर्मी भन्छन्, सरकारले भनेको मापदण्डमा स्पष्ट व्यक्ति पहिचान गर्न नसक्दा पनि समस्या भएको छ। जिल्ला स्वास्थ्य कार्यालयका प्रमुख प्रणयकुमार उपाध्यय सम्बन्धित वडा कार्यालयमा परिचयपत्र हेरेर र जिल्ला स्वास्थ्य कार्यालयको समन्वयमा सम्बन्धित संस्थाहरूले गरेको सिफारिसका आधारमा शिक्षक र चालक सहचालकलाई खोप लगाउने काम भइरहेको बताउँछन्। हामीले सबै लक्षित वर्ग र मापदण्डभित्रका व्यक्तिहरूलाई नै खोप दिएका छौं, उपाध्याय भन्छन्, जिल्ला कोभिड बिपद् व्यवस्थापन समितिको निर्णयअनुसार काम गरिरहेका छौं। सुदूरपश्चिमलाई उपेक्षासधैं राज्यका सेवासुविधाबाट बञ्चित हुँदै आएको सुदूरपश्चिम प्रदेश कोरोना खोपमा पनि उपेक्षामा परेको छ। चीन, भारत र अमेरिकाबाट अनुदान र किनेर ल्याइएका ७१ लाख खोपमध्ये सुदूरपश्चिमको भागमा ३ लाख ३७ हजार डोज मात्रै परेको छ। भारतले दुईपटक अनुदानमा दिएको र किनिएको ३० लाख खोपमध्ये २ लाख ४९ हजार डोज मात्रै प्रदेशमा आएको स्वास्थ्य आपूर्ति व्यवस्थापन केन्द्रले जनाएको छ। कोरोना महामारि फैलिएपछि भारतले दुईपटक नेपाललाई १०१० लाख गरी २० लाख कोभिसिल्ड खोप अनुदानमा दिएको थियो। त्यसपछि सरकारले खरिद गरेको खोपमध्ये १० लाख डोज आएको थियो। त्यसमध्ये दुई पटक गरी २ लाख ४९ हजार मात्रै प्रदेश स्वास्थ्य आपूर्ति व्यवस्थापन केन्द्रले पाएको छ, केन्द्रका प्रमुख पदमबहादुर विष्ट भन्छन्। विष्टका अनुसार चीनबाट आएको भेरोसेल खोप ८८ हजार डोज मात्रै सुदूरपश्चिममा प्राप्त भएको छ। कोभिसिल्ड र भेरोसेल गरी ३ लाख ३७ हजार डोज खोप सुदूरपश्चिमका ९ जिल्लामा पठाएर सर्वसाधारणले लगाइसकेका छन्, विष्ट भन्छन्, तर अहिले थप खोप आएको छैन। चीनबाट आएको भेरोसेलको खोप लगाउन लाम लागेका कैलालीका बासिन्दा। तस्बिर : शिवराज भट्ट सरकारले चीनबाट किनेको भेरोसेल खोप पनि सुदूरपश्चिममा आइपुगेको छैन। अमेरिकाको सिंगल डोजमा लगाउन मिल्ने, अनुदानको जोन्सन एन्ड जोन्सन खोप पनि यहाँ प्राप्त भएको छैन। ती खोप लुम्बिनी, बागमती र गण्डकी प्रदेशमा मात्रै पठाइएको छ। स्वास्थ्य सेवा विभागले सुदूरपश्चिमका लागि १ लाख ४१ हजार डोज भेरोसेल र ९७ हजार २ सय ५६ डोज जोन्सन एन्ड जोन्सन खोप पठाउने जानकारी भने प्रदेश आपूर्ति व्यवस्थापन केन्द्रलाई पठाएको छ। यस संख्याको व्यवस्थापनमा लाग्नु भन्ने पत्र आएको छ तर खोप आइपुगेको छैन, विष्ट भन्छन्। सुदूरपश्चिम स्वास्थ्य निर्देशनालयले पनि खोप छिट्टै आउने प्रक्रियामा रहेको जनाएको छ। अरू प्रदेशमा साउन ४ गतेदेखि खोप अभियान सञ्चालन भए पनि सुदूरपश्चिममा आएको छैन। तर, तीनचार दिनमा आइपुग्छ होला, सुदूरपश्चिम प्रदेश स्वास्थ्य निर्देशनालयका निर्देशक डा गुणराज अवस्थी भन्छन्। यसअघि प्राप्त कोभीसिल्ड खोप कैलालीमा ७४ हजार १ सय ३०, कञ्चनपुरमा ३७ हजार १ सय १०, अछामका २४ हजार ३ सय २०, बैतडीमा १९ हजार ७ सय ४०, बझाङमा २० हजार ८ सय, बाजुरामा १४ हजार ६०, डडेल्धुरामा १४ हजार १ सय १० र डोटीमा २४ हजार ३ सय २० डोज पठाइएको छ। कोभिसिल्ड खोप लगाएका धेरै जेष्ठ नागरिकले दोस्रो डोज नपाएको केन्द्रले जनाएको छ। चीनबाट आएको भेरोसेल खोप पनि कैलालीमा २८ हजार ७ सय ७८, कञ्चनपुरमा १५ हजार १ सय ४०, अछाममा ८ हजार ३ सय ४, बैतडीमा ७ हजार ५ सय ६०, बझाङमा ६ हजार १ सय ६८, बाजुरामा ४ हजार १ सय ४०, डडेल्धुरामा ३ हजार ७ सय ७० र डोटीमा ६ हजार ३५ डोज पठाइएको छ। स्थानीयले अनुदानमा आएका र सरकारले किनेका खोप दामासाहीको हिसाबले वितरण हुनुपर्ने माग गरेका छन। ७१ लाख खोप७ प्रदेशलाई वितरण गर्दा हरेकको भागमा १० लाखभन्दा बढी पर्न आउँछ। तर ३ लाख ३७ हजार भनेको त्यसको पनि एक तिहाई हो। यो सुदूरपश्चिमप्रतिको उपेक्षा हो सुदूरपश्चिम विश्वविद्यालयका पूर्व रिजिष्टार डाक्टर हेमराज पन्त भन्छन्, सुदूरपश्चिम कोरोनाको ईपीसेन्टर भएकाले पनि यहाँ खोप बढी आउनुपर्छ। खोप ढुवानी गर्ने रेफ्रिजरेटर ग्यारेजमाप्रदेश स्वास्थ्य आपूर्ति व्यवस्थापन केन्द्रसँग रहेको रेफ्रिजरेटर भ्यान डेढ वर्षदेखि थन्किएको छ। विभागले पठाएको उक्त रेफ्रिजरेटर भ्यानमा लाखौं खर्च गर्दा पनि सञ्चालन गर्न नसकिएको केन्द्रका प्रमुख विष्ट बताउँछन्। दुईतीन पटक काठमाडौं लगेर बनाइयो तर बुटबल नपुग्दै बिग्रीने गरेको छ। त्यसका २ सय ५० लिटर भोल्युममा खोपहरू ढुवानी गर्न सकिन्थ्यो। ५ लाख डोज एकै पटकमा ढुवानी गर्न सकिने क्षमता थियो। तर, त्यो पुरानो भएकाले मर्मतमै धेरै रकम लाग्न थालेपछि थन्काइएको हो, विष्ट भन्छन्।केन्द्रले अहिले कोरोना र अन्य नियमित खोपहरू कोल्ड बक्समा प्याक गरेर गाडीबाट जिल्लाहरूमा पठाइरहेको छ। आइस बक्समा प्याक गरेर पठाउनुको विकल्प छैन, रेफ्रिजरेटर भ्यान नभएकाले यसरी पठाउदा ढुवानी सारै महँगो पर्न थालेको छ, रेफ्रिजरेटर भ्यान अति आवश्यक भइसक्यो उनी भन्छन्।गण्डकीमा महानगरवासी नै वञ्चित ५५ वर्षमाथिलाई खोप लगाउने सूचना पाएपछि पोखरा महानगरपालिका२८ माझठानाका वृद्धवृद्धा एकाबिहानै हिँडेर स्वास्थ्य चौकी आइपुगे। १० बजेपछि खोप लगाउने भनेर उनीहरू लाम लागे। खोप बोकेर एउटा गाडी आउँदै गरेको देखियो। तर, उक्त गाडी स्वास्थ्य चौकीमा नआइपुग्दै खबर आयो खोप आज नलगाउने रे ! वडाध्यक्ष निर्मल दियालीलाई पनि फोनमा त्यही सन्देश आयो खोप कार्यक्रम स्थगित। वडाध्यक्ष दियालीले महानगरपालिकाको कार्यालयमा फोन लगाए। माथिको आदेश हो, आज खोप नलगाउने। उनले तब प्रमुख जिल्ला अधिकारीलाई फोन घुमाए। त्यहाँबाट पनि जवाफ महानगरपालिकाबाट भन्दा भिन्न पाएनन्। भएको के रहेछ भने आइतबार माझठानामा पठाइएको खोप अमेरिकी कम्पनीको थियो। स्वास्थ्य तथा जनसंख्या मन्त्रालयले उक्त खोप ५० देखि ५४ वर्षसम्मका व्यक्तिलाई मात्रै लगाउन भनेको रहेछ। खोप लगाउन बोलाइएकाहरू भने त्योभन्दा माथिल्लो अर्थात् ५५ वर्ष कटेकाहरू थिए। बोलाएका एकथरी र खोप लगाउनुपर्ने उमेर समूह अर्काथरी परेपछि त्यस दिन माझठानामा मात्रै होइन पोखरा महानगरका थुप्रै वडामा खोप कार्यक्रम स्थगन गरियो। पोखराका १८ देखि ३३ नम्बर वडामा त्यस दिन खोप लगाउने भनिएको थियो। त्यसअघिका वडाका ५५ वर्षभन्दा माथिकालाई खोप लगाइएको थियो। पोखरा महानगरपालिकाको स्वास्थ्य महाशाखाका अधिकृत हरिलाल आचार्य ५५ वर्षमाथिलाई छुटाएर अरूलाई लगाउँदा विवाद हुने देखिएको बताउँछन्। व्यवस्थापन गर्न कठिन हुने देखेर खोप कार्यक्रम स्थगन गरिएको अधिकृत आचार्यको भनाइ छ। १ देखि १८ नम्बर वडामा ५५ वर्षमाथिकाले खोप लगाउनुभएको छ, आचार्य भन्छन्, बाँकी वडामा पनि त्यही उमेरकालाई छुटाउनु न्याय हुँदैनथ्यो। स्वास्थ्य कार्यालय कास्की प्रमुख बाबुराम आचार्य जोन्सन खोप ५० देखि ५४ वर्षका व्यक्तिलाई लगाउन स्वास्थ्य मन्त्रालयले ढिला गरी भनेको बताउँछन्। स्वास्थ्य कार्यालयका आचार्यका अनुसार कास्कीका चार गाउँपालिका रूपा, मादी, माछापुच्छ्रे र अन्नपूर्णमा भने जोन्सन खोप लगाइएको छ। तर, महानगरपालिकामै छुटेकाहरूलाई खोप अब कहिले त ? गण्डकी प्रदेश स्वास्थ्य निर्देशनालयका प्रमुख डा खिमबहादुर खड्का चीनबाट भेरोसिल खोप आएपछि स्थानीय तहहरूलाई उपलब्ध गराउन सकिने बताउँछन्। सरकारले साउन ७ गते चीनबाट भेरोसिल खोप ल्याउँदै छ। तर, पोखरामा कति आउँछ र छुटेकाहरूले पाउँछन् कि पाउँदैनन् भन्ने यकिन छैन। गण्डकी प्रदेशको विकट जिल्ला मनाङमा खोप हेलिकोप्टरबाट पुर्याइएको छ। मुस्ताङमा मानिसले नै बोकेर लगिएको छ। दुवै जिल्लामा बाढीपहिरोले सडक भत्काउँदा स्थल यातायातका साधन गुड्न नपाउँदा अन्य विकल्प रोज्नुपरेको हो। हिँडेर जाँदा सात दिन लाग्ने र मोटरबाटोले नछोएको र सदरमुकामबाट हिँडेर जाँदा सात दिनै लाग्ने गोरखाको उत्तरी गाउँ चुमनुब्रीमा पनि हेलिकोप्टरबाट खोप पुर्याइएको छ। गोखराको चुमनुब्रीमा २ साउन र मनाङमा ५ गते खोप लगिएको हो। उत्तरी सीमावर्ती गाउँमा सबैलाई खोपचीनसँगको सीमावर्ती गोरखाका गाउँमा कोरोना भाइरसविरुद्ध भेरोसिल खोप लगाइएको छ। हेलिकोप्टरबाट ढुवानी गरी गाउँगाउँमा पुर्याएर खोप लगाइएको खोप समन्वय समितिका अध्यक्ष प्रमुख जिल्ला अधिकारी शालिग्राम पौडेलको भनाइ छ। चीनले सीमा आसपास बसोबास गर्ने सबैका लागि खोप उपलब्ध गराएको थियो। स्वास्थ्य कार्यालय गोरखामा प्राप्त ३ हजार डोज सिम्रिक एयरको हेलिकोप्टरबाट ढुवानी गरी सीमावर्ती गाउँमा पुर्याइएको कोल्डचेन निरीक्षक ऋषिराम खत्रीको भनाइ छ।३ हजार डोज पठाइएको थियो। प्रायः सबैलाई लगाइएको छ, खत्री भन्छन्, कुनै गाउँमा एकाध छुटेका होलान्। कतै अलिअलि बढी भएको छ। त्यसलाई व्यवस्थापन गरी अपुग ठाउँमा पठाएर खोप लगाउने तयारी छ। चुमनुब्री गाउँपालिका१ सामागाउँमा केही खोप लगाउन छुटेका वडाध्यक्ष वीरबहादुर लामाको भनाइ छ। ५५ वर्षभन्दा माथिका केहीले डराएर लगाएका थिएनन्। उहाँहरु छुट्नुभएको छ, वडाध्यक्ष लामा भन्छन्, तर कति जना छुट्नु भयो एकिन छैन। वडा नम्बर २ मा पनि खोप कार्यक्रम सम्पन्न भएको वडाध्यक्ष पेम्बारेता लामाको भनाइ छ। वडा नम्बर ४ प्रोकमा पनि खोप लगाइएको छ। गाउँमा रहेका सबैले लगाएका छन्। बरु काठमाडौं, गोरखा बजार, पोखरातिर रहेका गाउँका विद्यार्थीले लगाउन पाएका छैनन्, वडाध्यक्ष पेमाडुण्डुप लामा भन्छन्, आजका विद्यार्थी भनेका भोलिका गाउँ हाँक्ने शक्ति हुन्। उनीहरुले झन खोप लगाउन पाउनुपर्ने हो तर पाएनन्। दुःख लागेको छ। वडा नम्बर ७ छेकम्पारमा पनि खोप कार्यक्रम सम्पन्न भएको वडाध्यक्ष पासाङ फुञ्जो लामाको भनाइ छ। लक्षित समूहलाई लगाएर बाँकी रहेको खोप उमेर समूह बाहिरकालाई पनि लगाइदिएको वडाध्यक्ष लामा सुनाउँछन्। छुटेकाहरुलाई पुनः हेलिकोप्टरबाट लगेर लगाउने प्रयास भइरहेको कोल्डचेन निरीक्षक खत्रीको भनाइँ छ। उनका अनुसार वडा नम्बर ५ बिहीमा करिब सय डोज खोप उप्रिएको छ। सो क्षेत्रका ३ हजार ७ सय ८ जनाका लागि स्वास्थ्य कार्यालय गोरखाले ३ हजार खोप पठाएको थियो। खोप केन्द्रमा मापदण्ड पालना नगर्ने प्रवृत्ति देखियोडा झलक शर्मा गौतम खोप शाखा प्रमुख, स्वास्थ्य सेवा विभाग कोरोना भाइरसविरुद्धको खोप कति नेपालीले स्वदेशमै लगाएका छन् ?पहिलो डोज लगाउने करिब १२ प्रतिशत छ। दोस्रो डोज लगाउने अर्थात् पूर्ण खोप पाउने ४३ प्रतिशतजति छन्। खोप केन्द्र अव्यवस्थित हुँदा त्यहींबाट के संक्रमणको जोखिम देखिएको हो ?सूचना र ओरियन्टेसनचाहिँ खोप केन्द्र बढाउने, भीडभाड कम गर्ने, भौतिक दूरी कायम राख्ने नै हो। हामीले सूचनाप्रवाह पनि गरिरहेका छौं। खोप केन्द्रमा आएका व्यक्तिलाई पनि सम्झाउनेबुझाउने, स्वास्थ्य मापदण्ड पालना गर्न आग्रह गर्ने हो। जबरजस्ती गर्न पनि भएन। तर, त्यसको अवज्ञा गरेको देखियो। काठमाडौंको हकमा नागरिकले नटर्ने र स्वास्थ्य मापदण्ड पालना नगर्ने प्रवृत्ति पनि पाइयो। काठमाडौं उपत्यकाभन्दा तुलनात्मक रूपमा बाहिरी जिल्लामा स्वास्थ्य मापदण्ड पालना गरेको पाइएको छ। खोप केन्द्रको संख्या थोरै भएर समस्या भएको हो कि खोप उपभोक्ताको प्रवृत्तिगत समस्या हो ? उपत्यकामै १ सय ७० भन्दा बढी खोप केन्द्र छन्। यो संख्या थोरै होइन। खोप लगाउन आउनेहरू एकैजसो समय हुन्छ। लाइन लाग्दा पनि भौतिक दूरी कायम नगर्ने प्रवृत्ति देखिएको छ। खोपप्रति निस्क्रिय र खोपप्रति सक्रिय वर्गको मनोविज्ञान कस्तो पाउनुभएको छ ?एउटा तप्का खोपप्रति निस्क्रिय छ। जुन खोप भए पनि हुन्छ भन्ने मनोभाव छ। अर्को वर्गचाहिँ यो खोप भए हुन्थ्यो भन्ने छ। खोपको छनोट गर्छन्। निश्चित खोपको माग गर्छन्। खोपप्रति मिश्रित खालको मनोविज्ञान छ। कुन खोपलाई कति प्रतिशतले रुचाए भन्ने तथ्यांक छैन। सबैभन्दा बढी खोप लगाउने १० मुलुक१ चीन२ भारत३ अमेरिका४ ब्राजिल५ जर्मनी६ बेलायत७ जापान८ फ्रान्स९ टर्की१० इटली"
बीपीको पुर्ख्यौली थलोमा पोल्टिक्स टुरिजम,"सिन्धुली : सिन्धुलीको सुनकोसी गाउँपालिका१ धरिनडाँडा दुम्जालाई पोल्टिक्स टुरिजम क्षेत्रका रूपमा विकास गर्न थालिएको छ। नेपालका प्रथम जननिर्वाचित प्रधानमन्त्री तथा नेपाली कांग्रेसका संस्थापक विश्वेश्वरप्रसाद कोइराला (बीपी कोइराला) को पुर्ख्यौली थलो दुम्जामा १ सय ७८ रोपनी क्षेत्रफलमा ५० करोड रुपैयाँको लागतमा बीपी स्मृति पार्क निर्माण गरेर उक्त क्षेत्रलाई पोल्टिक्स टुरिजम क्षेत्रका रूपमा विकास गर्न थालिएको हो। बीपी कोइरालाका पिता कृष्णप्रसाद कोइरालाको जन्मघर तथा युवा उमेर बिताएको धरिनडाँडाको १ सय ७८ रोपनी क्षेत्रफलमा गुरुयोजना बनाएर नेपाली राजनीतिक इतिहासका लागि पोल्टिक्स टुरिजम को काम सुरु गरिएको सिन्धुली क्षेत्र नम्बर २ का संघीय सांसद हरिबोल गजुरेलले बताए। नेकपा माओवादीका नेतासमेत रहेका सांसद गजुरेलका अनुसार दुम्जालाई संघीय सरकारको नियमित बजेटमार्फत पोल्टिक्स टुरिजम क्षेत्रका रूपमा विकास गर्न लागिएको हो। धरिनडाँडा मकवानपुरका सेन राजाबाट काजी दामोदर कोइरालाले खान्की बिर्ताका रूपमा पाएका थिए। तिनै कोइराला परिवाकार बीपी, मातृका, गिरिजा र सुशील कोइराला नेपालको प्रधानमन्त्री भए। यो नेपाली राजनीतिको एउटा महत्वपूर्ण इतिहास हो। त्यसैले यस क्षेत्रलाई हामीले नेपाली राजनीतिको इतिहास अध्ययन अवलोकनलाई समेत सहयोग पुग्ने गरी बीपीको स्मृतिसहित पोल्टिक्स टुरिजम को सुरु विकास गर्न लागिएको हो, उनले भने। दुम्जाको धरिनडाँडालाई पर्यटकीय क्षेत्रका रूपमा विकास गर्न स्थानीयले यस अघिदेखिकै आवाज उठाउँदै आएका थिए। नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्ड प्रधानमन्त्री भएका बेला २०७४ सालमा पहिलो पटक बजेट विनियोजन गरिएको थियो। त्यसलगत्तै कोइराला परिवारका नेताहरू शशांक कोइराला, शेखर कोइरालालगायतले स्थलगत अध्ययन गरेपछि त्यस क्षेत्रको विकासका लागि गुरुयोजना बनाएर काम थालिएको नेपाली कांग्रेस सिन्धुलीका सभापति उज्ज्वलप्रसाद बरालको भनाइ छ।बीपी स्मृति पार्कको काम सघन सहरी तथा भवन निर्माण आयोजना रामेछापले गत आर्थिक वर्ष २०७७०७८ बाट सुरु गरेको हो। गत वर्ष पार्क निर्माण स्थलमा ३ करोड ३४ लाख रुपैयाँ लागतमा सडक कालोपत्र गरिएको छ। गाउँपालिकाको समेत पाँच लाख रुपैयाँ लागतमा बीपीका पिता कृष्णप्रसाद कोइरालाको जन्मघरको संरक्षणका लागि घेराबेरा गरिएको सुनकोसी गाउँपालिकाकी अध्यक्ष दीपा बोहोराको भनाइ छ। गुरुयोजनाअनुसार बीपी पार्कमा कृष्णप्रसाद कोइरालाको जन्मघरको संरक्षण, बीपी संग्रहालय, पुरानो पोखरीको संरक्षण, सभागृह, स्थानीय कला संस्कृतिको संग्रहालयका साथै पिकनिक स्पोर्टको विकास गरिने योजना रहेको छ, अध्यक्ष बोहोराले भनिन्। यस्तै, कृष्णप्रसाद कोइराला, मातृकाप्रसाद कोइराला, विश्वेश्वरप्रसाद कोइराला, गिरिजाप्रसाद कोइराला, सुशील कोइरालालगायतका शालिक स्थापना गरिनेछ। बीपी राजमार्गबाट करिब पाँच किलोमिटर दूरीमा पुगिने उक्त क्षेत्रमा नेपालको राजनीतिक तथा सामाजिक आन्दोलनका लिडरहरूको पहिचानसहितको पर्यटकीय क्षेत्रको विकास हुँदा स्थानीय नागरिकमा आर्थिक, सामाजिक तथा राजनीतिक रूपमा टेवा पुग्ने अपेक्षा गरिएको उक्त वडाध्यक्ष विमलमान सिंह मोक्तानको भनाइ छ। सरकारले सिन्धुलीको दुम्जामा बीपी स्मृति पार्क निर्माण गरेर नेपालको लोकतान्त्रिक आन्दोलनका शीर्ष व्यक्तित्वको सम्मान गर्न लागेको स्थानीयको भनाइ छ। विसं १९७१ भदौ २४ गते जन्मेका कोइरालाको २०३९ साउन ६ गते क्यान्सर रोगका कारण निधन भएको थियो।"
स्पष्टीकरण एमाले एकतामा भाँजो,"काठमाडौं : एमाले अध्यक्ष केपी शर्मा ओलीले फ्लोर क्रस गरी प्रधानमन्त्री शेरबहादुर देउवालाई विश्वासको मत दिने २२ प्रतिनिधिसभा सदस्यलाई बुधबार स्पष्टीकरण सोधेका छन्। केन्द्रीय कमिटीको साउन ४ गते बसेको १० औं बैठकले गरेको निर्णयअनुरुप संसदीय दलका नेतासमेत रहेका ओलीले स्पष्टीकरणपत्र पठाएका हुन्। सर्वोच्च अदालतले संविधानको धारा ७६(५) बमोजिमको सरकार गठन प्रक्रियामा ह्वीप नलाग्ने व्याख्या गरेपछि उनीहरुलाई दलीय अनुशासनविरुद्ध गतिविधि गरेको भन्दै स्पष्टीकरण सोधिएको छ। देउवालाई विश्वासको मत दिएको विषय स्पष्टीकरणपत्रमा उल्लेख छैन। पार्टीका विरुद्ध विभिन्न भेला आयोजना, गुटगत गतिविधि सञ्चालन गरेको आरोप उनीहरुलाई लगाइएको छ। पार्टीको निर्णयविरुद्ध आफू अरूसमेत संलग्न भई विभिन्न कार्य गर्ने गराउनेजस्ता अनुशासनहीन, अराजक, अनैतिक र अलोकतान्त्रिक तरिका प्रयोग गरी विपक्षी गठबन्धनमा सामेल भई अपराधपूर्ण कार्य के कति कारणले गरेको भनी स्पष्टीकरण सोधिएको छ। पार्टीको हितविपरीत पार्टीको वैधानिक व्यवस्था र कार्यक्रमको विपक्षमा सार्वजनिक क्रियाकलाप गरेको, पार्टी विधान तथा निर्णयविपरीत गुटबन्दी तथा षड्यन्त्र गरेको, पार्टी निर्णय बारम्बार उल्लंघन गरेको आरोप पनि लगाइएको छ। त्यस्तै पार्टीप्रतिको निष्ठा र विश्वास नरहने गरी भ्रम फैलाई पार्टीप्रतिको निष्ठा र विश्वासबाट च्यूत भएको, पार्टीको प्रतिष्ठा र मर्यादामा आँचा आउने गरी निरन्तर विभिन्न क्रियाकलाप सञ्चालन गरेगराएको, पार्टी कमिटीको गोपनियता भंग गरेगराएको, विपक्षसँग साँठगाँठ गरेगराएको, केन्द्रीय जनप्रतिनिधि संख्यालगायत पार्टीले पठाएको जिम्मेवारीमा रहँदा पार्टी निर्णय र निर्देशनविपरीत निरन्तर लागिरहेको आरोप छ। जवाफ चित्तबुझ्दो नभए वा नदिए उनीहरुमाथि कारबाही गर्ने स्पष्टीकरण पत्रमा उल्लेख गरिएको छ। स्पष्टीकरण एकतामा भाँजो वरिष्ठ नेता माधवकुमार नेपाल पक्षले पार्टी एकताको वार्ता चलिरहेका बेला स्पष्टीकरण सोध्नु एकता प्रक्रियामा भाँजो हाल्ने काम भएको प्रतिक्रिया दिएको छ। नेपाल पक्षमा रहेका स्थायी कमिटी सदस्यको बैठकले एकताको प्रक्रिया चलिरहेका बेला स्पष्टीकरण सोध्नु गलत भएको निश्कर्ष निकालेको हो। उनीहरुले एकता विरोधी यस्ता कार्य तत्काल रोक्न आग्रह गरेका छन्। बैठकमा पार्टी एकताका लागि १० बुँदे सहमति चलिरहँदा स्पष्टीकरण सोध्ने, नारा जुलुस तथा पुत्ला दहन गर्ने जस्ता उत्तेजित गतिविधि गर्ने, विश्वासको मत दिने सांसदहरुलाई आतंकित पार्नेजस्ता कार्य रोकी एकताको पक्षमा सबै लाग्नुपर्नेमा छलफल भएको छ।अदालतको फैसलाले प्रष्ट रूपमा धारा ७६(५) मा सांसदलाई विवेक प्रयोग गर्ने अधिकार दिइसकेपछि त्यसलाई आधार बनाएर अरू निहुँ झिकेर स्पष्टीकरण सोध्नु राम्रो भएन, स्थायी कमिटी सदस्य रघुजी पन्तले भने। नेता पन्तले एकताको प्रक्रिया चलिरहेको बेला नेपालसहितका नेताहरुविरुद्ध भइरहेको नाराबाजीदेखि पुत्ला जलाउने क्रियाकलाप तत्काल रोकेर पार्टी एकताको कामलाई गम्भीरताका साथ अघि बढाउन अध्यक्ष ओलीको गम्भीर ध्यानाकर्षण गराइएको बताए। एकता वार्ता चलिरहेको र १० बुँदे सहमति बुझाएको अवस्थामा स्पष्टीकरण सोध्ने र वरिष्ठ नेता माधवकुमार नेपालविरुद्ध नारा जुलुस गर्ने एवम् पुत्ला जलाउने साथै संविधान र सर्वोच्च अदालतको फैैसला अनुरुप आफ्नो विवेक प्रयोग गरेर विश्वासको मत दिने सांसदहरुलाई आतंकित पार्ने र उनीहरुविरुद्ध उत्तेजक गतिविधि र नाराबाजी गर्ने काम तत्काल रोकिनुपर्छ, उनले भने, यस्ता गलत र उत्तेजक काम कारबाहीविरुद्ध खेद व्यक्त गर्दै यस्ता गतिविधिलाई तत्काल रोकेर पार्टी एकताको कामलाई गम्भीरताका साथ अघि बढाउन यो बैठक पार्टी अध्यक्ष कमरेडको गम्भीर ध्यानाकर्षण गराउँछ। नेपाल पुगे रावल निवासवरिष्ठ नेता नेपाल उपाध्यक्ष भीम रावललाई फकाउन उनकै निवासमा पुगेका छन्। नेपाल पक्षमा रहँदै आएका रावल देउवालाई विश्वासको मत दिने विषयमा नेपालसँग असन्तुष्ट भएका थिए। कांग्रेस सभापति रहेका देउवालाई विश्वासको मत दिन नेपाल नै लागेपछि रावलले प्रतिनिधिसभा सदस्यबाट राजीनामा दिने घोषणा गरेका थिए। उनको राजीनामा स्वीकृत भने भएको छैन। देउवालाई विश्वासको मत दिने विषयमा मतभेद भएपछि रावल नेपाल पक्षको बैठकमा सहभागी भएका छैनन्। बुधबारको बैठकमा रावल नपुगेपछि नेपाल टोखास्थित रावल निवासमा पुगेका हुन्।"
पुष्प बनेर फुलेका पुष्पलाल,"कार्लमार्क्स र एङ्गेल्सले कम्युनिस्ट घोषणापत्र लेख्दै गरेका बेला सन् १८४६ (१९०३ साल) तिर तत्कालीन प्रधानमन्त्री जंगबहादुर राणाले अंग्रेजी साम्यवादको इसारामा नेपालमा कोतपर्व गरे। राज्यशक्ति आफ्नो हातमा पारेपछि सन् १८५० (१९०७ साल) मा उनी बेलायत र फ्रान्सको भ्रमणमा गएका थिए। त्यतिबेला बेलायत र फ्रान्समा मजदुर आन्दोलन भइरहेको थियो भने अर्कातिर कम्युनिस्ट घोषणापत्रको प्रकाशन हुन थालेको थियो। यो कुरा जंगबहादुरले थाहा पाए। उनले अंग्रेजी साम्राज्यवादसँग सम्झौता गरेका कारण १९१३ सालमा राजेन्द्रविक्रमले सनद घोषणा गर्न लगाएर राज्यको शक्ति आफ्नो हातमा लिए। १९१४ सालमा भारतमा अंग्रेजविरुद्ध स्वतन्त्रता संग्राममा फौज लिई जंगबहादुर अंग्रेजी साम्राज्यवादलाई सघाउन गएका थिए। यसको बदलामा साम्राज्यवादीले सुगौली सन्धिपूर्व जंगबहादुरलाई पहिलेको पश्चिम तराई नेपालको ठूलो भूभाग इनामस्वरूप दिए। पछि उनले कम्युनिस्ट घोषणापत्रको महŒव थाहा पाएपछि राणाराज्य स्थापना हुनेछ भन्ने बुझे। उता नेपालका गरिब र सर्वहारा वर्गका अंग्रेजी फौजमा संलग्न नेपालीहरूले रुसको एक खण्डमा कम्युनिस्ट घोषणापत्रले सम्मान पाएको खबर नेपालका कुनाकाप्चामा पुर्याए। यसले नेपाली जनतामा पनि उत्साह बढ्दै गयो। राणा शासन वर्गमा भने यस कुराले त्रास पैदा गरायो। त्यसरी नै साम्राज्यवाद र राणाशाहीको कडा बन्देजका बाबजुद पनि भारतबाट प्रकाशित विभिन्न पत्रपत्रिका नेपालका विभिन्न भाग र राजधानी आउँथे। यसले यर्दा पनि नेपालमा साम्राज्यवादको विरोधको बिजारोपण भयो। गंगालाल (पुष्पलालका दाजु) ले साथीसँग छलफल गर्दा रुसको समाजवादी व्यवस्थाको चर्चा गरेको कुरा पुष्पलालले सुनेका थिए। त्यसपछि सूर्यबहादुर भारद्वाजमार्फत विश्वप्रसिद्ध समाजवादी साहित्यकार म्याक्सिम गोर्कीको उपन्यास आमा पढेपछि पुष्पलाल कम्युनिस्ट विचारधारातिर आकर्षित भए। पुष्पलालमा १९९७ साल (सन् १९४०) सालअघि कम्युनिस्ट विचारधारामात्र उत्पन्न भएको थियो। सोही वर्ष उनका दाजु गंगालाललाई मृत्युदण्ड दिएपछि उनमा राणाहरूको अत्याचारप्रति विद्रोह गर्ने विचार उत्पन्न भयो। ९७ सालको काण्डपछि प्रेमबहादुर, सूर्यबहादुर, शम्भुराम र पुष्पलाल गरी चारजनाले राजनीतिक दल बनाई राणाहरूको विरोध गर्ने निधो गरे। उनीहरू एक आपसमा भेट्दा कमरेड शब्दले सम्बोधन गर्ने र अभिवादन गर्दा लालसलाम भनी प्रयोग गर्न थाले। त्यतिखेर भारतमा पनि भारतीय कम्युनिस्ट पार्टी अलग्गै पार्टीको रूपमा कार्य गर्दै आइरहेको थियो। त्यसको प्रभाव प्रवासी नेपाली र स्वदेशी नेपालीमा परेको थियो। बंगाली कम्युनिस्ट संगठनकर्ता सुशील चटर्जीसँग भेट भएपछि शम्भुरामले उनका विचार र कम्युनिस्ट सिद्धान्तबारे पुष्पलाललाई बताए। जतिबेला पुष्पलालले कम्युनिस्ट सिद्धान्तको केवल भावनामा मात्रै बुझेका थिए। १९९७ सालमा राणा व्यवस्थाविरुद्ध पर्चाबाजी गरेको भन्दै चार जनालाई प्राणदण्ड, ३६ जनालाई काराबास र केहीलाई चेतावनी दिइयो। सोही घटनाले पुष्पलाललगायत समग्र देशका जनतामा पनि राणाशाहीको कुविचारप्रति विरोध जन्मिन थाल्यो। पुष्पलालको बाल्यकाल नेपाली कम्युनिस्ट आन्दोलनमा सैद्धान्तिक दृढता, सृजनशीलता, दूरदर्शिता, क्रान्तिकारिता, व्यावहारिक नीति निर्माण, नेपालको ऐतिहासिक पहिचान आदिमा उनको स्थान सबैभन्दा अगाडि रहेको छ। पुष्पलालले लिएको नीति २०४६ सालमा आएर सफल भएको देखिन्छ। कम्युनिस्ट पार्टीको स्थापनाकालदेखि पुष्पलालले गरेका कार्यहरूलाई दर्शाउन कम्युनिस्ट पार्टीको इतिहासलाई पनि प्रस्तुत गर्नुपर्ने हुन्छ। उनको अथक परिश्रमबाटै कम्युनिस्ट पार्टी वर्तमानमा उज्ज्वल भविष्यसहित अगाडि बढिरहेको छ। जनताको मुक्ति, नेपालबाट सम्राज्यवाद, सामन्तवाद र विदेशी हस्तक्षेपलाई निर्मूल पार्नका लागि जीवन समर्पण गर्ने उनले नेपालमा माक्र्सवादी आन्दोलनको शुभारम्भ गरेका थिए। नेपालको कम्युनिस्ट आन्दोलनलाई जनवादी शक्ति शोषित पीडित जनताको बीचमा पुर्याउने उनले महŒवपूर्ण भूमिका खेलेका थिए। पुष्पलालले निरंकुशताविरुद्ध सम्पूर्ण प्रगतिशील तथा प्रजातान्त्रिक शक्तिलाई एकजुट गराएर संयुक्त र सशक्त आन्दोलन गरेका थिए। आन्दोलनमै जीवन बिताएका उनले नेपाली कम्युनिस्ट आन्दोलनको पर्यायवाचीका रूपमा आफूलाई उभ्याए। नेपाल कम्युनिस्ट पार्टीको स्थापनापूर्व यस पार्टीको गठनमा भएका महŒवपूर्ण कार्यहरूको महŒव गरिमामय रहेको छ। एङ्गेल्सले सर्वप्रथम विश्वमा मगर जातिमा साम्यवादी समाज रहेको कुरा परिवार, व्यक्ति, सम्पत्ति र राज्यको उत्पत्ति नामक पुस्तकमा उल्लेख गरेका थिए। सोहीअनुसार नेपालमा पनि सर्वप्रथम साम्यवादी समाज रहेको पुष्टि हुन्छ। नेताप्रधान होइन नीतिप्रधान पुष्पलाल२००४ सालतिर एक सम्मेलनमा भाग लिन आएका समाजवादी दलका नेता डा राममनोहर लोहियोसँग पुष्पलालको भेट भयो। जहाँ नेतृत्वको चुनाव हुँदा समाजवादीहरूको अल्पमत र कम्युनिस्टहरूको बहुमत भयो। जसमा डिल्लीरमण सभापति, प्रेमबहादुर कंसाकार महामन्त्री र पुष्पलाल मन्त्री भए। अन्त्यमा, लोहियाले नेपालमा राष्ट्रिय नेताको आवश्यकता रहेको र उक्त पदमा बीपी कोइरालाको नाम लिए तर पुष्पलाललाई त्यो कुरा मन परेन। नेताप्रधान नभई नीतिप्रधान हुनुपर्छ भन्ने कुरामा जोड दिने पुष्पलालले कांग्रेसलाई यहीँदेखि छोडेर कम्युनिस्ट पार्टीको संगठनमा लागेको पाइन्छ। कांग्रेसको तेस्रो सम्मेलनबाट आएको धु्रवीकरणसँगै माक्र्सवादी दृष्टिकोणतिर आकर्षित नेतासँगै पुष्पलाल आदिले माक्र्सवादी साहित्यलाई नेपालका कुनाकाप्चामा पुर्याउने उद्देश्यले केही पुस्तक किनेर काठमाडौं ल्याए। उनले कम्युनिस्ट घोषणापत्र र लेलिनको गाउँका गरिब किसान नामक दुईवटा पुस्तक पढे। यी किताब पढेपछि उनमा निकै ज्ञान आयो। केदारमान व्यथितले पुष्पलाललाई कोइराला गुटमा तान्न प्रयास गरे पनि उनी रेग्मी गुटमै रहे। तर रेग्मीले पनि गुप्त रूपले सम्बन्ध स्थापित गर्दै गएको थाहा पाएपछि पुष्पलालले रेग्मी गुटबाट पनि बिदा लिए। द्वितीय विश्व युद्धपछि दक्षिणपूर्व एसियामा नै कम्युनिस्ट पार्टीको नेतृत्वमा मुक्ति संग्रामको लहर चलिसकेको थियो। आफू तरुण भएकाले पुष्पलाललाई तरुण नेपाल मोर्चा खोल्ने विचार आए तापनि माक्र्सवादी सिद्धान्तले उनलाई प्रभाव पार्दै लग्यो। उनी नेपाल कम्युनिस्ट पार्टी गठन गर्न लागि परेका थिए। बनारसमा बसेर पार्टी गठनमा लागि पर्दा पुष्पलालले धेरै माक्र्सवादी साहित्यको अध्ययन पनि गरेका थिए। त्यसै बखत उनले कम्युनिस्ट घोषणा पत्र, सोभियत रुसमा व्यक्ति र समाज, माक्र्सवाद के हो ?, चीनी क्रान्ति र चीनी कम्युनिस्ट पार्टीले गाउँका गरिबहरूलाई अपीलजस्ता पुस्तकलाई पनि नेपालीमा अनुवाद गरेका थिए। यी पुस्तकको प्रकाशनका निमित्त उनी कलकत्ता आएका थिए। कलकत्तामा दार्जिलिङका कम्युनिस्ट पार्टी संगठनका एमएलएसँग पुष्पलालको भेट भयो। उनीमार्फत पश्चिम बङ्गालका भारतीय कम्युनिस्ट पार्टीका मन्त्री नृपेन्द्र चक्रवर्तीसँग पुष्पलालको भेट भएपछि अन्तर्राष्ट्रिय कम्युनिस्टहरूसँग पुष्पलालको विधिवत् सम्पर्क भएको थियो। पार्टीले दार्जिलिङबाट नेपालीमा एक साप्ताहिक निकाल्ने योजना बनाएपछि पुष्पलाल त्यता गए। त्यहाँ चिया बगानका मजदुर र बंगालका विभिन्न कम्युनिस्ट नेताहरूसँग उनको भेट भयो। पुष्पलालले नेपालमा पनि कम्युनिस्ट पार्टी गठन गर्ने कुरा सबैलाई सुनाएका थिए। अखबार निकाल्ने क्रममा प्रेसमा छापा मारेपछि उनी पुनः कलकत्ता फर्किए। त्यहाँ पुगेर उनी कम्युनिस्ट घोषणापत्रको प्रकाशनका लागि जुटे। तर पुलिसले छापाखाना नै छापा मार्यो र घोषणापत्रको पाण्डुलिपि उठाएर लग्यो। अर्काे प्रेसमार्फत गोप्य रूपमा छपाएर उनले २००५ चैत्र २३ का दिन कम्युनिस्ट घोषणापत्रको प्रकाशन गरे। पार्टीको प्रथम कन्भेन्सन काल र तेस्रो सम्मेलनकेन्द्रीय संगठन समितिको गठन, नयाँ जनवादी कार्यक्रम, पार्टी सिंहावलोकन मस्यौदा, क्लासको आयोजना, नेपाल पत्र, नेपाल ट्रिब्युन पत्रिकाको प्रकाशन आदिले पार्टीको इतिहास स्पष्ट भयो। तुलसीलाललगायत अन्य तीनजनाले फैलाएको झुटको पर्दाफास भयो। सबैतिरका पार्टीका जिल्ला कमिटिहरूले पनि पार्टीको संगठन समितिलाई समर्थन गर्दै गए। यस कन्भेन्सनले पार्टीको सम्मेलन गर्नुपर्ने कुरामा जोड दियो। तेस्रो ऐतिहासिक सम्मेलन २०२५ जेठ २ गते सम्पन्न भयो। सम्मेलन उद्घाटन गर्नुपूर्व केन्द्रीय संगठन समितिका मन्त्री पुष्पलालले सबै पर्यवेक्षक तथा प्रतिनिधिहरूलाई पार्टी केही साथीले गर्दा केन्द्रविहीन भएको अवस्थामा हामीले यो सम्मेलनको आयोजना गरेका हौं भनेर बताए। सबैले पुष्पलालको कुरालाई माने। त्यसपछि उनले पार्टीको केन्द्रीय संगठन समितिका तर्फबाट एक प्रतिवेदन पेस गरेका थिए। प्रतिवेदनमा पार्टीमा सैद्धान्तिक, राजनीतिक र संगठनात्मक एकता ल्याउनका लागि आफूले गरेको कार्यलाई पुष्पलालले बताएका थिए। उनले पार्टीलाई अगाडि बढाउन नयाँ जनवादी कार्यक्रम पेस गरेका थिए। निर्वाचित केन्द्रीय समितिले पुष्पलाललाई पार्टीको महामन्त्री पदमा चुन्यो। महामन्त्री उनले पार्टी पद्धतिअनुसार भविष्यमा कसरी अगाडि बढ्नेछ भनी एउटा प्रतिज्ञा पत्र तयार पारेर सुनाए। यसका साथै केन्द्रीय समितिको नीति तथा निर्देशन, कमिटीहरू तयार गर्दा ध्यान पुर्याउनुपर्ने कुरा, अञ्चलीय संगठन ब्युरोको निर्माण आदि कुराहरू पनि उक्त सम्मेलनमा छलफल भए। केही समयपछि मोहनविक्रम पार्टी केन्द्रमा आएर कम्युनिस्ट पार्टीको नीति कांग्रेसविरोधी छ भनी आरोप लगाए। पुष्पलाल आदिले यो कुराको खण्डन गरे भने क्रान्तिकारी कम्युनिस्टहरूलाई एकता गर्ने कुरामा जोड दिए। आमनेपाली जनताको साझा दुस्मनका रूपमा देखापरेको पञ्चायती व्यवस्थाविरुद्ध प्रहार गर्न क्रान्तिकारी बनेका पुष्पलालहरूको पार्टी नै आशाको केन्द्रका रूपमा देखा पर्यो। सन् १९६० देखि १९७८ सम्म प्रवासमा बसेर कम्युनिस्ट पार्टीको सम्वद्र्धन, उत्थान र विकासमा पुष्पलाल जुटेका थिए। यसरी डटेर जीवन नै कम्युनिस्ट पार्टीमा सपर्मण गरेका उनलाई २०३१ सालदेखि ह्दयघात रोगले समात्यो। २०३३ सालमा नेपाली काङ्ग्रेसले राष्ट्रिय मेलमिलाप गरौं भनेर बोलाउँदा पनि उनी नेपाल नफर्की विरोधमै लागे। अन्तिम समयसम्म पार्टीकै कार्यमा व्यस्त पुष्पलालको २०३५ साउन ७ गते बिहान ११ः३० मा दिल्लीमा निधन भयो। निरंकुश, राजतन्त्र र पञ्चायती व्यवस्थाले त्यस समयमा उनको लासलाई नेपाल ल्याउन दिएन। उनको अस्थीलाई काठमाडौं ल्याएर हजारौंको जुलुसले नगर परिक्रमा गरेको थियो। नेपाली कम्युनिस्ट आन्दोलनमा सैद्धान्तिक दृढता, सृजनशीलता, दूरदर्शिता, क्रान्तिकारिता, व्यावहारिक नीति निर्माण, नेपालको ऐतिहासिक पहिचान आदिमा उनको स्थान सबैभन्दा अगाडि रहेको छ। पुष्पलालले लिएको नीति २०४६ सालमा आएर सफल भएको देखिन्छ।"
घरजग्गाले डुबे सहकारी,"काठमाडौं। घरजग्गा कारोबारमा संलग्न अधिकांश सहकारी धराशायी भएका छन्। एक दशक अघिदेखि सर्वाधिक चर्चामा रहेको ओरेन्टल सहकारीदेखि पछिल्लो सिभिल सहकारी संस्थाको पृष्ठभूमि केलाउँदा धराशायी हुनुमा घरजग्गा कारोबार नै रहेको प्रष्ट हुन्छ। तर अधिकांश सहकारीको ध्यान घरजग्गा कारोबारमै छ। काठमाडौं उपत्यकाका अधिकांश सहकारीले घरजग्गा क्षेत्रमै कारोबार गर्दै आएका छन्। सहकारी विभागका अनुसार ३० हजार सहकारी छन्। त्यसमध्ये आधाभन्दा बढी बचत तथा ऋण सहकारीका छन्। बचतसँगै बहुउद्देश्यीय तथा कृषि नाम जोडिएर गठन भएका सहकारीले अन्धाधुन्ध घरजग्गा क्षेत्रमै कारोबार गरिरहेका छन्। सतहमा नआएका अधिकांश सहकारीमा पनि समस्या देखिएको छ। ललितपुरको पशुपति सेभिङ एन्ड क्रेडिट कोअपरेटिभ लिमिटेड जथाभावी घरजग्गामा लगानी गर्दा धराशायी भएको हो। सञ्चालकले कानुनविपरीत घरजग्गामा लगानी गर्दा संस्था संकटमा परेको सदस्यहरू बताउँछन्। लाखौं सदस्यले निक्षेप फिर्ता पाउन सकेका छैनन्। लामो समयदेखि संकटमा परेको सिभिल सेभिङ एन्ड क्रेडिट कोअपरेटिभले समेत निक्षेप फिर्ता गर्न सकेको छैन। केही सदस्यलाई हाउजिङ दिने घोषणा गरेपनि अझै पाउन सकेका छैनन्। यो संस्था जोखिममा पुग्नुको मुख्य कारण आफैं साहु र आफैं ऋणी भएर हो। सिभिल समूहकै संस्थापकका परियोजनामा कर्जाको ९० प्रतिशतभन्दा बढी लगानी गरेका कारण सहकारी जोखिममा छ। ८ अर्ब १३ करोड रुपैयाँ कर्जा प्रवाह भएकामा सिभिल ग्रुपका संस्थापक इच्छाराज तामाङका तीनवटा व्यवसायमा ७ खर्बभन्दा बढी लगानी छ। ग्रुपले ब्याजसमेत नतिरी पुँजीकरण गर्दै लगेको छ। अधिकांश रकम रियल स्टेट व्यवसाय, त्यो पनि आफ्नै कम्पनीमा लगानी गर्दा सिभिल धराशायी बनेको हो। सिभिलले सर्वसाधारणको निक्षेप बटुलेर आफ्नो व्यापारमा अर्बौं प्रयोग गर्दा सहकारी धराशायी भएको हो। ललितपुरको गुडविल बचत तथा ऋण सहकारी संस्थाका अध्यक्ष दिवाकार श्रेष्ठले संस्थाबाट ६० करोड रकम ऋण लिएर घरजग्गामै लगाएका कारण संस्था डुबेको छ। ७० करोड ऋण प्रवाह भएकोमा अध्यक्ष श्रेष्ठले ६० करोड रकम हिनामिना गरेपछि सर्वसाधारणको ८० करोड निक्षेप जोखिममा परेको छ। श्रेष्ठ टेक्सटायल उद्योगी पनि हुन्। उनले सहकारीको पैसा घरजग्गामा लगाएका कारण संस्थाले निक्षेपकर्ताको पैसा तिर्न सकेको छैन। २०६५ सालदेखि सञ्चालनमा आएको आनन्दनगर बचत तथा ऋण सहकारी संस्थाका उपाध्यक्ष शम्भुराज आचार्य, सचिव प्रदीप पौडेल, सञ्चालक केशवराज घिमिरेलगायतले घरजग्गामा लगानी गरेका कारण संस्था धराशायी बनेको छ। घरजग्गाकै लागि धितो नराखी ३ करोडसम्म ऋण प्रवाह देखिन्छ। ऋण लगानी गर्दा सानोदेखि ठूलो रकम बिनाधितोका साथै पदाधिकारीले नै मनोमानी ढंगले जग्गा, जमिनमा लगानी गरेका कारण संस्था डुबेको छ। संस्थाका सञ्चालक तथा सदस्यले चितवन, तनहुँ, काभ्रेमा समेत घरजग्गा कारोबार गरेको पाइएको छ। आफ्नो कार्यक्षेत्रभन्दा बाहिर गएर ऋण प्रवाह गरेको भेटिएको छ। ओरेन्टल सहकारीले ७ हजारभन्दा बढी निक्षेपकर्तालाई अझै रुवाइरहेको छ। समस्याग्रस्त सहकारी घोषित भएपनि सर्वोच्च अदालतको अनौठो फैसलाका कारण ओरेन्टलका सहकारीले निक्षेप फिर्ता पाएका छैनन्। केहीले घरजग्गा लिन मञ्जुर गरे पनि अनावश्यक भ्यालुएसन गरेर आधा रकम थप्न लगाएर लुटिरहेको सदस्यहरू बताउँछन्। अध्यक्ष सुधीर बस्नेतले सहकारीको रकम घरजग्गामा लगाएका कारण सहकारी धराशायी भएर अझै पनि तंग्रिन सकेको छैन। ओरेन्टल, गुडविल, आनन्दनगर, पशुपति र सिभिल उदाहरण मात्र हुन्। सहकारी विभागका उपरजिष्ट्रार सुरेन्द्रराज पौडेलले सदस्यका बचतको पैसा सहकारीले अन्धाधुन्ध प्रयोग गर्न नपाउने बताउँछन्। तर अधिकांश सहकारी आफैं मात्र नभई सदस्यलाई घरजग्गाकै लागि जथाभावी लगानी गरेका कारण चरम संकटमा छन्। कमजोर नियमनका कारण सहकारीले घरजग्गामा कारोबार गर्न छोडेका छैनन्। अझ झन् पछिल्लो समयमा वैधानिकरूपमा घरघग्गा कारोबारमा हौसिएका छन्। सहकारी ऐन २०७४ ले विशिष्टीकृत सहकारी संघ गठन गरेर सहकारीलाई लगानी गर्ने अवसर दिएको छ। उत्पादनशील क्षेत्रमा सहकारीको लगानी आकर्षित गर्न विशिष्टिकृत सहकारी संघको प्रावधान ल्याएपनि अधिकांश सहकारी जरघग्गा कारोबारमा उत्साहित भएका छन्। कृषि उत्पादन तथा बजारीकरणमा सहकारी जानुपर्ने भएपनि त्यसमा खासै चासो छैन। तर आवास क्षेत्रमा काम गर्न सहकारी उत्साहित भएर लागेका छन्। केही दिनअघि मात्रै राष्ट्रिय सहकारी महासंघका पूर्वअध्यक्ष दीपकप्रकाश बाँस्कोटाको अध्यक्षतामा महामञ्जुश्री आवास सहकारी संघ दर्ता भएको छ। यसअघि काभ्रेको बिन्ध्यवासिनी बचत तथा ऋण सहकारी संस्थाका अध्यक्ष प्रदीप थापाको अध्यक्षतामा राष्ट्रिय समृद्ध आवास विशिष्टिकृत सहकारी संघ गठन भएको छ। यस्तै आवास क्षेत्रमै काम गर्नका लागि काठमाडौंकै अन्य सहकारीले विशिष्टिकृत सहकारी संघको तयारी गरेको बुझिएको छ। नेपाल बचत तथा ऋण केन्द्रीय सहकारी संघ(नेफ्स्कुन) का अध्यक्ष परितोष पौड्यालले विशिष्टिकृत सहकारी संघको नाममा गैरवित्तीय क्षेत्रमा वित्तीय सहकारीले कामै गर्न नहुने बताउँछन्। नीतिगतरूपमा राम्रो होइनउनले भने, यो वित्तीय अनुशासन विपरीत हो। सहकारीले १० खर्बको कारोबार गर्दै आएका छन्। नेपाल कृषि प्रधान देश भएपनि संस्थागतरूपमा कृषि तथा पशुपालन क्षेत्रमा सहकारीले लगानी गरेको छैन। संस्थाबाट ऋण लिएर सदस्यले पनि कृषिमा भन्दा घरजग्गालगायत अन्य क्षेत्रमा लगानी गरिरहेका छन्। सहकारीलाई कृषिलगायत उत्पादनमूलक क्षेत्रमा कर्जा अनिवार्य लगानीको व्यवस्था गरिएको छैन। ऐन तथा नियमावलीमा विशिष्टिकृत संघको अवाधारणा राखिएपछि उक्त प्रावधानको फाइदा उठाउँदै धमाधम आवास विशिष्टिकृत संघ स्थापना हुन थालेका छन्। सहकारी ऐन २०७४ को दफा १२५ मा भएको व्यवस्था अनुसार सहकारी संस्थाले कार्यक्षेत्र बाहिर गई कारोबार गरेमा वा गैरसदस्य कारोबार गरेमा तथा सहकारी संस्थाले ऐनविपरीत कृत्रिम व्यक्तिलाई सदस्यता दिएमा पाँच लाखसम्म जरिवाना हुने व्यवस्था छ। नेफ्स्कुनले विशिष्टिकृत संघमा लगानी गर्दा उक्त प्रावधानअनुसार जरिवाना नहुने कानुनी वातावरण तयार भएपछि लगानी गर्नुपर्ने जनाएको थियो। बचत सहकारीले विशिष्टिकृत संघमा लगानी गर्नुअघि साधारणसभाबाट स्वीकृति योजनाअनुसार मात्र गर्नुपर्ने भएपनि अधिकांश सहकारीले त्यसो गरेको पाइँदैन। सञ्चालक समितिले मात्रै छलफल गरी निक्षेपकर्ताको पैसा जथाभावी घरजग्गामा हाल्दा सहकारीमा झन् विकराल समस्या आउने देखिएको छ। नेफ्स्कुनले बचत तथा ऋण सहकारीलाई घरजग्गाजस्ता अनुत्पादक क्षेत्रमा लगानी गर्न बन्देज लगाएपनि सयौं बचत सहकारी घरजग्गा कारोबारमा जोडिएका छन्। संस्थाको प्राथमिक पुँजी कोष र बचत अनुपात कम्तीमा एक बराबर १५ कायम गरी जगेडा कोष सेयरबाट मात्र लगानी गर्नुपर्ने प्रावधान भएपनि सहकारीले मनलाग्दी घरजग्गामा कारोबार गरिरहेका छन्। विशिष्टिकृत संघमा लगानी गर्दा जगेडा कोषको ०५ प्रतिशतभन्दा बढी लगानी गर्न नपाइने व्यवस्था भएपनि त्यसो नगरेको पाइएको छ। गौरीबहादुर कार्की आयोग २०७१ का अनुसार १ सय ५२ वटा सहकारी समस्यामा थिए। तीमध्ये समस्या केलाउँदै जाँदा घरजग्गा कारोबारकै कारण धराशायी भएको पाइएको थियो।"
कोरोनापछि उल्लासमय इद,"नेपालगन्ज : त्यतिबेला नेपालगन्जको बीपी चोकस्थित इदगाह र घर भरिएर सुर्खेत रोडमा नमाज पढ्नेको घुइँचो लाग्थ्यो । सुर्खेत रोड अवरुद्ध हुन्थ्यो । जिल्लाका मस्जिदहरूमा नमाज पढ्नेको पनि घुइँचो उस्तै हुन्थ्यो । मुस्लिम धर्मगुरु मौलाना अब्दुल जब्बार मञ्जरीले दुई वर्षअघिका बकर इद सम्झँदै भने, कोरोनाले एक वर्ष त घरमै नमाज पढ्ने बनायो । कोरोनाको संक्रमण घट्दै गएकाले यो वर्ष इदगाह र मस्जिदमा पनि नवाज पढियो । तर, पहिले जस्तो भीड भने थिएन । इदगाह नै पूरा भरिएको थिएन । धर्म पनि जोगाउनु पर्यो । ज्यान पनि सुरक्षित राख्नु पर्यो । सुरक्षाका विधि अपनाएर नमाज पढिएको छ । जिल्लामा निषेधाज्ञा जारी रहेकाले मुस्लिम समुदायले बिहान ६ बजे नै इदगाह र मस्जिदमा पुगेर नमाज पढेका थिए । कतिले त यो वर्ष पनि घरमै नमाज पढेका छन् । तिनैमध्येका हुन् युनेस्को क्लब बाँकेका अध्यक्ष प्रवेज अलि सिद्धिकी । सिद्धिकी भन्छन्, कोरोनाको जोखिम अझै पनि छ । त्यसैले हाम्रो परिवारले घरमै नमाज पढ्यौं । धर्मगुरु मञ्जरीका अनुसार मुस्लिम धर्मावलम्बीहरूका लागि रमजानपछिको दोस्रो ठूलो पर्व हो, बकर इद । रमजान पर्वको ७०औं दिनमा मनाइन्छ । तीन दिनसम्म मनाइने बकर इदलाई बलिदानीको पर्वका रूपमा पनि लिइन्छ । नमाज पढिसकेपछि घरमा विभिन्न जनावरको बली दिने चलन छ । त्यो मासुलाई तीन भाग लगाएर एक भाग परिवारले भोजन गर्ने, एक भाग पाहुनालाई दिने र एक भाग गरिब एवं दीन दुःखीलाई बाँड्ने गरिन्छ ।"
जसपा विवादमा निर्वाचन आयोगमा सुनुवाइ : कसले पाउला आधिकारिकता ?,"काठमाडौं जनता समाजवादी पार्टी (जसपा) को आधिकारितासम्बन्धी विवादमाथिको सुनुवाइ सुरु भएको छ। निर्वाचन आयुक्तको इजलासमा सुनुवाइ सुरु भएको हो। सुनुवाइका लागि प्रमुख निर्वाचन आयुक्त दिनेश थपलियाको अध्यक्षतामा इजलास गठन भएको थियो। इजलासमा आयुक्तहरू इश्वरीप्रसाद पौड्याल, रामप्रसाद भण्डारी, जानकीकुमारी तुलाधर र सगुन सम्शेर जबरा सदस्य छन्। जसपाका नेताहरु बाबुराम भट्टराई, राजेन्द्र श्रेष्ठ, केशव झा, उमाशंकर अरगरिया, हिसिला यमीलगायतका नेता आयोगमा पुगिसकेका छन्। यसअघि आइतबारको बहसमा आयोगले जसपाको दुवैपक्षलाई आधिकारिक कागजात बुझाउन आदेश दिएको थियो। दुवै पक्षले आआफ्नो प्रमाण पेस गरेपछि बिहीबार त्यसमा बहस हुने जसपाका नेताले बताएका छन्। संभवत: दुवै पक्षको प्रमाण र त्यसमा भएको बहस सुनेपछि आयोगले आजै आधाकारिकताको टुंगो लगाउनेछ। पार्टीको आधिकारिकता दावी गर्दै अध्यक्ष उपेन्द्र यादवले निर्वाचन आयोगमा निवेदन दिएपछि अर्का अध्यक्ष महन्थ ठाकुरले पनि आफ्नो दावी गरेका थिए । दुवै पक्षले पार्टी आधिकारिकताका लागि दाबी गरेपछि आयोगले इजलास गठन गरेर सुनुवाइ सुरु गरेको हो।"
पिपल्स भोलन्टियर घोषणा गर्दै माधव नेपालले भने: पार्टी जीवन रेल यात्रा जस्तै हो,"भक्तपुर: नेकपा एमालेका वरिष्ठ नेता माधवकुमार नेपाल समूहले युवा संघ नेपाल अन्तर्गत एक हजार एक सदस्यीय पिपल्स भोलेन्टियर घोषणा गरेको छ । ३४ औं पुष्पलाल स्मृति दिवसको अवसर पारेर बिहीबार एक कार्यक्रममा नेता नेपालले पिपल्स भोलेन्टियर घोषणा गरेका हुन् । घोषणा कार्यक्रममा नेता नेपालले युवाहरुलाई देश र जनताको लागि आफूलाई समर्पित गर्न आह्वान गरे । पार्टीमा अध्यक्ष केपी शर्मा ओलीले आफूलाई प्रधान मान्दा पार्टी अहिलेको अवस्थामा आइपुगेको उनको आरोप थियो । उनले भने, पार्टीमा नेताहरु आउँछन्, जान्छन् तर सही बिचारले थुप्रै नेता जन्माइरहेको हुन्छ । नेता नेपालले पार्टीले निरन्तर गुडिरहने रेलसँग तुलना गर्दै युवाहरुलाई निराश हुनुपर्ने कुनै अवस्था नभएको बताए । पार्टी जीवन रेलको यात्रा जस्तै हो । रेलमा कोही चढिरहेका हुन्छन् र कोही ओर्लिरहेका हुन्छन्, उनले थपे, चढ्ने जति चढिरहेका हुन्छन् । ओर्लिनेहरु ओर्लिरहेका हुन्छन् तर रेल अगाडि बढिरहन्छ । हामी यही भावनामा अघि बढ्नुपर्छ । निराश हुनुपर्ने कुनै आवश्यकता छैन । नेता नेपालले अहंकारको घोडाबाट खस्दा पनि बादशाहलाई वास्तविकताको ज्ञान नभएको भन्दै आफ्नै अध्यक्ष केपी शर्मा ओलीतर्फ व्यंग्य गरे । अहंकारको घोडा चढ्ने मान्छेलाई कसैले मन नपराउने उनको भनाइ थियो । अहंकारको घोडा चढ्ने मान्छेलाई कसैले मन पराउँदैन, नेता नेपालले भने, जब अहंकारको घोडा चढेको बादशाहलाई घोडाबाट ओर्लनुपर्ने अवस्था आउँछ तबमात्रै उसलाई वास्तविकताको ज्ञान हुन्छ । देशको सार्वभौमिकता र स्वाभीमानको रक्षामा जुट्नुहोस्, उनले भने, गणतन्त्र र लोकतन्त्रको रक्षा हुने काममा जुट्नुहोस् । उनले युवाहरुले आफूलाई जनताको साथबाट कहिल्यै नटुटाउनसमेत आग्रह गरे । जनता नै इतिहासका निर्माता हुन् । त्यसैले युवाहरु जनताको प्यारो बन्नुपर्छ, नेता नेपालले भने, जनताको दुःख र पीडामा साथ दिनुहोस् । जनताको सुखमा रमाउनुहोस् । जनताको साथ लियो भने पार्टी लोकप्रिय भइन्छ तर जनताको साथ कटियो भने त्यो पार्टीको कुनै अर्थ रहँदैन । कार्यक्रममा युवा इन्चार्ज एवं एमाले स्थायी समिति सदस्य रघुजी पन्तले हिजो गिरिजाप्रसाद कोइरालाको पुतला जलाएर हिँडेका आफूहरु २०६२६३ को आन्दोलनमा उनै गिरिजाप्रसाद कोइरालालाई नेता मान्नुपर्ने अवस्था आएको स्मरण गर्दै अहिले माधवकुमार नेपालको पुतला जलाउने एमालेकै नेता कार्यकर्ताहरु भोलि उनै माधवकुमार नेपाललाई नेता मान्नुपर्ने दिन आउने दावी गरे । त्यसैले बोल्दा र कुनै कार्यक्रम गर्दा भोलिको लागि ठाउँ राखेरमात्रै गर्न उनले केपी ओली समूहका युवा नेता तथा कार्यकर्ताहरुलाई आग्रह गरे । नेता पन्तले गणतन्त्र, लोकतन्त्र, संसद र संविधान जोगाउन आफूहरुले सल्लाह गरेरै शेरबहादुर देउवालाई समर्थन गरेको स्पष्ट पार्दै यसको दोष माधवकुमार नेपाल एक्लैलाई मात्रै दिन नमिल्ने बताए । हामी सबैको सल्लाहमा शेरबहादुर देउवालाई समर्थन गरिएको हो, उनले भने, त्यसैले यसमा माधवकुमार नेपालमात्रै एक्लै दोषी हुनुहुन्न । हामी कार्यदलमा बसेकाहरु उम्किन पाउँदैनौं । शिव श्रेष्ठको संयोजकत्वमा पिपल्स भोलेन्टियर घोषणा कार्यक्रममा एमालेका वरिष्ठ नेता नेपालले शिव श्रेष्ठको संयोजकत्वमा एकहजार एक सदस्यीय युथ भोलेन्टियर गठन भएको घोषणा गरे । नेता नेपालद्वारा घोषित पिपल्स भोलेन्टियरको सचिवमा मनोज खत्री रहेका छन् । त्यस्तै यसलाई युवा संघ नेपालको तर्फबाट नेतृत्व गर्न सन्दीप राईलाई इन्चार्ज तोकिएको छ । केपी ओली समूहको युवा संघले युथ फोर्स ब्युँताएपछि माधवकुमार नेपाल समूहले पनि पिपल्स भोलेन्टियर व्यँताएको हो । यो समूहले यसअघि नै अखिल फोर्स गठन गरिसकिएको छ । तर ओली समूहको युथ फोर्सले जस्तै पिपल्स भोलेन्टियरले अराजक, आपराधिक र अनुशासनहीन काम नगर्ने माधवकुमार नेपाल समूहको युवा संघका केन्द्रीय अध्यक्ष नरेशकुमार शाहीले बताए । उनले पिपल्स भोलेन्टियर सचेत युवाहरुको संगठन भएकाले यो अन्याय, अत्याचार, भ्रष्टाचार, विभेदविरुद्ध आँधीसरह खटिने दावी गरे । पिपल्स भोलेन्टियर गठन गर्ने चर्चासँगै बालुवा र ढुंगा खानी कब्जा गरी बसेका तथा अड्डाअदालतमा फाइल बोकी हिँड्ने विचौलियाहरुको मुटु काम्न थालेको अध्यक्ष शाहीको जिकिर थियो । उनले पिपल्स भोलेन्टिर उत्पादनमूलक कार्यमा समेत लागेर नमुना संगठन बन्ने बताए । अध्यक्ष शाहीले युवा संघ गठन भएका सम्पूर्ण तहमा पिपल्स भोलेन्टियरको छुट्टै संरचना बन्ने जानकारी दिए । उक्त कार्यक्रमअघि पिपल्स भोलेन्टियरमा आवद्ध युवाहरुले मोटरसाइकल याली गर्दै एमाले वरिष्ठ नेता माधवकुमार नेपाललाई काठमाडौंको कोटेश्वरदेखि भक्तपुरको सूर्यविनायकस्थित कार्यक्रमस्थल थापा पार्टी प्यालेससम्म स्कर्टिङ गरेको थियो ।"
प्रधानमन्त्री देउवासँग जापानी राजदूतको भेटवार्ता,काठमाडौँ: नेपालका लागि जापानी राजदूत किकुता युताकाले प्रधानमन्त्री शेरबहादुर देउवासँग भेटवार्ता गरेका छन् । युताकाले बिहीबार दिउँसो प्रधानमन्त्री निवास बालुवाटार पुगेर प्रधानमन्त्री देउवासँग शिष्टाचार भेट गरेका हुन्। भेटको क्रममा दुई देशबीच सम्बन्धलाई मजबुत बनाउने बारे छलफल भएको बताइएको छ । जापान सरकारले नेपाललाई कोरोना विरुद्ध एस्ट्रेजेनेका खोप उपलब्ध गराइदिएकोमा प्रधानमन्त्री देउवाले राजदूत युताकालाई धन्यवाद समेत दिएका थिए । जापान सरकारले यसअघि नेपाललाई कोभ्याक्स कार्यक्रम मार्फत् १६ लाख डोज कोरोनाविरुद्धको खोप उपलब्ध गराउने घोषणा गरेको थियो । यसवाहेक राजदूत युताकाले देउवालाई बधाइ साथै शुभकामना समेत दिएका थिए । प्रधानमन्त्री देउवाले पनि उनलाई मायाको चिनो उपहार प्रदान गरेका थिए । काठमाडौँस्थित जापानी दूतावासले बिहीबारको भेटवार्ताबारे विज्ञप्ति जारी गर्दै जानकारी गराएको छ ।
एमाले एकता जोगाउन ओली लचिलो हुन तयार,"काठमाडौं : नेकपा एमाले अध्यक्ष केपी शर्मा ओली हदैसम्म लचिलो हुन तयार भएका छन् । केन्द्रीय समितिको तेस्रो दिनको बैठकमा अध्यक्ष ओलीले एकता जोगाउन वरिष्ठ नेता माधवकुमार नेपाललाई दोस्रो अध्यक्ष बनाउन तयार हुँदा पनि नेपालले पार्टीविरुद्ध लागेर अपराधिक गतिविधि गरेको आरोप उनले लगाएका छन् । माधव नेपालले मिल्ने हो भने दोस्रो अध्यक्ष मागे । मैले भनेको छु, पार्टी एकता बचाउन माधव नेपाल आउँछन् भने दोस्रो अध्यक्ष दिन तयार छु, अध्यक्ष ओलीको भनाइलाई उद्धृत गर्दै एक केन्द्रीय सदस्यले भने, मैले यति भन्दा पनि एकताप्रति इच्छा देखाइएको छैन, अनेक बहाना खोजिएको छ । उनले माधव नेपालप्रति आफू हदैसम्म लचिलो हुँदा उनले अक्ष्यम्य अपराध गरेको हुँदा अब भने सजिलै क्षमा गर्न नसकिने बताए । उहाँले पार्टीविरुद्ध यत्रो अपराध गर्दा पनि उहाँले आत्मालोचना र कमजोरी महसुस गर्ने कि नगर्ने ? उनले भने । उनले माधव नेपालले गरेको गद्दारी गिनिज बुकमै लेखिने बताउँदै अदालतको फैसला पनि संसारमै नयाँ रेकर्ड रहने बताए । उनले एमालेको विभाजन गर्न अध्यादेश ल्याउने, राष्ट्रपतिबिरुद्ध महाअभियोग लगाउने असम्भव सपना नदेख्न प्रधानमन्त्री शेरबहादुर देउवा र माओवादी अध्यक्ष पुष्पकमल दाहाललाई चेतावनी पनि दिएका छन् । एमाले केन्द्रीय सदस्य लक्ष्मण ज्ञवालीले माधव नेपाल र अन्य साथीको हकमा एउटै मापदण्ड बनाउन नसकिने अध्यक्ष ओलीले स्पष्ट पारेको जानकारी दिए । बैठकले चार प्रस्ताव पारित गरेको प्रवक्ता प्रदीपकुमार ज्ञवालीले जानकारी दिए । उनले संविधानको धारा ७६(५) लाई संशोधन गर्न पहल गर्नेसमेत निर्णय भएको बताए । यसैबीच वरिष्ठ नेता माधवकुमार नेपालले असंवैधानिक रूपमा गरिएको प्रतिनिधिसभा विघटनलाई सच्याउन र रोक्न देउवा सरकारलाई मत दिनुपर्ने आवश्यकता भएको स्पष्ट पारेका छन् ।"
"ओलीले भने  माफी दिन्छु, आउनुहोस्, एकजुट भएर काम गरौं","काठमाडौं : नेकपा (एमाले) का अध्यक्ष तथा संसदीय दलका नेता केपी शर्मा ओलीले एकजुट भएर अगाडि बढ्न आह्वान गरेका छन्। ४३ औं पुष्पलाल स्मृति दिवसको अवसरमा बिहीबार आयोजित कार्यक्रमलाई सम्बोधन गर्दै ओलीले यस्तो बताएका हुन्। उनले माधव नेपाल समूहलाई लक्षित गर्दै सबैलाई माफी दिएको समेत घोषणा गरेका छन्। 'को कहाँ छौं भन्ने कुरा छोडिदिउ। पद र स्वार्थका कुरा छौडौं। देशका कुरा गरौं जनताको कुरा गरौं। समस्या समाधानका कुरा गरौं। पार्टी एकताका कुरा गरौं। बाटो बिराएका भट्किएका साथीहरुलाई पनि आग्रह गर्न चाहन्छु,' उनले भने आउनुहोस् मिलेर काम गरौं।' ओलीले पार्टीभित्रको कलहले गर्दा कम्युनिष्ट आन्दोलनमा धक्का लागेको बताए। हामी हाम्रै पार्टीभित्रको कलहले गर्दा कम्युनिष्ट आन्दोलनमा धक्का लागेको छ, आफ्नै पार्टीको सरकार ढलेको छ, उनले भने, हामी परमादेशबाट जानुपरेको छ, जनादेशबाट होइन। केन्द्रीय कमिटीको जारी १० पूर्ण बैठकको तेस्रो दिन बुधबार पनि अध्यक्ष ओलीले १० बुँदे सहमतिलाई कार्यान्वयन गर्दै आन्तरिक एकताका लागि अन्तिम समयसम्म प्रयास आफू तत्पर रहेको स्पष्ट पारेका थिए। उनले माधव नेपाललाई दोस्रो अध्यक्ष दिन तयार भएको बताएका थिए।"
एमाले उर्लाबारी नगर कमिटीको बैठकस्थलमा तोडफोड,"विराटनगर : नेकपा (एमाले) मोरङको उर्लाबारी नगर कमिटीको विस्तारित बैठकस्थलमा तोडफोड भएको छ । उर्लाबारी नगरपालिका८ स्थित एभरेष्ट फनपार्कमा हुने भनिएको बैठकस्थलमा बिहीबार बिहान ११ : ३० बजेतिर तोडफोड भएको हो । पार्टी अध्यक्ष केपी शर्मा ओली (संस्थापन) पक्षले नगर कमिटी घोषणा र सदस्यता नवीकरण गर्नका लागि भनेर बैठकको आह्वान गरेको थियो । बैठक दिउँसो १ बजेतिर सुरु गर्ने तयारी थियो । तर त्यसअघि नै आएको एउटा समूहले तोडफोड र हुलदंगा मच्चाएको एमाले उर्लाबारी नगर संयोजक उमाकान्त गौतमले जानकारी दिए । उनका अनुसार बैठकस्थलमा तोडफोड गरेर कुर्सी, टेबल र झ्यालका सिसामा क्षति पुर्याइएको छ । बैठक विथोल्ने प्रयास स्वरूप तोडफोड गरिएको गौतमको भनाइ छ । उनले तोडफोडमा संलग्नको पहिचान गर्ने काम भइरहेको बताए । पार्टीका वरिष्ठ नेता माधवकुमार नेपाल समूहले तोडफोड गरेको आरोप एमाले संस्थापन पक्षको छ । तर नेपाल समूहका उर्लाबारी अध्यक्ष गंगा बास्तोलाले घटनामा संलग्नता अस्वीकार गरेका छन् । हाम्रो समूहमा रहेका नेता कार्यकर्तालाई बैठकमा नजान यसअघि नै भनिसकिएको थियो, बास्तोलाले भने, तोडफोडको जानकारी नभएको अवस्थामा बद्नाम गराउन सुनियोजित हिसाबले आरोप लगाइयो । प्रहरीले दिएको जानकारी अनुसार एमाले भातृ संगठन युवा संघ उर्लाबारीमा आवद्ध कुमार लिम्बू, एलिन लिम्बूसमेतको समूहले घटना गराएको हो । घटनापछि फरार बनेका उनीहरुको खोजी प्रहरीले गरिरहेको छ । कुमार र एलिन नेपाल समूहमा आवद्ध रहेको जानकारी प्रहरीले प्राप्त गरेको छ । बैठकस्थलको सुरक्षाका लागि इलाका प्रहरी कार्यालय उर्लाबारीका प्रहरी निरीक्षक राजाराम खड्काको नेतृत्वमा ठूलो संख्यामा सुरक्षाकर्मी परिचालन गरिएको छ । तोडफोडपछि आन्तरिक व्यवस्थापन मिलाएर बैठक सञ्चालन गरिएको एमाले मोरङ अध्यक्ष ऋषिकेश पोख्रेलले बताए । पार्टीको बैठकस्थलमा तोडफोड हुनु अत्यन्तै दुःखद् र खेदजनक रहेको उनको भनाइ छ । तर बैठकमा नेपाल समूहका कोही पनि उपस्थित भएनन् । एमालेको केन्द्रमा देखिएको आन्तरिक विवाद समाधान नहुँदा त्यसको असर तलैसम्म पुगेर पार्टीभित्रको अवस्था तनावग्रस्त बनेको बताइएको छ । उर्लाबारीमा भएको यस घटनालाई पनि एमालेभित्र केन्द्रमा देखिएको धु्रवीकरणको असरका रूपमा लिइएको छ । केन्द्रमा देखिएजस्तै पार्टी अध्यक्ष ओली र वरिष्ठ नेता नेपाल पक्षले आआफ्नो ढंगबाट मोरङमा गतिविधी सञ्चालन गरिरहेका हुन् । पछिल्लो समय समानान्तर अभ्यासमा रहेको नेपाल समूहले बेलबारी र उर्लाबारीमा समानान्तर समिति गठन गरिसकेको छ । ओली समूह आगामी भदौ दोस्रो साताभित्र पार्टीको वडा र पालिका स्तरीय अधिवेशन गर्ने तयारीमा लागेको छ । त्यसका लागि साउन १० गते भित्रमा सदस्यता नवीकरण गर्न निर्देशन दिइएको अध्यक्ष पोख्रेलले बताए । उनका अनुसार एमाले मोरङले आगामी भदौ ५ गतेभित्रमा एक सय ५९ वटै वडा कमिटी र भदौ १५ गते मोरङका १७ वटै पालिकाको अधिवेशन गर्ने निर्णय भइसकेको छ । एमाले नेपाल पक्षका केन्द्रीय सदस्य महेश रेग्मीले पार्टीभित्रको विवाद समाधान नभइकन ओली पक्षले एकलौटी कार्यक्रमहरु सञ्चालन गरिरहेको बताए । सर्वोच्च अदालतको फैसला बमोजिम (नेकपा माओवादी केन्द्र )सँगको एकता पूर्वको संगठन संरचनामा पार्टीलाई फर्काउनुपर्नेमा अधिवेशन लगायतका कुरा ल्याएर जबरजस्ती निर्णय हुनु अवैधानिक भएको रेग्मीले बताए । यसअघि मोरङमा एमालेका २३ हजार पार्टी सदस्य थिए । २०७२ सालमा भएको जिल्ला अधिवेशनपछि कसैको पनि सदस्यता नवीकरण भएको छैन । सर्वोच्चको फैसलापछि एमालेसँग मोरङमा कति सदस्य छन् यकिन तथ्यांक नरहेको स्रोतले बतायो । पार्टी विवाद उत्कर्षमा पुग्दा विराटनगरको पाञ्चालीस्थित एमालेको जिल्ला कार्यालयमा नेपाल समूहका नेताकार्यकर्ता नपुगेको बताइएको छ । अन्तैबाट यो समूहले आफ्ना गतिविधि गरिरहेको हो । नेपाल समूहले विराटनगरको तीनपैनीमा महानगर कमिटीको छुट्टै कार्यालय सञ्चालनमा ल्याएको छ । ओली समूहले भने सबै गतिविधि पाञ्चालीस्थित पार्टी कार्यालयबाटै गरिरहेको छ ।"
पार्टी विभाजन रोक्न एमालेका तेस्रो पुस्ताका नेताहरुले सुरु गरे अभियान,"काठमाडौँ: विभाजनको संघारमा रहेको नेकपा एमालेका तेस्रो पुस्ताका नेताहरुले पार्टी एकता अभियान सुरु गरेका छन् । अध्यक्ष केपी ओली र माधव नेपाल समूहका सांसदहरु बिहीबार दिउँसो शिंहदरबारमा बैठक गरी एकता दबाब अभियान सुरु गरेका हुन् । अभियानमा ओली समूहका कृष्णप्रसाद दाहाल, सूर्य पाठक, एलपी साँवा, शान्ति पाख्रीन लगायत छन् भने नेपाल समूहका यज्ञवाज सुनुवार, दीपक प्रकास भट्ट, पवित्रा खरेल, नारायण खड्का लगायत छन् । नेताहरुका अनुसार उनीहरुले पार्टी विभाजन रोक्न शीर्ष नेताहरुलाई दबाब स्वरुप यो अभियान सुरु गरेका हुन् । निकट भविष्यमा यस अभियानलाई सशक्त बनाउने नेता यज्ञराज सुनुवारले बताएका छन् । साथै एकताका लागि अब सांसदहरुको हस्ताक्षर संकलन समेत गर्ने उनीहरुको योजना रहेको नेता सुनुवारले बताए ।"
पीपुल्स भोलेन्टियर घोषणा गर्दै नेपाल समूह,काठमाडौं : नेकपा एमालेको माधवकुमार नेपाल समूहले पीपुल्स भोलेन्टियर (पीभी) ब्यूँताएर घोषणा गर्दैछ। एमालेका अध्यक्ष केपी शर्मा ओली समूहले युथफोर्स ब्यूँताएपछि नेपाल समूहले एमालेकै आठौँ महाधिवेशनबाट विघटन भएको पीभी ब्यूँताउन लागेको हो । माधवकुमार नेपालले पीभीको घोषणा भक्तपुरको थापा पार्टी प्यालेसमा मध्यान्ह्र १२ बजेतिर एक कार्यक्रमकाबीच गर्न लागेको हो। त्यसो त नेपाल समूहको अखिलले तपेन्द्रजंग शाहीको संयोजकत्वमा अखिल फोर्स गठन गरिसकेको छ । ओली पक्षको युथफोर्सको प्रतिकार गर्न भन्दै ५०१ सदस्यीय अखिल फोर्स गठन गरेको थियो।
बीपीको पुर्ख्यौली थलोमा पोल्टिक्स टुरिजम,"सिन्धुली : सिन्धुलीको सुनकोसी गाउँपालिका१ धरिनडाँडा दुम्जालाई पोल्टिक्स टुरिजम क्षेत्रका रूपमा विकास गर्न थालिएको छ। नेपालका प्रथम जननिर्वाचित प्रधानमन्त्री तथा नेपाली कांग्रेसका संस्थापक विश्वेश्वरप्रसाद कोइराला (बीपी कोइराला) को पुर्ख्यौली थलो दुम्जामा १ सय ७८ रोपनी क्षेत्रफलमा ५० करोड रुपैयाँको लागतमा बीपी स्मृति पार्क निर्माण गरेर उक्त क्षेत्रलाई पोल्टिक्स टुरिजम क्षेत्रका रूपमा विकास गर्न थालिएको हो। बीपी कोइरालाका पिता कृष्णप्रसाद कोइरालाको जन्मघर तथा युवा उमेर बिताएको धरिनडाँडाको १ सय ७८ रोपनी क्षेत्रफलमा गुरुयोजना बनाएर नेपाली राजनीतिक इतिहासका लागि पोल्टिक्स टुरिजम को काम सुरु गरिएको सिन्धुली क्षेत्र नम्बर २ का संघीय सांसद हरिबोल गजुरेलले बताए। नेकपा माओवादीका नेतासमेत रहेका सांसद गजुरेलका अनुसार दुम्जालाई संघीय सरकारको नियमित बजेटमार्फत पोल्टिक्स टुरिजम क्षेत्रका रूपमा विकास गर्न लागिएको हो। धरिनडाँडा मकवानपुरका सेन राजाबाट काजी दामोदर कोइरालाले खान्की बिर्ताका रूपमा पाएका थिए। तिनै कोइराला परिवाकार बीपी, मातृका, गिरिजा र सुशील कोइराला नेपालको प्रधानमन्त्री भए। यो नेपाली राजनीतिको एउटा महत्वपूर्ण इतिहास हो। त्यसैले यस क्षेत्रलाई हामीले नेपाली राजनीतिको इतिहास अध्ययन अवलोकनलाई समेत सहयोग पुग्ने गरी बीपीको स्मृतिसहित पोल्टिक्स टुरिजम को सुरु विकास गर्न लागिएको हो, उनले भने। दुम्जाको धरिनडाँडालाई पर्यटकीय क्षेत्रका रूपमा विकास गर्न स्थानीयले यस अघिदेखिकै आवाज उठाउँदै आएका थिए। नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्ड प्रधानमन्त्री भएका बेला २०७४ सालमा पहिलो पटक बजेट विनियोजन गरिएको थियो। त्यसलगत्तै कोइराला परिवारका नेताहरू शशांक कोइराला, शेखर कोइरालालगायतले स्थलगत अध्ययन गरेपछि त्यस क्षेत्रको विकासका लागि गुरुयोजना बनाएर काम थालिएको नेपाली कांग्रेस सिन्धुलीका सभापति उज्ज्वलप्रसाद बरालको भनाइ छ।बीपी स्मृति पार्कको काम सघन सहरी तथा भवन निर्माण आयोजना रामेछापले गत आर्थिक वर्ष २०७७०७८ बाट सुरु गरेको हो। गत वर्ष पार्क निर्माण स्थलमा ३ करोड ३४ लाख रुपैयाँ लागतमा सडक कालोपत्र गरिएको छ। गाउँपालिकाको समेत पाँच लाख रुपैयाँ लागतमा बीपीका पिता कृष्णप्रसाद कोइरालाको जन्मघरको संरक्षणका लागि घेराबेरा गरिएको सुनकोसी गाउँपालिकाकी अध्यक्ष दीपा बोहोराको भनाइ छ। गुरुयोजनाअनुसार बीपी पार्कमा कृष्णप्रसाद कोइरालाको जन्मघरको संरक्षण, बीपी संग्रहालय, पुरानो पोखरीको संरक्षण, सभागृह, स्थानीय कला संस्कृतिको संग्रहालयका साथै पिकनिक स्पोर्टको विकास गरिने योजना रहेको छ, अध्यक्ष बोहोराले भनिन्। यस्तै, कृष्णप्रसाद कोइराला, मातृकाप्रसाद कोइराला, विश्वेश्वरप्रसाद कोइराला, गिरिजाप्रसाद कोइराला, सुशील कोइरालालगायतका शालिक स्थापना गरिनेछ। बीपी राजमार्गबाट करिब पाँच किलोमिटर दूरीमा पुगिने उक्त क्षेत्रमा नेपालको राजनीतिक तथा सामाजिक आन्दोलनका लिडरहरूको पहिचानसहितको पर्यटकीय क्षेत्रको विकास हुँदा स्थानीय नागरिकमा आर्थिक, सामाजिक तथा राजनीतिक रूपमा टेवा पुग्ने अपेक्षा गरिएको उक्त वडाध्यक्ष विमलमान सिंह मोक्तानको भनाइ छ। सरकारले सिन्धुलीको दुम्जामा बीपी स्मृति पार्क निर्माण गरेर नेपालको लोकतान्त्रिक आन्दोलनका शीर्ष व्यक्तित्वको सम्मान गर्न लागेको स्थानीयको भनाइ छ। विसं १९७१ भदौ २४ गते जन्मेका कोइरालाको २०३९ साउन ६ गते क्यान्सर रोगका कारण निधन भएको थियो।"
स्पष्टीकरण एमाले एकतामा भाँजो,"काठमाडौं : एमाले अध्यक्ष केपी शर्मा ओलीले फ्लोर क्रस गरी प्रधानमन्त्री शेरबहादुर देउवालाई विश्वासको मत दिने २२ प्रतिनिधिसभा सदस्यलाई बुधबार स्पष्टीकरण सोधेका छन्। केन्द्रीय कमिटीको साउन ४ गते बसेको १० औं बैठकले गरेको निर्णयअनुरुप संसदीय दलका नेतासमेत रहेका ओलीले स्पष्टीकरणपत्र पठाएका हुन्। सर्वोच्च अदालतले संविधानको धारा ७६(५) बमोजिमको सरकार गठन प्रक्रियामा ह्वीप नलाग्ने व्याख्या गरेपछि उनीहरुलाई दलीय अनुशासनविरुद्ध गतिविधि गरेको भन्दै स्पष्टीकरण सोधिएको छ। देउवालाई विश्वासको मत दिएको विषय स्पष्टीकरणपत्रमा उल्लेख छैन। पार्टीका विरुद्ध विभिन्न भेला आयोजना, गुटगत गतिविधि सञ्चालन गरेको आरोप उनीहरुलाई लगाइएको छ। पार्टीको निर्णयविरुद्ध आफू अरूसमेत संलग्न भई विभिन्न कार्य गर्ने गराउनेजस्ता अनुशासनहीन, अराजक, अनैतिक र अलोकतान्त्रिक तरिका प्रयोग गरी विपक्षी गठबन्धनमा सामेल भई अपराधपूर्ण कार्य के कति कारणले गरेको भनी स्पष्टीकरण सोधिएको छ। पार्टीको हितविपरीत पार्टीको वैधानिक व्यवस्था र कार्यक्रमको विपक्षमा सार्वजनिक क्रियाकलाप गरेको, पार्टी विधान तथा निर्णयविपरीत गुटबन्दी तथा षड्यन्त्र गरेको, पार्टी निर्णय बारम्बार उल्लंघन गरेको आरोप पनि लगाइएको छ। त्यस्तै पार्टीप्रतिको निष्ठा र विश्वास नरहने गरी भ्रम फैलाई पार्टीप्रतिको निष्ठा र विश्वासबाट च्यूत भएको, पार्टीको प्रतिष्ठा र मर्यादामा आँचा आउने गरी निरन्तर विभिन्न क्रियाकलाप सञ्चालन गरेगराएको, पार्टी कमिटीको गोपनियता भंग गरेगराएको, विपक्षसँग साँठगाँठ गरेगराएको, केन्द्रीय जनप्रतिनिधि संख्यालगायत पार्टीले पठाएको जिम्मेवारीमा रहँदा पार्टी निर्णय र निर्देशनविपरीत निरन्तर लागिरहेको आरोप छ। जवाफ चित्तबुझ्दो नभए वा नदिए उनीहरुमाथि कारबाही गर्ने स्पष्टीकरण पत्रमा उल्लेख गरिएको छ। स्पष्टीकरण एकतामा भाँजो वरिष्ठ नेता माधवकुमार नेपाल पक्षले पार्टी एकताको वार्ता चलिरहेका बेला स्पष्टीकरण सोध्नु एकता प्रक्रियामा भाँजो हाल्ने काम भएको प्रतिक्रिया दिएको छ। नेपाल पक्षमा रहेका स्थायी कमिटी सदस्यको बैठकले एकताको प्रक्रिया चलिरहेका बेला स्पष्टीकरण सोध्नु गलत भएको निश्कर्ष निकालेको हो। उनीहरुले एकता विरोधी यस्ता कार्य तत्काल रोक्न आग्रह गरेका छन्। बैठकमा पार्टी एकताका लागि १० बुँदे सहमति चलिरहँदा स्पष्टीकरण सोध्ने, नारा जुलुस तथा पुत्ला दहन गर्ने जस्ता उत्तेजित गतिविधि गर्ने, विश्वासको मत दिने सांसदहरुलाई आतंकित पार्नेजस्ता कार्य रोकी एकताको पक्षमा सबै लाग्नुपर्नेमा छलफल भएको छ।अदालतको फैसलाले प्रष्ट रूपमा धारा ७६(५) मा सांसदलाई विवेक प्रयोग गर्ने अधिकार दिइसकेपछि त्यसलाई आधार बनाएर अरू निहुँ झिकेर स्पष्टीकरण सोध्नु राम्रो भएन, स्थायी कमिटी सदस्य रघुजी पन्तले भने। नेता पन्तले एकताको प्रक्रिया चलिरहेको बेला नेपालसहितका नेताहरुविरुद्ध भइरहेको नाराबाजीदेखि पुत्ला जलाउने क्रियाकलाप तत्काल रोकेर पार्टी एकताको कामलाई गम्भीरताका साथ अघि बढाउन अध्यक्ष ओलीको गम्भीर ध्यानाकर्षण गराइएको बताए। एकता वार्ता चलिरहेको र १० बुँदे सहमति बुझाएको अवस्थामा स्पष्टीकरण सोध्ने र वरिष्ठ नेता माधवकुमार नेपालविरुद्ध नारा जुलुस गर्ने एवम् पुत्ला जलाउने साथै संविधान र सर्वोच्च अदालतको फैैसला अनुरुप आफ्नो विवेक प्रयोग गरेर विश्वासको मत दिने सांसदहरुलाई आतंकित पार्ने र उनीहरुविरुद्ध उत्तेजक गतिविधि र नाराबाजी गर्ने काम तत्काल रोकिनुपर्छ, उनले भने, यस्ता गलत र उत्तेजक काम कारबाहीविरुद्ध खेद व्यक्त गर्दै यस्ता गतिविधिलाई तत्काल रोकेर पार्टी एकताको कामलाई गम्भीरताका साथ अघि बढाउन यो बैठक पार्टी अध्यक्ष कमरेडको गम्भीर ध्यानाकर्षण गराउँछ। नेपाल पुगे रावल निवासवरिष्ठ नेता नेपाल उपाध्यक्ष भीम रावललाई फकाउन उनकै निवासमा पुगेका छन्। नेपाल पक्षमा रहँदै आएका रावल देउवालाई विश्वासको मत दिने विषयमा नेपालसँग असन्तुष्ट भएका थिए। कांग्रेस सभापति रहेका देउवालाई विश्वासको मत दिन नेपाल नै लागेपछि रावलले प्रतिनिधिसभा सदस्यबाट राजीनामा दिने घोषणा गरेका थिए। उनको राजीनामा स्वीकृत भने भएको छैन। देउवालाई विश्वासको मत दिने विषयमा मतभेद भएपछि रावल नेपाल पक्षको बैठकमा सहभागी भएका छैनन्। बुधबारको बैठकमा रावल नपुगेपछि नेपाल टोखास्थित रावल निवासमा पुगेका हुन्।"
"खोप आयोखोप आयो, पहुँचवालैले लायो","दिनेश गौतम। काठमाडौं, हिमाल दाहाल। इटहरी, जितेन्द्रनारायण ठाकुर। विराटनगर , प्रदीपचन्द्र राई। भोजपुर , मनिका झा। जनकपुरधाम , लक्ष्मण पोखरेल। बुटवल, कृष्ण सारु मगर। हेटौंडा , शिवराज भट्ट। धनगढी , केशवशरण। पोखरा, शिव उप्रेती। गोरखा : नेपालमा उमेर, वर्ग र पेसाका आधारमा लक्षित समूह तोकेर कोरोना भाइरसविरुद्धको खोप अभियान सञ्चालन भइरहेको छ। तर, लक्षित समूहमा रहेका नागरिकले सहज रूपमा खोप लगाउन पाएका छैनन्। घण्टौं लाम लागे पनि ज्येष्ठ नागरिक नै त्यत्तिकै घर फर्किएका थुप्रै उदारहण छन्। पहुँचवालाले भने सहजै घरमै पनि खोप लगाउन पाएका छन्। मुलुकभर जारी अभियानमा तीन किसिमका खोप लगाइएको छ। कोभिसिल्ड, भेरोसेल र जोन्सन एन्ड जोन्सन खोप लगाइएको स्वास्थ्य तथा जनसंख्या मन्त्रालयले जनाएको छ। कोभिसिल्डको पहिलो डोज लगाउनेको संख्या १८ लाख २८ हजार ४ सय ८४ छ। दोस्रो डोज पाउनेको संख्या ४ लाख ६० हजार ७ सय ३४ छ। १४ लाख २३ हजार ४ सय ४७ जनाले भेरोसेलको पहिलो डोज लगाएका छन्। भेरोसेलको दोस्रो डोज पाउनेको संख्या ६ लाख ८२ हजार ३ सय ९२ छ। स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीका अनुसार पछिल्लो समय सञ्चालन भइरहेको जोन्सन एन्ड जोन्सन एक डोज मात्र लगाए पुग्छ। ८१ हजार ३ सय ५२ जनाले यो खोप लगाएका छन्। धेरैभन्दा धेरै नागरिकलाई खोप लगाउन नसके तेस्रो लहरको जोखिम झन् बढ्ने विज्ञहरू बताउँछन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलका अनुसार कोरोना परीक्षण पनि न्यून गर्ने र खोपमा पनि ढिलाइ गर्दा संक्रमण झन् बढ्ने जोखिम हुन्छ। सहप्रवक्ता डा अधिकारीका अनुसार अहिले औसत संक्रमणदर २२ प्रतिशत छ। शुक्रराज ट्रपिकल तथा सरुवा रोग अस्पताल टेकुका प्रमुख डा अनुप बाँस्तोला निषेधाज्ञा खुकुलो भएसँगै कोरोना पुष्टि हुनेको संख्या क्रमशः बढ्दै गएको बताउँछन्। हरेक दिन १५ देखि २० जना व्यक्ति कोरोना संक्रमणको लक्षणसहित आइरहेका छन्। तीमध्ये ७ देखि १० जनालाई भर्ना गर्नुपरिरहेको छ, डा बाँस्तोला भन्छन्, अस्पतालको शय्या खाली हुन पाएको छैन। खोप केन्द्र : संक्रमणको थलो ?मुलुकभरका ५ हजारभन्दा बढी खोप केन्द्रमा भीडभाड देखिन्छ। भौतिक दुरी कायम नगर्ने, हतार गर्ने प्रवृत्तिले खोप केन्द्र नै संक्रमणको थलो हुने जोखिम बढाएको छ। खोप लगाएर फर्केको केही दिनपछि ज्वरो आउने, खोकी लाग्नेलगायत लक्षण देखिएको डा बाँस्तोला सुनाउँछन्। खोप अभियान चल्दै गर्दा ती ठाउँमा सुरक्षाका मापदण्ड नअपनाएका कारण खोप लगाएको पाँचछ दिनपछि कोरोना संक्रमणका लक्षण लिएर अस्पताल आउने क्रम जारी छ, डा बास्तोला भन्छन्। खोपको स्थानीय व्यवस्थापन र सूक्ष्म योजनाको समन्वय प्रदेश र सोमातहतका सम्बन्धित जिल्ला स्वास्थ्य कार्यालय र स्थानीय सरकारले गर्छन्। तर, अहिले प्रभावकारी समन्वय नहुँदा खोप केन्द्र भद्रगोल बनेका हुन्। मन्त्रालयले यथेष्ट खोप केन्द्रको व्यवस्था गर्न, खोप दिने जनशक्ति व्यवस्थापन गर्न अपिलसमेत गरेको छ। सबैको पालो आउँछ। पालो नभएको बेला भीडभाड नगरौं। खोप केन्द्रमा धेरै भीडभाड भए संक्रमण हुनसक्छ, सहप्रवक्ता डा अधिकारी भन्छन्। खोप लगाउन आउनेको संख्या धेरै भएकाले व्यक्ति व्यक्तिबीचको भौतिक दूरी कायम हुन सकेको छैन। खोप लगाइसकेपछि खोप केन्द्रमा २ मिटर दूरी कायम राखेर आधा घण्टा बस्नुपर्ने हुन्छ। सम्भव भएसम्म स्यानिटाइजर साथमै बोक्ने र कुनै पनि सतह छुनेबित्तिकै हात सफा गर्नुपर्छ। लाइनमा बसेर दूरी कायम गरी आफूलाई संक्रमणबाट जोगाउनु अपरिहार्य छ। स्वास्थ्य मापदण्ड तोडेपछि आउँदा दिन कठिन हुनेछ। तेस्रो लहरको संक्रमणमा पर्ने जोखिम छ, डा बास्तोला भन्छन्, खोप लगाइसकेपछि अब मलाई केहि हुँदैन भन्ने सोचेर स्वास्थ्य मापदण्ड नअपनाउँदा खोप लगाएका व्यक्तिहरू पनि सिकिस्त संक्रमित भएर अस्पतालमा भर्ना हुने संख्या जारी छ। प्रधानमन्त्री शेरबहादुर देउवाले हालै मुख्यसचिव शंकरदास बैरागी र स्वास्थ्य मन्त्रालयका सचिव लक्ष्मण अर्याललाई खोप कार्यक्रम व्यवस्थित गर्न निर्देशन दिएका थिए। अत्यधिक भीडभाड भएको र कतिपय स्थानमा लक्षित समूहले खोप प्राप्त नगरेको पाइएपछि प्रधानमन्त्री देउवाले उनीहरूलाई बोलाएका थिए। मन्त्रालयका सहप्रवक्ता डा अधिकारीका अनुसार विश्वव्यापी रूपमा सफल भएका र गुणस्तरीय खोप नै नेपाल ल्याइएको छ। खोपको गुणस्तर कायम राख्दै खोप अभियान चाँडो सक्न प्राथमिकतामा राखेको डा अधिकारीको भनाइ छ। जसमा विश्व स्वास्थ्य संगठन (डब्लूएचओ)ले मान्यता दिएका खोपहरू मात्र ल्याएर प्रयोग गरिने उनी बताउँछन्। १८ वर्षभन्दा माथिका व्यक्तिका लागि बनाइएका खोप ल्याएर ७२ प्रतिशत जनसंख्यालाई लगाउने तयारी छ, उनी भन्छन् । उनका अनुसार १२ देखि १८ वर्षसम्मका व्यक्तिको हकमा अरु मुलुकमा सफल भएका खोप प्रयोग गर्न सकिने गरी योजना बनाइँदै छ। खोप विज्ञ श्यामराज उप्रेतीका अनुसार कोभिसिल्ड खोप लगाएपछि ७६ प्रतिशत संक्रमणबाट जोगाउँछ भन्ने छ। तीनवटै खोपले अस्पतालमा भर्ना हुने दर र मृत्यु हुने दर घटाएको पाइएको छ, उनी भन्छन्। भेरोसेलको ७९ प्रतिशत प्रभावकारी मानिएको छ। त्यस्तै, जोन्सन एन्ड जोन्सनको ६६ प्रतिशत प्रभावकारी देखिएको छ। खोपको पहिलो वा दोस्रो डोज लिएपछि शरीरमा कोरोनाको प्रभाव जान्न भारतमा नयाँ अध्ययन गरिएको भारतीय सञ्चारमाध्यमले जनाएका छन्। यो अध्ययन भारतीय चिकित्सा अनुसन्धान परिषद् (आईसीएमआर) द्वारा गरिएको हो। यो कोरोना संक्रमितको जीनोम विश्लेषणमा आधारित छ। पीसीआर परीक्षण गरिएका ६ सय ७७ जनामा जीनोम विश्लेषण गरिएको थियो। ४ सय ८२ जनामध्ये ७१ प्रतिशतमा कोरोना संक्रमणको लक्षण थियो। २९ प्रतिशत लक्षणविहीन (एसिम्टोमेटिक) थियो। अध्ययनमा धेरैजसो व्यक्तिमा डेल्टा भेरियन्ट संक्रमण भएको थियो। सहभागीमध्ये ६९ प्रतिशतमा ज्वरो, ५६ प्रतिशतमा टाउको दुखाइको समस्या थियो। ४५ प्रतिशतमा खोकी र ३७ प्रतिशतमा घाँटीको दुखाइ थियो। २२ प्रतिशत व्यक्ति गन्ध र स्वाद लिन सक्दैनथे। ६ प्रतिशत पखाला, ६ प्रतिशतको स्वासप्रश्वासमा समस्या थियो। एक प्रतिशतमा आँखा रातो हुने समस्या थियो। संक्रमितमा डेल्टाका साथै अल्फा र कप्पा भेरियन्ट पनि थियो। सबैभन्दा बढी ८६ प्रतिशत डेल्टा संक्रमित थिए।संक्रमणपछि मृत्युदरमा कमी आएको थियो। सहभागीमध्ये ७१ जनाले कोभ्याक्सिन र ६०४ जनाले कोभिसिल्ड खोप लगाएका थिए। २ जनाले चीनको सिनोफर्म खोप लगाएका थिए। यी सहभागीमध्ये ३ जनाको ज्यान गएको थियो। अध्ययनअनुसार ९८ प्रतिशत व्यक्ति खोप लिइसकेका र अस्पतालमा भर्ना गर्नुपरेको थियो। जबकी, ०४ प्रतिशत संक्रमितको मृत्यु भएको थियो। उक्त अध्ययनले खोपले सुरक्षा प्रदान गर्ने कुराको स्पष्ट भएको छ। कहाँकहाँबाट खोप?नेपालमा चीन र भारतबाट अनुदान र खरिद गरी ल्याइएका खोपले सर्वसाधारणलाई खोपमा पहुँच पुर्याएको छ। भारत र चीनले अनुदानमा खोप दिएका छन्। त्यस्तै ती मुलुकबाट खोप खरिद गर्ने कार्य पनि अघि बढेको छ। भारतबाट १०लाख मात्रा अनुदानमा उपलब्ध भएको थियो। खरिद गरेको १० लाख डोज पनि उपयोग गरिएको छ। भारतले नेपाली सेनालाई थप १ लाख डोज उपलब्ध गराएको थियो। भारतको सिरम इन्स्टिच्युटलाई अग्रिमरुपमा पैसासमेत तिरिसकिएको १० लाख डोज अझै आएको छैन। प्रधानमन्त्री देउवाले विश्वासको मत पाएपछि भारतीय प्रधानमन्त्री नरेन्द्र मोदीले भुक्तानी दिइसकेको १० लाख डोज खोप दिने आस्वासन दिएका छन्। चीनले पनि हालसम्म १८ लाख डोज खोप सहयोग गरेको छ। त्यस्तै चीनबाट खरिद प्रक्रियाअन्तर्गत थप खोप लिन नेपाल वायु सेवा निगमको जहाज चीन जाँदै छ। यसै साताभित्र १६ लाख खोप आइपुग्ने जनाइएको छ। साउन १५ गतेभित्र कम्तीमा ३२ लाख र त्यसपछि निरन्तर खोप नेपाल आउने क्रम जारी रहने जनाइएको छ। हामी सबैले खोप लगाउन पाउनेछौं। त्यसैले सबैलाई संयमित भई खोप अभियान सफल बनाउन अनुरोध गर्दछु, उनी भन्छन् । हाल भेरोसेल लगाउने वर्गमा ५५ वर्षभन्दा माथिका खोप नलगाएका व्यक्ति छन्। विश्वविद्यालयका प्राध्यापक, विद्यालयका शिक्षक र कर्मचारी, सार्वजनिक यातायातमा कार्यरत चालक, सहचालक, सरकारले तोकेको अत्यावश्यक सेवामा संलग्न व्यक्तिहरू, खोप अनिवार्य गरेको मुलुकमा जाने नेपाली छन्। सहप्रवक्ता डा अधिकारीका अनुसार साउन ६ गतेदेखि खरिद गरिएका थप खोप चीनबाट निरन्तर रूपमा ल्याइँदै छ। कोभ्याक्स सुविधाअन्तर्गत ३ लाख ४८ हजार मात्रा खोप पनि ल्याइएको छ। यस्तै अमेरिकाले कोभ्याक्सअन्तर्गत १५ लाखभन्दा बढी डोज उपलब्ध गराएको छ। जोन्सनको खोप कति सुरक्षित ?अमेरिकाको औषधि नियामक निकाय (एडीए) जोन्सन एन्ड जोन्सन खोपले स्नायु प्रणालीसम्बन्धी गियान बार्रे सिन्ड्रोमको जोखिम बढाउन सक्ने जानकारी दिएपछि खैलाबैला मच्चिएको छ। तर, अहिलेसम्म उपलब्ध प्रमाणले खोप र गियान बार्रे सिन्ड्रोमको जोखिमबीच प्रत्यक्ष सम्बन्ध देखिएको छैन। अमेरिकाको औषधि नियामक निकायले यो रोग एकदमै विरलै देखिने जनाएको छ। यसको जोखिमभन्दा यो खोप लगाउँदा हुने फाइदा बढी हुनेमा जोड दिइएको छ। मन्त्रालयका प्रवक्ता डा कृष्णप्रसाद पौडेलका अनुसार यसबारे जानकार रहेको उल्लेख गर्दै आगामी दिनमा निगरानी अघि बढाइने बताउँछन्। जोन्सन एन्ड जोन्सनको खोप लगाउँदा हुने सम्भावित जोखिमभन्दा यसले कोरोना भाइरसविरुद्ध दिने लाभ बढी छ, प्रवक्ता डा पौडेल भन्छन्। यो खोप लगाउने समूहमा ५० देखि ५४ वर्ष उमेर समूहका एक मात्रा पनि खोप नलगाएका व्यक्तिहरू पर्छन्। पूर्ण, अति अशक्त (वर्ग क र ख) अपांगता भएकाहरू, शरणार्थी, स्वास्थ्यकर्मी र सरसफाइकर्मीलाई तोकिएको छ। त्यस्तै यो खोप अनिवार्य गरिएका राष्टहरूमा जाने व्यक्तिलाई सोहि खोप प्रदान गर्नुपर्नेछ। खोप केन्द्रमा जाँदा आवश्यक कागजात (पासपोर्ट र भिसा) पनि सँगै लिएर जानुपर्ने मन्त्रालयले जनाएको छ। मन्त्रालयले चरणबद्ध तरिकाले प्राथमिकता प्राप्त समूहलाई खोप लगाउने अभियान निरन्तर सञ्चालन हुनेछ। आफ्नो पालोअनुसार उमेर खुल्ने परिचयपत्र लिएर मात्रै खोप लगाउन जान हुन् र अरुका खोप लगाउने पालोमा भीडभाड नगरी खोप अभियानमा सहयोग गर्न अनुरोधसमेत गरेको छ। परिचयपत्र नभएको खण्डमा स्थानीय तहबाट परिचय पत्र खुल्ने सिफारिस आवश्यक पर्ने मन्त्रालयले जनाएको छ। नेतालाई घरमै खोप, लक्षित समूहले पाएनन् एमालेको प्रदेश १ सचिव विनोद ढकालले विराटनगरस्थित घरमै स्वास्थ्यकर्मीलाई बोलाएर कोभिसिल्ड खोप लगाए। सर्वसाधारण र लक्षित समूह खोपका लागि तड्पिरहँदा यो विषय सार्वजनिक भएपछि नेता ढकाल आलोचनाका पात्र बने। ढकालले भने आफू एक महिनादेखि काठमाडौंमा रहेको भन्दै खोप घरमा लगेर नलगाएको दाबी गरे। पहुँचका भरमा घरमै खोप लगाउने नेताको सूचीमा एमाले मोरङ अध्यक्ष ऋषिकेश पोख्रेलसहित रामलाल साह, गिरेन्द्र कार्कीलगायत धेरै छन्। ढकाल, पोख्रेल, साह र कार्कीजस्ता धेरै नेताले खोपका लागि सर्वसाधारणले जसरी घण्टौं लाममा बस्नुपरेन। खोप पाइँदैन कि भन्ने चिन्ता नेता र उनीहरूका निकटस्थले लिनै परेन। बरु सहज रूपमा घरमै खोप सेवा उपलब्ध गराइयो। कांग्रेसको प्रदेश १ संसदीय दलका प्रमुख सचेतक केदार कार्कीले आफ्ना परिवारका सदस्य र कार्यकर्तालाई लगाउन भन्दै सामाजिक विकास मन्त्रालयबाट चार भायल खोप लिएर गए। मन्त्रालय स्रोतका अनुसार सरकारबाट खोपको दुरुपयोग भयो भनेर चर्को विरोध गर्दै हिँड्ने कार्की आफंै खोप लिन आएपछि सबै अचम्ममा परे। कार्कीले भने यो कुरा अस्वीकार गरेका छन्। विराटनगरका उद्योगी, व्यवसायी एवं पहुँचवालालाई घरमै खोपको व्यवस्था मिलाइदिएको आरोप विराटनगर महानगरपालिकाका मेयर भीम पराजुलीलाई लागेको छ। महामारी उत्कर्षमा पुगेर बिरामीले सहज उपचार पाउन नसक्दा र अक्सिजनको हाहाकार हुँदा पहुँचवालाका घरघरमा अक्सिजन सिलिन्डर लिएर पराजुली पुग्थे। तर, आर्थिक अवस्था कमजोर भएका स्थानीयले समस्यामा परेर बारम्बार फोन गर्दा वास्ता नगर्ने गरेको विराटनगर४ का उत्तम दाहाल बताउँछन्। माओवादी केन्द्रका प्रतिनिधिसभा सदस्य अमनलाल मोदीले मन्त्रालयका तत्कालीन सचिव गोविन्दबहादुर कार्कीको क्वार्टरमै खोप लगाउन पाए। मोदीले कुनै खोप केन्द्रमा पुगेर उभिनु र पालो पर्खिनुपर्ने झन्झट व्यहोर्नुपरेन। प्रदेश १ का मुख्यमन्त्री शेरधन राईका जनसम्पर्क सल्लाहकार रामकुमार बस्नेतले मापदण्ड मिचेर विराटनगरस्थित सिटी सिनेमा हलमा नेता, कार्यकर्ता, उद्योगी र व्यवसायीसमेत निश्चित व्यक्तिलाई गोप्य हिसाबले खोप लगाउने व्यवस्था मिलाइदिए। करिब ३ सय जनालाई दोस्रो डोज खोप दिने तयारी भइरहँदा कुरा बाहिरिएपछि स्थानीयवासी विरोधमा उत्रिए। खोप बोक्न प्रयोग गरिएको बा१झ ९३६५ नम्बरको गाडी, खोप लगाइदिन पुगेका स्वास्थ्यकर्मी र कर्मचारी तथा लगाइमाग्न गएका पहुँचवालालाई सुरक्षा दिन प्रहरीलाई हम्म पर्यो। प्रदेशमा खोपको दुरुपयोग गर्नेमा बस्नेत र सामाजिक विकासमन्त्री उषाकला राईका प्रमुख सल्लाहकार तुलसी पोखरेलको नाम अग्रपंक्तिमा छ। त्यस्तै, मुख्यमन्त्री राईको सचिवालयमा रहेकाहरूमाथि पनि विभिन्न दबाब दिएर खोप लग्ने र दुरुपयोग गर्ने गरेको आरोप छ। सचिवालयको समूह अहिले पनि खोप माग्दै मन्त्रालयमा दैनिक पुग्ने गरेको एक कर्मचारी बताउँछन्। दलका नेता कार्यकर्ता तथा आफ्ना नजिककाले पहुँचका भरमा खोपका लागि निवेदन दिनेबित्तिकै मापदण्डविपरीत तोक लगाइदिने गरेको भन्दै मन्त्री राईको आलोचना भइरहेको छ। मन्त्रालय स्रोतका अनुसार मन्त्री राईको निर्देशनमै लक्षित समूहभन्दा बाहिरकाले सहज रूपमा खोप पाएका हुन्। जब कि कोरोना नियन्त्रणका लागि अग्रपंक्तिमा खटिने स्वास्थ्यकर्मी, सुरक्षाकर्मी, कर्मचारी, सञ्चारकर्मी लगायतले खोप पाइरहेका छैनन्। लक्षित उमेर समूहकाले पाउने त धेरै टाढाको कुरा हो। मन्त्री राईका सल्लाहकार पोखरेल पहुँचका आधारमा खोप नदिएको दाबी गर्छन्। पहिलो डोज लगाउन मान्छे नआएपछि संस्थागत सिफारिस गर्नेहरूलाई खोप दिइएको हो, पोखरेल भन्छन्, तपाईलाई पनि चाहिएको छ भने आउनुस् लगाइदिएर पठाउने जिम्मा हाम्रो भयो। पोखरेल संस्थागत रूपमा दिइएकाले कसले कहाँ लगेर कसरी खोप लगाए भन्ने यकिन नभएको बताउँछन्। उद्योग, वन, वातावरण तथा पर्यटन मन्त्रालयमै लगेर पहुँचवालालाई खोप लगाउने व्यवस्था मिलाइएपछि प्रदेश १ सरकार खोपको मामिलामा आलोचित बनेको छ। लक्षित समूहलाई आएको खोप नगरपालिकाका जनप्रतिनिधि र कर्मचारीका आफन्तले पहुँचका आधारमा लगाएको भन्दै केही समयअघि सुनसरीको रामधुनी नगरपालिकाका युवाले विरोध गरे। स्वास्थ्य तथा जनसंख्या मन्त्रालयले ज्येष्ठ नगरिकलाई भनेर पठाएको भेरोसेल खोप कर्मचारीले आफन्तलाई बाँडेको भन्दै युवाले नगरपालिका घेराउ गरे। ३२ वर्षको उमेर भएको मानिसलाई ६२ वर्षको बनाएर जनप्रतिनिधि र कर्मचारीका आफन्त र नजिककाले खोप लगाएको पाइएको छ, स्थानीय सुदीप अधिकारी भन्छन्, मापदण्ड र तथ्यांकबिना नै हावाका भरमा खोप बाँडिएको छ। खोप कार्डमा खोपको नाम, लगाएको मिति, अर्को पटक लगाउनुपर्ने मिति उल्लेख छैन। पहुँचवालालाई दिन हतारो हुँदा बिहेको कार्ड जसरी बाँडिएको अधिकारी बताउँछन्। उनका अनुसार खोप लगाउनेहरूको नामावली सार्वजनिक गर्न बुधबारसम्मको अल्टिमेटम दिइएको छ। यस विषयमा बुझ्न बिहीबार फेरि नगरपालिका कार्यालय जाने उनको भनाइ छ।नगरपालिकाका स्वास्थ्य शाखा अधिकृत नगेन्द्र पौडेल ४ हजारभन्दा बढीले खोप लगाइसकेको र बीचमा धेरै भएर ७ सय भायल खोप फिर्तासमेत गएको बताउँछन्। मेयर साहेबले भनेर कोही विदेश जाने वा अत्यावश्यक परेकाहरूले लगाए होलान्। तर, खोपको दुरुपयोग भएको छैन, उनी भन्छन्। भोजपुर नगरपालिका५ बोखिमका फविन्द्र प्रधान महामारीले नागरिकको बेहाल भइरहेका बेला पहुँचका भरमा आफन्त र व्यक्ति विशेषलाई खोप दिइएको बताउँछन्। संक्रमणका बेला बिरामीका लागि अक्सिजन, भेन्टिलेटर र एम्बुलेन्स पाइँदैन, प्रधान भन्छन्, अर्कोतिर सरकारी अभियानको खोप पनि लक्षित समुदायसम्म पुग्न सकेको छैन। पहुँचका भरमा खोप अभियान चलाउने गलत परिपाटीको विकास भएको स्थानीय युवा अगुवा नवीन प्रधानको भनाइ छ। हुनेखाने, चिनेजाने र नेता तथा मन्त्रीसँग नजिक भएकाले खोप पाए। लक्षित वर्ष अहिले पनि खोप नपाएर तड्पिरहेको छ, उनी भन्छन्, संक्रमण जोखिम क्षेत्रका नागरिकले अहिले पनि खोप पाएका छैनन्। महामारीग्रस्त क्षेत्रलाई खोपको प्राथमिकतमा राख्न सबै पक्षले दबाब दिनुपर्ने बेला भएको छ। कोरोना महामारी समुदायस्तरमा र दुरदराजका गाउँसम्म फैलिएको छ। तर, सरकारले सुरु गरेको खोप अभियान भने लक्षित समूहबाहेक सीमित क्षेत्रमा केन्द्रित गरिएको जनगुनासो बढेको छ। प्रदेश १ भरी नै पहुँचका भरमा खोपको असमान वितरण भइरहेको छ। प्रदेश १ मा हालसम्म कोभिसिल्ड ४ लाख ५९ हजार र भेरोसेल १ लाख ४२ हजार डोज आइसकेको छ। प्रदेश १ सरकारको तथ्यांकबाट हालसम्म ३ लाख ७१ हजार ८६ जनाले कोभिसिल्डको पहिलो र ५२ हजार ८ सय ५५ जनाले दोस्रो डोजसमेत लिएको देखिन्छ। भेरोसेलको पहिलो डोज ७० हजार २ सय ६३ र दोस्रो डोज ४६ हजार ८ सय २२ जनाले लगाइसकेको प्रदेश स्वास्थ्य निर्देशनालयका निर्देशक ज्ञानबहादुर बस्नेत बताउँछन्। उनका अनुसार हालसम्म खोपको दुवै डोज भने ९९ हजार ६ सय ७७ जनाले मात्रै लिएका छन्। दुईवटै खोप दुवै डोज लगाउनुपर्ने हुन्छ, बस्नेत भन्छन्, पहिलो डोज लगाउनेको तुलनामा दोस्रो डोज लगाउनेको संख्या निक्कै कम छ।प्रदेश २ मा पहुँचका भरमा वितरणप्रदेश २ मा कोभिसिल्ड खोप पहिलो चरणमा आउँदा सबैभन्दा पहिला आन्तरिक मामिला तथा कानुनमन्त्री ज्ञानेन्द्र यादवले लगाएका थिए। मन्त्री यादवले आफू लक्षित समूहमा नपरे पनि जनतालाई सकारात्मक सन्देश दिन पहिलो डोज लगाएको बताएका थिए। तर, अन्य मन्त्रीहरू, मन्त्री निकटस्थ, नातेदार र चिनजानकाहरूले पहुँचकै आधारमा खोप लगाए। प्रदेश २ सरकारको सामाजिक विकास मन्त्रालयमातहत रहेको स्वास्थ्य आपूर्ति निर्देशनालयले खोप वितरण गर्ने भएकाले मन्त्रीकै भनसुनमा पनि खोप लक्षित समूहभन्दा अन्यलाई बढी वितरण गरिएको कर्मचारीहरू नै बताउँछन्। वीरगन्ज महानगरपालिका१० घरियरवा टोलका १० जनाभन्दा बढी व्यक्ति स्वास्थ्य कर्मचारीलाई ८ देखि १० हजार रुपैयाँसम्म कोभिडसिल्ड खोपको दुवै डोज खोप लगाएको बताउँछन्। कतिपय त कर्मचारीले घरमै आएर खोप लगाई दिएको र सोबापत आफूहरूले पैसा तिरेको दाबी गर्छन्। ६४ वर्षभन्दा माथिको उमेर समूहका वृद्धवृद्धालाई पहिलो चरणमा दिइनुपर्ने खोप वडास्तरमा जनप्रतिनिधिका नातेदार र कार्यकर्तालाई बाँडिएको गुनासो व्यापक छ। कोभिसिल्ड खोपका बेला कतिपय सोर्सफोर्स लगाएर खोप वितरण गरिएको जानकारी हामीले पनि पायौं। महामारीको निकै त्रास भएकाले पहिलो चरणमा खोप आउँदा अधिकांशले यसको स्वास्थ्यमा खराब असर पर्ने भन्दै लगाएनन् पनि। तर, दोस्रो चरणमा कोभिसिल्डको डोज आउँदा लक्षित समूहभन्दा बाहेककालाई पनि पहुँचकै भरमा खोप लगाइएको गुनासोहरू निकै धेरै आयो, प्रदेश २ स्वास्थ्य आपूर्ति केन्द्रका निर्देशक डा प्रमोद यादव भन्छन्, भेरोसेल आएका बेला हामीले विशेष सतर्कर्ता अपनायौं। यसमा लक्षित समूहहरूलाई नै बढिजसो खोप वितरण गरिएको छ।प्रदेश २ मा कोभिसिल्डको दोस्रो डोजको पर्खाइमा २ लाख ६६ हजार ३ सय ५७ जना छन्। दोस्रो चरणमा भारतबाट खोप उपलब्ध नभएपछि दोस्रो डोज वितरण गर्न सकिएको छैन। त्यसैगरी भेरोसेलको पहिलो डोज ७२ हजार ९ सय ८५ जनाले पाइसकेका छन् भने ४० हजार ४३४ जनाले दोस्रो डोजको खोप पनि लिइसकेका छन्। पहुँचवालाद्वारा कब्जा५५ वर्ष उमेर समूहसहित केही लक्षित वर्गलाई साउन १ गतेदेखि खोप लगाउने अभियान थियो। बुटवलको कान्ति माविमा अभियान सुरु भयो। तर, त्यहाँ लक्षित समूहभन्दा पहुँचवाला हावी देखिए। चर्काे विवाद भएपछि प्रहरी नै परिचालन गर्नुपर्यो। खोप कार्यक्रम तीन घण्टा अवरुद्ध भयो। लुम्बिनी प्रादेशिक अस्पतालमा पनि विवाद भयो। विदेश जानेलाई लक्ष्य गरी खोप लगाउने कार्यक्रम थियो। तर, त्यहाँ पनि लक्षित समूहभन्दा पहुँचवाला हावी भए। विवाद भएपछि खोप कार्यक्रम नै स्थगन गरी १ सय ६८ डोज फिर्ता पठाइयो। लुम्बिनी प्रदेशको अस्थायी मुकाममा भएका यी घटनाले प्रदेशभरकै प्रतिनिधित्व गर्छ। सरकारले उमेर समूह र जोखिम क्षेत्रका नागरिकलाई खोप लगाउने योजना बनाएको छ। तर खोप भने पहुँचवालाको कब्जामा पुगेको छ। प्रदेशको सहरी क्षेत्रमा राजनीतिक दलका नेता, माथिल्लो तहका कर्मचारी, जनप्रतिनिधिका आफन्त, पत्रकार र स्वास्थ्यकर्मीका परिवार अधिकांशले खोप पाएका छन्। लक्षित समूहका व्यक्ति भने खोपबाट वञ्चित छन्। रुपन्देहीमा उत्तरतर्फका नागरिकले मर्चवार पुगेर खोप लगाएका छन्। त्यसो गर्दा स्थानीयवासी खोपबाट वञ्चित भएका छन्। कोटहीमाई गाउँपालिका मर्चवारका पत्रकार राजकुमार धवल गाउँका धेरै ज्येष्ठ नागरिक खोपबाट वञ्चित भएको बताउँछन्। पालिकामा आएको खोप सकियो भन्छन्। यहाँ ज्येष्ठ नागरिकले खोप नै पाएका छैनन्, धवल भन्छन्, जनप्रतिनिधि र कर्मचारीले आफ्ना मान्छे बोलाएर खोप लगाएका छन्। बुटवलका थुप्रै व्यवसायीले मर्चवार पुगेर खोप लगाएका छन्। रुपन्देहीजस्तै दाङ, नवलपरासी, बाँके, बर्दियाको अवस्था छ। गुल्मी, पाल्पा, अर्घाखाँची, प्युठान र रोल्पामा पनि पहुँचवालाले खोप लगाएर सकेका छन्। दाङ तुल्सीपुर६ की ५८ वर्षीया ललिता उपाध्याय खोप लगाउन दुई दिन खोप केन्द्रमा पुगेर फर्किइन्। दिनभर लामबद्ध भए पनि उनले खोप पाइनन्। तर, उनी गएकै खोप केन्द्रमा तन्नेरीहरू खोप लगाइरहेका थिए। उमेर पुगेकालाई खोप दिने भन्थे, लाइनमा बसाले अनि सकियो भनेर पठाए, उनी भन्छिन्। खोप नलगाई फर्किने उनी मात्रै थिइनन्, तुल्सीपुर ५ कै ५५ वर्षिया कुसुम पौडेल पनि त्यत्तिकै फर्किनुपरेको थियो। सरकारले साउन १ गतेदेखिको अभियानमा ५५ वर्षभन्दा माथिकालाई खोप दिने जनाएको थियो। तर धेरैले खोप लगाउनै पाएका छैनन्। घन्टौं लाम लाग्दा पनि खोप लगाउन नपाएको बुटवल ११ का कुलबहादुर केसी बताउँछन्। स्थानीय सरकारले खोप केन्द्रको व्यवस्थापन तथा सर्वसाधारणको नामावली संकलनमा ध्यान नदिएको उनको भनाइ छ। बुटवल उपमहानगरपालिकाका प्रवक्ता रामप्रसाद रेग्मी लक्षित समूह र नगरपालिकामा आएको खोपको संख्यामा तालमेल नमिल्दा समस्या भएको बताउँछन्। बुटवलका लागि ६ हजार ५ सय डोज उमेर समूह र १ हजार डोज शिक्षकका लागि गरी जम्मा ७ हजार ५ सय डोज आएको हो। उपमहानगरपालिकाले साउन १ गते उमेर समूहका लागि ६ तथा शिक्षकहरूका लागि थप २ गरी ८ केन्द्रबाट खोप लगाउने व्यवस्था गरे पनि पर्याप्त नभएपछि अधिकांश सेवाग्राही त्यसै फर्किनुपरेको थियो। रुपन्देहीका प्रमुख जिल्ला अधिकारी आस्मान तामाङ शिक्षकप्राध्यापक, यातायात मजदुर सहित ५५ वर्षभन्दा माथिकाका लागि खोप लगाउनुपरेकाले व्यवस्थापनमा केही असहजता आएको बताउँछन्। तामाङका अनुसार लुम्बिनीमा लक्षितभन्दा बाहिरका व्यक्ति खोपको लाममा बस्दा समस्या भएको हो। रुपन्देहीमा यसपटक ६० हजार भाइल खोप आएको हो। जिल्ला स्वास्थ्य कार्यालय रुपन्देहीका प्रमुख डा राजेन्द्र गिरी आवश्यकताभन्दा कम खोप आउँदा व्यवस्थापनमा जटिलता देखिएको बताउँछन्। सरकारले लक्षित समूहकै जनसंख्या आँकलन नगरी खोप पठाएको जनाइएको छ। रुपन्देहीमा दुई दिनमा करिब ५० हजार खोप खपत भएको थियो।खोपमा मनपरीहेटौंडा उपमहानगरपालिकामा जेठ २९ गते कोभिसिल्ड खोप लगाउन कार्ड भर्दै गरेकाहरूको भिडियो सार्वजनिक भयो। सरकारले तोकेको मापदण्ड बाहिर एमालेनिकट नेता कार्यकर्ताले उपमेयरको कार्यकक्षमा खोप लगाउन कार्ड भर्दै गरेको भिडियो थियो त्यो। सामाजिक सञ्जालमा त्यसको विरोध गरिए पनि ठूलो रूप भने लिन पाएन। एमाले मकवानपुरका नेता कार्यकर्ताले कांग्रेस, माओवादी केन्द्रका नेताहरूले वडा समितिहरूमा पुगेर लगाएको खोपको तथ्य सार्वजनिक गर्ने भनेपछि त्यो विषय सेलायो। पहुँचकै आधारमा प्रायः नेताहरूले खोप लगाइसकेका छन्। जिल्ला कोभिड बिपद् व्यवस्थापन समितिको मंगलबार बसेको बैठकले १ सय थान भेरोसेल खोप मकवानपुर उद्योग वाणिज्य संघका पदाधिकारीलाई लगाउन दिने निर्णय गरेको छ। तर, यो निर्णय पनि सरकारले सार्वजनिक गरेको मापदण्डमा पर्दैन। जिल्ला स्वास्थ्य कार्यालयले कति खोप जिल्लामा आयो, कुन उमेर समूह र लक्षित समूहले कति लगाए भन्ने तथ्यांक सार्वजनिक गरेको छैन। प्रमुख जिल्ला अधिकारी भरतमणि पाण्डेले खोपको अनियमितताबारे प्रश्न उठ्न थालेपछि एक महिनाअघि जिल्ला प्रशासन कार्यालयको समन्वयमा खोप लगाउने काम अघि बढाएका थिए। तर, प्रमुख जिल्ला अधिकारी पाण्डेले पनि बिभिन्न दबाबमा लक्षित समूहबाहिरका व्यक्तिलाई पनि खोप लगाउन सिफारिस गर्दै आएका छन्। अब विस्तारै खोप सहज हुँदै गएको छ। पहिलाभन्दा दबाब पनि कम छ, प्रमुख जिल्ला अधिकारी पाण्डे भन्छन्, हामीले मापदण्डभित्र रहेर नै खोपसम्बन्धी निर्णयहरू गरिरहेका छौं।चीनबाट प्राप्त भेरोसेल खोप शिक्षक र चालक सहचालकलाई पनि लगाउने भने पनि यसको स्पष्ट मापदण्ड बनाएर खोप लगाउने काम भएको छैन। गाडी चलाउने लाइसेन्स हुने जो कोहीले पनि लगाइरहेका छन्। निजी विद्यालयहरूले शिक्षक भनेर अन्य व्यक्तिहरूलाई पनि खोप लगाउन पठाइरहेको देखिन्छ, हेटौंडा उपमहानगरपालिकामा कार्यरत एक स्वास्थ्यकर्मी भन्छन्, सरकारले भनेको मापदण्डमा स्पष्ट व्यक्ति पहिचान गर्न नसक्दा पनि समस्या भएको छ। जिल्ला स्वास्थ्य कार्यालयका प्रमुख प्रणयकुमार उपाध्यय सम्बन्धित वडा कार्यालयमा परिचयपत्र हेरेर र जिल्ला स्वास्थ्य कार्यालयको समन्वयमा सम्बन्धित संस्थाहरूले गरेको सिफारिसका आधारमा शिक्षक र चालक सहचालकलाई खोप लगाउने काम भइरहेको बताउँछन्। हामीले सबै लक्षित वर्ग र मापदण्डभित्रका व्यक्तिहरूलाई नै खोप दिएका छौं, उपाध्याय भन्छन्, जिल्ला कोभिड बिपद् व्यवस्थापन समितिको निर्णयअनुसार काम गरिरहेका छौं। सुदूरपश्चिमलाई उपेक्षासधैं राज्यका सेवासुविधाबाट बञ्चित हुँदै आएको सुदूरपश्चिम प्रदेश कोरोना खोपमा पनि उपेक्षामा परेको छ। चीन, भारत र अमेरिकाबाट अनुदान र किनेर ल्याइएका ७१ लाख खोपमध्ये सुदूरपश्चिमको भागमा ३ लाख ३७ हजार डोज मात्रै परेको छ। भारतले दुईपटक अनुदानमा दिएको र किनिएको ३० लाख खोपमध्ये २ लाख ४९ हजार डोज मात्रै प्रदेशमा आएको स्वास्थ्य आपूर्ति व्यवस्थापन केन्द्रले जनाएको छ। कोरोना महामारि फैलिएपछि भारतले दुईपटक नेपाललाई १०१० लाख गरी २० लाख कोभिसिल्ड खोप अनुदानमा दिएको थियो। त्यसपछि सरकारले खरिद गरेको खोपमध्ये १० लाख डोज आएको थियो। त्यसमध्ये दुई पटक गरी २ लाख ४९ हजार मात्रै प्रदेश स्वास्थ्य आपूर्ति व्यवस्थापन केन्द्रले पाएको छ, केन्द्रका प्रमुख पदमबहादुर विष्ट भन्छन्। विष्टका अनुसार चीनबाट आएको भेरोसेल खोप ८८ हजार डोज मात्रै सुदूरपश्चिममा प्राप्त भएको छ। कोभिसिल्ड र भेरोसेल गरी ३ लाख ३७ हजार डोज खोप सुदूरपश्चिमका ९ जिल्लामा पठाएर सर्वसाधारणले लगाइसकेका छन्, विष्ट भन्छन्, तर अहिले थप खोप आएको छैन। चीनबाट आएको भेरोसेलको खोप लगाउन लाम लागेका कैलालीका बासिन्दा। तस्बिर : शिवराज भट्ट सरकारले चीनबाट किनेको भेरोसेल खोप पनि सुदूरपश्चिममा आइपुगेको छैन। अमेरिकाको सिंगल डोजमा लगाउन मिल्ने, अनुदानको जोन्सन एन्ड जोन्सन खोप पनि यहाँ प्राप्त भएको छैन। ती खोप लुम्बिनी, बागमती र गण्डकी प्रदेशमा मात्रै पठाइएको छ। स्वास्थ्य सेवा विभागले सुदूरपश्चिमका लागि १ लाख ४१ हजार डोज भेरोसेल र ९७ हजार २ सय ५६ डोज जोन्सन एन्ड जोन्सन खोप पठाउने जानकारी भने प्रदेश आपूर्ति व्यवस्थापन केन्द्रलाई पठाएको छ। यस संख्याको व्यवस्थापनमा लाग्नु भन्ने पत्र आएको छ तर खोप आइपुगेको छैन, विष्ट भन्छन्। सुदूरपश्चिम स्वास्थ्य निर्देशनालयले पनि खोप छिट्टै आउने प्रक्रियामा रहेको जनाएको छ। अरू प्रदेशमा साउन ४ गतेदेखि खोप अभियान सञ्चालन भए पनि सुदूरपश्चिममा आएको छैन। तर, तीनचार दिनमा आइपुग्छ होला, सुदूरपश्चिम प्रदेश स्वास्थ्य निर्देशनालयका निर्देशक डा गुणराज अवस्थी भन्छन्। यसअघि प्राप्त कोभीसिल्ड खोप कैलालीमा ७४ हजार १ सय ३०, कञ्चनपुरमा ३७ हजार १ सय १०, अछामका २४ हजार ३ सय २०, बैतडीमा १९ हजार ७ सय ४०, बझाङमा २० हजार ८ सय, बाजुरामा १४ हजार ६०, डडेल्धुरामा १४ हजार १ सय १० र डोटीमा २४ हजार ३ सय २० डोज पठाइएको छ। कोभिसिल्ड खोप लगाएका धेरै जेष्ठ नागरिकले दोस्रो डोज नपाएको केन्द्रले जनाएको छ। चीनबाट आएको भेरोसेल खोप पनि कैलालीमा २८ हजार ७ सय ७८, कञ्चनपुरमा १५ हजार १ सय ४०, अछाममा ८ हजार ३ सय ४, बैतडीमा ७ हजार ५ सय ६०, बझाङमा ६ हजार १ सय ६८, बाजुरामा ४ हजार १ सय ४०, डडेल्धुरामा ३ हजार ७ सय ७० र डोटीमा ६ हजार ३५ डोज पठाइएको छ। स्थानीयले अनुदानमा आएका र सरकारले किनेका खोप दामासाहीको हिसाबले वितरण हुनुपर्ने माग गरेका छन। ७१ लाख खोप७ प्रदेशलाई वितरण गर्दा हरेकको भागमा १० लाखभन्दा बढी पर्न आउँछ। तर ३ लाख ३७ हजार भनेको त्यसको पनि एक तिहाई हो। यो सुदूरपश्चिमप्रतिको उपेक्षा हो सुदूरपश्चिम विश्वविद्यालयका पूर्व रिजिष्टार डाक्टर हेमराज पन्त भन्छन्, सुदूरपश्चिम कोरोनाको ईपीसेन्टर भएकाले पनि यहाँ खोप बढी आउनुपर्छ। खोप ढुवानी गर्ने रेफ्रिजरेटर ग्यारेजमाप्रदेश स्वास्थ्य आपूर्ति व्यवस्थापन केन्द्रसँग रहेको रेफ्रिजरेटर भ्यान डेढ वर्षदेखि थन्किएको छ। विभागले पठाएको उक्त रेफ्रिजरेटर भ्यानमा लाखौं खर्च गर्दा पनि सञ्चालन गर्न नसकिएको केन्द्रका प्रमुख विष्ट बताउँछन्। दुईतीन पटक काठमाडौं लगेर बनाइयो तर बुटबल नपुग्दै बिग्रीने गरेको छ। त्यसका २ सय ५० लिटर भोल्युममा खोपहरू ढुवानी गर्न सकिन्थ्यो। ५ लाख डोज एकै पटकमा ढुवानी गर्न सकिने क्षमता थियो। तर, त्यो पुरानो भएकाले मर्मतमै धेरै रकम लाग्न थालेपछि थन्काइएको हो, विष्ट भन्छन्।केन्द्रले अहिले कोरोना र अन्य नियमित खोपहरू कोल्ड बक्समा प्याक गरेर गाडीबाट जिल्लाहरूमा पठाइरहेको छ। आइस बक्समा प्याक गरेर पठाउनुको विकल्प छैन, रेफ्रिजरेटर भ्यान नभएकाले यसरी पठाउदा ढुवानी सारै महँगो पर्न थालेको छ, रेफ्रिजरेटर भ्यान अति आवश्यक भइसक्यो उनी भन्छन्।गण्डकीमा महानगरवासी नै वञ्चित ५५ वर्षमाथिलाई खोप लगाउने सूचना पाएपछि पोखरा महानगरपालिका२८ माझठानाका वृद्धवृद्धा एकाबिहानै हिँडेर स्वास्थ्य चौकी आइपुगे। १० बजेपछि खोप लगाउने भनेर उनीहरू लाम लागे। खोप बोकेर एउटा गाडी आउँदै गरेको देखियो। तर, उक्त गाडी स्वास्थ्य चौकीमा नआइपुग्दै खबर आयो खोप आज नलगाउने रे ! वडाध्यक्ष निर्मल दियालीलाई पनि फोनमा त्यही सन्देश आयो खोप कार्यक्रम स्थगित। वडाध्यक्ष दियालीले महानगरपालिकाको कार्यालयमा फोन लगाए। माथिको आदेश हो, आज खोप नलगाउने। उनले तब प्रमुख जिल्ला अधिकारीलाई फोन घुमाए। त्यहाँबाट पनि जवाफ महानगरपालिकाबाट भन्दा भिन्न पाएनन्। भएको के रहेछ भने आइतबार माझठानामा पठाइएको खोप अमेरिकी कम्पनीको थियो। स्वास्थ्य तथा जनसंख्या मन्त्रालयले उक्त खोप ५० देखि ५४ वर्षसम्मका व्यक्तिलाई मात्रै लगाउन भनेको रहेछ। खोप लगाउन बोलाइएकाहरू भने त्योभन्दा माथिल्लो अर्थात् ५५ वर्ष कटेकाहरू थिए। बोलाएका एकथरी र खोप लगाउनुपर्ने उमेर समूह अर्काथरी परेपछि त्यस दिन माझठानामा मात्रै होइन पोखरा महानगरका थुप्रै वडामा खोप कार्यक्रम स्थगन गरियो। पोखराका १८ देखि ३३ नम्बर वडामा त्यस दिन खोप लगाउने भनिएको थियो। त्यसअघिका वडाका ५५ वर्षभन्दा माथिकालाई खोप लगाइएको थियो। पोखरा महानगरपालिकाको स्वास्थ्य महाशाखाका अधिकृत हरिलाल आचार्य ५५ वर्षमाथिलाई छुटाएर अरूलाई लगाउँदा विवाद हुने देखिएको बताउँछन्। व्यवस्थापन गर्न कठिन हुने देखेर खोप कार्यक्रम स्थगन गरिएको अधिकृत आचार्यको भनाइ छ। १ देखि १८ नम्बर वडामा ५५ वर्षमाथिकाले खोप लगाउनुभएको छ, आचार्य भन्छन्, बाँकी वडामा पनि त्यही उमेरकालाई छुटाउनु न्याय हुँदैनथ्यो। स्वास्थ्य कार्यालय कास्की प्रमुख बाबुराम आचार्य जोन्सन खोप ५० देखि ५४ वर्षका व्यक्तिलाई लगाउन स्वास्थ्य मन्त्रालयले ढिला गरी भनेको बताउँछन्। स्वास्थ्य कार्यालयका आचार्यका अनुसार कास्कीका चार गाउँपालिका रूपा, मादी, माछापुच्छ्रे र अन्नपूर्णमा भने जोन्सन खोप लगाइएको छ। तर, महानगरपालिकामै छुटेकाहरूलाई खोप अब कहिले त ? गण्डकी प्रदेश स्वास्थ्य निर्देशनालयका प्रमुख डा खिमबहादुर खड्का चीनबाट भेरोसिल खोप आएपछि स्थानीय तहहरूलाई उपलब्ध गराउन सकिने बताउँछन्। सरकारले साउन ७ गते चीनबाट भेरोसिल खोप ल्याउँदै छ। तर, पोखरामा कति आउँछ र छुटेकाहरूले पाउँछन् कि पाउँदैनन् भन्ने यकिन छैन। गण्डकी प्रदेशको विकट जिल्ला मनाङमा खोप हेलिकोप्टरबाट पुर्याइएको छ। मुस्ताङमा मानिसले नै बोकेर लगिएको छ। दुवै जिल्लामा बाढीपहिरोले सडक भत्काउँदा स्थल यातायातका साधन गुड्न नपाउँदा अन्य विकल्प रोज्नुपरेको हो। हिँडेर जाँदा सात दिन लाग्ने र मोटरबाटोले नछोएको र सदरमुकामबाट हिँडेर जाँदा सात दिनै लाग्ने गोरखाको उत्तरी गाउँ चुमनुब्रीमा पनि हेलिकोप्टरबाट खोप पुर्याइएको छ। गोखराको चुमनुब्रीमा २ साउन र मनाङमा ५ गते खोप लगिएको हो। उत्तरी सीमावर्ती गाउँमा सबैलाई खोपचीनसँगको सीमावर्ती गोरखाका गाउँमा कोरोना भाइरसविरुद्ध भेरोसिल खोप लगाइएको छ। हेलिकोप्टरबाट ढुवानी गरी गाउँगाउँमा पुर्याएर खोप लगाइएको खोप समन्वय समितिका अध्यक्ष प्रमुख जिल्ला अधिकारी शालिग्राम पौडेलको भनाइ छ। चीनले सीमा आसपास बसोबास गर्ने सबैका लागि खोप उपलब्ध गराएको थियो। स्वास्थ्य कार्यालय गोरखामा प्राप्त ३ हजार डोज सिम्रिक एयरको हेलिकोप्टरबाट ढुवानी गरी सीमावर्ती गाउँमा पुर्याइएको कोल्डचेन निरीक्षक ऋषिराम खत्रीको भनाइ छ।३ हजार डोज पठाइएको थियो। प्रायः सबैलाई लगाइएको छ, खत्री भन्छन्, कुनै गाउँमा एकाध छुटेका होलान्। कतै अलिअलि बढी भएको छ। त्यसलाई व्यवस्थापन गरी अपुग ठाउँमा पठाएर खोप लगाउने तयारी छ। चुमनुब्री गाउँपालिका१ सामागाउँमा केही खोप लगाउन छुटेका वडाध्यक्ष वीरबहादुर लामाको भनाइ छ। ५५ वर्षभन्दा माथिका केहीले डराएर लगाएका थिएनन्। उहाँहरु छुट्नुभएको छ, वडाध्यक्ष लामा भन्छन्, तर कति जना छुट्नु भयो एकिन छैन। वडा नम्बर २ मा पनि खोप कार्यक्रम सम्पन्न भएको वडाध्यक्ष पेम्बारेता लामाको भनाइ छ। वडा नम्बर ४ प्रोकमा पनि खोप लगाइएको छ। गाउँमा रहेका सबैले लगाएका छन्। बरु काठमाडौं, गोरखा बजार, पोखरातिर रहेका गाउँका विद्यार्थीले लगाउन पाएका छैनन्, वडाध्यक्ष पेमाडुण्डुप लामा भन्छन्, आजका विद्यार्थी भनेका भोलिका गाउँ हाँक्ने शक्ति हुन्। उनीहरुले झन खोप लगाउन पाउनुपर्ने हो तर पाएनन्। दुःख लागेको छ। वडा नम्बर ७ छेकम्पारमा पनि खोप कार्यक्रम सम्पन्न भएको वडाध्यक्ष पासाङ फुञ्जो लामाको भनाइ छ। लक्षित समूहलाई लगाएर बाँकी रहेको खोप उमेर समूह बाहिरकालाई पनि लगाइदिएको वडाध्यक्ष लामा सुनाउँछन्। छुटेकाहरुलाई पुनः हेलिकोप्टरबाट लगेर लगाउने प्रयास भइरहेको कोल्डचेन निरीक्षक खत्रीको भनाइँ छ। उनका अनुसार वडा नम्बर ५ बिहीमा करिब सय डोज खोप उप्रिएको छ। सो क्षेत्रका ३ हजार ७ सय ८ जनाका लागि स्वास्थ्य कार्यालय गोरखाले ३ हजार खोप पठाएको थियो। खोप केन्द्रमा मापदण्ड पालना नगर्ने प्रवृत्ति देखियोडा झलक शर्मा गौतम खोप शाखा प्रमुख, स्वास्थ्य सेवा विभाग कोरोना भाइरसविरुद्धको खोप कति नेपालीले स्वदेशमै लगाएका छन् ?पहिलो डोज लगाउने करिब १२ प्रतिशत छ। दोस्रो डोज लगाउने अर्थात् पूर्ण खोप पाउने ४३ प्रतिशतजति छन्। खोप केन्द्र अव्यवस्थित हुँदा त्यहींबाट के संक्रमणको जोखिम देखिएको हो ?सूचना र ओरियन्टेसनचाहिँ खोप केन्द्र बढाउने, भीडभाड कम गर्ने, भौतिक दूरी कायम राख्ने नै हो। हामीले सूचनाप्रवाह पनि गरिरहेका छौं। खोप केन्द्रमा आएका व्यक्तिलाई पनि सम्झाउनेबुझाउने, स्वास्थ्य मापदण्ड पालना गर्न आग्रह गर्ने हो। जबरजस्ती गर्न पनि भएन। तर, त्यसको अवज्ञा गरेको देखियो। काठमाडौंको हकमा नागरिकले नटर्ने र स्वास्थ्य मापदण्ड पालना नगर्ने प्रवृत्ति पनि पाइयो। काठमाडौं उपत्यकाभन्दा तुलनात्मक रूपमा बाहिरी जिल्लामा स्वास्थ्य मापदण्ड पालना गरेको पाइएको छ। खोप केन्द्रको संख्या थोरै भएर समस्या भएको हो कि खोप उपभोक्ताको प्रवृत्तिगत समस्या हो ? उपत्यकामै १ सय ७० भन्दा बढी खोप केन्द्र छन्। यो संख्या थोरै होइन। खोप लगाउन आउनेहरू एकैजसो समय हुन्छ। लाइन लाग्दा पनि भौतिक दूरी कायम नगर्ने प्रवृत्ति देखिएको छ। खोपप्रति निस्क्रिय र खोपप्रति सक्रिय वर्गको मनोविज्ञान कस्तो पाउनुभएको छ ?एउटा तप्का खोपप्रति निस्क्रिय छ। जुन खोप भए पनि हुन्छ भन्ने मनोभाव छ। अर्को वर्गचाहिँ यो खोप भए हुन्थ्यो भन्ने छ। खोपको छनोट गर्छन्। निश्चित खोपको माग गर्छन्। खोपप्रति मिश्रित खालको मनोविज्ञान छ। कुन खोपलाई कति प्रतिशतले रुचाए भन्ने तथ्यांक छैन। सबैभन्दा बढी खोप लगाउने १० मुलुक१ चीन२ भारत३ अमेरिका४ ब्राजिल५ जर्मनी६ बेलायत७ जापान८ फ्रान्स९ टर्की१० इटली"
६० हजारको लोभले १५ वर्ष जेल,"चितवन : जिल्लाको कोराकका एक चेपाङले ६० हजारको लोभले १५ वर्ष जेल जीवन बिताउनु पर्यो । जेल जीवन त पूरा भयो तर आफ्नो जीवनका बाँकी समय पनि उनको पश्चाताप र नैराश्यतामा बितेका छन् । पुख्र्यौली सम्पत्ति भएकाले परिवारको विछोड त भएन सुख र चैन भने परिवारमा कहिल्यै मिलेन । राप्ती नगरपालिका१० कोराकका ५९ वर्षीय वीरबहादुर प्रजा (चेपाङ) ४१ वर्षको उमेरमा दुर्लभ एकसिङ्गे गैँडाको खाग तस्करी मुद्दामा पक्राउ परे। तीन वर्ष अघि आफ्नो १४ वर्ष आठ महिना जेल जीवन बिताएर घर फर्किएका प्रजाले आफ्नै घरमा व्यवसाय थालेका छन्। जिल्लाको पहाडी क्षेत्रमा पर्ने कोराकको समिटारको उनको निवासमा पुग्दा उनी काममा व्यस्त थिए। घरमै मदिरा पसल सुरु गरेका प्रजाले छुट्टै कोठामा आफ्ना बेदना पोख्दै गर्दा उनका आँखा आँशुले रसाएका थिए । विगतको जेलजीवन र त्यसपछिका उहाँका दिन त्यति सुखी र खुशी छैनन् । चितवन, काठमाडौँ, वीरगञ्ज र पोखराका कारागारमा बस्दाको समय सम्झँदै उनले भने, 'रगतको आँशु बगाएर जेल जीवन पार गरेँ, यो कुकर्ममा जार पनि नलागोस् र जेल जान नपरोस् ।' त्यसो त उनलर् ६० हजार पाउने लोभमा फसे । घिसिङ थरका एक व्यक्तिसँगै दुर्लभ एकसिङ्गे गैँडा शिकारका क्रममा भरिया बनेर उनी निकुञ्ज पुगे । तस्कर टोलीको भरियाको काम उनले गरे। काम फत्ते भएमा ६० हजार पाउने लोभ उनलाई दिइयो । उनी दुई पटक गरेर १५ हजार मात्रै पाएको बताए । त्यही बीचमा २०५९ सालतिर घिसिङ समातिएको र उसैका कारण आफू पक्राउ परेको उनको भनाइ छ । पक्राउ पर्ने थाहा पाएपछि लुक्न भारत जाने भन्दै पर्साको ठोरी पुगेका प्रजा त्यहाँबाट पारी जान सकेन । दुई महिनाको आवतजावतपछि ठोरीबाट उनी पक्राउ परे। २०५८ तिर भरियाको काम गरेको स्मरण गर्दै उनले भने, 'रासन पानी बोकेर पैसा पाइन्छ भनेपछि यो कुकर्ममा लागियो ।' राप्ती नदी तरेर जङ्गलमा बस्दै गर्दा पक्राउ परेर कारवाहीमा परिन्छ भन्ने थाहा भए पनि लुकेर बचिन्छ भन्ने लागेर यस्तो कार्यमा लागेको प्रजाले बताए। त्यति बेलाको ६० हजार धेरै हुने र आर्थिक अभावले गर्दा यो कुकर्ममा लागेको उनको भनाइ छ । त्यति बेलाका साथी दौतरीका गाउँमा घर बनेका छन् कतिपयको शहरमा घरसँगै गाडी रहेको सुनाउँदै उनले आफ्नो अवस्थालाई आफैले हेर्दा लाज भएको दुखेसो गरे । उनले भने, 'उमेर पनि फालियो, समय पनि बित्यो, केही गर्न पनि सकिएन ।' आँखाभरी आँशु पार्दै उनले जीवनको पहिलो र अन्तिम भूल यही नै भएको सुनाए । बाबुको एकमात्रै सन्तान प्रजाले बाबुले जोडको दुई बिघा पाँच कठ्ठा जग्गामध्ये बिक्री गरेर अहिले एक बिघाहा आठ कठ्ठा मात्रै बाँकी छ । जेलबाट छद्दै गर्दा निकुञ्जमा रु चार लाख जरिवानासँगै वकिल र आउजाउलगायतका खर्चमा नौ लाखभन्दा बढी सक्किएको उनको भनाइ छ । उनले भने, 'मान्छेले गरेका गलत काम ढिलो छिटो बाहिर आउँछ ।' जेल जीवनपछि समाजमा बाच्न पनि कठिन सङ्घर्ष गरिरहनु परेको उनले गुनासो गरे । 'अगाडिबाट नभने पनि गैंडा चोर्न गएछ, १५ वर्ष जेल बसेर फर्किएको छ भनेर भन्छन्, 'उनले गुनासो गर्दै भने, 'चोरीमा गएको पनि हो, जेल पनि बसेकै हो, तर तारन्तर भनिरहँदा दिक्क लाग्छ ।' भूकम्प प्राधिकरण र चेपाङ आवास कार्यक्रमले भत्किएको घर बनाइदिएपछि त्यही घरमा उनले व्यवसाय सुरु गरेका छन् । जग्गा धितो राखेर २० लाख ऋण लिएर व्यवसाय थालेका प्रजा विगतलाई भुल्ने प्रयास गर्दै भेट हुनेहरुलाई आपराधिक गतिविधिमा नलाग्न र संरक्षणमा जुट्न सुझाव दिन्छन् । आफ्नो गाउँको सामुदायिक वनमा संरक्षण गरेर विगतको पापलाई पखाल्ने सोचमा उनी छन्।रासस"
चोरीका मोटरसाइकल बरामद,"जाजरकोट : प्रहरीले जाजरकोटमा चोरीका तीन थान मोटरसाइकल बरामद गरेको छ । लकडाउनको मौका छोपी भन्सार छलि गरेर ल्याएका चोरीका मोटरसाइकल प्रहरीले बरामद गरेको हो । निषेधाज्ञा अवधिभर जिल्ला प्रहरी कार्यालय जाजरकोट र मातहतबाट खटिएका प्रहरी टोलीले जिल्लाको विभिन्न स्थानबाट फेला पारेका भन्सार चोरी छलीका प्रदेश नं ३०२०२४ प ४५२७ नम्बर उल्लेख भएको ३५० सिसि को बुलेट मोटरसाइकल, २२० सिसिको भे ५ प ५४३८ नम्बर उल्लेख भएको निलो रङ्को पल्सर मोटरसाइकल र भे ७ प ५०५५ नम्बरको रातो कालो रङको पल्सर २२० मोटरसाइकल बरामद गरिएको जिल्ला प्रहरी प्रमुख डीएसपी मधुकुमार थापाले बताए । बरामद गरिएका मोटरसाइकल आवश्यक कारवाहीका लागि राजश्व अनुसन्धान कार्यालय नेपालगञ्ज पठाएको डीएसपी थापाले बताए । घटनाबारे अनुसन्धान भइरहेको उनले बताए ।"
विमानस्थलको गोल्डेन गेटमा नयाँ ट्राफिक लाइट,"काठमाडौं : महानगरीय ट्राफिक प्रहरी महाशाखाको समन्वय एव पहलमा एयरपोर्टस्थित गोल्डेन गेटमा नयाँ ट्राफिक लाइट जडान गरिएको छ। बिहीबार एयरपोर्टस्थित गोल्डेन गेटमा नयाँ ट्राफिक लाइट जडान गरी संचालनमा ल्याइएको हो। ट्राफिक महाशाखाले यति र तारा एयरलाइन्स प्रालीसँग सहकार्य गरी नयाँ जडान गरिएको ट्राफिक लाइटको एक कार्यक्रमका बीच महाशाखाका प्रमुख प्रहरी वरिष्ठ उपरीक्षक जनक भट्टराई र यति एयरलाइन्सका सिईओ अनोज रिमालले संयुक्त रूपमा उद्घाटन गरे। एसएसपी भट्टराईले काठमाडौं उपत्यकालाई सुरक्षित र सभ्य सहरको रुपमा अघि बढाउन, सवारी व्यवस्थापनलाई प्रविधिमैत्री बनाउन, सवारी व्यवस्थापनमा अझै सहजता ल्याउन चोकचोकमा ट्राफिक लाइट जडानलाई तीव्रता दिएको बताए। अन्तराष्ट्रिय बिमानस्थलको मुलगेटमा लाइट जडान गरी संचालनमा ल्याएको र आगामी दिनमा अन्य चोकमा समेत ट्राफिक लाइट जडान गर्ने योजना रहेको एसएसपी भट्टराईले बताए। कार्यक्रममा बोल्दै एयरलाइन्स तर्फबाट प्रशासन निर्देशक अञ्जन बडगामीले सामाजिक उत्तरदायित्व बहन गर्दै आम सडक प्रयोगकर्तालाई प्रत्यक्ष लाभ हुने र दैनिक सडक प्रयोगमा हुने समस्यालाई ट्राफिक लाइटले सहयोगी भुमिका खेल्ने बताए। उनले काठमाडौं उपत्यकामा भइरहेको सवारी चाप, सडक दुर्घटना तथा अन्य ट्राफिक समस्या समाधानको लागि प्रविधिको विकास र प्रयोगलाई प्राथमिकता दिनुपर्ने धारणा व्यक्त राखे।"
भाडा बढाउन माग गर्दै यातायात व्यवसायी आन्दोलित,"काठमाडौं : मध्यम र छोटो दूरीका सवारीसाधनमा भाडा समायोजन गरिनुपर्ने माग गर्दै यातायात व्यवसायी आन्दोलनमा उत्रिएका छन् । चक्रपथका विभिन्न स्थानमा जम्मा भएर उनीहरुले लामो दूरीको सवारीसाधनमा भाडा समायोजन गरेकाले छोटो र मध्यम दूरीका सवारीसाधनमा पनि भाडा समायोजन गर्न माग गरेका हुन् । व्यवसायीहरुले सबै यातायात मजदूरलाई कोभिड विरुद्धको खोप लगाउर्ने पनि माग गरेका छन् । नेपाल यातायात व्यवसायी राष्ट्रिय महासङ्घका महासचिव सरोज सिटौलाले सङ्घीय सरकारले भाडा समायोजन गरेकै आधारमा प्रदेश र स्थानीय तहले पनि समायोजन गर्नुपर्नेमा जोड दिए। यातायात व्यवस्था विभागले गत असार ३० गते दुई वा दुईभन्दा बढी प्रदेशमा चल्ने यात्रुबाहक सवारीसाधनमा २८ प्रतिशत, तराईमा चल्ने सवारीसानधमा २० प्रतिशत र पहाडमा चल्ने मालबाहक सवारीसाधनमा २६ प्रतिशतसम्म भाडा बढाएको थियो । २०६५ मा पेट्रोलियम पदार्थ, सवारीसाधन र त्यसको पार्टपूर्जाका आधारमा सार्वजनिक सवारीसाधनको भाडा निर्धारणसहित मापदण्ड तय गरिएको थियो । सो मापदण्डअनुसार पेट्रोलियम पदार्थको मूल्यलाई ३५ प्रतिशत र पार्टपूर्जालाई ६५ प्रतिशत आधार बनाइएको थियो । सोही आधारमा वार्षिकरुपमा भाडा समायोजन गरिनुपर्नेमा झण्डैं नौं वर्षदेखि हुन नसकेको यातायात व्यवसायीको गुनासो छ । संविधानअनुसार यातायात क्षेत्रको व्यवस्थापनको जिम्मेवारी तीन तहमै बाँडिएको छ । स्थानीय तहभित्र गुड्नेको स्थानीय तह, प्रदेशभित्र गुड्नको प्रदेश सरकार र एकभन्दा बढी प्रदेशमा गुड्नेको व्यवस्थापन र नियमनको जिम्मेवारी सङ्घीय सरकारको हुने व्यवस्था छ । रासस"
"१२ हजार ८२९ नमूना परीक्षणमा २७ सय १४ जनामा संक्रमण, २४ को मृत्यु",काठमाडौं : पछिल्लो २४ घन्टामा थप २७ सय १४ जनामा कोरोना भाइरस (कोभिड१९) संक्रमण देखिएको छ। विभिन्न प्रयोगशालामा गरिएका १२ हजार ८२९ नमूना परीक्षणमा २७ सय १४ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। ९१ सय २२ नमूनाको पीसीआर र ३७ सय ७ नमूनाको एन्टिजेट विधिबाट परीक्षण गरिएकोमा पीसीआरबाट १८ सय ५५ र एन्टिजेन विधिबाट ८५९ जनामा संक्रमण देखिएको हो। यस्तै पछिल्लो २४ घन्टामा १२ सय ८८ जना स्वास्थ्य लाभ गरी घर फर्किएका छन्। निको हुने यो दर ९४५ प्रतिशत हो। यस्तै बिहीबार कोरोनाबाट थप २४ जनाको मृत्यु भएको छ। यो सहित नेपालमा कोरोनाबाट मृत्यु हुनेको संख्या ९ हजार ६६१ पुगेको छ।
खोलाले बाँध कटान गर्दा रातभर सुत्दैनन् स्थानीय,"मलंगवा : सर्लाहीको विभिन्न स्थानमा लखनदेही खोलाले बाँध कटान गर्न थालेपछि खोला आसपासका बासिन्दाहरु त्रसित बनेका छन् । तीन दिनदेखि खोलाले बाँध काट्न गर्न थालेपछि चक्रघट्टा गाउँपालिका वडा नं १ शिवनगरका स्थानीयबासीहरु त्रसित बनेका छन् । त्यसैगरी कौडेना गाउँपालिकाको सक्रौल र शिवनगरमा पनि खोलाले कटान शुरु गरेको छ । मलंगवा नगरपालिकाको खुटौना छेउमा सबभन्दा बढी कटान गरेको छ । पानीको बहाब अहिले कम भएकोले कटान विस्तार भइरहेको छ । समयमा नै बाँधको मर्मत सम्भार गरिएन भने जोखिम बढ्ने सम्भावना रहेको सुरक्षा निकायले जनाएको छ । स्थानीयबासीले बाँध छेउमा रहेको आआफ्नो जमिनको रुख बाढीले बगाउँछ भनेर काट्न थालेपछि झन बाँध कमजोर हुन थालेको छ। गाउँ भन्दा उत्तरपट्टी खोलाले कटान गर्न थालेको चक्रघट्टा १ शिवनगरका रजनिश कुमार रायले बताए । आठ वर्ष अगाढी बनाइएको बाँध खोलाले कटान गर्न थालेको छ । कटान भइरहेको स्थानमा गत वर्ष जनताको तटबन्ध हरिपुरले बाँसको पिलिङ्ग लगाइएको थियो । स्थानीयबासीले पिलिङ्ग उखेलेर लग्दा कटान हुन थालेको रायले बताए । बाँसको पिलिङ्ग रहेको स्थानमा कटान भइरहेको छैन्, रायले भने, स्थानीयबासीले बाँस चोरेर लाँदा समस्या भएको हो । आधाभन्दा बढी बाँध कटान भइसकेको छ । कटानलाई अहिले नै रोकेन भने भोलीका दिनमा बस्तीले बगाउने खतरा रहेको रायले बताए । करिब ५० मिटरमा कटान भइरहेको छ । कटान भइरहेकै स्थानमा आफ्नो दुई बिगहाको पोखरी छ । बाँध फुट्यो भने पोखरी बगरमा परिणत हुन्छ । सयौं बिगहा जमिन बगरमा परिणत हुन्छ । मानवीय क्षति हुने पनि खतरा बढ्दो छ । बाँध भत्कियो भने चक्रघट्टा गाउँपालिकाको शिवनगर, पडरिया, चक्रघट्टा बजार र सुन्दरपुरमा बढी क्षति हुने वडाध्यक्ष रामनाथ भारतीले बताएका छन् । कविलासी गाउँपालिकाको बीरनगरा र मदनपुरमा बाढीले क्षति पुर्याउँछ । सबभन्दा बढी जोखिम शिवनगरलाई छ । पुरै बस्ती नै खोला किनारमा छ । स्थानीयबासी त्रासमा छन् । रातिको समयमा कोही पनि राम्ररी सुत्न सकेको छैन् । कुन बेला बाढीले बाँध भत्काएर गाउँ बगाउँछ ठेगान छैन् । वडाको बजेटले मर्मत गर्न सम्भव छैन् । सहयोगका सम्बन्धित ठाउँमा गुहार लगाएको वडाध्यक्ष भारतीले बताएका छन् । बाँध कटानको खबर पाएपछि प्रमुख जिल्ला अधिकारी रामकुमार महतोले मर्मत सम्भारका लागि आवश्यक समन्वय गर्न लागि सकेका छन् । प्रजिअ महतोले चक्रघट्टादेखि भारतीय सीमा नजिक पर्ने भाडसर सम्मको निरीक्षण समेत गरेका छन् । बाँध कटान रोक्नका लागि जलस्रोत तथा सिचाई विभाग, जनताको तटबन्ध, स्थानिय प्रमुख तथा सुरक्षाकर्मीसंगको समन्वय भइरहेको प्रजिअ महतोले बताएका छन् । विभागले केन्द्रबाट चाडैं सहयोग गर्ने जनाएको प्रजिअले बताए । जनताको तटबन्धले मर्मत सम्भारका लागि आवश्यक समाग्री उपलब्ध गराउने जनाएको छ । पालिका प्रमुखहरुले पनि मर्मत सम्भारका लागि आवश्यक पर्ने उपकरण र मजदुरी खर्च तिर्ने जनाएको प्रजिअले महताले बताए । सुरक्षाकर्मीले पनि मानविय सहयोग गर्ने प्रजिअले बताए । बाँध छेउमा रहेको रुख बिरुवाहरु नकाट्नका लागि पनि प्रजिअ महतोले निर्देशन दिएका छन् । कसैले रुख बिरुवा काट्छ भने त्सस्ता व्यक्तिलाई कारबाही गरिने प्रजिअ महतोले बताए । पुरानो बाँध कमजोर भएकाले मर्मत सम्भारका लागि गत वर्षदेखि नै पहल गरेको चक्रघट्टा गाउँपालिकाका अध्यक्ष बिक्रम यादवले बताएका छन् । केन्द्र र प्रदेशबाट सहयोग नहुदाँ तारजाली लगाउन नसकेको अध्यक्ष रायको आरोप रहेको छ । पालिकाबाट एक करोड बजेट छुट्याएको थियौं, रायले भने, जनताको तटबन्धले बजेट नहाले पछि काम हुन सकेन् । जेसिबी लगाएर खोलाको बहाब परिवर्तन गरी मर्मतको काम गर्नुपर्छ । तत्काल बाँसको पिलिङ्ग गरी बोरा हालेर मर्मत गर्नुपर्छ । पानीको बहाब कम भएपछि तारजाली लगाएर बाँधलाई मजबुत बनाउनु पर्ने आवश्यक्ता रहेको अध्यक्ष यादवले बताए । गाउँपालिकाबाट जेजति सहयोग गर्नुपर्छ त्यो गर्नका लागि आफु तयार रहेको अध्यक्ष यादवले बताए । बाँध मर्मत गर्नका लागि आफुसंग आपत कालिन बजेट नभएको जनताको तटबन्ध हरिपुरका कार्यालय प्रमुख रविन्द्र शर्माले बताए । हामीले अहिले प्राबिधिक, बोरा र जियो ब्याग सहयोग गर्न सक्छौं । ज्याला मजदुरी र अन्य समाग्री स्थानिय तहले दिनु पर्छ । निरीक्षण गर्न पुगेका जिल्ला समन्वय समितिका सभापति मेथुर चौधरीले जति सक्दो चाडों बाँधको मर्मत सम्भार गरिनु पर्ने बताएका छन् । समयमै कटान रोकिएन भने आधा दर्जन गाउँमा क्षति हुने चौधरीले बताए । सबभन्दा बढी कटान चक्रघट्टाको शिवनगर र मलंगवा नगरपालिकाको खुटौनामा भइरहेको छ । पानी पर्ने सम्भावना अहिले पनि उतिकै छ । जोडले बाढी आयो पनि अहिले बाँकी रहेको बाँध एक घण्टा पनि टिक्न सक्दैन् । साउन र भदौमा झन ठूलो पानी पर्छ । अहिले पानी पर्ने समय हो । समयमै मर्मत गरिएन भने जुनसुकै बेला पनि खतरा हुन सक्छ । अरु खोलाभन्दा लखनदेहीमा पानीको बहाब तेज हुन्छ । ठूलो बाढी आयो भने नियन्त्रण गर्न समस्या हुन्छ ।"
"खोपमा पनि सुदूरपश्चिमलाई उपेक्षा, ३ लाख डोज मात्रै भागमा","धनगढी : सधैं राज्यका सेवा सुविधाबाट बञ्चित हुँदै आएको सुदूरपश्चिम प्रदेशलाई कोरोनाको खोप दिनमा पनि राज्यले उपेक्षा गरेको छ । चीन, भारत र अमेरिकाबाट अनुदान र खरिद गरी ल्याइएका ७१ लाख खोपमध्ये अहिलेसम्म सुदूरपश्चिमको भागमा तीन लाख ३७ हजार खोप मात्रै परेको छ । भारतले दुई पटक अनुदानमा दिएको र किनिएको ३० लाख खोपमध्ये २ लाख ४९ हजार खोप मात्रै प्रदेशमा आएको स्वास्थ्य आपूर्ति व्यवस्थापन केन्द्रले जनाएको छ । कोरोना महामारी फैलिएपछि भारतले दुई पटक नेपाललाई १०१० लाख गरी २० लाख कोभिडसिल्ड नामक खोप अनुदानमा दिएको थियो । त्यसपछि नेपाल सरकारले आफै पनि १० लाख कोभीसिल्ड किनेको थियो । त्यसमध्ये दुई पटक गरी २ लाख ४९ हजार मात्रै प्रदेश स्वास्थ्य आपूर्ति व्यवस्थापन केन्द्रले पाएको छ,' केन्द्रका प्रमुख पदम बहादुर विष्टले भने । उनले चीनबाट आएको भेरोसेल खोप ८८ हजार डोज मात्रै सुदूरपश्चिम आएको बताए । कोभिडसिल्ड र भेरोसेल गरी ३ लाख ३७ हजार डोज खोप सुदूरपश्चिमका ९ वटै जिल्लामा पठाएर सर्वसाधारणले लगाई पनि सकेका छन, तर अहिले थप खोप आएको छैन,' विष्टले भने । केही दिनअघि नेपाल सरकारले चीनबाट किनेको भेरोसेल खोप पनि सुदूरपश्चिममा पुगेको छैन । अमेरिकाको सिंगल डोजमा लगाउन मिल्ने अनुदानको जोन्सन एण्ड जोन्सन खोप पनि सुदूरपश्चिम पुगेको छैन । नेपाल सरकारले ती खोपहरु लुम्बिनी, बाग्मती र गण्डकीमा मात्रै पठाएको छ। तर, स्वास्थ्य सेवा विभागले सुदूरपश्चिमका लागि एक लाख ४१ हजार डोज भेरोसेल र ९७ हजार २५६ डोज जोन्सन एण्ड जोन्सन खोप पठाउने जानकारी भने प्रदेश आपूर्ति व्यवस्थापन केन्द्रलाई पठाएको छ । एक लाख ४१ हजार डोज भेरोसेल र ९७ हजार २५६ डोज जोन्सन एण्ड जोन्सन खोप पठाउने जानकारी आएको छ, यस संख्याको व्यवस्थापनमा लाग्नु भन्ने पत्र आएको छ तर खोप पुगेको छैन, 'आपूर्ति केन्द्रका प्रमुख विष्टले भने। सुदूरपश्चिम स्वास्थ्य निर्देशनालयले पनि खोप छिट्टै आउने प्रक्रियामा रहेको जनाएको छ । अरु प्रदेशमा साउनको ४ गते देखि खोप अभियान सञ्चालन भएपनि सुदूरपश्चिममा आएको छैन, तर तीनचार दिनमा आइपुग्छ होला, 'सुदूरपश्चिम प्रदेश स्वास्थ्य निर्देशनालयका निर्देशक डाक्टर गुणराज अवस्थीले भने । यसअघि सुदूरपश्चिमका लागि प्राप्त भएका कोभिडसिल्ड खोप, कैलालीमा ७४ हजार १३०, कञ्चनपुरमा ३७ हजार ११०, अछामका २४ हजार ३२०, बैतडीमा १९ हजार ७४०, बझाङमा २० हजार ८ सय, बाजुरामा १४ हजार ६०, डडेल्धुरामा १४ हजार ११० र डोटीमा २४ हजार ३२० डोज पठाईएको छ । स्वास्थ्य आपूर्ति व्यवस्थापन केन्द्रले कोभिडसिल्ड खोप लगाएका जेष्ठ नागरिकले दोस्रो डोज पाएका छैनन्। भारतले कोरोना महामारीका बेला अनुदानमा खोप दिएपनि त्यसपछि उसकै देशमा कोरोनाको महामारीले उग्ररुप लिएपछि भारतको उच्च अदालतले खोप निर्यातमा रोक लगाएको थियो। त्यसपछि नेपालले किन्ने भनिएको कोभिडसिल्ड पनि आउन नसकेको हो । कोभिडसिल्ड आउने अझै पनि कुनै टुंगा नलागेको अधिकारीहरु बताउँछन् । यस्तै चीनबाट आएको भेरोसेल खोप पनि कैलालीमा २८ हजार ७७८, कञ्चनपुरमा १५ हजार १४०, अछाममा ८ हजार ३ सय ४, बैतडीमा ७ हजार ५६०, बझाङमा ६ हजार १६८, बाजुरामा ४ हजार १४०, डडेल्धुरामा ३ हजार ७७० र डोटीमा ६ हजार ३५ डोज पठाई सकिएको छ । स्थानीयले, अनुदानमा आएका र सरकारले किनेका खोपहरु दामासाहीको हिसाबले वितरण हुनपर्ने बताएका छन । ७१ लाख खोप, ७ प्रदेशलाई वितरण गर्दा १० हरेक प्रदेशको भागमा १० लाख भन्दा बढी पर्न आउछ, तर ३ लाख ३७ हजार भनेको त्यसको पनि एक तिहाई हो, यो सुदूरपश्चिम प्रतिको उपेक्षा हो सुदूरपश्चिम विश्वविद्यालयका पुर्व रिजिष्टार डाक्टर हेमराज पन्तले भने । सुदूरपश्चिम कोरोनाको इपिसेन्टर भएकाले पनि यहाँ खोप बढी आउनुपर्छ । खोप ढुवानी गर्ने रेफ्रिजरेटर ग्यारेजमा प्रदेश स्वास्थ्य आपुर्ती ब्यवस्थापन केन्द्रसँग रहेको रेफ्रिजरेटर भ्यान डेढ वर्ष देखि थन्किएको छ । स्वास्थ्य सेवा विभागले पठाएको उक्त रेफ्रिजरेटर भ्यानमा लाखौं खर्च गर्दा पनि सञ्चालन गर्न नसकेको प्रदेश स्वास्थ्य आपुर्ती ब्यवस्थापन केन्द्रका प्रमुख पदम बहादुर विष्टले बताए । दुईतीन पटक काठमाडौं लगेर बनाइयो तर बुटबल नपुग्दै बिग्रिने गरेको छ, त्यसका २५० लिटर भोल्युममा खोपहरु ढुवानी गर्न सकिन्थ्यो । कोरोनाका त पाँच लाख डोजहरु एकै पटकमा ढुवानी गर्न सकिने क्षमता थियो, तर त्यो पुरानो भएकाले मर्मतमै धेरै रकम लाग्न थालेपछि थन्काइएको हो,' विष्टले भने । प्रदेश आपूर्ति व्यवस्थापन केन्द्रले अहिले कोरोना र अन्य नियमित खोपहरु कोल्ड बक्समा प्याक गरेर गाडीबाट जिल्लामा पठाइरहेको छ । 'आइस बक्समा प्याक गरेर पठाउनुको विकल्प छैन, रेफ्रिजरेटर भ्यान नभएकाले यसरी पठाउदा ढुवानी सारै महंगो पर्न थालेको छ, रेफ्रिजरेटर भ्यान अति आवश्यक भइसक्यो प्रदेश स्वास्थ्य आपूर्ति व्यवस्थापन केन्द्रका प्रमुख विष्टले भने ।"
मकरीगाड हाइड्रोपावरमा कार्यरत ओभरसियरको ढुंगा लागेर मृत्यु,दार्चुला: अपी हिमाल गाउँपालिका ५ मकरीगाडमा निर्माणाधीन मकरीगाड हाइड्रोपावरमा कार्यरत एक जना ओभरसियरको ढुंगा लागेर मृत्यु भएको छ । मृत्यु हुनेमा ओभरसियर गणेशसिंह बोहरा रहेको जिल्ला प्रहरी कार्यालय दार्चुलाले जनाएको छ । अपी हिमाल गाउँपालिका ३ घर भएका बोहरा निर्माणाधीन १० मेगावट मकरीगाड हाइड्रोपावरमा ओभरसियरको रुपमा कार्यरत थिए । निर्माणको काम चलिरहेको बेला ढुंगा लागेर बोहराको घट्नास्थलमै मृत्यु भएको जिल्ला प्रहरी कार्यालय दार्चुलाका सूचना अधिकारी एवं प्रहरी निरीक्षक नरेन्द्रबहादुर चन्दले बताए ।
स्याङजामा ९० प्रतिशत रोपाईं सकियो,"स्याङजा : साउनको पहिलो साताभित्रै स्याङजामा ९० प्रतिशत धान रोपाईं सकिएको छ। धान रोपाईं हुने कुल क्षेत्रफलको ९० प्रतिशत भूभागमा रोपाइँ सकिएको हो। झण्डैं १८ हजार हेक्टर क्षेत्रफलमा धान रोपाईं गरिने स्याङजाका मकै रहेका खेत बाहेक सबैमा रोपाइँ भइसकेको कृषि ज्ञान केन्द्र प्रमुख बिनोद हमालले जानकारी दिए। उनका अनुसार चापाकोट र गल्याङ्तर्फका करिब ७ प्रतिशत भूभाग र आँधीखोला फेदिखोला र पुतलीबजारका करिब ३ प्रतिशत भूभागमा मकै र चैते धान पाकिनसकेका कारण रोपाईं हुन बाँकी रहेको हो। साउनको दोश्रो सातासम्ममा यसबर्षको धान रोपाई सकिने उनको भनाइ छ। यसपटक छिटै पर्याप्त बर्षा भएका कारण किसानले समयमै धान रोप्न पाए। साउनको अन्तिमदिन सम्म रोपिने टारी खेत पनि यसपटक रोपिसकिएका छन्। सिचाइँ पुगेका खेतमा जेठ महिनादेखि रोपाइँ सुरु गरिन्छ। सिंचाईंका सुबिधा नपुगेका खेतमा पनि यसपटक नियमित आएको वर्षाले किसानलाई सहज बनाएको कृष्ण पौडेलको भनाई छ।स्याङ्जाका आँधीखोला किनार, कालीगण्डकी नदी किनार, ज्याग्दीखोला किनार, चापाकोट टार, रत्नपुर, कुवाकोट , गल्याङका क्षेत्र, सेतीदोभान फाँटहरु र बिरुवा फाँटहरु धानका उर्वर क्षेत्र हुन। यसैगरी, दहथुम, स्वरेक, खिलुङ, पुतलीबजार नगरपालिका वालिङ नगरपालिका, चापाकोट, रत्नपुर, मल्यांकोट, चिन्नेवास, सेतीदोभान, बिरुवा, बिर्घा, अर्जुनचौपारी, राङभाङ, तुलसीभन्ज्याङ, जगतभन्ज्याङ, गल्याङमा पनि धानको उत्पादन राम्रो हुन्छ। यसपटक जिल्लामा रामधान, सावित्री, सुनौलो सुगन्धा लगायतका उन्नत जात र हाइव्रीड धान रोपिएका छन्।अघिल्ला वर्षका तुलनामा यसबर्ष धान रोपाईंका क्षेत्र केही बढेको छ। कोरोनाका कारण घर फर्केका जनशक्ति अहिले कृषिमा जुटेका छन्। स्याङजामा गत बर्ष ५६ हजार मेट्रिक टन धान उत्पादन भएकोमा यसबर्ष ५८ देखि ५९ मेट्रिक टन उत्पादन बृद्धि हुने ज्ञान केन्द्रको अनुमान छ।"
चोरीका मोटरसाइकल बरामद,"जाजरकोट : प्रहरीले जाजरकोटमा चोरीका तीन थान मोटरसाइकल बरामद गरेको छ । लकडाउनको मौका छोपी भन्सार छलि गरेर ल्याएका चोरीका मोटरसाइकल प्रहरीले बरामद गरेको हो । निषेधाज्ञा अवधिभर जिल्ला प्रहरी कार्यालय जाजरकोट र मातहतबाट खटिएका प्रहरी टोलीले जिल्लाको विभिन्न स्थानबाट फेला पारेका भन्सार चोरी छलीका प्रदेश नं ३०२०२४ प ४५२७ नम्बर उल्लेख भएको ३५० सिसि को बुलेट मोटरसाइकल, २२० सिसिको भे ५ प ५४३८ नम्बर उल्लेख भएको निलो रङ्को पल्सर मोटरसाइकल र भे ७ प ५०५५ नम्बरको रातो कालो रङको पल्सर २२० मोटरसाइकल बरामद गरिएको जिल्ला प्रहरी प्रमुख डीएसपी मधुकुमार थापाले बताए । बरामद गरिएका मोटरसाइकल आवश्यक कारवाहीका लागि राजश्व अनुसन्धान कार्यालय नेपालगञ्ज पठाएको डीएसपी थापाले बताए । घटनाबारे अनुसन्धान भइरहेको उनले बताए ।"
साउने रमझममा हरियो चुराको बजार,"महोत्तरी : बर्खाकालको साउन महिना मिथिलानी (मिथिलाका नारी) का लागि विशेष हुन्छ । मैथिल हिन्दू परम्परामा साउन भगवान् शिवको प्रिय महिना मानिने विश्वासले मिथिलानीका लागि विशेष बन्दै आएको हो । साउनमै पनि सोमबारको त अझ विशिष्ट महत्व छ । साउने सोमबारका दिन भगवान् शिवलाई पुकारा गरी पूजाआराधना गरेर व्रत बसे इच्छित कामना पूरा हुने हिन्दू मैथिल जनविश्वास छ । साउनमा सोमबार परेको दिन मिथिलानी विभिन्न वस्त्र परिधानमा सजिएर शिवभक्तिका गीत गाउँदै शिवालयमा देखिन्छन् । मिथिलानीको यो परिधानभित्र हरियो चुराको विशिष्ट महत्वले गर्दा अहिले महोत्तरीसहितका मिथिला क्षेत्रमा जताततै बस्तीबस्तीमा हरियो चुराको बजार जमेको देखिन्छ । हरियो चुरा अटल सौभाग्यको सौन्दर्य प्रसाधन मानिने हुँदा साउने सोमबारी व्रतमा महिलाले यो रोज्ने गरेका हुन् । हरियो चुरासहितको प्रसाधनमा सजिएर भगवान् शिवको गरिने आराधना र व्रतले अटल सौभाग्य प्राप्त हुने विश्वास रहेको हातभरि हरियो चुराले नाडी छोपेकी बर्दिवास नगरपालिका९ की शैल महतोले बताइन्। साउन महिना प्रकृति पूजाका लागि विशिष्ट मानिन्छ, हरियो रङलाई प्रकृतिको प्रतीक मानिन्छ, महोत्तरीकै भङ्गाहा नगरपालिका५ सिद्धपुरकी रुवी झा भन्छिन्, 'हाम्रा तीर्थ व्रत र चाडबाड धेरैजसो प्रकृतिसम्बद्ध छन्, त्यसैले साउनमा हरियो चुराले महत्व पाएको हो ।' विवाहित मिथिलानी अटल सौभाग्य र अविवाहित युवती सुन्दर वर (दुलाहा) को कामनाले साउने सोमबारी व्रत बस्छन् । नवविवाहिता मिथिलानी त साउनमै पतिपत्नीबीच पिरती गाढा हुने विश्वास गर्छन् । भगवान् शिवको आराधना होस् कि अन्य धार्मिक अवसर, सौभाग्य प्रसाधनको चयनमा हरियो चुरा मिथिलानीको प्राथमिकतामै पर्छ । साउने यो पर्वका अवसरमा हरियो चुरामात्र नभएर हरियो पोते, हरियो सारी र अन्य शृङ्गार प्रसाधनका पसल साउन लागिकन जताततै सजिएका छन् । कोभिड१९ महाव्याधिको सन्त्रास हटिसकेको नहुँदा जिल्ला प्रशासनले मेला, उत्सव र शिवालयमा बाक्लो जमघटमा रोक लगाएको छ तर लामो समय निषेधाज्ञाले जकडिएका सर्वसाधारण महाव्याधि अलि कम भएको बेला अहिले शिवालयमा पुगेको देखिन्छन् । मिथिलानी त अहिले लामो कारागार बसाइबाट छुटेजस्तै भएका छन् । सधैँ घरगृहस्थीमा रुमलिने मिथिलानी साउन लागेपछि सहेलीहरुको झुण्डमा मन फुकाएर हाँस्दै शिवालयमा देखिन्छन् । यस्तो जमघटमा आफ्ना वस्त्र परिधान विशिष्ट देखिउन् भन्ने अन्तरनिहित चाहना हुने गरेको भङ्गाहा४ रामनगरकी रसिया थारुले बताइन्। साउन महिनाले खेतबारी र कान्लापाखामात्र नभएर परिवेश नै हरियो बनाएको देखिन्छ । हाट बजारमा यतिखेर जताततै हरिया शृङ्गार साधनका पसल सजिएका छन् । यस्ता शृङ्गार प्रसाधनका पसलमा युवा उमेरका मिथिलानीको उपस्थिति सघन देखिन्छ । महाव्याधि सन्त्रासबीच कारोबार सबै बन्द भएर जिङ्राएका व्यापारी साउन लागिकन परिस्थिति सहज बन्दै गएको आकलन गरेर पर्व केन्द्रित व्यापारमा लागेका छन् । महाव्याधि सन्त्रास घटेको हुँदा धेरथोर व्यापार चल्न थालेको व्यापारीहरुको भनाइ छ । अहिले महिलाले हरियो रङका जरी भरेको चुरा तथा हरिया बुट्टेचुरा बढी खोज्ने गरेको भङ्गाहा५ सीतापुर बजारका शृङ्गार भण्डारका सञ्चालक रामभगत साह बताउनुहुन्छ । चुरासँगै अहिले मेहन्दीको व्यापार पनि फस्टाएको छ । साउनमा हरियो चुराजस्तै हत्केला, नाडी र नङमा मेहन्दी लगाउने मिथिलानीको चलन छ । साउनमा हत्केला, नङ, औँला र नाडीसम्म कलात्मक ढङ्गले लगाइने मेहन्दीले पतिपत्नीबीच प्रेममा प्रगाढता हुने र सर्पको भय नहुने विश्वास गरिन्छ । हरियो रङलाई समृद्धिको प्रतीक पनि मानिन्छ । साउने सोमबारी पर्वका बर्तालु विवाहित मिथिलानीले पतिको समृद्धिको कामना गर्दै हरियो चुरा, पोते, हरियो लुगा र हत्केलामा मेहन्दी लगाउने प्रचलन छ । त्यसैगरी अविवाहित नवयौवना मिथिलानी सुन्दर वर (दुलहा) को कामना गर्दै साउने व्रत बस्छन् । साउनमा हरियो चुरा, हरियो पोते, मेहन्दी र हरियो साडी एकले अर्कालाई उपहार दिने चलन पनि बाक्लै भएको हुँदा यो महिनामा यस्ता सामानको बजार निकै जम्ने गरेका छन् ।रासस"
कोरोनापछि उल्लासमय इद,"नेपालगन्ज : त्यतिबेला नेपालगन्जको बीपी चोकस्थित इदगाह र घर भरिएर सुर्खेत रोडमा नमाज पढ्नेको घुइँचो लाग्थ्यो । सुर्खेत रोड अवरुद्ध हुन्थ्यो । जिल्लाका मस्जिदहरूमा नमाज पढ्नेको पनि घुइँचो उस्तै हुन्थ्यो । मुस्लिम धर्मगुरु मौलाना अब्दुल जब्बार मञ्जरीले दुई वर्षअघिका बकर इद सम्झँदै भने, कोरोनाले एक वर्ष त घरमै नमाज पढ्ने बनायो । कोरोनाको संक्रमण घट्दै गएकाले यो वर्ष इदगाह र मस्जिदमा पनि नवाज पढियो । तर, पहिले जस्तो भीड भने थिएन । इदगाह नै पूरा भरिएको थिएन । धर्म पनि जोगाउनु पर्यो । ज्यान पनि सुरक्षित राख्नु पर्यो । सुरक्षाका विधि अपनाएर नमाज पढिएको छ । जिल्लामा निषेधाज्ञा जारी रहेकाले मुस्लिम समुदायले बिहान ६ बजे नै इदगाह र मस्जिदमा पुगेर नमाज पढेका थिए । कतिले त यो वर्ष पनि घरमै नमाज पढेका छन् । तिनैमध्येका हुन् युनेस्को क्लब बाँकेका अध्यक्ष प्रवेज अलि सिद्धिकी । सिद्धिकी भन्छन्, कोरोनाको जोखिम अझै पनि छ । त्यसैले हाम्रो परिवारले घरमै नमाज पढ्यौं । धर्मगुरु मञ्जरीका अनुसार मुस्लिम धर्मावलम्बीहरूका लागि रमजानपछिको दोस्रो ठूलो पर्व हो, बकर इद । रमजान पर्वको ७०औं दिनमा मनाइन्छ । तीन दिनसम्म मनाइने बकर इदलाई बलिदानीको पर्वका रूपमा पनि लिइन्छ । नमाज पढिसकेपछि घरमा विभिन्न जनावरको बली दिने चलन छ । त्यो मासुलाई तीन भाग लगाएर एक भाग परिवारले भोजन गर्ने, एक भाग पाहुनालाई दिने र एक भाग गरिब एवं दीन दुःखीलाई बाँड्ने गरिन्छ ।"
चितवनमा मृत भेटिएका युवकको शव नजिकै भेटियो खोका,चितवन : भरतपुर महानगरपालिका१७ मानसिंह चोक नजिकै रहेको सिमडाँडा खेतको नहरमा एक युवक मृत अवस्थामा फेला परेका छन् । उनको टाउकोमा गोली लागेको र नजिकै खोकासमेत भेटिएको छ । जिल्ला प्रहरी कार्यालयका प्रहरी उपरीक्षक ओमप्रसाद अधिकारीका अनुसार अन्दाजी ३० वर्षका युवक मृत अवस्थामा फेला परेका हुन् । उनको टाउकामा गोली लागेको जस्तो घाउ देखिएको छ । नजिकै गोलीको एउटा खोका पनि भेटिएको उनले जानकारी दिए। बिहान अबेर मात्र घटनाका विषयमा जानकारी प्राप्त भएको जनाउँदै उनले मृत पुरुषको सनाखत भई नसकेको बताए । सो क्षेत्रमा प्रहरीले शव निकालेर घटनाको अध्ययन थालेको बताइएको छ । रासस
जबरजस्ती करणीको झुठा जाहेरी दिँदा,"पोखरा : त्यस दिन दिउँसो ४ बजेतिर प्रहरी कार्यालयमा फोन आयो। प्रहरीलाई एक महिलाले रुँदै भनिन्, ममाथि जबरजस्ती भयो। प्रहरी तत्काल उनको घर पुग्यो। महिलाले आफूलाई जबरजस्तीको प्रयास गरेको आरोप लगाएका पुरुषलाई पक्राउ गर्यो। प्रहरीमा ती महिलाको जाहेरी पनि पर्यो। प्रहरीको अनुसन्धानका आधारमा सरकारी वकिल कार्यालयले जिल्ला अदालतमा जबरजस्ती करणी उद्योगको मुद्दा हाल्यो। ती आरोपित पुरुषलाई अदालतले अनुसन्धानका लागि कारागार पनि पठायो। २०७६ साल असार २४ गते त्यसरी पक्राउ परेर जेल गएका पुरुष भने त्यसै साल कात्तिकमा छुटे। यो साता भने ती महिलालाई पक्रेर प्रहरीले जेल पठाएको छ। भएको के थियो भने अदालतले ती महिलाले पुरुषविरुद्ध झुठा जाहेरी दिएको ठहर्याएको थियो। उनको जाहेरीको आधारमा जेल परेका ४९ वर्षे पुरुष अदालतको २०७६ साल कात्तिक ४ गतेको निर्णयपछि छुटेका थिए। महिला आफ्नै घरतिर थिइन्। गत महिना, असार २८ गते भने प्रहरीले उनलाई पक्रेको हो। कास्की अदालतका न्यायाधीश काजीबहादुर राईको इजालासले ती महिलालाई एक महिना कारागार सजायको फैसला सुनाएको थियो। फैसलापछि महिला फरार सूचीमा थिइन्। प्रहरीले फरार सूचीका प्रतिवादी खोज्ने क्रममा पक्रेर उनले भुक्तान गर्न बाँकी रहेको जेल सजायका लागि जेल पठाएको कास्कीका प्रहरी प्रवक्ता डिएसपी सुवा हमाल बताउँछन्। सर्वाेच्च अदालतबाट जारी विशेष प्रकृतिका मुद्दाहरूको कारबाही गोपनियता कायम राख्नेसम्बन्धी कार्यविधि निर्देशिका २०६४ अनुसार ती जाहेरवाला महिलाको वास्तविक नाम अदालतको फैसलामा उल्लेख छैन। परिवर्तित भनेर पोखरा ११२ नाम दिइएको छ। पोखरा ३२ खुदीखोला बस्ने ती महिलाले गरेको चरित्र हत्या, दोष लगाउने कार्य औचित्यपूर्ण नदेखिएको ठहर गर्दै मुलुकी फौजदारी कार्यविधि संहिता २०७४ को दफा ४४ को उपदफा २ (क) बजोजिम कैद सजाय ठहर भएको थियो। २०७४ मा बनेर २०७५ सालदेखि लागू भएको फौजदारी संहिताले गम्भीर प्रकृतिका कतिपय विषयमा झुठा मुद्दा लगाए मुद्दा लगाउनेलाई नै सजाय हुने व्यवस्था गरेको छ। सोही व्यवस्थाअनुसार महिलालाई १ महिना कारागार सजाय भएको हो। सुरुमा ती महिलाले पोखरा ३२ सुकुम्बासी टोलका एक पुरुष आफ्नो डेरामा आई जबरजस्ती करणी प्रयास गरेको आरोप लगाएकी थिइन्। डेरामा निदाइरहेको बेला कोठामा छिरेका ती पुरुषले हात समाई लछारपछार गरी आफूलाई जबरजस्ती तान्न खोज्दा फुत्किएर भागेको र बुट्टे कुर्थाको बायाँसाइडसमेत च्यातिएको बयान महिलाले प्रहरीलाई दिएकी थिइन्। तर, पछि तिनै महिलाले अदालतमा बकपत्र गर्दा भने आफ्नो लुगा त्यसअघि नै काम गर्दा च्यातिएको र ती पुरुषले आफूमाथि कुनै जबरजस्ती नगरेको बताएकी थिइन्। आफू आवेशमा आएर आफ्नै श्रीमान्का चिनजानका ती पुरुषलाई झुठा आरोप लगाएको महिलाले अदालती बकपत्रमा स्वीकार गरेको न्यायाधीश राईले गरेको फैसलाको तथ्य खण्डमा उल्लेख छ। म कोठाभित्र खाटमा सुतिरहेको अवस्थामा प्रतिवादीले अत्यधिक रक्सी सेवन गरी आई दाइदाइ भनी बोलाएकाले मैले दाइ छैन तपाईं जानुहोस् भन्दा निज नमानी दाइलाई निकाल भनी ढोकामा नै बसिरहकाले आवेशमा आई प्रहरीलाई खबर गरेको एवं काम गर्दा च्यातिएको कुर्थासमेत दिई पठाएको हुँ, निजले मलाई करणी गर्ने आसयले जबरजस्ती मलाई हातमा समाती लछारपछार गरी खाटमा लगेका होइनन्, भनी महिलाले प्रतिकुल (होस्टाइल) बकपत्र गरेकी थिइन्। आरोपित पुरुषले भने ती महिला आफूले चिनेजानेका व्यक्तिकै श्रीमती भएको अदालतमा बताएका थिए। उनले त्यस दिन उनको घर गई दाइदाइ भनेर बोलाएको स्वीकारेका थिए। तर, जबरजस्ती करणी प्रयास नगरेको पनि प्रष्ट पारेका थिए। झुठा मुद्दा लगाउने महिलालाई सजाय ठहर्याउँदै न्यायाधीश राईले गरेको फैसलामा भनिएको छ, यस किसिमको कार्यलाई निरुत्साहित गरी सचेत गराउन एवं सवक सिकाउन भए पनि त्यस्ता व्यक्तिलाई न्यून हदसम्म भए पनि प्रचलित कानुनमा व्यवस्था भएबमोजिम सजाय गर्नु सर्वांगीण दृष्टिकोणले मनासिब देखिन्छ।"
ओलम्पिकमा एन्टी सेक्स बेड,"टोकियो : विश्व खेलकुदको महाकुम्भ मानिने ३२ औं गृष्मकालीन ओलम्पिक शुक्रबारदेखि सुरु हुँदैछ। करिब दुई हप्ताको समयमा ११ हजारभन्दा बढी खेलाडीले आफूलाई अब्बल सावित गर्ने कोसिस गर्ने छन्। जुलाई २३ देखि अगस्ट ८ सम्म सञ्चालन हुने टोकियो ओलम्पिकमा ३३ खेलमा ३ सय ३९ स्वर्ण पदकका लागि प्रतिस्पर्धा हुँदैछ। टोकियो ओलम्पिकमा सहभागी हुने अधिकांश खेलाडी अहिले जापान पुगिसकेका छन्। जापान पुगेका खेलाडीको ध्यान भने ओलम्पिक भिलेजमा राखिएको बेडमा परेको छ। उनीहरूले ओलम्पिक भिलेजमा राखिएको बेडका बारेमा सामाजिक सञ्जालमा खुलेर चर्चा पनि गरिराखेका छन्। सामाजिक सञ्जालमा चर्चाको विषय बनेको बेडको विशेषताका बारेमा बुझेपछि भने धेरैले आश्चर्य मानेका छन्। जापानले टोकियो ओलम्पिकमा सहभागी खेलाडी, प्रशिक्षक र अफिसियलका लागि छुट्टै प्रकारको बेड निर्माण गरेको छ। पुनः प्रयोग गर्न मिल्ने सामग्रीबाट खेलाडी, प्रशिक्षक र अफिसियलका लागि बेड निर्माण गरिएको हो। कार्डबोर्डबाट बनेको बेडमा प्लास्टिकबाट बनेको गद्दा बिछ्याइएको छ। ओलम्पिक र पारा ओलम्पिक सम्पन्न भएपछि बेड र गद्दालाई अन्य विभिन्न काममा पुनः प्रयोग गरिनेछ। प्लास्टिकबाट बनेको गद्दा म्याटरेसलाई पुनः प्लास्टिककै सामग्री बनाउन प्रयोग गरिने भएको छ। आयोजकले टोकियो ओलम्पिकका लागि १८ हजार र पारा ओलम्पिकका लागि आठ हजार बेड आवश्यक पर्ने जनाएका छन्। ओलम्पिक भिलेजका हरेक कोठाबाट रेन्बो ब्रिजको दृश्यावलोकन गर्न सकिनेछ। हेर्दा आकर्षक र आरामदायी सिंगल बेड नौ वर्गमिटर र डबल्स बेड १२ वर्गमिटरको रहेको छ। सिंगल र डबल्स दुवै बेडमा यौन सम्पर्क गर्न भने मिल्ने छैन। ओलम्पिक भिलेजका बेडहरू एन्टी सेक्स रहेकाले यौन सम्पर्क गर्न नमिल्ने आयोजकले जनाएका छन्। कार्डबोर्डबाट बनेको बेडमा बढी हलचल गर्न नमिल्ने र एक जनाको मात्र भार थेग्न सक्ने खालको रहेको जनाइएको छ। खेलाडीहरूबीचको निकटतालाई रोक्नका लागि पनि कमसल खालको बेड निर्माण गरिएको आयोजकको दाबी छ। कोरोना भाइरसको महामारीका कारण कोठामा तोकिएका व्यक्तिबाहेक अरूलाई भने प्रवेश निषेध गरिएको छ।"
धान रोपेको दुई हप्तामै हिस्पाको प्रकोप,"स्याङ्जा : धान रोपेको तीन हप्ता पनि नपुग्दै धानबालीमा राइस हिस्पा (काँडेदार खपटे) किराको प्रकोप बढ्न थालेको छ। किराले पात काटेर सुक्न थालेपछि किसान चिन्तित छन्। भीरकोट नगरपालिका५ स्थित पकान फाँटमा राइस हिस्पाको प्रकोप बढेपछि कृषि ज्ञान केन्द्रका प्रमुखसहित प्राविधिक टोलीले अनुगमन गरेर विषादी प्रयोगका बारेमा जानकारी गराए। भर्खर रोपेका कलिला धानको पात खाएर बिरुवा नै सुक्न थालेको छ। किराले धान बिरुवाको गुभो पनि खान लागेपछि धानबालीलाई नष्ट पार्ने चिन्तामा परेको किसान कृष्णप्रसाद पौडेलले जनाए। धानखेतीका लागी उर्वर मानिएको पकानफाँटमा राइस हिस्पाको प्रकोप रोक्न भीरकोट जेसिसको समन्वयमा ज्ञान केन्द्रले फाँटमै पुगेर किरा प्रकोप र यसका उपचार विधिकाबारेमा किसानलाई प्रशिक्षित गराएको छ। धानबालीमा किराको प्रकोप बढेपछि किसानसहितको प्राविधिक टोलीले धानको अनुगमन तथा निरीक्षण गरेका छन्। धान रोपेको १७ दिनमै हिस्पाको प्रकोप देखिएपछि किसानलाई सामान्य विषादीसहित उपचारका विधि सिकाइएको केन्द्रका प्रमुख विनोद हमालले बताए। उनले भने फाँटका करिब७० रोपनी धानबालीमा गरेको अनुगमनमा २० रोपनी धानखेतमा किराको प्रकोप छ। झरी पर्ने र बदलिने मौसममा किराले बढी क्षति गर्छ। धानमा सामान्य सेतोदेखिने बित्तिकै किसानहरूले हरियो बनाउन युरिया मल छर्ने गर्दा झनै किराको प्रकोप बढ्ने कृषि अधिकृत ईश्वरीप्रसाद अर्यालको भनाइ छ। समस्या देखिँदासाथ खेतमा पानीको सतह बढाउने, किराका अन्डालाई नष्ट गर्न सके प्रकोप कम हुन्छ, अर्याल भन्छन्। अनुगमनपछि ७५ प्याकेट किङ स्टार नामक विषादी वितरण गरिएको थियो।भीरकोट जेसिजको सहजीकरणमा केन्द्रले प्रकोपसम्बन्धी अन्तर्क्रिया गरेर किसानलाई विषादी वितरण गरेको छ। वडाध्यक्ष यामप्रसाद अधिकारी लक्ष्मणले कृृषिका लागि उर्वर पकान फाँटमा धान ब्लकमार्फत धान खेती गरिएको बताए। सहभागी भीरकोट जेसिजका अध्यक्ष प्रसुन मगर, किसान दामोदर तिवारी, पोतप्रसाद तिवारी, शान्ति अर्याल, शेषकान्त तिवारी, राधाकृष्ण अर्याल, शिवप्रकाश अर्याल नारायणप्रसाद अर्याल, कृष्णप्रसाद पौडेललगायतले जिल्लाकै प्रमुख धान उत्पादक क्षेत्र पकान फाँँटमा खपटे किराले क्षति पुर्याएकोमा चिन्ता व्यक्त गर्दै समयमै उपचारका लागि आग्रह गरे।"
छिनछिनमा विद्युत जाने समस्याले उपभोक्ता हैरान,"विराटनगर : प्रदेश १ को राजधानी विराटनगरमा दैनिकरुपमा विद्युत आपूर्ति नहुँदा उपभोक्ता हैरान भएका छन् । केही दिनदेखि विराटनगरको विद्युत आपूर्ति नियमित नहुँदा उपभोक्ताहरु हैरान भएका हुन् । विराटनगरको विद्युत आपूर्तिको अवस्था दिनमा १८ घण्टा लोडसेडिङ हुँदाकै अवस्थाजस्तो बनेको छ । कहिले दिनभरी विद्युत जान्छ भने कहिलेकाहीं रातभरी विद्युत जानेको छ । प्राधिकरणका कर्मचारीलाई सोध्दा प्राविधिक समस्या भन्दै आलटाल गर्ने गरेका छन् । प्राधिकरण स्रोतका अनुसार असार ३१ गतेसम्म टंकी सबस्टेशनमा ब्रेकर जडान र अन्य सुधारको काम भैरहेकाले विद्युत आपूर्तिमा समस्या थियो । त्यसपछि समस्या नहुनु पर्नेमा अहिले पनि विद्युत आपूर्तिमा सुधार आउन सकेको छैन । नेपाल विद्युत प्राधिकरण विराटनगरका वितरण कार्यालयका प्रमुख मिथिलेशकुमार गोहिबारका अनुसार विद्युत ट्रिपिङ हुने, तार चुडिनेलगायतका समस्या हुनाले आपूर्तिमा अवरोध आएको हो । एक ठाउँमा समस्या आयो भने त्यसबाट सबैतिर अवरोध हुन्छ र समस्या पत्ता लगाउन केही समय लाग्ने भएकाले केही समय आपूर्ति बन्द भएको हो । साँझपख विराटनगर वितरण केन्द्रलाई ९५ मेगावाट विद्युत चाहिने गोहिबारले बताए । गर्मीमा एकैपटक विद्युत खपत बढ्दा ट्रिपिङ हुन गई आपूर्ति बन्द हुने गरेको उनको भनाइ छ । तर उपभोक्ताहरु भने उनको भनाइमा विश्वास गर्न तयार छैनन् । निरन्तर विद्युत जानुको कुनै खास कारण हुन सक्छ भन्ने उपभोक्ताहरुको ठम्याइ छ । दुहबी ग्रिडमा बुझ्दा दुहबीबाट विराटनगरका लागि दिइने विद्युतमा कुनै रोकावट छैन । जति चाहिने हामीले त्यतिनै दिइरहेका रहेको दुहबी ग्रिडका प्रमुख राजेश रेग्मीले बताए । नेपाल विद्युत प्राधिकरणको विराटनगर वितरण केन्द्र अन्तर्गत ६ हजार ८ सय जति ग्राहक छन् । दुईवटा सबस्टेशनमार्फत २० वटा फिडर लाइनबाट ग्राहकहरुलाई विद्युत दिने गरिन्छ । सो केन्द्रको क्षेत्र विराटनगरबाहेक कटहरी, जहदा, ग्रामथान र बुढीगंगा गाउपालिका हो । लामो क्षेत्र पर्ने हुदा कतै समस्या आयो भने समस्या पत्ता लगाउन समय लाग्ने गरेको छ । फिल्डका कर्मचारी समयमै फिल्डमा नपुग्ने, आपसी समन्वय र नेतृत्वमा कार्यकुशलताको कमीले गर्दा पनि विद्युत आपूर्तिमा त्यसको प्रभाव पर्ने गरेको छ । जुनसुकै कारणले विद्युत आपूर्तिमा गडवडी आए पनि उपभोक्ताहरु भने उद्योगलाई विद्युत दिएर आफुलाई सास्ती खेप्न लगाएको बताउँछन् । दैनिकरुपमा उपभोक्ताहरुले संगठित भएर वितरण केन्द्र पुगेर गुनासो राख्दै आएपनि सुनवाही हुन नसकेको हो ।"
नीति कथा : आँखा खुल्ला पार्नुपर्छ,"उनी धनुविद्यामा सबैभन्दा पोख्त थिए । उनको धनुबाट निस्किएको वाणले कहिल्यै पनि निशाना चुकाएको थिएन । एकदिन सबैभन्दा प्यारो चेलालाई बोलाए र वनमा पुगे । ऋषि र चेलाले केहीबेर ध्यान लगाएर वरपरको वस्तुस्थिति बुझे । सबै कुरा अनुकूल छ भन्ने निधो भएपछि गुरुले काँधमा बोकेर ल्याएको लामो कपडाको पोको भुइँमा राखे । चेलालाई थाहा भइसकेको थियो कि त्यसभित्र के छ । हरेक दिन लगभग यही समयमा ऋषिले उनैलाई लिएर यो ठाउँमा आउँथे । काँधबाट कपडामा छोपेर ल्याएको धनु र वाण निकाल्थे । सोही कपडाभित्रबाट गुलाबको रातो फूल चेलालाई दिँदै निकै परको कुनै रुखमा देखिने गरी गुलाब राख्न लगाउँथे । चेलाले उसै गरेर राखिदिन्थे । निकै एकाग्र भएर ऋषिले झन्डै ३ सय मिटर परको रुखमा भएको गुलाबलाई निशाना लगाउँथे र भन्थे, बाबु ! त्यो गुलाबमा मेरो निशाना लाग्ला त ? अवश्य पनि लाग्छ गुरुदेव, चेलाले नम्र स्वरमा जवाफ फर्काउँथे । बितेका केही हप्तादेखि लगातार यस्तै भइरहेको थियो । आज पनि त्यस्तै भयो तर एउटा कुरा भने फरक भएको चेलाले थाहा पाए । ऋषिसँग कालो रंगको बाक्लो रुमाल पनि छ । आज पहिलेजस्तो परको रुखमा गुलाब नराख । यतै कतै एक सय पाइलाको दूरीमा पर्ने रुखमा राख, ऋषिले सदाझैं चेलालाई गुलाबको फूल दिँदै भने, तर त्यो फूल यहाँबाट भने मज्जाले देखियोस् नि । चेलाले त्यसै गरे । कालो बाक्लो रुमाल चेलालाई दिँदै ऋषिले भने, अब मेरो आँखा ढाक्ने गरी यो रुमाल मेरो शिरमा बाँधिदेऊ ताकि देख्न नसकुँ । चेलाले गुरुले भने बमोजिम गरे । गुरु गुलाब राखेको रुखतिर फर्केर धनुबाण बोकेर उभिए । उनले एकदमै एकाग्र भएर धनुको डोरी तन्काएर सदाझैं सोधे, बाबु ! त्यो गुलाबमा मेरो निशाना लाग्ला त ? अवश्य पनि लाग्छ । चेलाले सदाझैं जवाफ दिए, हरेक दिन देखेको छु कि तपाईंले योभन्दा धेरै परको निशाना सहजै लगाउनु भएको छ । यो निकै वर छ र तपाईलाई त्यो कहाँ छ भन्ने राम्रोसँग थाहा छ । गुरुले त्यसपछि बल लगाएर धनु तन्काए । निकै शान्त र सचेतनापूर्वक गुरुले धनुबाट बाण छोडे । धनु बेतोडसँग हुन्मुनिँदै गयो तर गुलाब भएको स्थानबाट निकै दायाँ तर्फबाट । हेर्दा यस्तो लाग्थ्यो कि कोही नयाँ मान्छेले जीवनमा पहिलोपल्ट निशाना लगाएको होस् । ऋषिको निशाना एकदमै धेरै फरकले चुक्यो । गुरुले आँखाको पट्टी खोल्दै सोधे, निशाना लगाएँ त ? लगाउनु भएन गुरु, चेलाले आश्चर्य चकित हुँदै भन्यो, लागेको थियो, एकाग्रता र इच्छा शक्तिको उदाहरण देखाउनु हुनेछ । भर्खरै तिमीलाई एकाग्रता र इच्छाशक्तिको सबैभन्दा महŒवपूर्ण उदाहरण देखाएँ त, ऋषिले भने, जब कुनै कुरा तिमी चाहन्छौ, त्यसमा केन्द्रित हुनुपर्छ तर खुला आँखाले जति नै एकाग्रता र इच्छाशक्ति भए पनि काम गर्दैन । कथाले आफूले चाहेको कुरा पाउन त्यसैमा केन्द्रित हुनुपर्छ भन्ने सन्देश दिएको छ ।"
