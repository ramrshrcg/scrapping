शीर्षक,विवरण
प्रहरीका चार एसएसपीलाई डीआईजीमा बढुवा गर्न सिफारिस,"काठमाडौं : नेपाल प्रहरीका चार जना एसएसपीलाई डीआईजीमा बढुवा गर्न सिफारिस गरिएको छ। प्रहरी प्रधान कार्यालयमा बुधबार बसेको बढुवा समितिको बैठकले नलप्रसाद उपाध्याय, मोहनकुमार आचार्य, राजेन्द्रप्रसाद चौधरी र साउद अलाम खाँलाई डीआईजीमा बढुवाका लागि सिफारिस गरेको हो। एक नम्बरमा सिफारिस भएका उपाध्याय प्रहरी प्रधान कार्यालय केन्द्रीय अनुसन्धान व्युरोको उपप्रमुखका रुपमा रहेका छन्। दोस्रो नम्बरमा सिफारिस भएका आचार्य प्रहरी प्रधान कार्यालय, प्रदेश समन्वय निर्देशनालयमा रहेका छन्। त्यस्तै तेस्रो नम्बरका चौधरी प्रदेश १ प्रहरी कार्यालयअन्तर्गत अपराध नियन्त्रण तथा अनुसन्धान महाशाखामा छन् भने चौथो नम्बरका खाँ नेपाल प्रहरी युक्ति तालिम महाधविद्यालय जर्गाहमा रहेका छन्। उनीहरुलाई प्रहरी नियमावली २०७१ (संशोधनसिहत)को नियम २७ को उपनियम (४) अनुसार सिफारिस गरिएको प्रहरी प्रधान कार्यालयले जनाएको छ।"
"रणवीर र आलिया विवाह बन्धमा बाँधिदै, मेहन्दीको कार्यक्रम सम्पन्न",मुम्बई : अन्ततः बलिउड अभिनेता रणवीर कपुर र अभिनेत्री आलिया भट्ट वैवाहिक बन्धनमा बाँधिने भएका छन्। चार वर्ष लामो प्रेमलाई यी जोडीले शुक्रबार विवाहमा परिणत गर्दैछन्। विवाहको सम्पूर्ण तयारी पूरा भएको र आज मेहन्दी उत्सवसमेत मनाइएको भारतीय मिडियाहरुले उल्लेख गरेका छन्। परिवारका सदस्य र केही साथीहरुलाई साक्षी राखेर यी जोडी वैवाहिक बन्धनमा बाँधिदैछन्। पञ्जाबी रीतिरिवाजअनुसार विवाह हुने बताइएको छ। भारती मिडियाका अनुसार रणवीर कपुरको जन्ती कृष्णा राज बंगलादेखि वास्तु पुग्नेछन्। रणवीरका आमा नितु कपुरसहित परिवार विवाहको तयारीमा जुटेकी छन्। रणवीरका आफन्तहरु दिल्लीबाट मुम्बई पुगिसकेका छन्। रणवीर र आलियाको विवाह बास्तु बंगलामा हुने बताइएको छ। यही बंगलामा दुबैको फ्लाट रहेको छ। आलिया पाँचौं तलामा बस्छिन् भने रणवीर आठौं तलामा बस्दै आएका छन्।
फेवा किनारमा सुरु भयो नव वर्ष महोत्सव,"पोखरा : नयाँवर्ष २०७९ लाई स्वागत गर्नेगरी पोखराको फेवाताल किनारमा बुधबारदेखि १७ औं फेवा नव वर्ष महोत्सव सुरु भएको छ। पोखराको फेवाताल किनारस्थित फिस्टेल गेटदेखि हल्लनचोकसम्म तीन किलोमिटर सडकमा नव वर्ष महोत्सव सुरु भएको हो। नव वर्ष महोत्सवलाई सम्बोधन गर्दै संस्कृति पर्यटन तथा नागरिक उड्यनमन्त्री प्रेमबहादुर आलेले पोखरा अन्तर्राष्ट्रिय विमानस्थल पाँच महिना भित्र सञ्चालनमा आउने सुनाए। विमानस्थलदेखि तीन किलोमिटरभित्रै रहेको ल्याण्डफिल साइट अन्यत्र सार्नकालागि अझै जमिनको एकीन नभएको अवस्थामा मन्त्री आलेले यसो भनेका हुन्। अन्तर्राष्ट्रिय उडानकालागि अवरोधकोरुपमा रहेको रिठ्ठेपानीको डाँडा कटानको कामपनि अझै सुरु भएको छैन्। मन्त्री आलेले पोखराको फेवातालको किनारमा रहेको पूर्वराजा पोखरा आउँदा बस्ने दरवार रत्न मन्दिर र हिमागृह पनि वैशाख महिना भित्रै सञ्चालनमा ल्याइने प्रतिवद्धता जनाए। पोखरा आउँदा विगतका पर्यटन मन्त्री र मन्त्रीहरुले पनि यस्तो प्रतिवद्धता जनाउदैं आएका थिए। कार्यक्रममा गण्डकी प्रदेशका सांसदद्धोय राजिव पहारी र दिपक कोइरालाले पोखराको पर्यटन विकासमा जोड दिएका थिए। कोभिडले थलापरेको पर्यटनलाई पुनरुत्थान गर्ने उद्देश्यले महोत्सवको आयोजना गरिएको आयोजक संस्थाले जनाएको छ। कोभिडकै कारण लगातार दुई वर्ष स्थगित महोत्सव पुनः निरन्तरता दिइएको हो। कार्यक्रममा बोल्दै आयोजक होटल संघका अध्यक्ष लक्ष्मण सुवेदीले चार खर्ब हाराहारीमा लगानी रहेको पर्यटन उद्योग कोभिडबाट सबैभन्दा बढी प्रभावित भएको बताए। पोखरा पर्यटन परिषदका अध्यक्ष गोपी बहादुर भट्राईले पोखरा अन्तर्राष्ट्रिय विमानस्थल सञ्चलनमा अवरोधका रुपमा रहेका विषय सम्बोधन गरेर छिटो सञ्चालनमा ल्याउने व्यवस्था मिलाउन अनुरोध गरे। होटल संघ नेपालका केन्द्रिय उपाध्यग विनायक शाहले सरकारले कतिपय वस्तुको आयात रोक्दा पर्यटकलाई सेवा दिन समस्या परेको बताए। मुख्य प्रायोजक अन्नपूर्ण केवलकार प्रालिका जनरल म्यानेजर दिनेश पौडेलले फेवाताल किनारबाट सराङ्कोट पुग्नेगरी सञ्चालनमा आएको अन्नपूर्ण केवलकार पर्यटककालागि नयाँ प्रोडक्ट भएको बताए। नेपाली कला संस्कृति र खानालाई महोत्सवको आकर्षणको रुपमा पस्कीएर पहिलो पटक होटल संघले सडकमै महोत्सवको आयोजना गरेको हो। अंग्रेजी नयाँ वर्षमा रेवान पोखराले पर्यटकलाई आकर्षण गर्न सडक महोत्सव गर्दै आएको छ। नव वर्ष महोत्सवमा नेपाली सांस्कृतिक कार्यक्रमको अवलोकन गर्दै परम्परागत नेपाली खानाको स्वादलिन पाइने व्यवस्था मिलाइने बताइएको छ। सांस्कृतिक झाँकीका कार्यक्रम, प्रख्यात कलाकारबाट पप कन्सर्ट, मनोरञ्जनात्मक कार्यक्रमहरु लोक दोहारी लगायत माहोत्सवको आकर्षण रहने अध्यक्ष सुवेदीले बताए। लेकसाईडका विभिन्न चोकमा स्टेज निर्माण गरी सांस्कृतिक कार्यक्रम संचालन गरिने छ। अन्नपूर्ण केवलकार प्रालि महोत्सवको मुख्य प्रायोजक रहेको र नेपाल पर्यटन बोर्डले प्रबद्र्धन गरेको अयोजकले बताएका छन्।"
प्रदेश १ का निर्वाचन अधिकृतलाई प्रशिक्षण,"विराटनगर : प्रदेश १ का निर्वाचन अधिकृतहरुलाई बुधबार विराटनगरमा निर्वाचन सम्बन्धी १ दिने प्रशिक्षण दिइएको छ। आगामी वैशाख ३० गतेका लागि घोषणा गरिएको स्थानीय तहको निर्वाचन सम्पन्न गराउनलाई तोकिएका प्रदेशका ११ जिल्लाका अधिकृतहरुलाई प्रशिक्षण दिइएको प्रदेश १ निर्वाचन कार्यालय विराटनगरका प्रमुख लेवन काश्यव अधिकारीले जानकारी दिए। उनका अनुसार प्रशिक्षणका लागि निर्वाचन आयोगले निर्वाचन सञ्चालन तथा व्यवस्थापन सम्बन्धी प्रादेशिक प्रशिक्षक प्रशिक्षण कार्यक्रमको आयोजना गरेको थियो। प्रशिक्षणमा मुख्य निर्वाचन अधिकृत, निर्वाचन अधिकृत र निर्वाचन अधिकारी गरेर तीन समूहका १ सय २२ जनाको सहभागिता रहेको अधिकारीले बताए। उनका अनुसार प्रशिक्षणमा प्रदेशका १४ जिल्लामध्ये खोटाङ, ओखलढुङ्गा र सोलुखुम्बुबाहेकको ११ जिल्लाका मुख्य निर्वाचन अधिकृत, निर्वाचन अधिकृत र निर्वाचन अधिकारीहरु सहभागी थिए। सहभागीलाई जनशक्ति परिचालन, आर्थिक व्यवस्थापन, कानुनी प्रक्रिया, मतदान, मतगणना लगायत निर्वाचनसँग सम्बन्धित प्रशिक्षण दिइएको अधिकारीले बताए। प्रशिक्षणको उद्घाटन गर्दै प्रमुख निर्वाचन आयुक्त दिनेशकुमार थपलियाले स्थानीय तहको निर्वाचन कानुनले दिएको जिम्मेवारीमा रहेर निष्पक्ष, भयरहित र स्वतन्त्रपूर्वक ढङ्गबाट सम्पन्न गराउन निर्वाचन अधिकृतहरुलाई आग्रह गरेका छन्। कानुनको पूर्ण पालना गर्दै मतदान केन्द्रमा खटिएर निर्वाचनलाई स्वच्छ ढंगले सम्पन्न गराउन उनको आग्रह छ। निर्वाचन सम्पन्न गराउने सवालमा स्थानीय समुदायसँग समन्वय गर्न पनि निर्वाचन अधिकृतहरुलाई थपलियाले आग्रह गरेका छन्। निर्वाचनका लागि आयोगले संविधान र कानुन अनुसार सबै प्रक्रिया अगाडि बढाएको उल्लेख गर्दै थपलियाले निर्वाचन निर्देशिकाले उम्मेदवारलाई जिम्मेवार बनाएको बताए। तोकिएको मितिमा निर्वाचन हुने कुरामा कुनै शङ्का नगर्न आग्रह गर्दै उनले निर्वाचन रोक्ने प्रयास भए मुलुकमा ठुलो दुर्घटना निम्तने पनि बताए। थपलियाले निर्वाचन लोकतन्त्र र मुलुकको समृद्धिको सम्वाहक भएकोले यसलाई सफल बनाउन सबैले आआफ्नो ठाउँबाट जिम्मेवारी निर्वाह गर्नुपर्ने धारणा राखे। निर्वाचन आचारसंहिता पूर्णरूपले कार्यान्वयन गराउन आयोगले संयन्त्र निर्माण गरी अनुगमन गर्ने जानकारी उनले दिए। नेपाल टेलिकमलगायतका सेवा प्रदायकसँग समन्वय गरेर मतदानस्थलमा टेलिफोन र इन्टरनेटको व्यवस्था गरिने थपलियाको भनाइ छ।"
"कांग्रेस कार्यसम्पादन समितिले पारित गर्यो घोषणापत्र, समानुपातिक उम्मेदवारको नाम फिर्ता लिने निर्णय","काठमाडौं : नेपाली कांग्रेस केन्द्रीय कार्यसम्पादन समिति बैठकले स्थानीय तह निर्वाचन घोषणापत्र पारित गरेको छ। महामन्त्री गगनकुमार थापाको संयोजकत्वमा गठित तयारी समितिले तयार पारेको घोषणापत्रको मस्यौदालाई कार्यसम्पादन समिति सदस्यका सुझावहरु समेटेर पारित गरेको हो। घोषणापत्र तयारीसम्बन्धी छलफल गर्न बुधबार अपराह्न केन्द्रीय कार्यालय सानेपामा कार्यसम्पादन समिति बैठक बसेको थियो। केही सुझावहरु समेटेर मस्यौदा पारित भएको छ। अब फाइनल कपी पछि आउँला, कार्यसम्पादन समिति सदस्य एनपी साउदले अन्नपूर्णसँग भने। उनकाअनुसार सदस्यहरुले घोषणापत्र परिमार्जनका लागि विभिन्न सुझाव दिएका दिए। तिनलाई समेटेर पारित गरिएको हो। साउदले आफूले जनताका समस्या, आशा र अपेक्षालाई समेट्न सुझाव दिएको बताए। विशेषगरी बेरोजगारीको मुद्दा, लागुऔषध दुर्व्यसन निर्णयको मुद्दा पनि समेट्न सुझाव दिएँ, उनले भने। तयारी समितिले वैशाख ११ गते लोकतन्त्र दिवसका दिन घोषणापत्र सार्वजनिक गर्ने निर्णय गरेको छ। तर नेता साउदले भने ११ गतेअगाडि नै पनि सार्वजनिक हुनसक्ने बताए। केन्द्रीय कार्यसमितिबाट पारित भएपछि सार्वजनिक हुने दिनको टुंगो लाग्नेछ। आजको बैठकमा आसन्न निर्वाचनमा चुनावी तालमेल गर्ने पाँच दलीय उच्चस्तरीय चुनावी संयन्त्रको निर्णयबारे जानकारी गराइएको थियो। बैठकले प्रतिनिधिसभा र प्रदेशसभामा समानुपातिक सूचीमा भएका उम्मेदवारहरुले नाम फिर्ताका लागि दिएको आवेदनका आधारमा सम्बन्धित जिल्ला पार्टीको सिफारिसमा फिर्ता गर्ने निर्णय गरेको केन्द्रीय सदस्य साउदले जानकारी दिए। बैठकमा भरतपुर र अन्य ठाउँबारे पनि चर्चा र छलफल भएको थियो। केही सदस्यहरुले पार्टी कार्यकर्ता तथा शुभेच्छुकको भावनाविपरीत भरतपुरको मेयर माओवादी केन्द्रलाई नदिन नेतृत्वलाई सुझाएका थिए। जवाफमा सभापति शेरबहादुर देउवाले यस विषयमा गठबन्धन छलफलकै क्रममा रहेको बताएका थिए। कार्यसम्पादन समिति बैठकमा १५ जना सदस्य बोलेका थिए।"
हत्या आरोपमा गाउँकै तीन जना पक्राउ,"राजविराज : हत्यागरी पोखरीमा फालेको आरोपमा बुधबार सप्तरीमा तीन जना पक्राउ परेका छन्। रुपनी गाउँपालिका५ बसविट्टीका २५ वर्षीय अन्सारुल मियाँको हत्या आरोपमा सोही गाउँका लालु भनिने जयराम खंग, रामप्रवेश खंग र दिपक खंगलाई पक्राउ गरिएको हो। कर्तव्य गरी मारेर पानीको पोखरीमा फालेको अवस्थामा मियाँको शव गत चैत ७ गते फेला परेको थियो । सोही दिन राजविराजस्थित अस्पतालमा शवको पोष्टमार्टम गरिएको थियो। तत्काल आरोपितहरुको पहिचान नखुलेपछि मृतकका बुवा ४७ वर्षीय मो ताहिर मियाँले चैत ७ गते खोजतलाश गरी आरोपितहरुलाई कारवाही गर्न माग गर्दै उजुरी दिएक थिए। तीन सातासम्म प्रहरीलै शंकास्पद व्यक्तिलाई नियन्त्रणमा लिई केहीलाई अभद्र व्यवहार र केहीलाई दैनिक हाजिरीमा राखेर अनुसन्धान गरिरहेको थियो। यसै क्रममा बुधबार जिल्ला प्रहरी कार्यालयले चार जनाविरुद्ध कर्तव्य ज्यान मुद्दाको उजुरी समेत दर्ता गरेको छ। जसमध्ये आरोपित तीन जनालाई पक्राउ गरी हिरासतमा राखेर अनुसन्धान अगाडि बढाइएको मधेस प्रदेश प्रहरी कार्यालयले जानकारी दिएको छ।"
भक्तपुरमा बिस्काः जात्राको तेस्रो दिन (फोटो फिचर),काठमाडौं : भक्तपुरको ऐतिहासिक तथा सांस्कृतिक बिस्काः जात्रा बुधबार तेस्रो दिनमा पुगेको छ। भक्तपुरको पाँचतले मन्दिर टौमढी अगाडि राखेर बनाइएको भैरवनाथको रथ तानेसँगै जात्राको सुरूवात भएको थियो। प्रत्येक वर्ष नयाँ वर्षको चार दिन अगाडिदेखि प्यागोडा शैलीमा बनाइएको तीन तले भैरवनाथको रथ तानेर बिस्काः जात्रा मनाउने चलन छ। यो जात्रा नौ दिन आठ रात लामो हुन्छ। रथलाई दुवैतिर डोरीले तान्ने गरिन्छ। एकातिर ६ वटा र अर्कोतिर चारवटा मोटो डोरी राखेर युवाले रथ तान्ने चलन छ। भैरबनाथको रथ तानेर सुरु हुने जात्रा वैशाख ५ गते पाँचतले मन्दिर अगाडि नै रहेको भैरवनाथको रथलाई तानेर सम्पन्न हुनेछ। जात्राअन्तर्गत लिंगो उठाउने र रथ तान्ने गरिन्छ। जसलाई हेर्न हजारौं सर्वसाधारण उपस्थित हुने गरेका छन्।
भरतपुर माओवादीलाई नदिन कांग्रेस बैठकमा कुरा उठेपछि देउवाले के भने?,"काठमाडौं : सत्तारुढ नेपाली कांग्रेसको केन्द्रीय कार्यसम्पादन समिति बैठकमा स्थानीय तह निर्वाचनमा तय भएको चुनावी तालमेलबारे छलफल भएको छ। बुधबार अपराह्न सानेपामा बसेको बैठकमा पाँच दलीय चुनावी संयन्त्रको चुनावी गठबन्धन गर्ने, एकताबद्ध भएर चुनाव लड्ने निर्णयबारे जानकारी गराएपछि नेताहरुले स्थानीय पार्टीपंक्ति, नेता कार्यकर्ता र शुभेच्छुकको चाहनालाई ख्याल गर्न नेतृत्वको ध्यानाकर्षण गराएका थिए। खासगरी संस्थापनइतर पक्षले चितवनको भरतपुर र पर्साको वीरगंज महानगरपालिका कांग्रेसले छाड्न नहुने धारणा राखेका थिए। भरतपुरमा वडाबाटै पार्टीपंक्तिले मेयर नपाए चुनावी गठबन्धन नमान्ने घोषणा भइसकेको, वीरगंजमा पनि कार्यकर्ता चुनावी तालमेलको निर्णयले असन्तुष्ट रहेको बताएका थिए। केही सदस्यहरुले भरतपुर महानगरपालिकाको मेयर फेरि माओवादी केन्द्रलाई दिन नहुने माग गरेका थिए। भरतपुरमा माओवादी केन्द्रका अध्यक्ष पुष्पकमल दाहाल प्रचण्डकी छोरी रेणु दाहाल पुन: मेयरको उम्मेदवार बन्ने चर्चा र रेणुलाई भरतपुर दिन देउवा सकारात्मक भन्ने खबरहरु आएका बेला सदस्यहरुले बैठकमा कार्यकर्ताको भावनालाई नेतृत्वले ख्याल गर्नुपर्ने बताएका थिए। नेताहरुले कार्यकर्ताको भावनालाई ख्याल गरेर भरतपुरलगायत महानगर नछोड्न सुझाएपछि सभापति शेरबहादुर देउवा बोलेका थिए। बैठकमा सहभागी एक केन्द्रीय सदस्यकाअनुसार कुन महानगरपालिका कसलाई दिने भन्ने टुंगो नलागेको र गठबन्धनमा छलफलमै रहेको जवाफ दिएका थिए। उनले कार्यकर्ताको भावना, देश र गठबन्धनको हितलाई हेरेर निर्णय लिने बताएका थिए।"
साढे चार लाख नतिरेका फरार अभियुक्त पक्राउ,राजविराज : साढे चार लाख जरिवाना नतिरेर फरार रहेका सप्तरीको रुपनी गाउँपालिका२ का ३५ वर्षीय इन्द्रनारायण साह बुधबार पक्राउ परेका छन्। काठमाडौं महानगरपालिका९ गौशला बस्दै आएका साहलाई रुपनीस्थित घर आएको सूचना पाएपछि प्रहरीले पक्राउ गरिएको जिल्ला प्रहरी कार्यालय सप्तरीले जनाएको छ। रामशोभित नायकले दिएको बैंकिङ कसुरको उजुरीका आधारमा उच्च अदालत पाटनको संयुक्त ईजलासले साहलाई २०७७ चैत ४ गते २ दिन कैद र ४ लाख ४८ हजार जरिवानाको फैसला गरेको थियो। फरार रहेका साहलाई गाउँबाट पक्राउ गरी कैद भुक्तानको लागि राजविराज कारागार चलान गरिएको सप्तरीका डिएसपी माधवप्रसाद काफ्लेले बताए।
"श्रीमानको शवमा श्रीमतीको रोदन, दुई छोराको मृत्युमा बुवा रामानन्दको बेदना","जनकपुरधाम : कफन माथिको सेता कपडा र फूल हटाउन खोज्दा कसैले भन्यो, यो अहिले यही हुनदिनु न! कफनलाई सुम्सुम्याईन भित्रबाट चाँदनी भन्दै भनेर श्रीमानले बोलाउँछ की भनेर एकोहोरिईन। अहँ श्रीमान बोलेनन्, बोल्दै बोलेनन्। हेर्दाहेर्दै भएका मानिस सबै उनको वरिपरि जम्मा भए कोही दाउँरा ल्याउन लागे कोही पराल कोही चिता सजाउन थाले त कोही घिउँ, आगो बात्तिको जोहो गर्न थाले। कसैले भन्यो ल अब कफन खोलौं, ढिला नगरौं, लगिहालौं। तपाईं अब उता गएर बस्नुकफन अंगालो हालेर भुँईंमा रोई कराईं, आलापबिलाप गरेर बसिरहेकी उनलाई कसैले भन्यो तर उनी उठिनन्। कसैले समातेर उठायो। उनी उठिन, बरु मुर्छा परिन्। श्रीमती चाँदनीले श्रीमान् सरोजको शव देखेपछि भक्कानो फोडेर मेरो देउता, मेरो जीवन, भन्दै कतिबेला मुर्छा पर्थिन, त कुनै बेला उनलाई अलिपर लान खोज्दै थिए सबैजना। तर तान्नखोज्ने हात पन्छाउँदै उनले श्रीमान् सरोजको मृत शरिरलाई समातेर बेस्सरी रुन्थिन्। कफनभित्र शरिरमा बेरिएको सेतो कपडाले अनुहार अझै छोपिरहेको थियो। श्रीमानको लास आँखामा आँशु छैन मुखमा वाक्य छैन तर रुवाई रोकिनसक्नु छ। सबैले सम्हाल्न खोज्यो तर गहुँग्रो मन कहाँ सम्हिलिन्थ्यो र! उता कोही अनुहार हेर्न नसकेर ढल्यो कसैले पानी छम्किन थाल्यो। तर श्रीमती त श्रीमानको अनुहार हेरिरहेकी थिइन। बोली रहेकी थिइन्। तर के बोली रहेकी थिईन त्यो कि त उनले बुझ्दथिन कि त उनकै मृत श्रीमानको आत्माले। धनुषाको धनौजी गाउँपालिकास्थित बहुअर्वा गाउँ शोकमग्न छ। घटना गत भदौ २६ गते राति २ बजेको हो। बहुअर्वा बजार चोकमा गणेश पूजा मेला हेरिरहेको अवस्थामा कसैले सरोज मण्डलको पेटमा तरवारले हानेको थियो। मेला हेर्न क्रममा गाउँकै अमित कुमार मण्डल, मनिष कुमार मण्डल, राजिव कुमार मण्डलसंग आपसी विवाद भयो। सोही विवादमा प्रतिवादी मनिष, राजिवले धरिलो हतियार तरवारले मनिष अमितको टाउँकोमा प्रहार गरी घाईते बनाएर झगडा भैरहेको देखेपछि झगडा छुटाउन गएका सरोज कुमार मण्डल र बजरङ्ग राउत माथिसमेत तरवार प्रहार भयो। तरवार प्रहारले बजरङ्गको जाँघीमा र सरोजको पेटमा तरवारले हानी आन्तरिक अङ्गभंग गरियो। सरोज त्यही बेलादेखि काठमाडौंस्थित ग्राण्डी अस्पतालमा उपचार भइरहेको थियो। धनौजी गाउँपालिका५ बहुअर्वाका राम अशिष मण्डलका १८ वर्षीय छोरा मनिष कुमार मण्डल र विमल मण्डलका २३ वर्षीय छोरा राजीव कुमार मण्डल माथि ज्यान मार्ने उद्योग मा जिल्ला अदालत धनुषामा मुद्दा दर्ता गरियो। जिल्ला न्यायाधीश परशुराम भट्टराईको एकल इजलाशले हत्या अभियोग (ज्यान मार्ने उद्योग) मुद्दालाई सामान्य कुटपिटमा परिणत गरी प्रतिबादीलाई मुक्त गर्ने फैसला सुनाए। फैसलामा प्रतिवादी राजीवकुमार मण्डलले गम्भिर घाइते सरोज मण्डलको उपचार खर्च वापत ४ लाख ९२ हजार २५९ रुपैयाँ, घाइते अनिल मण्डललाई ६९ हजार ३ सय र बजरंग प्रसाद राउतलाई ३ हजार १३० रुपैयाँको बिल भर्पाइ उपचार खर्च उपलब्ध गराउने उल्लेख छ। गत पुस १९ गते जिल्ला अदालत धनुषाका न्यायाधीश परशुराभ भट्टराइको आदेश भएको ईजलाश अधिकृत समिता श्रेष्ठमार्फत प्रमाणिक फैसलापत्रमा भनिएको छ। धनौजी५ का वडाध्यक्ष कमलनारायण पंकजले भने, सरोजको उपचारको क्रममा पेटमा गम्भिर घाउ भएको थियो। उनको ल्याप्राटोमी प्रविधिबाट शल्यक्रियाको क्रम जारी थियो। त्यस्तो अवस्थामा न्यायाधीश भट्टराईले कुन विवेकको प्रयोग गरी हत्या अभियोगमा कारागारमा रहेका व्यक्तिलाई कुटपिट मुद्दामा परिणत गरी रिहा गरियो? उनले प्रश्न गरे। अदालतको आदेशबाट रिहा भएका व्यक्ति केही दिन नबित्दै विदेश गईसके। यता घाइते सरोजको सोमबार राति उपचारकै क्रममा असामयिक निधन भयो। सरोजको परिवारजनसहित समग्र गाउँ नै अहिले शोकमग्न अवस्थामा छन्। सबैले अहिले न्यायालयबाट नै अन्याय गरिएको अनुभूति गरिरहेका छन्। न्यायकर्ता न्यायाधीश शंकाको घेरामा छन् भने पीडितपक्ष सही न्यायको खोजीमा भौतारिरहेका छन्। न्यायिक अधिकार क्षेत्रका व्यक्तिद्वारा नै अहिले सरोजको परिवारमाथि दुःखको पहाड खसाइएको गाउँकै सावित्री देवी श्रेष्ठको आरोप छ। श्रेष्ठले भनिन, सधैँ हाँस्दै, मुस्कुराउँदै दोहोर्याइतेहेर्याइ सोधिरहन्थ्यो, कस्तो हुनुहुन्छ ? सब ठीकठाक छ नी ? तर आज सरोजको मृत्युले मनै कुडिएर आएको छ। सरोजको परिवारमा उनका आमा, बाबु, पत्नी चान्दनी मण्डल, ९ वर्षीय छोरा भूमि मण्डल र ५ वर्षीया छोरी भूमिका मण्डल छन्। केही वर्ष पहिले सरोजका भाई सुबोध मण्डलको जनकपुरधामस्थित ग्रीलको काम गर्दैगर्दा करेन्ट लागेर मृत्यु भएको दुःखको पहाड नघट्दै अर्को छोराको मृत्युले परिवार नै विछिप्त छ। एउटा छोराले मृत्युवरण गरेको केही वर्ष नवित्दै दोश्रो परिवार पाल्ने जेठो छोराको मृत्युपछि बुवा रामानन्द मण्डल केवटको मर्नु न बाँच्नुको अवस्थामा छ।"
उदयपुर र सिरहा फाइनलमा,"राजविराज : सप्तरीको सप्तकोसी नगरपालिकामा जारी मदन भण्डारी स्मृति गोल्डकप फुटबल प्रतियोगितामा उदयपुर र सिरहा फाइनलमा पुगेको छ। सप्तकोशी नगरपालिका फत्तेपुरमा भइरहेको प्रतियोगिताको सेमीफाइनल खेलमा उदयपुरले सप्तरीलाई र सिरहाले सर्लाहीलाई पराजित गरी फाइनलमा प्रवेश गरेको हो। बुधबार भएको अन्तिम सेमीफाइनल खेलमा गाईघाट फुटबल क्लब उदयपुरले आयोजक सप्तरीलाई ट्राइबेकरमा ३१ गोल अन्तरले पराजित गर्दै फाइनलमा प्रवेश गरेको छ। निर्धारित समयमा २२ गोल बराबरी भएपछि खेलको निर्णय ट्राइबेकरबाट गरिएको छ। निर्धारित समयमा गाइघाटकोतर्फबाट योमि र बुद्ध बलले ११ गोल गरे भने सप्तरीको तर्फबाट अरमोन्डले २ गोल गरेका थिए। त्यसअघि मङ्गलबार भएको पहिलो सेमीफाइनल खेलमा बागमती फुटबल क्लब सर्लाहीलाई ३० अन्तरले पराजित गर्दै सिरहा फाइनलमा प्रवेश गरेको हो। सिरहाकोतर्फबाट माटिनले १ गोल र प्रदीप लामाले २ गोल गरे। फाइनल खेल उदयपुर र सिरहाबीच शुक्रबार हुने आयोजकले जानकारी दिएको छ। राष्ट्रियस्तरका खेलाडीहरू सम्मिलित प्रतियोगितामा प्रदेश नम्बर १ र मधेस प्रदेशका ८ वटा टिमको सहभागिता रहेको छ। प्रतियोगितामा विजेतालाई नगद २ लाख र उपविजेता टिमलाई नगद १ लाख रुपैयाँ तथा ट्रफी प्रमाणपत्र, मेडल प्रदान गरिने खवासले जानकारी दिए।"
नयाँ वर्ष नयाँ आशा,"२०७८ साल बिदा भएको छ। आजदेखि नयाँ साल २०७९ सुरु भयो। गएको वर्ष खास सुखद रहेन। रहलपहल कोभिडको असर पर्यो। २०७८ साललाई राजनीतिक खिचातानीको वर्षभन्दा हुन्छ। झन्डै दुई तिहाइको सरकार गिरेर सानातिना दलहरू मिलेर सरकार बनाए। राजनीतिमा फोहोरी खेल देखियो। सत्ताको फोहोरी खेलकै परिणाम पार्टीहरू फुटे। नयाँ संविधानपछि देशमा राजनीतिक स्थिरताको आशा थियो। त्यसमाथि दुई ठूला दलहरू मिलेर बनेको झन्डै दुई तिहाइको सरकार त्यसै साल पो ढल्यो। राजनीतिक स्थिरताको जनताको आशामा तुषारापात भयो। एकातिर राजनीतिक खिचातानी अर्काेतिर आर्थिक संकट। यी दुवै कुराले जनतालाई निकै निराश पार्यो। अर्थतन्त्र कमजोर भयो। सरकारले पुँजीगत खर्च गर्न सकेन। बैंक तथा वित्तीय संस्थाहरूमा तरलता अभाव भयो। ऋण खोज्नेले पनि पाउन सकेनन्। ब्याजदर महँगो भयो। पेट्रोलियम पदार्थको मूल्य इतिहासकै महँगो भयो। त्यसको असर यातायातलगायत क्षेत्रमा पर्यो। दैनिक उपभोग्य सामग्रीको मूल्य बढ्यो। यी यावत् कुराहरूले २०७८ साललाई बिर्सनलायक बनाए। आखिर जुनसुकै समय पनि बितेरै जाने हो। गयो। प्रसिद्ध भनाइ समय बितेर जान्छ भन्नुको मतलव के हो भने सधैं दुःख पर्दैन सुख आउँछ, सधैं सुख पनि रहँदैन, दुःख आउन सक्छ। समयको चक्र चलिरहन्छ। समयशक्तिको सामथ्र्यलाई सही सदुपयोग गर्नु नै बुद्धिमत्ता हो। तसर्थ आजदेखि सुरु भएको नयाँ वर्षमा नयाँ संकल्पका साथ नयाँ प्रारम्भ गर्नु विवेकसम्मत हुन्छ। त्यस्तो संकल्प सरकार वा सत्ता चलाउनेहरूले मात्रै गरेर हुँदैन। सम्पूर्ण नागरिकले पनि गर्नुपर्छ। व्यक्ति व्यक्तिले गर्नुपर्छ। व्यक्ति व्यक्तिकै असल कर्मबाट समाज र देश असल बाटोमा लम्किन्छ। हरेक समयले मानिसलाई मौका दिन्छ। वर्ष २०७९ ले त्यस्तै मौका लिएर नेपालीमाझ आएको छ। मौका किनभने यो वर्ष तीन वटा चुनाव हुँदैछ। पहिलो महिनामै स्थानीय चुनाव गर्दैछौं हामी। असल नागरिक भएर असल जनप्रतिनिधि चुन्न सक्यौं भने असल सेवा पाउन सक्छौं। प्रदेशसभा र प्रतिनिधिसभाको निर्वाचन पनि यसै वर्ष गर्नुपर्ने नै छ। त्यतिबेला पनि हरेक मतदाता नेपालीले विवेकसम्मत मतदान गर्नुपर्नेछ। हाम्रो एकएक भोटले नै हाम्रो आफ्नै भविष्य निर्धारण गर्ने हो। देशको भविष्य निर्धारण गर्ने हो। यो वर्ष राजनीतिक स्थिरता र समृद्धिका लागि मतदान गर्न सकौं। दलहरूले जनमतको कदर गरून्। म र मेरो दल नभनी राष्ट्र भनून्। वैशाख भन्नु वसन्त याम हो। यो याममा रुखबिरुवाले काँचुली फेर्छन्। शिशिरमा झरेका ठाउँमा नयाँ पालुवा र पात पलाउँछ यो याममा। चराचुरुंगी र वन्यजन्तुको प्रणयको याम पनि हो यो। वसन्त याम त्यसै ऋतुहरूको राजा कहलिएको होइन, यो साँच्चिकै सिर्जनाको ऋतु हो। प्रकृतिको यही संयोगसँग मिलाएर हाम्रा पुर्खाहरूले वैशाखलाई वर्षको पहिलो महिना बनाएका छन्। कविवर स्व माधवप्रसाद घिमिरे आफ्नो एउटा कवितामा भनेजस्तै आएर कैल्यै पनि नसकिने चैत वैशाख फेरिफेरि पनि आउँलान्। तर २०७९ वैशाख १ फेरि अर्काे आउँदैन। तसर्थ पुराना खराब आनीबानी त्यागेर नयाँ असल बानीव्यहोरा अँगाल्ने प्रेरणा संकल्प गरौं। भित्ताको पात्रो पल्टाउने बेलामात्रै यसलाई नठानौं। असल कर्मको प्रेरणा दिवसका रूपमा नयाँ वर्षलाई लिऔं। इतिहासको निर्मम समीक्षा गरी भविष्यको सुन्दर योजना बनाएर कार्यान्वयनमा लागौं। सबै नेपालीको भलो होस्। नेपालको जय होस्। नयाँ वर्षको शुभकामना !"
परिवर्तनलाई संस्थागत गर्न गठबन्धन : पुस्पा भुसाल,"अर्घाखाँची : नेपाली कांग्रेसका केन्द्रीय सदस्य तथा संसदीय दलक सचेतक पुस्पा भुसालले आगामी निर्वाचनमा परिवर्तनलाई संस्थागत गर्न गठबन्धन गर्नुको विकल्प नभएको बताएकी छिन् । उनले एमालेले लोकतन्त्र, संविधान तथा परिवर्तनलाई कुल्चन थालेपछि एमालेको विरुद्धमा ५ दलीय गठबन्धन गर्नु परेको नेता भुसालको भनाई छ। नेपाली कांग्रेस सन्धिखर्क नगरपालिकाको आयोजनामा विपिस्मृति भवन सन्धिखर्कमा भएको अन्तरक्रिया तथा छलफल कार्यक्रमलाई सम्बोधन गर्दै नेता भुसाललले लोकतनत्रको रक्षाका लागि कांग्रेसले जस्तो सुकै मूल्य चुकाउन पनि पछि नपर्ने बताएकी हुन्।"
पार्टी कार्यालयमा तोडफोड गरेपछि मेयरका आकांक्षी अन्सारी माओवादीबाट निष्काशित,"वीरगञ्ज : नेकपा माओवादी केन्द्रले वीरगञ्ज महानगर कमिटी अध्यक्ष रहबर अन्सारीलाई पार्टीको सधारण सदस्यसमेत नरहनेगरी निष्काशन गरेको छ। बुधबार वीरगञ्जस्थित पार्टी कार्यालयमा भएको तोडफोडको घटनामा संलग्न रहेको भन्दै माओवादी केन्द्रले महानगर अध्यक्ष अन्सारी, उपाध्यक्षद्वय अनुरुद्ध यादव र जुम्मादिन अन्सारीलाई पनि पार्टीबाट निष्काशन गरेको हो। महानगर अध्यक्ष अन्सारी आसन्न स्थानीय तहको निर्वाचनमा पार्टीको तर्फबाट वीरगञ्ज महानगरको मेयरका आंकाक्षी थिए। उनी २०७४ को निर्वाचनमा पनि माओवादी केन्द्रको तर्फबाट उम्मेदवार बनेका थिए। माओवादी केन्द्रका पर्सा जिल्ला इन्चार्ज विजय महतो र जिल्ला संयोजक रामदरश कुशवाहाले बुधबार साँझ निकालेको विज्ञप्तिमा महानगर अध्यक्ष अन्सारी, उपाध्यक्षद्वय यादव र अन्सारीलाई पार्टीको साधरण सदस्य नरहने गरी निष्काशन गरिएको उल्लेख छ। महानगर अध्यक्ष अन्सारीलगायतको समूहले देशीविदेशी प्रतिक्रियावादीहरुको इशारामा पार्टी कार्यालयमा तोडफोड गरी जिल्ला इन्चार्ज र संयोजकलाई तथानाम गाली गलौज गरी पार्टीलाई बदनाम गराएको विज्ञप्तिमा उल्लेख छ। स्थानीय निर्वाचनमा समेत पार्टीलाई हानी पुर्याउने गरी गुण्डागर्दी र अराजक गतिविधि गर्ने र गराउने अन्सारीसहितका नेताहरुलाई पार्टीबाट निष्काशन गरिएको पनि विज्ञप्तिमा उल्लेख छ। वीरगञ्जको राधेमाईस्थित माओवादीको पार्टी कार्यालयमा बुधबार दिउँसो असन्तुष्ट नेता कार्यकर्ताहरुको एक समूहले तोडफोड गरेको थियो। जिल्ला नेतृत्वबाट असन्तुष्ट अखिल क्रान्तिकारीका मधेस प्रदेश प्रमुख सचिव जुवेर आलम, माओवादी केन्द्रका वीरगञ्ज महानगर उपाध्यक्षद्वय अनिरुद्ध यादव र जुमादीन अन्सारी, वडा कमिटी अध्यक्ष हीरा अन्सारी, छोटेलाल कुर्मीलगायतको समूहले पार्टी कार्यालयमा तोडफोड गरेको जिल्ला इन्चार्ज महतोको आरोप छ। स्थानीय तह निर्वाचनका लागि पार्टीले गठन गरेको जिल्ला समन्वय समितिको गतिविधि प्रति असन्तुष्टि जनाउँदै नेता कार्यकर्ताहरुको एक समूह पार्टी कार्यालयमा जिल्ला इन्चार्ज महतोलाई ज्ञापनपत्र पत्र बुझाउन गएको थियो। त्यही क्रममा विवाद भएपछि आक्रोशित उनीहरुले तोडफोड गरेका थिए। तोडफोडबाट पार्टी कार्यलयमा रहेको टेबल, कुर्सी, सोफागायतमा क्षति भएको छ। पार्टीका वीरगन्ज महानगर कमिटी अध्यक्ष अन्सारीकै निर्देशनमा पार्टी कार्यालयमा तोडफोड भएको जिल्ला संयोजक कुशवाहाको भनाइ छ। महानगर अध्यक्ष अन्सारीले भने उक्त घटनामा आफ्नो संलग्नता नरहेको बताए। उनले पार्टी कार्यालयमा तोडफोडको घटना भएका बेला आफू विन्दवासीनीमा पार्टीको कार्यक्रममा रहेको बताए।"
नुवाकोटमा ७५ हजार बालालिकालाई टाइफाइडको खोप,"नुवाकोट : प्राणघातक रोग टाइफाइडविरुद्धको खोप अभियानको नुवाकोटमा तयारी पूरा भएको छ। १२ स्थानीय तह रहेको नुवाकोटमा ७५ हजार बालबालिकालाई टाइफाइडविरुद्धको खोप लगाइने लक्ष्य रहेको छ। नुवाकोटमा टाइफाइड खोप अभियानका लागि ६ सय स्वास्थ्यकर्मी परिचालन गरिएको छ। टाइफाइडविरुद्धको राष्ट्रिय खोप कार्यक्रम अभियान यही बैशाख ४ गते आइतबारदेखि ८ गते विहीबारसम्म सञ्चालनको तयारी पूरा भएको स्वास्थ्य कार्यालय नुवाकोटले जनाएको छ। स्वास्थ्य कार्यालयद्वारा आयोजित पत्रकार अभिमुखीकरण कार्यक्रममा स्वास्थ्य कार्यालयका प्रमुख महेन्द्रध्वज अधिकारीले नुवाकोटका १५ महिनादेखि १५ वर्ष उमेरसम्मका ७५ हजार २ सय ५ जना बालबालिकालाई टाइफाइडविरुद्धको खोप दिइने लक्ष्य रहेको जानकारी दिए। उनले सो खोप अभियानको व्यवस्थित र प्रभावकारी सञ्चालनमा सहजीकरणका लागि सबै पक्षसँग आग्रह गरेका छन्। खोप अभियानको लागि स्थानीय तहको समन्वयमा ४ सय २९ खोप केन्द्र निर्धारण गरिएकोमा ८ सय ९८ जना स्वयंसेवक खटाइने छ। खोपको लागि जिल्लाभर स्वास्थ्य चौकीको साथै ८० प्रतिशत बालबालिकाहरु विद्यालयमा अध्ययन गर्ने तथ्यांकले विद्यालयमै खोपकर्मी खटाएको प्रमुख अधिकारीले बताए। खोप अभियानको लागि नुवाकोटका १२ वटै स्थानीय तहमा खोप केन्द्रहरु तोकिएको छ। विदुर नगरपालिकामा ६८, बेलकोटगढीमा ६५, दुप्चेश्वर गाउँपालिकामा ३५, म्यागङमा २४, किस्पाङमा २४, तारकेश्वरमा १५ खोप केन्द्र तोकिएको छ। यस्तै शिवपुरीमा ४९, पञ्चकन्यामा १९, लिखुमा २४, तादीमा २९, सुर्यगढीमा २३ र ककनीमा ५१ खोप केन्द्रहरु तोकिएको छ। लक्षित बालबालिकाअनुसार सबै स्थानीय तहको खोप केन्द्रमा ५ सय ८६ जना स्वास्थ्यकर्मी खटाइएको छ।"
'तीर' छाडेर कमल थापाले किन रोजे 'सूर्य' चिन्ह ?,"काठमाडौं : राप्रपा नेपालका अध्यक्ष कमल थापाले चुनावी गठबन्धन गर्दा मत बदर हुने सम्भावनालाई मध्यनजर गर्दै सूर्य चिन्हबाट चुनाव लड्ने निर्णय गरिएको बताएका छन्। बुधबार एमालेसँग चुनावी तालमेलको सहमति गरेका थापाले सूर्य चिन्हबाट चुनाव लड्ने घोषणा गरेका थिए। आफ्नो पार्टीको 'तीर' चिन्ह हुँदाहुँदै हिन्दुराष्ट्रको एजेण्डा बोकेको पार्टीले कम्युनिस्टको चुनाव चिन्ह लिएर निर्वाचनमा जाने भनेर आलोचना भएपछि थापाले 'सूर्य' चिन्ह लिएर चुनाव लड्नुको कारण खुलाएका हुन्। उमेदवार नभएको स्थानमा पनि मतपत्रमा सबै पार्टीको चिन्ह रहन्छ। तालमेल भएको अवस्थामा दुवै चिन्हमा मत प्रयोग भई मत बदर हुने खतरा रहेकाले गरिएको हो, थापाले भनेका छन्। चुनावअघि सहमति गरि साझा चिन्ह लिन सकिने र जितेपछि आफ्नै दलमा रहन पाउने कानुनी व्यवस्था रहेकाले पनि सूर्य रोजिएको उनको भनाइ छ। स्थानीय चुनावमा विभिन्न दलहरु तालमेल गरेर जाने भएपछि राप्रपा नेपालले एक्लै चुनावमा जानु बुद्धिमानी नदेखिएको उनको प्रष्टीकरण छ। राष्ट्रियता, आर्थिक समृद्धि र स्थिरताको कारण हामीले एमालेसँग सहकार्य गर्ने निर्णय गरेका हौँ, उनले भनेका छन्। राप्रपा नेपाललाई निर्वाचनले गाईको सट्टा तीर चिन्ह दिएको थियो। तर थापाले सूर्य चिन्ह रोजेका छन्।"
श्रीलंका र पाकिस्तानको विकसित घटनाक्रमबारे बोल्यो नेपाल,"काठमाडौं : परराष्ट्र मन्त्रालयले श्रीलंका र पाकिस्तानमा विकसित पछिल्लो घटनाबारे धारणा सार्वजनिक गरेको छ। श्रीलंकामा गहिरिएको आर्थिक संकट र पाकिस्तानको राजनीतिक संकटमा नेपालले नजिकबाट नियालिरहेको मन्त्रालयले जनाएको छ। श्रीलंका र पाकिस्तानको विकसित परिस्थितिलाई नजिकबाट नियालिरहेका छौं। दुबै नजिकका मित्र हुन्। त्यहाँबाट हामीले अनुभव लिनुपर्छ। सिक्नुपर्छ, उनले भनिन्। उनले सार्क राष्ट्रको अध्यक्षको हैसियतले सार्क शिखर सम्मेलनको प्रक्रिया अगाडि बढोस् भन्ने नेपालले चाहेको बताइन्। निकट भविष्यमा सम्मेलन आयोजना हुनेमा आशावादी रहेको उनको भनाइ थियो। अध्यक्ष राष्ट्रको हिसाबले नेपालले पाकिस्तानसहित देशहरुसँग सहज वातावरणका लागि पहल गरिरहेको उनको भनाइ छ।"
लेटाङ घटनामा १५ जनाविरुद्ध कर्तव्य ज्यान मुद्दा दर्ता,"विराटनगर : महिला प्रहरीको हत्या गरिएको मोरङको लेटाङ घटनामा संलग्न भएको आरोपमा १५ जनाविरुद्ध बुधबार जिल्ला अदालत मोरङमा कर्तव्य ज्यान मुद्दा दर्ता भएको छ। जिल्ला सरकारी वकिल कार्यालय मोरङले प्रहरीको अनुसन्धान प्रतिवेदन (मिसिल)का आधारमा अभियोगपत्र तयार पारेर अदालतमा मुद्दा दायर गरेको हो। कर्तव्य ज्यान मुद्दाका १० जना अभियुक्तमात्रै पक्राउ परेका छन्। मोरङ प्रहरीका प्रवक्ता डीएसपी दीपक श्रेष्ठका अनुसार फरार रहेका ५ जना प्रतिवादीको खोजी जारी राखिएको छ। मुद्दामा मोरङको मिक्लाजुङ गाउँपालिका२ का २१ वर्षीय कान्छा भनिने कृष्ण विश्वकर्मा, लेटाङ नगरपालिका५ का १९ वर्षीय डम्बर कार्की, २७ वर्षीय विशेक मगर, धनकुटा घर भइ लेटाङ५ मा बस्दै आएका २० वर्षीय सन्तोष कुँवर, ३२ वर्षीय राजकुमार भनिने कुमारबहादुर खोक्रेल, २० वर्षीय समीर राई, १८ वर्षीय कपिल नेपाली र २५ वर्षीय मनकुमार महरालाई प्रतिवादी बनाइएको छ। त्यस्तै लेटाङ५ का २९ वर्षीय लेखबहादुर मगर र १९ वर्षीय अनिल विश्वकर्मा, २० वर्षीय रविन तामाङ, १८ वर्षीय बसन्त राई, ३३ वर्षीय गोपाल श्रेष्ठ भनिने जितबहादुर श्रेष्ठ, १९ वर्षीया निशा पुलामी मगर र २० वर्षीय मनोज भनिने देवराज कार्की पनि मुद्दाका प्रतिवादी हुन्। मुद्दा दर्ता गरिएका अभियुक्तहरुलाई आगामी वैशाख ४ गते पुनः उपस्थित गराउने गरी प्रहरीकै जिम्मा लगाएर फिर्ता पठाइएको मोरङ अदालतका सूचना अधिकारी हेमबहादुर बुढाथोकीले जानकारी दिए। त्यसअघि सार्वजनिक विदा परेका कारण अदालत बन्द रहने हुँदा मुद्दाको थप प्रक्रिया अघि बढाउन नसकिएको उनले बताए। लेटाङ घटनामा संलग्न भएको आरोपमा प्रहरीले हालसम्म ६७ जनालाई पक्राउ गरेर अनुसन्धानको दायरामा ल्याएको थियो। पक्राउ परेकामध्ये ११ जनाविरुद्ध मुद्दा नचलाउने निर्णय सरकारी वकिल कार्यालयले गरेको छ। अभियुक्त बनाइएकामध्ये १५ जना नाबालकविरुद्ध भने अदालतमै अभद्र व्यवहारको मुद्दा दर्ता गरिएको छ। उक्त झडपमा प्रदर्शनकारीले गोली चलाएको दाबी प्रहरीको छ। प्रदर्शनकारीले चलाएको गोली लागेर उनको मृत्यु भएको प्रहरीको भनाइ छ। सूचना अधिकारी बुढाथोकीका अनुसार नाबालक प्रतिवादी भएको अभद्र व्यवहार मुद्दाको छिनोफानो अदालतबाटै हुन्छ। अभद्र व्यवहार मुद्दा दर्ता गरिएकामध्ये बुधबारसम्ममा १० जना नाबालकको बयान अदालतले लिइसकेको र ५ जनासँग बयान लिन बाँकी रहेको उनले बताए। न्यायाधीश शिशिरराज ढकालको इजलासमा नाबालक प्रतिवादीहरुको बयान लिने क्रम जारी छ। छुट्टै कर्तव्य ज्यान मुद्दा दर्ता गरिएका १ जना बालकलाई भने थुनछेक बहसपछि अदालतले मंगलबार नै अभिभावकको जिम्मा लगाउन आदेश दिएको बुढाथोकीले बताए। उनका अनुसार १४ वर्षीय बालकलाई न्यायाधीश ढकालकै इजलासले अभिभावकको जिम्मा लगाउन आदेश दिएको हो। अन्य २५ जना अभियुक्तविरुद्ध भने जिल्ला प्रशासन कार्यालय मोरङमा अभद्र व्यवहारको मुद्दा दर्ता गरिने भएको छ। साबालक रहेका उनीहरुविरुद्ध आगामी आइतबार वा सोमबार प्रशासनमा मुद्दा दर्ता गर्ने तयारी रहेको प्रहरी स्रातले बतायो। लेटाङ५ मा गत चैत ६ गते भएको हिंसात्मक झडपमा महिला प्रहरी जवान २६ वर्षीया उर्मिला श्रेष्ठको हत्या भएको थियो। धारिलो हतियार प्रहार गरेर उनको हत्या गरिएको दाबी प्रहरीको गर्दै आए पनि वास्तविकता अर्कै रहेको पत्ता लाग्यो। पोस्टमार्टम रिपोर्टले गोली प्रहारबाट श्रेष्ठको ज्यान गएको देखाएको छ। हिंसात्मक झडपलाई नियन्त्रणमा लिन प्रहरीले हवाइ फायर गरेको थियो। तर महिला प्रहरीको शरीरमा भेटिएको गोली प्रहरीले प्रयोग गर्ने हतियारसँग म्याच नखाएको बताइएको छ। प्रहरीले गोली हान्ने व्यक्तिलाई पक्राउ र हतियार बरामद गरेको छैन। लेटाङ५ मा रहेको शिक्षा विकास माध्यमिक विद्यालयमा अध्ययरत छात्रालाई शिक्षक मनोज पौडेलले यौन दुर्व्यवहार गरेको घटना बाहिरिएपछि विद्यार्थी र अभिभावकले प्रदर्शन गरेका थिए। बाहिरका मानिसपछि मिसिएपछि प्रदर्शन उग्र बनेर हिंसात्मक झडपमा परिणत भएको थियो। शिक्षक पौडेललाई पक्राउ गरेर फर्किँदै गरेको प्रहरी टोलीमाथि आक्रमण हुँदा श्रेष्ठ मारिएकी हुन्। उक्त झडपमा प्रदर्शनकारीले गोली चलाएको दाबी प्रहरीको छ। प्रदर्शनकारीले चलाएको गोली लागेर उनको मृत्यु भएको प्रहरीको भनाइ छ। छात्रामाथि दुर्व्यवहारको आरोप लागेका शिक्षक पौडेलमाथिको अनुसन्धान पनि प्रहरीले सकेको छ। उनीविरुद्ध जबरजस्ती करणी उद्योगको मुद्दा चलाउन प्रहरीले म्याद थप गरेर अनुसन्धान गरिरहेको थियो। अनुसन्धान सकिएपछि प्रहरीले उनीविरुद्धको मिसिल बुधबार नै सरकारी वकिल कार्यालयमा बुझाएको छ। वकिल कार्यालयले अभियोगपत्र तयार पारेर शिक्षक पौडेलविरुद्ध आगामी वैशाख ४ गते अदालतमा मुद्दा दर्ता गर्ने भएको छ।"
व्यक्तिगत श्रम स्वीकृतिमा विदेश जानेले भोलिदेखि अनिवार्य स्वघोषणा गर्नुपर्ने,"काठमाडौं : व्यक्तिगत श्रम स्वीकृति लिएर वैदेशिक रोजगारीमा जाने व्यक्तिले बिहीबारदेखि स्वघोषणापत्र अनिवार्यरूपमा भर्नुपर्ने भएको छ। भिजिट भिसा तथा व्यक्तिगत श्रम स्वीकृतिमा जाने अधिकांश नेपाली विदेशमा अलपत्र पर्न थालेपछि सरकारले स्वघोषणापत्र अनिवार्यरूपमा भर्नुपर्ने व्यवस्था गरेको हो। वैदेशिक रोजगारीका नाममा भिजिट भिसा र व्यक्तिगत श्रम स्वीकृति लिएर गएका व्यक्ति अलपत्र पर्ने, ठगिने, सरकारले तोकेकोभन्दा बढी शुल्क तिर्न बाध्य पारिनेजस्ता प्रवृत्ति देखिएपछि स्वघोषणापत्र भर्नुपर्ने व्यवस्था गरिएको वैदेशिक रोजगार विभागले जनाएको छ। वैदेशिक रोजगारीमा व्यक्तिगतरूपमा जाने श्रमिकले श्रम स्वीकृति लिँदा नै त्यस्तो स्वघोषणापत्र भर्नुपर्ने छ। विभागले व्यक्तिगत श्रम स्वीकृति लिने प्रक्रियासम्बन्धी निर्देशिका२०६९ अनुसार सो व्यवस्था लागू गरेको हो। व्यक्तिगत श्रम स्वीकृतिमा वैदेशिक रोजगारीमा जाने श्रमिकले राहदानीको प्रतिलिपि, सम्बन्धित सरकारबाट जारी प्रवेशाज्ञाको प्रतिलिपि, रोजगार सेवा, शर्त, सुविधा र तलब (पारिश्रमिक) स्पष्ट उल्लेख भएको करार वा सम्झौतापत्रको प्रतिलिपि दूतावासमा पेस गर्नुपर्ने छ। रोजगारदाताको इजाजत दर्ता प्रमाणपत्रको प्रतिलिपि वा स्पोन्सरको परिचयपत्रको प्रतिलिपि, रोजगारदाता कम्पनीको ट्रेड लाइसेन्सको प्रतिलिपि वा निजी कामदारको हकमा रोजगारदाताको राहदानी वा परिचयपत्रको प्रतिलिपि, संस्थामा जाने कामदारका हकमा कम्पनीको संक्षिप्त विवरण र गन्तव्य मुलुकको सरकारले रोजगारादता संस्थालाई वा स्पोन्सरलाई दिएको पत्र स्वीकृतिपत्र पेस गर्नुपर्ने विभागले जनाएको छ। संस्थागत श्रम स्वीकृति अनलाइनबाट मात्रै विभागले आगामी वैशाख २ गतेदेखि संस्थागत श्रम स्वीकृति (म्यानपावर कम्पनीमार्फत लिइने श्रम स्वीकृति) अनलाइन प्रणालीबाट मात्रै जारी गर्ने तयारी गरेको छ। श्रम स्वीकृतिलगायत वैदेशिक रोजगारसँग सम्बन्धित सेवालाई प्रविधिमैत्री बनाउँदै लैजाने रणनीतिअनुसार संस्थागत श्रम स्वीकृति अनलाइनबाट जारी गर्ने व्यवस्था मिलाइएको विभागका महानिर्देशक शेषनारायण पौडेलले जानकारी दिए। विभागले गत माघ २ गतेदेखि पुनः श्रम स्वीकृति पनि अनलाइनबाट प्रदान गर्दै आएको छ। श्रम स्वीकृति अनलाइनबाट जारी हुन थालेसँगै वैदेशिक रोजगार कार्यालयमा हुने भीडभाड घटेको छ। अनलाइन प्रणालीले गर्दा सेवा प्रवाहमा व्यापक सुधार भएको विभागको दाबी छ।"
बंगलादेशसँग सबै स्तरमा सम्बन्ध घनिष्ठ बनाउन पहल,"काठमाडौं : सरकारले मित्र राष्ट्र बंगलादेशसँग सबै क्षेत्रमा सम्बन्ध घनिष्ठ बनाउन परराष्ट्र सचिवस्तरीय संयन्त्रलाई सक्रिय गराउने भएको छ। नेपालबंगलादेश सम्बन्ध स्थापनाको ५० वर्ष पूरा गरेको अवस्थामा सम्बन्धलाई मजबुत बनाउन नेपालका लागि बंगलादेशी राजदूतसँग छलफल भएको परराष्ट्र मन्त्रालयले जनाएको छ। बंगलादेशसँग सम्भावनाहरू जोडिएका छन्। बढीभन्दा बढी साझेदारी गर्न चाहन्छौं, परराष्ट्र प्रवक्ता सेवा लम्सालले भनिन्। उनकाअनुसार परराष्ट्र सचिवस्तरमा संयन्त्र निर्माण गरेर बंगलादेशसँग सबै क्षेत्रमा सम्बन्ध बढाउन लागिएको हो। व्यापार, लगानी, उर्जा, पिपुल टु पिपुल, सरकार टु सरकार, उच्चस्तरीय भ्रमण अदानप्रदान बढाउने, नयाँ क्षेत्र पहिल्याउने, पुराना थाति रहेकालाई जोड दिने हो, उनले भनिन्। यता पोखरामा तय भएको नेपालबंगलादेश वाणिज्य सचिवस्तरीय बैठक स्थगित भएको छ। बंगलादेशबाट प्राविधिक कारण देखाएर बैठक स्थगित भएको र चाँडै बस्नेगरी मिति तय हुने लम्सालले बताइन्।"
नवौं राष्ट्रिय खेलकुद प्रतियोगिता जेठ २२ देखि,"काठमाडौंः नवौं राष्ट्रिय खेलकुद प्रतियोगिताको मिति तय भएको छ । बुधबार बसेको मन्त्रिपरिषदको बैठकले आगामी जेठ २२ देखि २८ गतेसम्म राष्ट्रिय खेलकुद प्रतियोगिता सञ्चालन गर्ने निर्णय गरेको हो । युवा तथा खेलकुद मन्त्रालयको प्रस्तावमा मन्त्रिपरिषदको बैठकले प्रतियोगिताको मिति तय गरेको हो । गण्डकी प्रदेशको राजधानी तथा पर्यटकीय नगरी पोखरामा हुने प्रतियोगिताको मिति तय भएसँगै आवश्यक तयारी थाल्न युवा तथा खेलकुदमन्त्री महेश्वर गहतराज (अथक) ले निर्देशन दिएका छन् । प्रत्येक दुई वर्षमा आयोजना गर्ने लक्ष्यसहित सुरु गरिएको राष्ट्रिय खेलकुद प्रतियोगिताको नवौं संस्करण २०७७ मा आयोजना गर्नुपर्ने थियो । तर, विश्वव्यापीरुपमा फैलिएको कोभिड संक्रमणका कारण दुई वर्षदेखि सञ्चालन हुन नसकेको प्रतियोगिता आगामी जेठमा सञ्चालन हुने भएको हो ।"
"वर्षको अन्तिम दिन : हरियाली छायो सेयर बजार,अबको 'चाल' कस्तो रहला?","काठमाडौं : २०७८ सालको अन्तिम कारोबार दिन सेयर बजारमा हरियाली छाएको छ। उचारचढावमै बितेको साताको सेयर बजार अन्तत: वर्षको अन्तिम दिन बुधबार दोहोरो अंकले बढेर बन्द भयो। परिसूचक दोहोरो अंकले बढेपनि कारोबार रकम भने मंगलबारको तुलनामा घट्यो। मंगलबार १ अर्ब ५२ करोड ४३ लाख ६४ हजार ४१८ रुपैयाँमा सेयर किनबेच भएको सेयर बजारमा आज १ अर्ब ४७ करोड ६३ लाख १८ हजार १०४ रुपैयाँमा सेयर खरिदबिक्री भयो। कारोबारको चौथो दिन बुधबार नेप्से परिसूचक ३०२४ अंकले बढेर २४१५२४ विन्दुमा पुगेर बन्द भयो। यसअघि मंगलबार नेप्से परिसूचक ३४७८ अंकले घटेको थियो। नेप्से ओरालो लागेसँगै सो दिन कारोबार रकम डेढ अर्बमा खुम्चिएको थियो। सो दिन २३७ कम्पनीको ३७ लाख ८३ हजार २४ कित्ता सेयर १ अर्ब ५२ करोड ४३ लाख ६४ हजार ४१८ रुपैयाँमा किनबेच भयो। सेन्सेटिभ इण्डेक्स ५५२ प्रतिशतले घटेर ४४९३६ विन्दुमा झरेको थियो। सोमबार पनि सेयर बजार घट्ने क्रम जारी रह्यो। सो दिन ४४ अंकले घटेको सेयर बजारमा कारोबार रकममा भने वृद्धि भएको थियो। सोमबार २ अर्ब २६ करोड माथिको सेयर कारोबार भएको थियो। यस्तै, यसदिन सेन्सेटिभ इन्डेक्स पनि ८८७ अंकले घटेर ४५४८७ विन्दुमा बन्द भयो। अन्य समूहको सर्वाधिक ४६२ प्रतिशतले सूचक घट्यो। मंगलबार कारोबारमा आएका १३ समूहमध्ये होटेल तथा पर्यटनबाहेक बाँकी सबै समूहको सूचक घट्यो। सोमबार भने १३ वटै समूहको सूचक ओरालो लागेको थियो। सो दिन अन्य समूहको सर्वाधिक ४६२ प्रतिशतले सेयर मूल्य घटेको थियो। साताको पहिलो कारोबार दिन आइतबार सार्वजनिक विदा परेकाले कारोबार भएन। आज २२९ कम्पनीको ३३ लाख ९८ हजार ६४३ कित्ता सेयर २८ हजार ९४५ पटकमा कारोबार भयो। कारोबारमा आएका सबै समूहको सूचक उकालो लाग्यो। अन्य समूहको सूचक सर्वाधिक २२८ प्रतिशतले बढ्यो। लघु वित्त समूहको २१४ प्रतिशतले बढ्दा बैंकिङ,होटल तथा पर्यटन,विकास बैंक,निर्जीवन विमा,मनु एन्ड प्रो,समूहको १ प्रतिशत बढीले सूचक उकालो लाग्यो। यस्तै, आज नेष्डो समृद्ध लघुवित्तको सेयर मूल्यमा सकारात्मक सर्किट लाग्यो। मंगलबार पनि नेष्डो समृद्धि लघुवित्तीय वित्तको सेयर सकारात्मक सर्किट लेभलमा कारोबार भएको थियो। बुधबार आरएमडीसी लघुवित्तको सेयर मूल्य ८९८ प्रतिशतले बढेको छ। यसदिन युनाइटेड इदी मार्दी आरबीका लगानीकर्ताले गुमाए। सो कम्पनीको सेयर मूल्य २०८ प्रतिशत घट्यो। कारोबार रकमका आधारमा शिवम् सिमेन्ट अग्र स्थानमा रहयो । सो कम्पनीको ८ करोड ४३ लाख रुपैयाँ बराबरको सेयर किनबेच भयो। अरुण भ्याली हाइड्रोले ५ करोड २१ लाख रुपैयाँको सेयर कारोबार गरी दोस्रो स्थानमा रहयो।"
सर्वोच्च सगरमाथामा ५० सहित ६०७ जनालाई विभिन्न हिमाल चढ्ने अनुमति,"काठमाडौं : सन् २०२२ को वसन्तयाममा सगरमाथासहितका हिमाल तथा विभिन्न पिक आरोहणका लागि ७४ आरोही समूहले आरोहण अनुमति पाएका छन्। पर्यटन विभागका अनुसार १२ अप्रिलसम्म ७४ आरोहण दलका ६०७ आरोहीलाई अनुमति जारी भएको छ। सर्वोच्च शिखर सगरमाथासहितका विभिन्न १९ हिमाल तथा चुली आरोहणका लागि धमाधम आरोही अनुमति लिएर गन्तव्यतिर निस्किएका हुन्। सगरमाथा (८८४८८६ मिटर) आरोहणका लागि मात्रै २८ समूहका ५० आरोहीले अनुमति लिएका छन्। त्यस्तै अमादब्लम (६८१४ मिटर) र कञ्चनजङ्घा (८५८६ मिटर) आरोहणका लागि समाज ६ समूहले अनुमति लिएको छ। अन्नपूर्ण (८०९१ मिटर) र नुप्सेका लागि समान चार समूहले अनुमति पाएको छ। मकालु (८,४६३ मिटर) आरोहणका लागि दुई, धौलागिरी (८१६७ मिटर) आरोहणका लागि दुई, ल्होत्से (८५१६ मिटर) मा एक, आरोही समूहले आरोहण अनुमति लिएका छन्। त्यसैगरी मिलुङ्ग चुलीका लागि दुई, भेम्दोङ्ग, गङ्गापूर्ण र थापा पिकका लागि समान एक समूहले आरोहण अनुमति लिएको विभागको पर्वतारोहण शाखाले जारी गरेको विज्ञप्तिमा उल्लेख छ। ती हिमाल तथा पिक आरोहणबाट ३३ करोड बढी रोयल्टी जम्मा भएको पनि विभागले जनाएको छ।"
गठबन्धन सरकार आफन्त भर्ती केन्द्र बन्यो : ओली,"धरान : नेकपा (एमाले) का अध्यक्ष केपी शर्मा ओलीले सर्बोच्च अदालतको सेटिङमा गठन गरिएको वर्तमान गठबन्धन सरकार आफन्त भर्ती गर्ने केन्द्र बनेको बताएका छन्। बुधवार सुनसरीको इनरुवामा आयोजित एमालेको सभालाई सम्बोधन गर्दै ओलीले देश आर्थिक संकटबाट गुर्जिरहेको बेला प्रधानमन्त्री शेरबहादुर देउवा नेतृत्वको सरकार भाइभजिता, छोरा, बुहारी र सालासाली भर्ती गर्न व्यस्त रहेको बताएका हुन्। ओलीले आगामी तीन तहकै निर्वाचन जितेर देशलाई एमाले नेतृत्व लिएर सहि दिसामा फर्काउने बताए। देशभर एमालेको जनलहर देखेर गठबन्धन सरकार एमालेसंग डराएर चुनावी चालमेलमा सक्रिय भएको ओलीले बताए। उनले आफू प्रधानमन्त्री भएको बेला धरहरा, रानीपोखरीको निर्माण, देशभरी मोटरबाटो र पक्की पुल बनाएर लोकप्रिय काम गरेको बताए। उनले भने, प्रतिक्रियाबादीहरुले अदालतसंग मिलेर मलाई हटाए। आगामी स्थानीय तह निर्वाचनमा एमालेले सबै तहमा विजयीहासिल गरी थप विकासका काम गर्छ।"
क्रिकेट खेलाडीहरुलाई सरकारले दुई लाख नगदसहित सम्मान गर्ने,"काठमाडौं : त्रिकोणात्मक टी२० शृंखला विजेता नेपाली टिमका खेलाडीहरुलाई सरकारले नगदसहित सम्मानित गर्ने भएको छ। बुधबार बसेको मन्त्रिपरिषद् बैठकले नेपाली राष्ट्रिय टिमका खेलाडीहरुलाई जनही २ लाख रुपौँयासहित सम्मानित गर्ने निर्णय गरेको हो। युवा तथा खेलकुद मन्त्रालयको प्रस्तावमा मन्त्रिपरिषदको बैठकले विजेता खेलाडी तथा प्रशिक्षकहरुलाई पुरस्कृत गर्ने निर्णय गरेको हो। निर्णयअनुसार १६ खेलाडीले २२ लाख नगद पुरस्कार पाउनेछन् भने मुख्य प्रशिक्षक पुबुदु दासानायकेले नगद १ लाख ५० हजार तथा अन्य अफिसियलले जनही १ लाख रुपैँया प्राप्त गर्ने छन्। गत चैत १४ देखि २१ गतेसम्म काठमाडौंमा नेपाल, पपुवा न्युगिनी र मलेसियाबीच त्रिकोणात्मक टी२० शृंखला सम्पन्न भएको थियो।"
"वीरगञ्जका कांग्रेसी भन्छन् हामी देउवाको रैती होइनौं, महानगर अरुलाई दिए बागी उठाउँछौं","वीरगञ्ज : मधेस प्रदेशको एकमात्र महानगर वीरगञ्ज महानगरपालिकामा नेपाली कांग्रेसले अरु दलसँग चुनावी तालमेल नगर्ने घोषणा गरेको छ। केन्द्रमा सत्तारुढ पाँच दलको चुनावी गठबन्धनमा वीरगञ्ज महानगरमा जनता समाजवादी पार्टी (जसपा)लाई दिने सहमति गरेपछि कांग्रेस नेताहरुले केन्द्रको निर्णय नमान्ने घोषणा गरेका हुन्। बरु केन्द्रको घोषणाविरुद्ध विद्रोह गर्ने उनीहरुले चेतावनी दिए। महानगर सभापति र क्षेत्रीय सभापतिसहितका नेताहरुले पत्रकार सम्मेलन गरेर वीरगञ्ज महानगरमा कुनै पनि हालतमा अरु दलसँग चुनावी तालमेल नगर्ने उद्घोष गरे। पर्सा क्षेत्र१ का क्षेत्रीय सभापति अरविन्द गुप्ताले वीरगञ्जका नेता कार्यकर्ताको जनभावना केन्द्रले सुन्ने विश्वास गरे। केन्द्रले हाम्रो चाहना र भावना बुझेन र जबरजस्ती निर्णय लाद्न खोज्यो भने हामी विरोधमात्रै होइन, विद्रोह पनि गर्छौ,' उनले भने। वीरगञ्ज महानगरमा अरु दलसँग गठबन्धन गर्नुपर्ने आवश्यकता नरहेको केन्द्रीय कार्यसमितिमा लिखितरुपमै जानकारी गराइसकेको उनले बताए। वीरगञ्जमा कांग्रेसको मुख्य प्रतिस्पर्धा जसपासँगै छ। हामी एक्लै चुनाव लडेर सजिलै जित्ने स्थितिमा छौं। यहाँ गठबन्धन स्वीकार्य छैन र हुँदैन पनि,' गुप्ताले भने। केन्द्रले गठबन्धनको निर्णय कार्यान्वयन गर्न निर्देशन दिए के गर्नु हुन्छ? भन्ने प्रश्नमा गुप्ताले भने, हामी पार्टीमै विद्रोह गरेर बागी उम्मेदवार खडा गरेर निर्वाचन लड्न पनि सक्छौं। यस विषयमा आन्तरिक छलफल भइरहेको छ।' वीरगञ्ज महानगर सभापति मणिन्द्रलाल श्रेष्ठ नेपालीले पनि वीरगञ्ज महानगरमा अरु दलसँग गठबन्धनको आवश्यकता नरहेको र केन्द्रले जबरजस्ती गरे पनि गठबन्धन नमान्ने बताए। महानगरका ३२ वटै वडाका कांग्रेस बुथ सभापतिले गठबन्धन आवश्यक नरहेको र गठबन्धनमा नजाने भनेर लिखितरुपमै सुझाव दिएको जानकारी उनले गराए। ३२ वटै वडामा कांग्रेसको जनहलर छ। जिताउन सकेनौं भने चुनावपछि राजीनामा दिन्छौं भनेर बुथ सभापतिहरुले लिखितरुपमै प्रतिबद्धता पनि जनाएका छन्,' उनले भने। २०४६ सालपछि वीरगञ्जमा कांग्रेसको सबैभन्दा राम्रो अवस्था अहिले रहेको उनको दाबी छ। त्यस्तै नगर उपसभापति सन्तोष गुप्ताले अरु दलसँग अप्राकृतिक गठबन्धन गर्ने चेतावनी दिए। उनले आफूहरु पार्टी सभापति देउवाको रैती नभएको बताए। त्यस्तै पर्सा क्षेत्र२ का कांग्रेस क्षेत्रीय सभापति महम्मद शाहबुद्धिनले पनि वीरगञ्ज महानरमा अरु दलसँग चुनावी गठबन्धन गर्न आवश्यक नरहेको बताए। उनले कांग्रेसको जनलहर बढेकाले वीरगन्जमा कांग्रेस एक्लैले चुनाव लडेर जित्ने अवस्था रहेको बताए। त्यस्तै कांग्रेस केन्द्रीय सदस्य अजय चौरसिया पनि वीरगञ्जमा गठबन्धन गर्ने केन्द्रको निर्णयको विपक्षमा उभिएका छन्। वीरगञ्जको मेयरमा कांग्रेसले अरु कुनै पनि दलसँग सम्झौता नगर्ने उनले बताए। वीरगञ्जको मेयरमा कांग्रेस आफैँ चुनाव लड्छ। पछिल्लोपटक केही प्राविधिक कारणवश पराजित भएको कांग्रेस यसपटक जितेर देखाउँछ, उनले भने।"
४९ जना डिस्चार्ज हुँदा १९ कोरोना संक्रमित थपिए,काठमाडौं : पछिल्लो २४ घन्टामा १९ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ४७१५ नमूनाको परीक्षण गर्दा सो संख्यामा संक्रमण देखिएको हो। सोही समयमा ४९ जना कोरोनामुक्त भएका छन्। बुधबार कोरोनाबाट कसैको पनि मृत्यु भएको छैन। मन्त्रालयका अनुसार पछिल्लो २४ घन्टामा ५६ हजार ७ सय ३५ जनाले कोरोनाविरुद्धको खोप लगाएका छन्। हाल कोरोना सक्रिय संक्रमितको संख्या ५२० रहेको छ।
सुरुमा युक्रेनलाई समर्थन गरेको नेपालले रुसविरुद्ध किन गरेन मतदान ?,"काठमाडौं : रुसलाई संयुक्त राष्ट्रसंघीय मानवअधिकार परिषद्को सदस्यबाट निलम्बन गर्ने संयुक्त राष्ट्रसंघ महासभाको मतदानमा नेपाल तटस्थ बस्यो। यसअघि युक्रेनमाथि रुसी आक्रमण सुरु भएपछि राष्ट्रसंघ महासभामा चारपटकसम्म पक्षमा मतदान गरेको र समर्थनमा बोलेको नेपाल युक्रेनमा सुनियोजित मानवअधिकार उल्लंघन' गरेकाले रुसलाई परिषद् सदस्यबाट हटाउने मतदानमा तटस्थ बस्यो। यसमा नेपालले द्वैध चरित्र देखाएको भनेर प्रश्न उठिरहेको छ। बुधबार परराष्ट्र मन्त्रालयमा आयोजित पत्रकार सम्मेलनमा पनि रुसयुक्रेन द्वन्द्वमा फरक फरक र विरोधाभाष निर्णय किन भनेर प्रश्न उठ्यो। जवाफमा परराष्ट्र प्रवक्ता सेवा लम्सालले भनिन्, सुरुमा चार ठाउँमा युक्रेनको पक्षमा भोट गर्यौं। रुसी हमलाबारे पछिल्लो घटनाको विस्तृत रिपोर्ट आइनसकेको, विचाराधीन रहेको विषयमा हाम्रो मेरिटको हिसाबले पछिल्लो मतदानमा सहभागी नभएको हो। उनले नेपाल आफ्नो नीतिमा अडिग रहेको पनि बताइन्। युक्रेनको बुचा शहरमा रुसी सेनाले सुनियोजित आक्रमण गरेर मानवअधिकार उल्लंघन गरेको भन्दै रुसलाई निलम्बन गर्न चैत २४ गते भएको मतदानमा ९३ देशले पक्षमा मतदान गरेका थिए २४ राष्ट्र विपक्षमा उभिएका थिए। नेपाल, भारत र भुटानसहित ५८ देश तटस्थ बसेका थिए।"
"जनप्रतिनिधिको राजीनामा रोक्ने आदेश भएन खारेज, आयोगलाई आइतबार बोलायो","काठमाडौं : सर्वोच्च अदालतले उम्मेदवार बन्न जनप्रतिनिधि राजीनामा दिनुपर्ने प्रावधानमाथि रोक लगाउने अल्पकालीन अन्तरिम आदेश खारेज गर्न अस्वीकार गरेको छ। निर्वाचन आयोगले राजीनामा दिने प्रावधान कार्यान्वयन नगर्न आएको अल्पकालीन अन्तरिम आदेश खारेज गर्न दिएको निवेदनमा सर्वोच्चले मुद्दा प्रक्रियामा रहेको भन्दै खारेज गर्न अस्वीकार गरेको हो। हेलम्बु गाउँपालिका अध्यक्ष निमा ग्याल्जेन शेर्पाले स्थानीय चुनावमा उम्मेदवार बन्न अगावै राजीनामा दिनुपर्ने प्रावधानले जनप्रतिनिधिको पूरा कार्यकाल काम गर्न पाउने अधिकार हनन् गर्ने भन्दै दिएको रिट निवेदनमा सर्वोच्चले चैत ८ गते कार्यान्वयन नगर्न निर्वाचन आयोगका नाममा अल्पकालीन अन्तरिम आदेश जारी गरेको थियो। १३ गते दुबै पक्षलाई छलफलका लागि बोलाएको थियो। तर १३ गतेको सुनुवाइ स्थगित भयो। सर्वोच्चले वैशाख ४ गते सार्यो। राजीनामा प्रावधान लागु गर्ने कि खारेज गर्ने भन्ने मुद्दाको वैशाख ४ गते टुंगो लाउने तय गरेका बेला निर्वाचन आयोगले अल्पकालीन आदेश खारेजीको माग गर्दै सर्वोच्चमा निवेदन दायर गर्यो। निवेदनमा बुधबार सुनुवाइ गर्दै न्यायाधीशद्वय तेजबहादुर केसी र कुमार रेग्मीको संयुक्त इजलासले भनेको छ, एक न्यायाधीशको इजलासले पूर्ण अन्तरिम आदेश जारी नगरी अल्पकालीन आदेश जारी गरी छलफलको मिति तोकि बोलाएको प्रक्रिया नै पूरा नहुँदै आयोगबाट खारेज गरी पाउँ भनी दायर हुन आएको निवेदन हेर्दा पहिला एक न्यायाधीशको इजलासबाट चैत ८ गते जारी भएको अन्तरिम आदेश खारेजको सम्बन्धमा दुबै पक्षको छलफलबाट प्रक्रिया पुर्याउनुपर्ने र छलफलमा आयोगको निवेदनको जिकिरसमेत सम्बोधन हुनेछ। इजलासले छलफलका लागि आयोगलाई पनि वैशाख ४ गते बोलाउन आदेश गरेको छ। एकै इजलासमा अल्पकालीन अन्तरिम आदेश दिएको मुद्दा र निर्वाचन आयोगको खारेज गरी जनप्रतिनिधिले राजीनामा दिनुपर्ने आचारसंहिताको प्रावधान लागु गर्न पाउनुपर्ने निवेदनमा सुनुवाइ हुनेछ।"
अर्थहीन परिवर्तनले नेपाली जनता सन्तुष्ट छैनन् : पूर्वराजा ज्ञानेन्द्र,"काठमाडौंः पूर्वराजा ज्ञानेन्द्र वीरविक्रम शाहले अर्थहीन परिवर्तनले नेपाली जनता सन्तुष्ट नभएको बताएका छन् । नयाँ वर्ष २०७९ को अवसरमा शुभकामना सन्देश दिँदै पूर्वराजा शाहले चर्का नारा, गहकिला आशा, आश्वासन तथा अर्थहीन परिवर्तन वा रुपान्तरणको प्रकृयाले नेपाली जनमानसलाई शान्त र सन्तुष्ट पार्न नसकेको बताएका हुन् । 'वर्ष बदलिँदा हाम्रो हर्ष पनि बढ्नु पर्दछ, भित्ताको पात्रो फेरिएपछि जनजीवनमा स्तर वृद्धि पनि हुनुपर्दछ । तर, चर्का नारा, गहकिला आशा, आश्वासन तथा अर्थहीन परिवर्तन वा रुपान्तरणको प्रकृयाले नेपाली जनमानसलाई शान्त र सन्तुष्ट पार्न सकेको छैन । चिन्ताको विषय हाम्रो यो हो, ' बुधबार जारी गरिएको सन्देशमा भनिएको छ।' नेपालीको घरघरमा बढ्दो महंगी र थपिदा आर्थिक बोझले जीवन गुजरा गर्न अत्यन्त कठिन भएको उनको भनाइ छ। सन्देशमा भनिएको छ, 'हाम्रो अर्थविद्हरु तथा उद्यमीहरुले गलत मौद्रिक र कमजोर वित्तीय नीतिका कारण अर्थ व्यवस्था जटिल बन्दै गएको चिन्ता गरिरहेका छन् । नेपालीको घर घरमा बढ्दो महंगी र थपिदो आर्थिक बोझले जीवन गुजरा गर्न अत्यन्त कठिन भएको दुखेसो छ । नेपाली सबैको भलो होस, सबै नेपालीको सपना साकार होस् र प्रत्येक प्रयास उपलब्धिमा परिणत होस् यही हाम्रो अभिलासा हो ।' उनले देशको स्थायित्व, शान्ति र राष्ट्रिय अस्मितामा कुनै न कुनै स्तरको प्रभाव पर्न जाने अवस्थालाई सम्झेर सदैव चनाखो हुनुपर्ने औंल्याएका छन्।"
राष्ट्रिय जनमोर्चाको घोषणापत्रमा के छ?,"काठमाडौं : राष्ट्रिय जनमोर्चाले स्थानीय तह निर्वाचन२०७९ को घोषणापत्र सार्वजनिक गरेको छ। गणतन्त्र तथा राष्ट्रियताको रक्षा गरौँ, सङ्घीयता खारेज गरौँ, भन्ने मूल नारासहित बुटवलमा पत्रकार सम्मेलनको आयोजना गरी जनमोर्चाले स्थानीय तह निर्वाचन२०७९ को घोषणापत्र सार्वजनिक गरेको हो। घोषणापत्र सार्वजनिक गर्दै अध्यक्ष चित्रबहादुर केसीले स्थानीय तहलाई बलियो बनाउन आफ्नो शक्ति केन्द्रीत हुने बता। विकेन्द्रित र सन्तुलित विकास नीतिसहित २८ बुँदे घोषणापत्र सार्वजनिक गर्दै उनले चुनावमा अन्य दलसँग एकता गरेर गए पनि आफ्नो चुनावी एजेण्डालाई आफ्ना उम्मेदवारले कार्यान्वयनमा लैजाने बताए। घोषणापत्रमा स्थानीय तहमा रहेको बेरुजु न्यूनीकरण गर्दै स्वशासनमा जोड दिने तथा भ्रष्टाचारको रोकथाम गर्ने उल्लेख गरिएको छ। गाउँको विकासका लागि छुट्टै ग्रामीण विकास मन्त्रालयको गठन गर्ने बताइएको छ। इन्धन आपूर्तिको वैकल्पिक व्यवस्था गर्ने, स्वदेशी उत्पादनलाई संरक्षण गरी विदेशी आयातमाथि नियन्त्रण गर्ने, दक्ष जनशक्ति निर्माण गरी बेरोजगारी अन्त्य गर्न योजना तर्जुमा गर्ने घोषणा पत्रमा उल्लेख छ। त्यस्तै घोषणा पत्रमा स्रोत संरक्षण तथा प्रवर्द्धनमा जोड दिने एवं कृषि एवं कृषिजन्य उद्योगको विकासका लागि प्रयत्न गर्ने उल्लेख छ। शिक्षा र स्वास्थ्यमा आम सर्वसाधारणको पहुँच पुर्याउन सामाजिक विकासमा अधिकतम बजेट विनियोजन गर्ने एवं बीचमा पढाइ छाड्ने विद्यार्थीका लागि विशेष योजना बनाएर लागू गर्ने बताइएको छ। यातायात र ढुवानीका लागि रेल तथा सडक सञ्जालको निर्माण र विकासमा जोड दिने र ग्रामीण क्षेत्रमा उद्योगधन्दाको विकास गर्ने घोषणापत्रमा उल्लेख छ। त्यसैगरी सबैको समान विकासका लागि पिछडिएका समुदाय र दुर्गम क्षेत्रको विकास गर्ने बताइएको छ। पर्यटन विकासका लागि ग्रामीण पर्यटनको विकासमा जोड दिने एवं पर्यावरण र पुरातात्विक क्षेत्रको संरक्षण गर्न विशेष योजना बनाउने घोषणा पत्रमा भनिएको छ। प्रदूषण नियन्त्रण, स्रोत साधनको न्यायपूर्ण वितरण, सामाजिक सुरक्षा, पुनःस्थापनालगायतलाई घोषणापत्रमा समेटिएको छ। भूउपयोग नीति बनाई कार्यान्वयन गर्नुका साथै एकीकृत बस्ती विकास गर्ने राष्ट्रिय जनमोर्चाको योजना छ। त्यस्तै सङ्क्रामक रोगविरुद्ध भौतिक पूर्वाधार तथा जनशक्ति निर्माणमा जोड दिइने, छाडा चौपाया नियन्त्रण गरिने बताइएको छ। विपद् व्यवस्थापन गर्न स्थानीय तहलाई अधिकार तथा स्रोत साधन सम्पन्न बनाउने र प्राकृतिक स्रोत साधनको समुचित उपयोगमा ध्यान दिइने घोषणापत्रमा उल्लेख छ।"
नेपाली क्रिकेट : फ्ल्यास ब्याक २०७८,"काठमाडौं : वर्ष २०७८मा नेपाली खेलकुद जगतमध्ये क्रिकेट चर्चामा रह्यो। क्रिकेट मैदानमा मात्रै नभएर मैदान बाहिर पनि ठूलै चर्चाको विषय बन्यो। त्रिकोणात्मक टी२० श्रृंखलाबाट वर्षको यात्रा सुरु गरेको नेपालले वर्षको विदाई पनि त्रिकोणात्मक टी२० श्रृंखलाबाट नै गर्यो। खेलाडी र क्यान विवाद, कप्तान परिवर्तन, खेलाडीबीचको आपसी मनमुटावदेखि नेपालले विश्वकप छनोट हुनु नसक्नुलगायतका विषय र प्रत्येक महिनाको क्रियकलापसहित नेपाली क्रिकेटको फ्ल्यास ब्याक। वर्षको सुरुवात बैशाख ४ गतेदेखि ११ गतेसम्म नेपालले घरेलु मैदानमा त्रिकोणात्मक टी२० क्रिकेट सिरिजसँगै गर्यो। सिरिजमा नेपाललगायत मलेसिया र नेदरल्याण्ड सहभागी भए। सिरिज नेपालले उपाधी जितेर वर्षको सुखद सुरुवात गर्यो। सो खेलमा नेपालले ४ खेलमा ३ जित र १ हार ब्यहोर्दै ६ अंक जोडी शीर्षस्थानमा रहँदै फाइनल खेलमा नेदरल्याण्ड्सलाई पराजित गर्यो। सो प्रतियोगिताबाट कुशल भुर्तेल र आसिफ शेख नेपाली क्रिकेटको नयाँ ओपनर जोडीकोरुपमा उदाए। जेठमा नेपाली राष्ट्रिय क्रिकेट टिमको जर्सीको डिजाइन खुल्ला प्रतिस्पर्धाबाट गर्ने निर्णय भयो। नेपाल क्रिकेट संघ (क्यान) र नेपाली राष्ट्रिय क्रिकेट टोलीको मुख्य प्रायोजक माई सेकेन्ड टिचर (एमएसटी) ले राष्ट्रिय क्रिकेट टोलीको जर्सी डिजाइन गर्नका लागि प्रतिस्पर्धा खुल्ला गर्यो। क्यान र एमएसटीले संयुक्त विज्ञप्ति जारी गर्दै जर्सीको डिजाइनका लागि प्रतिस्पर्धा खुल्ला गरेको जनायो। जर्सीको डिजाइन गर्नेले राष्ट्रिय टोलीको जर्सीको अगाडि र पछाडिको दुवै भागलाई ध्यानमा राखेर डिजाइन गर्नुपर्ने जनायो। कुनैपनि व्यक्तिले जर्सीको डिजाइन गर्दा नेपालको राष्ट्रिय झन्डामा प्रयोग हुने रातो र निलो रङ्गको प्रयोग गर्नुपर्ने विज्ञप्तिमार्फत जनायो। असारमा क्यानले राष्ट्रिय क्रिकेट टिमको स्ट्रेन्थ एण्ड कन्डिसनिङ कोचका लागि आवेदन खुला गर्यो। क्यानले एक सूचना जारी गर्दै राष्ट्रिय टिमको लागि उक्त पदमा आवेदन खुल्ला गरेको जनायो। जसका लागिलेभल टु सर्टिफाइड फिटनेस ट्रेनर हुनुपर्ने जनायो। साउनमा नेपाली क्रिकेटका पूर्व कप्तानसमेत रहेका खेलाडी पारस खड्काले अन्तर्राष्ट्रिय क्रिकेटबाट सन्यास लिए। सन् २००२ देखि क्रिकेट यात्राको सुरुवात गरेका खड्काले सन् २००९ देखि २०१९ सम्म नेपालि राष्ट्रिय टोलीको नेतृत्व सम्हालेका थिए। भदौंमा नेपालले पपुवा न्युगिनीसँग पहिलोपल्ट दुई मैत्रीपूर्ण अभ्यास खेल खेल्यो। नेपालले दुईटै खेलमा जित निकाल्यो। यस्तै विश्वकप लिग टूमा नेपालले औसत प्रदर्शन गर्यो। जसमा चार जित र चार पराजय ब्येहोर्यो। असोजको पहिलो साता नेपाली राष्ट्रिय क्रिकेट टोली ओमानमै ओमानसँग एक दिवसीय क्रिकेट खेल्यो। नेपालले ओमानलाई पराजित गर्यो। नेपालले ओमानलाई आठ वर्षयता पहिलोपल्ट हरायो। नेपालले यसअघि बर्मुडामा ओमानलाई पछिल्लो पटक सन् २०१३ को आईसीसी विश्व क्रिकेट लिग३ मा हराएको थियो। यस्तै असोजमै नेपाली राष्ट्रिय टोली मुख्य प्रशिक्षक डेभ वाटमोरले ओमानमा भएको एक दिवसीय खेलपछि पारिवारीक कारण देखाउँदै मुख्य प्रशिक्षकबाट राजीनामा दिए। उनी ओमानबाट सिधै भारत गए र त्यहाँ गुजरात राज्यको बरोडा क्रिकेट एसोसियसनको नयाँ प्रशिक्षक भए। कार्तिकमा नेपाली राष्ट्रिय महिला क्रिकेट टोली कतार प्रस्थान गर्यो। कतारसँग टी२० क्रिकेट शृंखलाका लागि नेपाली टोली कतार प्रस्थान गरेको थियो। कतारसँग ३ श्रृङ्खला खेलेको नेपालले तीनै खेलमा कतारलाई क्लिन स्विप गर्यो। क्यानले मंसिर २९ गते प्रेस विज्ञप्ति सार्वजनिक गर्दै ज्ञानेन्द्र मल्ल र दीपेन्द्रसिंह ऐरीलाई कप्तान र उपकप्तानको जिम्मेवारीबाट मुक्त गर्ने निर्णय गर्यो। त्यस्तै सोमपाल कामी र कमलसिंह ऐरीलाई पनि कारबाही गर्दै आगामी ६ महिनाका लागि 'सेन्ट्रल कन्ट्र्याक्ट' अथवा तलब सुविधा नदिने निर्णय गर्यो र सन्दीप लामिछानेलाई राष्ट्रिय टोलीको नयाँ कप्तान नियुक्त गरेको जानकारी गरायो। क्यानको त्यो कदमले खेलाडी र क्यानबीचको विवाद चर्कायो। विवादले खराबरूप लिन थालेपछि क्यानले पदाधिकारीहरू र कप्तानबाट हटाइएका ज्ञानेन्द्र मल्लसहित खेलाडीहरूले छलफल गरेर सन्दीप लामिछानेको नयाँ कप्तानीमा खेल्ने र क्यानले खेलाडीको कारबाही फिर्ता लिने सहमति भयो। यस्तै मंसिरमा आईसीसी महिला टी२० विश्वकप एसिया छनोटमा नेपाल अन्तिम खेलमा यूएईसँग ४८ रनले पराजित भए सँगै नेपालको विश्वकप यात्रा खेल्ने सपना अधुरो बनेको थियो। असोजमा डेभ वाटमोरले राजीनामा दिएपछि प्रशिक्षकविहीन रहेको नेपाली क्रिकेट टिमले करीब तीन महिनापछि मंसिर अन्तिम हप्ता नयाँ मुख्य प्रशिक्षक पायो। नेपाली राष्ट्रिय क्रिकेट टिमका मुख्य प्रशिक्षकरुपमा पुन: पुबुदु दशानायके नेपाल आए। पुबुदु यसअघि सन् २०११ देखि २०१५ सम्म नेपालका प्रशिक्षक थिए। पुबुदुकै प्रशिक्षणमा नेपालले २०१४ को टी२० विश्वकप खेलेको थियो। उनी पुष १३ गते नेपाल आइपुगे। आईसीसी पुरुष टी२० विश्वकप अन्तर्गतको ग्लोबल छनोट ए मा सहभागिता जनाउन नेपाली टोली माघ २५ गते बेलुका ओमान प्रस्थान गर्यो। छनोट खेल अघि नेपालले ओमानमा चार देशीय टी२० श्रृङ्खला पनि खेल्यो। श्रृङ्खलामा नेपाललगायत ओमान, यूएई र आयरल्यान्डबीच खेल भएयो। आइससी टी२० विश्वकपको ग्लोबल क्वालिफायरमा नेपालले आयोजक ओमान, फिलिपिन्स र क्यानडाविरुद्ध विजय हासिल गरेपनि सेमिफाइनल खेलमा युएईसँग पराजित भयो। जसका कारण अष्टेलियामा हुने टी२० विश्वकप खेल्ने सपना चकनाचुर भयो। समानस्तरको युएईसामु नेपालले बलिङमा राम्रै प्रदशन गरे पनि नेपाली ब्याट्सम्यानहरु चल्न सकेनन्। पुराना अनुभवी र नेपालका स्टार भनिएका ब्याटसम्यानहरुले खराब प्रदर्शन गरे। नेपालले युएईसँगको पहिलो खेलमा जितका लागि १६९ रनको समान्य लक्ष्य पाएको थियो। नेपालले सो लक्ष्य सहजैरुपमा पूरा गर्ने अनुमान गरिए पनि ४८ रनले पराजित भयो। त्यस्तै युएईसँगको दोस्रो खेलमा २०३ रनको लक्ष्य पाएको नेपाल ९९ रनको फराकिलो पराजय भोग्यो। यस्तै चैत्र महिनामा नेपाली क्रिकेट टोलीले युएई भ्रमणमा रहँदा औसत प्रदर्शनमात्र गर्यो। महत्वपूर्ण भनिएको आइसीसी विश्वकप लिग टू एकदिवसीय सिरिजअन्तर्गतको खेलमा नेपालले युएई र पपुवा न्युगिनीसँग समान २२ गरी ४ खेल खेल्यो। जसमध्ये पपुवा न्युगिनीसँगका दुवै खेलमा विजयी हुँदा युएईसँगको दुवै खेलमा नराम्ररी पराजित भयो। वर्षको अन्त पनि वर्षको सुरुवाती जस्तै नेपालले एक दिवसिय र त्रिकोणात्मक अन्तर्राष्ट्रिय टी२० सिरिज त्रिवि क्रिकेट मैदान क्रितिपुरमा आयोजना गर्यो। एक दिवसिय सिरिजमा नेपालले पपुवा न्युगिनीसँग २ खेल खेल्यो। दुईटै खेलमा नेपालले हार व्यहोर्नु पर्यो। त्यसलगत्तै भएको त्रिकोणात्मक अन्तर्राष्ट्रिय टी२० सिरिजमा नेपाल सबै खेलमा अपराजित रहँदै विजेता बन्यो। जसमा नेपाललगायत मलेसीया र पपुवा न्युगिनीले सहभागीता जनाएका थिए। अन्तर्राष्ट्रिय क्रिकेट परिषद (आईसीसी) ले मंगलबार सार्वजनिक गरेको एकदिवसीय अन्तर्राष्ट्रिय क्रिकेटको नयाँ वरीयतामा नेपाल यथावत स्थानमा रहन सफल भयो। हाल नेपाल वरीयतामा १८ औं स्थानमा रहेको छ। यसअघि समेत नेपाल १८ औं स्थानमा रहेको छ। यस्तै टी२०मा नेपाल १२औं स्थानमा रहेको छ। वर्षको अन्तमा आउँदा नेपाली क्रिकेटका अलराउन्डर तथा हार्ड हिटर भनेर चिनिएका दिपेन्द्रसिंह ऐरी टीट्वान्टी अन्तर्राष्ट्रिय क्रिकेटको अलराउन्डर वरीयतामा शीर्ष दश भित्र पर्न सफल भए। यस्तै वर्ष २०७८मा १२ खेलाडीले राष्ट्रिय टोलीबाट अन्तर्राष्ट्रिय डेब्यु गरेका छन्। जसमा चार खेलाडीले एकदिवसीय र टी२० अन्तर्राष्ट्रिय दुवैमा, पाँच खेलाडीले टी२० अन्तर्राष्ट्रियमा र तीन खेलाडी एकदिवसीय अन्तर्राष्ट्रियमा डेब्यु गरेका छन्। वर्ष २०७९ : नेपाली क्रिकेटका लागि अर्को विशेष वर्ष वर्ष २०७९ नेपाली राष्ट्रिय क्रिकेटका लागि विशेष वर्ष रहेको छ। नेपाली क्रिकेट टोलीले राम्रो पर्दशन गर्नसक्यो भने सन् २०२४मा हुने टी२० विश्वकपमा सहभागीता जनाउन सक्नेछ। अन्तर्राष्ट्रिय क्रिकेट परिषद (आईसीसी) ले सन् २०२४ देखि टी२० विश्वकपमा ४ टोली थप गर्दै २० राष्ट्र सहभागि गर्ने निर्णय गरेको छ। सन् २०२४ को टी२० विश्वकपमा १२ राष्ट्रले समेत स्वत: छनोट हुने छन्। ८ राष्ट्रले छनोट प्रक्रियाबाट स्थान बनाउने छन्। २०२२ को टी२० विश्वकपमा शीर्ष ८ स्थानमा रहने टोलीले २०२४ को विश्वकप खेल्नेछ। यस्तै नोभेम्बर १४ सम्मको टी२० वरीयतामा जुन देश अगाडि रहनेछ त्यही दुई देश स्वत: २०२४ को विश्वकपको लागि छनोट हुनेछन्। आईसीसीले यसपटक विश्वकप आयोजक देशलाई पनि प्राथमिकता दिएसँगै २०२४ का आयोजक वेष्ट इन्डिज र अमेरिका स्वत: आयोजकको रुपमा विश्वकप छनोट भएका छन्। सन् २०२४ को विश्वकप खेल्नका लागि नेपालका केही सम्भावनाहरु रहेका छन्। नेपाल हाल टी२० मा विश्वभर १२ औं स्थानमा रहेको छ। सन् २०२२ को विश्वकपमा वेष्ट इन्डिजले शीर्ष ८ मा स्थान बनाउन सके नेपालले नोभेम्बरसम्म आईसीसीको टी२० वरियतामा नेपाल ११ औं स्थानमा पुगे नेपाल विश्वकपको लागि छनोट हुनेछ। यस्तै नेपालले एसिया क्षेत्रिय छनोट प्रतियोगितामा फाइनल पुगे विश्वकपको लागि स्थान बनाउन सक्नेछ। यसका लागि नेपालले हङकङ, ओमान, मलेसिया, सिंगापुरजस्ता बलियो टोलीसँग खेल्नु पर्नेछ।"
वीरगञ्ज महानगरको मेयरमा सरावगीलाई उम्मेदवार बनाउने एमाले निर्णय,"वीरगन्ज : जसपा छाडेर नेकपा एमाले प्रवेश गरेका वीरगञ्ज महानगरपालिकाका मेयर विजय सरावगीले पुनः उम्मेदवारी दिने भएका छन्। उनले नेकपा एमालेबाट पुनः मेयर पदमा उम्मेदवारी दिने भएका हुन्। बुधबार बसेको एमाले महानगर कमिटीको पूर्ण बैठकले आगामी स्थानीय तहको निर्वाचनमा वीरगञ्जको मेयरको उम्मेदवार सरावगीलाई बनाउने निर्णय गरेको हो। महानगर कमिटीका अध्यक्ष राजेन्द्र यादवको अध्यक्षतामा बसेको महानगर कमिटीको पूर्ण बैठकले मेयरका उम्मेदवार सरावगीलाई बनाउने सर्वसम्मत निर्णय गर्दै केन्द्रमा सिफारिस गरेको एमाले महानगर कमिटी उपाध्यक्ष महेश दासले जानकारी दिए। उनका अनुसार बैठकमा सरावगीको प्रस्तावक महानगर कमिटी सचिव सुन्दर कुर्मी र समर्थक उपाध्यक्ष दास स्वयं रहेका थिए। एक महिनाअघि गत २८ फागुनमा सरावगीले जसपा त्यागेर एमालेमा प्रवेश गरेका थिए। विसं २०७४ को स्थानीय तह निर्वाचनमा तत्कालीन संघीय समाजवादी फोरमका तर्फबाट चुनाव लडेर महानगरको मेयरमा निर्वाचित सरावगीले हालको जसपमा आफूलाई पार्टीभित्रैबाट विरोध गरेर काम गर्न नदिइएको आरोप लगाउँदै आएका छन्। त्यसअघि उनी कांग्रेसमा प्रवेश गर्ने चर्चा चलेको थियो। तर, कांग्रेसको जिल्ला नेतृत्वले मेयरको टिकट दिने शर्तमा पार्टीमा ल्याउन नसकिने जवाफ दिएपछि सरावगी एमालेमा प्रवेश गरेका थिए। व्यपारिक घारानाका उद्योगी सरावगीले २०७३ चैत ६ गते तत्कालीन संघीय समाजवादी फोरम (ससफो) पार्टीमा प्रवेश गरेर राजनीति यात्रा थालेका थिए। सरावगीले १९ हजार ३ सय ९३ मत ल्याएर निर्वाचित भएका थिए।"
४ पटक रक्तदान गर्ने अहमद पुरस्कृत,वीरगन्ज : नेपाल रेडक्रस सोसाइटी पर्साले २०७८ सालमा सबैभन्दा धेरै पटक रक्तदान गर्ने तबरेज अहमदलाई स्व तारा शमशेर रक्तसञ्चार सेवा स्मृति पुरस्कर बाट पुरस्कृत गरेको छ। २०७८ सालमा ४ पटक रक्तदान गरेका अहमदलाइ रेडक्रस सोसाइटीले नगद ५ हजार राशीसहितको उक्त पुरस्कारबाट पुरस्कृत गरेकोहो। बुधबार आयोजित नेपाल रेडक्रस सोसाइटी पर्साको दोश्रो साधरणसभामा जिल्ला समन्वय समिति पर्साकासभापति महम्मद अन्सारीले अहमदलाई नगद ५ हजार राशीको पुरस्कार र कदरपत्र प्रदान गर्दै दोशल्ला ओढाएर सम्मानित गरेका छन्। नेपाल रेडक्रस सोसाइटी पर्साका सभापति वीरेन्द्रराज कँडेलका अनुसार बुधबार सम्मानित अहमदले अहिलेसम्म ४५ पटक रक्तदान गरिसकेका छन्। बुधबार सम्मान ग्रहण गर्दै अहमदले मानवीय सेवाको काम गरे बापत पाएको सम्मानले थप जिम्मेवारी बोध गराएको बताए। रगतको अभावलाई मध्यनजर गर्दै अरुलाईपनि रक्तदान गर्न यो सम्मानले प्रोत्साहन गर्ने अहमदको विश्वास छ।
परराष्ट्रमन्त्री खड्का भारत जाने,"काठमाडौं : परराष्ट्रमन्त्री डा नारायण खड्का भारत भ्रमणमा जाने भएका छन्। भ्रमणको गृहकार्य भइरहेको परराष्ट्र मन्त्रालयले जनाएको छ। भ्रमणको मिति भने मन्त्रालयले खुलाएको छैन। खड्का विभिन्न सहमति तथा सम्झौता कार्यान्वयनका लागि छलफल गर्न नयाँदिल्ली जान लागेको बताइएको छ। छिमकी देश हो, जाने आउने स्वभाविक हो, परराष्ट्र प्रवक्ता सेवा लम्सालले भनिन्, निर्णय कार्यान्वयन, भएका सहमति लागू गर्न वातावरण बनाउने हो। भ्रमण निरन्तर चल्ने श्रृंखला भएको उनको भनाइ थियो। हालै प्रधानमन्त्री शेरबहादुर देउवाको औपचारिक भ्रमणमा विभिन्न सम्झौता, समझदारी तथा उर्जा अवधारणा पत्रमा समझदारी भएको थियो। विभिन्न द्विपक्षीय सहयोगका परियोजना उद्घाटन पनि गरिएको थियो।"
धनकुटा : १५ मतदानस्थल अति संवेदनशील,"धनकुटा : आसन्न स्थानीय तह निर्वाचनको मिति नजिकिदैं गर्दा स्थानीय प्रशासनले जिल्लाका १५ मतदान स्थललाई अति संवेदनशील क्षेत्रको रुपमा तोकेको छ। ति क्षेत्रलाई अतिसंवेदनशील क्षेत्र तोकेर सुरक्षा व्यवस्था बलियो बनाउन सुरक्षा रणनीतिक योजना बनाउने तयारी स्थानीय प्रशासनले गरिरहेको छ। अहिले जिल्लामा १ सय १८ मतदानस्थल रहेको छ। सुरक्षा दृष्टिले १५ वटा मतदान स्थललाई अति संवेदनशील, ४९ वटा मतदानस्थललाई संवेदनशील र ५४ वटा मतदानस्थल सामान्य रहेको सहायक प्रमुख जिल्ला अधिकारी रामनारायण श्रेष्ठले बताए। स्थानीय प्रशासनले भौगोलिक विकटता, सडक सञ्जाल नपुगेको स्थान, झडप भइरहने स्थान, विभिन्न जातजातिको बसोवास भएको लगायतका आधारमा मतदान स्थललाई अति संवेदनशील, संवेदनशील र सामान्य गरी तीन तहमा वर्गिकरण गरिएको उनको भनाई छ। अति संवेदनशील तोकिएको स्थानमा निर्वाचन विरोधी गतिविधि हुन नदिन थप सुरक्षाकर्मी खटाइने प्रहरीले जनाएको छ। स्थानीय तहको निर्वाचनलाई भयरहित शान्तिपूर्ण निष्पक्ष ढंगले सम्पन्न गर्न म्यादी प्रहरी, नेपाल प्रहरी, सशस्त्र प्रहरी र नेपाली सेना गरि करिब २५ सय जना सुरक्षाकर्मी परिचालन गरिने छ। सात स्थानीय तह रहेको धनकुटा जिल्ला भरि हाल १ सय १८ मतदानस्थल छ। भने १ सय ५९ मतदान केन्द्र छन्। सात स्थानीय तहमध्ये चौविसे गाउँपालिकामा २१ मतदान स्थल र २४ मतदान केन्द्र, महालक्ष्मी नगरपालिकामा २१ मतदान स्थल र २६ मतदान केन्द्र, साँगुरीगढी गाउँपालिकामा २१ मतदान स्थल र २५ मतदान केन्द्र, धनकुटा नगरपालिकामा १५ मतदान स्थल र २८ मतदान केन्द्र, पाख्रिवास नगरपालिकामा १५ मतदान स्थल र २१ मतदान केन्द्र, सहिदभूमि गाउँपालिकामा १३ मतदान स्थल र १८ मतदान केन्द्र, छथर जोरपाटी गाउँपालिकामा १२ मतदान स्थल र १७ मतदान केन्द्र रहेको जिल्ला निर्वाचान कार्यालय धनकुटाले जनाएको छ।"
कांग्रेस कार्यसम्पादन समिति बैठक सुरु,काठमाडौं : सत्तारुढ नेपाली कांग्रेसको केन्द्रीय कार्यसम्पादन समिति बैठक सुरु भएको छ। केन्द्रीय कार्यालय सानेपामा बुधबार अपराह्न सुरु भएको बैठकमा स्थानीय तहको निर्वाचन घोषणापत्र तयारीबारे छलफल हुँदैछ। कार्यसम्पादन समितिले घोषणापत्र तयारी सम्बन्धी छलफल र अन्य विविध विषयमा छलफल गर्ने कार्यसूची छ। घोषणापत्र तयारी समिति संयोजक महामन्त्री गगनकुमार थापाले घोषणापत्रमा भएका प्रगति र तयारीबारे जानकारी गराउने र कार्यसम्पादनबाट सुझावहरु दिने कार्यतालिका छ।
चिन्ह नभएका जिल्लामा स्वतन्त्रबाट चुनाव लड्छौं : हृदयेश त्रिपाठी,परासी : जनता प्रगतिशील पार्टीका अध्यक्ष हृदयेश त्रिपाठीले स्थानीय तह निर्वाचनमा १७ जिल्लाबाहेक अन्य जिल्लाबाट स्वतन्त्रबाट चुनाव लड्ने बताएका छन्। १७ जिल्लामा भने आफ्नै चिन्हबाट चुनाव लड्ने उनको भनाई छ। निर्वाचनमा अहिलेसम्म तालमेल गर्ने सोच नबनाए पनि उपयुक्त अवस्था आएमा तालमेल हुन सक्ने उनको भनाई छ। एमालेको सूर्य चुनाव चिन्हबाट पश्चिम नवलपरासी निर्वाचन क्षेत्र नं १ बाट प्रतिनिधि सभामा निर्वाचित त्रिपाठीले नयाँ पार्टी खोलेका छन्। दल दर्तापछि उनको पार्टीले १७ जिल्लाको विवरण निर्वाचन आयोगमा बुझाएको छ। १७ जिल्लाबाट आफ्नै चिन्हबाट चुनाव लड्छौं अन्य जिल्लाबाट स्वतन्त्रबाट उमेदवारी दिन्छौं।उनले अन्नपूर्ण पोस्टसँग भने। आफ्नै चिन्हबाट चुनाव लड्ने जिल्लामा तराईसहित केही पहाडका पनि रहेको उनले जानकारी दिए। स्थानीय तह निर्वाचनका लागि अन्य दलहरुले धमाधम उमेदवारको टुंगो लगाइ रहेपनि आफ्नै जिल्लामासमेत उनले उम्मेदवारको टुंगो लगाएका छैनन्। स्थानीय चुनावबारे टिप्पणी गर्दै उनले भने सैद्धान्तिकरुपले स्थानीय तह दलिय आधारमा हुनुहुँदैन भन्ने हाम्रो धारणा हो। दलकै आधारमा हुने भएपछि हामीलाई पनि बाध्यता बनाएको छ। त्यसैले चुनावमा जाँदैछौं। उनले भने। पूर्व स्वास्थ्य मन्त्रीसमेत रहेका त्रिपाठीले स्थानीय तहमा सबैभन्दा बढी स्वास्थ्य र कृषि क्षेत्रमा गएको रकम दुरुपयोग भएको उनले बताए। चुनाव घोषणा भइसकेपछि स्थानीय तहहरुले कार्यकर्ता पोस्न जथाभावी कृषि उपकरणलगायतका सामग्री वितरण गरेर दुरुपयोग गरेको उनको आरोप छ। स्थानीय तहमा भएको आर्थिक अनियमिता र भ्रष्टचार अन्त्यका लागि पार्टीले नारा बनाएर चुनावमा जाने त्रिपाठीको भनाई छ।
परराष्ट्र सेवा र राजनीतिक कोटालाई सन्तुलन गरेर राजदूत सिफारिस : परराष्ट्र मन्त्रालय,"काठमाडौं : परराष्ट्र मन्त्रालयले परराष्ट्र सेवा र राजनीतिक कोटालाई सन्तुलन गरेर राजदूत सिफारिस गरेको स्पष्ट पारेको छ। सरकारले सिफारिस गरेकाहरुमध्ये केही व्यक्तिमाथि प्रश्न उठेपछि परराष्ट्र मन्त्रालयले योग्य व्यक्तिलाई नै राजदूतमा सिफारिस गरिएको बताएको हो। परराष्ट्र मन्त्रालयले बुधबार गरेको पत्रकार सम्मेलनमा प्रवक्ता सेवा लम्सालले परराष्ट्र सेवाबाट सिफारिस भएकाहरु योग्य भएको बताइन्। उनले राजनीतिक कोटामा सिफारिस भएकाहरुको पनि उच्च योग्यता र क्षमता रहेको बताइन्। उनले भनिन्,' योग्य भएर नै सिफारिस गरिएको हो।' चैत्र २४ गतेको मन्त्रिपरिषद् बैठकले परराष्ट्र सेवाबाट ८ जना र १२ जनाको नाम राजनीतिक कोटाबाट राजदूतका लागि नाम सिफारिस गरेको थियो।"
चुनाव सार्न अनेक षडयन्त्र र कोसिस भइरहेका छन् : अध्यक्ष ओली,"विराटनगर : नेकपा (एमाले) का अध्यक्ष केपी शर्मा ओलीले २०७८ साल षडयन्त्रको वर्षका रूपमा वितेको बताएका छन् । एमाले विराटनगर महानगर कमिटीले बुधबार आयोजना गरेको बृहत कार्यकर्ता भेला एवं पार्टी प्रवेश कार्यक्रमलाई सम्बोधन गर्दै ओलीले २०७८ सालमा मुलुकमा धेरै षडयन्त्रहरु भएको बताए । २०७८ संविधान विरोधी र अस्थिरताका पक्षधर शक्तिहरुले असंवैधानिक ढंगले विकासको गतिलाई रोकेर देशलाई पछाडि फर्काउन खोजेको वर्ष हो,'उनले भने, 'यो वर्ष अपवित्र गठबन्धनमार्फत भ्रष्टाचारी, देशद्रोही, लोकतन्त्र एवं संविधान विरोधी शक्तिहरुले टाउको उठाउने अवस्था बन्यो ।' ओलीले एमालेलाई सक्छौं भनेर विरोधीले बनाएको सारा षडयन्त्रलाई नेपाली जनताले पराजित गरिदिएको पनि बताए । 'आज २०७८ सालको अन्तिम दिन हो । यो वर्षलाई बिदा गरेर हामी नयाँ वर्ष २०७९ साललाई स्वागत गर्दै छौं, 'उनले भने, 'सबैमा नयाँ वर्षको धेरैधेरै शुभकामना । २०७९ लाई एमालेको विजयको वर्ष बनाउन सबैमा आग्रह गर्न चाहन्छु ।' पूर्वप्रधानमन्त्रीसमेत रहेका ओलीले परमादेशबाट बनेको अपवित्र गठबन्धन निर्वाचन नगराएर मुलुकका स्थानीय तहलाई जनप्रतिनिधिविहीन बनाउन लागिरहेको आरोप लगाएका छन । 'मुलुकमा चुनाव नगर्नका लागि अनेक षडयन्त्र र कोसिस भइरहेका छन् । यसलाई अदालत, निर्वाचन आयोग र नेपाली जनताले मान्नु हुँदैन,' उनले भने, षडयन्त्रकारी, संविधान र लोकतन्त्र विरोधीलाई ध्वस्त पार्नुपर्छ । सिंगो देश लागेर त्यसलाई परास्त गर्नुपर्छ । सरकारको निर्वाचन नगराउने षडयन्त्रलाई कुनै पनि हालतमा एमालेले स्वीकार नगर्ने ओलीले बताए । 'निर्वाचन नगर्ने कुरा हामी मान्दैनौं। स्वीकार गर्दैनौं उनले भने, यस्ता षडयन्त्रलाई पराजित गरेर भए पनि मुलुकमा चुनाव गराउनुपर्छ। मुलुकमा विकास गरेर समृद्ध नेपाल र सुखी नेपालीको महाअभियान सफल बनाउनुपर्छ ।' गठबन्धन सरकारले अर्थतन्त्रलाई भयावह अवस्थामा पुर्याएर देशलाई कंगाल बनाउने काम गरिरहेको उनको आरोप छ । 'अर्थतन्त्रलाई धरासयी बनाएर देशलाई झन् अस्थिरतातर्फ लगिँदै छ । देश टाट पल्टिने अवस्थातर्फ जाँदै छ,' ओलीले भने, 'हाम्रै अगाडि श्रीलंका उदाहरण छ । अहिले श्रीलंका निक्कै अप्ठेरो अवस्थामा छ ।' अर्थतन्त्र कमजोर बनाएर देशलाई अप्ठेरोमा पार्ने र अझ धेरै अस्थिरतातर्फ लैजान खोज्ने शक्तिलाई सबै मिलेर परास्त गर्नुपर्ने धारणा ओलीको छ ।"
"एमाले र राप्रपा नेपालबीच गठबन्धन, सूर्य चिन्हबाट चुनाव लड्ने","काठमाडौंः नेकपा एमाले र राप्रपा नेपालबीच स्थानीय तहको चुनावमा गठबन्धन गर्ने सहमति भएको छ। देशभर सम्भव भएका ठाउँमा एमाले र राप्रपा नेपालबीच तालमेल हुने सहमति भएको हो । एमालेका स्थानीय विकास विभाग प्रमुख देवेन्द्र दाहाल र राप्रपा नेपालका स्थानीय निकाय परिचालन विभागका प्रमुख सुशीलकुमार श्रेष्ठले ५ बुँदे सहमति पत्रमा हस्ताक्षर गरेका छन् । सहमतिसँगै राप्रपा नेपालका उम्मेदवारले पनि सूर्य चिह्न लिएर निर्वाचनमा प्रतिस्पर्धा गर्नेछन् । एमाले र राप्रपा नेपालका जिल्ला कमिटीहरुले छलफल गरी सहकार्यका लागि प्रस्ताव तयार गर्ने र आआफ्नो पार्टी केन्द्रमा पठाउने निर्णय गरेका छन्। केन्द्रीय तहको अनुमतिपछि सहमति कार्यान्वयन गर्ने दुवै पार्टीबीच सहमति भएको छ। यस्तै, एमाले र नेपाल परिवार दलबीच पनि चुनावी गठबन्धन गर्ने सहमति भएको छ ।"
सीके राउतसँग भएको सहमति कार्यान्वयनमा सरकार प्रतिबद्ध छ : गृहमन्त्री खाण,काठमाडौं : गृहमन्त्री बालकृष्ण खाण र नेपाल जनमत पार्टीका महासचिव चन्दन सिंहबीच भेटवार्ता भएको छ। गृह मन्त्रालयमा भएको भेटमा २०७५ फागुन २४ गते नेपाल सरकार र तत्कालीन सीके राउत नेतृत्वमा रहेको संगठनबीच भएको ११ बुँदे सहमति कार्यान्वयनका सम्बन्धमा छलफल भएको थियो। भेटमा गृहमन्त्री खाणले जनमत पार्टी शान्तिपूर्ण तरिकाले राजनीतिक गतिविधि अगाडि बढाउँदै आइरहेकोमा खुसी व्यक्त गरे। स्थानीय तह निर्वाचनमा सहभागी हुने जनमत पार्टीको निर्णय स्वागतयोग्य रहेको गृहमन्त्री खाणले बताए। त्यस्तै सहमति कार्यान्वयनका लागि फेरि बैठक बसेर निष्कर्षमा पुग्ने सहमति बनेको छ। छलफल सकारात्मक रहेकाले अर्को बैठक बसेर टुंग्याउने गृहमन्त्रीको सचिवालयले जनाएको छ। गृहमन्त्री खाणले सहमति कार्यान्वयनका लागि सरकार सकारात्मक रहेको बताएका थिए।
"प्रधानमन्त्रीले विप्लवलाई भने : निर्वाचन प्रकृया अघि बढिसक्यो, अहिले सहभागी गराउन सकिन्न","काठमाडौं : नेकपाका महासचिब नेत्रविक्रम चन्द 'विप्लव' ले प्रधानमन्त्री शेरबहादुर देउवासँग भेटघाट गरेका छन् । प्रधानमन्त्री निवास बालुवाटारमा बुधबार बिहान प्रधानमन्त्री देउवा र विप्लवबीच भेट भएको हो । भेटमा विप्लवले स्थानीय तहको निर्वाचनमा सहभागी हुने वातावरण बनाउन प्रधानमन्त्री देउवासँग आग्रह गरेको स्रोतले बताएको छ । प्रधानमन्त्री देउवाले स्थानीय तहको निर्वाचनको प्रकृया धेरै अगाडि बढिसकेकाले अहिले सहभागी गराउन कठिन भएको जवाफ दिएका थिए। प्रधानमन्त्रीले संघ र प्रदेशको निर्वाचनमा दल दर्तालगायतका प्रकृया पूरा गरेर अघि बढ्न विप्लवलाई सुझाव दिएका थिए। भेटमा सरकार र नेकपाबीच भएको तीन बुँदे सहमति कार्यान्वयनका विषयमा छलफल भएको नेकपाका एक नेताले जानकारी दिए । नेकपाको हालै सम्पन्न केन्द्रीय समिति बैठकले स्थानीय तह निर्वाचन उपयोग गर्ने रणनीति लिएको थियो । केही दिनअघि नेकपाका प्रवक्ता खड्गबहादुर विश्वकर्मा 'प्रकाण्ड' दल दर्तालगायतका विषयमा छलफल गर्न निर्वाचन आयोग पुगेका थिए । नेकपाभित्र विप्लव र प्रकाण्ड चुनावको उपयोग गर्ने पक्षमा छन् भने हेमन्तप्रकाश वली 'सुदर्शन', धर्मेन्द्र बास्तोला चुनाव बहिष्कार गर्ने अडानमा छन् ।"
जनप्रतिनिधिले चुनाव लड्नअघि राजीनामा दिनुपर्ने प्रावधानविरुद्धको रिटमाथि सुनुवाइ,काठमाडौंः बहालवाला जनप्रतिनिधिले चुनाव लड्नअघि राजीनामा दिनुपर्ने प्रावधानविरुद्ध परेको रिटमाथि सुनुवाइ भएको छ । सर्वोच्च अदालतका न्यायाधीशद्वय तेजबहादुर केसी र कुमार रेग्मीको संयुक्त इजलासमा सुनुवाइ भएको हो। यसअघि सर्वोच्च अदालतले राजीनामा दिनुपर्ने व्यवस्थालाई अल्पकालीन आदेशमार्फत् रोक लगाएको थियो । सो व्यवस्थामा रोक लगाएपछि आयोगका अधिकारीहरु बुधबार निवेदन लिएर सर्वोच्च पुगेका छन्। निर्वाचन आयोगले जनप्रतिनिधिले राजीनामा नदिए उम्मेदवार स्वीकृत गर्न नमिल्ने बताएको छ । आयोगले स्थानीय तहको कुनै पदमा निर्वाचित वा मनोनित कुनै पदाधिकारीलाई सो पदमा वहाल रहँदासम्म लाभको पद धारण गरेको होइन भनी मनोनयनपत्र स्वीकृत गर्न मिल्ने कानुनी आधार नभएको स्पष्ट पारेको हो । आयोगले जनप्रतिनिधिले राजीनामा नदिए स्थानीय तहको निर्वाचनमा उम्मेदवारी दिए खारेज हुनसक्ने बताएको छ । सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले आयोगलाई विपक्षी बनाइ रिट दायर गरेका थिए ।
मावि तह शिक्षकको लाइसेन्स खुल्यो,"काठमाडौंः शिक्षक सेवा आयोगले माध्यमिक तहको अध्यापन अनुमति पत्र (लाइसेन्स) का लागि विज्ञापन खुलाएको छ । आजदेखि बैशाख २९ सम्म इच्छुकहरुले फार्म भर्न सक्ने आयोगले जनाएको छ । आयोगका अनुसार तोकिएको न्यूनतम योग्यता, तालिम पुगेका इच्छुक उम्मेदवारहरूले अनलाइनबाट फारम भर्न सक्ने व्यवस्था मिलाइएको छ । आयोगले जारी गरेको सूचनामा भनिएको छ, 'शिक्षक सेवा आयोगको मिति २०७८।१२।२९ गतेको निर्णयानुसार शिक्षक सेवा आयोगको नियमावली, २०५७ को नियम ९ को उपनियम (१) को खण्ड (ग) वा नियम ९ को उपनियम (७) बमोजिम तोकिएको न्यूनतम योग्यता र तालिम वा योग्यता पुगेका इच्छुक उम्मेदवारहरूबाट मिति २०७८१२।३० गतेदेखि अनलाइन दरखास्त प्रणालीबाट दरखास्त पेस गर्नुहुन यो सूचना प्रकाशित गरिएको छ ।' दोब्बर दस्तुरको हकमा जेठ ५ भित्र दरखास्त भरी पेस गर्नुपर्नेछ ।"
आईसीपी निर्माणमा ढिलासुस्ती,"नेपालगन्ज : जमुनाहा नाकामा एकीकृत जाँचचौकी (आईसीपी) बनाउनेपर्ने समय सकिन पाँच महिना बाँकी छ। तर, काम भने ३५ प्रतिशत मात्र भएको छ। भौतिक प्रगति एक तिहाइ मात्र भएको सहरी विकास तथा भवन निर्माण विभाग संघीय आयोजना कार्यान्वयन इकाई नेपालगन्जका इन्जिनियर विजयकेशर खनालले जानकारी दिए। उक्त आयोजनाको म्याद ६ महिना थपिएको थियो। कोरोना कहरका कारण पुनः म्यान थपको तयारी भइरहेको उनले बताए। भारतका गृहमन्त्री राजनाथ सिंहले २०७५ माघमा आईसीपी शिलान्यास गरेका थिए। आईसीपी निर्माणमा भारतको आर्थिक तथा प्राविधिक सहयोग छ। आगामी मंसिरमा सक्नेगरी २०७७ मंसिरमा निर्माण थाल्ने सम्झौता भएको थियो। आईसीपीमा हुने ढिलासुस्ती रोक्न नेपाली पक्षले चासो देखिएको छैन। नीतिगत र स्थानीय स्तरमा भएको बाधा अवरोध हटाउन सहजीकरण गर्ने बाहेक नेपाली पक्षको भूमिका छैन। आवश्यक निर्माण सामग्री (ढुंगा, गिटी, बालुवा)मा संघीय आयोजना कार्यान्वयन इकाइले सहजीकरण गरिरहेको छ। कोरोना कहरका कारण निर्माणमा केही ढिलाइ भए पनि अहिले धमाधम भइरहेको इन्जिनियर खनालले जानकारी दिए। व्यापार सहजीकरणका लागि सरकारले भन्सार बिन्दुलाई आधुनिकीकरण गर्दै लैजाने योजनाअन्तर्गत आईसीपीको अवधारणा ल्याएको हो। भन्सार जाँचपासका लागि आवश्यक पर्ने भन्सार कार्यालय, अध्यागमन कार्यालय, सुरक्षा निकाय, बैंक, पशु क्वारेन्टाइन, प्लान्ट क्वारेन्टाइन, खाद्य प्रविधि तथा गुण नियन्त्रण कार्र्यालय, मनी चेन्ज काउन्टर, गोदामघर एकै ठाउँमा हुनेछन्। सीसी क्यामेराले पनि सिगरानी गर्नेछ। सीमा वारि र पारि (नेपाल र भारत दुवैतर्फ) एउटै स्वरूपको संरचना हुन्छ। नेपालगन्जको चौलिक्का चोकदेखि निर्माणस्थलसम्म सडक फराकिलो पार्ने काम भइरहेको छ। वीरगन्ज र विराटनगरभन्दा नेपालगन्ज आईसीपी अत्याधुनिक हुने दाबी गरिएको छ। एकै पटकमा एउटा गाडी स्क्यान गर्न सकिने प्रविधिसहित हुनेछ। सन् २००५ मा भारत सरकारले विराटनगर, वीरगन्ज, नेपालगन्ज र भैरहवा नाकामा एकीकृत जाँचचौकी आईसीपी) बनाइदिने सहमति गरेको थियो। विराटनगर र वीरगन्जमा भने यसअघि नै बनाइदिएको छ। भैरहवामा ५२ बिघा जग्गा अधिग्रहण गरेर राखिएको छ। निर्माण सुरु भएको छैन। आईसीपी सञ्चालनमा आए भन्सारमा हुने गरेको चोरीपैठारीमा कमी आउने र राजस्व चुहावट पनि रोकिने र राजस्व एक तिहाइ बढ्ने आशा गरिएको छ।"
उपमेयर झा लोसपाबाट जसपामा प्रवेश,जनकपुरधाम : धनुषाको हंसपुर नगरपालिकाकी उपमेयर रेणु झा जनता समाजवादी पार्टी (जसपा) नेपालमा प्रवेश गरेकी छन्। मंगलबार उपमेयर झालाई जसपा नेपालका केन्द्रीय अध्यक्ष उपेन्द्र यादवले पार्टीमा स्वागत गरेका हुन्। तत्कालिन राष्ट्रिय जनता पार्टी नेपालबाट निर्वाचित भएकी झा अहिले लोकतान्त्रिक समाजवादी पार्टीमा आवद्ध थिईन्। तर स्थानीय निर्वाचनमा टिकटको लागि जसपामा प्रवेश गरेको चर्चा छ। जसपा नेपाल विभाजन हुँदा उपमेयर झाले लोकतान्त्रिक समाजवादी पार्टी नेपाल रोजेकी थिइन्। तत्कालिन राजपा नेपालबाटै निर्वाचित हंसपुर नगरपालिकाका मेयरमा रामज्ञान मण्डलसँग लामो समयदेखि असन्तुष्टि रहँदै आएकी थिईन्। स्थानीय तहको निर्वाचन आउन लाग्दासमेत उनलाई लोसपाले बेवास्ता गरेपछि जसपा नेपाल रोजेको बताइएको छ। यसअघि हंसपुर नगरपालिकाका मेयर र उपमेयरबीच विवाद हुँदा राष्ट्रिय जनता पार्टी (राजपा) दुई कित्तामा बाँडिएको थियो। जसपा अध्यक्ष यादवले तत्कालिन राजपा नेपालबाट निर्वाचित जनकपुरधाम उपमहानगरपालिका वडा नम्बर ६ का वडाअध्यक्ष जगरनाथ साह समेतलाई पार्टीमा प्रवेश गराएका छन्।
चामलदाल आयातमा कडाइ गर्न माग,"काठमाडौं : चामल तथा तेल उद्योगीले आयातमा कडाइ गर्न सरकारसँग आग्रह गरेका छन्। नेपाल चामल तेल, दाल उद्योग संघका पदाधिकारीले मंगलबार भन्सार विभागका महानिर्देशक कमलप्रसाद भट्टराईलाई भेटेर स्वदेशी उत्पादनलाई प्रोत्साहन गर्न माग गरेका हुन्। संघका अध्यक्ष डा सुबोधकुमार गुप्ताले आयातलाई रोक्न भन्सार शुल्क बढाउनुपर्ने माग राखे। धान आयातमा १ र चामल आयातमा १५ प्रतिशत भन्सार शुल्क लागू गर्न आग्रह गरेका छन्। यसले कामदारले कामलाई निरन्तरता दिन पाउने, चामल मिलबाट उत्पादित भुसले अन्य इन्धनको काम गर्ने, करोडौं लगानीमा सञ्चालित उद्योगले निरन्तरता पाउने संघको बुझाइ छ। यस्तै व्यवसायीले दालको कच्चा वस्तु तथा गेडागुडी आयातको भन्सार शुल्क बढाउन माग गरेका छन्। हाल दाल तथा गोडागुडी आयातमा १० प्रतिशत भन्सार शुल्क लाग्ने गरेको छ। संघले दाल तथा गेडागुडीको १० प्रतिशत शुल्कसँगै तयारी दाल आयातमा २० प्रतिशत गरी दुई प्रकारका शुल्क निर्धारण गर्न आग्रह गरेको छ। मुसुरो दाल विदेश निकासी गर्दा सरकारले दिँदै आएको ४ प्रतिशत अनुदान सुविधा कटौती गरिएको भन्दै व्यवसायीले निर्यातमा समस्या भएको बताएका छन्। व्यवसायीले तोरी तेलको कच्चा पदार्थ आयातमा लाग्दै आएको शुल्क घटाउन अनुरोध गरेका छन्। हाल तोरी तेलको कच्चा पदार्थकोे आयात गर्दा ५ प्रतिशत आयात शुल्क र १३ प्रतिशत मूल्य अभिवृद्धि कर (भ्याट) लाग्ने गरेको छ। भन्सार शुल्क महँगो हुँदा भारतीय तेलले नेपाली बजार कब्जा गरेको उनीहरूको आरोप छ। नेपालका दाना उद्योगले पिनाको खपत कम गर्दा ७५ प्रतिशत पिना निर्यात गर्नुपर्ने भन्दै व्यवसायीले भन्सार शुल्क हटाउन आग्रह गरेका हुन्। हाल प्रतिकिलो पिना निर्यात गर्दा ५० पैसा शुल्क लाग्ने गरेको छ।"
रजनी ढकालको पर्खेर बस्छु,"काठमाडौं : कवि तथा गीतकार डा रजनी ढकालद्वारा रचित पर्खेर बस्छु म तिम्रै बाटो बोलको गीत तथा म्युजिक भिडियोलाई दर्शकश्रोताले मन पराएका छन्। ओएसआर डिजिटलको अफिसियल युट्युब च्यानलबाट सार्वजनिक गरिएको म्युजिक भिडियोलाई धेरैले मन पराएका छन्। गीतमा अहिलेकी चर्चित गायिका रचना रिमालको स्वर रहेको छ। कर्णप्रिय गीत पर्खेर बस्छु म तिमै्र बाटोमा प्रीतिबहादुर खत्रीको सुमधुर संगीत छ। भिडियोमा आयुष्मा आचार्य, समीर अर्याल, डा रजनी ढकाल, इ समीर ढकाल, विव्येश्वरी काफ्ले, डा अग्निप्रसाद काफ्ले र अनिमा पौडेलको अभिनय रहेको छ।"
सुत्केरी भेटन गाउँपालिका उपाध्यक्ष घरघरमा,"परासी : पश्चिम नवलपरासीको प्रतापपुर गाउँपालिकाले सुत्केरी महिलाहरुका लागि छुट्टै कार्यक्रम सञ्चालन गरेको छ । सुत्केरी महिला र शिशुहरुको स्वास्थ्यमा सुधार ल्याउने उद्देश्यले पालिकाले 'उपाध्यक्ष सुत्केरी महिला भेटघाट कार्यक्रम' सञ्चालन गरेको हो । यो कार्यक्रमअन्तरगत उपाध्यक्षले सुत्केरी महिलालाई भेटेर पौष्टिक आहार वितरण गर्ने गरेको गाउँपालिकाका स्वास्थ्य शाखा प्रमुख कुन्दन कुमार सिंहले बताए । गाउँपालिकाकी उपाध्यक्ष अञ्जु कुमारी चौधरीले कार्यबहाक अध्यक्षको जिम्मेवारीसमेत समालेकी छन् । दुई वर्षअघि अध्यक्ष राजकुमार शर्माको सवारी दुर्घटनामा निधन भएपछि चौधरीले कार्यबाहकको जिम्मेवारी सम्हाल्दै आएकी हुन् । चालु आर्थिक वर्षदेखि कार्यक्रम सञ्चालन गरिएको हो । 'गाउँमा डुल्दा अधिकांश सुत्केरी महिलाको स्वास्थ्य अवस्था राम्रो देखिन । बच्चाहरुको अवस्था पनि त्यस्तै देखे । त्यसबारे सोध्दा आर्थिक अभावले प्रयाप्त खान समस्या हुने गरेको जानकारी पाएपछि कार्यक्रम सञ्चालनको सोंच बनाएर लागू गरेकी हुँ ,'कार्यबहाक अध्यक्ष चौधरीले भनिन् । थोरै रकमले पनि घरमै पौष्टिक आहार तयार गरेर खान सकिन्छ भन्ने सन्देश दिन पनि पौष्टिक आहार वितरण गरिएको उनले बताइन् । पौष्टिक आहारसँगै सुत्केरी र नवजात शिशुलाई चाहिने आवश्यक खाना र खोपसम्बन्धी स्वास्थ्य सन्देश उल्लेख गरेको कार्डसमेत घर घरमा वितरण गरिएको छ । पौष्टिक आहारमा एकजना सुत्केरी महिलालाई हलुवा प्याकेट, मिठो दलिया, मिक्स खिचडी र हलुवा गरी ३ वटा प्याकेट वितरण गरिएको छ । कार्यक्रमका लागि पालिकाले ५ लाख रकम विनियोजन गरिएको छ । ९ वटा वडा रहेको गाउँपालिकाको जनसंख्या ५१ हजार बढी छ । वर्षमा १ हजारबढी सुत्केरी हुने तथ्यांक रहेको स्वास्थ्य प्रमुख सिंहले जानकारी दिए । ति सबैलाई पौष्टिक आहार वितरण गर्ने लक्ष्य रहेको छ । तर विभिन्न कारणले कार्यक्रम ढिलो सुरु भएकाले यो आर्थिक वर्षमा ५ सय ५० जनालाई पौष्टिक आहार वितरण गरिने स्वास्थ्य शाखा प्रमुख सिंहले बताए । सबैभन्दा बढी जगन्नाथपुर प्राथमिक स्वास्थ्य केन्द्रमा मात्र वर्षमा ८ सय जना सुत्केरी हुने स्वास्थ्य शाखाले जनाएको छ । सुत्केरी महिलाको तथ्यांक संकलन गरी पालिकामा रहेका ३ वटा वर्थिङ सेन्टरमा पौष्टिक आहार वितरण गर्दै आएको छ। पालिकामा खैरटवा र प्रतापपुर स्वास्थ्य चौकीमा सुत्केरी सेवा छ । गाउँपालिकाले सञ्चालन गरेको कार्यक्रममार्फत वितरण गरिने पौष्टिक आहार पाउन स्वास्थ्य संस्थामा कम्तीमा ४ पटक स्वास्थ्य परीक्षण र स्वास्थ्य संस्थामै सुत्केरी गराएको हुनुपर्ने छ । उक्त स्वास्थ्य सेवा लिएका सुत्केरीलाई सरकारले १८ सय रुपैयाँ दिने गरेपनि गाउँपालिकाले २ सय थप गरेर दिने गरेको छ ।"
युक्रेनी महिलाको पीडा : 'रुसी सैनिकले मलाई बलात्कार गरी मेरो श्रीमानको हत्या गर्यो',"किभ : रुसी सेनाले अहिले युक्रेनको राजधानी किभ छोडेको छ। तर युद्धले किभलाई आघातबाट कहिल्यै बाहिर आउन नसक्ने बनाएको छ। युक्रेनी महिलाहरू रूसी सैनिकबाट बलात्कृत भएका धेरै साक्षीहरु रहेको बीबीसी समाचारमा उल्लेख छ। किभबाट ७० किलोमिटर पश्चिममा रहेको एक शान्त गाउँमा ५० वर्षीया अन्ना(नाम परिवर्तन) भेटिन्छिन्। अन्नाले गत मार्च ७ मा विदेशी सैनिकहरू उनीहरूको घरमा प्रवेश गर्दा उनी आफ्नो पतिसँग घरमा भएको बताइन्। उनले भनिन्, 'उनले मलाई बन्दुक देखाएर तर्साउँदै नजिकैको घरमा लगे। मलाई तिम्रो लुगा फुकाल नत्र म तिमीलाई गोली हान्छु भने। मलाई उनको आदेश नमाने मारिदिने धम्की दिइरहेका थिए, त्यसपछि उनले मलाई बलात्कार गर्न थाले।' उनीमाथि आक्रमण गर्ने व्यक्ति एक जवान, पातलो र रूसीसम्बन्धित चेचेन लडाकु भएको उनले बताए। उनी भन्छिन्, 'उनले मलाई बलात्कार गरिरहेका थिए। त्यही बेलामा थप चार जना सिपाही आए। र मलाई अब बाँच्दिनँ भन्ने लाग्यो। तर उनीहरूले उसलाई बाहिर लगे र मैले फेरि उसलाई देखिनँ।' उनी विश्वास गर्छिन् कि रूसी सैनिकहरूको अर्को दलले उनलाई बचायो। जब अन्ना घर फर्किइन्, उनले आफ्नो पतिलाई पेटमा गोली लागेको अवस्थामा घाइते अवस्थामा भेट्टाइन्। अन्ना भन्छिन्, 'उनी मलाई बचाउन मेरो पछि दौडे। तर उनलाई गोली लाग्यो।' यसपछि अन्ना र उनका श्रीमानले छिमेकीको घरमा शरण लिए। तर बाहिर चलिरहेको संघर्षका कारण अन्नाका श्रीमानलाई अस्पताल लैजान सकिएन। र दुई दिन पछि उनको मृत्यु भयो। अन्ना आफ्ना पीडादायी कथाहरू सुनाउँदै रोइन्। उनले छिमेकीको सहयोगमा श्रीमानलाई गाडेको घर पछाडिको ठाउँ देखाइन्। चिहानको टाउकोतिर काठको ठुलो क्रस राखिएको छ। अन्नाले आफू स्थानीय अस्पतालको सम्पर्कमा रहेको र मानसिक सहयोग पाइरहेको बताइन्। अन्नालाई बचाउने सिपाहीहरू केही दिन उनको घरमा बसे। ती सिपाहीहरूले उनलाई बन्दुक देखाएर श्रीमानका सामानहरू दिन आग्रह गर्ने गरेको उनी बताउँछिन्। उनी भन्छिन्, 'उनीहरू गएपछि मैले ड्रग्स र भियाग्रा भेटें। तिनीहरू प्रायः नशामा हुन्थे। तिनीहरूमध्ये अधिकांश हत्यारा, बलात्कारी र लुटेराहरू थिए। थोरै मानिसहरू मात्र ठीक थिए।' बलात्कार पछि हत्या अन्नाको घरबाट केही पर अर्को दर्दनाक कथा सुनियो । यहाँ एक महिलाको बलात्कारपछि हत्या भएको थियो। अन्नालाई बलात्कार गर्ने व्यक्तिले नै यी महिलाको बलात्कार गरी हत्या गरेको छिमेकीहरूले बताए। आन्नाको घर पुग्नु अघि उसले उक्त घटना घटएको बताइएको छ। यी महिलाको उमेर ४० वर्षको हाराहारीमा रहेको छिमेकीले बताएका छन्। उनलाई उनकोघर नजिकै रहेको खाली घरको सुत्ने कोठामा लगिएको थियो। यस घरमा बसोबास गर्नेहरू युद्ध सुरु भएपछि आफ्नो घर छोडेर गएका थिए। सफासँग सजाइएको घरको यो सुन्दर सानो कोठा अब हृदय विदारक अपराधको साक्षी बनेको छ। डस्ना र कम्बलमा रगतको दाग छ। कोठाको कुनामा एउटा ऐना छ जसमा लिपस्टिकले नोट लेखिएको छ। यो नोटमा पीडितलाई गाड्ने ठाउँको बारेमा बताइएको छ। छिमेकमा बस्ने ओक्सानाका अनुसार यो नोट रूसी सेनाले छोडेको थियो जसले यो महिलाको शव फेला पारेको थियो। त्यसपछि रुसी सेनाले नै यी महिलालाई गाडे। उनी भन्छिन्, 'उनीहरू (रूसी सैनिकहरूले) मलाई भने कि यी महिलालाई बलात्कृत गरिएको थियो र उनको घाँटी काटिदिइएको। घाँटीबाट रगत बगेको थियो। रगत बगेको कारणले नै उनको मृत्यु भएको हो।' सोही घरको बगैंचामा यी महिलालाई गाडिएको छ। हामी पुगेको एक दिनपछि प्रहरीले उनको शव बाहिर निकाल्यो ताकि घटनाको अनुसन्धान होस्। ती महिलाको शरीरमा कुनै कपडा थिएन र घाँटीमा गहिरो र लामो काटिएको निशान थियो। एक होइन धेरै केसहरू कीभ क्षेत्रका प्रहरी प्रमुख आन्द्रे नेबिटोफका अनुसार उनको विभागले किभबाट ५० किलोमिटर पश्चिममा रहेको क्षेत्रमा यस्तै घटनाको अनुसन्धान गरिरहेको छ। एउटा परिवार आफ्नो सानो बच्चासँग गाउँको छेउमा बस्थे। नेबिटोफ भन्छन्, 'मार्च ९ मा रुसी सेनाका धेरै सिपाहीहरू उनीहरूको घरमा प्रवेश गरे। श्रीमानले आफ्नी श्रीमती र बच्चालाई बचाउने प्रयास गरे। त्यसैले उनीहरु पतिलाई घर बाहिर लगेर गोली हाने। त्यसपछि दुई सैनिकले श्रीमतीलाई पटकपटक बलात्कार गरे। उनीहरु गइसकेपछि पनि पटकपटक बलात्कार गर्न आएका थिए। उनले विरोध गरे छोरीलाई हानी पुर्याउने धम्की दिए। उनले आफ्नो बच्चाको लागि प्रतिरोध गरिनन्।' सिपाहीहरू त्यहाँबाट जानेबेलामा तिनीहरूले महिलाको घर जलाए र कुकुरहरूलाई गोली हानेर मारे। महिला आफ्नो बच्चा लिएर भाग्न सफल भइन्। नेबिटोफ भन्छन् कि उनको टोलीले ती महिलालाई भेटेर उनको बयान लिएको छ। प्रहरीले केही समयदेखि पीडितको घरमा प्रमाण खोज्दै आएको थियो। तर यो ठाउँ अहिले संरचना मात्रै बाँकी छ। पीडितका छिमेकीले श्रीमानलाई बगैंचामा गाडेका थिए। अहिले प्रहरीले घटनाको अनुसन्धान गर्न उनको शव निकालेको छ। प्रहरीका अनुसार उनीहरु यो मुद्दालाई अन्तर्राष्ट्रिय अदालतमा लैजान चाहन्छन्। युद्ध अपराध अनुसन्धान युक्रेनको मानवअधिकार ओम्बड्सम्यान ल्युडम्याला डेनिसोवाले आफूले यस्ता सबै मुद्दा दर्ता गरिरहेको बताएकी छन्। 'बुचामा रुसी कब्जाको क्रममा, १४ देखि २४ वर्षका २५ जना केटीहरू घरमुनिको तहखानामा बारम्बार बलात्कृत भए। तीमध्ये नौ जना गर्भवती छन्,' उनी भन्छिन्, 'रूसी सिपाहीले ती केटीहरुलाई युक्रेनी सन्तान जन्माउनबाट रोक्नको लागि अर्को व्यक्तिसँग यौनसम्बन्ध राख्ने सोच पनि आउने गरी बलात्कार गर्ने भनेका थिए।' डेनिसोवा सपोर्ट हेल्पलाइनबाट लगातार कल आइरहेको र टेलिग्राम मेसेजिङ एपमा पनि जानकारी लिइरहेको बताउँछिन्। डेनिसोभा भन्छिन्, 'एउटी २५ वर्षीया महिलाले हामीलाई फोन गरिन् र बताइन् कि उनको १६ वर्षीया बहिनीलाई सडकमा उनीहरूकै अगाडि बलात्कार गरियो। हरेक नाजी वेश्यासँग यही हुने भन्दै उनीहरु कराइरहेका थिए।' भ्लादिमिर पुटिनविरुद्धको बलात्कारको आरोप सहितको युद्ध अपराधको गोप्य रूपमा अनुसन्धान गर्न संयुक्त राष्ट्र संघले एउटा विशेष न्यायाधिकरण गठन गरोस् भनी युक्रेन चाहन्छ। अन्ना भन्छिन्, 'म पुटिनलाई सोध्न चाहन्छु, यो सब किन भइरहेको छ? हामी ढुङ्गा युगमा बाँचिरहेका छैनौं, किन बोल्न सक्दैनन्? किन कब्जामा लिएर हत्या गरिरहेछन्?' बीबीसीबाट"
कृषि सामाग्री तथा औंजार वितरण,"सन्धिखर्क : अर्घाखाँचीको सन्धिखर्क नगरपालिका वडा नम्बर १० मा ब्यावसायीक कृषकहरुलाई कृषि सामाग्री तथा औंजार वितरण गरिएको छ। कृषकहरुलाई आधुनिकीकरण तथा ब्यावसायीक बनाउन कृषि सामाग्री तथा औजार वितररण गरिएको सन्धिखर्क नगरपाकिलाका प्रमुख प्रशासकीय अधिकृत नारायण अर्यालले बताए। तरकारी पकेट कार्यक्रम अन्तर्गत सन्धिखर्क१० का ब्यवसायीक कृषकहरुलाई मिनिटिलर, प्लास्टिक टनेल, पावर स्प्रे, हजारीलगायत औंजार उपकरण तथा कृषि सामाग्री ५० प्रतिशत अनुदानमा वितरण गरिएको हो। ब्यावसायीक कृषकलाई सन्धिखर्क नगरपालिकाका नगरप्रमुख कमलप्रसाद भुसालले कृषि सामाग्री हस्तान्तरण गरेका हुन्। सामाग्री वितरण गर्दै उनले गोरु पाल्ने झन्झटबाट मुक्त हुन तथा छिटो समयमा काम गरी उत्पादन बढाउन कृषकहरुलाई आग्रह गरे। ब्यावसायीकरुपमा खेती किसानी गर्ने कृषकहरुलाई नगरपालिकाले सहयोग गर्न कुनै कसुर बाँकी नराख्ने नगरप्रमुख भुसालको भनाई छ।"
त्रिभुवन विमानस्थलबाट अवैध मुद्रासहित कन्हैंया पक्राउ,"काठमाडौं : त्रिभुवन विमानस्थलबाट अवैध मुद्रासहित एक भारतीय नागरिक पक्राउ परेका छन्। मंगलबार इन्डिगो एयरबाट भारतको दिल्ली उड्न लागेका ३२ वर्षिय भारतीय यात्रु कन्हैंया लाल पक्राउ परेका हुन्। उनको झोला चेकजाँच गर्दा झोलाभित्र हरियो प्लाष्टिकमा नेपालमा प्रतिबन्धित गरिएको भारतीय रुपैयाँसहित उनी पक्राउ परेका हुन्। उनको साथबाट ५०० दरका २१७ थान भारतीय रुपैयाँ, १००० दरका ६१४ थान नेपाली रुपैयाँ, ५०० दरको ८० थान नेपाली रुपैयाँसहित कुल ७ लाख ६२ हजार ५ सय नगद बरामद गरिएको अन्तर्राष्टिय विमानस्थल सुरक्षा कार्यालयले जनाएको छ। थप अनुसन्धानका लागि उनलाई राजश्व अनुसन्धान विभाग हरिहरभवन, ललितपुरमा बुझाइएको विमानस्थल सुरक्षा कार्यालयले जनाएको हो।"
"कार्यसम्पादनअघि सानेपामा नेताहरुको ह्याप्पी मुड, गगन थापाको रिपोर्ट प्रस्तुत हुने",काठमाडौं : सत्तारुढ नेपाली कांग्रेसको केन्द्रीय कार्यसम्पादन समिति बैठक बस्दैछ। दुई बजे बोलाइएको बैठकमा सहभागी हुन नेताहरु सानेपा पुगिसकेका छन्। नेताहरु बैठकमा सहभागी हुन आउने क्रम जारी छ। बैठक अझै सुरु हुन सकेको छैन। केही बेरमा सुरु हुने नेताहरुले बताएका छन्। बैठकअगाडि सानेपामा नेताहरु हँसिलो मुद्रामा देखिएका छन्। नेताहरुले भोलिदेखि सुरु हुन लागेको नयाँ वर्ष २०७९ को शुभकामना आदानप्रदानसमेत गरेका छन्। कार्यसम्पादन समितिले आसन्न स्थानीय तह निर्वाचनको घोषणापत्र तयारी सम्बन्धी छलफल र अन्य विविध विषयमा छलफल गर्ने कार्यसूची छ। घोषणापत्र निर्माणको जिम्मेवारी महामन्त्री गगनकुमार थापालाई दिइएको छ। थापाले बैठकले घोषणामा आएका सुझावहरुसहितको मस्यौदा प्रस्तुत गर्ने तयारी छ। नेताहरुले पनि त्यसमा सुझाव दिनेछन्। कांग्रेसले महामन्त्री थापाको संयोजकत्वमा घोषणापत्र तयारी समिति गठन गरेको थियो। समितिले वैशाख ११ गते लोकतन्त्र दिवसका अवसरमा घोषणापत्र सार्वजनिक गर्ने तयारी गरेको छ। घोषणापत्र यथार्थमा आधारित र व्यवहारिक हुने थापाले बताएका छन्।
फारवेष्ट ट्राभल मार्ट २०२२ धनगढीमा सम्पन्न,"काठमाडौं : सुदूरपश्चिम प्रदेशको पर्यटन प्रवद्धन गर्ने उद्देश्यले फारवेष्ट ट्राभल मार्ट २०२२ धनगढीमा सम्पन्न भएको छ। नेपाल पर्यटन बोर्डको प्रवद्धन तथा धनगढी उपमहानगरपालिका र नेपाल एसोसिएशन अफ टुर एन्ड ट्राभल एजेन्टस् (नाटा) सुदूरपश्चिम प्रदेशको आयोजनामा मार्ट सम्पन्न भएको हो। नेपालका विभिन्न प्रदेशका पर्यटन व्यवसायीहरूको व्यवसायिक गतिविधिहरुको विकास, विस्तार र अन्तर्राष्ट्रिय स्रोतबजारका टुर अपरेटरहरूसँग व्यवसायिक सम्बन्ध स्थापित गर्न प्रत्येक प्रदेशमा प्रादेशिक ट्राभल मार्ट को आयोजना गर्ने नेपाल पर्यटन बोर्डको कार्यक्रम अनुरुप मार्ट आयोजना गरिएको हो। मार्टमा सिमावर्ती भारतीय शहरहरु नैनीताल, देहरादुन लखिमपुर, बरेली, रुद्रपुर,र भारतको राजधानी दिल्लीबाट करिब ६० जना टुर अपरेटरहरुलाई क्रेताको रुपमा सहभागी गराई प्रदेशका टुर अपरेटर, होटेल व्यवसायी तथा पर्यटन सेवा प्रदायकहरु बीच यस क्षेत्रका टुर प्याकेजहरु बिक्री प्रवद्र्धन गर्ने विषयमा व्यवसायिक अन्तरक्रिया बी टु बी सम्पन्न भएको हो। यस्तै मार्टमा सातै प्रदेशका पर्यटकीय आकर्षणहरु झल्किने पेभिलियन, नौवटा जिल्लाका स्टलका साथै टुर अपरेटर, होटेल व्यवसायी तथा पर्यटन सेवा प्रदायक संस्थाहरुका आकर्षक स्टलहरु रहेका थिए।"
बाजुरा : ३८ मतदान केन्द्र अतिसंवेदनशील र २५ संवेदनशील,"बाजुरा : वैशाख ३० गते हुने स्थानीय तहको निर्वाचनमा जिल्ला सुरक्षा समितिले बाजुरा ७० ओटा मतदान केन्द्रहरू मध्ये ३८ ओटा अतिसंवेदनशील, २५ ओटा संवेदनशील र ७ ओटा सामान्य रहेको जनाएको छ। मतदान केन्द्रलाई तीन तहमा विभाजित गरी सुरक्षा समिति विश्लेषण गरेको जिल्ला सुरक्षा समिति संयोजक एवम् प्रमुख जिल्ला अधिकारी उपेन्द्रराज पौड्यालले जानकारी दिए। बाजुरा जिल्लाका ९ ओटा स्थानीय तह रहेका छन्। जसमा बाजुरा जिल्लाको बडिमालिका नगरपालकाका २ ओटा संवेदनशील र ७ ओटा सामान्यमा रहेका छन्। त्रिवेणी नगरपालिकामा ६ ओटा अतिसंवेदनशील र ३ ओटा संवेदनशील रहेका छन्। त्यसैगरी बुढीगंगा नगरपालिकामा ६ ओटा अतिसंवेदनशील र ४ ओटा संवेदशील मतदान केन्द्र रहेका छन्। बुढीनन्दा नगरपालिकामा ६ ओटा अतिसंवेदनशील र ६ ओटा संवेदनशील रहेका छन्। खप्तड छेडेदह गाउँपालिकामा ४ अतिसंवेदनशील र ३ ओटा संवेदनशील रहेका छन्। गौमुल गाउँपालिकामा ५ ओटा अतिसंवेदनशील र १ ओटा संवेदनशील रहेका छन्। त्यस्तै जगन्नाथ गाउँपालिकामा ४ ओटा अतिसंवेदनशील र २ ओटा संवेदनशील रहेका छन्। स्वामीकार्तिक खापर गाउँपालिकामा २ ओटा अतिसंवेदनशील र ३ ओटा संवेदनशील रहेका छन्। हिमाली गाउँपालिकामा ५ ओटा अतिसंवेदनशील र ३ ओटा संवेदनशील रहेको प्रमुख सहायक प्रमुख जिल्ला अधिकारी लोकेन्द्र बिष्टले जानकारी दिए। निर्वाचनमा भाग नलिने राजनीतिक समूहका गतिविधि, भौगोलिक विकटता, सञ्चार असुविधा, भौगोलिक विकटता र यसअघिका निर्वाचनमा देखिएका घटनालाई हेरेर जिल्ला सुरक्षा समितिले अति संवेदनशील, संवेदनशील र सामान्य गरी तीन तहमा मतदान केन्द्र छुट्याएको बिष्टले बताए। बाजुरामा ७० ओटा मतदान केन्द्र सुरक्षा समितिले बनाएको मादण्डका आधारमा सबै मतदान केन्द्रहरुको अनुगन गरिने र ती मतदान केन्द्रको सुरक्षा अवस्थालाई हेरेर मतदान अघि, मतदानको दिन र मतदान पश्चात हुने सुरक्षा चुनौतिको विश्लेषण गरी कडा सुरक्षा योजना बनाइएको विष्टले जानकारी दिए। बाजुरा जिल्लामा ७० ओटा मतदान केन्द्र १ सय १२ ओटा मतदान स्थलहरु रहेका छन्। जिल्लामा कुल ४२ हजार १ सय ५१ पुरुष र ४० हजार ५ सय ३७ महिलागरी जम्मा ८२ हजार ६ सय ९० जना मतदाता रहेका छन्। नेपाली कांग्रेस, नेकपा (एमाले), राप्रपा, नेकपालगायत १३ ओटा राजनीतिक दलहरूले जिल्ला निर्वाचन कार्यालयमा दल दर्ता गरेका जिल्ला निर्बाचन कार्यालयका प्रमुख नवराज अवस्थीले जानकारी दिए।"
"रणवीरले आलियाका लागि विदेशबाट मगाए विशेष उपहार, विवाहमा सर्प्राइज दिने !",नयाँ दिल्ली : रणबीर कपुर र आलिया भट्टको विवाह हुने खबर बाहिर आएको केही समय भयो। उनीहरुले विवाहको मितिको बारेमा भने कुनै आधिकारिक बयान जारी गरेका छैनन्। तर उनीहरुको विवाहसँग सम्बन्धित नयाँ नयाँ खबरहरू सार्वजनिक भइरहेका छन्। रणवीर र आलियाको विवाहपूर्वका समारोह अब सुरु हुन लागेको भने बाहिर खबर आएको छ। भट्ट परिवार र कपूर परिवारले विवाहको बारेमा बाहिर कुरा गरेका छैनन्। रणवीर कपुरले आफ्नी भावी श्रीमती आलिया भट्टका लागि विशेष उपहार दिने योजना बनाएका छन् । एबीपी समाचारका अनुसार रणवीर कपुरले यो उपहार विदेशबाट अर्डर गरेका हुन् । रणवीर कपुरले आफ्नी दुलहीलाई कस्टम मेड वेडिंग ब्यान्ड दिनेछन्। यस ब्यान्डमा जम्मा ८ वटा हीरा छन्। यो ब्यान्ड भ्यान क्लीफ एन्ड एप्पल नामक अन्तर्राष्ट्रिय ब्राण्डबाट बनेको समाचारमा भनिएको छ । रणवीर कपुरले आफ्नो नजिकका साथी मार्फत यो ब्यान्डको अर्डर गरेका हुन् । मिडियामा बाहिर आएका रिपोर्टलाई आधिकारिक मान्न् हो भने आलिया भट्ट र रणवीर कपुरको विवाहको संस्कार आज अर्थात १३ अप्रिलबाट सुरु हुँदैछ । कृष्णराज बंगलामा दम्पतीको हल्दी र मेहेन्दी समारोह हुने बताइएको छ । जोडीले विशेष गरी आफ्ना साथीहरूको लागि ककटेल पार्टी आयोजना गर्नेछन्। रणवीर कपुर र आलिया भट्टले वास्तु अपार्टमेन्टमा नै विवाह गर्ने बताइको छ। एबीपी हिन्दी
समीक्षामा वर्ष २०७८,"वर्ष २०७८ राजनीतिक रूपमा उतारचढावको वर्ष बन्यो। संघ र प्रदेशमा सरकार फेरबदल भए। कोरोना भाइरसका कारण घरभित्रै सीमित रहेकाहरूलाई २०७८ ले त्राण दियो। कोरोनाको अल्फा र डेल्टासँगै तेस्रो लहरमा ओमिक्रोन भाइरसले दुःख दियो। तर, खोपको प्रभावकारिता र सुरक्षा मापदण्डको पालनाले ओमिक्रोन भाइरस छिट्टै नियन्त्रणमा आयो। संक्रमणको सुस्ततासँगै सामाजिक, राजनीतिक र आर्थिक चहलपहल बढ्यो। प्रधानन्यायाधीश चोलेन्द्रशमशेर जबराविरुद्धको आन्दोलन नागरिक तहसम्म पुग्यो। महिला हिंसाको मुद्दामा नेपालगन्जबाट पैदल काठमाडौं आएका रुवि खान र उनको साथीले गरेको अभियानले नागरिक आवाजलाई बुलन्द बनायो। पल शाह र समीक्षा अधिकारीको सम्बन्धले हलचल ल्याइदियो। दक्षिण एसियाली महिला सम्मेलन काठमाडौंमा सम्पन्न भयो। संक्रमण सुस्ताउँदा नयाँ सिनेमा प्रदर्शित भए। वर्ष साहित्यकार प्राडा तारानाथ शर्मा (ताना) शर्मालाई गुमाउनु पर्यो। राजनीतिक, आर्थिक, सामाजिक, शैक्षिक दृष्टिले अपेक्षाकृत फलदायी हुन सकेन। केही उल्झन, द्विविधा, राजनीतिक खिचातानीका कारण जनताका पीडा जस्ताका तस्तै रहे। आगामी वैशाख ३० गते स्थानीय तहको निर्वाचन घोषणापछि राजनीतिक दलहरू दैलामा पुगेका छन्। २०७८ मा भएका यी र यस्तै घटनाक्रमका बारेमा अन्नपूर्णकर्मी दिनेश गौतमको प्रस्तुति : अस्थिर सरकार आन्तरिक खिचातानीका कारण केही महिना सकस भएपछि दुई तिहाइ बहुमत प्राप्त प्रधानमन्त्री केपी शर्मा नेतृत्वको सरकार ढल्यो। शेरबहादुर देउवा पाँचौं पटक प्रधानमन्त्री हुने अवसर पाए। तर, समयमै मन्त्रिपरिषद् विस्तार गर्न नसकेपछि आलोचित भए। असार २९ मा प्रधानमन्त्री बनेको देउवालाई मन्त्रिपरिषद् विस्तार गर्न तीन महिना लाग्यो। पार्टीको महाधिवेशनमा निर्वाचन हुँदा पराजित बनेका मीनेन्द्र रिजालले रक्षामन्त्रीबाट राजीनामा दिए। उनी महामन्त्रीका लागि प्रतिस्पर्धामा उत्रेका थिए। यो वर्ष माधवकुमार नेपालको नेतृत्वमा नेकपा (समाजवादी) र हृदयेश त्रिपाठीको नेतृत्वमा जनता प्रगतिशील पार्टी गठन भए। प्रधानन्यायाधीश चोलेन्द्रशमशेर जबराको सिफारिसमा ज्वाईं नाता पर्ने गजेन्द्र हमाललाई मन्त्री बनाएपछि आलोचित बने। प्रदेश सरकारहरू अदलबदल भए। दलबीच विवादले नेतृत्व परिवर्तन हुँदा प्रदेशहरू राजनीतिक भागबन्डा मिलाउने थलो बने। प्रदेश नं १ बाहेक अन्य ६ वटा प्रदेशले नाम र राजधानी पाए। मन्त्रीहरूका अभिव्यक्ति पनि विवादित बने। भौतिक पूर्वाधार तथा यातायातमन्त्री रेणु यादवले रौतहटमा आयोजित कार्यक्रममा जनमत पार्टीका अध्यक्ष सीके राउतलाई लक्षित गर्दै गौर घटना दोहोर्याउने आपत्तिजनक धम्की दिइन्। झुक्किएर पनि बोल्न नहुने कुरा संघीय मन्त्रीले व्यक्त गर्दा आलोचित भइन्। देउवाको पाँचौं इनिङ प्रतिनिधिसभा विघटनविरुद्ध सर्वोच्च अदालतमा सुरु भएको प्रारम्भिक बहसले वर्षको सुरुआतका महिना चर्चामा रहे। प्रतिनिधिसभा विघटनसँग सम्बन्धित देउवासहित ३० रिट निवेदन सर्वोच्चमा दर्ता भए। तीमध्ये १९ रिट निवेदनको पहिलो सुनुवाइ जेठ १३ मा प्रधानन्यायाधीश चोलेन्द्रशमशेर जबराको एकल इजलासमा भयो। बाँकी ११ रिट निवेदन भने संवैधानिक प्रश्नको निरूपणका लागि भएकाले संवैधानिक इजलासमा सुनुवाइ हुनुपर्ने मागसहितका थिए। पहिलो सुनुवाइमा प्रधानन्यायाधीश जबराले १९ रिट निवेदन पनि संवैधानिक इजलासमा पठाउन आदेश दिए। संविधानको दायरा नाघेर राष्ट्रपतिबाट स्वेच्छाचारी निर्णय भएको ठहर गर्दै सर्वोच्च अदालतले शेरबहादुर देउवालाई प्रधानमन्त्री नियुक्त गर्न परमादेश जारी गरेको थियो। ३० असारमा देउवा प्रधानमन्त्री भए। महाधिवेशनमय वर्ष निर्वाचन आयोगमा दर्ता भएका राजनीतिक दलको संख्या १ सय ६ पुगेको छ। संविधान जारी भएको ६ वर्षपछि एकै पटक चार दल कांग्रेस, एमाले, माओवादी केन्द्र र राप्रपाले महाधिवेशन गरे। मंसिर र पुस महिना प्रमुख राजनीतिक दलको महाधिवेशनमय बन्यो। पाँच वर्षका लागि नेतृत्व र राजनीतिक कार्यदिशा तय गरे। एमालेले असोज १५ गतेदेखि तीन दिनसम्म ललितपुरको गोदावरीमा विधान महाधिवेशन गर्यो। मंसिरको दोस्रो साता चितवनमा नेतृत्व महाधिवेशन गर्यो। कांग्रेसले मंसिर २४ गतेबाट काठमाडौं चौधौं महाधिवेशन गर्यो। महामन्त्रीमा पुस्ता हस्तान्तरण भयो। युवा पुस्ताको उदय भयो। जेठो पार्टीमा कान्छा अनुहारहरू देखिए। माओवादी केन्द्रले पुसको दोस्रो साता आठौं महाधिवेशन गरे। माओवादीले पुस ११ गतेदेखि राष्ट्रिय सम्मेलनलाई महाधिवेशनमा परिणत गर्यो। राष्ट्रिय प्रजातन्त्र पार्टीले मंसिर १५ गतेदेखि १७ गतेसम्म काठमाडौंमै महाधिवेशन गरेको थियो। ठूला पार्टीहरूमा पुरानै नेतृत्व दोहोरियो। सभापतिमा पराजय भए पनि कांग्रेसमा अर्को धारको नेताका रूपमा शेखर कोइराला उदाए। दलहरूमा पुरानै नेतृत्वले निरन्तरता पाइरहेको बेला राप्रपामा कब्जा जमाएका कमल थापालाई पराजित गर्न सफल भए, राजेन्द्र लिङ्देन। पञ्चायतकालदेखि राजनीतिमा होमिएका लिङ्देनको विजयले राजनीतिक वृत्त तरंगित बन्यो। कछुवा गतिमा कूटनीति २० देशमा गरिएको राजदूत नियुक्ति विवादमा तानिए। राजनीतिक परिवर्तनसँगै राजनीतिक कोटाका आधारमा नियुक्त गरिएकाहरू फिर्ता बोलाउने क्रमले निरन्तरता पायो। यद्यपि, कूटनीतिक सम्बन्धमा भने सुधार देखिएको छ। लिम्पियाधुरा, लिपुलेक र कालापानीसहितको चुच्चे नक्सा प्रकाशन र त्यसपछि विकसित राजनीतिक घटनाक्रमले बढेको चिसोपनामा भारत भ्रमणले सुधार गरेको छ। देउवाले समकक्षी नरेन्द्र मोदीसँगै बटन थिचेर जनकपुरजयनगर रेललाइन उद्घाटन गरे। त्यसपछि भर्चुअल रूपमा हरियो झन्डा देखाएपछि जयनगरबाट रेल कुर्थाका लागि गुडेको थियो। अवरुद्ध भएको ८ वर्षपछि ३५ किलोमिटर दूरीमा रेल सञ्चालन भएको हो। भारतको आर्थिक तथा प्राविधिक सहयोगमा जयनगरबाट जनकपुर हुँदै बर्दिबाससम्म ६९ किलोमिटर निर्माणाधीन छ। प्रधानमन्त्रीद्धयले संयुक्त रूपमा बटन थिचेर सोलु करिडोर १३२ केभी डबल सर्किट प्रसारण लाइनको उद्घाटन गरे। भ्रमणका क्रममा अन्तर्राष्ट्रिय सोलार एलाइन्स, पेट्रोलियम पदार्थको सहज आपूर्ति आदि सम्झौतामा हस्ताक्षर भएको छ। यसबीच, चिनियाँ विदेश मन्त्री वाङ यी तीनदिने नेपाल भ्रमणका लागि चैत १२ गते नेपाल आए। साउदी अरेबियाका विदेशमन्त्री राजकुमार तथा विदेशमन्त्री फैजल बिन फरहान अल साउद दुईदिने नेपाल भ्रमणमा आए। नेपाल र साउदीबीच औपचारिक सम्बन्ध कायम भएको करिब ४५ वर्षपछि साउदीबाट पहिलो पटक उच्चस्तरीय भ्रमण भयो। कठघरामा प्रधानन्यायाधीश यो वर्ष न्यायालय चर्चामा छायो। न्यायरूपी तराजुका दुई पाटाबीच खटपट भयो। सत्ता गठबन्धनमा प्रधानन्यायाधीश चोलेन्द्रशमशेर जबराले पनि कोटा खोजेको चर्चाले तरंग ल्यायो। कानुन व्यवसायीको छाता संगठन नेपाल बार एसोसिएसनले ध्यानाकर्षण भएको उल्लेख गर्दै सर्वोच्च कडा विरोध र आन्दोलन सुरु गर्यो। सर्वोच्च अदालतमा न्यायाधीशहरू बेन्चमा अनुपस्थित भए। प्रधानन्यायाधीश जबरासहितको इजलासमा बस्न अस्वीकार गरे। जसका कारण सत्तारूढ दल प्रधानन्यायाधीश जबराविरुद्ध महाभियोग प्रस्ताव दर्ता गर्न बाध्य भए। १५औैं अखिल नेपाल कानुन व्यवसायी राष्ट्रिय सम्मेलनले २४ बुँदे घोषणापत्र जारी गर्दै निलम्बित जबरालाई न्यायपालिका र सार्वजनिक दायित्वको पदमा स्वीकार गर्न नसकिने उद्घोष गर्यो। बार एसोसियसनको निर्वाचनमा सत्ता गठबन्धनको प्यानलै निर्वाचित भयो। वरिष्ठ अधिवक्ता गोपालकृष्ण घिमिरेको नेतृत्वमा नयाँ पदाधिकारी चयन भयो। बालुवाटारस्थित ललिता निवास जग्गा प्रकरणमा नेपाल प्रहरीले पाँच पूर्वसचिवसहित ३ सय ६० जनाविरुद्ध मुद्दा चलाउन सिफारिस गर्यो। जिल्ला अदालतले १ सय २० जना हाईप्रोफाइल व्यक्तिविरुद्ध पक्राउ पुर्जी जारी गर्यो। जिल्ला, उच्च र सर्वोच्च अदालतमा गोला प्रणाली सुरु भयो। सर्वोच्च अदालतको पूर्ण बैठकले माघ २ गतेदेखि जिल्ला र उच्च अदालतमा पनि गोला प्रणाली लागू गर्ने निर्णय गर्यो। खेलकुदमा फड्को नेपाली ब्याडमिन्टन स्टार प्रिन्स दाहालले जुनियर विश्व वरीयताको शीर्ष स्थानमा पुग्न सफल भए। विश्व ब्याडमिन्टन फेडरेसनले जारी गर्ने वार्षिक वरीयतामा सिंगलतर्फ उनी पहिलो नम्बरमा परे। ओलम्पिक मान्यता प्राप्त खेलमा नेपाली खेलाडी विश्व वरीयताको शीर्ष स्थानमा पुगेको यो पहिलो हो। थाइल्याान्डमा भएको अन्तर्राष्ट्रिय खुला बक्सिङ प्रतियोगितामा नेपालले एक कास्य पदक जित्यो। सन् २०१० मा दीपक महर्जनले जितेको काँस्यपछि कुनै पनि अन्तर्राष्ट्रिय पदक यो पहिलो भएको बक्सिङ संघले जनाएको छ। नेपाल क्रिकेट संघ (क्यान)ले राष्ट्रिय क्रिकेट टोलीका कप्तान ज्ञानेन्द्र मल्ल र उपकप्तान दीपेन्द सिंह ऐरीलाई अनुशासनका कारबाही गर्दै जिम्मेवारीबाट हटाएर विषय चर्चित बन्यो। मल्ललाई हटाउँदै कप्तानमा नियुक्त सन्दीप लामिछाने नेतृत्वको नेपाली टोलीले अन्तर्राष्ट्रिय टीट्वेन्टी क्रिकेटको उपाधि जित्यो। अन्ततः एमसीसी अनुमोदन अमेरिकी मिलेनियम च्यालेन्ज कर्पोरेसन (एमसीसी) अनुदान सम्झौता व्याख्यात्मक टिप्पणीसहित संसद्बाट अनुमोदन भएको छ। अमेरिकी सरकारको सहयोग निकाय एमसीसी सम्झौताले यस वर्ष सडक र सदन ततायो। २०७४ भदौ २९ गते एमसीसी सम्झौता भएको थियो। २०७६ असार ३० गते संसद्मा दर्ता भयो। २०७८ फागुन ८ गते संसद्मा पेस भएर पारित भयो। एमसीसी प्रकरणमा राजनीतिक दलहरू दोधारे देखिए। अर्थमन्त्री जनार्दन शर्मा अनुपस्थित भएपछि उनको तर्फबाट सञ्चार तथा सूचना प्रविधि मन्त्री ज्ञानेन्द्रबहादुर कार्कीले संसद्मा पेस गरे। सत्तासीन माओवादीकै प्रमुख सचेतक देव गुरुङ, पूर्वसभामुख कृष्णबहादुर महरालगायतका नेताले कुर्सीबाट उठेर विरोध गरे। एकीकृत समाजवादीका नेता झलनाथ खनाल र एमाले नेता भीम रावललगायतले नाराबाजी गरे। बंगलादेशले नेपालको निजी क्षेत्रसँग समेत सहकार्य गरी दीर्घकालीन विद्युत् खरिद सम्झौता । (पीपीए) को तयारी थाल्यो। उसले नेपालमा उत्पादन हुने बिजुली आउँदो वर्षबाटै खरिद गर्ने प्रतिबद्धता व्यक्त गरेको छ। स्वास्थ्यमा सुधार कोभिड१९ विश्वव्याधिका कारण २०७७ वैशाख लकडाउनमा थियो। संक्रमितले अस्पतालका शैय्या भरिएका थिए। पहिलो वर्षजस्तो त्रास यस वर्ष भएन। मुलुक न्यु नर्मल लाइफमा प्रवेश गर्यो। संक्रमण दर सुस्ताउँदा वर्षको उत्तरार्ध सुखद बनेको छ। १२ वर्ष र सोभन्दा माथिका ९२ प्रतिशतले एक मात्रा कोरोनाविरुद्ध खोप लगाइसकेका छन्। झन्डै ७५ प्रतिशतले पूर्ण मात्रा खोप लगाए। मंसिर तेस्रो साता नेपालमा दुई जनामा ओमिक्रोन भेरियन्ट पुष्टि हुँदा सर्वत्र त्रास बढ्यो। तर, जोखिमलाई तल ओराल्न सरकारको इच्छाशक्ति र व्यवस्थापन कौशलको औषधिले काम गर्यो। खोपमा पहुँच विस्तार र सुरक्षा मापदण्डको पालनाले संक्रमण विस्तार हुन पाएन। अतिरिक्त मात्रा २३ लाखभन्दा बढीले लगाए। पुस ४ गतेदेखि १२ वर्षमाथिका बालबालिकालाई पनि कोरोनाविरुद्ध खोप अभियान सुरु भयो। त्यस्तै १५ महिनादेखि १५ वर्षसम्मका बालबालिकाका लागि टाइफाइडविरुद्ध खोप अभियान सुरु भयो। यो खोप अभियान वैशाख १८ गतेसम्म सञ्चालन हुने जनाइएको छ। टाइफाइडविरुद्धको खोप अभियान तथा नियमित खोपमा टाइफाइडविरुद्धको खोप पनि समावेश गरिएको छ। पहिलोपटक मुलुकभित्रै टिजिंग फर्मास्युटिकल्सले क्यान्सरविरुद्ध औषधि उत्पादन सुरु गरेको छ। निलम्बनमा गभर्नर निर्वाचन आचारसंहिता लागू गर्नुअघि नेपाल राष्ट्र बैंकका गभर्नर महाप्रसाद अधिकारीलाई मन्त्रिपरिषद्ले निलम्बन गरिएको हो। ऋमेरिकाबाट नेपाल भित्रिन लागेको स्रोत नखुलेको ४० करोड रुपैयाँ फुकुवा गर्न नमाने पछि निलम्बनको प्रक्रिया सुरु गरिएको आरोप अर्थमन्त्री शर्मालाई लागेको छ। अर्थमन्त्री शर्माले त झन् अमेरिकाबाट आएको पैसा फुकुवा गर्न दबाब दिइरहेका थिए। गभर्नर अधिकारी र अर्थमन्त्रीबीच टसल थियो। जुन अहिले पटाक्षेप भएको छ। कलाकार पल शाहलाई अभियोग २०७७ सालमा गरेको कार्यले अभिनेता पल शाहमाथि अपराधीको अभियोग लाग्यो। उमेर नपुगेकी किशोरीमाथि बलात्कार गरेको अभियोगमा कलाकार शाहविरुद्ध दुईवटा जिल्ला अदालतमा छुट्टाछुट्टै मुद्दा दायर भए। जबरजस्ती करणीको आरोपमा पक्राउ परेका उनलाई तनहुँ जिल्ला अदालतले पुर्पक्षका लागि थुनामा पठाउने आदेश गरेको छ। शाहलाई पुर्पक्षका लागि थुनामा पठाउन नवलपुर जिल्ला अदालतले पनि आदेश दिएको छ। बलात्कार भएको भन्दै न्याय माग्न आएकी किशोरीलाई नै उल्टै साढे तीन वर्ष जेल पठाउने असाधारण आदेश गरेको अछाम जिल्ला अदालतको फैसला विवादास्पद बन्न पुग्यो। एनआरएनएको गरिमा धुमिल नेपालको परिदृश्यमा गैरआवासीय नेपाली संघ (एनआरएनए) गरिमामय संस्थाका रूपमा थियो। तर, यसले मुलुकको विकासमा प्रभावकारी भूमिका निभाउन सकेन। स्थापनाकालमा गरिमामय संस्था थियो, गैरआवासीय नेपाली संघ (एनआरएनए)। राजनीतिक प्रभाव, दबाब र हस्तक्षेपले यसको साख गिर्यो। गरिमामय संस्थाका रूपमा रहेको यसका अगुवाहरूको स्वार्थका कारण सामूहिक नेतृत्वमा गएको छ। सुस्त संसद् यस वर्ष मिनी संसद् भनिने संसदीय समितिहरूको प्रभावकारितामा प्रश्न उठ्यो। अपवादबाहेक हाम्रा संसदीय समितिहरू केवल थपनामा सीमित भए। यस्ता १६ समितिमध्ये एकाध मात्र प्रभावकारी भए। तत्कालीन प्रधानमन्त्री केपी ओलीले २०७७ पुस ५ मा पहिलो पटक विघटन गरेपछि प्रतिनिधिसभा पुनस्र्थापना, विघटन र पुनस्र्थापनाका क्रमबाट गुज्रिएको थियो। दोस्रो पटक संसद् पुनस्र्थापना भएको जनप्रतिनिधिमूलक सर्वोेच्च थलो क्रियाशील हुन सकेन।"
लोसपा जिल्ला कमिटीले प्रदेश कमिटीलाई बुझायो उम्मेदवारहरुको सिफारिस नामावली,"जनकपुरधाम : लोकतान्त्रिक समाजवादी पार्टीका जिल्ला कार्य समितिहरुले मधेश प्रदेश समितिलाई उम्मेदवारहरुको सिफारिस नामावली बुझाएको छ । आगामी बैशाख ३० गते हुने स्थानीय तहको निर्वाचनका लागि पालिकाका समितिहरुले तयार पारेको प्रतिवेदन जिल्ला समितिले प्रदेश कमिटीलाई बुझाइएको हो । प्रदेश कार्यालयमा बसेको बैठकमा लोसपाका पालिका समितिले तयार पारेको उम्मेदवारहरुको सूचीसहितको प्रतिवेदन जिल्ला कमिटीहरुले प्रदेश कमिटीलाई हस्तान्तरण गरेको हो । प्रदेशका सबै जिल्लाबाट सिफारिस भएर आएको नामावली सूचीसहितको प्रतिवदेन जिल्ला कमिटीहरुले प्रदेशलाई हस्तान्तरण गरेको प्रदेश अध्यक्ष जितेन्द्र सोनलले जानकारी दिए । उनले प्रतिवेदन अध्ययन गरी सिफारिसका लागि बैशाख २ गते सम्म केन्द्रीय कमिटीमा पठाइने बताए । प्रत्येक स्थानीय तहबाट सिफारिस भएर आएको आकांक्षी उम्मेदवारहरुको सूची जिल्लाले संकलन गरी प्रतिवेदन तयार गरेर प्रदेश कमिटीलाई बुझाएको र त्यसको अध्ययन गरी अन्तिम नामावली सूची सहितको प्रतिवेदन केन्द्रमा सिफारिसका लागि पठाइने सोनलले बताए । यता प्रदेश सचिव रामविनोद चौधरीले ८ वटै जिल्लाबाट आएको आकांक्षी उम्मेदवारहरु मध्ये करिब १७१८ पालिकामा मेयर उपमेयर सर्वसम्मत रुपमा सहमति गरेर आएको बताए । बाँकीमा २ देखि ७ जनासम्म आकांक्षीहरुको नाम सिफारिस भएर प्रदेशमा आएको सचिव चौधरीले बताए । उनले केहीमा ठाउँमा अन्य दलसँग तालमेल गर्ने भनिएको र तालमेल गर्ने ठाउँमा आवश्यक अन्य दलसँग स्थानीय स्तरबाटै छलफल गर्ने बताए । बढी उम्मेदवार सिफारिस भएर आएको ठाउँमा सर्वसम्मति गर्ने प्रयास गर्ने र हुन नसके केन्द्र कमिटीले अन्तिम निर्णय गर्ने जनाए ।प्रदेश अध्यक्ष जितेन्द्र सोनलको अध्यक्षतामा बसेको बैठकमा केन्द्रीय पर्यवेक्षक, जिल्ला पर्यवेक्षक, जिल्ला अध्यक्षलगायतको सहभागिता थियो ।"
प्रकृतिको कुचीकार,"सामान्यतया गिद्धलाई हिंसक, फोहोरी र घिनलाग्दो चराको रूपमा हेर्ने गरिन्छ। तर, सिनोमा गिद्धको लुछाचुँडी, गिद्धको चर्तिकला, आकाशमा उडिरहेका बथान र पर्यावरणीय महŒवलाई हेर्यौं भने त्यस्तो कदापि लाग्दैन। सिकारी चरा भए पनि गिद्ध आफैंले सिकार नगरी केवल मरेका जनावरको मासु अर्थात् सिनो मात्रै खान्छन्। गिद्धहरू अहिंसावादी चरा हो। यसले सिनो खाई हाम्रो वातावरण प्रदूषित, दुर्गन्धित र रोगमुक्त बनाउन मद्दत गर्छ। गिद्धलाई प्रकृतिको कुचीकार भनिन्छ। यो पर्यावरणीय चक्र, खाद्यशृंखलाको सन्तुलन र गतिशीलताको संवाहक पनि हो। सिनोलाई गिद्धले छोटो समयमै दोहन गर्न सक्छ। यदि गिद्ध भएन भने भुस्याहा कुकुर, स्याल, मुसा आदिको संख्यामा वृद्धि हुन्छ। फलस्वरुप मानिसमा रेलिजन, प्लेग, हैजा, आउँ, झाडापखाला र पशुचौपायाहरूमा एन्थ्रेक्स, ब्रुसेलोसिस् र क्षयरोग जस्ता रोगहरूको संक्रमणले महामारीको रूप लिनसक्छ। एक अध्ययनअनुसार एउटा गिद्धले करिब ११ हजार अमेरिकी डलर बराबरको सिनो सफाइमा योगदान पुर्याउँछ। गिद्ध स्वस्थताको सूचक पनि हो। धार्मिक र सांस्कृतिक आस्थासँग पनि जोडिने गिद्धलाई शनि देवताको वाहनको रूपमा पुजिन्छ। रामायणमा रावणले सीतालाई हरण गरी लंका लैजाँदा सीतालाई जोगाउँन गिद्धले अन्तिम श्वास रहुन्जेल लडेको उल्लेख छ। नेपालमा माथिल्लो हिमाली क्षेत्रमा बस्ने तिब्बतीय मूलका लामा समुदाय मृत आफन्तको शव गिद्धलाई खुवाउँछन्। उनीहरूले गिद्धलाई मृतकको आत्मा स्वर्ग पुर्याउने दूतका रूपमा पुज्छन्। विश्वमा २३ प्रजाति र नेपाललगायत दक्षिण एसियामा ९ प्रजातिका गिद्धहरू पाइन्छन्। जानौं गिद्धका बारेमा केही रोचक जानकारी। गिद्ध सबैभन्दा उचाइमा उड्ने पक्षी हो। सन् १९७३ मा आईभरी कोस्टमा ३७ हजार फुटको उचाइमा गिद्ध उडेको रेकर्ड छ। सगरमाथाको उचाइभन्दा माथि उड्ने अरु चरालाई अक्सिजनको समस्या पर्छ भने गिद्ध त्यहाँ पनि उड्न सक्छ। अफ्रिकामा हरेक वर्ष मरेका जंगली जनावरको मासु र कंकाल झन्डै चार करोड टनभन्दा धेरै हुन्छ। तीमध्ये धेरैजसो गिद्धले नै खाएर वातावरणलाई स्वच्छ बनाउन मद्दत गरेको छ। महामारी फैलाउन सहयोग गर्ने जंगली कुकुर र स्यालको संख्या बढ्न नदिन गिद्धले ठूलो भूमिका खेलेको छ। गिद्धले आफ्नो भोजनको खोजीमा धेरै टाढासम्म उडान भर्छ। रपल्स नामक गिद्ध ताञ्जानियादेखि आहाराको खोजीमा केन्या हुँदै सुडान र इथोपियासम्म पुगेको दृश्यलाई संरक्षणकर्मीहरूले क्यामेरामा कैद गरेका छन्। टर्कीमा पाइने गिद्धले आफ्नै खुट्टामा पिसाब गर्छन्। वैज्ञानिकहरूको अनुमान अनुसार उसले विभिन्न रोग लाग्न नदिनका लागि खुट्टामा पिसाब गर्ने गरेको हो। दक्षिण अफ्रिकामा पाइने केप गिद्ध एकपटकमा एक हजार किलोमिटरको दूरीसम्म उडान भर्न सक्छ। विज्ञका अनुसार गिद्धले लामो दूरी तय गर्दा बिजुलीको प्रसारण लाइनलाई आधार मानेर उड्छन् । (विभिन्न एजेन्सीको सहयोगमा)"
सुदूरपश्चिम प्रदेश : वडाध्यक्षमा युवा आकांक्षी,"कैलालीको जोशीपुर गाउँपालिका७ का यमराज जोशी २४ वर्षका भए। उनले यसपालि नेकपा एमालेबाट वडाध्यक्षमा उम्मेदवारी दिएका छन्। शिक्षा संकायमा स्नातक गरेका उनी अनेरास्ववियुको राजनीतिबाट पार्टी राजनीतिमा पसेका हुन्। कैलाली बहुमुखी क्याम्पसमा अनेरास्ववियु इकाइ अध्यक्षसमेत रहेका जोशी राजनीतिमा युवाहरू आउनुपर्ने मान्यता राख्छन्। देश विकासका सम्भावकहरू भनेका युवा नै हुन्। युवाहरूले मात्रै देशमा परिवर्तन ल्याउन सक्छन्। त्यसैले आफूले वडाध्यक्षमा जितेर परिवर्तन ल्याउने सोचका साथ उम्मेदवारी दिएको हुँ, उनले भने। गाउँको सरकारी विद्यालय र निजी विद्यालयबीचमा ठूलो खाडल रहेको उनले बताए। उनले भने, गाउँका युवाहरू बेरोजगार छन्। शिक्षामा भेदभाव छ। स्थानीय विकासमा भ्रष्टाचार मौलाएको छ। यसलाई सुधार्न मैले उम्मेदवारी दिएको हुँ। त्यस्तै, कैलालीकै २८ वर्षीय बर्दगोरिया गाउँपालिका३ का मिलन ओली २०७४ सालमा उम्मेदवारी दिएका थिए। तर, उनले टिकट पाएका थिएनन्। त्यतिबेला उनले आफ्नै पार्टी (नेकपा एमाले) का ७५ वर्षीय कर्ण सुनारसँग उम्मेदवारी दिएका थिए। सिनियर नेता भनेर सुनारले टिकट पाए र जिते। तर, यसपालि ओलीले वडामा कसैका लागि पनि नछोड्ने बताएका छन्। बूढा मान्छेहरूले अब आराम गर्नुपर्छ। फिल्डमा खटिन विकास निर्माणका काममा जुट्न अब युवाहरू नै उठ्नुपर्छ। त्यसैले वडाध्यक्षमा उमेदवारी दिएको हुँ, ओलीले भने। बर्दगोरिया गाउँपालिका३ बाट ९ जनाले वडाध्यक्षका आकांक्षी छन्। ९ जनाको नाम जिल्ला कमिटी समक्ष सिफारिस पनि भएको छ। तर, ओली ती सबैभन्दा युवा उम्मेदवार हुन्। उनले भने, मैले राजनीतिशास्त्रमा स्नातक गरेको छु। स्नातकोत्तर पढिरहेको छु। मसँग विकासको मोडेल छ। त्यसैगरी धनगढी उपमहानगरपालिका१२ का डबलबहादुर थापा ३२ वर्षका भए। उनी पनि आफ्नो वडामा वडाध्यक्षमा उम्मेदवारी दिएका छन्। स्नातकसम्मको पढाइ गरेका उनले २०६१ सालदेखि नै नेवि संघको राजनीतिबाट कांग्रेसमा आएको बताए। २०७४ को चुनावमा उनको वडामा कांग्रेसबाटै झण्डै ७० वर्षीय गणेशप्रसाद जोशीले चुनाव जितेका थिए। यसपालि पनि जोशीले वडाध्यक्षमा दोहोरिने इच्छा व्यक्त गरेपछि वडा समितिले थापासँगै उनको नाम पनि जिल्ला समितिलाई सिफारिस गरेको छ। त्यस्तै, धनगढी२ का मानसिंह ठकुरी २६ वर्षका मात्र भए। उनले सोही वडाबाट वडाध्यक्षमा लड्ने इच्छा जाहेर गरेका छन्। तर, उनको उमेर कम भएको भन्दै वडा सदस्यमा सिफारिस गरिएको छ। व्यवस्थापनमा स्नातक गरेर स्नातकोत्तर पढिरहेका उनले वडामा भिजन भएको युवा नेता चाहिने बताए। परिवर्तन युवाहरूबाट मात्रै हुन्छ, वडामा बसेर राजनीतिमा लागेको १०११ वर्ष भयो, यसपालि पनि टिकट दिएन भने हामीले कहिले राजनीति गर्ने ? भनेर नेताहरूलाई भनेको छु, उनले भने। उनको वडामा ६० वर्ष कटेका नरबहादुर बम वडाध्यक्ष छन्। धनगढी३ मा नेकपा एकीकृत समाजवादीबाट ३२ वर्षीय ओमबहादुर चन्दले उम्मेदवारी दिएका छन्। उनी २७ वर्षको उमेरमा सोही वडाका वडासदस्यमा विजयी भएका थिए। त्यतिबेला नेकपा एमालेबाट वडा सदस्य जितेका उनी अहिले समाजवादीमा लागेका छन्। मसँग वडामा काम गरेको अनुभव छ। त्यसैले म वडाध्यक्षका लागि योग्य हुँ जस्तो लागेर उम्मेदवारी दिएको हुँ, उनले भने। व्यवस्थापनमा स्नातक गरेका उनी आफ्नो वडामा लोकप्रिय छन्। म एक्लै लडेपछि जित्छु। तर, अहिले गठबन्धनका कारण वडा कुन पार्टीको भागमा पर्छ। थाहा छैन, उनले भने, अब राजनीतिमा उमेर कटिसकेकाहरूको सम्मान गर्ने र उनीहरूबाट अनुभव लिएर युवाले काम गर्ने हो। सुदूरपश्चिमका अधिकांश जिल्लामा युवाहरू नै वडाध्यक्षका आकांक्षी देखिएका छन्। पहिलो चुनावका बेला सिनियर भनेर पाका नेताहरूले चुनाव लडे पनि अहिले भने युवाहरूको आकर्षण बढिरहेको छ। अछामको साँफेबगर नगरपालिका३ सिद्धेश्वरमा वडाध्यक्ष पदका लागि कांग्रेसका तर्फबाट ९ जनाको दाबी परेको छ। ती ९ जनामध्ये ३२ वर्षीय भीम कुँवरले पनि उम्मेदवारी दिएका छन्। योभन्दा पहिले अग्रजहरूलाई पालो दिइयो। अब पालो युवाको हो। नवीनतम कार्यका लागि अब युवालाई नेतृत्व दिनपर्छ, कुँवरले भने। सिंहदरबारको अधिकार गाउँगाउँमा भनिए पनि स्थानीयले त्यो महसुस गर्न नपाएको उनको तर्क छ। साँफेबगर नगरपालिका४ बाट नेकपा एमालेका ३४ वर्षीय राजेन्द्र कोलीले वडाध्यक्षमा दाबी गरेका छन्। अग्रजहरूले काम गरेको हामीले देख्यौं। उहाँलेहरूले बाटोघाटो बनाउन सफल हुनुभएको होला। तर, समाजमा हुने भेदभाव, छुवाछुत, अन्य विपन्न, असहाय, महिलामाथि हुने विभेद हटाउन कदम चाल्न सक्नुभएन। यसका लागि नयाँ सोच र जोसको खाँचो छ। त्यसैले उम्मेदवारी दिएको हुँ, कोलीले भने। साँफेबगर१३ बाट नेकपा माओवादी केन्द्रका मीन बाब्लीले उम्मेदवारी दिएका छन्। उनले २०७४ को निर्वाचनमा उनी वडाध्यक्षमा पराजित भएका थिए। त्यतिबेला उनी २४ वर्षका थिए। २९ वर्ष लागेका उनले समाज रुपान्तरण र भ्रष्टाचार रोक्न युवा आउन जरुरी रहेको बताए। त्यस्तै, कञ्चनपुरमा नेपाल विद्यार्थी संघबाट राजनीतिमा आएका २८ वर्षीय मदन मिश्र भीमदत्त नगरपालिका८ को वडाध्यक्षका दाबेदार हुन्। कांग्रेसको १४आंै महाधिवेशनमा कम उमेरमै वडा सभापति निर्वाचित भएर चर्चामा आएका मिश्र अहिले वडाध्यक्षका उम्मेदवार बन्न लागेका हुन्। महाधिवेशनमा ४५ वर्षीय राजेन्द्र विष्टलाई पराजित गरेर उनी कम उमेरमै वडा सभापति बनेका हुन्। उनी हाल महेन्द्रनगरस्थित जनज्योति कलेजबाट स्नातकमा अध्यापन गरिरहेका छन्। कञ्चनपुरको शुक्लाफाँटा नगरपालिका१० मा टेक शाहु स्वतन्त्रबाट वडाध्यक्षको उम्मेदवार बनेका छन्। पछिल्लो समय दलगत राजनीतिले आममानिसमा वितृष्णा छाएको र पाका उम्मेदवारले जनभावनाअनुसार काम गर्न नसकेको भन्दै उनले स्वतन्त्र उम्मेदवारी दिएको बताए। उनले भने, समाज रुपान्तरणका लागि युवाहरू नै अगाडि आउन जरुरी छ।  शिवराज भट्ट धनगढी,गीता कुँवर अछाम, महादेव अवस्थीमहेन्द्रनगर"
तीन लाख रुपैयाँ घुस लिएको आरोपमा प्रधानाध्यापक ठाकुर पक्राउ,काठमाडौं : अख्तियार दुरुपयोग अनुसन्धान आयोगले विश्वेश्वरप्रसाद कोइराला आदर्श माध्यमिक विद्यालय रौतहटका प्रधानाध्यापक घुस रकमसहित पक्राउ गरेको छ। प्रधानाध्यापक राकेश ठाकुरलाई तीन लाख रकम घुस लिइसकेको अवस्थामा पक्राउ गरेको अख्तियारका प्रवक्ता श्यामप्रसाद भण्डारीले जानकारी दिएका छन्। घुस माग गरिरहेको भन्ने सूचना एवं उजुरीका आधारमा ग्राहकबाट ३ लाख रकम लिइसकेको अवस्थामा ठाकुरलाई नियन्त्रणमा लिएको अख्तियारले जनाएको छ। अख्तियारको टोलीले ठाकुरसहित दीपेन्द्र सर्जिकल पसलका सञ्चालक दीपेन्द्रकुमार झालाई पनि नियन्त्रणमा लिएको छ। दुवैजनालाई रौतहटको यमुनामाई गाउँपालिका वडा न ४ अरुअठ्ठास्थित चन्द्रनिगाहपुर गौरबाट बुधबार बिहान नियन्त्रणमा लिएको हो। करार अवधि थप गरिदिने भन्दै सेवाग्राहीसँग घुस मागेको आरोपमा अख्तियारले दुवैजनालई पक्राउ गरेको हो। घटनाबारे थप अनुसन्धान भइरहेको छ।
आफूले मागे जति सिट नपाए रोल्पामा कांग्रेस एक्लै चुनाव लड्ने,"रोल्पा :नेपाली कांग्रेस रोल्पाले आफूले मागेको जति सिट नपाए एक्लै चुनाव लड्ने जनाएको छ । स्थानीय तह निर्वाचनका लागि सम्मानजनक सहभागिताका लागि १० वटा पालिकाहरुमध्ये वटा पालिकामा प्रमुख,५ वटा पालिकामा उपप्रमुख, ३६ वटा वडाहरुमा अध्यक्षसहित १ जना सदस्य र ३६ वटा वडाहरुमा ३ जना सदस्यको उम्मेदवारी हुने गरी गठबन्धनमार्फत निर्वाचनमा भाग लिने निर्णय गरेको कांग्रेस रोल्पा सभापति किशोरकुमार आचार्यले जानकारी दिए । आफूले माग जति सिट नपाए एकल ढंगले निर्वाचनको प्रतिस्पर्धामा भाग लिने बताएको छ। यस्तै, २८ फागुनदेखि सुरु भएको कांग्रेसको 'घरघर जाऔं, कांग्रेस जिताऔं' भन्ने १ महिने अभियान सम्पन्न भएको रोल्पा कांग्रेसले जनाएको छ। नेपाली कांग्रेस जिल्ला कार्य समिति रोल्पाले अभियानअन्तरगत जिल्लाका ७२ वटै वडाहरुमा कांग्रेसको अवस्था तथा गठबन्धनमा कांग्रेसको सहभागीतालगायत विषयमा मत सर्वेक्षण गरी प्राप्त भएका प्रतिवेदनमाथि व्यापक छलफल गरेको थियो। छलफलका क्रममा जिल्लामा कांग्रेसको स्थिति विगतभन्दा बलियो भएको कांग्रेसको दावी छ।"
बझाङमा जीप दुर्घटना : चालकको मृत्यु,बझाङ : बझाङमा जीप दुर्घटनामा परी चालकको मृत्यु भएको छ । मृत्यु हुनेमा जीप चालक छबिसपाथिभेरा गाउँपालिका वडा नम्बर३ बामनडाँडाका ५० वर्षीय जय सार्की रहेका छन्। उनले चलाएको से १ ज ६७३ नम्बरको जीप सडकबाट अनियिन्त्रित भएर छबिसपाथिभेरा १ भाँडे बजार नजिक किन्द्राल्ला भीरबाट सेती नदीमा खसेको थियो। चालक शार्कीले हामफालेर ज्यान बचाउन खोज्दा ढुंगामा टाउको लागेर ज्यान गएको हुन सक्ने जिल्ला प्रहरी कार्यालय बझाङले जनाएको छ। प्रहरीका अनुसार जीप बिहान ६:४५ बजे सडकबाट ५०० मिटर तल सेतीमा खसेको थियो भने चालक शार्की भीरको बीच भागमा अड्किएका थिए। बिहानै पसलका लागि सामान ल्याउन गएको जीप अनियन्त्रित भइ खसेको र सेती नदी डुबेको हो। अहिलेसम्म जीप निकाल्न नसकिएको प्रहरी जनाएको छ।
प्री ओपन सेसन : सेयर बजारमा सामान्य सुधार,"काठमाडौं : प्री ओपन सेसनमा सेयर बजारमा सामान्य अंकले सुधार आएको छ। नेप्से परिसूचक ०२३ अंक बढेर २३८५२३ विन्दुमा पुगेको छ। सेन्सेटिभ इण्डेक्स ०२० अंकले बढेर ४४९३२ विन्दुमा अडिएको छ। यो समयमा ६ वटा कारोबार भए। ५ कम्पनीको ७० कित्ता सेयर ६४ हजार ९९७ रुपैयाँमा खरिदबिक्री भयो। कारोबारमा आएका ४ समूहमध्ये एकको सूचक बढ्यो, दुईको घट्यो र एकको स्थिर रह्यो।"
समावेशी आधारमा महिला उम्मेदवारको व्यवस्था गर्न डा देउवाको आग्रह,"काठमाडौं : नेपाली कांग्रेसकी नेत्री डा आरजु राणा देउवाले निर्वाचन आयोगलाई स्थानीय तहको निर्वाचनमा समानुपातिक समावेशी सिद्धान्तका आधारमा महिलालाई उम्मेदवारको व्यवस्था गर्न आग्रह गरेकी छन्। नेपालको संविधानको धारा, ३८ (४)लाई कुल्चने अधिकार निर्वाचन आयोगलाई नरहेको अवगत गराउँदै निर्वाचन आयोगले उम्मेदवारीका विषयमा हालै गरेको निर्णय सच्याउन डा देउवाले आग्रह गरेकी हुन्। निर्वाचन आयोगले यही चैत २२ गते राजनीतिक दलहरुलाई निर्वाचन लैङ्गिक समावेशी बनाउने सन्दर्भमा दिएको निर्देशनमा स्थानीय तहको प्रमुख र उपप्रमुख वा अध्यक्ष र उपाध्यक्षको पदमध्ये कुनै एक पदमा मात्र उम्मेदवारी दिन राजनीतिक दलले उम्मेदवार मनोनयनमा महिलालाई प्राथमिकता दिने व्यवस्था गरेको थियो। तर यो निर्देशनको व्यवस्था नेपालको संविधानको धारा, ३८(४) विपरीत रहेको भन्दै नेपाली कांग्रेसकी केन्द्रीय सदस्य डा देउवाले यस्तो प्रावधान सच्याउन निर्वाचन आयोगलाई आग्रह गरेकी हुन्। नेपालको संविधान २०७२ को धारा, ३८ (४) मा राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक हुनेछ भनिएको छ। निर्वाचन आयोगको यो पछिल्लो निर्देशनले संविधानको भावनाको प्रतिनिधित्व नगर्ने भन्दै यो निर्देशिकालाई सच्याई समानुपातिक समावेशी सिद्धान्तका आधारमा महिलालाई उम्मेदवारीको व्यवस्था गर्न डा देउवाले निर्वाचन आयोगलाई अपिल गरेकी हुन्। डा देउवाले सामाजिक सञ्जालमा लेखेकी छन्, 'नेपालको संविधानको धारा, ३८(४) लाई कुल्चने अधिकार निर्वाचन आयोगलाई नरहेकोबारे निर्वाचन आयोगलाई अवगत गराउँदै प्रमुख निर्वाचन आयुक्तज्यू र निर्वाचन आयोगका अन्य सदस्यज्यूहरुलाई नेपालको संविधानलाई उच्च सम्मान गर्दै यो निर्णय सच्याउन हुन हार्दिक अनुरोध गर्दछु।' रासस"
हुम्ला विमानस्थलमै थन्कियो खाद्यान्न,सिमकोट : हुम्लाको मध्य भेगमा रहेको सर्केगाड गाउँपालिकाबाट ढुवानी हुँदै आएको चामल सिमकोट विमानस्थलमा थन्किएको छ। विमानस्थलबाट खाद्यान्नको गोदामसम्म ढुवानी गर्ने व्यवस्था हुन नसकेपछि ठूलो परिमाणमा खाद्यान्न विमानस्थलमै थन्किएको हो। खाद्य व्यवस्था तथा व्यापार लिमिटेड शाखा हुम्लाका अनुसार विमानस्थलबाट लिमिटेडको गोदामसम्म ट्र्याक्टरमा ढुवानी गर्ने बाटो बन्द भएको छ। यसअघि टिप्परमार्फत चङ्खेली गाउँपालिकाको सरिसल्ला हुँदै सर्केगाड गाउँपालिकाको सर्केगाड बजारसम्म पुर्याइएको खाद्यान्न हेलिकप्टरमार्फत सिमकोटसम्म ढुवानी गरिँदै आएको थियो। यसअघि विमानस्थलबाट ट्र्याक्टरले गोदामसम्म खाद्यान्न ढुवानी गर्ने गरेको थियो। अहिले खाद्यान्न ढुवानी गर्ने सिमकोटस्थित तल्लो बजारको महिला छात्रावास क्षेत्रमा सडक मर्मत भइरहेको हुँदा ढुवानी हुन नसकेको लिमिटेड शाखा हुम्लाले जनाएको छ। सडक नबनेसम्म खाद्यान्न विमानस्थलमै थन्किने छ। हाल सिमकोट विमानस्थलमा ५२९ क्विन्टल खाद्यान्न रोकिएको छ। सडक बन्न अझै एक साता बढी लाग्ने बताइएको छ। रासस
कीर्तिमान तोड्दै केजीएफ२,मुम्बई : पछिल्लो समय दक्षिण भारतीय चलचित्रले बर्चश्व जमाउन थालेका छन्। दक्षिण भारतीय चलचित्रले बक्स अफिस कलेक्सनमा पनि ठूल्ठूला कीर्तिमान बनाइरहेका छन्। पुष्पा र आरआरआरपछि केजीएफ च्याप्टर२ ले पनि रिलिजअघि नै विभिन्न रेकर्ड तोडेको छ। यस चलचित्रको ट्रेलर सार्वजनिक भएदेखि नै यसले चर्चा बटुल्दै आएको छ। यही शुक्रबार रिलिज हुन लागेको केजीएफ च्याप्टर२ले प्रिबुकिङमा एसएस राजमौलीको आरआरआरलाई समेत पछाडि छाडेको छ। अप्रिल १४ बाट विश्वव्यापी रुपमा रिलिज हुन लागेको केजीएफ च्याप्टर२ ले बक्स अफिसमा सुनामी ल्याउने चलचित्र पण्डितहरूले अनुमान गरिएका छन्। अहिलेदेखि नै आक्रामक रुपमा टिकट बुकिङ भइरहेकाले यसले थुप्रै कीर्तिमान राख्ने अपेक्षा गरिएको छ। यस चलचित्रले रिलिज अघि नै २५ करोडभन्दा बढीको प्रिबुकिङ गरिसकेको छ। जुन आरआरआरको भन्दा धेरै हो। आरआरआरले जम्मा पाँच करोड भारुको मात्रै प्रिबुकिङ गरेको थियो। प्रिबुकिङमा केजीएफ च्याप्टर२ ले आरआरआरलाई पाँच गुणाले उछिनेको छ। त्यसले बक्स अफिस कलेक्सनमा पनि आरआरआरमाथि केजीएफ२ हाबी हुने चलचित्र पण्डितहरूको दाबी छ।
चर्को आलोचना भएपछि फेशबुकबाट प्रचण्डले हटाए कुलमान घिसिङको तस्बिर,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले चुनावी पोस्टरमा राखिएको नेपाल विद्युत प्राधिकरणका कार्यकारी निर्देशक कुलमान घिसिङको तस्बिर हटाएका छन् । माओवादी केन्द्रले निर्वाचन आचारसंहिता विपरित कर्मचारीको तस्बिर पार्टीको चुनाव प्रचारमा दुरुपयोग गरेको भन्दै चर्को आलोचना भएपनि उनले आफ्नो आधिकारिक फेशबुक पेजबाट कुलमान समावेश भएको तस्बिर हटाएका हुन्। घिसिङको तस्बिर राख्दै माओवादी केन्द्रका शीर्ष नेतादेखि कार्यकर्ताले मत माग्न थालेपछि सामाजिक सञ्जालमा आलोचना चर्को भएको थियो । निर्वाचन आयोगले स्थानीय तह निर्वाचनको प्रचारमा सरकारी कर्मचारी सहभागी हुन आयोगले रोक लगाएको छ। त्यसैगरी चुनावी प्रचारमा सार्वजनिक निकाय वा गैरसरकारी संघ संस्थाबाट कुनै पनि प्रकारको आर्थिक सहयोग लिन नहुने उल्लेख गरिएको छ। पहिलेको तस्बिरमा माओवादी केन्द्रका अध्यक्षप्रचण्ड , अर्थमन्त्री जनार्दन शर्मासँगै नेपाल विद्युत प्राधिकरणका कार्यकारी निर्देशक कुलमानको तस्बिर राखिएको थियो भने अहिले प्रचण्डको मात्र तस्बिर राखेका छन् । माओवादी केन्द्रका अध्यक्ष प्रचण्डको आधिकारिक फेसबुकमा लोडसेडिङ अन्त्य एउटा फड्को, अब पालो निशुल्क बिजुलीको,  लेखेर प्रचार गरेपछि कार्यकर्ताले शेयर गरेका थिए। माओवादी केन्द्रको चुनावी प्रचारमा कुलमान घिसिङको तस्बिर माओवादीले चुनावी पोस्टरमा कुलमान घिसिङको तस्बिर राखेपछि सामाजिक सञ्जालमा आलोचना"
माओवादीले चुनावी पोस्टरमा कुलमान घिसिङको तस्बिर राखेपछि सामाजिक सञ्जालमा आलोचना,"काठमाडौं : सत्तारुढ दल नेकपा माओवादी केन्द्रले चुनावी प्रचारमा नेपाल विद्युत प्राधिकरणका कार्यकारी निर्देशक कुलमान घिसिङको तस्बिर दुरुपयोग गरेपछि चर्को आलोचना भएको छ। नेताहरुले बुधबार फेसबुकमा घिसिङको तस्बिर राख्दै माओवादी केन्द्रलाई मत माग्न थालेपछि सामाजिक सञ्जालमा आलोचना हुन थालेको हो। तस्बिरमा माओवादी केन्द्रका अध्यक्ष पुष्पकमल दाहाल प्रचण्ड,अर्थमन्त्री जनार्दन शर्मासँगै नेपाल विद्युत प्राधिकरणका कार्यकारी निर्देशक कुलमानको तस्बिर राखिएको छ। माओवादी केन्द्रले निर्वाचन आचारसंहिता विपरित कर्मचारीको तस्बिर पार्टीको चुनाव प्रचारमा दुरुपयोग गरेको हो। निर्वाचन आयोगले स्थानीय तह निर्वाचनको प्रचारमा सरकारी कर्मचारी सहभागी हुन आयोगले रोक लगाएको हो। त्यसैगरी चुनावी प्रचारमा सार्वजनिक निकाय वा गैरसरकारी संघ संस्थाबाट कुनै पनि प्रकारको आर्थिक सहयोग लिन नहुने उल्लेख गरिएको छ। माओवादी केन्द्रका अध्यक्ष प्रचण्डको आधिकारिक फेसबुकमा लोडसेडिङ अन्त्य एउटा फड्को, अब पालो निशुल्क बिजुलीको,  लेखेर प्रचार गरेपछि कार्यकर्ताले शेयर गरेका छन्। त्यसैगरी पोस्टरमा अँध्यारोबाट उज्यालोको यात्रामा लेखिएको छ। समाचार सार्वजनिक भएपछि सामाजिक सञ्जालमा आएकामध्ये केहि प्रतिक्रिया : राजेन्द्र सुवेदी लेख्छन् : माओ लेलिनका फोटा नबिकेर कुलमानको फोटो बेच्नुपर्ने बाध्यता ! पासाङ शेर्पा लेख्छन् : कुलमानको फोटो नराखी माओवादी बिक्नु पनि त पर्यो नि ? एउटा चुनावी एजेन्डा नभेटेपछि कुलमान घिसिङको फोटो दुरुपयोग गर्नु त भएननी,कुलमान कर्मचारी अभियानता होइन्न भन्ने कि नेता बइसके गोपाल घिमिरे लेख्छन् : एउटा कर्मचारी को फोटो राखेर चुनाबी प्रचार गर्नु यहि बाट प्रस्ट हुन्छ कि माओबादी मा तेस्ता कोइ नेता रहेनछन कि जो जन्ता बिच मा जान सकुन।। सबै नालायक आतंककारी भ्रस्टाचारि ज्ञानेश्वर अर्याल लेख्छन् : कुलमानको तस्बिर छाप्न भन्दा त लम्जुङ्गका शिक्षक मुक्ति अधिकारीलाई रुखमा बाँधेर मारेको तस्बिर राख्नु पर्थ्योनि चुनाबमा, भोट दिने भए देऊ नत्र यस्तै गरि मार्दिन्छौ भनेर भनेको भए त शिक्षकहरु जति सबैले भोट दिन्थे होलानि ब्यर्थैमा कुलमानको फोटो हालेछ। अरुण शाह ()लेख्छन् : कुलमान अघोषित रुपमा माओवादी कार्यकर्ता थिए अब प्रचण्डले चुनावी पोस्टरमा उनको फोटो राखेर आधिकारिक रुपमै नेता नै बनाएर छाडे। विमल पोखरेल () लेख्छन् : माओवादीले आफ्नो चुनावको पोस्टरमा विप्राका कुलमान घिसिङको फोटो राखेछ। सरकारी कर्मचारी भएर पार्टीको चुनाव प्रचार देश र जनता विरोधी काम हो। राज्यशक्तिको चरम दुरुपयोग भयो। प्रधानमन्त्री ज्यू, कुलमान घिसिङलाई तत्काल बर्खास्त गरियोस्। यस्ता कर्मचारीले देश चल्दैन ! कमल पौड्याल लेख्छन् : एउटा चुनावी एजेन्डा नभेटेपछि कुलमान घिसिङको फोटो दुरुपयोग गर्नु त भएन नि?कुलमान कर्मचारी हुन अभियानता होइन्न भन्ने कि नेता भैइसकेकुलमान घिसिङ सरकारी कर्मचारी हुन् कि माओवादी नेता? सरकारी कर्मचारीलाई आचारसंहिता लाग्छ हैन र ? उमेश भण्डारी लेख्छन् : कुलमान घिसिङ विद्युत प्राधिकरणका कार्यकारी हुन् कि माओवादी केन्द्रका। सरकारले आगामी बैशाख ३० गते स्थानीय तहको निर्वाचन घोषणा गरेको छ। सत्तारुढ गठबन्धनले प्रमुख प्रतिपक्षी दल एमालेविरुद्ध निर्वाचनमा गठबन्धन गरेर जाने निर्णय गरिसकेको छ।"
"स्वीकृति नलिई प्रकाशन भएका पात्रो, भित्तेपात्रोलाई स्पष्टीकरण सोधिने","काठमाडौं : नेपाल पञ्चाङ्ग निर्णायक विकास समितिले स्वीकृति नलिई प्रकाशन भएका पात्रो (पञ्चाङ्ग) र भित्तेपात्रो (क्यालेन्डर) लाई स्पष्टीकरण सोध्ने भएको छ। समितिको बैठकले पहिलो पटक मौखिक रुपमा स्पष्टीकरण सोध्ने निर्णय गरेको कार्यकारी निर्देशक सूर्यप्रसाद ढुङ्गेलले जानकारी दिए। मन्त्रिपरिषद् बैठकले २०७७ पुस २० गते स्वीकृत गरेको गठन आदेशको दफा ७ को उपदफा (ञ) र (ठ) अनुसार स्वीकृत नलिई पात्रो र भित्तेपात्रो प्रकाशन गर्न नपाइने व्यवस्था छ। स्वीकृति नलिई प्रकाशन भएमा कारबाही गरिने सूचना समितिले पात्रोमार्फत प्रकाशन गरेको छ। समितिको स्वीकृति नलिई यस वर्ष तीन पात्रो प्रकाशन भएका छन्। नेपाल, मुक्तिनाथ र ज्वाला पञ्चाङ्ग समितिको स्वीकृति नलिई प्रकाशन भएका हुन्। यसैगरी हालसम्म नौ भित्तेपात्रो समितिको स्वीकृति नलिई प्रकाशन भएको पाइएको अनुगमन उपसमितिका सदस्य खिलहरि घिमिरेले बताए। समितिका स्वीकृति नलिई प्रकाशन हुने भित्तेपात्रोमा गोरखा उद्योग वाणिज्य सङ्घ गोरखा, हेल्पिङ सोसाइटी बचत तथा ऋण सहकारी संस्था लिमिटेड काठमाडौँ महानगरपालिका २५ टेङ्गाल, अर्थ वृद्धि बहुउद्देश्यीय सहकारी संस्था लिमिटेड न्युरोड, काठमाडौँ, सत्यदेवी साउन्ड सिस्टम सर्भिस नीलकण्ठ नगरपालिका३ धादिङ, तिमल्सिना समाज केन्द्रीय कार्यालय काठमाडौँ, धनप्राप्ति बहुउद्देश्यीय सहकारी संस्था लिमिटेड, न्युरोड, काठमाडौँ, स्वर्णिम भविष्य बचत तथा ऋण सहकारी संस्था लिमिटेड, टोखा नगरपालिका७, धापासी, काठमाडौँ, नोक्पिन हाउस, न्युरोड, काठमाडौँ र कृष्ण मोहना गौशाला सुदूरपश्चिम प्रदेशले समितिको गठन आदेश विपरीती स्वीकृति नलिई भित्तेपात्रो प्रकाशन गरेको पाइएको घिमिरेले जानकारी दिए। पहिलो चरणको अनुगमनमा तीन पात्रो र नौ भित्तेपात्रो स्वीकृति नलिई प्रकाशन भएको तथ्य अनुगमन उपसमितिले फेला पारेको हो। अनुगमन अहिले पनि जारी छ। अनुगमनपछि स्वीकृति नलिई प्रकाशन भएका अरू पात्रो र भित्तेपात्रोको सूची सार्वजनिक गरिने समितिले जनाएको छ। समितिसँग स्वीकृति लिएर हालसम्म १४ पात्रो र ८०० भन्दा बढी भित्तेपात्रो प्रकाशन भएका छन्। हाल दैनिक ५० भन्दा बढी भित्तेपात्रोले समितिसँग स्वीकृति लिएका छन्। राजधानी बाहिरबाट प्रकाशन हुने पात्रो र भित्तेपात्रोले अनलाइनबाटै स्वीकृति लिन सक्ने व्यवस्था गरिएको छ। रासस"
सशस्त्र प्रहरीको महानिरीक्षकमा पुष्पराम केसी नियुक्त,"काठमाडौं : सरकारले सशस्त्र प्रहरीको महानिरीक्षक(आइजीपी)मा पुष्पराम केसीलाई नियुक्त गरेको छ । बुधबार बिहान बसेको मन्त्री परिषद् बैठकले केसीलाई सशस्त्र प्रहरीको महानिरीक्षक बनाउने निर्णय गरेको हो। गृहमन्त्री बालकृष्ण खाँणले केसीलाई महानिरीक्षक बनाउने प्रस्ताव मन्त्रिपरिषद्मा लगेका थिए । सशस्त्र प्रहरी महानिरिक्षक शैलेन्द्र खनालले अवकाश पाएसँगै केसी महानिरीक्षकमा नियुक्त भएका हुन्। केसीले पनि सेवा हदका कारण यही वैशाख १९ गते अनिवार्य अवकाश पाउँदैछन्। विदा भए सशस्त्रका आइजीपी खनाल, कार्यकालभरि बने विवादीत विवादरहित बनेन खनालको कार्यकाल"
बाथरूम प्रोडक्ट्स रोकाको ८ नयाँ सोरुम उद्घाटन,"काठमाडौं : विश्वको अग्रणी सेनेटरीवेयर स्पेस र प्रिमियमबाथरूम समाधानमा अग्रगामी कम्पनी रोका बाथरूम प्रोडक्ट्स प्रालि (च्द्यएएी) ले निरन्तर बढ्दो ब्रान्ड इकोसिस्टमको फाइदा उठाउन नेपालमा ८ वटा नयाँ सोरुमको उद्घाटन गरेको छ। कम्पनीले नेपालका प्रमुख सहरहरु काठमाडौं, पोखरा, बुटवल र भैरहवामा आफ्नो ब्रान्डको उपस्थितिलाई बलियो बनाउन नयाँ सोरुमको विश्तार गरेको हो। कम्पनीले श्री केई रंगनाथन, प्रबन्ध निर्देशक, रोका बाथरूम प्रोडक्ट्स प्रालिको नेपाल भ्रमणको अवसर पारी ८ वटा नयाँ सोरुम, ५ वटा ब्रान्ड प्यारी वेयर र ३ वटा ब्रान्ड रोकाको उद्घाटन गरेको हो। ब्रान्ड प्यारी वेयरले नेपालमा बलियो उपस्थिति जनाउँदै २० को बजार हिस्सा पाएको छ। विश्वको नम्बर १ बाथरूम निर्माता र युरोपेली ब्रान्ड रोका संसारका १८० भन्दा बढी देसहरूमा अवस्थित छ। रोकासँग नेपालमा प्रिमियम बजार हिस्सा छ र यसको नेपालमा व्यापार उच्च वृद्धिको चरणमा रहेको छ। कम्पनीका लक्जरी ब्राण्ड अरमानी रोका र लाउफेन बलियो रिटेल उपस्थितिका साथ नेपालमा प्रवेश गर्ने तयारीमा छन्। यी नयाँ सोरुमहरूको सुरुवातसँगै, ब्रान्डले नेपालमा बलियो उपस्थिति जनाउँदै आम जनताको विश्वास जित्ने लक्ष्य राखेको छ। सोरुमको शुभारम्भको अवसरमा बोल्दै रोका बाथरूम प्रोडक्ट्स प्रालिका प्रबन्ध निर्देशक श्री केई रंगनाथनले भने, 'हामी हाम्रो पहुँच विस्तार गर्न र हाम्रो ब्रान्डको सफलतामा योगदान पुर्याउने नेपाली बजारमा बलियो उपस्थिति राख्न पाउँदा खुसी छौं। हामी यस्ता बजारहरूमा हाम्रो खुद्रा उपस्थितिलाई सुदृढ गर्न जारी राख्नेछौं जहाँ हामीले बलियो उपस्थिति स्थापित गरेका छौं र हाम्रा ग्राहकहरूको लागि सुविधाजनक र उत्कृष्ट अनुभव सुनिश्चित गर्दै हाम्रा फरक उत्पादनहरू, सेवाहरू र आश्वासनहरूका साथ नयाँबजारहरूमा प्रवेश गर्नेछौं।' रोका विश्वको सबैभन्दा ठूलो बाथरुम उत्पादन कम्पनी हो। रोका ब्रान्डका नेपालमा १५ भन्दा बढी हाई एन्ड सोरुमहरू छन् जसले उच्च स्तरका ग्राहकहरू र आर्किटेक्टहरूलाई उत्कृष्ट किनमेल अनुभव प्रदान गर्दछ। हाल, रोका प्यारिवेयरले नेपालभर १८ होटल ल्यान्डमार्क परियोजनामा सक्रिय रूपमा काम गरिरहेको छ।"
विश्वासको साँचो,"सन् १९४० को दशक। ६५ वर्षको उमेर। एउटा सानो घरमा सामाजिक सुरक्षा जाँचबाट अवकाश प्राप्त व्यक्ति उनी। जसले पिटअप कार चलाउँदै थिए। उनले निर्णय गरे कि समय परिवर्तनशील छ। उनले आफूले पनि कार परिवर्तन गर्ने सोच बनाए। बुढो कारबाट अन्य मानिसहरूलाई लाभ उठाउनका लागि प्रस्ताव गर्नेबारे उनले सोचे। उनको दिमाग अचानक उनकै फ्राइड चिकन रेसिपीमा गयो। जुन उनको साथी र परिवारले मन पराए। ती व्यक्तिले गृह राज्य केन्टकी छोडे। बरु रेस्टुरेन्टहरूमा आफ्नो एउटा परिकार बेच्ने प्रयास गरे। त्यसका लागि देशभर यात्रा गरे। उनले कमाएको पैसाको सानो भाग मात्र माग्दै सित्तैमा त्यो परिकार प्रस्ताव गरे। तर, अधिकांश रेस्टुरेन्टले उनको प्रस्ताव अस्वीकार गरे। वास्तवमा, एक हजार नौ रेस्टुरेन्टले नाइँ भने। सबैले अस्वीकार गरे पनि उनी अडिग रहे। किनकि उनी आफैं र आफ्नो त्यो परिकार (कुखुराको नुस्खा) मा विश्वास गर्ने गर्थे। जब उनले रेस्टुरेन्ट १०१० मा गए, तब उनले हो प्राप्त गरे। उनको नाम ? कर्नल हार्टल्याण्ड स्यान्डर्स। नैतिक शिक्षा : यस कथाबाट तपाईंले पहिलो त सफलता पाउन जीवनमा कहिल्यै ढिलो हुँदैन भनेर सिक्नु हुनेछ। प्रायः युवा, सफल व्यक्तिहरूलाई मनाउने समाजमा निश्चित उमेरपछि तपाईं कहिल्यै सफल हुनुहुन्न भन्ने सोच बदलिएको छ। कर्नल स्यान्डर्स एक उदाहरण हुन् जसले त्यो तर्क गलत साबित गर्छन्। यो कथाले दृढताको शक्ति पनि देखाउँछ। सर्वप्रथम तपाईं आफैंमा विश्वास हुनुपर्छ र मात्र अरू मानिसले पनि विश्वास गर्नेछन् भन्ने देखाएको छ।"
"ओखलढुंगाको बान्द्रेभीरमा जीप दुर्घटना, २ को मृत्यु, ७ जना घाइते",ओखलढुंगा : मानेभन्ज्याङ गाउँपालिका ६ र ७ को सीमानामा पर्ने हिलेपानी नजिकै बान्द्रेभीरमा जीप दुर्घटना हुँदा दुईजनाको मृत्यु भएको छ । दुर्घटनामा ७ जना घाइते भएका छन् । घाइते ७ मध्ये चारजनाको अवस्था गम्भीर रहेको प्रहरीले जनाएको छ । दुर्घटनामा पर्ने सबै सोलुखुम्बुबाट प्रदेश १ स्थित विराटनगर हिँडेका प्रहरीहरु रहेको जनाइएको छ । घटनाको पूर्ण विवरण आउन समय लाग्ने घटनास्थलमै रहेका जिल्ला प्रहरी कार्यालय ओखलढुंगाका डीएसपी सुकदेव खनालले बताए । उनले आफू उद्धार कार्यमा व्यस्त रहेकोले बाँकी विवरण आउन समय लाग्ने बताए । गम्भीर घाइतेहरुलाई उपचारका लागि हेलिकोप्टरमार्फत काठमाडौं लैजाने तयारी भइरहेको छ ।
अन्ततः म नेपाली,"अप्रिल १२, २०२२। आज जन्मभूमि नेपालको साताव्यापी यात्रामा निस्कँदैछु। यसोभन्दा हृदयदेखि नै एक किसिमको आनन्द अनुभूति भइरहेको छ। कतिपय अनुभूति शब्दमा व्यक्त गर्न सकिँदैनन्, यो अनुभूति मेरा लागि पनि त्यस्तैमध्येको एक हो। सन् २००६ मा नेपालबाट अमेरिका आएको हुँ। यसबीच २००७ र २०१५ गरी दुईपटक नेपालको यात्रा गरें। बितेका १६ वर्षमा यो तेस्रो नेपाल यात्रा हो। चाहन्थें कि हरेक वर्ष जन्मभूमि पुगेर जन्मेको ठाउँको माटो छोउँ, आफन्तमाझ केही समय बिताउँ र केही गर्ने प्रेरणा लिएर फर्कौं। तर, यो प्रिय चाहना मात्र रह्यो, पूरा भएन। चाहना पूरा गर्न नसकेकोमा एक किसिमको हुटहुटी हुन्छ। र, स्वभावतः यसले गम्भीर पनि बनाउँछ। अमेरिका आउँदा मेरो हातमा हरियो पासपोर्ट थियो। हरेक कोणले नेपाली थिएँ, जन्मले, मनले, संस्कारले अनि नागरिकताले पनि नेपाली अर्थात् शतप्रतिशत नेपाली। २००७ मा नेपाल फर्कंदा पनि सम्पूर्ण रूपमा म यस्तै नेपाली थिएँ। फरक एउटा थियो, मसँग अमेरिका बस्न पाउने हरियो कार्ड थियो। यात्रामा निस्कँदा हरियो पासपोर्टसँगै त्यो पनि बोक्नुपथ्र्याे। नेपाल पस्दा त्यसको काम हुँदैनथ्यो तर अमेरिका फर्कंदा त्यसले भिसाको काम गथ्र्यो। ग्रिन कार्ड भनिने त्यो हरियो रङको कार्डले यता अमेरिकामा भने नेपाली नागरिककै हैसियतमा कानुनतः १० वर्ष बस्न मिल्थ्यो। सन् २०१५ मा दोस्रोपटक नेपाल जाँदा स्थिति फरक थियो। जन्म, मन, संस्कारले नेपाली नै रहे पनि मेरो परिचय फेरिएको थियो, नेपालीअमेरिकी। यो परिचयका साथ अमेरिकी नागरिक भएको थिएँ। हातमा हरियो रङको नेपाली राहदानीका ठाउँमा नीलो रङको अमेरिकी राहदानी थियो। र, पहिलोपटक जन्मभूमिमा पस्न विदेशीको लाइनमा उभिएर भिसा शुल्क तिरेर पसेको थिएँ। मेरो जीवनमा यसअघि कहिल्यै नभएको परिघटना थियो यो। स्वभावतः यसले मलाई भावुक त बनायो तर भावनामै बगिरहने छुट भने थिएन। मिश्रित अनुभूति लिएर जन्मभूमि पसें। एकजना मात्र नेपाली विधायक हुँदा पनि अमेरिकाको नेपाली समुदायलाई मात्र नेपाललाई पनि ठूलो सहयोग पुगेको छ। यो संख्या बढाउँदै जाँदा निश्चित पनि यसबाट नेपाल अरू बढी लाभान्वित हुनेछ। त्यतिबेला जन्मभूमि २०७२ को महाभूकम्पको पीडामा थियो। त्यही पीडामा केही मल्हम लगाउन सक्छु कि भनेर राहत कार्यक्रमको हिस्साका रूपमा नेपाल पुगेको थिएँ। मेरो र मैले परिचालन गरेर उपलब्ध भएको स्रोत र साधनले भ्याए जति मल्हम लगाएँ। यस क्रममा भूकम्प प्रभावित क्षेत्रमै पुगेर पीडितहरूलाई राहत वितरण गरें। अहिले पनि ती टिठलाग्दा घाउ र मैले लगाउन सकेको मल्हमको सम्झना भइरहेको छ। यसपटक यसअघिका दुई यात्राभन्दा फरक परिचयका साथ जन्मभूमिको यात्रा गरिरहेको छु। अत्यन्त विनम्रताका साथ यो भनिरहेको छु कि यसपटक एक अमेरिकी राज्य विधायकका रूपमा जन्मभूमिको यात्रामा निस्कँदैछु। यस अर्थमा भाग्यमानी पनि छु कि यो परिचयका साथ नेपाल भ्रमण गर्ने म पहिलो र एक मात्र नेपालीअमेरिकी हुँ। यसलाई एक कोसेलीका रूपमा जन्मभूमिलाई सादर अर्पण गर्छु। थाहा छ कि यो कोसेली अर्पण गर्दा मेरो नागरिकताको अवस्था परिवर्तन भएको छ। नेपाली नागरिकबाट अमेरिकी नागरिक भएको छु। मेरो परिचय नेपालीबाट अमेरिकीनेपाली भएको छ। हो, यसले मलाई एक किसिमको मिश्रित प्रतिक्रिया दिन्छ र भावुक पनि बनाउँछ। तर, अमेरिकी विधायक पनि भएकाले मैले भावनामा बग्न मिल्दैन। सच्चाइलाई सार्वजनिक गर्नैपर्छ। हीनताबोधबिनै जन्म, संस्कार र मनले नेपाली भए पनि नागरिकताले अमेरिकी हुँ भन्न चाहन्छु। यसो भनिरहँदा जन्मभूमि नेपाल र अमेरिका दुवैप्रति इमान्दार भइरहेको छु। भाग्यले पाएको मेरो जन्म देश नेपाल हो भने रोजेर बनाएको देश अमेरिका हो। यी दुवै महान् देशहरूप्रति गर्व गर्न सक्नुपर्छ। यसो भनिरहँदा एउटा कुराको याद आउँछ, मेरी दिदी जतिबेला विवाह गरेर जन्मघरबाट कर्मघरमा जानु भएको थियो उहाँको परिस्थिति पनि मेरो जस्तै थियो। उहाँ विवाहका अनेक प्रकिया पूरा गरेर आफ्नो घर जानु भएको थियो। म पनि नागरिकताका अनेक प्रक्रिया पूरा गरेर अमेरिकी नागरिक भएको थिएँ। जसरी विवाहपछि उहाँको गोत्र, थर परिवर्तन भएको थियो, मेरो पनि लगभग त्यस्तै किसिमले नागरिक स्टाटस परिवर्तन भएको थियो। तर, मेरी दिदीको ती सबै स्टाटस परिवर्तन हुँदा पनि उहाँको माइतीघर कहिल्यै पराइ भएन, उहाँका लागि माइतीघरको ढोका सधैं खुल्ला भयो। मेरो लागि पनि नेपाल अब दिदीको माइतीघर जस्तै भयो। जसरी मेरी दिदीलाई विवाहपछि माइतीघरको विशेष स्थान रह्यो, अरू बढी प्रिय भयो त्यसरी नै मेरो लागि पनि मेरो जन्मदेश नेपाल पहिलाभन्दा अरू प्रिय र विशेष भयो। हामी २१औं शताब्दीमा छौं, विश्व भूमण्डलीकरणको युग हो यो। सूचना प्रविधिले संसार सानो गाउँजस्तो बनाइदिएको छ। यातायातको सुगमताले संसारको एउटा कुनाबाट पनि अर्को कुनामा केही घण्टामै पुग्न सक्छौं। डायस्पोरिक संसार ठूलो आकारमा विकास भएको छ। समयक्रममा धेरै कुराको अभ्यास फरक भएको छ। त्यसले परिभाषा पनि फरक बनाएको छ, कहीँ खुम्च्याएको छ, कहीँ तन्काएको छ। आज राष्ट्र अक्षांश र देशान्तरका धर्साहरूबाट माथि उठेर मान्छेलाई केन्द्रमा राखेर परिभाषित हुन थालेको छ। यही क्रममा अब देश पनि राहदानी जस्तो भएको छ। यसरी हेर्दा मैले देश फेरेभन्दा पनि राहदानी अर्को बनाएँ भन्न सकिने अवस्था हो अहिले। यी सबै पृष्ठभूमि केका लागि थियो भने हामी वसुधैव कुटुम्बकम्मा विश्वास गर्ने जातिका मानिस हौं। हाम्रा पुर्खाहरूले सयौं वर्ष अगाडि यही भनेर आज हामीले बाँचिरहेको विश्व भूमण्डलीकरण युगको संकेत पहिलै गरिसकेका थिए। म त्यही संकेतका पाइला नाप्दै अमेरिका आइपुगेको हुँ। जब अमेरिका आएँ, मेरा ती सबै परिचय तपसिलमा रहेर म एक नेपाली भएँ। अहिले मेरो परिचय खुम्चिएको छैन, बरू अरू विस्तारित भएर नेपालीअमेरिकन भएको छ। लाग्छ, यसो गरेर म नेपाल छोडिरहेको छैन, नेपाल बोकेर विस्तारित गरिरहेको छु। यस सन्दर्भमा एउटा दृष्टान्त प्रस्तुत गर्न चाहन्छु, पर्वतको थापाठानामा जन्में, हुर्के, बढें। जब एसएलसी पास गरेर क्याम्पस पढ्न पोखरा आएँ, जन्मगाउँ थापाठाना र जिल्ला पर्वतको परिचय बोकेरै आएँ। मलाई पोखरामा पर्वत थापाठानाको भनियो। त्यसपछि उच्च शिक्षाका लागि काठमाडौं आएँ, त्यतिबेला मेरो त्यो परिचय कायम मात्रै थिएन, विस्तारित भएको थियो, पोखराबाट आएको पर्वत थापाठानाको विद्यार्थी। जब अमेरिका आएँ, मेरो ती सबै परिचय तपसिलमा रहेर म एक नेपाली भएँ। अहिले मेरो परिचय खुम्चिएको छैन, बरू अरू विस्तारित भएर नेपालीअमेरिकन भएको छ। अर्थात्, नेपालको विशेषण नेपाली कहिल्यै छोडेकै छैन, बोकेकै छु। अरू बढी विस्तारित गरेको छु। आज मलाई अमेरिकामा पहिलो नेपालीअमेरिकी विधायक भन्छन्। यसोभन्दा मेरो शिर गर्वले उचो हुन्छ। आज पनि मेरो कार्यालयच्याम्बरमा नेपालको राष्ट्रिय झन्डा छ, भागवत गीता छ, अनि सगरमाथाको तस्बिर छ। मैले गीता छोएर शपथ लिएको थिएँ। मैले अमेरिकाको सबैभन्दा पुरानो मेरिल्यान्ड राज्यको तल्लो संसद्मा नेपालमा उत्पत्ति भएको चाडका रूपमा दसैंलाई परिभाषित गरेर दसंै विधेयक पारित गराएँ। बाल्टिमोरमा दीपावलीलाई मान्यता प्रदान गरेर सार्वजनिक बिदाको मान्यता दिलाएँ। मेरिल्यान्डमा भएको एक बन्दुक आक्रमणबाट मारिएका नेपाली विद्यार्थी सागर घिमिरेको नाममा संसद्मा विधेयक प्रस्तुत गरें। मेरिल्यान्डको क्यापिटल बुकमा नेपाली अभिलेख राखेर दुई नेपाली संस्थालाई ५५ मिलियन डलरको सहयोग जुटाएँ। मैले यी सबै काम सगौरव नेपालीअमेरिकी विधायक भनेरै गरें। संसद्ले पनि त्यही रूपमा चिनेर पारित गरायो, कार्यान्वयनमा आए। यी सबै कुरा यस कारण भनिरहेको छु कि कहीँ कतै नेपाली छोडेको छैन, नेपाली बोकेरै हिँडिरहेको छु, बरू यसलाई अरू विस्तारित गरिरहेको छु। यसरी नेपाल विस्तारित गर्ने म एक्लो व्यक्ति होइन। न पहिलो हुँ, न अन्तिम। आज अमेरिकामा म जस्तो परिचय बोकेका नेपालीअमेरिकीको संख्या लगभग ६० हजार पुगिसक्यो। र, यो क्रम बर्सेनि बढ्दो छ। नेपालको राष्ट्रिय परिप्रेक्ष्यबाट हेर्दा यो सुन्दर आँकडा हो कि होइन, त्यसमा बहस हुन सक्छ। तर, जे भए पनि यो आजको यथार्थ हो र यो यथार्थलाई हामी चाहेर पनि रातारात सच्याउन सक्ने परिस्थितिमा छैनौं। बसुधैव कुटुम्बकम्मा विश्वास गर्ने हामी नेपाली बढ्दो विश्व भूमण्डलीकरणमा छौं। त्यसैले मलाई यो सैद्धान्तिक रूपमा अब सच्याउनुपर्ने विषय हो जस्तो पनि लाग्दैन। अमेरिकामा पुगेर यहाँको वस्तुस्थिति बुझेपछि एउटा निर्णयमा पुगें। त्यो के भने यदि अमेरिकीनेपाली भएर अमेरिकामा बस्ने हो भने यहाँको हरेक क्षेत्रको मूलधारमा समाहित हुनैपर्छ। त्यसमा पनि मूलधारको अमेरिकी राजनीतिमा समाहित हुन सकिएन भने समग्रमा हामी कहिल्यै अमेरिकाको मूलधारमा हुँदैनौं। मेरो यही सोचाइले एक अभियानको जन्म भयो। त्यसैलाई पछ्याउँदै अमेरिकी राजनीतिमा अगाडि बढ्दा यहाँ आइपुगेको हुँ। मेरिल्यान्ड राज्यको विधायक छु, जुन अमेरिकाकै सबैभन्दा पुरानो संसद् हो। भर्खरै यो संसद्को ४४४औं अधिवेशन सकिएको छ। यस्तो ऐतिहासिक संसद्मा एक नेपालीअमेरिकी विधायकका रूपमा २०१९ मा प्रवेश गरेको मैले सधैं नै प्रजातन्त्र, समावेशीकरण, समतामूलक समाज, विविधता, मानवअधिकारलाई केन्द्रमा राखेर काम गरेको छु। पहिलो कार्यकालको चार वर्षमा १४ वटा कानुन बनाएँ। यो आफैंमा एक मानक उपलब्धि हो। एक नेपालीअमेरिकी सांसद हुँदा कति फरक पर्छ भन्ने चित्र प्रस्तुत भएको छ। यसलाई अमेरिकाको नेपाली समुदायले पनि बुझ्न थालेको छ। पछिल्लो समय अमेरिकाका हरेक राज्यमा नेपालीअमेरिकीको राजनीतिक चासो र सहभागिता बढेको छ। अमेरिकाका नेपालीअमेरिकाका लागि मात्र होइन, नेपालका लागि पनि तात्त्िवक फरक पर्दोरहेछ भन्ने दृष्टान्त प्रस्तुत गरेको छु। एक विधायकका रूपमा अमेरिकी विदेश विभागमा मेरो पहुँच सहज हुन्छ। कांग्रेसम्यान र सिनेटरहरूसँग सहकार्य हुन्छ। त्यसैको परिणामस्वरूप कोरोना महामारीका बेला अमेरिकी विदेश विभागसँग समन्वय गरेर ठूलो मात्रामा स्वास्थ्य सामग्री नेपाल पठाउन सकियो। यो क्रम अहिले पनि जारी छ। यसैगरी एमसीसी परियोजनाका बेला पनि नेपालको पक्षमा यथेष्ट पैरवी गर्न सकियो। अहिले पनि नेपालका लागि महत्त्वपूर्ण सहयोग जुटाउने पैरवी भइरहेको छ। कुनै पनि मूलको विधायक भयो भने सम्बन्धित देशका लागि सहयोग नीति बनाउँदा उसको सुझाव लिइन्छ। मेरो हकमा त भर्खरै अमेरिकामा नेपाली समुदायको राजनीति सहभागितालाई लिएर विद्यावारिधि पनि गरें। त्यसैले मसँग एक विधायक र एक अनुसन्धानवेत्ता दुवैको हैसियत छ। यो विशेषज्ञ हैसियतका कारण मेरा सुझावलाई अतिरिक्त महत्त्व दिइन्छ। अमेरिकामा बढ्दो नेपाली जनसंख्यासँगै विभिन्न किसिमका समस्या पनि बढ्दैछन्। खासगरी विभिन्नखाले दुर्घटनामा परी मृत्यु हुनेको संख्या बढ्दो छ। यसरी मृत्यु हुनेहरूको शव नेपाल पठाउन वा अमेरिकामै दोहन गर्न अत्यन्तै गाह्रो छ। बितेका दुई वर्षमा मात्र १६ नेपालीको शव व्यवस्थापन गरेको छु। एक नेपालीअमेरिकी विधायक हुनुका नाताले कर्तव्य ठानेको छु। दुःखमा परेका अमेरिकाभरिकै नेपालीका लागि यो मानवीय सहायता प्रदान गर्दै आएको छु। एक विधायक भएकाले मेरा कुरा आधिकारिक रूपमा सुनुवाइ हुन्छ। सहयोग जुटाउन र व्यवस्थापन गर्न पनि सहज हुन्छ। सारमा, एकजना मात्र नेपाली विधायक हुँदा पनि अमेरिकाको नेपाली समुदायलाई मात्र नेपाललाई पनि ठूलो सहयोग पुगेको छ। यो संख्या बढाउँदै जाँदा निश्चित पनि यसबाट नेपाल अरू बढी लाभान्वित हुनेछ। अमेरिकाको नेपाली समुदायलाई यसमा डोर्याउन लागिपरेको छु। मेरिल्यान्डको क्यापिटल बुकमा नेपाली अभिलेख राखेर दुई नेपाली संस्थालाई ५५ मिलियन डलरको सहयोग जुटाएँ। यी काम सगौरव नेपालीअमेरिकी विधायक भनेरै गरें। संसद्ले पनि त्यही रूपमा चिनेर पारित गरायो। यसपटक नेपाल यात्रामा निस्कँदा अलि बाँधिएको छु। यो नितान्त जन्मभूमिको सद्भाव भ्रमण हो, निजी भ्रमण हो। यद्यपि, एक अमेरिकी विधायक भएकाले यसका आफ्नै प्रोटोकलहरू हुँदा रहेछन्। संसद्को सभामुखको अनुमति लिनुपर्ने, संसद्मार्फत अमेरिकी विदेश विभागमा जानकारी दिनुपर्ने र त्यहीमार्फत काठमाडौंस्थित अमेरिकी दूतावाससँग संयोजन गरेर मात्रा यहाँको दैनिकी व्यवस्थापन गर्नुपर्ने जस्ता कार्य हुँदा रहेछन्। अनुहार, संस्कार, भाषा र मनले नेपाली भए पनि अमेरिकी विधायकका रूपमा नेपालमा रहँदा स्वभावतः फरक अनुभूति हुन्छ होला, त्यसका लागि उत्सुक र रोमाञ्चित पनि छु। यस पटकको मेरो नेपाल बसाइ अत्यन्त छोटो छ। ६ दिन मात्र नेपालमा हुन्छु। तीन महिनाको लामो संसद् अधिवेशनको थकान आफ्नो ठाउँमा छ। साइने डाइन भनिने मध्यरातमा संसद् अधिवेशन सकिएकै दिन नेपाल लाग्दैछु। फर्केलगत्तै अर्को कार्यकालका लागि चुनावमा होमिनु छ। पेसाले एक शिक्षक भएकाले नियमित काममा पनि फर्कनु छ। यी सबै व्यस्तता र बाध्यताले चाहेर पनि यो यात्रालाई लामो बनाउन सकिनँ। यात्राका क्रममा पर्वत फलेबासस्थित जन्मघर जानेछु। हजुरबुवाले त्यही घरमा अन्तिम पटक दसंैमा टीका लगाउँदै नेपालको नाम राखेस् भन्दै आशिष दिनु भएको थियो। उहाँ यो संसारमा नहुनु भए पनि उहाँको आत्मा त्यही घर वरिपरि छ भन्ने विश्वास छ। त्यो घरमा पुगेर भन्नेछु, हजुरबुवा, म अमेरिकामा नेपालीअमेरिकी विधायक भएँ, मैले त्यहाँ नेपालको नाम राख्न कुनै कसर बाँकी राखेको छैन। हुन त यो एक किसिमको भावनाको कुरा हो। तर, हजुरबुवाको आत्माले यो सुन्नेछ। मलाई अरू थप गर्न आशीर्वाद प्राप्त हुनेछ। मैले पहिला जाँदा लगेको माटो अलि पुरानो भएको छ, केही आलो माटो लगेर त्यसमा थप्नेछु। मलाई जहिले पनि त्यही माटोले केही गर्न प्रेरणा दिइरहेको हुन्छ। यस पटकको मेरो यात्राको मूल ध्येय यही हो। यसबाहेक केही महत्त्वपूर्ण भेटघाटहरू हुनेछन्। त्यसका लागि मेरो कार्यालयले अमेरिकी विदेश विभाग र काठमाडौंस्थित अमेरिकी दूतावाससँग संयोजन गरेको छ। नेपाली मित्रहरूमार्फत त्यसका लागि प्रयत्न गरेको छु। विनम्रतापूर्वक एक नेपाली अमेरिकी विधायकको भौतिक उपस्थिति ती महत्त्वपूर्ण भेटघाटहरूमा प्रस्तुत गर्नेछु। अमेरिकामा नेपाली परिचयलाई विस्तारित गर्दै नेपाललाई भिजिबल बनाइरहेको एक नेपाली सन्तानलाई प्रस्तुत गराउनेछु। ठूला कुरा होइन, सानो काम गर्ने र त्यसैमा रमाउने अकिञ्चन भुइँमान्छे हुँ। पर्वतको थापाठानाको माटोमा जन्मी हुर्केको एक अबोध बालक जीवनयात्राको क्रममा आज अमेरिकामा पुगेको हुँ। र, आज म जे बनेको छु, त्यो सबै नेपाली माटोको अभिप्रेरणा हो। त्यसैका लागि कृतज्ञता व्यक्त गर्न पनि नेपाल जान लागेको हुँ। अमेरिकामा रहेका आम नेपालीअमेरिकीको प्रगति जोख्ने ढक मूलतः आर्थिकभौतिक छ। म त्यसलाई अत्यन्तै सम्मान गर्छु। तर, त्यो बाटो हिँडिनँ किनकि मलाई उही बाटो हिँडेर फरक गन्तव्यमा पुगिन्छ भन्ने कुरामा कहिल्यै विश्वास भएन। त्यही विश्वासका कारण अमेरिकामा फरक गन्तव्य निर्धारण गरें। फरक बाटोमार्फत त्यसलाई पछ्याएँ। र, आज पनि आफ्ना मानक उपलब्धिहरूलाई ढाल्दै अगाडि बढिरहेको छु। चाहन्छु कि धेरैभन्दा नेपाली अमेरिकी यो बाटोमा हिँडुन् र अमेरिकाको मूलप्रवाहमा समावेश हुन्। किनकि, योभन्दा फरक बाटो हिँडेर हामी र हाम्रा सन्तति अमेरिकाको मूलधारमा उभिन्न सक्दैनन्। अहिले अमेरिकामा नेपालीअमेरिकीको चौथो पुस्ता आइसकेको छ। अब यो पुस्ता लिने होइन, दिने ठाउँमा पुगिसक्यो। उसले दिने भनेको आफ्नो मूललाई हो, जसलाई अमेरिकी भाषामा ब्याक कन्ट्री भनिन्छ। अमेरिकामा जुन समुदायको ब्याक कन्ट्री समृद्ध हुन्छ, उसको हैसियत नै फरक हुन्छ। हामी पनि हाम्रो हैसियत फरक बनाउन चाहन्छौं, नेपालबाट लिन होइन दिन चाहन्छौं । भनाइ नै छ, नसोध देशले तिमीलाई के दियो ? सोच देशलाई तिमीले के दियौ ? पर्वतको थापाठानामा जन्मेको एक नेपाली सन्तानले अमेरिकामा नेपालको परिचय विस्तारित गर्यो। पहिलो नेपालीअमेरिकी विधायक दियो। यसोभन्दा गर्वको अनुभूति हुन्छ। त्यही अनुभूति विनम्रतापूर्वक बाँड्न जन्मदेशको यात्रामा निस्कँदैछु।  डा भण्डारी अमेरिकाको मेरिल्यान्ड राज्यका विधायक हुन्। मंगलबार साँझ साताव्यापी नेपाल भ्रमणमा आउनुअघि उनले यो आलेख उपलब्ध गराएका हुन्।"
बेलायतका प्रधानमन्त्री लकडाउनमा नियम उलङ्घन गरेर भोजमा सहभागी : प्रहरीले जरिवाना तिराउने,"लण्डन : बेलायतका प्रधानमन्त्री बोरिस जोनसनलाई प्रहरीले कारबाही गर्ने भएको छ। लकडाउनका बेलामा नियम उलङ्घन गरेर भोजमा सहभागी भएकोले उनलाई कारबाही हुने भएको प्रहरी अधिकारीहरूले जनाएका छन्। घटना केही समय अगाडि नै भएको भए पनि प्रहरीले मङ्गलबार मात्रै उनी दोषी भएकोले कारबाही गर्नुपर्ने निष्कर्ष निकालेको हो। प्रहरीले प्रधानमन्त्री बोरिससँगै एक कुलपति ऋषि सुनाकलाई पनि कारबाही हुने निष्कर्ष निकालिएको जनाएको छ। 'जोनसन र सुनाकलाई आज कारबाही सम्बन्धी सूचना पठाइएको छ, उहाँलाई जरिवाना गर्ने बारेको सूचना महानगरको प्रहरीले पठाएको हो,' एक सरकारी अधिकारीले मङ्गलबार भने। देशभरी कोरोनाभाइरसको महामारी फैलिएकाले लकडाउन लागु भएको बेला सन् २०२० को मे २० मा उनले नियम उलङ्घन गरेको प्रहरीको भनाइ छ। प्रहरीले जरिवाना तिराउनु पर्ने गल्ती गरेका प्रधानमन्त्रीले तत्काल राजीनामा दिनु पर्ने बेलायतका विपक्षी दलका नेताहरूको भनाई छ। प्रमुख विपक्षी दल लेबर पार्टीका नेता केइर स्टारमरले नैतिकताका आधारमा प्रधानमन्त्री जोनसनले राजीनामा दिनु पर्ने उल्लेख गरेका छन्र। प्रधानमन्त्री जोनसनले पटक पटक नियम उलङ्घन गरेको उनको आरोप छ।"
युक्रेनमा भएको रुसी आक्रमण नरसंहार हो : बाइडेन,"वासिङटन डिसी : अमेरिकी राष्ट्रपति जो बाइडेनले अमेरिकी राज्य आयोवामा आयोजित एक कार्यक्रममा युक्रेनमा रुसले गरेको आक्रमणलाई नरसंहार भनेका छन्। पहिलो पटक रुसी आक्रमणलाई अमेरिकाले नरसंहार भनेको हो। यसअघि अमेरिकाले रुसलाई आरोप लगाउँदै यति भारी शब्द प्रयोग गरेको थिएन। बिडेनले भने, 'तपाईंको पारिवारिक बजेट, तपाईंको ट्याङ्की भर्ने क्षमता  यी मध्ये कुनै पनि तानाशाहले युद्धको घोषणा र आधा दुनियाँलाई नरसंहार गर्ने कुरामा निर्भर हुन हुँदैन। ' युक्रेनको राजधानी किभ नजिकै रहेको बुचामा शव भेटिएपछि राष्ट्रपति भोलोडिमिर जेलेन्स्कीले यसलाई 'वास्तविक नरसंहार' भनेका थिए। बुचा आक्रमणपछि रुसमाथि ठूलो युद्ध अपराधको आरोप लगाइएको छ। यसअघि मङ्गलबार युक्रेनका राष्ट्रपतिले रुसको कब्जामा रहेका ठाउँहरूमा दैनिक धेरै सामूहिक चिहानहरू भेटिने बताएका थिए। ह्वाइट हाउसले राष्ट्रपति बिडेनको नरसंहारको बयानमा आफ्नो टिप्पणी जारी गर्यो। यसमा बाइडेनले भने, हो, मैले यसलाई नरसंहार भनें। पुटिनले युक्रेनी हुनुको विचारलाई ध्वस्त पार्न खोजिरहेका छन् । यस बारे थप प्रमाणहरू छन्। यो गत हप्ता भन्दा फरक छ।' 'रसियाले युक्रेनमा गरेका डरलाग्दो कामहरूका थप प्रमाणहरू अगाडि आउँदैछन्। वकिलहरूले अन्तर्राष्ट्रिय रूपमा निर्णय गर्नेछन् कि यो नरसंहार भनिन योग्य छ वा छैन, तर मलाई भने नरसंहार नै हो भन्ने लाग्छ।' उनले युक्रेनका राष्ट्रपतिले जो बाइडेनको भनाइलाई 'एक साँचो नेताको साँचो शब्द' भने। बीबीसी"
लेटाङ हत्या प्रकरण : गोली प्रहारबाट महिला प्रहरीको हत्या भएको पुष्टि,"विराटनगर : मोरङको लेटाङ घटनासँग जोडिएको नयाँ तथ्य बाहिर आएको छ। लेटाङमा हिंसात्मक झडपमा मारिएकी महिला प्रहरी उर्मिला श्रेष्ठको हत्या गोली प्रहारबाट भएको खुलेको हो। लेटाङ५ मा गत चैत ६ गते भएको घटनामा महिला प्रहरी जवान २६ वर्षीया श्रेष्ठको हत्या भएको थियो। घाँटीमा धारिलो हतियार प्रहार गरेर उनको हत्या गरिएको दाबी प्रहरीको थियो। तर विराटनगरस्थित कोसी अस्पतालमा गरिएको पोस्टमार्टमको रिपोर्टले श्रेष्ठको हत्या गोली प्रहारबाट भएको पुष्टि गरेको हो। हिंसात्मक झडपलाई नियन्त्रणमा लिन प्रहरीले हवाई फायर गरेको थियो। तर महिला प्रहरीको शरीरमा भेटिएको गोली प्रहरीले प्रयोग गर्ने हतियारसँग म्याच नखाएको बताइएको छ। सरकारी वकिल कार्यालय मोरङका जिल्ला न्यायाधिवक्ता रामहरि शर्मा काफ्लेका अनुसार प्रहरीले गोली हान्ने व्यक्तिलाई पक्राउ र हतियार बरामद गरेको छैन। पोस्टमार्टम रिपोर्टमा मृत्युको कारण फाइयर आम इन्जुरी लेखिएको छ। लेटाङ५ मा रहेको शिक्षा विकास माध्यमिक विद्यालयमा अध्ययरत छात्रालाई शिक्षक मनोज पौडेलले यौन दुर्व्यवहार गरेको घटना बाहिरिएपछि विद्यार्थी र अभिभावकले प्रदर्शन गरेका थिए। प्रदर्शन उग्र बनेर हिंसात्मक झडपमा परिणत भएको थियो। शिक्षक पौडेललाई पक्राउ गरेर फर्कदै गरेको प्रहरी टोलीमाथि आक्रमण हुँदा श्रेष्ठ मारिएकी हुन्। प्रहरीका अनुसार झडपका क्रममा गोली चलेको थियो। प्रदर्शनकारीले प्रहार गरेको गोली लागेर श्रेष्ठको मृत्यु भएको प्रहरी दाबी छ। प्रहरीले गोली चलाउने व्यक्तिको पहिचान हुन बाँकी रहेको जनाएको छ। मोरङ प्रहरी प्रमुख एसपी शान्तिराज कोइरालाले घटनाको अनुसन्धान गर्ने समय सकिएका कारण सरकारी वकिल कार्यालयमा अनुसन्धानको मिसिल बुझाइएको जानकारी दिए। अझै पनि घटनाको अनुसन्धानलाई भने जारी राखिएको उनको भनाइ छ। हतियार र गोली प्रहार गर्ने व्यक्तिको पहिचान खुलेपछि पूरक अभियोग लैजाने प्रहरीको तयारी छ। उक्त घटनामा संलग्न भएको आरोपमा प्रहरीले हालसम्म ६३ जनालाई पक्राउ गरिसकेको छ। प्रहरीले अनुसन्धानको मिसिल बुझाएपछि सरकारी वकिल कार्यालयले अदालतमा मुद्दा दर्ताको तयारी गरेको छ। पक्राउ परेकामध्ये १४ जनाविरुद्ध कर्तव्य ज्यान र १५ बालकसहित अन्यविरुद्ध अभद्र व्यवहारको मुद्दा दर्ता गरिने भएको हो। छुट्टै कर्तव्य ज्यान मुद्दा दर्ता गरिएका एक जना बालकलाई भने थुनछेक बहसपछि अदालतले मंगलबार नै अभिभावकको जिम्मा लगाउन आदेश दिएको छ। १४ वर्षीय बालकलाई न्यायाधीश शिशिरराज ढकालको इजलासले अभिभावकको जिम्मा लगाउन आदेश दिएको हो। ६२ जनाविरुद्ध भने बुधबार मुद्दा दर्ता गरिने सरकारी वकिल कार्यालयले जनाएको छ। लेटाङमा दुई बालिकामाथि यौन दुर्व्यवहार विद्यार्थीमाथि यौन दुर्व्यवहार गरेपछि लेटाङमा तनाव, घाँटीमा छुरा हानी महिला प्रहरीको हत्या भीड नियन्त्रण बाहिर जाँदा महिला प्रहरीको मृत्यु, खुल्यो पहिचान लेटाङ झडप प्रकरण : सोमबार बिहानैदेखि कर्फ्यू लेटाङ झडप प्रकरण : कसरी भयो घटना ? लेटाङ घटना र चिकित्सकको शंकास्पद मृत्यु प्रकरणको अनुसन्धान जारी"
माओवादी केन्द्रको चुनावी प्रचारमा कुलमान घिसिङको तस्बिर,"काठमाडौं : नेकपा माओवादी केन्द्रले चुनावी प्रचारमा नेपाल विद्युत प्राधिकरणका कार्यकारी निर्देशक कुलमान घिसिङको तस्बिर दुरुपयोग गरेको छ। माओवादी केन्द्रका नेताहरुले बुधबार फेसबुकमा घिसिङको तस्बिर राख्दै माओवादी केन्द्रलाई मत मागेका हुन् । तस्बिरमा माओवादी केन्द्रका अध्यक्ष पुष्पकमल दाहाल प्रचण्ड,अर्थमन्त्री जनार्दन शर्मासँगै नेपाल विद्युत प्राधिकरणका कार्यकारी निर्देशक कुलमानको तस्बिर राखिएको छ। माओवादी केन्द्रले कर्मचारीको तस्बिर पार्टीको चुनाव प्रचारमा दुरुपयोग गरेको हो। माओवादी केन्द्रका अध्यक्ष प्रचण्डको आधिकारिक फेसबुकमा लोडसेडिङ अन्त्य एउटा फड्को, अब पालो निशुल्क बिजुलीको,  लेखेर प्रचार गरेपछि कार्यकर्ताले शेयर गरेका छन्। त्यसैगरी पोस्टरमा अँध्यारोबाट उज्यालोको यात्रामा लेखिएको छ। सरकारले आगामी बैशाख ३० गते स्थानीय तहको निर्वाचन घोषणा गरेको छ। सत्तारुढ गठबन्धनले प्रमुख प्रतिपक्षी दल एमालेविरुद्ध निर्वाचनमा गठबन्धन गरेर जाने निर्णय गरिसकेको छ।"
"न्यूयोर्कको ब्रुकलिन सबवे स्टेशनमा गोलीबारी, कम्तीमा २० जना घाइते","वासिङटन डिसी : अमेरिकाको न्युयोर्कको एक सबवे स्टेसनमा भएको गोलीबारीमा कम्तीमा २० जना घाइते भएका छन्। स्थानीय मिडियाका अनुसार सनसेट पार्कको ३६ वे स्ट्रिटमा स्थानीय समयअनुसार मंगलबार बिहान ८:३० बजे गोली हानाहान भएको हो। घटनास्थलमा खिचिएका तस्बिरमा स्टेसनमा यात्रु रगतले लतपतिएका देखिन्छन्। सम्भावित आक्रमणकारीको खोजी भइहरेको छ। आक्रमणकारीको पहिचानको बारेमा प्रत्यक्षदर्शीले बताएअनुसार प्रहरीले उनीहरुको सम्भावित तस्बिर जारी गरेको छ। आक्रमणकारीको उद्देश्यको बारेमा अहिलेसम्म जानकारी भइसकेको छैन। प्रहरीका अनुसार बिहान भीडभाडको समयमा आक्रमणकारीले 'स्मोक बम' फालेका थिए। त्यसपछि मानिसहरूमाथि गोली प्रहार गरे। मानिसहरुमा भागदौड मच्चिएको थियो। यो घटनामा १० जनालाई गोली लागेको छ। ५ जनाको अवस्था गम्भीर छ। अन्य मानिस धुवाँ र भागदौडका कारण घाइते भएका छन्। न्यूयोर्कका मेयर एरिक एडम्सका प्रवक्ताले न्यु योर्कवासीहरूलाई आफ्नो सुरक्षाको लागि यस क्षेत्रबाट टाढा रहन आग्रह गरेका छन्। घटनास्थलमा रहेका प्रत्यक्षदर्शी साम कार्कामोले भने, 'मेरो ट्रेनको ढोका विपत्तिको लागि खोलियो। जताततै धुवाँ थियो र मानिसहरू चिच्याइरहेका थिए।' ढोका खोल्ने बित्तिकै ट्रेनबाट धुवाँको मुस्लो निस्कन थालेको उनले बताए । प्रहरीले स्टेशन भित्र कुनै सक्रिय विस्फोटक पदार्थ नभेटिएको जनाएको छ । यद्यपि यसअघि त्यहाँ सक्रिय विस्फोटक पदार्थ फेला परेको खबर आएको थियो । राष्ट्रपति जो बाइडेन र महान्यायाधिवक्ता मेरिक गारल्याण्डलाई घटनाबारे जानकारी गराइएको छ। पछिल्ला दुई वर्षमा अमेरिकाका धेरै सहरहरूमा बन्दुकबाट हुने हिंसामा उल्लेखनीय वृद्धि भएको छ। गोलीकाण्डमा संलग्न भएको आरोपमा न्यूयोर्क शहर प्रहरीले एक संदिग्ध व्यक्तिको परिचय खुलाएको छ । प्रहरीले आक्रमणको सम्बन्धमा ६२ वर्षीय फ्रान्क आर जेम्सको खोजी गरिरहेको बताएको छ किनभने उनले युहल भ्यान भाडामा लिएका थिए जुन गोलीबारीसँग जोडिएको हुन सक्छ। प्रहरीले सबवेबाट आक्रमण भएको स्थानमा कारको चाबी फेला पारेको छ । अब न्युयोर्क प्रहरी विभागका प्रमुख जेम्स एसिगले भने, 'घटनाको रेलसँग कुनै सम्बन्ध छ कि छैन भनेर पत्ता लगाउन प्रयास गरिरहेका छौं।' प्रहरीले यस विषयमा कुनै जानकारी भए जानकारी दिन सर्वसाधारणलाई आग्रह गरेको छ । बीबीसी"
युक्रेनी सेनाले रुस समर्थक राजनीतिज्ञलाई पक्राउ गर्यो,"किभ : युक्रेनी सेनाले देशका चर्चित रुसी समर्थक राजनीतिज्ञलाई पक्राउ गरेको छ। विपक्षी नेता भिक्टर देशद्रोहको आशंकामा केही दिनदेखि घरमै नजरबन्दमा थिए तर रुस युक्रेनमा प्रवेश गरेपछि उनी भागेका थिए। मेदवेदचुक युक्रेनका सबैभन्दा धनी व्यक्ति हुन् र उनी रुसी राष्ट्रपति भ्लादिमिर पुटिनको नजिक मानिन्छन्। युक्रेनका राष्ट्रपति जेलेन्स्कीले आफूले बन्दी बनाएका युक्रेनीहरूलाई रिहा गरे रुसले मेदवेदचुकलाई रिहा गर्ने बताए। सरकारले मेदवेदचुकलाई युक्रेनी सैन्य वर्दीमा हतकडी लगाएको फोटो पनि जारी गरेको छ। जेलेन्गसेकीले युद्धको ४८ औं दिन मा आफ्नो भाषणमा भिक्टर मेदवेदचुकलाई कब्जामा लिएको जानकारी दिए। 'यदि मेदवेदचुकले वर्दी लगाउन छनौट गरे भने उनलाई युद्धको नियम अन्तर्गत कारबाही हुनेछ,' जेलेन्स्कीले भने। उनलेले यदि रूसले युक्रेनी कैदीहरूलाई रिहा गरेमा मेदवेदचुकलाई रिहा गर्न सक्ने पनि बताए। बीबीसी"
प्रधानमन्त्री कप राष्ट्रिय खुला र्याङकिङ ब्याडमिन्टन : प्रिन्स क्वार्टरमा,"काठमाडौं : रिभाइभ लिजर पार्कका प्रिन्स दाहाल र नेपाल एपीएफ क्लबका साजनकृष्ण ताम्राकार दोस्रो प्रधानमन्त्री कप राष्ट्रिय खुला र्याङकिङ ब्याडमिन्टन प्रतियोगिताको क्वार्टरफाइनलमा प्रवेश गरेका छन्। पुरुष एकलको खेलमा प्रिन्सले पाल्पाका सुरज तिमिल्सिनालाई २१६, २१९ तथा साजनले सिल्क ग्रुपका नरेन्द्र बमलाई २११७, १२२१, २११५ को सेटमा पराजित गरे। अन्य खेलमा एपीएफका दीपेश धामीले १६ फेडर एकेडेमीका रोशन साउदलाई २११३, २११२, नेपाल पुलिस क्लबका विष्णु कटुवालले पुलिसकै पूर्णबहादुर थापालाई २११७, २११९, त्रिभुवन आर्मी क्लबका नवीन श्रेष्ठले कालिका बिसीका चक्र साउदलाई २१४, २१९, आर्मीका प्रफुल महर्जनले १६ फेडेर एकेडेमीका क्षितिज खनाललाई २११६, २११४ तथा कालिकाका सुदीप सेढाईंले कास्कीका विधान अधिकारीलाई २१९, २११९ ले हराउँदै क्वार्टरफाइनलमा स्थान बनाए। आर्मीका पविन लिङथेवले पुलिसका जीवन आचार्यबाट वाकओभर पाउँदै अन्तिम आठमा स्थान बनाए। महिला एकलमा आर्मीकी प्रार्थना देउवाले एपीएफकी शोभा गौचनलाई २११६, २१८, आर्मीकी अनुमाया राईले आर्मीकै रोज पाण्डेलाई २११५, २११३, एपीएफकी सुनैना मुखियाँले कञ्चनपुरकी विस्ना विष्टलाई २१११, २१६, पुलिसकी नीता लम्सालले काठमाडौं ब्याडमिन्टन एकेडेमीकी एञ्जल लिम्बूलाई २१९, २१५, एपीएफकी जेसिका गुरुङले कञ्चनपुरकी निलिमा महरालाई २१७, २११० तथा आर्मीकी रशिला महर्जनले सर्लाहीकी निकिता लामालाई २१६, २१७ को सोझो सेटमा पाखा लगाउँदै क्वार्टरफाइनलमा स्थान सुरक्षित गरे। आर्मीकी अमिता गिरीले बीबीएकी रोजी राईबाट वाकओभर पाइन्। त्रिपुरेश्वरस्थित राष्ट्रिय खेलकुद परिषद्को कभर्डहलमा भइरहेको प्रतियोगिताको यू१९ पुरुष एकलमा आर्मीका हिमाल चन्द, सुर्खेतका अनिल मल्ल, आर्मीका सन्तोष पनेरु, कपिलवस्तुका रोहित बराल, आर्मीका निशान कटुवाल, सिल्क ग्रुपका नरेन्द्र बम, कैलालीका चन्द्रिका कथारिया र आर्मीका गोकुल जोरा आआफ्नो प्रतिद्वन्द्वीलाई पन्छ्याउदै क्वार्टरफाइनलमा स्थान सुरक्षित बनाए। महिलातर्फ पाल्पाकी सुष्मा बुढा, आर्मीकी प्रेक्षा राई, बुटवलकी प्रतिष्ठा अर्याल, कञ्चनपुरकी विस्ना विष्ट, आर्मीकी प्रार्थना देउवा, केबीएकी एञ्जल लिम्बू र कञ्चनपुरकी निलिमा महरा आआफ्नो खेल जित्दै क्वार्टरफाइनलमा पुग्न सफल भए।"
"खस्किँदै अर्थतन्त्र, ढाकछोप गर्दै सरकार","काठमाडौं : अर्थविद्ले अर्थतन्त्र संकटग्रस्त बन्दै जाँदा पनि सरकार गम्भीर नदेखिएको बताएका छन्। खस्किँदो अर्थतन्त्रलाई उकास्नेतिर नभई कमी, कमजोरी ढाकछोपतिर सरकार लागेको विज्ञहरू बताउँछन्। अन्नपूर्ण पोस्ट्ले मंगलबार आयोजना गरेको अर्थतन्त्रका संकट र चुनौती विषयक अन्तर्क्रियामा पूर्वअर्थमन्त्री, अर्थविद् र निजी क्षेत्रका प्रतिनिधिले समयमै सावधानी नअपनाए देश आर्थिक संकटमा फस्ने चेतावनी दिएका हुन्। यस्तो बेला गभर्नर महाप्रसाद अधिकारीलाई निलम्बन गर्ने सरकारको निर्णयलाई गम्भीर गल्तीको संज्ञा उनीहरूले दिएका छन्। आर्थिक संकटका कारण मुलुक श्रीलंकाको बाटोतिर जान सक्ने पनि उनीहरूले औंल्याएका छन्। प्रकृति नमिले पनि प्रवृत्ति भने श्रीलंकासँग मिल्दै गएको धारणा उनीहरूले व्यक्त गरेका छन्। अन्नपूर्ण पोस्ट्ले मंगलबार आयोजना गरेको अर्थतन्त्रका संकट र चुनौती विषयक अन्तर्क्रियाका सहभागी। तस्बिर : अशोक दुलाल पूर्वअर्थमन्त्री सुरेन्द्र पाण्डेले अर्थमन्त्री जनार्दन शर्माले भनेजस्तो सहज अवस्था नभएको बताए। व्यापारघाटा, मूल्यवृद्धि उकालो लाग्नु, भुक्तानी सन्तुलनमा घाटा, राष्ट्रिय उत्पादकत्वमा कमी, वैदेशिक सहायतामा कमी, तरलताजस्ता कारणले अर्थतन्त्र जोखिमतर्फ गएको पूर्वअर्थमन्त्री पाण्डेको भनाइ छ। २० खर्बको आयात धान्न हामीसँग रेमिट्यान्स र निर्यात गरेर करिब ११ खर्बको स्रोत छ। मूल्यवृद्धि अहिले नै करिब ८ प्रतिशतले बढिरहेको छ, पूर्वअर्थमन्त्री पाण्डेले भने, अर्थतन्त्र सहज छ भन्नु गलत हो। उनले आयातमा कडाइ गर्न अर्थ मन्त्रालय चुकेको आरोप लगाए। चालू आर्थिक वर्षको नौ महिनामा करिब २६ प्रतिशतको पुँजीगत खर्च हुनुले पनि अर्थतन्त्र चलायमान बन्न नसकेको उनको ठम्याइँ छ। तर, सरकारको ढुकुटीमा ४० अर्ब मौज्दात भएको तथ्यांक दिँदै पूर्वअर्थमन्त्री पाण्डेले सरकारले चाहेर पनि पुँजीगत खर्च गर्न नसक्ने बताए। मुलुक श्रीलंका नभइसके पनि श्रीलंका बन्ला कि भन्ने चिन्ता भएको र आर्थिक परिसूचकहरू पनि नकारात्मक भएकोले आशंका उत्पन्न भएको उनले बताए। अर्थव्यवस्थालाई सही ढंगले चलाउन नसक्ने अर्थमन्त्रीले जिम्मेवारीबोध गरी बाटो प्रशस्त गर्नुपर्नेमा बताए। अर्थ मन्त्रालयले प्रतिष्ठा गिराउने काम गरेको छ। अर्थतन्त्र खस्किँदा अर्थमन्त्रीले जिम्मेवारी लिएर राजीनामा दिन सक्नुहुन्छ, पाण्डेले भने। विज्ञ भन्छन् समयमै सावधानी नअपनाए देश आर्थिक संकटमा फस्नेछ। गभर्नरलाई निलम्बन गर्ने सरकारको निर्णय गम्भीर गल्ती हो। आर्थिक संकटका कारण मुलुक श्रीलंकाको बाटोतिर जान सक्छ। प्रकृति नमिले पनि प्रवृत्ति भने श्रीलंकासँग मिल्दै गएको छ। कांग्रेस नेता डा मीनेन्द्र रिजालले अर्थतन्त्रमा समस्या भएको स्वीकार गरेका छन्। मुलुकको अर्थतन्त्रमा संरचनागत समस्या भएको नेता डा रिजालको स्विकारोक्ति छ। हरेक सरकारले एउटै संरचनालाई निरन्तरता दिने गरेको डा रिजालको भनाइ छ। अर्थतन्त्रको समस्या तत्काल समाधान गर्न नसक्ने पनि उनले स्पष्ट पारे। सबैभन्दा बढी राजस्व उठ्ने भन्सार बिन्दुमा कडाइ गरेर आयात रोक्न सरकारले नसक्ने उनको भनाइ छ। खर्च चलाउने स्रोतमध्येको राजस्व हो। भन्सार बिन्दुबाट मात्रै कुल राजस्वको करिब ५० प्रतिशत असुली हुन्छ। अनि सरकारले कसरी आयातमा कडाइ गर्न सक्छ ?, उनले प्रश्न गरे। डा रिजालले चालू आर्थिक वर्षको नौ महिना बितिसकेको र तीन महिना बाँकी रहँदा राजस्व असुली लक्ष्यअनुसार बढाउने चाप सरकारलाई रहेको बताए। वैशाखमा हुने चुनावका कारण बजारमा पैसा चलायमान हुने र तरलता केही सहज भएर अर्थतन्त्र सुधार हुन सक्ने संकेत उनले गरे। मौलिक रूपमा अर्थतन्त्रको चरित्र फेरिए पनि बहस नफेरिएको उनले बताए। पुँजीगत खर्च हुन नसक्नु पहिलादेखिको समस्या हो। रेमिट्यान्समा आधारित अर्थतन्त्र पहिला पनि हो। जुनै सरकार आउँदा पनि त्यही समस्या दोहोरिएको छ, उनले भने। उनका अनुसार सार्वजनिक ऋण कुल गार्हस्थ्य उत्पादनको करिब ४३ प्रतिशत पुगिसकेको छ। ४५ वर्षदेखि नै यो ट्रेन्ड बढ्दै गएकोले एउटा सरकारलाई दोष थुपार्न नहुने उनको भनाइ छ। योजना आयोगका पूर्वउपाध्यक्ष तथा अर्थविद् डा डिल्लीराज खनालले खुला अर्थतन्त्र विश्वासको वातावरणमा टिक्ने बताए। बैंकिङ तथा वित्तीय क्षेत्रमा समस्या आए अर्थतन्त्र खल्बल्याउने हुँदा केही भएको छैन भनेर नजरअन्दाज गर्न पनि नमिल्ने, खराब भयो भनेर लम्पसार पनि पर्न मिल्दैन, अर्थविद् डा खनालले भने। डा खनालले हाम्रो अर्थतन्त्र विरोधाभाषबाट गुज्रिरहेको बताए। जिम्मेवार व्यक्तिले सबै ठीक छ भनेर अभिव्यक्ति दिनु त्यो सबैभन्दा चिन्ताको विषय भएको डा खनालले बताए। श्रीलंका बन्ने वा नबन्ने भनेर अर्थतन्त्रमाथि बहस गरिएको छ। प्रवृत्तिको हिसाबले हामी श्रीलंकातिर उन्मुख छौं। तर हाम्रो प्रकृति भने श्रीलंकाको जस्तो छैन, उनले भने। सरकारले राजस्व बढाउन आयातलाई प्राथमिकता दिँदै अर्थतन्त्र खल्बलिएको टिप्पणी उनले गरे। उनले खस्किएको विदेशी मुद्रा सञ्चिति बढाउन पुँजीगत खर्च बढाउने, विदेशी लगानी बढाउने, ऊर्जा तथा पर्यटनमा आय बढाउनेजस्ता उपाय अवलम्बन गर्न सकिने बताए। नेपाल राष्ट्र बैंकका पूर्वगभर्नर दीपेन्द्रबहादुर क्षेत्रीले सरकारले प्रतिस्थापन बजेट ल्याएर त्यसको कार्यान्वयन गर्न नसक्दा अर्थतन्त्रमा समस्या देखिएको बताए। सात दिन त पाँच पैसा पनि खर्च गर्न नसक्ने अवस्था सिर्जना भयो यो सरकारले गर्दा, पूर्वगभर्नर क्षेत्रीले भने। ढिला आएको प्रतिस्थापन बजेटले लिएका कतिपय नीति कार्यान्वयन गर्न नसक्नु र ढिलासुस्तीजस्ता कारणले अर्थतन्त्रमा समस्या आएको उनले बताए। पुँजीगत खर्च कम हुँदा तरलताको अवस्था देखिएको उनको भनाइ छ। चालू आर्थिक वर्षको तीन महिना बाँकी रहँदा ७५ प्रतिशत पुँजीगत खर्च गर्ने अवस्था भएको र यसले पुनः असारे विकास हुने उनले बताए। साथै पुँजीवृद्धिअनुसार बैंकहरूले आक्रमक रूपमा लगानी बढाउँदा त्यसले तरलता निम्त्याएको उनले प्रष्ट्याए। निक्षेप वृद्धि हुन नसक्दा तरलता देखिएको उनले बताए। यो क्षेत्रमा काम नै नगरेको अर्थमन्त्रीले निम्त्याएको अवस्था नभएर लामो समयदेखि जम्मा भएर आएका समस्याहरू र अहिलेका कतिपय कुराहरूलाई छिमोल्न नसक्दा अहिलेको अवस्था सिर्जना भएको प्रष्ट्याए। सांसद डा विमला राईले देशका महत्त्वपूर्ण अंग नै अहिले क्षत्विच्छेद भएकाले परिस्थिति प्रतिकूल भएको बताइन्। अध्यादेशमा देश चलाउन पल्केको सरकारले आर्थिक नीतिको सही कार्यान्वयन गर्न नसक्दा अर्थतन्त्रमा समस्या आएको डा राईले बताइन्। सबै परिसूचक नकारात्मक हुँदाहुँदै अर्थतन्त्र ठीक छ भन्नु अर्थमन्त्रीको दम्भ भएको उनको टिप्पणी छ। २५० रुपैयाँ लिटरमा किन्ने तर अहिले ३२५ रुपैया प्रतिलिटर किन्न पाइँदैन। पेट्रोल बढेको छ तर त्यसको नियन्त्रण हाम्रो हातभन्दा बाहिर छ। यसले मुद्रास्फीति दोहोरो अंकमा जाने देखिन्छ, डा राईले भनिन्। अर्थतन्त्र एकैरातमा नबिग्रिने कुरालाई मनन् गर्दै अहिलेको परिस्थितिमा समस्या देखिएपछि नेतृत्वले सम्हाल्नतिर लाग्नुपर्ने उनले बताइन्। पहिलादेखि भएको भनेर दोष थुपार्न नहुने उनले बताइन्। अर्थतन्त्रलाई दिगो विकास दिन ऊर्जा व्यापारमा कूटनीतिक पहललाई प्राथमिकता दिनुपर्ने बताइन्। नेपाल चेम्बर अफ कमर्सका अध्यक्ष राजेन्द्र मल्लले अर्थतन्त्रलाई व्यवस्थित गर्नुपर्ने बताए। बजेटको आकार ठूलो बनाउनभन्दा पनि परिणाममुखी बनाउनुपर्ने धारणा अध्यक्ष मल्लले व्यक्त गरे। उठेको राजस्वको ९० प्रतिशत चालू खर्चमा सकिने अहिलेको अर्थतन्त्रलाई व्यवस्थित गर्न जरुरी भएको मल्लले बताए। पुँजीगत खर्च हुन नसकिरहेको अवस्थामा सरकारले त्रैमासिक रूपमा विकास खर्चको मूल्यांकन गर्ने र खर्च नभए कारबाही गर्नेतर्फ अघि बढ्नुपर्ने उनले बताए। बजेटलाई वितरणमुखी बनाउन नहुने उनको भनाइ छ। नेपाल उद्योग परिसंघ बैंकिङ समिति सभापति अनलराज भट्टराईले अर्थतन्त्र केही लचिलो भए पनि बिग्री नसकेको बताए। अहिले पुँजीगत खर्च मात्र हुन नसकेको तर राजस्व संकलन लक्ष्य अनुरूप भइरहेको सभापति भट्टराईले बताए। अर्थतन्त्र बलियो बनाउन निजी क्षेत्रको मनोबल बढाउन जरुरी भएको भट्टराईको तर्क छ। निजी क्षेत्र भनेको नेपालभित्र मात्रै व्यापार गर्ने होइन। अन्तर्राष्ट्रिय रूपमा पनि जोडिएको छ। पहिला देश र देशको अर्थतन्त्र बचे मात्रै सबै बाँच्न सक्छन्, उनले भने, यसैले अर्थतन्त्रको बारेमा नकारात्मक कुरा नगरौं। यसै क्रममा अहिले अत्यधिक आयातका कारण विदेशी विनिमय सञ्चितिमा परेको दबाबको समस्यालाई समाधान गर्न आयातलाई प्रतिबन्ध गर्नुभन्दा पनि व्यवस्थापन गर्न जरुरी भएको भट्टराईले औंल्याए। अर्थतन्त्र खस्काउने सरकार, निलम्बनमा पर्ने गभर्नर अराजक अर्थमन्त्री, ढाकछोप गर्न गभर्नरमाथि कारबाही आर्थिक संकटका कारक स्वयं अर्थमन्त्री दुबईमा धेरै नेपालीहरुले भिल्ला किनेर राखेको अर्थमन्त्रीको दाबी देशलाई श्रीलंका बनाउन किन चासो भइराख्या छ, अचम्म लाग्छ : अर्थमन्त्री नेपालको अर्थतन्त्र श्रीलंकाको बाटोमा छैन्, सतर्कता हुनुपर्छ : पूर्वगभर्नर डाचिरञ्जीवी नेपाल अर्थमन्त्री शर्मालाई सुरेन्द्र पाण्डेको काउन्टर : झुटो दाबी नगर्नुस्, इन्डिकेटर पोजेटिभ छैन अर्थतन्त्रको समस्या गभर्नरमाथि थोपरेर अर्थमन्त्री उम्किन मिल्दैन : रिजाल गभर्नरमाथि दोष थोपरेर अर्थमन्त्री उम्किन मिल्दैन"
खेल पूर्वाधारमा कर्णाली चासो,"सुर्खेत : कर्णालीमा राष्ट्रियस्तरको खेलकुद प्रतियोगिता सञ्चालन गर्न पूर्वाधारको अभाव छ। गतिलो पूर्वाधार नभएकै कारण हालसम्म कर्णालीले राष्ट्रिय खेलकुद प्रतियोगिता आयोजना गर्न सकेको छैन। तर, अब राष्ट्रिय स्तरको प्रतियोगिता सञ्चालन गर्ने कसरतमा कर्णाली प्रदेश जुटेको छ। राष्ट्रिय प्रतियोगिता आयोजनाका लागि आवश्यक भौतिक पूर्वाधार निर्माणमा प्रदेश सरकार जुटेको हो। कर्णालीले १०औं राष्ट्रिय खेलकुद प्रतियोगिता आयोजनाको दाबी गरेको छ। यसका लागि प्रदेश सरकारले कर्णालीमा खेलकुदका भौतिक पूर्वाधारहरू निर्माण गर्न थालेको हो। १०औं राष्ट्रिय खेलकुद प्रतियोगिता आयोजनाकै लागि प्रदेश सरकारले खेलकुदका पूर्वाधार निर्माणलाई प्राथमिकतामा समेत राखेको छ। पहिलो चरणमा दुई वटा ठूला खेलकुदका पूर्वाधार निर्माणको काम अगाडि बढाइएको छ। सुर्खेतको वीरेन्द्रनगरमा प्रदेशस्तरीय रंगशाला र रुकुम पश्चिमको चौरजहारीमा क्रिकेट मैदान निर्माणको काम अगाडि बढेको छ। १०औं राष्ट्रिय खेलकुद प्रतियोगिता कर्णालीमै सञ्चालन गर्ने गरी वीरेन्द्रनगरमा प्रादेशिक रंगशाला निर्माणको काम सुरु गरिएको हो। पछिल्लो समय एमएसी एन्ड जीएसएल कम्पनीले रंगशाला निर्माणको काम सुरु गरेको छ। हाल आयोजनाको आधारभूत काम सम्पन्न भइसकेको निर्माण कम्पनीले जनाएको छ। रंगशालाको डिजाइन र निर्माणको काम पनि सँगसँगै अगाडि बढाइएको निर्माण कम्पनीका इन्जिनियर गगन थापाले जानकारी दिए। तोकिएकै समयमा निर्माण सम्पन्न गर्ने गरी काम थालिएको छ, उनले भने। वीरेन्द्रनगरमा बन्ने रंगशालाको क्षमता १० हजार रहेको छ। यही रंगशालामा अन्तर्राष्ट्रिय स्तरको भलिबल, पौडी, फुटबल, ह्यान्ड बल, बास्केटबल र एथलेटिक्सलगायतका प्रतियोगिता सञ्चालन गर्न सकिनेछ। आगामी साढे दुई वर्षभित्र सम्पन्न गर्नेगरी एक अर्ब ५९ करोडमा रंगशाला निर्माणका लागि ठेक्का सम्झौता गरिएको छ। यसैगरी रुकुम पश्चिमको चौरजहारीमा पनि क्रिकेट रंगशाला बन्ने भएको छ। क्रिकेट रंगशाला निर्माणका लागि प्रदेश सरकारले पाँच करोड रकम पठाइसकेको सामाजिक विकास मन्त्रालयअन्तर्गतको खेलकुद महाशाखाका प्रमुख जवहरलाल हमालले जानकारी दिए। चौरजहारीमा डीपीआर र जग्गा प्राप्तिलगायतका काम अगाडि बढेको छ। सोही क्रिकेट रंगशालामा केन्द्र सरकार पनि लगानी गर्न इच्छुक देखिएको छ। क्षेत्रीय स्तरको क्रिकेट रंगशाला निर्माण गर्ने ५० करोड लगानी गर्न केन्द्र सरकार इच्छुक भएको हो। ५० करोड लगानी गर्ने र रंगशालाको स्वामित्वसमेत आफैले लिने केन्द्र सरकारको तयारी छ। क्रिकेट रंगशाला निर्माणको काम पनि १०औं राष्ट्रिय खेलकुद प्रतियोगिता अघि नै सक्ने लक्ष्य छ। कर्णाली प्रदेशमा हाल एउटै पनि गतिलो रंगशाला छैन। पूर्वाधारका अभावमा हालसम्म कर्णालीमा बृहत् राष्ट्रिय खेलकुद प्रतियोगिता आयोजना हुन सकेको छैन। प्रदेश र जिल्लास्तरका प्रतियोगिता पनि धुले मैदानमै आयोजना हुने गरेका छन्। यस्तै खेलकुदका पूर्वाधार निर्माण गर्न प्रदेश सरकारले प्रदेशभित्रका हरेक जिल्लामा एकएक करोडका दरले बजेट पठाएको छ। उक्त बजेटबाट जिल्लामा नयाँ खेल मैदान निर्माण, खेल मैदानको डीपीआर र अघिल्ला आर्थिक वर्षमा अधुरा रहेका आयोजना पूरा गर्ने काममा खर्च गरिनेछ। जिल्लामा पठाइएको बजेटले नयाँ र अधुरा आयोजनालाई पूरा गर्न सकिनेछ, खेलकुद महाशाखाका प्रमुख हमालले भने, यही बजेटबाट नयाँ आयोजनाका लागि डीपीआरसमेत बनाउनु पर्नेछ। अघिल्लो वर्ष पनि प्रदेश सरकारले हरेक स्थानीय तहलाई खेल मैदान निर्माणका लागि १० लाख बजेट दिएको थियो।"
कसरी उम्मेदवार छान्दै छन् दलहरू ?,"काठमाडौं : ३० वैशाखमा हुने स्थानीय तह निर्वाचनका लागि अधिकांश दलले उम्मेदवार चयन गर्न मापदण्ड बनाएका छन्। त्यहीअनुरूप एमाले, कांग्रेस, एकीकृत समाजवादी र जसपा उम्मेदवार सिफारिस एवं निर्णय प्रक्रियामा गएका छन्। माओवादी केन्द्रले प्रदेश कमिटीलाई परिपत्र गरेको छ। एमालेबाहेक दल गठबन्धनका कारण कसरी अघि बढ्ने भनेर धेरै ठाउँमा अलमलमै देखिन्छ। प्रमुख प्रतिपक्षी एमालेलाई सबैभन्दा बढी चुनाव लागेको छ। अध्यक्ष केपी शर्मा ओली आफैं चुनावी दौडाहामा छन्। यो दलले वडादेखि महानगरसम्म उम्मेदवार सिफारिस गरिरहेको छ। पार्टीको निर्णय चैत ३० गतेसम्म उम्मेदवार टुंग्याउने रहेको एमाले उपमहासचिव पृथ्वीसुब्बा गुरुङ बताउँछन्। हामीले उम्मेदवार छनोटका ६ वटा आधार तय गरेका छौं, प्रचार विभाग प्रमुखसमेत रहेका नेता गुरुङ भन्छन्, पार्टीको नीति तथा कार्यक्रमप्रति प्रतिबद्धता, निर्वाचित जनप्रतिनिधिको कामको मूल्यांकन, लोकप्रियता तथा विजयको सुनिश्चितता, आन्दोलनमा योगदान र पार्टीप्रतिको निष्ठा, कार्यक्षमता विकास र सुशासनप्रतिको दृष्टिकोण र सन्तुलन र समावेशिता छन्। उनका अनुसार गाउँपालिका, नगरपालिका वडाध्यक्षसहितको निर्णय जिल्ला कमिटीले गर्छ। गाउँपालिका अध्यक्षउपाध्यक्ष र नगरपालिका प्रमुखउपप्रमुखको निर्णयचाहिँ प्रदेश कमिटीले गर्ने उनको भनाइ छ। जिल्लाको सिफारिसमा प्रदेशले र जिल्लाभन्दा तलका कमिटीको सुझावमा जिल्लाले निर्णय गर्छ, उनी भन्छन्, वडाध्यक्षहरूको सुझाव वडाले दिन्छ, पालिकाले सिफारिस गर्छ। जिल्लाले निर्णय गर्छ। पालिका अध्यक्ष, उपाध्यक्ष, प्रमुख, उपप्रमुखको सुझाव पालिकाले दिन्छ। जिल्लाले सिफारिस गर्छ। प्रदेशले निर्णय गर्छ। ती निर्णयको अनुमोदन केन्द्रीय कमिटीले गर्ने उनको भनाइ छ। उनका अनुसार महानगरउपमहानगरपालिकाका वडाध्यक्ष उम्मेदवारको निर्णय सम्बन्धित कमिटीको सुझावमा प्रदेशले गर्छ। महानगर र उपमहानगरको प्रमुख, उपप्रमुखको निर्णयचाहिँ केन्द्रीय कमिटीले गर्ने उनको भनाइ छ। कांग्रेसले उम्मेदवार छनोटको मापदण्ड तय गरिसकेको प्रवक्ता डा प्रकाशशरण महत बताउँछन्। उनका अनुसार नयाँ संरचनाबमोजिम गाउँपालिका, नगरपालिका, उपमहानगरपालिका र महानगरपालिका समन्वय समिति गठन गरिएको छ। कांग्रेसले निर्वाचन क्षेत्रका आधारमा उम्मेदवार सिफारिसको मापदण्ड बनाएको छ। निर्वाचन क्षेत्रअन्तर्गतका गाउँपालिका र नगरपालिकामा प्रमुख उपप्रमुख, वडाध्यक्ष र सदस्यको उम्मेदवार छनोट क्षेत्रीय कार्यसमितिले गर्नेछ।उम्मेदवारको नाम सम्बन्धित गाउँ, नगर, महानगर वडा, उपमहानगर वडा समन्वय समितिले सिफारिस गर्नेछ। सम्बन्धित क्षेत्रका केन्द्रीय सदस्य, सांसद, प्रत्यक्ष उम्मेदवार र क्षेत्रीय सभापतिका निकटमत प्रतिद्वन्द्वीसमेतको उपस्थितिमा क्षेत्रीय कार्यसमितिबाट सर्वसम्मत निर्णय गर्नुपर्ने मापदण्ड छ। सर्वसम्मत निर्णय हुन नसके क्षेत्रीय पदाधिकारी, सम्बन्धित क्षेत्रका केन्द्रीय सदस्य, सांसद, प्रत्यक्ष उम्मेदवार र क्षेत्रीय सभापतिका निकटमत प्रतिद्वन्द्वीसमेतको सहमतिमा उम्मेदवार छनोट गर्नुपर्नेछ। दुई वा दुईभन्दा बढी निर्वाचन क्षेत्रमा पर्ने गाउँपालिका र नगरपालिकामा प्रमुखउपप्रमुख, बडाध्यक्ष र सदस्यको उम्मेदवार छनोट जिल्ला कार्यसमितिले गर्नेछ। उम्मेदवारको नाम सम्बन्धित क्षेत्रले सिफारिस गर्नेछ। क्षेत्रीय सभापति, जिल्ला सभापतिका निकटमत प्रतिद्वन्द्वी, सम्बन्धित क्षेत्रका केन्द्रीय सदस्य, सांसद र प्रत्यक्षतर्फका उम्मेदवारसमेतको उपस्थितिमा जिल्ला कार्यसमितिबाट सर्वसम्मत निर्णय गर्नुपर्ने मापदण्ड छ। कांग्रेसले वैशाख ७ गतेभित्र उम्मेदवार छनोट गरिसक्नुपर्ने बताएको छ। माओवादीले उम्मेदवार छनोटको कुनै मापदण्ड नबनाएको प्रमुख सचेतक देव गुरुङ बताउँछन्। यो दलले वैशाख ५ गतेभित्र उम्मेदवार सिफारिस गर्न देशभरका प्रदेश समितिलाई परिपत्र पठाएको छ। गठबन्धन दलबीच तालमेल र उम्मेदवार छनोटको विधि र प्रक्रियाबारे अध्यक्ष पुष्पकमल दाहालले पार्टीका प्रदेश इन्चार्ज र अध्यक्षलाई परिपत्र गरेका हुन्। परिपत्रमा उम्मेदवार छनोट गर्दा हरेक जिल्लामा कम्तीमा एक पालिका प्रमुख वा अध्यक्ष र हरेक पालिकामा कम्तीमा एक वडाध्यक्षमा महिला उम्मेदवार राख्न भनिएको छ। सकेसम्म सत्ता गठबन्धनबीच तालमेललाई प्राथमिकता दिने उसको नीति छ। तर तालमेल हुन नसक्ने र सत्ता साझेदारबीच नै प्रतिस्पर्धा गर्नुपर्ने अवस्था आए केन्द्रको स्वीकृति लिनुपर्ने जनाइएको छ। महानगर, उपमहानगरका प्रमुख र उपप्रमुखका उम्मेदवार सर्वसम्मत भए एकएक जना, नभए प्राथमिकता क्रममा तीन जनासम्मको नाम केन्द्रीय कार्यालयमा पठाउन प्रदेश समितिलाई भनिएको छ। यसको अन्तिम निर्णय भने केन्द्रीय कार्यालयले गर्ने उल्लेख छ। यसैगरी नगरपालिका र गाउँपालिका प्रमुख र उपप्रमुख, अध्यक्ष र उपाध्यक्ष उम्मेदवारको सिफारिस सम्बन्धित पालिका समितिले गर्नेछ। सम्बन्धित जिल्ला समन्वय समितिको सुझावसहित प्रदेश समितिले उम्मेदवारको अन्तिम टुंगो लगाउने जनाइएको छ। जसको अनुमोदन भने केन्द्रीय कार्यालयले गर्ने माओवादी केन्द्रको परिपत्रमा उल्लेख छ। परिपत्रअनुसार वडाध्यक्ष र सदस्यको हकमा पार्टीको सम्बन्धित वडा समितिको सिफारिसमा पालिका समितिले निर्णय गर्ने र प्रदेश समितिले अनुमोदन गर्नुपर्नेछ। एकीकृत समाजवादीले वैशाख ४ गतेसम्म सबै उम्मेदवार सिफारिस गरिसक्ने गरी निर्देशन दिएको प्रवक्ता जगन्नाथ खतिवडा बताउँछन्। उनका अनुसार उम्मेदवार सिफारिस तथा छनोट गर्दा पहिला पार्टीको नीति र कार्यक्रमप्रति प्रतिबद्ध व्यक्ति हुनुपर्नेछ। जसपा पनि मापदण्ड तोकेरै उम्मेदवार छान्न लागिपरेको छ। मापदण्ड बनिसकेको छ। हामी गठबन्धनमा छौं। उम्मेदवार त गठबन्धनको कारण अहिले नै तय हुन्छ भन्न सकिन्न, नेता डम्बर खतिवडा भन्छन्, मनोनयनको अगाडिको दिनसम्म पनि गर्न सक्छौं।"
गभर्नरमाथि दोष थोपरेर अर्थमन्त्री उम्किन मिल्दैन,"काठमाडौं : सरकारले गभर्नर महाप्रसाद अधिकारीलाई निलम्बन गरेकामा चर्को आलोचना भइरहेको छ। अर्थतन्त्र खस्किँदो अवस्थामा रहेका बेला गभर्नरलाई दोष दिएर अर्थमन्त्री जनार्दन शर्मा आफू पन्छिन खोजेको टिप्पणी विज्ञहरूले गरिरहेका छन्। पूर्वअर्थमन्त्री सुरेन्द्र पाण्डेले अर्थतन्त्र जटिल अवस्थामा पुगेका बेला गभर्नरलाई कारबाही गर्नु गलत भएको बताएका छन्। अर्थमन्त्रीले अर्थतन्त्र जोखिममा पुगेको जिम्मेवारी नलिने तर गभर्नरलाई कारबाही गर्ने कदम गलत भयो, पूर्वअर्थमन्त्री पाण्डेले अन्नपूर्ण पोस्ट्ले आयोजना गरेको अन्तर्क्रियामा भने। आयात उच्च रूपमा बढ्दै गएपछि त्यसलाई नियन्त्रण गर्न राष्ट्र बैंकले ४० वस्तुको शतप्रतिशत मार्जिनको व्यवस्था गर्यो। ६ वटाको ५० प्रतिशत मार्जिनको व्यवस्था गर्यो। यसबीच सरकारले छोकरा, केराउ, सुपारी, मरीच आयातमा कडाइ नगर्न राष्ट्र बैंकलाई चेतावनी दियो। यस विवादले उद्योग, वाणिज्य तथा आपूर्ति मन्त्रालयका सचिव सरुवामा परे। पूर्वअर्थमन्त्री पाण्डेले आयात खोल्ने प्रस्ताव नमान्दा गभर्नर हटाइएको हुन सक्ने बताए। यी वस्तुमा एलसी खोल्ने निर्णय भइसक्यो, यसले झन् सन्देह फैलाएको छ, उनले भने। अर्थमन्त्रीले जिम्मेवारी लिएर मार्गप्रशस्त गर्नुपर्नेमा प्रतिशोध साँधेको आरोप उनले लगाए। गभर्नरमाथि अक्षमताको जुन आरोप लगाइएको छ, त्यो अक्षमता भनेको के हो ?, उनले भने, गभर्नरले सबै ठीक राख्नुपर्ने अनि अर्थमन्त्री जिम्मेवार नहुने ? यस्तो बेला गभर्नरको कारबाही ज्यादै गलत काम हो। स्वायत्त निकायलाई कारबाही गर्न ऐनले नै अस्वीकार गरेको छ। गभर्नर निलम्बनमा बसेका बेला नोट छाप्न नपाइने भएकाले अर्थतन्त्रमा झन् गम्भीर असर पुग्ने उनले बताए। अमेरिकाले भनेर मनी लन्ड्रिङ केसमा छानबिनमा रहेको विषयमा अर्थमन्त्रीले चिठी लेखेर छोड भन्न पाइँदैन, उनले भने, यसले त विदेशीले हाम्रो कानुनमै प्रश्न उठाउँछन्। अर्थमन्त्रीले नेपालको प्रतिष्ठा गिराउने काम गरेका छन्। यसले राष्ट्र र अर्थतन्त्रलाई गहिरो संकट पार्न सक्छ। कांग्रेस नेता डा मीनेन्द्र रिजालले अर्थमन्त्री शर्मा अर्थतन्त्रको समस्या समाधान गर्नुको सट्टा त्यसको दोष गभर्नरमाथि थोपरेर उम्किन खोजेको आरोप लगाए। अर्थतन्त्रको समस्या गभर्नरमाथि थोपारेर अर्थमन्त्री उम्किन मिल्दैन, डा रिजालले भने। गभर्नरलाई दोष लगाएर गठबन्धनलाई फाइदा पुग्ने भए पनि अर्थमन्त्री उम्किनु गलत भएको डा रिजालको भनाइ छ। कानुन्विद् प्राडागान्धी पण्डितले राष्ट्र बैंक ऐन २०५८ मा चेक एन्ड ब्यालेन्सको सिद्धान्त अपनाइएको बताए। कारबाही गर्ने प्रक्रिया ऐनमा भए पनि अर्थमन्त्रीले ढंग नपुर्याएको प्राडा पण्डितले बताए। अर्थमन्त्रीको सिफारिसअनुसार नियुक्ति र कारबाही मन्त्रिपरिषद्ले गर्ने हो, उनले भने। राष्ट्र बैंकलाई हस्तक्षेप गर्न नहुने उनको भनाइ छ। राष्ट्र बैंक ऐन २०५८ को दफा १०६ गमा मुद्रा, बैंकिङ र वित्त क्षेत्रमा सरकारले निर्देशन दिने व्यवस्था छ। कानुनविद् पण्डितले राष्ट्र बैंकको स्वायत्त हनन् दैनिक प्रशासनका क्रममा भए पनि अर्थ मन्त्रालय र राष्ट्र बैंकबीच समन्वय अति जरुरी रहेको बताए। चेक एन्ड ब्यालेन्सको सिद्धान्त ऐनमा भएकाले गभर्नर कि अर्थमन्त्री कसको अधिकार माथि भन्ने प्रश्न नै नहुने उनले बताए। नीतिभन्दा बाहिर हिँड्न खोजे नियन्त्रण गर्न सक्ने अर्थ मन्त्रालयको जिम्मेवारी भए पनि राम्रो काम गर्दैमा अर्थमन्त्रीले हटाउन खोज्दैमा नसक्ने उनले बताए। काम गर्न अक्षम भए, बैंकिङ तथा वित्तीयमा हानिनोक्सानी गर्ने काम गरे पनि सिधै हटाउन नमिल्ने उनको भनाइ छ। उनका अनुसार दफा २ मा पदमुक्त न्यायाधीशको अध्यक्षतामा तीन सदस्यीय जाँचबुझ समिति गठन गर्ने व्यवस्था छ। समितिले निष्पक्ष छानबिन गर्ने र सबै कागजात हेरेर दफा ५ बमोजिम काम गरे पदमुक्त हुन योग्य छ छैन जाँचेर प्रतिवेदन दिएपछि मात्रै पदमुक्त गर्न सक्छ। त्यसो गर्दा पनि प्राकृतिक न्यायको सिद्धान्तले सफाइको मौका दिनुपर्छ, उनले भने, समितिलाई गलत काम गरेको छैन भन्ने लागेमा हटाउन मिल्दैन। हटाउन हुन्न र हटाउनै पर्छ भन्ने कुनै दृष्टिकोण नभएको उनले बताए। अनुसन्धानको प्रक्रिया सुरु भइसक्यो अब एक महिना अनुसन्धान हुनेछ, गलत काम नगरेको ठहरिएमा अर्थमन्त्रीले आफ्नो इच्छाले पदमुक्त गर्न पाउँदैन। राष्ट्र बैंक ऐन २०१२ अनुसार तत्कालीन सरकारले गभर्नर दीपेन्द्रपुरुष ढकाललाई हटाएको थियो। त्यतिबेला हटाउन पाइने व्यवस्था भए पनि सर्वोच्च अदालतले बायसनेस भएकाले हटाएको हो भन्दै अन्तरिम आदेश जारी गरेको थियो। पूर्वगभर्नर दीपेन्द्रबहादुर क्षेत्रीले सरकारले गभर्नरलाई पदमुक्त गर्न पाउने भए पनि प्रक्रिया नमिलेको बताए। न्यायिक समितिलाई नियुक्तिसमेत नगरिएको क्षेत्रीले बताए। सम्बन्धित व्यक्तिले सफाइ दिने मौका पनि पाउनुपर्छ। बाहिर जे हल्ला आए पनि समितिको नियुक्ति र प्रतिवेदन आएपछि मात्र वास्तविकता थाहा पाइन्छ, उनले भने, सबै कुरा भएकै छैन। अझै छिटो भयो कि भन्ने लाग्छ। सांसद विमला राई पौडेलले सही निर्णय पनि गलत समयमा गरियो भने परिणाम राम्रो नआउने बताइन्। कहिलेकाहीँ गलत निर्णय पनि सही समयमा गरियो भने राम्रो निर्णय लिन्छ, सांसद राईले भनिन्, अहिले गभर्नरलाई चलाउने गलत समयमा गलत निर्णय भयो। अर्थविद् डा डिल्लीराज खनालले गभर्नर र अर्थमन्त्री दोषारोपण गरेर अर्थतन्त्रको समस्या पन्छाउने गरेको बताए। आफ्नो अक्षमता गभर्नरमा लगेर ढाकछोप गर्ने किसिमको प्रवृत्ति देखियो। त्यो खतरनाक छ, उनले भने। (अन्नपूर्ण अन्तर्क्रियाको विशेषांक वैशाख २ गते शुक्रबार प्रकाशन हुनेछ ।)"
चर्कियो महँगी,"काठमाडौं : अन्तर्राष्ट्रिय स्तरमै पेट्रोलियम पदार्थको मूल्यवृद्धि भएसँगै नेपालमा पनि महँगी चर्किंदै गएको छ। गत वर्षको तुलनामा समग्र मुद्रास्फीति दोब्बरले बढेको छ। समग्रमा मुद्रास्फीति (मूल्यवृद्धि) ७ प्रतिशत नाघेको छ। गत वर्षको फागुन महिनाको तुलनामा खाद्य तथा पेयपदार्थ समूहभित्र घिउ तथा तेल, तरकारी, दुग्धजन्य उत्पादन तथा अन्डा र दाल तथा गेडागुडीलगायतको मूल्य अत्यधिक बढेको छ। तेलको मूल्य अकासिएको छ। घिउ र तेलमा मात्रै २६३४ प्रतिशतले मूल्यवृद्धि भएको छ। तरकारीको भाउ १३९६ प्रतिशतले बढेको छ। दुग्धजन्य उत्पादन तथा अन्डाको मूल्यवृद्धि ११३० र दाल तथा गेडागुडीको १०३० प्रतिशत छ। खाद्य बाहेकका गैरखाद्य तथा सेवा समूहअन्तर्गत यातायात, विविध वस्तु तथा सेवा र शिक्षा क्षेत्रको पनि महँगी बढेको छ। यसरी हरेक वस्तुको मूल्य अकासिँदै जाँदा चालू आर्थिक वर्षको ८ महिनासम्म वार्षिक बिन्दुगत उपभोक्ता मुद्रास्फीति ७१४ प्रतिशत रहेको छ। अघिल्लो वर्षको सोही महिनामा यस्तो मुद्रास्फीति ३०३ प्रतिशत रहेको थियो। खाद्य तथा पेयपदार्थ समूहको मुद्रास्फीति ७५१ प्रतिशत र गैरखाद्य तथा सेवा समूहको मुद्रास्फीति ६८४ प्रतिशत रहेको छ। यही गतिमा मूल्यवृद्धि बढिरहे मूल्यवृद्धि दोब्बर अंकमा जाने जोखिम बढेको पूर्वअर्थमन्त्री सुरेन्द्र पाण्डे बताउँछन्। विश्व बजारमा पेट्रोलियम पदार्थको मूल्य बढ्यो। यसले समग्रमा मूल्य बढायो। अझै रुस र युक्रेनको युद्धका कारण लामो समयसम्म मूल्यवृद्धि बढेर छिटै दोहोरो अंकमा पुग्ने जोखिम देखिएको छ, उनले भने। घट्यो विप्रेषण वैदेशिक रोजगारीका लागि अन्तिम श्रम स्वीकृति लिएर विदेश जानेको संख्या उल्लेख्य रूपमा वृद्धि भई फागुनसम्ममा २ लाख २७ हजार ९ जना पुगेको छ। तर विप्रेषण घट्दै गएको छ। जबकि गत वर्ष विदेश जाने घट्दासमेत विप्रेषण बढेको थियो। मुलुकका लागि विदेशी मुद्रा आम्दानी हुने मुख्य स्रोत विप्रेषण हो। विप्रेषण १७ प्रतिशतले घटेर फागुनसम्म ६ खर्ब ३१ अर्ब १९ करोड रुपैयाँ मात्रै कायम भएको छ। जबकि गत वर्ष ८७ प्रतिशतले बढेको थियो। अमेरिकी डलरमा विप्रेषण आप्रवाह ३ प्रतिशतले घटेर आई ५ अर्ब २८ करोड कायम भएको छ। डलरमा पनि गत वर्ष ५ प्रतिशतले बढेको थियो। व्यापार घाटा झन् बढ्यो आर्थिक वर्षको आठ महिनामा १ खर्ब ४७ अर्ब ७५ करोड रुपैयाँबराबरको निर्यात भएको छ। तर यो आयातको तुलनामा एकदम कम हो। सोही अवधिसम्म आयात भने अत्यधिक बढेर १३ खर्ब ८ अर्ब ७३ करोड रुपैयाँसम्मको पुगेको छ। निर्यातभन्दा आयात अधिक हुँदा कुल वस्तु व्यापार घाटा ३४५ प्रतिशतले वृद्धि भई ११ खर्ब ६० अर्ब ९९ करोड पुगेको छ। अघिल्लो वर्षको सोही अवधिमा यस्तो घाटा १६ प्रतिशतले बढेको थियो। यद्यपि गत वर्षको तुलनामा निर्यातमा झिनो सुधार भएको छ। यस अवधिसम्म पाम तेल, सोयाबिन तेल, पिना, धागो (पोलिस्टर तथा अन्य), ऊनी गलंैचालगायतका वस्तुको निर्यात बढेको छ। अलैंची, चिया, जडीबुटी, तार, तामाको तार लगायतका वस्तुको निर्यात घटेको छ। जति निर्यातमा सुधार भए पनि कुल वस्तु आयात ३८६ प्रतिशतले बढ्दा व्यापार घाटा चुलिएको राष्ट्र बैंकले बताएको छ। पेट्रोलियम पदार्थ, औषधि, कच्चा पाम तेल, कच्चा सोयाबिन तेल, सुनलगायतका वस्तुको आयात बढेको छ भने एमएस विलेट, सिमेन्ट, रासायनिक मल, दाल, मोलासिस सुगरलगायतका वस्तुको आयात घटेको छ। इन्धन, फलाम, खानेतेललगायात सामानको मूल्यवृद्धिले आयात थप बढ्ने संकेत देखिएको नेपाल राष्ट्र बैंकको अनुमान छ। मुद्रास्फीति ७१४ प्रतिशत, तोकिएको सीमा नाघ्यो आयात ३८६ र निर्यात ८२९ प्रतिशतले वृद्धि विप्रेषण नेपाली रुपैयाँमा १७ प्रतिशत र अमेरिकी डलरमा ३ प्रतिशतले घट्यो शोधनान्तर स्थिति रु२५८ अर्ब ६४ करोडले घाटामा कुल विदेशी विनिमय सञ्चिति ९ अर्ब ५८ करोड अमेरिकी डलर संघीय सरकारको खर्च ६७५ अर्ब ३० करोड राजस्व परिचालन ६८४ अर्ब ७० करोड विस्तृत मुद्राप्रदाय ३१ प्रतिशतले वृद्धि बैंक तथा वित्तीय संस्थाको निक्षेप संकलन ४१ प्रतिशतले वृद्धि अत्यधिक आयातका कारण विदेशी विनिमय सञ्चितिमा परेको दबाब समाधान गर्न आयातलाई व्यवस्थापन गर्न जरुरी भएको नेपाल उद्योग परिसंघ (सीएनआई) का बैंकिङ समिति सभापति अनिलराज भट्टराईको भनाइ छ। ६७ महिनाका लागि आयात प्रतिबन्ध गर्नुभन्दा आयात व्यवस्थापन गर्नेतर्फ जाउँ। उच्च मूल्यका वस्तुको भन्सार बढाउन त मिल्दैन बरु अन्य रिकभरी शुल्क भनेर लिए पनि फाइदा हुन्छ, उनले भने। शोधनान्तरमा सुधार भएन नेपाल भित्रिने विदेशी मुद्राभन्दा बाहिरिने विदेशी मुद्रा अधिक हुँदा शोधनान्तर घाटा बढिरहेको छ। फागुनसम्ममै शोधनान्तर स्थिति २ खर्ब ५८ अर्ब ६४ करोडले घाटामा छ। जबकि गत वर्ष ६८ अर्ब १ करोड रुपैयाँले बचतमा रहेको थियो। यसैगरी फागुनसम्ममा चालू खाता ४ खर्ब ६२ अर्ब ९३ करोडले घाटामा छ। गत वर्षको सोही अवधिमा चालू खाता १ खर्ब ५१ अर्ब ४२ करोडले घाटामा थियो। विदेशी सञ्चितिमा दबाब कायमै मुलुकमा आफ्नो नोट जतिसुकै भए पनि बाहिरबाट सामान आयात गर्न, दातृ निकायलाई ऋण तिर्न र विदेश पढन, उपचार गर्न तथा घुम्न जाँदा अनिवार्य रूपमा विदेशी मुद्रा आवश्यक पर्छ। तर अहिले विदेशी मुद्राको सञ्चितिमा दबाब परेको छ। गत असारको तुलनामा कुल विदेशी विनिमय सञ्चिति १६३ प्रतिशतले कमी आई ११ खर्ब ७१ अर्ब रुपैयाँ मात्रै छ। अमेरिकी डलरमा यस्तो सञ्चिति २०७८ असार मसान्तमा ११ अर्ब ७५ करोड रहेकोमा २०७८ फागुन मसान्तमा १८५ प्रतिशतले कमी आई ९ अर्ब ५८ करोड कायम भएको छ। अहिलेको विदेशी विनिमय सञ्चितिले ६७ महिनाको वस्तु तथा सेवा आयात धान्न पुग्छ। निर्यात, विप्रेषण र पर्यटन क्षेत्रमा सुधारको झिनो आशा रहे पनि यस वर्ष विदेशी विनिमय सञ्चितिमा सुधार आउने स्थिति नरहेको नेपाल राष्ट्र बैंकका उपनिर्देशक सुशील पौडेल बताउँछन् ।"
नयाँ वर्ष नयाँ आशा,"२०७८ साल बिदा भएको छ। आजदेखि नयाँ साल २०७९ सुरु भयो। गएको वर्ष खास सुखद रहेन। रहलपहल कोभिडको असर पर्यो। २०७८ साललाई राजनीतिक खिचातानीको वर्षभन्दा हुन्छ। झन्डै दुई तिहाइको सरकार गिरेर सानातिना दलहरू मिलेर सरकार बनाए। राजनीतिमा फोहोरी खेल देखियो। सत्ताको फोहोरी खेलकै परिणाम पार्टीहरू फुटे। नयाँ संविधानपछि देशमा राजनीतिक स्थिरताको आशा थियो। त्यसमाथि दुई ठूला दलहरू मिलेर बनेको झन्डै दुई तिहाइको सरकार त्यसै साल पो ढल्यो। राजनीतिक स्थिरताको जनताको आशामा तुषारापात भयो। एकातिर राजनीतिक खिचातानी अर्काेतिर आर्थिक संकट। यी दुवै कुराले जनतालाई निकै निराश पार्यो। अर्थतन्त्र कमजोर भयो। सरकारले पुँजीगत खर्च गर्न सकेन। बैंक तथा वित्तीय संस्थाहरूमा तरलता अभाव भयो। ऋण खोज्नेले पनि पाउन सकेनन्। ब्याजदर महँगो भयो। पेट्रोलियम पदार्थको मूल्य इतिहासकै महँगो भयो। त्यसको असर यातायातलगायत क्षेत्रमा पर्यो। दैनिक उपभोग्य सामग्रीको मूल्य बढ्यो। यी यावत् कुराहरूले २०७८ साललाई बिर्सनलायक बनाए। आखिर जुनसुकै समय पनि बितेरै जाने हो। गयो। प्रसिद्ध भनाइ समय बितेर जान्छ भन्नुको मतलव के हो भने सधैं दुःख पर्दैन सुख आउँछ, सधैं सुख पनि रहँदैन, दुःख आउन सक्छ। समयको चक्र चलिरहन्छ। समयशक्तिको सामथ्र्यलाई सही सदुपयोग गर्नु नै बुद्धिमत्ता हो। तसर्थ आजदेखि सुरु भएको नयाँ वर्षमा नयाँ संकल्पका साथ नयाँ प्रारम्भ गर्नु विवेकसम्मत हुन्छ। त्यस्तो संकल्प सरकार वा सत्ता चलाउनेहरूले मात्रै गरेर हुँदैन। सम्पूर्ण नागरिकले पनि गर्नुपर्छ। व्यक्ति व्यक्तिले गर्नुपर्छ। व्यक्ति व्यक्तिकै असल कर्मबाट समाज र देश असल बाटोमा लम्किन्छ। वैशाख भन्नु वसन्त याम हो। यो याममा रुखबिरुवाले काँचुली फेर्छन्। शिशिरमा झरेका ठाउँमा नयाँ पालुवा र पात पलाउँछ यो याममा। चराचुरुंगी र वन्यजन्तुको प्रणयको याम पनि हो यो। वसन्त याम त्यसै ऋतुहरूको राजा कहलिएको होइन, यो साँच्चिकै सिर्जनाको ऋतु हो। प्रकृतिको यही संयोगसँग मिलाएर हाम्रा पुर्खाहरूले वैशाखलाई वर्षको पहिलो महिना बनाएका छन्। कविवर स्व माधवप्रसाद घिमिरे आफ्नो एउटा कवितामा भनेजस्तै आएर कैल्यै पनि नसकिने चैत वैशाख फेरिफेरि पनि आउँलान्। तर २०७९ वैशाख १ फेरि अर्काे आउँदैन। तसर्थ पुराना खराब आनीबानी त्यागेर नयाँ असल बानीव्यहोरा अँगाल्ने प्रेरणा संकल्प गरौं। भित्ताको पात्रो पल्टाउने बेलामात्रै यसलाई नठानौं। असल कर्मको प्रेरणा दिवसका रूपमा नयाँ वर्षलाई लिऔं। इतिहासको निर्मम समीक्षा गरी भविष्यको सुन्दर योजना बनाएर कार्यान्वयनमा लागौं। सबै नेपालीको भलो होस्। नेपालको जय होस्। नयाँ वर्षको शुभकामना !"
चर्कियो महँगी,"काठमाडौं : अन्तर्राष्ट्रिय स्तरमै पेट्रोलियम पदार्थको मूल्यवृद्धि भएसँगै नेपालमा पनि महँगी चर्किंदै गएको छ। गत वर्षको तुलनामा समग्र मुद्रास्फीति दोब्बरले बढेको छ। समग्रमा मुद्रास्फीति (मूल्यवृद्धि) ७ प्रतिशत नाघेको छ। गत वर्षको फागुन महिनाको तुलनामा खाद्य तथा पेयपदार्थ समूहभित्र घिउ तथा तेल, तरकारी, दुग्धजन्य उत्पादन तथा अन्डा र दाल तथा गेडागुडीलगायतको मूल्य अत्यधिक बढेको छ। तेलको मूल्य अकासिएको छ। घिउ र तेलमा मात्रै २६३४ प्रतिशतले मूल्यवृद्धि भएको छ। तरकारीको भाउ १३९६ प्रतिशतले बढेको छ। दुग्धजन्य उत्पादन तथा अन्डाको मूल्यवृद्धि ११३० र दाल तथा गेडागुडीको १०३० प्रतिशत छ। खाद्य बाहेकका गैरखाद्य तथा सेवा समूहअन्तर्गत यातायात, विविध वस्तु तथा सेवा र शिक्षा क्षेत्रको पनि महँगी बढेको छ। यसरी हरेक वस्तुको मूल्य अकासिँदै जाँदा चालू आर्थिक वर्षको ८ महिनासम्म वार्षिक बिन्दुगत उपभोक्ता मुद्रास्फीति ७१४ प्रतिशत रहेको छ। अघिल्लो वर्षको सोही महिनामा यस्तो मुद्रास्फीति ३०३ प्रतिशत रहेको थियो। खाद्य तथा पेयपदार्थ समूहको मुद्रास्फीति ७५१ प्रतिशत र गैरखाद्य तथा सेवा समूहको मुद्रास्फीति ६८४ प्रतिशत रहेको छ। यही गतिमा मूल्यवृद्धि बढिरहे मूल्यवृद्धि दोब्बर अंकमा जाने जोखिम बढेको पूर्वअर्थमन्त्री सुरेन्द्र पाण्डे बताउँछन्। विश्व बजारमा पेट्रोलियम पदार्थको मूल्य बढ्यो। यसले समग्रमा मूल्य बढायो। अझै रुस र युक्रेनको युद्धका कारण लामो समयसम्म मूल्यवृद्धि बढेर छिटै दोहोरो अंकमा पुग्ने जोखिम देखिएको छ, उनले भने। वैदेशिक रोजगारीका लागि अन्तिम श्रम स्वीकृति लिएर विदेश जानेको संख्या उल्लेख्य रूपमा वृद्धि भई फागुनसम्ममा २ लाख २७ हजार ९ जना पुगेको छ। तर विप्रेषण घट्दै गएको छ। जबकि गत वर्ष विदेश जाने घट्दासमेत विप्रेषण बढेको थियो। मुलुकका लागि विदेशी मुद्रा आम्दानी हुने मुख्य स्रोत विप्रेषण हो। विप्रेषण १७ प्रतिशतले घटेर फागुनसम्म ६ खर्ब ३१ अर्ब १९ करोड रुपैयाँ मात्रै कायम भएको छ। जबकि गत वर्ष ८७ प्रतिशतले बढेको थियो। अमेरिकी डलरमा विप्रेषण आप्रवाह ३ प्रतिशतले घटेर आई ५ अर्ब २८ करोड कायम भएको छ। डलरमा पनि गत वर्ष ५ प्रतिशतले बढेको थियो। आर्थिक वर्षको आठ महिनामा १ खर्ब ४७ अर्ब ७५ करोड रुपैयाँबराबरको निर्यात भएको छ। तर यो आयातको तुलनामा एकदम कम हो। सोही अवधिसम्म आयात भने अत्यधिक बढेर १३ खर्ब ८ अर्ब ७३ करोड रुपैयाँसम्मको पुगेको छ। निर्यातभन्दा आयात अधिक हुँदा कुल वस्तु व्यापार घाटा ३४५ प्रतिशतले वृद्धि भई ११ खर्ब ६० अर्ब ९९ करोड पुगेको छ। अघिल्लो वर्षको सोही अवधिमा यस्तो घाटा १६ प्रतिशतले बढेको थियो। यद्यपि गत वर्षको तुलनामा निर्यातमा झिनो सुधार भएको छ। यस अवधिसम्म पाम तेल, सोयाबिन तेल, पिना, धागो (पोलिस्टर तथा अन्य), ऊनी गलंैचालगायतका वस्तुको निर्यात बढेको छ। अलैंची, चिया, जडीबुटी, तार, तामाको तार लगायतका वस्तुको निर्यात घटेको छ। जति निर्यातमा सुधार भए पनि कुल वस्तु आयात ३८६ प्रतिशतले बढ्दा व्यापार घाटा चुलिएको राष्ट्र बैंकले बताएको छ। पेट्रोलियम पदार्थ, औषधि, कच्चा पाम तेल, कच्चा सोयाबिन तेल, सुनलगायतका वस्तुको आयात बढेको छ भने एमएस विलेट, सिमेन्ट, रासायनिक मल, दाल, मोलासिस सुगरलगायतका वस्तुको आयात घटेको छ। इन्धन, फलाम, खानेतेललगायात सामानको मूल्यवृद्धिले आयात थप बढ्ने संकेत देखिएको नेपाल राष्ट्र बैंकको अनुमान छ। अत्यधिक आयातका कारण विदेशी विनिमय सञ्चितिमा परेको दबाब समाधान गर्न आयातलाई व्यवस्थापन गर्न जरुरी भएको नेपाल उद्योग परिसंघ (सीएनआई) का बैंकिङ समिति सभापति अनिलराज भट्टराईको भनाइ छ। ६७ महिनाका लागि आयात प्रतिबन्ध गर्नुभन्दा आयात व्यवस्थापन गर्नेतर्फ जाउँ। उच्च मूल्यका वस्तुको भन्सार बढाउन त मिल्दैन बरु अन्य रिकभरी शुल्क भनेर लिए पनि फाइदा हुन्छ, उनले भने। नेपाल भित्रिने विदेशी मुद्राभन्दा बाहिरिने विदेशी मुद्रा अधिक हुँदा शोधनान्तर घाटा बढिरहेको छ। फागुनसम्ममै शोधनान्तर स्थिति २ खर्ब ५८ अर्ब ६४ करोडले घाटामा छ। जबकि गत वर्ष ६८ अर्ब १ करोड रुपैयाँले बचतमा रहेको थियो। यसैगरी फागुनसम्ममा चालू खाता ४ खर्ब ६२ अर्ब ९३ करोडले घाटामा छ। गत वर्षको सोही अवधिमा चालू खाता १ खर्ब ५१ अर्ब ४२ करोडले घाटामा थियो। मुलुकमा आफ्नो नोट जतिसुकै भए पनि बाहिरबाट सामान आयात गर्न, दातृ निकायलाई ऋण तिर्न र विदेश पढन, उपचार गर्न तथा घुम्न जाँदा अनिवार्य रूपमा विदेशी मुद्रा आवश्यक पर्छ। तर अहिले विदेशी मुद्राको सञ्चितिमा दबाब परेको छ। गत असारको तुलनामा कुल विदेशी विनिमय सञ्चिति १६३ प्रतिशतले कमी आई ११ खर्ब ७१ अर्ब रुपैयाँ मात्रै छ। अमेरिकी डलरमा यस्तो सञ्चिति २०७८ असार मसान्तमा ११ अर्ब ७५ करोड रहेकोमा २०७८ फागुन मसान्तमा १८५ प्रतिशतले कमी आई ९ अर्ब ५८ करोड कायम भएको छ। अहिलेको विदेशी विनिमय सञ्चितिले ६७ महिनाको वस्तु तथा सेवा आयात धान्न पुग्छ। निर्यात, विप्रेषण र पर्यटन क्षेत्रमा सुधारको झिनो आशा रहे पनि यस वर्ष विदेशी विनिमय सञ्चितिमा सुधार आउने स्थिति नरहेको नेपाल राष्ट्र बैंकका उपनिर्देशक सुशील पौडेल बताउँछन् ।"
कसरी उम्मेदवार छान्दै छन् दलहरू ?,"काठमाडौं : ३० वैशाखमा हुने स्थानीय तह निर्वाचनका लागि अधिकांश दलले उम्मेदवार चयन गर्न मापदण्ड बनाएका छन्। त्यहीअनुरूप एमाले, कांग्रेस, एकीकृत समाजवादी र जसपा उम्मेदवार सिफारिस एवं निर्णय प्रक्रियामा गएका छन्। माओवादी केन्द्रले प्रदेश कमिटीलाई परिपत्र गरेको छ। एमालेबाहेक दल गठबन्धनका कारण कसरी अघि बढ्ने भनेर धेरै ठाउँमा अलमलमै देखिन्छ। प्रमुख प्रतिपक्षी एमालेलाई सबैभन्दा बढी चुनाव लागेको छ। अध्यक्ष केपी शर्मा ओली आफैं चुनावी दौडाहामा छन्। यो दलले वडादेखि महानगरसम्म उम्मेदवार सिफारिस गरिरहेको छ। पार्टीको निर्णय चैत ३० गतेसम्म उम्मेदवार टुंग्याउने रहेको एमाले उपमहासचिव पृथ्वीसुब्बा गुरुङ बताउँछन्। हामीले उम्मेदवार छनोटका ६ वटा आधार तय गरेका छौं, प्रचार विभाग प्रमुखसमेत रहेका नेता गुरुङ भन्छन्, पार्टीको नीति तथा कार्यक्रमप्रति प्रतिबद्धता, निर्वाचित जनप्रतिनिधिको कामको मूल्यांकन, लोकप्रियता तथा विजयको सुनिश्चितता, आन्दोलनमा योगदान र पार्टीप्रतिको निष्ठा, कार्यक्षमता विकास र सुशासनप्रतिको दृष्टिकोण र सन्तुलन र समावेशिता छन्। उनका अनुसार गाउँपालिका, नगरपालिका वडाध्यक्षसहितको निर्णय जिल्ला कमिटीले गर्छ। गाउँपालिका अध्यक्षउपाध्यक्ष र नगरपालिका प्रमुखउपप्रमुखको निर्णयचाहिँ प्रदेश कमिटीले गर्ने उनको भनाइ छ। जिल्लाको सिफारिसमा प्रदेशले र जिल्लाभन्दा तलका कमिटीको सुझावमा जिल्लाले निर्णय गर्छ, उनी भन्छन्, वडाध्यक्षहरूको सुझाव वडाले दिन्छ, पालिकाले सिफारिस गर्छ। जिल्लाले निर्णय गर्छ। पालिका अध्यक्ष, उपाध्यक्ष, प्रमुख, उपप्रमुखको सुझाव पालिकाले दिन्छ। जिल्लाले सिफारिस गर्छ। प्रदेशले निर्णय गर्छ। ती निर्णयको अनुमोदन केन्द्रीय कमिटीले गर्ने उनको भनाइ छ। उनका अनुसार महानगरउपमहानगरपालिकाका वडाध्यक्ष उम्मेदवारको निर्णय सम्बन्धित कमिटीको सुझावमा प्रदेशले गर्छ। महानगर र उपमहानगरको प्रमुख, उपप्रमुखको निर्णयचाहिँ केन्द्रीय कमिटीले गर्ने उनको भनाइ छ। कांग्रेसले उम्मेदवार छनोटको मापदण्ड तय गरिसकेको प्रवक्ता डा प्रकाशशरण महत बताउँछन्। उनका अनुसार नयाँ संरचनाबमोजिम गाउँपालिका, नगरपालिका, उपमहानगरपालिका र महानगरपालिका समन्वय समिति गठन गरिएको छ। कांग्रेसले निर्वाचन क्षेत्रका आधारमा उम्मेदवार सिफारिसको मापदण्ड बनाएको छ। निर्वाचन क्षेत्रअन्तर्गतका गाउँपालिका र नगरपालिकामा प्रमुख उपप्रमुख, वडाध्यक्ष र सदस्यको उम्मेदवार छनोट क्षेत्रीय कार्यसमितिले गर्नेछ।उम्मेदवारको नाम सम्बन्धित गाउँ, नगर, महानगर वडा, उपमहानगर वडा समन्वय समितिले सिफारिस गर्नेछ। सम्बन्धित क्षेत्रका केन्द्रीय सदस्य, सांसद, प्रत्यक्ष उम्मेदवार र क्षेत्रीय सभापतिका निकटमत प्रतिद्वन्द्वीसमेतको उपस्थितिमा क्षेत्रीय कार्यसमितिबाट सर्वसम्मत निर्णय गर्नुपर्ने मापदण्ड छ। सर्वसम्मत निर्णय हुन नसके क्षेत्रीय पदाधिकारी, सम्बन्धित क्षेत्रका केन्द्रीय सदस्य, सांसद, प्रत्यक्ष उम्मेदवार र क्षेत्रीय सभापतिका निकटमत प्रतिद्वन्द्वीसमेतको सहमतिमा उम्मेदवार छनोट गर्नुपर्नेछ। दुई वा दुईभन्दा बढी निर्वाचन क्षेत्रमा पर्ने गाउँपालिका र नगरपालिकामा प्रमुखउपप्रमुख, बडाध्यक्ष र सदस्यको उम्मेदवार छनोट जिल्ला कार्यसमितिले गर्नेछ। उम्मेदवारको नाम सम्बन्धित क्षेत्रले सिफारिस गर्नेछ। क्षेत्रीय सभापति, जिल्ला सभापतिका निकटमत प्रतिद्वन्द्वी, सम्बन्धित क्षेत्रका केन्द्रीय सदस्य, सांसद र प्रत्यक्षतर्फका उम्मेदवारसमेतको उपस्थितिमा जिल्ला कार्यसमितिबाट सर्वसम्मत निर्णय गर्नुपर्ने मापदण्ड छ। कांग्रेसले वैशाख ७ गतेभित्र उम्मेदवार छनोट गरिसक्नुपर्ने बताएको छ। माओवादीले उम्मेदवार छनोटको कुनै मापदण्ड नबनाएको प्रमुख सचेतक देव गुरुङ बताउँछन्। यो दलले वैशाख ५ गतेभित्र उम्मेदवार सिफारिस गर्न देशभरका प्रदेश समितिलाई परिपत्र पठाएको छ। गठबन्धन दलबीच तालमेल र उम्मेदवार छनोटको विधि र प्रक्रियाबारे अध्यक्ष पुष्पकमल दाहालले पार्टीका प्रदेश इन्चार्ज र अध्यक्षलाई परिपत्र गरेका हुन्। परिपत्रमा उम्मेदवार छनोट गर्दा हरेक जिल्लामा कम्तीमा एक पालिका प्रमुख वा अध्यक्ष र हरेक पालिकामा कम्तीमा एक वडाध्यक्षमा महिला उम्मेदवार राख्न भनिएको छ।सकेसम्म सत्ता गठबन्धनबीच तालमेललाई प्राथमिकता दिने उसको नीति छ। तर तालमेल हुन नसक्ने र सत्ता साझेदारबीच नै प्रतिस्पर्धा गर्नुपर्ने अवस्था आए केन्द्रको स्वीकृति लिनुपर्ने जनाइएको छ। महानगर, उपमहानगरका प्रमुख र उपप्रमुखका उम्मेदवार सर्वसम्मत भए एकएक जना, नभए प्राथमिकता क्रममा तीन जनासम्मको नाम केन्द्रीय कार्यालयमा पठाउन प्रदेश समितिलाई भनिएको छ। यसको अन्तिम निर्णय भने केन्द्रीय कार्यालयले गर्ने उल्लेख छ। यसैगरी नगरपालिका र गाउँपालिका प्रमुख र उपप्रमुख, अध्यक्ष र उपाध्यक्ष उम्मेदवारको सिफारिस सम्बन्धित पालिका समितिले गर्नेछ। सम्बन्धित जिल्ला समन्वय समितिको सुझावसहित प्रदेश समितिले उम्मेदवारको अन्तिम टुंगो लगाउने जनाइएको छ। जसको अनुमोदन भने केन्द्रीय कार्यालयले गर्ने माओवादी केन्द्रको परिपत्रमा उल्लेख छ। परिपत्रअनुसार वडाध्यक्ष र सदस्यको हकमा पार्टीको सम्बन्धित वडा समितिको सिफारिसमा पालिका समितिले निर्णय गर्ने र प्रदेश समितिले अनुमोदन गर्नुपर्नेछ। एकीकृत समाजवादीले वैशाख ४ गतेसम्म सबै उम्मेदवार सिफारिस गरिसक्ने गरी निर्देशन दिएको प्रवक्ता जगन्नाथ खतिवडा बताउँछन्। उनका अनुसार उम्मेदवार सिफारिस तथा छनोट गर्दा पहिला पार्टीको नीति र कार्यक्रमप्रति प्रतिबद्ध व्यक्ति हुनुपर्नेछ। जसपा पनि मापदण्ड तोकेरै उम्मेदवार छान्न लागिपरेको छ। मापदण्ड बनिसकेको छ। हामी गठबन्धनमा छौं। उम्मेदवार त गठबन्धनको कारण अहिले नै तय हुन्छ भन्न सकिन्न, नेता डम्बर खतिवडा भन्छन्, मनोनयनको अगाडिको दिनसम्म पनि गर्न सक्छौं।"
समीक्षामा वर्ष २०७८,"वर्ष २०७८ राजनीतिक रूपमा उतारचढावको वर्ष बन्यो। संघ र प्रदेशमा सरकार फेरबदल भए। कोरोना भाइरसका कारण घरभित्रै सीमित रहेकाहरूलाई २०७८ ले त्राण दियो। कोरोनाको अल्फा र डेल्टासँगै तेस्रो लहरमा ओमिक्रोन भाइरसले दुःख दियो। तर, खोपको प्रभावकारिता र सुरक्षा मापदण्डको पालनाले ओमिक्रोन भाइरस छिट्टै नियन्त्रणमा आयो। संक्रमणको सुस्ततासँगै सामाजिक, राजनीतिक र आर्थिक चहलपहल बढ्यो। प्रधानन्यायाधीश चोलेन्द्रशमशेर जबराविरुद्धको आन्दोलन नागरिक तहसम्म पुग्यो। महिला हिंसाको मुद्दामा नेपालगन्जबाट पैदल काठमाडौं आएका रुवि खान र उनको साथीले गरेको अभियानले नागरिक आवाजलाई बुलन्द बनायो। पल शाह र समीक्षा अधिकारीको सम्बन्धले हलचल ल्याइदियो। दक्षिण एसियाली महिला सम्मेलन काठमाडौंमा सम्पन्न भयो। संक्रमण सुस्ताउँदा नयाँ सिनेमा प्रदर्शित भए। वर्ष साहित्यकार प्राडा तारानाथ शर्मा (ताना) शर्मालाई गुमाउनु पर्यो। राजनीतिक, आर्थिक, सामाजिक, शैक्षिक दृष्टिले अपेक्षाकृत फलदायी हुन सकेन। केही उल्झन, द्विविधा, राजनीतिक खिचातानीका कारण जनताका पीडा जस्ताका तस्तै रहे। आगामी वैशाख ३० गते स्थानीय तहको निर्वाचन घोषणापछि राजनीतिक दलहरू दैलामा पुगेका छन्। २०७८ मा भएका यी र यस्तै घटनाक्रमका बारेमा अन्नपूर्णकर्मी दिनेश गौतमको प्रस्तुति : आन्तरिक खिचातानीका कारण केही महिना सकस भएपछि दुई तिहाइ बहुमत प्राप्त प्रधानमन्त्री केपी शर्मा नेतृत्वको सरकार ढल्यो। शेरबहादुर देउवा पाँचौं पटक प्रधानमन्त्री हुने अवसर पाए। तर, समयमै मन्त्रिपरिषद् विस्तार गर्न नसकेपछि आलोचित भए। असार २९ मा प्रधानमन्त्री बनेको देउवालाई मन्त्रिपरिषद् विस्तार गर्न तीन महिना लाग्यो। पार्टीको महाधिवेशनमा निर्वाचन हुँदा पराजित बनेका मीनेन्द्र रिजालले रक्षामन्त्रीबाट राजीनामा दिए। उनी महामन्त्रीका लागि प्रतिस्पर्धामा उत्रेका थिए। यो वर्ष माधवकुमार नेपालको नेतृत्वमा नेकपा (समाजवादी) र हृदयेश त्रिपाठीको नेतृत्वमा जनता प्रगतिशील पार्टी गठन भए। प्रधानन्यायाधीश चोलेन्द्रशमशेर जबराको सिफारिसमा ज्वाईं नाता पर्ने गजेन्द्र हमाललाई मन्त्री बनाएपछि आलोचित बने। प्रदेश सरकारहरू अदलबदल भए। दलबीच विवादले नेतृत्व परिवर्तन हुँदा प्रदेशहरू राजनीतिक भागबन्डा मिलाउने थलो बने। प्रदेश नं १ बाहेक अन्य ६ वटा प्रदेशले नाम र राजधानी पाए। मन्त्रीहरूका अभिव्यक्ति पनि विवादित बने। भौतिक पूर्वाधार तथा यातायातमन्त्री रेणु यादवले रौतहटमा आयोजित कार्यक्रममा जनमत पार्टीका अध्यक्ष सीके राउतलाई लक्षित गर्दै गौर घटना दोहोर्याउने आपत्तिजनक धम्की दिइन्। झुक्किएर पनि बोल्न नहुने कुरा संघीय मन्त्रीले व्यक्त गर्दा आलोचित भइन्। प्रतिनिधिसभा विघटनविरुद्ध सर्वोच्च अदालतमा सुरु भएको प्रारम्भिक बहसले वर्षको सुरुआतका महिना चर्चामा रहे। प्रतिनिधिसभा विघटनसँग सम्बन्धित देउवासहित ३० रिट निवेदन सर्वोच्चमा दर्ता भए। तीमध्ये १९ रिट निवेदनको पहिलो सुनुवाइ जेठ १३ मा प्रधानन्यायाधीश चोलेन्द्रशमशेर जबराको एकल इजलासमा भयो। बाँकी ११ रिट निवेदन भने संवैधानिक प्रश्नको निरूपणका लागि भएकाले संवैधानिक इजलासमा सुनुवाइ हुनुपर्ने मागसहितका थिए। पहिलो सुनुवाइमा प्रधानन्यायाधीश जबराले १९ रिट निवेदन पनि संवैधानिक इजलासमा पठाउन आदेश दिए। संविधानको दायरा नाघेर राष्ट्रपतिबाट स्वेच्छाचारी निर्णय भएको ठहर गर्दै सर्वोच्च अदालतले शेरबहादुर देउवालाई प्रधानमन्त्री नियुक्त गर्न परमादेश जारी गरेको थियो। ३० असारमा देउवा प्रधानमन्त्री भए। निर्वाचन आयोगमा दर्ता भएका राजनीतिक दलको संख्या १ सय ६ पुगेको छ। संविधान जारी भएको ६ वर्षपछि एकै पटक चार दल कांग्रेस, एमाले, माओवादी केन्द्र र राप्रपाले महाधिवेशन गरे। मंसिर र पुस महिना प्रमुख राजनीतिक दलको महाधिवेशनमय बन्यो। पाँच वर्षका लागि नेतृत्व र राजनीतिक कार्यदिशा तय गरे। एमालेले असोज १५ गतेदेखि तीन दिनसम्म ललितपुरको गोदावरीमा विधान महाधिवेशन गर्यो। मंसिरको दोस्रो साता चितवनमा नेतृत्व महाधिवेशन गर्यो। कांग्रेसले मंसिर २४ गतेबाट काठमाडौं चौधौं महाधिवेशन गर्यो। महामन्त्रीमा पुस्ता हस्तान्तरण भयो। युवा पुस्ताको उदय भयो। जेठो पार्टीमा कान्छा अनुहारहरू देखिए। माओवादी केन्द्रले पुसको दोस्रो साता आठौं महाधिवेशन गरे। माओवादीले पुस ११ गतेदेखि राष्ट्रिय सम्मेलनलाई महाधिवेशनमा परिणत गर्यो। राष्ट्रिय प्रजातन्त्र पार्टीले मंसिर १५ गतेदेखि १७ गतेसम्म काठमाडौंमै महाधिवेशन गरेको थियो। ठूला पार्टीहरूमा पुरानै नेतृत्व दोहोरियो। सभापतिमा पराजय भए पनि कांग्रेसमा अर्को धारको नेताका रूपमा शेखर कोइराला उदाए। दलहरूमा पुरानै नेतृत्वले निरन्तरता पाइरहेको बेला राप्रपामा कब्जा जमाएका कमल थापालाई पराजित गर्न सफल भए, राजेन्द्र लिङ्देन। पञ्चायतकालदेखि राजनीतिमा होमिएका लिङ्देनको विजयले राजनीतिक वृत्त तरंगित बन्यो। २० देशमा गरिएको राजदूत नियुक्ति विवादमा तानिए। राजनीतिक परिवर्तनसँगै राजनीतिक कोटाका आधारमा नियुक्त गरिएकाहरू फिर्ता बोलाउने क्रमले निरन्तरता पायो। यद्यपि, कूटनीतिक सम्बन्धमा भने सुधार देखिएको छ। लिम्पियाधुरा, लिपुलेक र कालापानीसहितको चुच्चे नक्सा प्रकाशन र त्यसपछि विकसित राजनीतिक घटनाक्रमले बढेको चिसोपनामा भारत भ्रमणले सुधार गरेको छ। देउवाले समकक्षी नरेन्द्र मोदीसँगै बटन थिचेर जनकपुरजयनगर रेललाइन उद्घाटन गरे। त्यसपछि भर्चुअल रूपमा हरियो झन्डा देखाएपछि जयनगरबाट रेल कुर्थाका लागि गुडेको थियो। अवरुद्ध भएको ८ वर्षपछि ३५ किलोमिटर दूरीमा रेल सञ्चालन भएको हो। भारतको आर्थिक तथा प्राविधिक सहयोगमा जयनगरबाट जनकपुर हुँदै बर्दिबाससम्म ६९ किलोमिटर निर्माणाधीन छ। प्रधानमन्त्रीद्धयले संयुक्त रूपमा बटन थिचेर सोलु करिडोर १३२ केभी डबल सर्किट प्रसारण लाइनको उद्घाटन गरे। भ्रमणका क्रममा अन्तर्राष्ट्रिय सोलार एलाइन्स, पेट्रोलियम पदार्थको सहज आपूर्ति आदि सम्झौतामा हस्ताक्षर भएको छ। यसबीच, चिनियाँ विदेश मन्त्री वाङ यी तीनदिने नेपाल भ्रमणका लागि चैत १२ गते नेपाल आए। साउदी अरेबियाका विदेशमन्त्री राजकुमार तथा विदेशमन्त्री फैजल बिन फरहान अल साउद दुईदिने नेपाल भ्रमणमा आए। नेपाल र साउदीबीच औपचारिक सम्बन्ध कायम भएको करिब ४५ वर्षपछि साउदीबाट पहिलो पटक उच्चस्तरीय भ्रमण भयो। यो वर्ष न्यायालय चर्चामा छायो। न्यायरूपी तराजुका दुई पाटाबीच खटपट भयो। सत्ता गठबन्धनमा प्रधानन्यायाधीश चोलेन्द्रशमशेर जबराले पनि कोटा खोजेको चर्चाले तरंग ल्यायो। कानुन व्यवसायीको छाता संगठन नेपाल बार एसोसिएसनले ध्यानाकर्षण भएको उल्लेख गर्दै सर्वोच्च कडा विरोध र आन्दोलन सुरु गर्यो। सर्वोच्च अदालतमा न्यायाधीशहरू बेन्चमा अनुपस्थित भए। प्रधानन्यायाधीश जबरासहितको इजलासमा बस्न अस्वीकार गरे। जसका कारण सत्तारूढ दल प्रधानन्यायाधीश जबराविरुद्ध महाभियोग प्रस्ताव दर्ता गर्न बाध्य भए। १५औैं अखिल नेपाल कानुन व्यवसायी राष्ट्रिय सम्मेलनले २४ बुँदे घोषणापत्र जारी गर्दै निलम्बित जबरालाई न्यायपालिका र सार्वजनिक दायित्वको पदमा स्वीकार गर्न नसकिने उद्घोष गर्यो। बार एसोसियसनको निर्वाचनमा सत्ता गठबन्धनको प्यानलै निर्वाचित भयो। वरिष्ठ अधिवक्ता गोपालकृष्ण घिमिरेको नेतृत्वमा नयाँ पदाधिकारी चयन भयो। बालुवाटारस्थित ललिता निवास जग्गा प्रकरणमा नेपाल प्रहरीले पाँच पूर्वसचिवसहित ३ सय ६० जनाविरुद्ध मुद्दा चलाउन सिफारिस गर्यो। जिल्ला अदालतले १ सय २० जना हाईप्रोफाइल व्यक्तिविरुद्ध पक्राउ पुर्जी जारी गर्यो। जिल्ला, उच्च र सर्वोच्च अदालतमा गोला प्रणाली सुरु भयो। सर्वोच्च अदालतको पूर्ण बैठकले माघ २ गतेदेखि जिल्ला र उच्च अदालतमा पनि गोला प्रणाली लागू गर्ने निर्णय गर्यो। नेपाली ब्याडमिन्टन स्टार प्रिन्स दाहालले जुनियर विश्व वरीयताको शीर्ष स्थानमा पुग्न सफल भए। विश्व ब्याडमिन्टन फेडरेसनले जारी गर्ने वार्षिक वरीयतामा सिंगलतर्फ उनी पहिलो नम्बरमा परे। ओलम्पिक मान्यता प्राप्त खेलमा नेपाली खेलाडी विश्व वरीयताको शीर्ष स्थानमा पुगेको यो पहिलो हो। थाइल्याान्डमा भएको अन्तर्राष्ट्रिय खुला बक्सिङ प्रतियोगितामा नेपालले एक कास्य पदक जित्यो। सन् २०१० मा दीपक महर्जनले जितेको काँस्यपछि कुनै पनि अन्तर्राष्ट्रिय पदक यो पहिलो भएको बक्सिङ संघले जनाएको छ। नेपाल क्रिकेट संघ (क्यान)ले राष्ट्रिय क्रिकेट टोलीका कप्तान ज्ञानेन्द्र मल्ल र उपकप्तान दीपेन्द सिंह ऐरीलाई अनुशासनका कारबाही गर्दै जिम्मेवारीबाट हटाएर विषय चर्चित बन्यो। मल्ललाई हटाउँदै कप्तानमा नियुक्त सन्दीप लामिछाने नेतृत्वको नेपाली टोलीले अन्तर्राष्ट्रिय टीट्वेन्टी क्रिकेटको उपाधि जित्यो। अमेरिकी मिलेनियम च्यालेन्ज कर्पोरेसन (एमसीसी) अनुदान सम्झौता व्याख्यात्मक टिप्पणीसहित संसद्बाट अनुमोदन भएको छ। अमेरिकी सरकारको सहयोग निकाय एमसीसी सम्झौताले यस वर्ष सडक र सदन ततायो। २०७४ भदौ २९ गते एमसीसी सम्झौता भएको थियो। २०७६ असार ३० गते संसद्मा दर्ता भयो। २०७८ फागुन ८ गते संसद्मा पेस भएर पारित भयो। एमसीसी प्रकरणमा राजनीतिक दलहरू दोधारे देखिए। अर्थमन्त्री जनार्दन शर्मा अनुपस्थित भएपछि उनको तर्फबाट सञ्चार तथा सूचना प्रविधि मन्त्री ज्ञानेन्द्रबहादुर कार्कीले संसद्मा पेस गरे। सत्तासीन माओवादीकै प्रमुख सचेतक देव गुरुङ, पूर्वसभामुख कृष्णबहादुर महरालगायतका नेताले कुर्सीबाट उठेर विरोध गरे। एकीकृत समाजवादीका नेता झलनाथ खनाल र एमाले नेता भीम रावललगायतले नाराबाजी गरे। बंगलादेशले नेपालको निजी क्षेत्रसँग समेत सहकार्य गरी दीर्घकालीन विद्युत् खरिद सम्झौता । (पीपीए) को तयारी थाल्यो। उसले नेपालमा उत्पादन हुने बिजुली आउँदो वर्षबाटै खरिद गर्ने प्रतिबद्धता व्यक्त गरेको छ। कोभिड१९ विश्वव्याधिका कारण २०७७ वैशाख लकडाउनमा थियो। संक्रमितले अस्पतालका शैय्या भरिएका थिए। पहिलो वर्षजस्तो त्रास यस वर्ष भएन। मुलुक न्यु नर्मल लाइफमा प्रवेश गर्यो। संक्रमण दर सुस्ताउँदा वर्षको उत्तरार्ध सुखद बनेको छ। १२ वर्ष र सोभन्दा माथिका ९२ प्रतिशतले एक मात्रा कोरोनाविरुद्ध खोप लगाइसकेका छन्। झन्डै ७५ प्रतिशतले पूर्ण मात्रा खोप लगाए। मंसिर तेस्रो साता नेपालमा दुई जनामा ओमिक्रोन भेरियन्ट पुष्टि हुँदा सर्वत्र त्रास बढ्यो। तर, जोखिमलाई तल ओराल्न सरकारको इच्छाशक्ति र व्यवस्थापन कौशलको औषधिले काम गर्यो। खोपमा पहुँच विस्तार र सुरक्षा मापदण्डको पालनाले संक्रमण विस्तार हुन पाएन। अतिरिक्त मात्रा २३ लाखभन्दा बढीले लगाए। पुस ४ गतेदेखि १२ वर्षमाथिका बालबालिकालाई पनि कोरोनाविरुद्ध खोप अभियान सुरु भयो। त्यस्तै १५ महिनादेखि १५ वर्षसम्मका बालबालिकाका लागि टाइफाइडविरुद्ध खोप अभियान सुरु भयो। यो खोप अभियान वैशाख १८ गतेसम्म सञ्चालन हुने जनाइएको छ। टाइफाइडविरुद्धको खोप अभियान तथा नियमित खोपमा टाइफाइडविरुद्धको खोप पनि समावेश गरिएको छ। पहिलोपटक मुलुकभित्रै टिजिंग फर्मास्युटिकल्सले क्यान्सरविरुद्ध औषधि उत्पादन सुरु गरेको छ। निर्वाचन आचारसंहिता लागू गर्नुअघि नेपाल राष्ट्र बैंकका गभर्नर महाप्रसाद अधिकारीलाई मन्त्रिपरिषद्ले निलम्बन गरिएको हो। ऋमेरिकाबाट नेपाल भित्रिन लागेको स्रोत नखुलेको ४० करोड रुपैयाँ फुकुवा गर्न नमाने पछि निलम्बनको प्रक्रिया सुरु गरिएको आरोप अर्थमन्त्री शर्मालाई लागेको छ। अर्थमन्त्री शर्माले त झन् अमेरिकाबाट आएको पैसा फुकुवा गर्न दबाब दिइरहेका थिए। गभर्नर अधिकारी र अर्थमन्त्रीबीच टसल थियो। जुन अहिले पटाक्षेप भएको छ। २०७७ सालमा गरेको कार्यले अभिनेता पल शाहमाथि अपराधीको अभियोग लाग्यो। उमेर नपुगेकी किशोरीमाथि बलात्कार गरेको अभियोगमा कलाकार शाहविरुद्ध दुईवटा जिल्ला अदालतमा छुट्टाछुट्टै मुद्दा दायर भए। जबरजस्ती करणीको आरोपमा पक्राउ परेका उनलाई तनहुँ जिल्ला अदालतले पुर्पक्षका लागि थुनामा पठाउने आदेश गरेको छ। शाहलाई पुर्पक्षका लागि थुनामा पठाउन नवलपुर जिल्ला अदालतले पनि आदेश दिएको छ। बलात्कार भएको भन्दै न्याय माग्न आएकी किशोरीलाई नै उल्टै साढे तीन वर्ष जेल पठाउने असाधारण आदेश गरेको अछाम जिल्ला अदालतको फैसला विवादास्पद बन्न पुग्यो। नेपालको परिदृश्यमा गैरआवासीय नेपाली संघ (एनआरएनए) गरिमामय संस्थाका रूपमा थियो। तर, यसले मुलुकको विकासमा प्रभावकारी भूमिका निभाउन सकेन। स्थापनाकालमा गरिमामय संस्था थियो, गैरआवासीय नेपाली संघ (एनआरएनए)। राजनीतिक प्रभाव, दबाब र हस्तक्षेपले यसको साख गिर्यो। गरिमामय संस्थाका रूपमा रहेको यसका अगुवाहरूको स्वार्थका कारण सामूहिक नेतृत्वमा गएको छ। यस वर्ष मिनी संसद् भनिने संसदीय समितिहरूको प्रभावकारितामा प्रश्न उठ्यो। अपवादबाहेक हाम्रा संसदीय समितिहरू केवल थपनामा सीमित भए। यस्ता १६ समितिमध्ये एकाध मात्र प्रभावकारी भए। तत्कालीन प्रधानमन्त्री केपी ओलीले २०७७ पुस ५ मा पहिलो पटक विघटन गरेपछि प्रतिनिधिसभा पुनस्र्थापना, विघटन र पुनस्र्थापनाका क्रमबाट गुज्रिएको थियो। दोस्रो पटक संसद् पुनस्र्थापना भएको जनप्रतिनिधिमूलक सर्वोेच्च थलो क्रियाशील हुन सकेन।"
नयाँ वर्ष नयाँ आशा,"२०७८ साल बिदा भएको छ। आजदेखि नयाँ साल २०७९ सुरु भयो। गएको वर्ष खास सुखद रहेन। रहलपहल कोभिडको असर पर्यो। २०७८ साललाई राजनीतिक खिचातानीको वर्षभन्दा हुन्छ। झन्डै दुई तिहाइको सरकार गिरेर सानातिना दलहरू मिलेर सरकार बनाए। राजनीतिमा फोहोरी खेल देखियो। सत्ताको फोहोरी खेलकै परिणाम पार्टीहरू फुटे। नयाँ संविधानपछि देशमा राजनीतिक स्थिरताको आशा थियो। त्यसमाथि दुई ठूला दलहरू मिलेर बनेको झन्डै दुई तिहाइको सरकार त्यसै साल पो ढल्यो। राजनीतिक स्थिरताको जनताको आशामा तुषारापात भयो। एकातिर राजनीतिक खिचातानी अर्काेतिर आर्थिक संकट। यी दुवै कुराले जनतालाई निकै निराश पार्यो। अर्थतन्त्र कमजोर भयो। सरकारले पुँजीगत खर्च गर्न सकेन। बैंक तथा वित्तीय संस्थाहरूमा तरलता अभाव भयो। ऋण खोज्नेले पनि पाउन सकेनन्। ब्याजदर महँगो भयो। पेट्रोलियम पदार्थको मूल्य इतिहासकै महँगो भयो। त्यसको असर यातायातलगायत क्षेत्रमा पर्यो। दैनिक उपभोग्य सामग्रीको मूल्य बढ्यो। यी यावत् कुराहरूले २०७८ साललाई बिर्सनलायक बनाए। आखिर जुनसुकै समय पनि बितेरै जाने हो। गयो। प्रसिद्ध भनाइ समय बितेर जान्छ भन्नुको मतलव के हो भने सधैं दुःख पर्दैन सुख आउँछ, सधैं सुख पनि रहँदैन, दुःख आउन सक्छ। समयको चक्र चलिरहन्छ। समयशक्तिको सामथ्र्यलाई सही सदुपयोग गर्नु नै बुद्धिमत्ता हो। तसर्थ आजदेखि सुरु भएको नयाँ वर्षमा नयाँ संकल्पका साथ नयाँ प्रारम्भ गर्नु विवेकसम्मत हुन्छ। त्यस्तो संकल्प सरकार वा सत्ता चलाउनेहरूले मात्रै गरेर हुँदैन। सम्पूर्ण नागरिकले पनि गर्नुपर्छ। व्यक्ति व्यक्तिले गर्नुपर्छ। व्यक्ति व्यक्तिकै असल कर्मबाट समाज र देश असल बाटोमा लम्किन्छ। वैशाख भन्नु वसन्त याम हो। यो याममा रुखबिरुवाले काँचुली फेर्छन्। शिशिरमा झरेका ठाउँमा नयाँ पालुवा र पात पलाउँछ यो याममा। चराचुरुंगी र वन्यजन्तुको प्रणयको याम पनि हो यो। वसन्त याम त्यसै ऋतुहरूको राजा कहलिएको होइन, यो साँच्चिकै सिर्जनाको ऋतु हो। प्रकृतिको यही संयोगसँग मिलाएर हाम्रा पुर्खाहरूले वैशाखलाई वर्षको पहिलो महिना बनाएका छन्। कविवर स्व माधवप्रसाद घिमिरे आफ्नो एउटा कवितामा भनेजस्तै आएर कैल्यै पनि नसकिने चैत वैशाख फेरिफेरि पनि आउँलान्। तर २०७९ वैशाख १ फेरि अर्काे आउँदैन। तसर्थ पुराना खराब आनीबानी त्यागेर नयाँ असल बानीव्यहोरा अँगाल्ने प्रेरणा संकल्प गरौं। भित्ताको पात्रो पल्टाउने बेलामात्रै यसलाई नठानौं। असल कर्मको प्रेरणा दिवसका रूपमा नयाँ वर्षलाई लिऔं। इतिहासको निर्मम समीक्षा गरी भविष्यको सुन्दर योजना बनाएर कार्यान्वयनमा लागौं। सबै नेपालीको भलो होस्। नेपालको जय होस्। नयाँ वर्षको शुभकामना !"
"खस्किँदै अर्थतन्त्र, ढाकछोप गर्दै सरकार","काठमाडौं : अर्थविद्ले अर्थतन्त्र संकटग्रस्त बन्दै जाँदा पनि सरकार गम्भीर नदेखिएको बताएका छन्। खस्किँदो अर्थतन्त्रलाई उकास्नेतिर नभई कमी, कमजोरी ढाकछोपतिर सरकार लागेको अन्नपूर्ण पोस्ट्ले मंगलबार आयोजना गरेको अर्थतन्त्रका संकट र चुनौती विषयक अन्तर्क्रियामा पूर्वअर्थमन्त्री, अर्थविद् र निजी क्षेत्रका प्रतिनिधिले समयमै सावधानी नअपनाए देश आर्थिक संकटमा फस्ने चेतावनी दिएका हुन्। यस्तो बेला गभर्नर महाप्रसाद अधिकारीलाई निलम्बन गर्ने सरकारको निर्णयलाई गम्भीर गल्तीको संज्ञा उनीहरूले दिएका छन्। आर्थिक संकटका कारण मुलुक श्रीलंकाको बाटोतिर जान सक्ने पनि उनीहरूले औंल्याएका छन्। प्रकृति नमिले पनि प्रवृत्ति भने श्रीलंकासँग मिल्दै गएको धारणा उनीहरूले व्यक्त गरेका छन्। अन्नपूर्ण पोस्ट्ले मंगलबार आयोजना गरेको अर्थतन्त्रका संकट र चुनौती विषयक अन्तर्क्रियाका सहभागी। तस्बिर : अशोक दुलाल पूर्वअर्थमन्त्री सुरेन्द्र पाण्डेले अर्थमन्त्री जनार्दन शर्माले भनेजस्तो सहज अवस्था नभएको बताए। व्यापारघाटा, मूल्यवृद्धि उकालो लाग्नु, भुक्तानी सन्तुलनमा घाटा, राष्ट्रिय उत्पादकत्वमा कमी, वैदेशिक सहायतामा कमी, तरलताजस्ता कारणले अर्थतन्त्र जोखिमतर्फ गएको पूर्वअर्थमन्त्री पाण्डेको भनाइ छ। २० खर्बको आयात धान्न हामीसँग रेमिट्यान्स र निर्यात गरेर करिब ११ खर्बको स्रोत छ। मूल्यवृद्धि अहिले नै करिब ८ प्रतिशतले बढिरहेको छ, पूर्वअर्थमन्त्री पाण्डेले भने, अर्थतन्त्र सहज छ भन्नु गलत हो। उनले आयातमा कडाइ गर्न अर्थ मन्त्रालय चुकेको आरोप लगाए। चालू आर्थिक वर्षको नौ महिनामा करिब २६ प्रतिशतको पुँजीगत खर्च हुनुले पनि अर्थतन्त्र चलायमान बन्न नसकेको उनको ठम्याइँ छ। तर, सरकारको ढुकुटीमा ४० अर्ब मौज्दात भएको तथ्यांक दिँदै पूर्वअर्थमन्त्री पाण्डेले सरकारले चाहेर पनि पुँजीगत खर्च गर्न नसक्ने बताए। मुलुक श्रीलंका नभइसके पनि श्रीलंका बन्ला कि भन्ने चिन्ता भएको र आर्थिक परिसूचकहरू पनि नकारात्मक भएकोले आशंका उत्पन्न भएको उनले बताए। अर्थव्यवस्थालाई सही ढंगले चलाउन नसक्ने अर्थमन्त्रीले जिम्मेवारीबोध गरी बाटो प्रशस्त गर्नुपर्नेमा बताए। अर्थ मन्त्रालयले प्रतिष्ठा गिराउने काम गरेको छ। अर्थतन्त्र खस्किँदा अर्थमन्त्रीले जिम्मेवारी लिएर राजीनामा दिन सक्नुहुन्छ, पाण्डेले भने। विज्ञ भन्छन् कांग्रेस नेता डा मीनेन्द्र रिजालले अर्थतन्त्रमा समस्या भएको स्वीकार गरेका छन्। मुलुकको अर्थतन्त्रमा संरचनागत समस्या भएको नेता डा रिजालको स्विकारोक्ति छ। हरेक सरकारले एउटै संरचनालाई निरन्तरता दिने गरेको डा रिजालको भनाइ छ। अर्थतन्त्रको समस्या तत्काल समाधान गर्न नसक्ने पनि उनले स्पष्ट पारे। सबैभन्दा बढी राजस्व उठ्ने भन्सार बिन्दुमा कडाइ गरेर आयात रोक्न सरकारले नसक्ने उनको भनाइ छ। खर्च चलाउने स्रोतमध्येको राजस्व हो। भन्सार बिन्दुबाट मात्रै कुल राजस्वको करिब ५० प्रतिशत असुली हुन्छ। अनि सरकारले कसरी आयातमा कडाइ गर्न सक्छ ?, उनले प्रश्न गरे। डा रिजालले चालू आर्थिक वर्षको नौ महिना बितिसकेको र तीन महिना बाँकी रहँदा राजस्व असुली लक्ष्यअनुसार बढाउने चाप सरकारलाई रहेको बताए। वैशाखमा हुने चुनावका कारण बजारमा पैसा चलायमान हुने र तरलता केही सहज भएर अर्थतन्त्र सुधार हुन सक्ने संकेत उनले गरे। मौलिक रूपमा अर्थतन्त्रको चरित्र फेरिए पनि बहस नफेरिएको उनले बताए। पुँजीगत खर्च हुन नसक्नु पहिलादेखिको समस्या हो। रेमिट्यान्समा आधारित अर्थतन्त्र पहिला पनि हो। जुनै सरकार आउँदा पनि त्यही समस्या दोहोरिएको छ, उनले भने। उनका अनुसार सार्वजनिक ऋण कुल गार्हस्थ्य उत्पादनको करिब ४३ प्रतिशत पुगिसकेको छ। ४५ वर्षदेखि नै यो ट्रेन्ड बढ्दै गएकोले एउटा सरकारलाई दोष थुपार्न नहुने उनको भनाइ छ। योजना आयोगका पूर्वउपाध्यक्ष तथा अर्थविद् डा डिल्लीराज खनालले खुला अर्थतन्त्र विश्वासको वातावरणमा टिक्ने बताए। बैंकिङ तथा वित्तीय क्षेत्रमा समस्या आए अर्थतन्त्र खल्बल्याउने हुँदा केही भएको छैन भनेर नजरअन्दाज गर्न पनि नमिल्ने, खराब भयो भनेर लम्पसार पनि पर्न मिल्दैन, अर्थविद् डा खनालले भने। डा खनालले हाम्रो अर्थतन्त्र विरोधाभाषबाट गुज्रिरहेको बताए। जिम्मेवार व्यक्तिले सबै ठीक छ भनेर अभिव्यक्ति दिनु त्यो सबैभन्दा चिन्ताको विषय भएको डा खनालले बताए। श्रीलंका बन्ने वा नबन्ने भनेर अर्थतन्त्रमाथि बहस गरिएको छ। प्रवृत्तिको हिसाबले हामी श्रीलंकातिर उन्मुख छौं। तर हाम्रो प्रकृति भने श्रीलंकाको जस्तो छैन, उनले भने। सरकारले राजस्व बढाउन आयातलाई प्राथमिकता दिँदै अर्थतन्त्र खल्बलिएको टिप्पणी उनले गरे। उनले खस्किएको विदेशी मुद्रा सञ्चिति बढाउन पुँजीगत खर्च बढाउने, विदेशी लगानी बढाउने, ऊर्जा तथा पर्यटनमा आय बढाउनेजस्ता उपाय अवलम्बन गर्न सकिने बताए। नेपाल राष्ट्र बैंकका पूर्वगभर्नर दीपेन्द्रबहादुर क्षेत्रीले सरकारले प्रतिस्थापन बजेट ल्याएर त्यसको कार्यान्वयन गर्न नसक्दा अर्थतन्त्रमा समस्या देखिएको बताए। सात दिन त पाँच पैसा पनि खर्च गर्न नसक्ने अवस्था सिर्जना भयो यो सरकारले गर्दा, पूर्वगभर्नर क्षेत्रीले भने। ढिला आएको प्रतिस्थापन बजेटले लिएका कतिपय नीति कार्यान्वयन गर्न नसक्नु र ढिलासुस्तीजस्ता कारणले अर्थतन्त्रमा समस्या आएको उनले बताए। पुँजीगत खर्च कम हुँदा तरलताको अवस्था देखिएको उनको भनाइ छ। चालू आर्थिक वर्षको तीन महिना बाँकी रहँदा ७५ प्रतिशत पुँजीगत खर्च गर्ने अवस्था भएको र यसले पुनः असारे विकास हुने उनले बताए। साथै पुँजीवृद्धिअनुसार बैंकहरूले आक्रमक रूपमा लगानी बढाउँदा त्यसले तरलता निम्त्याएको उनले प्रष्ट्याए। निक्षेप वृद्धि हुन नसक्दा तरलता देखिएको उनले बताए। यो क्षेत्रमा काम नै नगरेको अर्थमन्त्रीले निम्त्याएको अवस्था नभएर लामो समयदेखि जम्मा भएर आएका समस्याहरू र अहिलेका कतिपय कुराहरूलाई छिमोल्न नसक्दा अहिलेको अवस्था सिर्जना भएको प्रष्ट्याए। सांसद डा विमला राईले देशका महत्त्वपूर्ण अंग नै अहिले क्षत्विच्छेद भएकाले परिस्थिति प्रतिकूल भएको बताइन्। अध्यादेशमा देश चलाउन पल्केको सरकारले आर्थिक नीतिको सही कार्यान्वयन गर्न नसक्दा अर्थतन्त्रमा समस्या आएको डा राईले बताइन्। सबै परिसूचक नकारात्मक हुँदाहुँदै अर्थतन्त्र ठीक छ भन्नु अर्थमन्त्रीको दम्भ भएको उनको टिप्पणी छ। २५० रुपैयाँ लिटरमा किन्ने तर अहिले ३२५ रुपैया प्रतिलिटर किन्न पाइँदैन। पेट्रोल बढेको छ तर त्यसको नियन्त्रण हाम्रो हातभन्दा बाहिर छ। यसले मुद्रास्फीति दोहोरो अंकमा जाने देखिन्छ, डा राईले भनिन्। अर्थतन्त्र एकैरातमा नबिग्रिने कुरालाई मनन् गर्दै अहिलेको परिस्थितिमा समस्या देखिएपछि नेतृत्वले सम्हाल्नतिर लाग्नुपर्ने उनले बताइन्। पहिलादेखि भएको भनेर दोष थुपार्न नहुने उनले बताइन्। अर्थतन्त्रलाई दिगो विकास दिन ऊर्जा व्यापारमा कूटनीतिक पहललाई प्राथमिकता दिनुपर्ने बताइन्। नेपाल चेम्बर अफ कमर्सका अध्यक्ष राजेन्द्र मल्लले अर्थतन्त्रलाई व्यवस्थित गर्नुपर्ने बताए। बजेटको आकार ठूलो बनाउनभन्दा पनि परिणाममुखी बनाउनुपर्ने धारणा अध्यक्ष मल्लले व्यक्त गरे। उठेको राजस्वको ९० प्रतिशत चालू खर्चमा सकिने अहिलेको अर्थतन्त्रलाई व्यवस्थित गर्न जरुरी भएको मल्लले बताए। पुँजीगत खर्च हुन नसकिरहेको अवस्थामा सरकारले त्रैमासिक रूपमा विकास खर्चको मूल्यांकन गर्ने र खर्च नभए कारबाही गर्नेतर्फ अघि बढ्नुपर्ने उनले बताए। बजेटलाई वितरणमुखी बनाउन नहुने उनको भनाइ छ। नेपाल उद्योग परिसंघ बैंकिङ समिति सभापति अनलराज भट्टराईले अर्थतन्त्र केही लचिलो भए पनि बिग्री नसकेको बताए। अहिले पुँजीगत खर्च मात्र हुन नसकेको तर राजस्व संकलन लक्ष्य अनुरूप भइरहेको सभापति भट्टराईले बताए। अर्थतन्त्र बलियो बनाउन निजी क्षेत्रको मनोबल बढाउन जरुरी भएको भट्टराईको तर्क छ। निजी क्षेत्र भनेको नेपालभित्र मात्रै व्यापार गर्ने होइन। अन्तर्राष्ट्रिय रूपमा पनि जोडिएको छ। पहिला देश र देशको अर्थतन्त्र बचे मात्रै सबै बाँच्न सक्छन्, उनले भने, यसैले अर्थतन्त्रको बारेमा नकारात्मक कुरा नगरौं। यसै क्रममा अहिले अत्यधिक आयातका कारण विदेशी विनिमय सञ्चितिमा परेको दबाबको समस्यालाई समाधान गर्न आयातलाई प्रतिबन्ध गर्नुभन्दा पनि व्यवस्थापन गर्न जरुरी भएको भट्टराईले औंल्याए।"
गभर्नरमाथि दोष थोपरेर अर्थमन्त्री उम्किन मिल्दैन,"काठमाडौं : सरकारले गभर्नर महाप्रसाद अधिकारीलाई निलम्बन गरेकामा चर्को आलोचना भइरहेको छ। अर्थतन्त्र खस्किँदो अवस्थामा रहेका बेला गभर्नरलाई दोष दिएर अर्थमन्त्री जनार्दन शर्मा आफू पन्छिन खोजेको टिप्पणी विज्ञहरूले गरिरहेका छन्। पूर्वअर्थमन्त्री सुरेन्द्र पाण्डेले अर्थतन्त्र जटिल अवस्थामा पुगेका बेला गभर्नरलाई कारबाही गर्नु गलत भएको बताएका छन्। अर्थमन्त्रीले अर्थतन्त्र जोखिममा पुगेको जिम्मेवारी नलिने तर गभर्नरलाई कारबाही गर्ने कदम गलत भयो, पूर्वअर्थमन्त्री पाण्डेले अन्नपूर्ण पोस्ट्ले आयोजना गरेको अन्तर्क्रियामा भने। आयात उच्च रूपमा बढ्दै गएपछि त्यसलाई नियन्त्रण गर्न राष्ट्र बैंकले ४० वस्तुको शतप्रतिशत मार्जिनको व्यवस्था गर्यो। ६ वटाको ५० प्रतिशत मार्जिनको व्यवस्था गर्यो। यसबीच सरकारले छोकरा, केराउ, सुपारी, मरीच आयातमा कडाइ नगर्न राष्ट्र बैंकलाई चेतावनी दियो। यस विवादले उद्योग, वाणिज्य तथा आपूर्ति मन्त्रालयका सचिव सरुवामा परे। पूर्वअर्थमन्त्री पाण्डेले आयात खोल्ने प्रस्ताव नमान्दा गभर्नर हटाइएको हुन सक्ने बताए। यी वस्तुमा एलसी खोल्ने निर्णय भइसक्यो, यसले झन् सन्देह फैलाएको छ, उनले भने। अर्थमन्त्रीले जिम्मेवारी लिएर मार्गप्रशस्त गर्नुपर्नेमा प्रतिशोध साँधेको आरोप उनले लगाए। गभर्नरमाथि अक्षमताको जुन आरोप लगाइएको छ, त्यो अक्षमता भनेको के हो ?, उनले भने, गभर्नरले सबै ठीक राख्नुपर्ने अनि अर्थमन्त्री जिम्मेवार नहुने ? यस्तो बेला गभर्नरको कारबाही ज्यादै गलत काम हो। स्वायत्त निकायलाई कारबाही गर्न ऐनले नै अस्वीकार गरेको छ। गभर्नर निलम्बनमा बसेका बेला नोट छाप्न नपाइने भएकाले अर्थतन्त्रमा झन् गम्भीर असर पुग्ने उनले बताए। अमेरिकाले भनेर मनी लन्ड्रिङ केसमा छानबिनमा रहेको विषयमा अर्थमन्त्रीले चिठी लेखेर छोड भन्न पाइँदैन, उनले भने, यसले त विदेशीले हाम्रो कानुनमै प्रश्न उठाउँछन्। अर्थमन्त्रीले नेपालको प्रतिष्ठा गिराउने काम गरेका छन्। यसले राष्ट्र र अर्थतन्त्रलाई गहिरो संकट पार्न सक्छ। कांग्रेस नेता डा मीनेन्द्र रिजालले अर्थमन्त्री शर्मा अर्थतन्त्रको समस्या समाधान गर्नुको सट्टा त्यसको दोष गभर्नरमाथि थोपरेर उम्किन खोजेको आरोप लगाए। अर्थतन्त्रको समस्या गभर्नरमाथि थोपारेर अर्थमन्त्री उम्किन मिल्दैन, डा रिजालले भने। गभर्नरलाई दोष लगाएर गठबन्धनलाई फाइदा पुग्ने भए पनि अर्थमन्त्री उम्किनु गलत भएको डा रिजालको भनाइ छ। कानुन्विद् प्राडागान्धी पण्डितले राष्ट्र बैंक ऐन २०५८ मा चेक एन्ड ब्यालेन्सको सिद्धान्त अपनाइएको बताए। कारबाही गर्ने प्रक्रिया ऐनमा भए पनि अर्थमन्त्रीले ढंग नपुर्याएको प्राडा पण्डितले बताए। अर्थमन्त्रीको सिफारिसअनुसार नियुक्ति र कारबाही मन्त्रिपरिषद्ले गर्ने हो, उनले भने। राष्ट्र बैंकलाई हस्तक्षेप गर्न नहुने उनको भनाइ छ। राष्ट्र बैंक ऐन २०५८ को दफा १०६ गमा मुद्रा, बैंकिङ र वित्त क्षेत्रमा सरकारले निर्देशन दिने व्यवस्था छ। कानुनविद् पण्डितले राष्ट्र बैंकको स्वायत्त हनन् दैनिक प्रशासनका क्रममा भए पनि अर्थ मन्त्रालय र राष्ट्र बैंकबीच समन्वय अति जरुरी रहेको बताए। चेक एन्ड ब्यालेन्सको सिद्धान्त ऐनमा भएकाले गभर्नर कि अर्थमन्त्री कसको अधिकार माथि भन्ने प्रश्न नै नहुने उनले बताए।नीतिभन्दा बाहिर हिँड्न खोजे नियन्त्रण गर्न सक्ने अर्थ मन्त्रालयको जिम्मेवारी भए पनि राम्रो काम गर्दैमा अर्थमन्त्रीले हटाउन खोज्दैमा नसक्ने उनले बताए। काम गर्न अक्षम भए, बैंकिङ तथा वित्तीयमा हानिनोक्सानी गर्ने काम गरे पनि सिधै हटाउन नमिल्ने उनको भनाइ छ। उनका अनुसार दफा २ मा पदमुक्त न्यायाधीशको अध्यक्षतामा तीन सदस्यीय जाँचबुझ समिति गठन गर्ने व्यवस्था छ। समितिले निष्पक्ष छानबिन गर्ने र सबै कागजात हेरेर दफा ५ बमोजिम काम गरे पदमुक्त हुन योग्य छ छैन जाँचेर प्रतिवेदन दिएपछि मात्रै पदमुक्त गर्न सक्छ। त्यसो गर्दा पनि प्राकृतिक न्यायको सिद्धान्तले सफाइको मौका दिनुपर्छ, उनले भने, समितिलाई गलत काम गरेको छैन भन्ने लागेमा हटाउन मिल्दैन। हटाउन हुन्न र हटाउनै पर्छ भन्ने कुनै दृष्टिकोण नभएको उनले बताए। अनुसन्धानको प्रक्रिया सुरु भइसक्यो अब एक महिना अनुसन्धान हुनेछ, गलत काम नगरेको ठहरिएमा अर्थमन्त्रीले आफ्नो इच्छाले पदमुक्त गर्न पाउँदैन। राष्ट्र बैंक ऐन २०१२ अनुसार तत्कालीन सरकारले गभर्नर दीपेन्द्रपुरुष ढकाललाई हटाएको थियो। त्यतिबेला हटाउन पाइने व्यवस्था भए पनि सर्वोच्च अदालतले बायसनेस भएकाले हटाएको हो भन्दै अन्तरिम आदेश जारी गरेको थियो। पूर्वगभर्नर दीपेन्द्रबहादुर क्षेत्रीले सरकारले गभर्नरलाई पदमुक्त गर्न पाउने भए पनि प्रक्रिया नमिलेको बताए। न्यायिक समितिलाई नियुक्तिसमेत नगरिएको क्षेत्रीले बताए। सम्बन्धित व्यक्तिले सफाइ दिने मौका पनि पाउनुपर्छ। बाहिर जे हल्ला आए पनि समितिको नियुक्ति र प्रतिवेदन आएपछि मात्र वास्तविकता थाहा पाइन्छ, उनले भने, सबै कुरा भएकै छैन। अझै छिटो भयो कि भन्ने लाग्छ। सांसद विमला राई पौडेलले सही निर्णय पनि गलत समयमा गरियो भने परिणाम राम्रो नआउने बताइन्। कहिलेकाहीँ गलत निर्णय पनि सही समयमा गरियो भने राम्रो निर्णय लिन्छ, सांसद राईले भनिन्, अहिले गभर्नरलाई चलाउने गलत समयमा गलत निर्णय भयो। अर्थविद् डा डिल्लीराज खनालले गभर्नर र अर्थमन्त्री दोषारोपण गरेर अर्थतन्त्रको समस्या पन्छाउने गरेको बताए। आफ्नो अक्षमता गभर्नरमा लगेर ढाकछोप गर्ने किसिमको प्रवृत्ति देखियो। त्यो खतरनाक छ, उनले भने। (अन्नपूर्ण अन्तर्क्रियाको विशेषांक वैशाख २ गते शुक्रबार प्रकाशन हुनेछ ।)"
कांग्रेस कार्यसम्पादन समिति बैठक सुरु,काठमाडौं : सत्तारुढ नेपाली कांग्रेसको केन्द्रीय कार्यसम्पादन समिति बैठक सुरु भएको छ। केन्द्रीय कार्यालय सानेपामा बुधबार अपराह्न सुरु भएको बैठकमा स्थानीय तहको निर्वाचन घोषणापत्र तयारीबारे छलफल हुँदैछ। कार्यसम्पादन समितिले घोषणापत्र तयारी सम्बन्धी छलफल र अन्य विविध विषयमा छलफल गर्ने कार्यसूची छ। घोषणापत्र तयारी समिति संयोजक महामन्त्री गगनकुमार थापाले घोषणापत्रमा भएका प्रगति र तयारीबारे जानकारी गराउने र कार्यसम्पादनबाट सुझावहरु दिने कार्यतालिका छ।
पार्टी कार्यालयमा तोडफोड गरेपछि मेयरका आकांक्षी अन्सारी माओवादीबाट निष्काशित,"वीरगञ्ज : नेकपा माओवादी केन्द्रले वीरगञ्ज महानगर कमिटी अध्यक्ष रहबर अन्सारीलाई पार्टीको सधारण सदस्यसमेत नरहनेगरी निष्काशन गरेको छ। बुधबार वीरगञ्जस्थित पार्टी कार्यालयमा भएको तोडफोडको घटनामा संलग्न रहेको भन्दै माओवादी केन्द्रले महानगर अध्यक्ष अन्सारी, उपाध्यक्षद्वय अनुरुद्ध यादव र जुम्मादिन अन्सारीलाई पनि पार्टीबाट निष्काशन गरेको हो। महानगर अध्यक्ष अन्सारी आसन्न स्थानीय तहको निर्वाचनमा पार्टीको तर्फबाट वीरगञ्ज महानगरको मेयरका आंकाक्षी थिए। उनी २०७४ को निर्वाचनमा पनि माओवादी केन्द्रको तर्फबाट उम्मेदवार बनेका थिए। माओवादी केन्द्रका पर्सा जिल्ला इन्चार्ज विजय महतो र जिल्ला संयोजक रामदरश कुशवाहाले बुधबार साँझ निकालेको विज्ञप्तिमा महानगर अध्यक्ष अन्सारी, उपाध्यक्षद्वय यादव र अन्सारीलाई पार्टीको साधरण सदस्य नरहने गरी निष्काशन गरिएको उल्लेख छ। महानगर अध्यक्ष अन्सारीलगायतको समूहले देशीविदेशी प्रतिक्रियावादीहरुको इशारामा पार्टी कार्यालयमा तोडफोड गरी जिल्ला इन्चार्ज र संयोजकलाई तथानाम गाली गलौज गरी पार्टीलाई बदनाम गराएको विज्ञप्तिमा उल्लेख छ। स्थानीय निर्वाचनमा समेत पार्टीलाई हानी पुर्याउने गरी गुण्डागर्दी र अराजक गतिविधि गर्ने र गराउने अन्सारीसहितका नेताहरुलाई पार्टीबाट निष्काशन गरिएको पनि विज्ञप्तिमा उल्लेख छ। वीरगञ्जको राधेमाईस्थित माओवादीको पार्टी कार्यालयमा बुधबार दिउँसो असन्तुष्ट नेता कार्यकर्ताहरुको एक समूहले तोडफोड गरेको थियो। जिल्ला नेतृत्वबाट असन्तुष्ट अखिल क्रान्तिकारीका मधेस प्रदेश प्रमुख सचिव जुवेर आलम, माओवादी केन्द्रका वीरगञ्ज महानगर उपाध्यक्षद्वय अनिरुद्ध यादव र जुमादीन अन्सारी, वडा कमिटी अध्यक्ष हीरा अन्सारी, छोटेलाल कुर्मीलगायतको समूहले पार्टी कार्यालयमा तोडफोड गरेको जिल्ला इन्चार्ज महतोको आरोप छ। स्थानीय तह निर्वाचनका लागि पार्टीले गठन गरेको जिल्ला समन्वय समितिको गतिविधि प्रति असन्तुष्टि जनाउँदै नेता कार्यकर्ताहरुको एक समूह पार्टी कार्यालयमा जिल्ला इन्चार्ज महतोलाई ज्ञापनपत्र पत्र बुझाउन गएको थियो। त्यही क्रममा विवाद भएपछि आक्रोशित उनीहरुले तोडफोड गरेका थिए। तोडफोडबाट पार्टी कार्यलयमा रहेको टेबल, कुर्सी, सोफागायतमा क्षति भएको छ। पार्टीका वीरगन्ज महानगर कमिटी अध्यक्ष अन्सारीकै निर्देशनमा पार्टी कार्यालयमा तोडफोड भएको जिल्ला संयोजक कुशवाहाको भनाइ छ। महानगर अध्यक्ष अन्सारीले भने उक्त घटनामा आफ्नो संलग्नता नरहेको बताए। उनले पार्टी कार्यालयमा तोडफोडको घटना भएका बेला आफू विन्दवासीनीमा पार्टीको कार्यक्रममा रहेको बताए।"
परराष्ट्रमन्त्री खड्का भारत जाने,"काठमाडौं : परराष्ट्रमन्त्री डा नारायण खड्का भारत भ्रमणमा जाने भएका छन्। भ्रमणको गृहकार्य भइरहेको परराष्ट्र मन्त्रालयले जनाएको छ। भ्रमणको मिति भने मन्त्रालयले खुलाएको छैन। खड्का विभिन्न सहमति तथा सम्झौता कार्यान्वयनका लागि छलफल गर्न नयाँदिल्ली जान लागेको बताइएको छ। छिमकी देश हो, जाने आउने स्वभाविक हो, परराष्ट्र प्रवक्ता सेवा लम्सालले भनिन्, निर्णय कार्यान्वयन, भएका सहमति लागू गर्न वातावरण बनाउने हो। भ्रमण निरन्तर चल्ने श्रृंखला भएको उनको भनाइ थियो। हालै प्रधानमन्त्री शेरबहादुर देउवाको औपचारिक भ्रमणमा विभिन्न सम्झौता, समझदारी तथा उर्जा अवधारणा पत्रमा समझदारी भएको थियो। विभिन्न द्विपक्षीय सहयोगका परियोजना उद्घाटन पनि गरिएको थियो।"
'तीर' छाडेर कमल थापाले किन रोजे 'सूर्य' चिन्ह ?,"काठमाडौं : राप्रपा नेपालका अध्यक्ष कमल थापाले चुनावी गठबन्धन गर्दा मत बदर हुने सम्भावनालाई मध्यनजर गर्दै सूर्य चिन्हबाट चुनाव लड्ने निर्णय गरिएको बताएका छन्। बुधबार एमालेसँग चुनावी तालमेलको सहमति गरेका थापाले सूर्य चिन्हबाट चुनाव लड्ने घोषणा गरेका थिए। आफ्नो पार्टीको 'तीर' चिन्ह हुँदाहुँदै हिन्दुराष्ट्रको एजेण्डा बोकेको पार्टीले कम्युनिस्टको चुनाव चिन्ह लिएर निर्वाचनमा जाने भनेर आलोचना भएपछि थापाले 'सूर्य' चिन्ह लिएर चुनाव लड्नुको कारण खुलाएका हुन्। उमेदवार नभएको स्थानमा पनि मतपत्रमा सबै पार्टीको चिन्ह रहन्छ। तालमेल भएको अवस्थामा दुवै चिन्हमा मत प्रयोग भई मत बदर हुने खतरा रहेकाले गरिएको हो, थापाले भनेका छन्। चुनावअघि सहमति गरि साझा चिन्ह लिन सकिने र जितेपछि आफ्नै दलमा रहन पाउने कानुनी व्यवस्था रहेकाले पनि सूर्य रोजिएको उनको भनाइ छ। स्थानीय चुनावमा विभिन्न दलहरु तालमेल गरेर जाने भएपछि राप्रपा नेपालले एक्लै चुनावमा जानु बुद्धिमानी नदेखिएको उनको प्रष्टीकरण छ। राष्ट्रियता, आर्थिक समृद्धि र स्थिरताको कारण हामीले एमालेसँग सहकार्य गर्ने निर्णय गरेका हौँ, उनले भनेका छन्। राप्रपा नेपाललाई निर्वाचनले गाईको सट्टा तीर चिन्ह दिएको थियो। तर थापाले सूर्य चिन्ह रोजेका छन्।"
राष्ट्रिय जनमोर्चाको घोषणापत्रमा के छ?,"काठमाडौं : राष्ट्रिय जनमोर्चाले स्थानीय तह निर्वाचन२०७९ को घोषणापत्र सार्वजनिक गरेको छ। गणतन्त्र तथा राष्ट्रियताको रक्षा गरौँ, सङ्घीयता खारेज गरौँ, भन्ने मूल नारासहित बुटवलमा पत्रकार सम्मेलनको आयोजना गरी जनमोर्चाले स्थानीय तह निर्वाचन२०७९ को घोषणापत्र सार्वजनिक गरेको हो। घोषणापत्र सार्वजनिक गर्दै अध्यक्ष चित्रबहादुर केसीले स्थानीय तहलाई बलियो बनाउन आफ्नो शक्ति केन्द्रीत हुने बता। विकेन्द्रित र सन्तुलित विकास नीतिसहित २८ बुँदे घोषणापत्र सार्वजनिक गर्दै उनले चुनावमा अन्य दलसँग एकता गरेर गए पनि आफ्नो चुनावी एजेण्डालाई आफ्ना उम्मेदवारले कार्यान्वयनमा लैजाने बताए। घोषणापत्रमा स्थानीय तहमा रहेको बेरुजु न्यूनीकरण गर्दै स्वशासनमा जोड दिने तथा भ्रष्टाचारको रोकथाम गर्ने उल्लेख गरिएको छ। गाउँको विकासका लागि छुट्टै ग्रामीण विकास मन्त्रालयको गठन गर्ने बताइएको छ। इन्धन आपूर्तिको वैकल्पिक व्यवस्था गर्ने, स्वदेशी उत्पादनलाई संरक्षण गरी विदेशी आयातमाथि नियन्त्रण गर्ने, दक्ष जनशक्ति निर्माण गरी बेरोजगारी अन्त्य गर्न योजना तर्जुमा गर्ने घोषणा पत्रमा उल्लेख छ। त्यस्तै घोषणा पत्रमा स्रोत संरक्षण तथा प्रवर्द्धनमा जोड दिने एवं कृषि एवं कृषिजन्य उद्योगको विकासका लागि प्रयत्न गर्ने उल्लेख छ। शिक्षा र स्वास्थ्यमा आम सर्वसाधारणको पहुँच पुर्याउन सामाजिक विकासमा अधिकतम बजेट विनियोजन गर्ने एवं बीचमा पढाइ छाड्ने विद्यार्थीका लागि विशेष योजना बनाएर लागू गर्ने बताइएको छ। यातायात र ढुवानीका लागि रेल तथा सडक सञ्जालको निर्माण र विकासमा जोड दिने र ग्रामीण क्षेत्रमा उद्योगधन्दाको विकास गर्ने घोषणापत्रमा उल्लेख छ। त्यसैगरी सबैको समान विकासका लागि पिछडिएका समुदाय र दुर्गम क्षेत्रको विकास गर्ने बताइएको छ। पर्यटन विकासका लागि ग्रामीण पर्यटनको विकासमा जोड दिने एवं पर्यावरण र पुरातात्विक क्षेत्रको संरक्षण गर्न विशेष योजना बनाउने घोषणा पत्रमा भनिएको छ। प्रदूषण नियन्त्रण, स्रोत साधनको न्यायपूर्ण वितरण, सामाजिक सुरक्षा, पुनःस्थापनालगायतलाई घोषणापत्रमा समेटिएको छ। भूउपयोग नीति बनाई कार्यान्वयन गर्नुका साथै एकीकृत बस्ती विकास गर्ने राष्ट्रिय जनमोर्चाको योजना छ। त्यस्तै सङ्क्रामक रोगविरुद्ध भौतिक पूर्वाधार तथा जनशक्ति निर्माणमा जोड दिइने, छाडा चौपाया नियन्त्रण गरिने बताइएको छ। विपद् व्यवस्थापन गर्न स्थानीय तहलाई अधिकार तथा स्रोत साधन सम्पन्न बनाउने र प्राकृतिक स्रोत साधनको समुचित उपयोगमा ध्यान दिइने घोषणापत्रमा उल्लेख छ।"
भरतपुर माओवादीलाई नदिन कांग्रेस बैठकमा कुरा उठेपछि देउवाले के भने?,"काठमाडौं : सत्तारुढ नेपाली कांग्रेसको केन्द्रीय कार्यसम्पादन समिति बैठकमा स्थानीय तह निर्वाचनमा तय भएको चुनावी तालमेलबारे छलफल भएको छ। बुधबार अपराह्न सानेपामा बसेको बैठकमा पाँच दलीय चुनावी संयन्त्रको चुनावी गठबन्धन गर्ने, एकताबद्ध भएर चुनाव लड्ने निर्णयबारे जानकारी गराएपछि नेताहरुले स्थानीय पार्टीपंक्ति, नेता कार्यकर्ता र शुभेच्छुकको चाहनालाई ख्याल गर्न नेतृत्वको ध्यानाकर्षण गराएका थिए। खासगरी संस्थापनइतर पक्षले चितवनको भरतपुर र पर्साको वीरगंज महानगरपालिका कांग्रेसले छाड्न नहुने धारणा राखेका थिए। भरतपुरमा वडाबाटै पार्टीपंक्तिले मेयर नपाए चुनावी गठबन्धन नमान्ने घोषणा भइसकेको, वीरगंजमा पनि कार्यकर्ता चुनावी तालमेलको निर्णयले असन्तुष्ट रहेको बताएका थिए। केही सदस्यहरुले भरतपुर महानगरपालिकाको मेयर फेरि माओवादी केन्द्रलाई दिन नहुने माग गरेका थिए। भरतपुरमा माओवादी केन्द्रका अध्यक्ष पुष्पकमल दाहाल प्रचण्डकी छोरी रेणु दाहाल पुन: मेयरको उम्मेदवार बन्ने चर्चा र रेणुलाई भरतपुर दिन देउवा सकारात्मक भन्ने खबरहरु आएका बेला सदस्यहरुले बैठकमा कार्यकर्ताको भावनालाई नेतृत्वले ख्याल गर्नुपर्ने बताएका थिए। नेताहरुले कार्यकर्ताको भावनालाई ख्याल गरेर भरतपुरलगायत महानगर नछोड्न सुझाएपछि सभापति शेरबहादुर देउवा बोलेका थिए। बैठकमा सहभागी एक केन्द्रीय सदस्यकाअनुसार कुन महानगरपालिका कसलाई दिने भन्ने टुंगो नलागेको र गठबन्धनमा छलफलमै रहेको जवाफ दिएका थिए। उनले कार्यकर्ताको भावना, देश र गठबन्धनको हितलाई हेरेर निर्णय लिने बताएका थिए।"
श्रीलंका र पाकिस्तानको विकसित घटनाक्रमबारे बोल्यो नेपाल,"काठमाडौं : परराष्ट्र मन्त्रालयले श्रीलंका र पाकिस्तानमा विकसित पछिल्लो घटनाबारे धारणा सार्वजनिक गरेको छ। श्रीलंकामा गहिरिएको आर्थिक संकट र पाकिस्तानको राजनीतिक संकटमा नेपालले नजिकबाट नियालिरहेको मन्त्रालयले जनाएको छ। श्रीलंका र पाकिस्तानको विकसित परिस्थितिलाई नजिकबाट नियालिरहेका छौं। दुबै नजिकका मित्र हुन्। त्यहाँबाट हामीले अनुभव लिनुपर्छ। सिक्नुपर्छ, उनले भनिन्। उनले सार्क राष्ट्रको अध्यक्षको हैसियतले सार्क शिखर सम्मेलनको प्रक्रिया अगाडि बढोस् भन्ने नेपालले चाहेको बताइन्। निकट भविष्यमा सम्मेलन आयोजना हुनेमा आशावादी रहेको उनको भनाइ थियो। अध्यक्ष राष्ट्रको हिसाबले नेपालले पाकिस्तानसहित देशहरुसँग सहज वातावरणका लागि पहल गरिरहेको उनको भनाइ छ।"
अर्थहीन परिवर्तनले नेपाली जनता सन्तुष्ट छैनन् : पूर्वराजा ज्ञानेन्द्र,"काठमाडौंः पूर्वराजा ज्ञानेन्द्र वीरविक्रम शाहले अर्थहीन परिवर्तनले नेपाली जनता सन्तुष्ट नभएको बताएका छन् । नयाँ वर्ष २०७९ को अवसरमा शुभकामना सन्देश दिँदै पूर्वराजा शाहले चर्का नारा, गहकिला आशा, आश्वासन तथा अर्थहीन परिवर्तन वा रुपान्तरणको प्रकृयाले नेपाली जनमानसलाई शान्त र सन्तुष्ट पार्न नसकेको बताएका हुन् । 'वर्ष बदलिँदा हाम्रो हर्ष पनि बढ्नु पर्दछ, भित्ताको पात्रो फेरिएपछि जनजीवनमा स्तर वृद्धि पनि हुनुपर्दछ । तर, चर्का नारा, गहकिला आशा, आश्वासन तथा अर्थहीन परिवर्तन वा रुपान्तरणको प्रकृयाले नेपाली जनमानसलाई शान्त र सन्तुष्ट पार्न सकेको छैन । चिन्ताको विषय हाम्रो यो हो, ' बुधबार जारी गरिएको सन्देशमा भनिएको छ।' नेपालीको घरघरमा बढ्दो महंगी र थपिदा आर्थिक बोझले जीवन गुजरा गर्न अत्यन्त कठिन भएको उनको भनाइ छ। सन्देशमा भनिएको छ, 'हाम्रो अर्थविद्हरु तथा उद्यमीहरुले गलत मौद्रिक र कमजोर वित्तीय नीतिका कारण अर्थ व्यवस्था जटिल बन्दै गएको चिन्ता गरिरहेका छन् । नेपालीको घर घरमा बढ्दो महंगी र थपिदो आर्थिक बोझले जीवन गुजरा गर्न अत्यन्त कठिन भएको दुखेसो छ । नेपाली सबैको भलो होस, सबै नेपालीको सपना साकार होस् र प्रत्येक प्रयास उपलब्धिमा परिणत होस् यही हाम्रो अभिलासा हो ।' उनले देशको स्थायित्व, शान्ति र राष्ट्रिय अस्मितामा कुनै न कुनै स्तरको प्रभाव पर्न जाने अवस्थालाई सम्झेर सदैव चनाखो हुनुपर्ने औंल्याएका छन्।"
"जनप्रतिनिधिको राजीनामा रोक्ने आदेश भएन खारेज, आयोगलाई आइतबार बोलायो","काठमाडौं : सर्वोच्च अदालतले उम्मेदवार बन्न जनप्रतिनिधि राजीनामा दिनुपर्ने प्रावधानमाथि रोक लगाउने अल्पकालीन अन्तरिम आदेश खारेज गर्न अस्वीकार गरेको छ। निर्वाचन आयोगले राजीनामा दिने प्रावधान कार्यान्वयन नगर्न आएको अल्पकालीन अन्तरिम आदेश खारेज गर्न दिएको निवेदनमा सर्वोच्चले मुद्दा प्रक्रियामा रहेको भन्दै खारेज गर्न अस्वीकार गरेको हो। हेलम्बु गाउँपालिका अध्यक्ष निमा ग्याल्जेन शेर्पाले स्थानीय चुनावमा उम्मेदवार बन्न अगावै राजीनामा दिनुपर्ने प्रावधानले जनप्रतिनिधिको पूरा कार्यकाल काम गर्न पाउने अधिकार हनन् गर्ने भन्दै दिएको रिट निवेदनमा सर्वोच्चले चैत ८ गते कार्यान्वयन नगर्न निर्वाचन आयोगका नाममा अल्पकालीन अन्तरिम आदेश जारी गरेको थियो। १३ गते दुबै पक्षलाई छलफलका लागि बोलाएको थियो। तर १३ गतेको सुनुवाइ स्थगित भयो। सर्वोच्चले वैशाख ४ गते सार्यो। राजीनामा प्रावधान लागु गर्ने कि खारेज गर्ने भन्ने मुद्दाको वैशाख ४ गते टुंगो लाउने तय गरेका बेला निर्वाचन आयोगले अल्पकालीन आदेश खारेजीको माग गर्दै सर्वोच्चमा निवेदन दायर गर्यो। निवेदनमा बुधबार सुनुवाइ गर्दै न्यायाधीशद्वय तेजबहादुर केसी र कुमार रेग्मीको संयुक्त इजलासले भनेको छ, एक न्यायाधीशको इजलासले पूर्ण अन्तरिम आदेश जारी नगरी अल्पकालीन आदेश जारी गरी छलफलको मिति तोकि बोलाएको प्रक्रिया नै पूरा नहुँदै आयोगबाट खारेज गरी पाउँ भनी दायर हुन आएको निवेदन हेर्दा पहिला एक न्यायाधीशको इजलासबाट चैत ८ गते जारी भएको अन्तरिम आदेश खारेजको सम्बन्धमा दुबै पक्षको छलफलबाट प्रक्रिया पुर्याउनुपर्ने र छलफलमा आयोगको निवेदनको जिकिरसमेत सम्बोधन हुनेछ। इजलासले छलफलका लागि आयोगलाई पनि वैशाख ४ गते बोलाउन आदेश गरेको छ। एकै इजलासमा अल्पकालीन अन्तरिम आदेश दिएको मुद्दा र निर्वाचन आयोगको खारेज गरी जनप्रतिनिधिले राजीनामा दिनुपर्ने आचारसंहिताको प्रावधान लागु गर्न पाउनुपर्ने निवेदनमा सुनुवाइ हुनेछ।"
गठबन्धन सरकार आफन्त भर्ती केन्द्र बन्यो : ओली,"धरान : नेकपा (एमाले) का अध्यक्ष केपी शर्मा ओलीले सर्बोच्च अदालतको सेटिङमा गठन गरिएको वर्तमान गठबन्धन सरकार आफन्त भर्ती गर्ने केन्द्र बनेको बताएका छन्। बुधवार सुनसरीको इनरुवामा आयोजित एमालेको सभालाई सम्बोधन गर्दै ओलीले देश आर्थिक संकटबाट गुर्जिरहेको बेला प्रधानमन्त्री शेरबहादुर देउवा नेतृत्वको सरकार भाइभजिता, छोरा, बुहारी र सालासाली भर्ती गर्न व्यस्त रहेको बताएका हुन्। ओलीले आगामी तीन तहकै निर्वाचन जितेर देशलाई एमाले नेतृत्व लिएर सहि दिसामा फर्काउने बताए। देशभर एमालेको जनलहर देखेर गठबन्धन सरकार एमालेसंग डराएर चुनावी चालमेलमा सक्रिय भएको ओलीले बताए। उनले आफू प्रधानमन्त्री भएको बेला धरहरा, रानीपोखरीको निर्माण, देशभरी मोटरबाटो र पक्की पुल बनाएर लोकप्रिय काम गरेको बताए। उनले भने, प्रतिक्रियाबादीहरुले अदालतसंग मिलेर मलाई हटाए। आगामी स्थानीय तह निर्वाचनमा एमालेले सबै तहमा विजयीहासिल गरी थप विकासका काम गर्छ।"
वीरगञ्ज महानगरको मेयरमा सरावगीलाई उम्मेदवार बनाउने एमाले निर्णय,"वीरगन्ज : जसपा छाडेर नेकपा एमाले प्रवेश गरेका वीरगञ्ज महानगरपालिकाका मेयर विजय सरावगीले पुनः उम्मेदवारी दिने भएका छन्। उनले नेकपा एमालेबाट पुनः मेयर पदमा उम्मेदवारी दिने भएका हुन्। बुधबार बसेको एमाले महानगर कमिटीको पूर्ण बैठकले आगामी स्थानीय तहको निर्वाचनमा वीरगञ्जको मेयरको उम्मेदवार सरावगीलाई बनाउने निर्णय गरेको हो। महानगर कमिटीका अध्यक्ष राजेन्द्र यादवको अध्यक्षतामा बसेको महानगर कमिटीको पूर्ण बैठकले मेयरका उम्मेदवार सरावगीलाई बनाउने सर्वसम्मत निर्णय गर्दै केन्द्रमा सिफारिस गरेको एमाले महानगर कमिटी उपाध्यक्ष महेश दासले जानकारी दिए। उनका अनुसार बैठकमा सरावगीको प्रस्तावक महानगर कमिटी सचिव सुन्दर कुर्मी र समर्थक उपाध्यक्ष दास स्वयं रहेका थिए। एक महिनाअघि गत २८ फागुनमा सरावगीले जसपा त्यागेर एमालेमा प्रवेश गरेका थिए। विसं २०७४ को स्थानीय तह निर्वाचनमा तत्कालीन संघीय समाजवादी फोरमका तर्फबाट चुनाव लडेर महानगरको मेयरमा निर्वाचित सरावगीले हालको जसपमा आफूलाई पार्टीभित्रैबाट विरोध गरेर काम गर्न नदिइएको आरोप लगाउँदै आएका छन्। त्यसअघि उनी कांग्रेसमा प्रवेश गर्ने चर्चा चलेको थियो। तर, कांग्रेसको जिल्ला नेतृत्वले मेयरको टिकट दिने शर्तमा पार्टीमा ल्याउन नसकिने जवाफ दिएपछि सरावगी एमालेमा प्रवेश गरेका थिए। व्यपारिक घारानाका उद्योगी सरावगीले २०७३ चैत ६ गते तत्कालीन संघीय समाजवादी फोरम (ससफो) पार्टीमा प्रवेश गरेर राजनीति यात्रा थालेका थिए। सरावगीले १९ हजार ३ सय ९३ मत ल्याएर निर्वाचित भएका थिए।"
सीके राउतसँग भएको सहमति कार्यान्वयनमा सरकार प्रतिबद्ध छ : गृहमन्त्री खाण,काठमाडौं : गृहमन्त्री बालकृष्ण खाण र नेपाल जनमत पार्टीका महासचिव चन्दन सिंहबीच भेटवार्ता भएको छ। गृह मन्त्रालयमा भएको भेटमा २०७५ फागुन २४ गते नेपाल सरकार र तत्कालीन सीके राउत नेतृत्वमा रहेको संगठनबीच भएको ११ बुँदे सहमति कार्यान्वयनका सम्बन्धमा छलफल भएको थियो। भेटमा गृहमन्त्री खाणले जनमत पार्टी शान्तिपूर्ण तरिकाले राजनीतिक गतिविधि अगाडि बढाउँदै आइरहेकोमा खुसी व्यक्त गरे। स्थानीय तह निर्वाचनमा सहभागी हुने जनमत पार्टीको निर्णय स्वागतयोग्य रहेको गृहमन्त्री खाणले बताए। त्यस्तै सहमति कार्यान्वयनका लागि फेरि बैठक बसेर निष्कर्षमा पुग्ने सहमति बनेको छ। छलफल सकारात्मक रहेकाले अर्को बैठक बसेर टुंग्याउने गृहमन्त्रीको सचिवालयले जनाएको छ। गृहमन्त्री खाणले सहमति कार्यान्वयनका लागि सरकार सकारात्मक रहेको बताएका थिए।
"वीरगञ्जका कांग्रेसी भन्छन् हामी देउवाको रैती होइनौं, महानगर अरुलाई दिए बागी उठाउँछौं","वीरगञ्ज : मधेस प्रदेशको एकमात्र महानगर वीरगञ्ज महानगरपालिकामा नेपाली कांग्रेसले अरु दलसँग चुनावी तालमेल नगर्ने घोषणा गरेको छ। केन्द्रमा सत्तारुढ पाँच दलको चुनावी गठबन्धनमा वीरगञ्ज महानगरमा जनता समाजवादी पार्टी (जसपा)लाई दिने सहमति गरेपछि कांग्रेस नेताहरुले केन्द्रको निर्णय नमान्ने घोषणा गरेका हुन्। बरु केन्द्रको घोषणाविरुद्ध विद्रोह गर्ने उनीहरुले चेतावनी दिए। महानगर सभापति र क्षेत्रीय सभापतिसहितका नेताहरुले पत्रकार सम्मेलन गरेर वीरगञ्ज महानगरमा कुनै पनि हालतमा अरु दलसँग चुनावी तालमेल नगर्ने उद्घोष गरे। पर्सा क्षेत्र१ का क्षेत्रीय सभापति अरविन्द गुप्ताले वीरगञ्जका नेता कार्यकर्ताको जनभावना केन्द्रले सुन्ने विश्वास गरे। केन्द्रले हाम्रो चाहना र भावना बुझेन र जबरजस्ती निर्णय लाद्न खोज्यो भने हामी विरोधमात्रै होइन, विद्रोह पनि गर्छौ,' उनले भने। वीरगञ्ज महानगरमा अरु दलसँग गठबन्धन गर्नुपर्ने आवश्यकता नरहेको केन्द्रीय कार्यसमितिमा लिखितरुपमै जानकारी गराइसकेको उनले बताए। वीरगञ्जमा कांग्रेसको मुख्य प्रतिस्पर्धा जसपासँगै छ। हामी एक्लै चुनाव लडेर सजिलै जित्ने स्थितिमा छौं। यहाँ गठबन्धन स्वीकार्य छैन र हुँदैन पनि,' गुप्ताले भने। केन्द्रले गठबन्धनको निर्णय कार्यान्वयन गर्न निर्देशन दिए के गर्नु हुन्छ? भन्ने प्रश्नमा गुप्ताले भने, हामी पार्टीमै विद्रोह गरेर बागी उम्मेदवार खडा गरेर निर्वाचन लड्न पनि सक्छौं। यस विषयमा आन्तरिक छलफल भइरहेको छ।' वीरगञ्ज महानगर सभापति मणिन्द्रलाल श्रेष्ठ नेपालीले पनि वीरगञ्ज महानगरमा अरु दलसँग गठबन्धनको आवश्यकता नरहेको र केन्द्रले जबरजस्ती गरे पनि गठबन्धन नमान्ने बताए। महानगरका ३२ वटै वडाका कांग्रेस बुथ सभापतिले गठबन्धन आवश्यक नरहेको र गठबन्धनमा नजाने भनेर लिखितरुपमै सुझाव दिएको जानकारी उनले गराए। ३२ वटै वडामा कांग्रेसको जनहलर छ। जिताउन सकेनौं भने चुनावपछि राजीनामा दिन्छौं भनेर बुथ सभापतिहरुले लिखितरुपमै प्रतिबद्धता पनि जनाएका छन्,' उनले भने। २०४६ सालपछि वीरगञ्जमा कांग्रेसको सबैभन्दा राम्रो अवस्था अहिले रहेको उनको दाबी छ। त्यस्तै नगर उपसभापति सन्तोष गुप्ताले अरु दलसँग अप्राकृतिक गठबन्धन गर्ने चेतावनी दिए। उनले आफूहरु पार्टी सभापति देउवाको रैती नभएको बताए। त्यस्तै पर्सा क्षेत्र२ का कांग्रेस क्षेत्रीय सभापति महम्मद शाहबुद्धिनले पनि वीरगञ्ज महानरमा अरु दलसँग चुनावी गठबन्धन गर्न आवश्यक नरहेको बताए। उनले कांग्रेसको जनलहर बढेकाले वीरगन्जमा कांग्रेस एक्लैले चुनाव लडेर जित्ने अवस्था रहेको बताए। त्यस्तै कांग्रेस केन्द्रीय सदस्य अजय चौरसिया पनि वीरगञ्जमा गठबन्धन गर्ने केन्द्रको निर्णयको विपक्षमा उभिएका छन्। वीरगञ्जको मेयरमा कांग्रेसले अरु कुनै पनि दलसँग सम्झौता नगर्ने उनले बताए। वीरगञ्जको मेयरमा कांग्रेस आफैँ चुनाव लड्छ। पछिल्लोपटक केही प्राविधिक कारणवश पराजित भएको कांग्रेस यसपटक जितेर देखाउँछ, उनले भने।"
सुरुमा युक्रेनलाई समर्थन गरेको नेपालले रुसविरुद्ध किन गरेन मतदान ?,"काठमाडौं : रुसलाई संयुक्त राष्ट्रसंघीय मानवअधिकार परिषद्को सदस्यबाट निलम्बन गर्ने संयुक्त राष्ट्रसंघ महासभाको मतदानमा नेपाल तटस्थ बस्यो। यसअघि युक्रेनमाथि रुसी आक्रमण सुरु भएपछि राष्ट्रसंघ महासभामा चारपटकसम्म पक्षमा मतदान गरेको र समर्थनमा बोलेको नेपाल युक्रेनमा सुनियोजित मानवअधिकार उल्लंघन' गरेकाले रुसलाई परिषद् सदस्यबाट हटाउने मतदानमा तटस्थ बस्यो। यसमा नेपालले द्वैध चरित्र देखाएको भनेर प्रश्न उठिरहेको छ। बुधबार परराष्ट्र मन्त्रालयमा आयोजित पत्रकार सम्मेलनमा पनि रुसयुक्रेन द्वन्द्वमा फरक फरक र विरोधाभाष निर्णय किन भनेर प्रश्न उठ्यो। जवाफमा परराष्ट्र प्रवक्ता सेवा लम्सालले भनिन्, सुरुमा चार ठाउँमा युक्रेनको पक्षमा भोट गर्यौं। रुसी हमलाबारे पछिल्लो घटनाको विस्तृत रिपोर्ट आइनसकेको, विचाराधीन रहेको विषयमा हाम्रो मेरिटको हिसाबले पछिल्लो मतदानमा सहभागी नभएको हो। उनले नेपाल आफ्नो नीतिमा अडिग रहेको पनि बताइन्। युक्रेनको बुचा शहरमा रुसी सेनाले सुनियोजित आक्रमण गरेर मानवअधिकार उल्लंघन गरेको भन्दै रुसलाई निलम्बन गर्न चैत २४ गते भएको मतदानमा ९३ देशले पक्षमा मतदान गरेका थिए २४ राष्ट्र विपक्षमा उभिएका थिए। नेपाल, भारत र भुटानसहित ५८ देश तटस्थ बसेका थिए।"
लोसपा जिल्ला कमिटीले प्रदेश कमिटीलाई बुझायो उम्मेदवारहरुको सिफारिस नामावली,"जनकपुरधाम : लोकतान्त्रिक समाजवादी पार्टीका जिल्ला कार्य समितिहरुले मधेश प्रदेश समितिलाई उम्मेदवारहरुको सिफारिस नामावली बुझाएको छ । आगामी बैशाख ३० गते हुने स्थानीय तहको निर्वाचनका लागि पालिकाका समितिहरुले तयार पारेको प्रतिवेदन जिल्ला समितिले प्रदेश कमिटीलाई बुझाइएको हो । प्रदेश कार्यालयमा बसेको बैठकमा लोसपाका पालिका समितिले तयार पारेको उम्मेदवारहरुको सूचीसहितको प्रतिवेदन जिल्ला कमिटीहरुले प्रदेश कमिटीलाई हस्तान्तरण गरेको हो । प्रदेशका सबै जिल्लाबाट सिफारिस भएर आएको नामावली सूचीसहितको प्रतिवदेन जिल्ला कमिटीहरुले प्रदेशलाई हस्तान्तरण गरेको प्रदेश अध्यक्ष जितेन्द्र सोनलले जानकारी दिए । उनले प्रतिवेदन अध्ययन गरी सिफारिसका लागि बैशाख २ गते सम्म केन्द्रीय कमिटीमा पठाइने बताए । प्रत्येक स्थानीय तहबाट सिफारिस भएर आएको आकांक्षी उम्मेदवारहरुको सूची जिल्लाले संकलन गरी प्रतिवेदन तयार गरेर प्रदेश कमिटीलाई बुझाएको र त्यसको अध्ययन गरी अन्तिम नामावली सूची सहितको प्रतिवेदन केन्द्रमा सिफारिसका लागि पठाइने सोनलले बताए । यता प्रदेश सचिव रामविनोद चौधरीले ८ वटै जिल्लाबाट आएको आकांक्षी उम्मेदवारहरु मध्ये करिब १७१८ पालिकामा मेयर उपमेयर सर्वसम्मत रुपमा सहमति गरेर आएको बताए । बाँकीमा २ देखि ७ जनासम्म आकांक्षीहरुको नाम सिफारिस भएर प्रदेशमा आएको सचिव चौधरीले बताए । उनले केहीमा ठाउँमा अन्य दलसँग तालमेल गर्ने भनिएको र तालमेल गर्ने ठाउँमा आवश्यक अन्य दलसँग स्थानीय स्तरबाटै छलफल गर्ने बताए । बढी उम्मेदवार सिफारिस भएर आएको ठाउँमा सर्वसम्मति गर्ने प्रयास गर्ने र हुन नसके केन्द्र कमिटीले अन्तिम निर्णय गर्ने जनाए ।प्रदेश अध्यक्ष जितेन्द्र सोनलको अध्यक्षतामा बसेको बैठकमा केन्द्रीय पर्यवेक्षक, जिल्ला पर्यवेक्षक, जिल्ला अध्यक्षलगायतको सहभागिता थियो ।"
कसरी उम्मेदवार छान्दै छन् दलहरू ?,"काठमाडौं : ३० वैशाखमा हुने स्थानीय तह निर्वाचनका लागि अधिकांश दलले उम्मेदवार चयन गर्न मापदण्ड बनाएका छन्। त्यहीअनुरूप एमाले, कांग्रेस, एकीकृत समाजवादी र जसपा उम्मेदवार सिफारिस एवं निर्णय प्रक्रियामा गएका छन्। माओवादी केन्द्रले प्रदेश कमिटीलाई परिपत्र गरेको छ। एमालेबाहेक दल गठबन्धनका कारण कसरी अघि बढ्ने भनेर धेरै ठाउँमा अलमलमै देखिन्छ। प्रमुख प्रतिपक्षी एमालेलाई सबैभन्दा बढी चुनाव लागेको छ। अध्यक्ष केपी शर्मा ओली आफैं चुनावी दौडाहामा छन्। यो दलले वडादेखि महानगरसम्म उम्मेदवार सिफारिस गरिरहेको छ। पार्टीको निर्णय चैत ३० गतेसम्म उम्मेदवार टुंग्याउने रहेको एमाले उपमहासचिव पृथ्वीसुब्बा गुरुङ बताउँछन्। हामीले उम्मेदवार छनोटका ६ वटा आधार तय गरेका छौं, प्रचार विभाग प्रमुखसमेत रहेका नेता गुरुङ भन्छन्, पार्टीको नीति तथा कार्यक्रमप्रति प्रतिबद्धता, निर्वाचित जनप्रतिनिधिको कामको मूल्यांकन, लोकप्रियता तथा विजयको सुनिश्चितता, आन्दोलनमा योगदान र पार्टीप्रतिको निष्ठा, कार्यक्षमता विकास र सुशासनप्रतिको दृष्टिकोण र सन्तुलन र समावेशिता छन्। उनका अनुसार गाउँपालिका, नगरपालिका वडाध्यक्षसहितको निर्णय जिल्ला कमिटीले गर्छ। गाउँपालिका अध्यक्षउपाध्यक्ष र नगरपालिका प्रमुखउपप्रमुखको निर्णयचाहिँ प्रदेश कमिटीले गर्ने उनको भनाइ छ। जिल्लाको सिफारिसमा प्रदेशले र जिल्लाभन्दा तलका कमिटीको सुझावमा जिल्लाले निर्णय गर्छ, उनी भन्छन्, वडाध्यक्षहरूको सुझाव वडाले दिन्छ, पालिकाले सिफारिस गर्छ। जिल्लाले निर्णय गर्छ। पालिका अध्यक्ष, उपाध्यक्ष, प्रमुख, उपप्रमुखको सुझाव पालिकाले दिन्छ। जिल्लाले सिफारिस गर्छ। प्रदेशले निर्णय गर्छ। ती निर्णयको अनुमोदन केन्द्रीय कमिटीले गर्ने उनको भनाइ छ। उनका अनुसार महानगरउपमहानगरपालिकाका वडाध्यक्ष उम्मेदवारको निर्णय सम्बन्धित कमिटीको सुझावमा प्रदेशले गर्छ। महानगर र उपमहानगरको प्रमुख, उपप्रमुखको निर्णयचाहिँ केन्द्रीय कमिटीले गर्ने उनको भनाइ छ। कांग्रेसले उम्मेदवार छनोटको मापदण्ड तय गरिसकेको प्रवक्ता डा प्रकाशशरण महत बताउँछन्। उनका अनुसार नयाँ संरचनाबमोजिम गाउँपालिका, नगरपालिका, उपमहानगरपालिका र महानगरपालिका समन्वय समिति गठन गरिएको छ। कांग्रेसले निर्वाचन क्षेत्रका आधारमा उम्मेदवार सिफारिसको मापदण्ड बनाएको छ। निर्वाचन क्षेत्रअन्तर्गतका गाउँपालिका र नगरपालिकामा प्रमुख उपप्रमुख, वडाध्यक्ष र सदस्यको उम्मेदवार छनोट क्षेत्रीय कार्यसमितिले गर्नेछ।उम्मेदवारको नाम सम्बन्धित गाउँ, नगर, महानगर वडा, उपमहानगर वडा समन्वय समितिले सिफारिस गर्नेछ। सम्बन्धित क्षेत्रका केन्द्रीय सदस्य, सांसद, प्रत्यक्ष उम्मेदवार र क्षेत्रीय सभापतिका निकटमत प्रतिद्वन्द्वीसमेतको उपस्थितिमा क्षेत्रीय कार्यसमितिबाट सर्वसम्मत निर्णय गर्नुपर्ने मापदण्ड छ। सर्वसम्मत निर्णय हुन नसके क्षेत्रीय पदाधिकारी, सम्बन्धित क्षेत्रका केन्द्रीय सदस्य, सांसद, प्रत्यक्ष उम्मेदवार र क्षेत्रीय सभापतिका निकटमत प्रतिद्वन्द्वीसमेतको सहमतिमा उम्मेदवार छनोट गर्नुपर्नेछ। दुई वा दुईभन्दा बढी निर्वाचन क्षेत्रमा पर्ने गाउँपालिका र नगरपालिकामा प्रमुखउपप्रमुख, बडाध्यक्ष र सदस्यको उम्मेदवार छनोट जिल्ला कार्यसमितिले गर्नेछ। उम्मेदवारको नाम सम्बन्धित क्षेत्रले सिफारिस गर्नेछ। क्षेत्रीय सभापति, जिल्ला सभापतिका निकटमत प्रतिद्वन्द्वी, सम्बन्धित क्षेत्रका केन्द्रीय सदस्य, सांसद र प्रत्यक्षतर्फका उम्मेदवारसमेतको उपस्थितिमा जिल्ला कार्यसमितिबाट सर्वसम्मत निर्णय गर्नुपर्ने मापदण्ड छ। कांग्रेसले वैशाख ७ गतेभित्र उम्मेदवार छनोट गरिसक्नुपर्ने बताएको छ। माओवादीले उम्मेदवार छनोटको कुनै मापदण्ड नबनाएको प्रमुख सचेतक देव गुरुङ बताउँछन्। यो दलले वैशाख ५ गतेभित्र उम्मेदवार सिफारिस गर्न देशभरका प्रदेश समितिलाई परिपत्र पठाएको छ। गठबन्धन दलबीच तालमेल र उम्मेदवार छनोटको विधि र प्रक्रियाबारे अध्यक्ष पुष्पकमल दाहालले पार्टीका प्रदेश इन्चार्ज र अध्यक्षलाई परिपत्र गरेका हुन्। परिपत्रमा उम्मेदवार छनोट गर्दा हरेक जिल्लामा कम्तीमा एक पालिका प्रमुख वा अध्यक्ष र हरेक पालिकामा कम्तीमा एक वडाध्यक्षमा महिला उम्मेदवार राख्न भनिएको छ।सकेसम्म सत्ता गठबन्धनबीच तालमेललाई प्राथमिकता दिने उसको नीति छ। तर तालमेल हुन नसक्ने र सत्ता साझेदारबीच नै प्रतिस्पर्धा गर्नुपर्ने अवस्था आए केन्द्रको स्वीकृति लिनुपर्ने जनाइएको छ। महानगर, उपमहानगरका प्रमुख र उपप्रमुखका उम्मेदवार सर्वसम्मत भए एकएक जना, नभए प्राथमिकता क्रममा तीन जनासम्मको नाम केन्द्रीय कार्यालयमा पठाउन प्रदेश समितिलाई भनिएको छ। यसको अन्तिम निर्णय भने केन्द्रीय कार्यालयले गर्ने उल्लेख छ। यसैगरी नगरपालिका र गाउँपालिका प्रमुख र उपप्रमुख, अध्यक्ष र उपाध्यक्ष उम्मेदवारको सिफारिस सम्बन्धित पालिका समितिले गर्नेछ। सम्बन्धित जिल्ला समन्वय समितिको सुझावसहित प्रदेश समितिले उम्मेदवारको अन्तिम टुंगो लगाउने जनाइएको छ। जसको अनुमोदन भने केन्द्रीय कार्यालयले गर्ने माओवादी केन्द्रको परिपत्रमा उल्लेख छ। परिपत्रअनुसार वडाध्यक्ष र सदस्यको हकमा पार्टीको सम्बन्धित वडा समितिको सिफारिसमा पालिका समितिले निर्णय गर्ने र प्रदेश समितिले अनुमोदन गर्नुपर्नेछ। एकीकृत समाजवादीले वैशाख ४ गतेसम्म सबै उम्मेदवार सिफारिस गरिसक्ने गरी निर्देशन दिएको प्रवक्ता जगन्नाथ खतिवडा बताउँछन्। उनका अनुसार उम्मेदवार सिफारिस तथा छनोट गर्दा पहिला पार्टीको नीति र कार्यक्रमप्रति प्रतिबद्ध व्यक्ति हुनुपर्नेछ। जसपा पनि मापदण्ड तोकेरै उम्मेदवार छान्न लागिपरेको छ। मापदण्ड बनिसकेको छ। हामी गठबन्धनमा छौं। उम्मेदवार त गठबन्धनको कारण अहिले नै तय हुन्छ भन्न सकिन्न, नेता डम्बर खतिवडा भन्छन्, मनोनयनको अगाडिको दिनसम्म पनि गर्न सक्छौं।"
चिन्ह नभएका जिल्लामा स्वतन्त्रबाट चुनाव लड्छौं : हृदयेश त्रिपाठी,परासी : जनता प्रगतिशील पार्टीका अध्यक्ष हृदयेश त्रिपाठीले स्थानीय तह निर्वाचनमा १७ जिल्लाबाहेक अन्य जिल्लाबाट स्वतन्त्रबाट चुनाव लड्ने बताएका छन्। १७ जिल्लामा भने आफ्नै चिन्हबाट चुनाव लड्ने उनको भनाई छ। निर्वाचनमा अहिलेसम्म तालमेल गर्ने सोच नबनाए पनि उपयुक्त अवस्था आएमा तालमेल हुन सक्ने उनको भनाई छ। एमालेको सूर्य चुनाव चिन्हबाट पश्चिम नवलपरासी निर्वाचन क्षेत्र नं १ बाट प्रतिनिधि सभामा निर्वाचित त्रिपाठीले नयाँ पार्टी खोलेका छन्। दल दर्तापछि उनको पार्टीले १७ जिल्लाको विवरण निर्वाचन आयोगमा बुझाएको छ। १७ जिल्लाबाट आफ्नै चिन्हबाट चुनाव लड्छौं अन्य जिल्लाबाट स्वतन्त्रबाट उमेदवारी दिन्छौं।उनले अन्नपूर्ण पोस्टसँग भने। आफ्नै चिन्हबाट चुनाव लड्ने जिल्लामा तराईसहित केही पहाडका पनि रहेको उनले जानकारी दिए। स्थानीय तह निर्वाचनका लागि अन्य दलहरुले धमाधम उमेदवारको टुंगो लगाइ रहेपनि आफ्नै जिल्लामासमेत उनले उम्मेदवारको टुंगो लगाएका छैनन्। स्थानीय चुनावबारे टिप्पणी गर्दै उनले भने सैद्धान्तिकरुपले स्थानीय तह दलिय आधारमा हुनुहुँदैन भन्ने हाम्रो धारणा हो। दलकै आधारमा हुने भएपछि हामीलाई पनि बाध्यता बनाएको छ। त्यसैले चुनावमा जाँदैछौं। उनले भने। पूर्व स्वास्थ्य मन्त्रीसमेत रहेका त्रिपाठीले स्थानीय तहमा सबैभन्दा बढी स्वास्थ्य र कृषि क्षेत्रमा गएको रकम दुरुपयोग भएको उनले बताए। चुनाव घोषणा भइसकेपछि स्थानीय तहहरुले कार्यकर्ता पोस्न जथाभावी कृषि उपकरणलगायतका सामग्री वितरण गरेर दुरुपयोग गरेको उनको आरोप छ। स्थानीय तहमा भएको आर्थिक अनियमिता र भ्रष्टचार अन्त्यका लागि पार्टीले नारा बनाएर चुनावमा जाने त्रिपाठीको भनाई छ।
आफूले मागे जति सिट नपाए रोल्पामा कांग्रेस एक्लै चुनाव लड्ने,"रोल्पा :नेपाली कांग्रेस रोल्पाले आफूले मागेको जति सिट नपाए एक्लै चुनाव लड्ने जनाएको छ । स्थानीय तह निर्वाचनका लागि सम्मानजनक सहभागिताका लागि १० वटा पालिकाहरुमध्ये वटा पालिकामा प्रमुख,५ वटा पालिकामा उपप्रमुख, ३६ वटा वडाहरुमा अध्यक्षसहित १ जना सदस्य र ३६ वटा वडाहरुमा ३ जना सदस्यको उम्मेदवारी हुने गरी गठबन्धनमार्फत निर्वाचनमा भाग लिने निर्णय गरेको कांग्रेस रोल्पा सभापति किशोरकुमार आचार्यले जानकारी दिए । आफूले माग जति सिट नपाए एकल ढंगले निर्वाचनको प्रतिस्पर्धामा भाग लिने बताएको छ। यस्तै, २८ फागुनदेखि सुरु भएको कांग्रेसको 'घरघर जाऔं, कांग्रेस जिताऔं' भन्ने १ महिने अभियान सम्पन्न भएको रोल्पा कांग्रेसले जनाएको छ। नेपाली कांग्रेस जिल्ला कार्य समिति रोल्पाले अभियानअन्तरगत जिल्लाका ७२ वटै वडाहरुमा कांग्रेसको अवस्था तथा गठबन्धनमा कांग्रेसको सहभागीतालगायत विषयमा मत सर्वेक्षण गरी प्राप्त भएका प्रतिवेदनमाथि व्यापक छलफल गरेको थियो। छलफलका क्रममा जिल्लामा कांग्रेसको स्थिति विगतभन्दा बलियो भएको कांग्रेसको दावी छ।"
समीक्षामा वर्ष २०७८,"वर्ष २०७८ राजनीतिक रूपमा उतारचढावको वर्ष बन्यो। संघ र प्रदेशमा सरकार फेरबदल भए। कोरोना भाइरसका कारण घरभित्रै सीमित रहेकाहरूलाई २०७८ ले त्राण दियो। कोरोनाको अल्फा र डेल्टासँगै तेस्रो लहरमा ओमिक्रोन भाइरसले दुःख दियो। तर, खोपको प्रभावकारिता र सुरक्षा मापदण्डको पालनाले ओमिक्रोन भाइरस छिट्टै नियन्त्रणमा आयो। संक्रमणको सुस्ततासँगै सामाजिक, राजनीतिक र आर्थिक चहलपहल बढ्यो। प्रधानन्यायाधीश चोलेन्द्रशमशेर जबराविरुद्धको आन्दोलन नागरिक तहसम्म पुग्यो। महिला हिंसाको मुद्दामा नेपालगन्जबाट पैदल काठमाडौं आएका रुवि खान र उनको साथीले गरेको अभियानले नागरिक आवाजलाई बुलन्द बनायो। पल शाह र समीक्षा अधिकारीको सम्बन्धले हलचल ल्याइदियो। दक्षिण एसियाली महिला सम्मेलन काठमाडौंमा सम्पन्न भयो। संक्रमण सुस्ताउँदा नयाँ सिनेमा प्रदर्शित भए। वर्ष साहित्यकार प्राडा तारानाथ शर्मा (ताना) शर्मालाई गुमाउनु पर्यो। राजनीतिक, आर्थिक, सामाजिक, शैक्षिक दृष्टिले अपेक्षाकृत फलदायी हुन सकेन। केही उल्झन, द्विविधा, राजनीतिक खिचातानीका कारण जनताका पीडा जस्ताका तस्तै रहे। आगामी वैशाख ३० गते स्थानीय तहको निर्वाचन घोषणापछि राजनीतिक दलहरू दैलामा पुगेका छन्। २०७८ मा भएका यी र यस्तै घटनाक्रमका बारेमा अन्नपूर्णकर्मी दिनेश गौतमको प्रस्तुति : आन्तरिक खिचातानीका कारण केही महिना सकस भएपछि दुई तिहाइ बहुमत प्राप्त प्रधानमन्त्री केपी शर्मा नेतृत्वको सरकार ढल्यो। शेरबहादुर देउवा पाँचौं पटक प्रधानमन्त्री हुने अवसर पाए। तर, समयमै मन्त्रिपरिषद् विस्तार गर्न नसकेपछि आलोचित भए। असार २९ मा प्रधानमन्त्री बनेको देउवालाई मन्त्रिपरिषद् विस्तार गर्न तीन महिना लाग्यो। पार्टीको महाधिवेशनमा निर्वाचन हुँदा पराजित बनेका मीनेन्द्र रिजालले रक्षामन्त्रीबाट राजीनामा दिए। उनी महामन्त्रीका लागि प्रतिस्पर्धामा उत्रेका थिए। यो वर्ष माधवकुमार नेपालको नेतृत्वमा नेकपा (समाजवादी) र हृदयेश त्रिपाठीको नेतृत्वमा जनता प्रगतिशील पार्टी गठन भए। प्रधानन्यायाधीश चोलेन्द्रशमशेर जबराको सिफारिसमा ज्वाईं नाता पर्ने गजेन्द्र हमाललाई मन्त्री बनाएपछि आलोचित बने। प्रदेश सरकारहरू अदलबदल भए। दलबीच विवादले नेतृत्व परिवर्तन हुँदा प्रदेशहरू राजनीतिक भागबन्डा मिलाउने थलो बने। प्रदेश नं १ बाहेक अन्य ६ वटा प्रदेशले नाम र राजधानी पाए। मन्त्रीहरूका अभिव्यक्ति पनि विवादित बने। भौतिक पूर्वाधार तथा यातायातमन्त्री रेणु यादवले रौतहटमा आयोजित कार्यक्रममा जनमत पार्टीका अध्यक्ष सीके राउतलाई लक्षित गर्दै गौर घटना दोहोर्याउने आपत्तिजनक धम्की दिइन्। झुक्किएर पनि बोल्न नहुने कुरा संघीय मन्त्रीले व्यक्त गर्दा आलोचित भइन्। प्रतिनिधिसभा विघटनविरुद्ध सर्वोच्च अदालतमा सुरु भएको प्रारम्भिक बहसले वर्षको सुरुआतका महिना चर्चामा रहे। प्रतिनिधिसभा विघटनसँग सम्बन्धित देउवासहित ३० रिट निवेदन सर्वोच्चमा दर्ता भए। तीमध्ये १९ रिट निवेदनको पहिलो सुनुवाइ जेठ १३ मा प्रधानन्यायाधीश चोलेन्द्रशमशेर जबराको एकल इजलासमा भयो। बाँकी ११ रिट निवेदन भने संवैधानिक प्रश्नको निरूपणका लागि भएकाले संवैधानिक इजलासमा सुनुवाइ हुनुपर्ने मागसहितका थिए। पहिलो सुनुवाइमा प्रधानन्यायाधीश जबराले १९ रिट निवेदन पनि संवैधानिक इजलासमा पठाउन आदेश दिए। संविधानको दायरा नाघेर राष्ट्रपतिबाट स्वेच्छाचारी निर्णय भएको ठहर गर्दै सर्वोच्च अदालतले शेरबहादुर देउवालाई प्रधानमन्त्री नियुक्त गर्न परमादेश जारी गरेको थियो। ३० असारमा देउवा प्रधानमन्त्री भए। निर्वाचन आयोगमा दर्ता भएका राजनीतिक दलको संख्या १ सय ६ पुगेको छ। संविधान जारी भएको ६ वर्षपछि एकै पटक चार दल कांग्रेस, एमाले, माओवादी केन्द्र र राप्रपाले महाधिवेशन गरे। मंसिर र पुस महिना प्रमुख राजनीतिक दलको महाधिवेशनमय बन्यो। पाँच वर्षका लागि नेतृत्व र राजनीतिक कार्यदिशा तय गरे। एमालेले असोज १५ गतेदेखि तीन दिनसम्म ललितपुरको गोदावरीमा विधान महाधिवेशन गर्यो। मंसिरको दोस्रो साता चितवनमा नेतृत्व महाधिवेशन गर्यो। कांग्रेसले मंसिर २४ गतेबाट काठमाडौं चौधौं महाधिवेशन गर्यो। महामन्त्रीमा पुस्ता हस्तान्तरण भयो। युवा पुस्ताको उदय भयो। जेठो पार्टीमा कान्छा अनुहारहरू देखिए। माओवादी केन्द्रले पुसको दोस्रो साता आठौं महाधिवेशन गरे। माओवादीले पुस ११ गतेदेखि राष्ट्रिय सम्मेलनलाई महाधिवेशनमा परिणत गर्यो। राष्ट्रिय प्रजातन्त्र पार्टीले मंसिर १५ गतेदेखि १७ गतेसम्म काठमाडौंमै महाधिवेशन गरेको थियो। ठूला पार्टीहरूमा पुरानै नेतृत्व दोहोरियो। सभापतिमा पराजय भए पनि कांग्रेसमा अर्को धारको नेताका रूपमा शेखर कोइराला उदाए। दलहरूमा पुरानै नेतृत्वले निरन्तरता पाइरहेको बेला राप्रपामा कब्जा जमाएका कमल थापालाई पराजित गर्न सफल भए, राजेन्द्र लिङ्देन। पञ्चायतकालदेखि राजनीतिमा होमिएका लिङ्देनको विजयले राजनीतिक वृत्त तरंगित बन्यो। २० देशमा गरिएको राजदूत नियुक्ति विवादमा तानिए। राजनीतिक परिवर्तनसँगै राजनीतिक कोटाका आधारमा नियुक्त गरिएकाहरू फिर्ता बोलाउने क्रमले निरन्तरता पायो। यद्यपि, कूटनीतिक सम्बन्धमा भने सुधार देखिएको छ। लिम्पियाधुरा, लिपुलेक र कालापानीसहितको चुच्चे नक्सा प्रकाशन र त्यसपछि विकसित राजनीतिक घटनाक्रमले बढेको चिसोपनामा भारत भ्रमणले सुधार गरेको छ। देउवाले समकक्षी नरेन्द्र मोदीसँगै बटन थिचेर जनकपुरजयनगर रेललाइन उद्घाटन गरे। त्यसपछि भर्चुअल रूपमा हरियो झन्डा देखाएपछि जयनगरबाट रेल कुर्थाका लागि गुडेको थियो। अवरुद्ध भएको ८ वर्षपछि ३५ किलोमिटर दूरीमा रेल सञ्चालन भएको हो। भारतको आर्थिक तथा प्राविधिक सहयोगमा जयनगरबाट जनकपुर हुँदै बर्दिबाससम्म ६९ किलोमिटर निर्माणाधीन छ। प्रधानमन्त्रीद्धयले संयुक्त रूपमा बटन थिचेर सोलु करिडोर १३२ केभी डबल सर्किट प्रसारण लाइनको उद्घाटन गरे। भ्रमणका क्रममा अन्तर्राष्ट्रिय सोलार एलाइन्स, पेट्रोलियम पदार्थको सहज आपूर्ति आदि सम्झौतामा हस्ताक्षर भएको छ। यसबीच, चिनियाँ विदेश मन्त्री वाङ यी तीनदिने नेपाल भ्रमणका लागि चैत १२ गते नेपाल आए। साउदी अरेबियाका विदेशमन्त्री राजकुमार तथा विदेशमन्त्री फैजल बिन फरहान अल साउद दुईदिने नेपाल भ्रमणमा आए। नेपाल र साउदीबीच औपचारिक सम्बन्ध कायम भएको करिब ४५ वर्षपछि साउदीबाट पहिलो पटक उच्चस्तरीय भ्रमण भयो। यो वर्ष न्यायालय चर्चामा छायो। न्यायरूपी तराजुका दुई पाटाबीच खटपट भयो। सत्ता गठबन्धनमा प्रधानन्यायाधीश चोलेन्द्रशमशेर जबराले पनि कोटा खोजेको चर्चाले तरंग ल्यायो। कानुन व्यवसायीको छाता संगठन नेपाल बार एसोसिएसनले ध्यानाकर्षण भएको उल्लेख गर्दै सर्वोच्च कडा विरोध र आन्दोलन सुरु गर्यो। सर्वोच्च अदालतमा न्यायाधीशहरू बेन्चमा अनुपस्थित भए। प्रधानन्यायाधीश जबरासहितको इजलासमा बस्न अस्वीकार गरे। जसका कारण सत्तारूढ दल प्रधानन्यायाधीश जबराविरुद्ध महाभियोग प्रस्ताव दर्ता गर्न बाध्य भए। १५औैं अखिल नेपाल कानुन व्यवसायी राष्ट्रिय सम्मेलनले २४ बुँदे घोषणापत्र जारी गर्दै निलम्बित जबरालाई न्यायपालिका र सार्वजनिक दायित्वको पदमा स्वीकार गर्न नसकिने उद्घोष गर्यो। बार एसोसियसनको निर्वाचनमा सत्ता गठबन्धनको प्यानलै निर्वाचित भयो। वरिष्ठ अधिवक्ता गोपालकृष्ण घिमिरेको नेतृत्वमा नयाँ पदाधिकारी चयन भयो। बालुवाटारस्थित ललिता निवास जग्गा प्रकरणमा नेपाल प्रहरीले पाँच पूर्वसचिवसहित ३ सय ६० जनाविरुद्ध मुद्दा चलाउन सिफारिस गर्यो। जिल्ला अदालतले १ सय २० जना हाईप्रोफाइल व्यक्तिविरुद्ध पक्राउ पुर्जी जारी गर्यो। जिल्ला, उच्च र सर्वोच्च अदालतमा गोला प्रणाली सुरु भयो। सर्वोच्च अदालतको पूर्ण बैठकले माघ २ गतेदेखि जिल्ला र उच्च अदालतमा पनि गोला प्रणाली लागू गर्ने निर्णय गर्यो। नेपाली ब्याडमिन्टन स्टार प्रिन्स दाहालले जुनियर विश्व वरीयताको शीर्ष स्थानमा पुग्न सफल भए। विश्व ब्याडमिन्टन फेडरेसनले जारी गर्ने वार्षिक वरीयतामा सिंगलतर्फ उनी पहिलो नम्बरमा परे। ओलम्पिक मान्यता प्राप्त खेलमा नेपाली खेलाडी विश्व वरीयताको शीर्ष स्थानमा पुगेको यो पहिलो हो। थाइल्याान्डमा भएको अन्तर्राष्ट्रिय खुला बक्सिङ प्रतियोगितामा नेपालले एक कास्य पदक जित्यो। सन् २०१० मा दीपक महर्जनले जितेको काँस्यपछि कुनै पनि अन्तर्राष्ट्रिय पदक यो पहिलो भएको बक्सिङ संघले जनाएको छ। नेपाल क्रिकेट संघ (क्यान)ले राष्ट्रिय क्रिकेट टोलीका कप्तान ज्ञानेन्द्र मल्ल र उपकप्तान दीपेन्द सिंह ऐरीलाई अनुशासनका कारबाही गर्दै जिम्मेवारीबाट हटाएर विषय चर्चित बन्यो। मल्ललाई हटाउँदै कप्तानमा नियुक्त सन्दीप लामिछाने नेतृत्वको नेपाली टोलीले अन्तर्राष्ट्रिय टीट्वेन्टी क्रिकेटको उपाधि जित्यो। अमेरिकी मिलेनियम च्यालेन्ज कर्पोरेसन (एमसीसी) अनुदान सम्झौता व्याख्यात्मक टिप्पणीसहित संसद्बाट अनुमोदन भएको छ। अमेरिकी सरकारको सहयोग निकाय एमसीसी सम्झौताले यस वर्ष सडक र सदन ततायो। २०७४ भदौ २९ गते एमसीसी सम्झौता भएको थियो। २०७६ असार ३० गते संसद्मा दर्ता भयो। २०७८ फागुन ८ गते संसद्मा पेस भएर पारित भयो। एमसीसी प्रकरणमा राजनीतिक दलहरू दोधारे देखिए। अर्थमन्त्री जनार्दन शर्मा अनुपस्थित भएपछि उनको तर्फबाट सञ्चार तथा सूचना प्रविधि मन्त्री ज्ञानेन्द्रबहादुर कार्कीले संसद्मा पेस गरे। सत्तासीन माओवादीकै प्रमुख सचेतक देव गुरुङ, पूर्वसभामुख कृष्णबहादुर महरालगायतका नेताले कुर्सीबाट उठेर विरोध गरे। एकीकृत समाजवादीका नेता झलनाथ खनाल र एमाले नेता भीम रावललगायतले नाराबाजी गरे। बंगलादेशले नेपालको निजी क्षेत्रसँग समेत सहकार्य गरी दीर्घकालीन विद्युत् खरिद सम्झौता । (पीपीए) को तयारी थाल्यो। उसले नेपालमा उत्पादन हुने बिजुली आउँदो वर्षबाटै खरिद गर्ने प्रतिबद्धता व्यक्त गरेको छ। कोभिड१९ विश्वव्याधिका कारण २०७७ वैशाख लकडाउनमा थियो। संक्रमितले अस्पतालका शैय्या भरिएका थिए। पहिलो वर्षजस्तो त्रास यस वर्ष भएन। मुलुक न्यु नर्मल लाइफमा प्रवेश गर्यो। संक्रमण दर सुस्ताउँदा वर्षको उत्तरार्ध सुखद बनेको छ। १२ वर्ष र सोभन्दा माथिका ९२ प्रतिशतले एक मात्रा कोरोनाविरुद्ध खोप लगाइसकेका छन्। झन्डै ७५ प्रतिशतले पूर्ण मात्रा खोप लगाए। मंसिर तेस्रो साता नेपालमा दुई जनामा ओमिक्रोन भेरियन्ट पुष्टि हुँदा सर्वत्र त्रास बढ्यो। तर, जोखिमलाई तल ओराल्न सरकारको इच्छाशक्ति र व्यवस्थापन कौशलको औषधिले काम गर्यो। खोपमा पहुँच विस्तार र सुरक्षा मापदण्डको पालनाले संक्रमण विस्तार हुन पाएन। अतिरिक्त मात्रा २३ लाखभन्दा बढीले लगाए। पुस ४ गतेदेखि १२ वर्षमाथिका बालबालिकालाई पनि कोरोनाविरुद्ध खोप अभियान सुरु भयो। त्यस्तै १५ महिनादेखि १५ वर्षसम्मका बालबालिकाका लागि टाइफाइडविरुद्ध खोप अभियान सुरु भयो। यो खोप अभियान वैशाख १८ गतेसम्म सञ्चालन हुने जनाइएको छ। टाइफाइडविरुद्धको खोप अभियान तथा नियमित खोपमा टाइफाइडविरुद्धको खोप पनि समावेश गरिएको छ। पहिलोपटक मुलुकभित्रै टिजिंग फर्मास्युटिकल्सले क्यान्सरविरुद्ध औषधि उत्पादन सुरु गरेको छ। निर्वाचन आचारसंहिता लागू गर्नुअघि नेपाल राष्ट्र बैंकका गभर्नर महाप्रसाद अधिकारीलाई मन्त्रिपरिषद्ले निलम्बन गरिएको हो। ऋमेरिकाबाट नेपाल भित्रिन लागेको स्रोत नखुलेको ४० करोड रुपैयाँ फुकुवा गर्न नमाने पछि निलम्बनको प्रक्रिया सुरु गरिएको आरोप अर्थमन्त्री शर्मालाई लागेको छ। अर्थमन्त्री शर्माले त झन् अमेरिकाबाट आएको पैसा फुकुवा गर्न दबाब दिइरहेका थिए। गभर्नर अधिकारी र अर्थमन्त्रीबीच टसल थियो। जुन अहिले पटाक्षेप भएको छ। २०७७ सालमा गरेको कार्यले अभिनेता पल शाहमाथि अपराधीको अभियोग लाग्यो। उमेर नपुगेकी किशोरीमाथि बलात्कार गरेको अभियोगमा कलाकार शाहविरुद्ध दुईवटा जिल्ला अदालतमा छुट्टाछुट्टै मुद्दा दायर भए। जबरजस्ती करणीको आरोपमा पक्राउ परेका उनलाई तनहुँ जिल्ला अदालतले पुर्पक्षका लागि थुनामा पठाउने आदेश गरेको छ। शाहलाई पुर्पक्षका लागि थुनामा पठाउन नवलपुर जिल्ला अदालतले पनि आदेश दिएको छ। बलात्कार भएको भन्दै न्याय माग्न आएकी किशोरीलाई नै उल्टै साढे तीन वर्ष जेल पठाउने असाधारण आदेश गरेको अछाम जिल्ला अदालतको फैसला विवादास्पद बन्न पुग्यो। नेपालको परिदृश्यमा गैरआवासीय नेपाली संघ (एनआरएनए) गरिमामय संस्थाका रूपमा थियो। तर, यसले मुलुकको विकासमा प्रभावकारी भूमिका निभाउन सकेन। स्थापनाकालमा गरिमामय संस्था थियो, गैरआवासीय नेपाली संघ (एनआरएनए)। राजनीतिक प्रभाव, दबाब र हस्तक्षेपले यसको साख गिर्यो। गरिमामय संस्थाका रूपमा रहेको यसका अगुवाहरूको स्वार्थका कारण सामूहिक नेतृत्वमा गएको छ। यस वर्ष मिनी संसद् भनिने संसदीय समितिहरूको प्रभावकारितामा प्रश्न उठ्यो। अपवादबाहेक हाम्रा संसदीय समितिहरू केवल थपनामा सीमित भए। यस्ता १६ समितिमध्ये एकाध मात्र प्रभावकारी भए। तत्कालीन प्रधानमन्त्री केपी ओलीले २०७७ पुस ५ मा पहिलो पटक विघटन गरेपछि प्रतिनिधिसभा पुनस्र्थापना, विघटन र पुनस्र्थापनाका क्रमबाट गुज्रिएको थियो। दोस्रो पटक संसद् पुनस्र्थापना भएको जनप्रतिनिधिमूलक सर्वोेच्च थलो क्रियाशील हुन सकेन।"
माओवादीले चुनावी पोस्टरमा कुलमान घिसिङको तस्बिर राखेपछि सामाजिक सञ्जालमा आलोचना,"काठमाडौं : सत्तारुढ दल नेकपा माओवादी केन्द्रले चुनावी प्रचारमा नेपाल विद्युत प्राधिकरणका कार्यकारी निर्देशक कुलमान घिसिङको तस्बिर दुरुपयोग गरेपछि चर्को आलोचना भएको छ। नेताहरुले बुधबार फेसबुकमा घिसिङको तस्बिर राख्दै माओवादी केन्द्रलाई मत माग्न थालेपछि सामाजिक सञ्जालमा आलोचना हुन थालेको हो। तस्बिरमा माओवादी केन्द्रका अध्यक्ष पुष्पकमल दाहाल प्रचण्ड,अर्थमन्त्री जनार्दन शर्मासँगै नेपाल विद्युत प्राधिकरणका कार्यकारी निर्देशक कुलमानको तस्बिर राखिएको छ। माओवादी केन्द्रले निर्वाचन आचारसंहिता विपरित कर्मचारीको तस्बिर पार्टीको चुनाव प्रचारमा दुरुपयोग गरेको हो। निर्वाचन आयोगले स्थानीय तह निर्वाचनको प्रचारमा सरकारी कर्मचारी सहभागी हुन आयोगले रोक लगाएको हो। त्यसैगरी चुनावी प्रचारमा सार्वजनिक निकाय वा गैरसरकारी संघ संस्थाबाट कुनै पनि प्रकारको आर्थिक सहयोग लिन नहुने उल्लेख गरिएको छ। माओवादी केन्द्रका अध्यक्ष प्रचण्डको आधिकारिक फेसबुकमा लोडसेडिङ अन्त्य एउटा फड्को, अब पालो निशुल्क बिजुलीको,  लेखेर प्रचार गरेपछि कार्यकर्ताले शेयर गरेका छन्। त्यसैगरी पोस्टरमा अँध्यारोबाट उज्यालोको यात्रामा लेखिएको छ। समाचार सार्वजनिक भएपछि सामाजिक सञ्जालमा आएकामध्ये केहि प्रतिक्रिया : राजेन्द्र सुवेदी लेख्छन् :माओ लेलिनका फोटा नबिकेर कुलमानको फोटो बेच्नुपर्ने बाध्यता ! पासाङ शेर्पा लेख्छन् :कुलमानको फोटो नराखी माओवादी बिक्नु पनि त पर्यो नि ? एउटा चुनावी एजेन्डा नभेटेपछि कुलमान घिसिङको फोटो दुरुपयोग गर्नु त भएननी,कुलमान कर्मचारी अभियानता होइन्न भन्ने कि नेता बइसके गोपाल घिमिरे लेख्छन् :एउटा कर्मचारी को फोटो राखेर चुनाबी प्रचार गर्नु यहि बाट प्रस्ट हुन्छ कि माओबादी मा तेस्ता कोइ नेता रहेनछन कि जो जन्ता बिच मा जान सकुन।। सबै नालायक आतंककारी भ्रस्टाचारि ज्ञानेश्वर अर्याल लेख्छन् :कुलमानको तस्बिर छाप्न भन्दा त लम्जुङ्गका शिक्षक मुक्ति अधिकारीलाई रुखमा बाँधेर मारेको तस्बिर राख्नु पर्थ्योनि चुनाबमा, भोट दिने भए देऊ नत्र यस्तै गरि मार्दिन्छौ भनेर भनेको भए त शिक्षकहरु जति सबैले भोट दिन्थे होलानि ब्यर्थैमा कुलमानको फोटो हालेछ। अरुण शाह ()लेख्छन् : कुलमान अघोषित रुपमा माओवादी कार्यकर्ता थिए अब प्रचण्डले चुनावी पोस्टरमा उनको फोटो राखेर आधिकारिक रुपमै नेता नै बनाएर छाडे। विमल पोखरेल () लेख्छन् :माओवादीले आफ्नो चुनावको पोस्टरमा विप्राका कुलमान घिसिङको फोटो राखेछ। सरकारी कर्मचारी भएर पार्टीको चुनाव प्रचार देश र जनता विरोधी काम हो। राज्यशक्तिको चरम दुरुपयोग भयो। प्रधानमन्त्री ज्यू, कुलमान घिसिङलाई तत्काल बर्खास्त गरियोस्। यस्ता कर्मचारीले देश चल्दैन ! कमल पौड्याल लेख्छन् :एउटा चुनावी एजेन्डा नभेटेपछि कुलमान घिसिङको फोटो दुरुपयोग गर्नु त भएन नि?कुलमान कर्मचारी हुन अभियानता होइन्न भन्ने कि नेता भैइसकेकुलमान घिसिङ सरकारी कर्मचारी हुन् कि माओवादी नेता? सरकारी कर्मचारीलाई आचारसंहिता लाग्छ हैन र ? उमेश भण्डारी लेख्छन् :कुलमान घिसिङ विद्युत प्राधिकरणका कार्यकारी हुन् कि माओवादी केन्द्रका। सरकारले आगामी बैशाख ३० गते स्थानीय तहको निर्वाचन घोषणा गरेको छ। सत्तारुढ गठबन्धनले प्रमुख प्रतिपक्षी दल एमालेविरुद्ध निर्वाचनमा गठबन्धन गरेर जाने निर्णय गरिसकेको छ।"
समावेशी आधारमा महिला उम्मेदवारको व्यवस्था गर्न डा देउवाको आग्रह,"काठमाडौं : नेपाली कांग्रेसकी नेत्री डा आरजु राणा देउवाले निर्वाचन आयोगलाई स्थानीय तहको निर्वाचनमा समानुपातिक समावेशी सिद्धान्तका आधारमा महिलालाई उम्मेदवारको व्यवस्था गर्न आग्रह गरेकी छन्। नेपालको संविधानको धारा, ३८ (४)लाई कुल्चने अधिकार निर्वाचन आयोगलाई नरहेको अवगत गराउँदै निर्वाचन आयोगले उम्मेदवारीका विषयमा हालै गरेको निर्णय सच्याउन डा देउवाले आग्रह गरेकी हुन्। निर्वाचन आयोगले यही चैत २२ गते राजनीतिक दलहरुलाई निर्वाचन लैङ्गिक समावेशी बनाउने सन्दर्भमा दिएको निर्देशनमा स्थानीय तहको प्रमुख र उपप्रमुख वा अध्यक्ष र उपाध्यक्षको पदमध्ये कुनै एक पदमा मात्र उम्मेदवारी दिन राजनीतिक दलले उम्मेदवार मनोनयनमा महिलालाई प्राथमिकता दिने व्यवस्था गरेको थियो। तर यो निर्देशनको व्यवस्था नेपालको संविधानको धारा, ३८(४) विपरीत रहेको भन्दै नेपाली कांग्रेसकी केन्द्रीय सदस्य डा देउवाले यस्तो प्रावधान सच्याउन निर्वाचन आयोगलाई आग्रह गरेकी हुन्। नेपालको संविधान २०७२ को धारा, ३८ (४) मा राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक हुनेछ भनिएको छ। निर्वाचन आयोगको यो पछिल्लो निर्देशनले संविधानको भावनाको प्रतिनिधित्व नगर्ने भन्दै यो निर्देशिकालाई सच्याई समानुपातिक समावेशी सिद्धान्तका आधारमा महिलालाई उम्मेदवारीको व्यवस्था गर्न डा देउवाले निर्वाचन आयोगलाई अपिल गरेकी हुन्। डा देउवाले सामाजिक सञ्जालमा लेखेकी छन्, 'नेपालको संविधानको धारा, ३८(४) लाई कुल्चने अधिकार निर्वाचन आयोगलाई नरहेकोबारे निर्वाचन आयोगलाई अवगत गराउँदै प्रमुख निर्वाचन आयुक्तज्यू र निर्वाचन आयोगका अन्य सदस्यज्यूहरुलाई नेपालको संविधानलाई उच्च सम्मान गर्दै यो निर्णय सच्याउन हुन हार्दिक अनुरोध गर्दछु।' रासस"
चर्को आलोचना भएपछि फेशबुकबाट प्रचण्डले हटाए कुलमान घिसिङको तस्बिर,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले चुनावी पोस्टरमा राखिएको नेपाल विद्युत प्राधिकरणका कार्यकारी निर्देशक कुलमान घिसिङको तस्बिर हटाएका छन् । माओवादी केन्द्रले निर्वाचन आचारसंहिता विपरित कर्मचारीको तस्बिर पार्टीको चुनाव प्रचारमा दुरुपयोग गरेको भन्दै चर्को आलोचना भएपनि उनले आफ्नो आधिकारिक फेशबुक पेजबाट कुलमान समावेश भएको तस्बिर हटाएका हुन्। घिसिङको तस्बिर राख्दै माओवादी केन्द्रका शीर्ष नेतादेखि कार्यकर्ताले मत माग्न थालेपछि सामाजिक सञ्जालमा आलोचना चर्को भएको थियो । निर्वाचन आयोगले स्थानीय तह निर्वाचनको प्रचारमा सरकारी कर्मचारी सहभागी हुन आयोगले रोक लगाएको छ। त्यसैगरी चुनावी प्रचारमा सार्वजनिक निकाय वा गैरसरकारी संघ संस्थाबाट कुनै पनि प्रकारको आर्थिक सहयोग लिन नहुने उल्लेख गरिएको छ। पहिलेको तस्बिरमा माओवादी केन्द्रका अध्यक्षप्रचण्ड , अर्थमन्त्री जनार्दन शर्मासँगै नेपाल विद्युत प्राधिकरणका कार्यकारी निर्देशक कुलमानको तस्बिर राखिएको थियो भने अहिले प्रचण्डको मात्र तस्बिर राखेका छन् । माओवादी केन्द्रका अध्यक्ष प्रचण्डको आधिकारिक फेसबुकमा लोडसेडिङ अन्त्य एउटा फड्को, अब पालो निशुल्क बिजुलीको,  लेखेर प्रचार गरेपछि कार्यकर्ताले शेयर गरेका थिए।"
माओवादी केन्द्रको चुनावी प्रचारमा कुलमान घिसिङको तस्बिर,"काठमाडौं : नेकपा माओवादी केन्द्रले चुनावी प्रचारमा नेपाल विद्युत प्राधिकरणका कार्यकारी निर्देशक कुलमान घिसिङको तस्बिर दुरुपयोग गरेको छ। माओवादी केन्द्रका नेताहरुले बुधबार फेसबुकमा घिसिङको तस्बिर राख्दै माओवादी केन्द्रलाई मत मागेका हुन् । तस्बिरमा माओवादी केन्द्रका अध्यक्ष पुष्पकमल दाहाल प्रचण्ड,अर्थमन्त्री जनार्दन शर्मासँगै नेपाल विद्युत प्राधिकरणका कार्यकारी निर्देशक कुलमानको तस्बिर राखिएको छ। माओवादी केन्द्रले कर्मचारीको तस्बिर पार्टीको चुनाव प्रचारमा दुरुपयोग गरेको हो। माओवादी केन्द्रका अध्यक्ष प्रचण्डको आधिकारिक फेसबुकमा लोडसेडिङ अन्त्य एउटा फड्को, अब पालो निशुल्क बिजुलीको,  लेखेर प्रचार गरेपछि कार्यकर्ताले शेयर गरेका छन्। सरकारले आगामी बैशाख ३० गते स्थानीय तहको निर्वाचन घोषणा गरेको छ। सत्तारुढ गठबन्धनले प्रमुख प्रतिपक्षी दल एमालेविरुद्ध निर्वाचनमा गठबन्धन गरेर जाने निर्णय गरिसकेको छ।"
सशस्त्र प्रहरीको महानिरीक्षकमा पुष्पराम केसी नियुक्त,काठमाडौं : सरकारले सशस्त्र प्रहरीको महानिरीक्षक(आइजीपी)मा पुष्पराम केसीलाई नियुक्त गरेको छ । बुधबार बिहान बसेको मन्त्री परिषद् बैठकले केसीलाई सशस्त्र प्रहरीको महानिरीक्षक बनाउने निर्णय गरेको हो। गृहमन्त्री बालकृष्ण खाँणले केसीलाई महानिरीक्षक बनाउने प्रस्ताव मन्त्रिपरिषद्मा लगेका थिए । सशस्त्र प्रहरी महानिरिक्षक शैलेन्द्र खनालले अवकाश पाएसँगै केसी महानिरीक्षकमा नियुक्त भएका हुन्। केसीले पनि सेवा हदका कारण यही वैशाख १९ गते अनिवार्य अवकाश पाउँदैछन्।
चुनाव सार्न अनेक षडयन्त्र र कोसिस भइरहेका छन् : अध्यक्ष ओली,"विराटनगर : नेकपा (एमाले) का अध्यक्ष केपी शर्मा ओलीले २०७८ साल षडयन्त्रको वर्षका रूपमा वितेको बताएका छन् । एमाले विराटनगर महानगर कमिटीले बुधबार आयोजना गरेको बृहत कार्यकर्ता भेला एवं पार्टी प्रवेश कार्यक्रमलाई सम्बोधन गर्दै ओलीले २०७८ सालमा मुलुकमा धेरै षडयन्त्रहरु भएको बताए । २०७८ संविधान विरोधी र अस्थिरताका पक्षधर शक्तिहरुले असंवैधानिक ढंगले विकासको गतिलाई रोकेर देशलाई पछाडि फर्काउन खोजेको वर्ष हो,'उनले भने, 'यो वर्ष अपवित्र गठबन्धनमार्फत भ्रष्टाचारी, देशद्रोही, लोकतन्त्र एवं संविधान विरोधी शक्तिहरुले टाउको उठाउने अवस्था बन्यो ।' ओलीले एमालेलाई सक्छौं भनेर विरोधीले बनाएको सारा षडयन्त्रलाई नेपाली जनताले पराजित गरिदिएको पनि बताए । 'आज २०७८ सालको अन्तिम दिन हो । यो वर्षलाई बिदा गरेर हामी नयाँ वर्ष २०७९ साललाई स्वागत गर्दै छौं, 'उनले भने, 'सबैमा नयाँ वर्षको धेरैधेरै शुभकामना । २०७९ लाई एमालेको विजयको वर्ष बनाउन सबैमा आग्रह गर्न चाहन्छु ।' पूर्वप्रधानमन्त्रीसमेत रहेका ओलीले परमादेशबाट बनेको अपवित्र गठबन्धन निर्वाचन नगराएर मुलुकका स्थानीय तहलाई जनप्रतिनिधिविहीन बनाउन लागिरहेको आरोप लगाएका छन । 'मुलुकमा चुनाव नगर्नका लागि अनेक षडयन्त्र र कोसिस भइरहेका छन् । यसलाई अदालत, निर्वाचन आयोग र नेपाली जनताले मान्नु हुँदैन,' उनले भने, षडयन्त्रकारी, संविधान र लोकतन्त्र विरोधीलाई ध्वस्त पार्नुपर्छ । सिंगो देश लागेर त्यसलाई परास्त गर्नुपर्छ । सरकारको निर्वाचन नगराउने षडयन्त्रलाई कुनै पनि हालतमा एमालेले स्वीकार नगर्ने ओलीले बताए । 'निर्वाचन नगर्ने कुरा हामी मान्दैनौं। स्वीकार गर्दैनौं उनले भने, यस्ता षडयन्त्रलाई पराजित गरेर भए पनि मुलुकमा चुनाव गराउनुपर्छ। मुलुकमा विकास गरेर समृद्ध नेपाल र सुखी नेपालीको महाअभियान सफल बनाउनुपर्छ ।' गठबन्धन सरकारले अर्थतन्त्रलाई भयावह अवस्थामा पुर्याएर देशलाई कंगाल बनाउने काम गरिरहेको उनको आरोप छ । 'अर्थतन्त्रलाई धरासयी बनाएर देशलाई झन् अस्थिरतातर्फ लगिँदै छ । देश टाट पल्टिने अवस्थातर्फ जाँदै छ,' ओलीले भने, 'हाम्रै अगाडि श्रीलंका उदाहरण छ । अहिले श्रीलंका निक्कै अप्ठेरो अवस्थामा छ ।' अर्थतन्त्र कमजोर बनाएर देशलाई अप्ठेरोमा पार्ने र अझ धेरै अस्थिरतातर्फ लैजान खोज्ने शक्तिलाई सबै मिलेर परास्त गर्नुपर्ने धारणा ओलीको छ ।"
परराष्ट्र सेवा र राजनीतिक कोटालाई सन्तुलन गरेर राजदूत सिफारिस : परराष्ट्र मन्त्रालय,"काठमाडौं : परराष्ट्र मन्त्रालयले परराष्ट्र सेवा र राजनीतिक कोटालाई सन्तुलन गरेर राजदूत सिफारिस गरेको स्पष्ट पारेको छ। सरकारले सिफारिस गरेकाहरुमध्ये केही व्यक्तिमाथि प्रश्न उठेपछि परराष्ट्र मन्त्रालयले योग्य व्यक्तिलाई नै राजदूतमा सिफारिस गरिएको बताएको हो। परराष्ट्र मन्त्रालयले बुधबार गरेको पत्रकार सम्मेलनमा प्रवक्ता सेवा लम्सालले परराष्ट्र सेवाबाट सिफारिस भएकाहरु योग्य भएको बताइन्। उनले राजनीतिक कोटामा सिफारिस भएकाहरुको पनि उच्च योग्यता र क्षमता रहेको बताइन्। उनले भनिन्,' योग्य भएर नै सिफारिस गरिएको हो।' चैत्र २४ गतेको मन्त्रिपरिषद् बैठकले परराष्ट्र सेवाबाट ८ जना र १२ जनाको नाम राजनीतिक कोटाबाट राजदूतका लागि नाम सिफारिस गरेको थियो।"
"एमाले र राप्रपा नेपालबीच गठबन्धन, सूर्य चिन्हबाट चुनाव लड्ने","काठमाडौंः नेकपा एमाले र राप्रपा नेपालबीच स्थानीय तहको चुनावमा गठबन्धन गर्ने सहमति भएको छ। देशभर सम्भव भएका ठाउँमा एमाले र राप्रपा नेपालबीच तालमेल हुने सहमति भएको हो । एमालेका स्थानीय विकास विभाग प्रमुख देवेन्द्र दाहाल र राप्रपा नेपालका स्थानीय निकाय परिचालन विभागका प्रमुख सुशीलकुमार श्रेष्ठले ५ बुँदे सहमति पत्रमा हस्ताक्षर गरेका छन् । सहमतिसँगै राप्रपा नेपालका उम्मेदवारले पनि सूर्य चिह्न लिएर निर्वाचनमा प्रतिस्पर्धा गर्नेछन् । एमाले र राप्रपा नेपालका जिल्ला कमिटीहरुले छलफल गरी सहकार्यका लागि प्रस्ताव तयार गर्ने र आआफ्नो पार्टी केन्द्रमा पठाउने निर्णय गरेका छन्। केन्द्रीय तहको अनुमतिपछि सहमति कार्यान्वयन गर्ने दुवै पार्टीबीच सहमति भएको छ। यस्तै, एमाले र नेपाल परिवार दलबीच पनि चुनावी गठबन्धन गर्ने सहमति भएको छ ।"
जनप्रतिनिधिले चुनाव लड्नअघि राजीनामा दिनुपर्ने प्रावधानविरुद्धको रिटमाथि सुनुवाइ,काठमाडौंः बहालवाला जनप्रतिनिधिले चुनाव लड्नअघि राजीनामा दिनुपर्ने प्रावधानविरुद्ध परेको रिटमाथि सुनुवाइ भएको छ । सर्वोच्च अदालतका न्यायाधीशद्वय तेजबहादुर केसी र कुमार रेग्मीको संयुक्त इजलासमा सुनुवाइ भएको हो। यसअघि सर्वोच्च अदालतले राजीनामा दिनुपर्ने व्यवस्थालाई अल्पकालीन आदेशमार्फत् रोक लगाएको थियो । सो व्यवस्थामा रोक लगाएपछि आयोगका अधिकारीहरु बुधबार निवेदन लिएर सर्वोच्च पुगेका छन्। निर्वाचन आयोगले जनप्रतिनिधिले राजीनामा नदिए उम्मेदवार स्वीकृत गर्न नमिल्ने बताएको छ । आयोगले स्थानीय तहको कुनै पदमा निर्वाचित वा मनोनित कुनै पदाधिकारीलाई सो पदमा वहाल रहँदासम्म लाभको पद धारण गरेको होइन भनी मनोनयनपत्र स्वीकृत गर्न मिल्ने कानुनी आधार नभएको स्पष्ट पारेको हो । आयोगले जनप्रतिनिधिले राजीनामा नदिए स्थानीय तहको निर्वाचनमा उम्मेदवारी दिए खारेज हुनसक्ने बताएको छ । सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले आयोगलाई विपक्षी बनाइ रिट दायर गरेका थिए ।
सुदूरपश्चिम प्रदेश : वडाध्यक्षमा युवा आकांक्षी,"कैलालीको जोशीपुर गाउँपालिका७ का यमराज जोशी २४ वर्षका भए। उनले यसपालि नेकपा एमालेबाट वडाध्यक्षमा उम्मेदवारी दिएका छन्। शिक्षा संकायमा स्नातक गरेका उनी अनेरास्ववियुको राजनीतिबाट पार्टी राजनीतिमा पसेका हुन्। कैलाली बहुमुखी क्याम्पसमा अनेरास्ववियु इकाइ अध्यक्षसमेत रहेका जोशी राजनीतिमा युवाहरू आउनुपर्ने मान्यता राख्छन्। देश विकासका सम्भावकहरू भनेका युवा नै हुन्। युवाहरूले मात्रै देशमा परिवर्तन ल्याउन सक्छन्। त्यसैले आफूले वडाध्यक्षमा जितेर परिवर्तन ल्याउने सोचका साथ उम्मेदवारी दिएको हुँ, उनले भने। गाउँको सरकारी विद्यालय र निजी विद्यालयबीचमा ठूलो खाडल रहेको उनले बताए। उनले भने, गाउँका युवाहरू बेरोजगार छन्। शिक्षामा भेदभाव छ। स्थानीय विकासमा भ्रष्टाचार मौलाएको छ। यसलाई सुधार्न मैले उम्मेदवारी दिएको हुँ। त्यस्तै, कैलालीकै २८ वर्षीय बर्दगोरिया गाउँपालिका३ का मिलन ओली २०७४ सालमा उम्मेदवारी दिएका थिए। तर, उनले टिकट पाएका थिएनन्। त्यतिबेला उनले आफ्नै पार्टी (नेकपा एमाले) का ७५ वर्षीय कर्ण सुनारसँग उम्मेदवारी दिएका थिए। सिनियर नेता भनेर सुनारले टिकट पाए र जिते। तर, यसपालि ओलीले वडामा कसैका लागि पनि नछोड्ने बताएका छन्। बूढा मान्छेहरूले अब आराम गर्नुपर्छ। फिल्डमा खटिन विकास निर्माणका काममा जुट्न अब युवाहरू नै उठ्नुपर्छ। त्यसैले वडाध्यक्षमा उमेदवारी दिएको हुँ, ओलीले भने। बर्दगोरिया गाउँपालिका३ बाट ९ जनाले वडाध्यक्षका आकांक्षी छन्। ९ जनाको नाम जिल्ला कमिटी समक्ष सिफारिस पनि भएको छ। तर, ओली ती सबैभन्दा युवा उम्मेदवार हुन्। उनले भने, मैले राजनीतिशास्त्रमा स्नातक गरेको छु। स्नातकोत्तर पढिरहेको छु। मसँग विकासको मोडेल छ। त्यसैगरी धनगढी उपमहानगरपालिका१२ का डबलबहादुर थापा ३२ वर्षका भए। उनी पनि आफ्नो वडामा वडाध्यक्षमा उम्मेदवारी दिएका छन्। स्नातकसम्मको पढाइ गरेका उनले २०६१ सालदेखि नै नेवि संघको राजनीतिबाट कांग्रेसमा आएको बताए। २०७४ को चुनावमा उनको वडामा कांग्रेसबाटै झण्डै ७० वर्षीय गणेशप्रसाद जोशीले चुनाव जितेका थिए। यसपालि पनि जोशीले वडाध्यक्षमा दोहोरिने इच्छा व्यक्त गरेपछि वडा समितिले थापासँगै उनको नाम पनि जिल्ला समितिलाई सिफारिस गरेको छ। त्यस्तै, धनगढी२ का मानसिंह ठकुरी २६ वर्षका मात्र भए। उनले सोही वडाबाट वडाध्यक्षमा लड्ने इच्छा जाहेर गरेका छन्। तर, उनको उमेर कम भएको भन्दै वडा सदस्यमा सिफारिस गरिएको छ। व्यवस्थापनमा स्नातक गरेर स्नातकोत्तर पढिरहेका उनले वडामा भिजन भएको युवा नेता चाहिने बताए। परिवर्तन युवाहरूबाट मात्रै हुन्छ, वडामा बसेर राजनीतिमा लागेको १०११ वर्ष भयो, यसपालि पनि टिकट दिएन भने हामीले कहिले राजनीति गर्ने ? भनेर नेताहरूलाई भनेको छु, उनले भने। उनको वडामा ६० वर्ष कटेका नरबहादुर बम वडाध्यक्ष छन्।धनगढी३ मा नेकपा एकीकृत समाजवादीबाट ३२ वर्षीय ओमबहादुर चन्दले उम्मेदवारी दिएका छन्। उनी २७ वर्षको उमेरमा सोही वडाका वडासदस्यमा विजयी भएका थिए। त्यतिबेला नेकपा एमालेबाट वडा सदस्य जितेका उनी अहिले समाजवादीमा लागेका छन्। मसँग वडामा काम गरेको अनुभव छ। त्यसैले म वडाध्यक्षका लागि योग्य हुँ जस्तो लागेर उम्मेदवारी दिएको हुँ, उनले भने।व्यवस्थापनमा स्नातक गरेका उनी आफ्नो वडामा लोकप्रिय छन्। म एक्लै लडेपछि जित्छु। तर, अहिले गठबन्धनका कारण वडा कुन पार्टीको भागमा पर्छ। थाहा छैन, उनले भने, अब राजनीतिमा उमेर कटिसकेकाहरूको सम्मान गर्ने र उनीहरूबाट अनुभव लिएर युवाले काम गर्ने हो। सुदूरपश्चिमका अधिकांश जिल्लामा युवाहरू नै वडाध्यक्षका आकांक्षी देखिएका छन्। पहिलो चुनावका बेला सिनियर भनेर पाका नेताहरूले चुनाव लडे पनि अहिले भने युवाहरूको आकर्षण बढिरहेको छ। अछामको साँफेबगर नगरपालिका३ सिद्धेश्वरमा वडाध्यक्ष पदका लागि कांग्रेसका तर्फबाट ९ जनाको दाबी परेको छ। ती ९ जनामध्ये ३२ वर्षीय भीम कुँवरले पनि उम्मेदवारी दिएका छन्। योभन्दा पहिले अग्रजहरूलाई पालो दिइयो। अब पालो युवाको हो। नवीनतम कार्यका लागि अब युवालाई नेतृत्व दिनपर्छ, कुँवरले भने। सिंहदरबारको अधिकार गाउँगाउँमा भनिए पनि स्थानीयले त्यो महसुस गर्न नपाएको उनको तर्क छ। साँफेबगर नगरपालिका४ बाट नेकपा एमालेका ३४ वर्षीय राजेन्द्र कोलीले वडाध्यक्षमा दाबी गरेका छन्। अग्रजहरूले काम गरेको हामीले देख्यौं। उहाँलेहरूले बाटोघाटो बनाउन सफल हुनुभएको होला। तर, समाजमा हुने भेदभाव, छुवाछुत, अन्य विपन्न, असहाय, महिलामाथि हुने विभेद हटाउन कदम चाल्न सक्नुभएन। यसका लागि नयाँ सोच र जोसको खाँचो छ। त्यसैले उम्मेदवारी दिएको हुँ, कोलीले भने।साँफेबगर१३ बाट नेकपा माओवादी केन्द्रका मीन बाब्लीले उम्मेदवारी दिएका छन्। उनले २०७४ को निर्वाचनमा उनी वडाध्यक्षमा पराजित भएका थिए। त्यतिबेला उनी २४ वर्षका थिए। २९ वर्ष लागेका उनले समाज रुपान्तरण र भ्रष्टाचार रोक्न युवा आउन जरुरी रहेको बताए। त्यस्तै, कञ्चनपुरमा नेपाल विद्यार्थी संघबाट राजनीतिमा आएका २८ वर्षीय मदन मिश्र भीमदत्त नगरपालिका८ को वडाध्यक्षका दाबेदार हुन्। कांग्रेसको १४आंै महाधिवेशनमा कम उमेरमै वडा सभापति निर्वाचित भएर चर्चामा आएका मिश्र अहिले वडाध्यक्षका उम्मेदवार बन्न लागेका हुन्। महाधिवेशनमा ४५ वर्षीय राजेन्द्र विष्टलाई पराजित गरेर उनी कम उमेरमै वडा सभापति बनेका हुन्। उनी हाल महेन्द्रनगरस्थित जनज्योति कलेजबाट स्नातकमा अध्यापन गरिरहेका छन्। कञ्चनपुरको शुक्लाफाँटा नगरपालिका१० मा टेक शाहु स्वतन्त्रबाट वडाध्यक्षको उम्मेदवार बनेका छन्। पछिल्लो समय दलगत राजनीतिले आममानिसमा वितृष्णा छाएको र पाका उम्मेदवारले जनभावनाअनुसार काम गर्न नसकेको भन्दै उनले स्वतन्त्र उम्मेदवारी दिएको बताए। उनले भने, समाज रुपान्तरणका लागि युवाहरू नै अगाडि आउन जरुरी छ।  शिवराज भट्ट धनगढी,गीता कुँवर अछाम, महादेव अवस्थीमहेन्द्रनगर"
"प्रधानमन्त्रीले विप्लवलाई भने : निर्वाचन प्रकृया अघि बढिसक्यो, अहिले सहभागी गराउन सकिन्न","काठमाडौं : नेकपाका महासचिब नेत्रविक्रम चन्द 'विप्लव' ले प्रधानमन्त्री शेरबहादुर देउवासँग भेटघाट गरेका छन् । प्रधानमन्त्री निवास बालुवाटारमा बुधबार बिहान प्रधानमन्त्री देउवा र विप्लवबीच भेट भएको हो । भेटमा विप्लवले स्थानीय तहको निर्वाचनमा सहभागी हुने वातावरण बनाउन प्रधानमन्त्री देउवासँग आग्रह गरेको स्रोतले बताएको छ । प्रधानमन्त्री देउवाले स्थानीय तहको निर्वाचनको प्रकृया धेरै अगाडि बढिसकेकाले अहिले सहभागी गराउन कठिन भएको जवाफ दिएका थिए। प्रधानमन्त्रीले संघ र प्रदेशको निर्वाचनमा दल दर्तालगायतका प्रकृया पूरा गरेर अघि बढ्न विप्लवलाई सुझाव दिएका थिए। भेटमा सरकार र नेकपाबीच भएको तीन बुँदे सहमति कार्यान्वयनका विषयमा छलफल भएको नेकपाका एक नेताले जानकारी दिए । नेकपाको हालै सम्पन्न केन्द्रीय समिति बैठकले स्थानीय तह निर्वाचन उपयोग गर्ने रणनीति लिएको थियो । केही दिनअघि नेकपाका प्रवक्ता खड्गबहादुर विश्वकर्मा 'प्रकाण्ड' दल दर्तालगायतका विषयमा छलफल गर्न निर्वाचन आयोग पुगेका थिए । नेकपाभित्र विप्लव र प्रकाण्ड चुनावको उपयोग गर्ने पक्षमा छन् भने हेमन्तप्रकाश वली 'सुदर्शन', धर्मेन्द्र बास्तोला चुनाव बहिष्कार गर्ने अडानमा छन् ।"
सुत्केरी भेटन गाउँपालिका उपाध्यक्ष घरघरमा,"परासी : पश्चिम नवलपरासीको प्रतापपुर गाउँपालिकाले सुत्केरी महिलाहरुका लागि छुट्टै कार्यक्रम सञ्चालन गरेको छ । सुत्केरी महिला र शिशुहरुको स्वास्थ्यमा सुधार ल्याउने उद्देश्यले पालिकाले 'उपाध्यक्ष सुत्केरी महिला भेटघाट कार्यक्रम' सञ्चालन गरेको हो । यो कार्यक्रमअन्तरगत उपाध्यक्षले सुत्केरी महिलालाई भेटेर पौष्टिक आहार वितरण गर्ने गरेको गाउँपालिकाका स्वास्थ्य शाखा प्रमुख कुन्दन कुमार सिंहले बताए । गाउँपालिकाकी उपाध्यक्ष अञ्जु कुमारी चौधरीले कार्यबहाक अध्यक्षको जिम्मेवारीसमेत समालेकी छन् । दुई वर्षअघि अध्यक्ष राजकुमार शर्माको सवारी दुर्घटनामा निधन भएपछि चौधरीले कार्यबाहकको जिम्मेवारी सम्हाल्दै आएकी हुन् । चालु आर्थिक वर्षदेखि कार्यक्रम सञ्चालन गरिएको हो । 'गाउँमा डुल्दा अधिकांश सुत्केरी महिलाको स्वास्थ्य अवस्था राम्रो देखिन । बच्चाहरुको अवस्था पनि त्यस्तै देखे । त्यसबारे सोध्दा आर्थिक अभावले प्रयाप्त खान समस्या हुने गरेको जानकारी पाएपछि कार्यक्रम सञ्चालनको सोंच बनाएर लागू गरेकी हुँ ,'कार्यबहाक अध्यक्ष चौधरीले भनिन् । थोरै रकमले पनि घरमै पौष्टिक आहार तयार गरेर खान सकिन्छ भन्ने सन्देश दिन पनि पौष्टिक आहार वितरण गरिएको उनले बताइन् । पौष्टिक आहारसँगै सुत्केरी र नवजात शिशुलाई चाहिने आवश्यक खाना र खोपसम्बन्धी स्वास्थ्य सन्देश उल्लेख गरेको कार्डसमेत घर घरमा वितरण गरिएको छ । पौष्टिक आहारमा एकजना सुत्केरी महिलालाई हलुवा प्याकेट, मिठो दलिया, मिक्स खिचडी र हलुवा गरी ३ वटा प्याकेट वितरण गरिएको छ । कार्यक्रमका लागि पालिकाले ५ लाख रकम विनियोजन गरिएको छ । ९ वटा वडा रहेको गाउँपालिकाको जनसंख्या ५१ हजार बढी छ । वर्षमा १ हजारबढी सुत्केरी हुने तथ्यांक रहेको स्वास्थ्य प्रमुख सिंहले जानकारी दिए । ति सबैलाई पौष्टिक आहार वितरण गर्ने लक्ष्य रहेको छ । तर विभिन्न कारणले कार्यक्रम ढिलो सुरु भएकाले यो आर्थिक वर्षमा ५ सय ५० जनालाई पौष्टिक आहार वितरण गरिने स्वास्थ्य शाखा प्रमुख सिंहले बताए । सबैभन्दा बढी जगन्नाथपुर प्राथमिक स्वास्थ्य केन्द्रमा मात्र वर्षमा ८ सय जना सुत्केरी हुने स्वास्थ्य शाखाले जनाएको छ । सुत्केरी महिलाको तथ्यांक संकलन गरी पालिकामा रहेका ३ वटा वर्थिङ सेन्टरमा पौष्टिक आहार वितरण गर्दै आएको छ। पालिकामा खैरटवा र प्रतापपुर स्वास्थ्य चौकीमा सुत्केरी सेवा छ । गाउँपालिकाले सञ्चालन गरेको कार्यक्रममार्फत वितरण गरिने पौष्टिक आहार पाउन स्वास्थ्य संस्थामा कम्तीमा ४ पटक स्वास्थ्य परीक्षण र स्वास्थ्य संस्थामै सुत्केरी गराएको हुनुपर्ने छ । उक्त स्वास्थ्य सेवा लिएका सुत्केरीलाई सरकारले १८ सय रुपैयाँ दिने गरेपनि गाउँपालिकाले २ सय थप गरेर दिने गरेको छ ।"
"कार्यसम्पादनअघि सानेपामा नेताहरुको ह्याप्पी मुड, गगन थापाको रिपोर्ट प्रस्तुत हुने",काठमाडौं : सत्तारुढ नेपाली कांग्रेसको केन्द्रीय कार्यसम्पादन समिति बैठक बस्दैछ। दुई बजे बोलाइएको बैठकमा सहभागी हुन नेताहरु सानेपा पुगिसकेका छन्। नेताहरु बैठकमा सहभागी हुन आउने क्रम जारी छ। बैठक अझै सुरु हुन सकेको छैन। केही बेरमा सुरु हुने नेताहरुले बताएका छन्। बैठकअगाडि सानेपामा नेताहरु हँसिलो मुद्रामा देखिएका छन्। नेताहरुले भोलिदेखि सुरु हुन लागेको नयाँ वर्ष २०७९ को शुभकामना आदानप्रदानसमेत गरेका छन्। कार्यसम्पादन समितिले आसन्न स्थानीय तह निर्वाचनको घोषणापत्र तयारी सम्बन्धी छलफल र अन्य विविध विषयमा छलफल गर्ने कार्यसूची छ। घोषणापत्र निर्माणको जिम्मेवारी महामन्त्री गगनकुमार थापालाई दिइएको छ। थापाले बैठकले घोषणामा आएका सुझावहरुसहितको मस्यौदा प्रस्तुत गर्ने तयारी छ। नेताहरुले पनि त्यसमा सुझाव दिनेछन्। कांग्रेसले महामन्त्री थापाको संयोजकत्वमा घोषणापत्र तयारी समिति गठन गरेको थियो। समितिले वैशाख ११ गते लोकतन्त्र दिवसका अवसरमा घोषणापत्र सार्वजनिक गर्ने तयारी गरेको छ। घोषणापत्र यथार्थमा आधारित र व्यवहारिक हुने थापाले बताएका छन्।
उपमेयर झा लोसपाबाट जसपामा प्रवेश,जनकपुरधाम : धनुषाको हंसपुर नगरपालिकाकी उपमेयर रेणु झा जनता समाजवादी पार्टी (जसपा) नेपालमा प्रवेश गरेकी छन्। मंगलबार उपमेयर झालाई जसपा नेपालका केन्द्रीय अध्यक्ष उपेन्द्र यादवले पार्टीमा स्वागत गरेका हुन्। तत्कालिन राष्ट्रिय जनता पार्टी नेपालबाट निर्वाचित भएकी झा अहिले लोकतान्त्रिक समाजवादी पार्टीमा आवद्ध थिईन्। तर स्थानीय निर्वाचनमा टिकटको लागि जसपामा प्रवेश गरेको चर्चा छ। जसपा नेपाल विभाजन हुँदा उपमेयर झाले लोकतान्त्रिक समाजवादी पार्टी नेपाल रोजेकी थिइन्। तत्कालिन राजपा नेपालबाटै निर्वाचित हंसपुर नगरपालिकाका मेयरमा रामज्ञान मण्डलसँग लामो समयदेखि असन्तुष्टि रहँदै आएकी थिईन्। स्थानीय तहको निर्वाचन आउन लाग्दासमेत उनलाई लोसपाले बेवास्ता गरेपछि जसपा नेपाल रोजेको बताइएको छ। यसअघि हंसपुर नगरपालिकाका मेयर र उपमेयरबीच विवाद हुँदा राष्ट्रिय जनता पार्टी (राजपा) दुई कित्तामा बाँडिएको थियो। जसपा अध्यक्ष यादवले तत्कालिन राजपा नेपालबाट निर्वाचित जनकपुरधाम उपमहानगरपालिका वडा नम्बर ६ का वडाअध्यक्ष जगरनाथ साह समेतलाई पार्टीमा प्रवेश गराएका छन्।
नुवाकोटमा ७५ हजार बालालिकालाई टाइफाइडको खोप,"नुवाकोट : प्राणघातक रोग टाइफाइडविरुद्धको खोप अभियानको नुवाकोटमा तयारी पूरा भएको छ। १२ स्थानीय तह रहेको नुवाकोटमा ७५ हजार बालबालिकालाई टाइफाइडविरुद्धको खोप लगाइने लक्ष्य रहेको छ। नुवाकोटमा टाइफाइड खोप अभियानका लागि ६ सय स्वास्थ्यकर्मी परिचालन गरिएको छ। टाइफाइडविरुद्धको राष्ट्रिय खोप कार्यक्रम अभियान यही बैशाख ४ गते आइतबारदेखि ८ गते विहीबारसम्म सञ्चालनको तयारी पूरा भएको स्वास्थ्य कार्यालय नुवाकोटले जनाएको छ। स्वास्थ्य कार्यालयद्वारा आयोजित पत्रकार अभिमुखीकरण कार्यक्रममा स्वास्थ्य कार्यालयका प्रमुख महेन्द्रध्वज अधिकारीले नुवाकोटका १५ महिनादेखि १५ वर्ष उमेरसम्मका ७५ हजार २ सय ५ जना बालबालिकालाई टाइफाइडविरुद्धको खोप दिइने लक्ष्य रहेको जानकारी दिए। उनले सो खोप अभियानको व्यवस्थित र प्रभावकारी सञ्चालनमा सहजीकरणका लागि सबै पक्षसँग आग्रह गरेका छन्। खोप अभियानको लागि स्थानीय तहको समन्वयमा ४ सय २९ खोप केन्द्र निर्धारण गरिएकोमा ८ सय ९८ जना स्वयंसेवक खटाइने छ। खोपको लागि जिल्लाभर स्वास्थ्य चौकीको साथै ८० प्रतिशत बालबालिकाहरु विद्यालयमा अध्ययन गर्ने तथ्यांकले विद्यालयमै खोपकर्मी खटाएको प्रमुख अधिकारीले बताए। खोप अभियानको लागि नुवाकोटका १२ वटै स्थानीय तहमा खोप केन्द्रहरु तोकिएको छ। विदुर नगरपालिकामा ६८, बेलकोटगढीमा ६५, दुप्चेश्वर गाउँपालिकामा ३५, म्यागङमा २४, किस्पाङमा २४, तारकेश्वरमा १५ खोप केन्द्र तोकिएको छ। यस्तै शिवपुरीमा ४९, पञ्चकन्यामा १९, लिखुमा २४, तादीमा २९, सुर्यगढीमा २३ र ककनीमा ५१ खोप केन्द्रहरु तोकिएको छ। लक्षित बालबालिकाअनुसार सबै स्थानीय तहको खोप केन्द्रमा ५ सय ८६ जना स्वास्थ्यकर्मी खटाइएको छ।"
प्रहरीका चार एसएसपीलाई डीआईजीमा बढुवा गर्न सिफारिस,"काठमाडौं : नेपाल प्रहरीका चार जना एसएसपीलाई डीआईजीमा बढुवा गर्न सिफारिस गरिएको छ। प्रहरी प्रधान कार्यालयमा बुधबार बसेको बढुवा समितिको बैठकले नलप्रसाद उपाध्याय, मोहनकुमार आचार्य, राजेन्द्रप्रसाद चौधरी र साउद अलाम खाँलाई डीआईजीमा बढुवाका लागि सिफारिस गरेको हो। एक नम्बरमा सिफारिस भएका उपाध्याय प्रहरी प्रधान कार्यालय केन्द्रीय अनुसन्धान व्युरोको उपप्रमुखका रुपमा रहेका छन्। दोस्रो नम्बरमा सिफारिस भएका आचार्य प्रहरी प्रधान कार्यालय, प्रदेश समन्वय निर्देशनालयमा रहेका छन्। त्यस्तै तेस्रो नम्बरका चौधरी प्रदेश १ प्रहरी कार्यालयअन्तर्गत अपराध नियन्त्रण तथा अनुसन्धान महाशाखामा छन् भने चौथो नम्बरका खाँ नेपाल प्रहरी युक्ति तालिम महाधविद्यालय जर्गाहमा रहेका छन्। उनीहरुलाई प्रहरी नियमावली २०७१ (संशोधनसिहत)को नियम २७ को उपनियम (४) अनुसार सिफारिस गरिएको प्रहरी प्रधान कार्यालयले जनाएको छ।"
"श्रीमानको शवमा श्रीमतीको रोदन, दुई छोराको मृत्युमा बुवा रामानन्दको बेदना","जनकपुरधाम : कफन माथिको सेता कपडा र फूल हटाउन खोज्दा कसैले भन्यो, यो अहिले यही हुनदिनु न! कफनलाई सुम्सुम्याईन भित्रबाट चाँदनी भन्दै भनेर श्रीमानले बोलाउँछ की भनेर एकोहोरिईन। अहँ श्रीमान बोलेनन्, बोल्दै बोलेनन्। हेर्दाहेर्दै भएका मानिस सबै उनको वरिपरि जम्मा भए कोही दाउँरा ल्याउन लागे कोही पराल कोही चिता सजाउन थाले त कोही घिउँ, आगो बात्तिको जोहो गर्न थाले। कसैले भन्यो ल अब कफन खोलौं, ढिला नगरौं, लगिहालौं। तपाईं अब उता गएर बस्नुकफन अंगालो हालेर भुँईंमा रोई कराईं, आलापबिलाप गरेर बसिरहेकी उनलाई कसैले भन्यो तर उनी उठिनन्। कसैले समातेर उठायो। उनी उठिन, बरु मुर्छा परिन्। श्रीमती चाँदनीले श्रीमान् सरोजको शव देखेपछि भक्कानो फोडेर मेरो देउता, मेरो जीवन, भन्दै कतिबेला मुर्छा पर्थिन, त कुनै बेला उनलाई अलिपर लान खोज्दै थिए सबैजना। तर तान्नखोज्ने हात पन्छाउँदै उनले श्रीमान् सरोजको मृत शरिरलाई समातेर बेस्सरी रुन्थिन्। कफनभित्र शरिरमा बेरिएको सेतो कपडाले अनुहार अझै छोपिरहेको थियो। श्रीमानको लास आँखामा आँशु छैन मुखमा वाक्य छैन तर रुवाई रोकिनसक्नु छ। सबैले सम्हाल्न खोज्यो तर गहुँग्रो मन कहाँ सम्हिलिन्थ्यो र! उता कोही अनुहार हेर्न नसकेर ढल्यो कसैले पानी छम्किन थाल्यो। तर श्रीमती त श्रीमानको अनुहार हेरिरहेकी थिइन। बोली रहेकी थिइन्। तर के बोली रहेकी थिईन त्यो कि त उनले बुझ्दथिन कि त उनकै मृत श्रीमानको आत्माले। धनुषाको धनौजी गाउँपालिकास्थित बहुअर्वा गाउँ शोकमग्न छ। घटना गत भदौ २६ गते राति २ बजेको हो। बहुअर्वा बजार चोकमा गणेश पूजा मेला हेरिरहेको अवस्थामा कसैले सरोज मण्डलको पेटमा तरवारले हानेको थियो। मेला हेर्न क्रममा गाउँकै अमित कुमार मण्डल, मनिष कुमार मण्डल, राजिव कुमार मण्डलसंग आपसी विवाद भयो। सोही विवादमा प्रतिवादी मनिष, राजिवले धरिलो हतियार तरवारले मनिष अमितको टाउँकोमा प्रहार गरी घाईते बनाएर झगडा भैरहेको देखेपछि झगडा छुटाउन गएका सरोज कुमार मण्डल र बजरङ्ग राउत माथिसमेत तरवार प्रहार भयो। तरवार प्रहारले बजरङ्गको जाँघीमा र सरोजको पेटमा तरवारले हानी आन्तरिक अङ्गभंग गरियो। सरोज त्यही बेलादेखि काठमाडौंस्थित ग्राण्डी अस्पतालमा उपचार भइरहेको थियो। धनौजी गाउँपालिका५ बहुअर्वाका राम अशिष मण्डलका १८ वर्षीय छोरा मनिष कुमार मण्डल र विमल मण्डलका २३ वर्षीय छोरा राजीव कुमार मण्डल माथि ज्यान मार्ने उद्योग मा जिल्ला अदालत धनुषामा मुद्दा दर्ता गरियो। जिल्ला न्यायाधीश परशुराम भट्टराईको एकल इजलाशले हत्या अभियोग (ज्यान मार्ने उद्योग) मुद्दालाई सामान्य कुटपिटमा परिणत गरी प्रतिबादीलाई मुक्त गर्ने फैसला सुनाए। फैसलामा प्रतिवादी राजीवकुमार मण्डलले गम्भिर घाइते सरोज मण्डलको उपचार खर्च वापत ४ लाख ९२ हजार २५९ रुपैयाँ, घाइते अनिल मण्डललाई ६९ हजार ३ सय र बजरंग प्रसाद राउतलाई ३ हजार १३० रुपैयाँको बिल भर्पाइ उपचार खर्च उपलब्ध गराउने उल्लेख छ। गत पुस १९ गते जिल्ला अदालत धनुषाका न्यायाधीश परशुराभ भट्टराइको आदेश भएको ईजलाश अधिकृत समिता श्रेष्ठमार्फत प्रमाणिक फैसलापत्रमा भनिएको छ। धनौजी५ का वडाध्यक्ष कमलनारायण पंकजले भने, सरोजको उपचारको क्रममा पेटमा गम्भिर घाउ भएको थियो। उनको ल्याप्राटोमी प्रविधिबाट शल्यक्रियाको क्रम जारी थियो। त्यस्तो अवस्थामा न्यायाधीश भट्टराईले कुन विवेकको प्रयोग गरी हत्या अभियोगमा कारागारमा रहेका व्यक्तिलाई कुटपिट मुद्दामा परिणत गरी रिहा गरियो? उनले प्रश्न गरे। अदालतको आदेशबाट रिहा भएका व्यक्ति केही दिन नबित्दै विदेश गईसके। यता घाइते सरोजको सोमबार राति उपचारकै क्रममा असामयिक निधन भयो। सरोजको परिवारजनसहित समग्र गाउँ नै अहिले शोकमग्न अवस्थामा छन्। सबैले अहिले न्यायालयबाट नै अन्याय गरिएको अनुभूति गरिरहेका छन्। न्यायकर्ता न्यायाधीश शंकाको घेरामा छन् भने पीडितपक्ष सही न्यायको खोजीमा भौतारिरहेका छन्। न्यायिक अधिकार क्षेत्रका व्यक्तिद्वारा नै अहिले सरोजको परिवारमाथि दुःखको पहाड खसाइएको गाउँकै सावित्री देवी श्रेष्ठको आरोप छ। श्रेष्ठले भनिन, सधैँ हाँस्दै, मुस्कुराउँदै दोहोर्याइतेहेर्याइ सोधिरहन्थ्यो, कस्तो हुनुहुन्छ ? सब ठीकठाक छ नी ? तर आज सरोजको मृत्युले मनै कुडिएर आएको छ। सरोजको परिवारमा उनका आमा, बाबु, पत्नी चान्दनी मण्डल, ९ वर्षीय छोरा भूमि मण्डल र ५ वर्षीया छोरी भूमिका मण्डल छन्। केही वर्ष पहिले सरोजका भाई सुबोध मण्डलको जनकपुरधामस्थित ग्रीलको काम गर्दैगर्दा करेन्ट लागेर मृत्यु भएको दुःखको पहाड नघट्दै अर्को छोराको मृत्युले परिवार नै विछिप्त छ। एउटा छोराले मृत्युवरण गरेको केही वर्ष नवित्दै दोश्रो परिवार पाल्ने जेठो छोराको मृत्युपछि बुवा रामानन्द मण्डल केवटको मर्नु न बाँच्नुको अवस्थामा छ।"
भक्तपुरमा बिस्काः जात्राको तेस्रो दिन (फोटो फिचर),काठमाडौं : भक्तपुरको ऐतिहासिक तथा सांस्कृतिक बिस्काः जात्रा बुधबार तेस्रो दिनमा पुगेको छ। भक्तपुरको पाँचतले मन्दिर टौमढी अगाडि राखेर बनाइएको भैरवनाथको रथ तानेसँगै जात्राको सुरूवात भएको थियो। प्रत्येक वर्ष नयाँ वर्षको चार दिन अगाडिदेखि प्यागोडा शैलीमा बनाइएको तीन तले भैरवनाथको रथ तानेर बिस्काः जात्रा मनाउने चलन छ। यो जात्रा नौ दिन आठ रात लामो हुन्छ। रथलाई दुवैतिर डोरीले तान्ने गरिन्छ। एकातिर ६ वटा र अर्कोतिर चारवटा मोटो डोरी राखेर युवाले रथ तान्ने चलन छ। भैरबनाथको रथ तानेर सुरु हुने जात्रा वैशाख ५ गते पाँचतले मन्दिर अगाडि नै रहेको भैरवनाथको रथलाई तानेर सम्पन्न हुनेछ। जात्राअन्तर्गत लिंगो उठाउने र रथ तान्ने गरिन्छ। जसलाई हेर्न हजारौं सर्वसाधारण उपस्थित हुने गरेका छन्।
परिवर्तनलाई संस्थागत गर्न गठबन्धन : पुस्पा भुसाल,"अर्घाखाँची : नेपाली कांग्रेसका केन्द्रीय सदस्य तथा संसदीय दलक सचेतक पुस्पा भुसालले आगामी निर्वाचनमा परिवर्तनलाई संस्थागत गर्न गठबन्धन गर्नुको विकल्प नभएको बताएकी छिन् । उनले एमालेले लोकतन्त्र, संविधान तथा परिवर्तनलाई कुल्चन थालेपछि एमालेको विरुद्धमा ५ दलीय गठबन्धन गर्नु परेको नेता भुसालको भनाई छ। नेपाली कांग्रेस सन्धिखर्क नगरपालिकाको आयोजनामा विपिस्मृति भवन सन्धिखर्कमा भएको अन्तरक्रिया तथा छलफल कार्यक्रमलाई सम्बोधन गर्दै नेता भुसाललले लोकतनत्रको रक्षाका लागि कांग्रेसले जस्तो सुकै मूल्य चुकाउन पनि पछि नपर्ने बताएकी हुन्।"
हत्या आरोपमा गाउँकै तीन जना पक्राउ,"राजविराज : हत्यागरी पोखरीमा फालेको आरोपमा बुधबार सप्तरीमा तीन जना पक्राउ परेका छन्। रुपनी गाउँपालिका५ बसविट्टीका २५ वर्षीय अन्सारुल मियाँको हत्या आरोपमा सोही गाउँका लालु भनिने जयराम खंग, रामप्रवेश खंग र दिपक खंगलाई पक्राउ गरिएको हो। कर्तव्य गरी मारेर पानीको पोखरीमा फालेको अवस्थामा मियाँको शव गत चैत ७ गते फेला परेको थियो । सोही दिन राजविराजस्थित अस्पतालमा शवको पोष्टमार्टम गरिएको थियो। तत्काल आरोपितहरुको पहिचान नखुलेपछि मृतकका बुवा ४७ वर्षीय मो ताहिर मियाँले चैत ७ गते खोजतलाश गरी आरोपितहरुलाई कारवाही गर्न माग गर्दै उजुरी दिएक थिए। तीन सातासम्म प्रहरीलै शंकास्पद व्यक्तिलाई नियन्त्रणमा लिई केहीलाई अभद्र व्यवहार र केहीलाई दैनिक हाजिरीमा राखेर अनुसन्धान गरिरहेको थियो। यसै क्रममा बुधबार जिल्ला प्रहरी कार्यालयले चार जनाविरुद्ध कर्तव्य ज्यान मुद्दाको उजुरी समेत दर्ता गरेको छ। जसमध्ये आरोपित तीन जनालाई पक्राउ गरी हिरासतमा राखेर अनुसन्धान अगाडि बढाइएको मधेस प्रदेश प्रहरी कार्यालयले जानकारी दिएको छ।"
साढे चार लाख नतिरेका फरार अभियुक्त पक्राउ,राजविराज : साढे चार लाख जरिवाना नतिरेर फरार रहेका सप्तरीको रुपनी गाउँपालिका२ का ३५ वर्षीय इन्द्रनारायण साह बुधबार पक्राउ परेका छन्। काठमाडौं महानगरपालिका९ गौशला बस्दै आएका साहलाई रुपनीस्थित घर आएको सूचना पाएपछि प्रहरीले पक्राउ गरिएको जिल्ला प्रहरी कार्यालय सप्तरीले जनाएको छ। रामशोभित नायकले दिएको बैंकिङ कसुरको उजुरीका आधारमा उच्च अदालत पाटनको संयुक्त ईजलासले साहलाई २०७७ चैत ४ गते २ दिन कैद र ४ लाख ४८ हजार जरिवानाको फैसला गरेको थियो। फरार रहेका साहलाई गाउँबाट पक्राउ गरी कैद भुक्तानको लागि राजविराज कारागार चलान गरिएको सप्तरीका डिएसपी माधवप्रसाद काफ्लेले बताए।
त्रिभुवन विमानस्थलबाट अवैध मुद्रासहित कन्हैंया पक्राउ,"काठमाडौं : त्रिभुवन विमानस्थलबाट अवैध मुद्रासहित एक भारतीय नागरिक पक्राउ परेका छन्। मंगलबार इन्डिगो एयरबाट भारतको दिल्ली उड्न लागेका ३२ वर्षिय भारतीय यात्रु कन्हैंया लाल पक्राउ परेका हुन्। उनको झोला चेकजाँच गर्दा झोलाभित्र हरियो प्लाष्टिकमा नेपालमा प्रतिबन्धित गरिएको भारतीय रुपैयाँसहित उनी पक्राउ परेका हुन्। उनको साथबाट ५०० दरका २१७ थान भारतीय रुपैयाँ, १००० दरका ६१४ थान नेपाली रुपैयाँ, ५०० दरको ८० थान नेपाली रुपैयाँसहित कुल ७ लाख ६२ हजार ५ सय नगद बरामद गरिएको अन्तर्राष्टिय विमानस्थल सुरक्षा कार्यालयले जनाएको छ। थप अनुसन्धानका लागि उनलाई राजश्व अनुसन्धान विभाग हरिहरभवन, ललितपुरमा बुझाइएको विमानस्थल सुरक्षा कार्यालयले जनाएको हो।"
बाजुरा : ३८ मतदान केन्द्र अतिसंवेदनशील र २५ संवेदनशील,"बाजुरा : वैशाख ३० गते हुने स्थानीय तहको निर्वाचनमा जिल्ला सुरक्षा समितिले बाजुरा ७० ओटा मतदान केन्द्रहरू मध्ये ३८ ओटा अतिसंवेदनशील, २५ ओटा संवेदनशील र ७ ओटा सामान्य रहेको जनाएको छ। मतदान केन्द्रलाई तीन तहमा विभाजित गरी सुरक्षा समिति विश्लेषण गरेको जिल्ला सुरक्षा समिति संयोजक एवम् प्रमुख जिल्ला अधिकारी उपेन्द्रराज पौड्यालले जानकारी दिए। बाजुरा जिल्लाका ९ ओटा स्थानीय तह रहेका छन्। जसमा बाजुरा जिल्लाको बडिमालिका नगरपालकाका २ ओटा संवेदनशील र ७ ओटा सामान्यमा रहेका छन्। त्रिवेणी नगरपालिकामा ६ ओटा अतिसंवेदनशील र ३ ओटा संवेदनशील रहेका छन्। त्यसैगरी बुढीगंगा नगरपालिकामा ६ ओटा अतिसंवेदनशील र ४ ओटा संवेदशील मतदान केन्द्र रहेका छन्। बुढीनन्दा नगरपालिकामा ६ ओटा अतिसंवेदनशील र ६ ओटा संवेदनशील रहेका छन्। खप्तड छेडेदह गाउँपालिकामा ४ अतिसंवेदनशील र ३ ओटा संवेदनशील रहेका छन्। गौमुल गाउँपालिकामा ५ ओटा अतिसंवेदनशील र १ ओटा संवेदनशील रहेका छन्। त्यस्तै जगन्नाथ गाउँपालिकामा ४ ओटा अतिसंवेदनशील र २ ओटा संवेदनशील रहेका छन्। स्वामीकार्तिक खापर गाउँपालिकामा २ ओटा अतिसंवेदनशील र ३ ओटा संवेदनशील रहेका छन्। हिमाली गाउँपालिकामा ५ ओटा अतिसंवेदनशील र ३ ओटा संवेदनशील रहेको प्रमुख सहायक प्रमुख जिल्ला अधिकारी लोकेन्द्र बिष्टले जानकारी दिए। निर्वाचनमा भाग नलिने राजनीतिक समूहका गतिविधि, भौगोलिक विकटता, सञ्चार असुविधा, भौगोलिक विकटता र यसअघिका निर्वाचनमा देखिएका घटनालाई हेरेर जिल्ला सुरक्षा समितिले अति संवेदनशील, संवेदनशील र सामान्य गरी तीन तहमा मतदान केन्द्र छुट्याएको बिष्टले बताए। बाजुरामा ७० ओटा मतदान केन्द्र सुरक्षा समितिले बनाएको मादण्डका आधारमा सबै मतदान केन्द्रहरुको अनुगन गरिने र ती मतदान केन्द्रको सुरक्षा अवस्थालाई हेरेर मतदान अघि, मतदानको दिन र मतदान पश्चात हुने सुरक्षा चुनौतिको विश्लेषण गरी कडा सुरक्षा योजना बनाइएको विष्टले जानकारी दिए। बाजुरा जिल्लामा ७० ओटा मतदान केन्द्र १ सय १२ ओटा मतदान स्थलहरु रहेका छन्। जिल्लामा कुल ४२ हजार १ सय ५१ पुरुष र ४० हजार ५ सय ३७ महिलागरी जम्मा ८२ हजार ६ सय ९० जना मतदाता रहेका छन्। नेपाली कांग्रेस, नेकपा (एमाले), राप्रपा, नेकपालगायत १३ ओटा राजनीतिक दलहरूले जिल्ला निर्वाचन कार्यालयमा दल दर्ता गरेका जिल्ला निर्बाचन कार्यालयका प्रमुख नवराज अवस्थीले जानकारी दिए।"
"स्वीकृति नलिई प्रकाशन भएका पात्रो, भित्तेपात्रोलाई स्पष्टीकरण सोधिने","काठमाडौं : नेपाल पञ्चाङ्ग निर्णायक विकास समितिले स्वीकृति नलिई प्रकाशन भएका पात्रो (पञ्चाङ्ग) र भित्तेपात्रो (क्यालेन्डर) लाई स्पष्टीकरण सोध्ने भएको छ। समितिको बैठकले पहिलो पटक मौखिक रुपमा स्पष्टीकरण सोध्ने निर्णय गरेको कार्यकारी निर्देशक सूर्यप्रसाद ढुङ्गेलले जानकारी दिए। मन्त्रिपरिषद् बैठकले २०७७ पुस २० गते स्वीकृत गरेको गठन आदेशको दफा ७ को उपदफा (ञ) र (ठ) अनुसार स्वीकृत नलिई पात्रो र भित्तेपात्रो प्रकाशन गर्न नपाइने व्यवस्था छ। स्वीकृति नलिई प्रकाशन भएमा कारबाही गरिने सूचना समितिले पात्रोमार्फत प्रकाशन गरेको छ। समितिको स्वीकृति नलिई यस वर्ष तीन पात्रो प्रकाशन भएका छन्। नेपाल, मुक्तिनाथ र ज्वाला पञ्चाङ्ग समितिको स्वीकृति नलिई प्रकाशन भएका हुन्। यसैगरी हालसम्म नौ भित्तेपात्रो समितिको स्वीकृति नलिई प्रकाशन भएको पाइएको अनुगमन उपसमितिका सदस्य खिलहरि घिमिरेले बताए। समितिका स्वीकृति नलिई प्रकाशन हुने भित्तेपात्रोमा गोरखा उद्योग वाणिज्य सङ्घ गोरखा, हेल्पिङ सोसाइटी बचत तथा ऋण सहकारी संस्था लिमिटेड काठमाडौँ महानगरपालिका २५ टेङ्गाल, अर्थ वृद्धि बहुउद्देश्यीय सहकारी संस्था लिमिटेड न्युरोड, काठमाडौँ, सत्यदेवी साउन्ड सिस्टम सर्भिस नीलकण्ठ नगरपालिका३ धादिङ, तिमल्सिना समाज केन्द्रीय कार्यालय काठमाडौँ, धनप्राप्ति बहुउद्देश्यीय सहकारी संस्था लिमिटेड, न्युरोड, काठमाडौँ, स्वर्णिम भविष्य बचत तथा ऋण सहकारी संस्था लिमिटेड, टोखा नगरपालिका७, धापासी, काठमाडौँ, नोक्पिन हाउस, न्युरोड, काठमाडौँ र कृष्ण मोहना गौशाला सुदूरपश्चिम प्रदेशले समितिको गठन आदेश विपरीती स्वीकृति नलिई भित्तेपात्रो प्रकाशन गरेको पाइएको घिमिरेले जानकारी दिए। पहिलो चरणको अनुगमनमा तीन पात्रो र नौ भित्तेपात्रो स्वीकृति नलिई प्रकाशन भएको तथ्य अनुगमन उपसमितिले फेला पारेको हो। अनुगमन अहिले पनि जारी छ। अनुगमनपछि स्वीकृति नलिई प्रकाशन भएका अरू पात्रो र भित्तेपात्रोको सूची सार्वजनिक गरिने समितिले जनाएको छ। समितिसँग स्वीकृति लिएर हालसम्म १४ पात्रो र ८०० भन्दा बढी भित्तेपात्रो प्रकाशन भएका छन्। हाल दैनिक ५० भन्दा बढी भित्तेपात्रोले समितिसँग स्वीकृति लिएका छन्। राजधानी बाहिरबाट प्रकाशन हुने पात्रो र भित्तेपात्रोले अनलाइनबाटै स्वीकृति लिन सक्ने व्यवस्था गरिएको छ। रासस"
लेटाङ घटनामा १५ जनाविरुद्ध कर्तव्य ज्यान मुद्दा दर्ता,"विराटनगर : महिला प्रहरीको हत्या गरिएको मोरङको लेटाङ घटनामा संलग्न भएको आरोपमा १५ जनाविरुद्ध बुधबार जिल्ला अदालत मोरङमा कर्तव्य ज्यान मुद्दा दर्ता भएको छ। जिल्ला सरकारी वकिल कार्यालय मोरङले प्रहरीको अनुसन्धान प्रतिवेदन (मिसिल)का आधारमा अभियोगपत्र तयार पारेर अदालतमा मुद्दा दायर गरेको हो। कर्तव्य ज्यान मुद्दाका १० जना अभियुक्तमात्रै पक्राउ परेका छन्। मोरङ प्रहरीका प्रवक्ता डीएसपी दीपक श्रेष्ठका अनुसार फरार रहेका ५ जना प्रतिवादीको खोजी जारी राखिएको छ। मुद्दामा मोरङको मिक्लाजुङ गाउँपालिका२ का २१ वर्षीय कान्छा भनिने कृष्ण विश्वकर्मा, लेटाङ नगरपालिका५ का १९ वर्षीय डम्बर कार्की, २७ वर्षीय विशेक मगर, धनकुटा घर भइ लेटाङ५ मा बस्दै आएका २० वर्षीय सन्तोष कुँवर, ३२ वर्षीय राजकुमार भनिने कुमारबहादुर खोक्रेल, २० वर्षीय समीर राई, १८ वर्षीय कपिल नेपाली र २५ वर्षीय मनकुमार महरालाई प्रतिवादी बनाइएको छ। त्यस्तै लेटाङ५ का २९ वर्षीय लेखबहादुर मगर र १९ वर्षीय अनिल विश्वकर्मा, २० वर्षीय रविन तामाङ, १८ वर्षीय बसन्त राई, ३३ वर्षीय गोपाल श्रेष्ठ भनिने जितबहादुर श्रेष्ठ, १९ वर्षीया निशा पुलामी मगर र २० वर्षीय मनोज भनिने देवराज कार्की पनि मुद्दाका प्रतिवादी हुन्। मुद्दा दर्ता गरिएका अभियुक्तहरुलाई आगामी वैशाख ४ गते पुनः उपस्थित गराउने गरी प्रहरीकै जिम्मा लगाएर फिर्ता पठाइएको मोरङ अदालतका सूचना अधिकारी हेमबहादुर बुढाथोकीले जानकारी दिए। त्यसअघि सार्वजनिक विदा परेका कारण अदालत बन्द रहने हुँदा मुद्दाको थप प्रक्रिया अघि बढाउन नसकिएको उनले बताए। लेटाङ घटनामा संलग्न भएको आरोपमा प्रहरीले हालसम्म ६७ जनालाई पक्राउ गरेर अनुसन्धानको दायरामा ल्याएको थियो। पक्राउ परेकामध्ये ११ जनाविरुद्ध मुद्दा नचलाउने निर्णय सरकारी वकिल कार्यालयले गरेको छ। अभियुक्त बनाइएकामध्ये १५ जना नाबालकविरुद्ध भने अदालतमै अभद्र व्यवहारको मुद्दा दर्ता गरिएको छ। उक्त झडपमा प्रदर्शनकारीले गोली चलाएको दाबी प्रहरीको छ। प्रदर्शनकारीले चलाएको गोली लागेर उनको मृत्यु भएको प्रहरीको भनाइ छ। सूचना अधिकारी बुढाथोकीका अनुसार नाबालक प्रतिवादी भएको अभद्र व्यवहार मुद्दाको छिनोफानो अदालतबाटै हुन्छ। अभद्र व्यवहार मुद्दा दर्ता गरिएकामध्ये बुधबारसम्ममा १० जना नाबालकको बयान अदालतले लिइसकेको र ५ जनासँग बयान लिन बाँकी रहेको उनले बताए। न्यायाधीश शिशिरराज ढकालको इजलासमा नाबालक प्रतिवादीहरुको बयान लिने क्रम जारी छ। छुट्टै कर्तव्य ज्यान मुद्दा दर्ता गरिएका १ जना बालकलाई भने थुनछेक बहसपछि अदालतले मंगलबार नै अभिभावकको जिम्मा लगाउन आदेश दिएको बुढाथोकीले बताए। उनका अनुसार १४ वर्षीय बालकलाई न्यायाधीश ढकालकै इजलासले अभिभावकको जिम्मा लगाउन आदेश दिएको हो। अन्य २५ जना अभियुक्तविरुद्ध भने जिल्ला प्रशासन कार्यालय मोरङमा अभद्र व्यवहारको मुद्दा दर्ता गरिने भएको छ। साबालक रहेका उनीहरुविरुद्ध आगामी आइतबार वा सोमबार प्रशासनमा मुद्दा दर्ता गर्ने तयारी रहेको प्रहरी स्रातले बतायो। लेटाङ५ मा गत चैत ६ गते भएको हिंसात्मक झडपमा महिला प्रहरी जवान २६ वर्षीया उर्मिला श्रेष्ठको हत्या भएको थियो। धारिलो हतियार प्रहार गरेर उनको हत्या गरिएको दाबी प्रहरीको गर्दै आए पनि वास्तविकता अर्कै रहेको पत्ता लाग्यो। पोस्टमार्टम रिपोर्टले गोली प्रहारबाट श्रेष्ठको ज्यान गएको देखाएको छ। हिंसात्मक झडपलाई नियन्त्रणमा लिन प्रहरीले हवाइ फायर गरेको थियो। तर महिला प्रहरीको शरीरमा भेटिएको गोली प्रहरीले प्रयोग गर्ने हतियारसँग म्याच नखाएको बताइएको छ। प्रहरीले गोली हान्ने व्यक्तिलाई पक्राउ र हतियार बरामद गरेको छैन। लेटाङ५ मा रहेको शिक्षा विकास माध्यमिक विद्यालयमा अध्ययरत छात्रालाई शिक्षक मनोज पौडेलले यौन दुर्व्यवहार गरेको घटना बाहिरिएपछि विद्यार्थी र अभिभावकले प्रदर्शन गरेका थिए। बाहिरका मानिसपछि मिसिएपछि प्रदर्शन उग्र बनेर हिंसात्मक झडपमा परिणत भएको थियो। शिक्षक पौडेललाई पक्राउ गरेर फर्किँदै गरेको प्रहरी टोलीमाथि आक्रमण हुँदा श्रेष्ठ मारिएकी हुन्। उक्त झडपमा प्रदर्शनकारीले गोली चलाएको दाबी प्रहरीको छ। प्रदर्शनकारीले चलाएको गोली लागेर उनको मृत्यु भएको प्रहरीको भनाइ छ। छात्रामाथि दुर्व्यवहारको आरोप लागेका शिक्षक पौडेलमाथिको अनुसन्धान पनि प्रहरीले सकेको छ। उनीविरुद्ध जबरजस्ती करणी उद्योगको मुद्दा चलाउन प्रहरीले म्याद थप गरेर अनुसन्धान गरिरहेको थियो। अनुसन्धान सकिएपछि प्रहरीले उनीविरुद्धको मिसिल बुधबार नै सरकारी वकिल कार्यालयमा बुझाएको छ। वकिल कार्यालयले अभियोगपत्र तयार पारेर शिक्षक पौडेलविरुद्ध आगामी वैशाख ४ गते अदालतमा मुद्दा दर्ता गर्ने भएको छ।"
लेटाङ हत्या प्रकरण : गोली प्रहारबाट महिला प्रहरीको हत्या भएको पुष्टि,"विराटनगर : मोरङको लेटाङ घटनासँग जोडिएको नयाँ तथ्य बाहिर आएको छ। लेटाङमा हिंसात्मक झडपमा मारिएकी महिला प्रहरी उर्मिला श्रेष्ठको हत्या गोली प्रहारबाट भएको खुलेको हो। लेटाङ५ मा गत चैत ६ गते भएको घटनामा महिला प्रहरी जवान २६ वर्षीया श्रेष्ठको हत्या भएको थियो। घाँटीमा धारिलो हतियार प्रहार गरेर उनको हत्या गरिएको दाबी प्रहरीको थियो। तर विराटनगरस्थित कोसी अस्पतालमा गरिएको पोस्टमार्टमको रिपोर्टले श्रेष्ठको हत्या गोली प्रहारबाट भएको पुष्टि गरेको हो। हिंसात्मक झडपलाई नियन्त्रणमा लिन प्रहरीले हवाई फायर गरेको थियो। तर महिला प्रहरीको शरीरमा भेटिएको गोली प्रहरीले प्रयोग गर्ने हतियारसँग म्याच नखाएको बताइएको छ। सरकारी वकिल कार्यालय मोरङका जिल्ला न्यायाधिवक्ता रामहरि शर्मा काफ्लेका अनुसार प्रहरीले गोली हान्ने व्यक्तिलाई पक्राउ र हतियार बरामद गरेको छैन। पोस्टमार्टम रिपोर्टमा मृत्युको कारण फाइयर आम इन्जुरी लेखिएको छ। लेटाङ५ मा रहेको शिक्षा विकास माध्यमिक विद्यालयमा अध्ययरत छात्रालाई शिक्षक मनोज पौडेलले यौन दुर्व्यवहार गरेको घटना बाहिरिएपछि विद्यार्थी र अभिभावकले प्रदर्शन गरेका थिए। प्रदर्शन उग्र बनेर हिंसात्मक झडपमा परिणत भएको थियो। शिक्षक पौडेललाई पक्राउ गरेर फर्कदै गरेको प्रहरी टोलीमाथि आक्रमण हुँदा श्रेष्ठ मारिएकी हुन्। प्रहरीका अनुसार झडपका क्रममा गोली चलेको थियो। प्रदर्शनकारीले प्रहार गरेको गोली लागेर श्रेष्ठको मृत्यु भएको प्रहरी दाबी छ। प्रहरीले गोली चलाउने व्यक्तिको पहिचान हुन बाँकी रहेको जनाएको छ। मोरङ प्रहरी प्रमुख एसपी शान्तिराज कोइरालाले घटनाको अनुसन्धान गर्ने समय सकिएका कारण सरकारी वकिल कार्यालयमा अनुसन्धानको मिसिल बुझाइएको जानकारी दिए। अझै पनि घटनाको अनुसन्धानलाई भने जारी राखिएको उनको भनाइ छ। हतियार र गोली प्रहार गर्ने व्यक्तिको पहिचान खुलेपछि पूरक अभियोग लैजाने प्रहरीको तयारी छ। उक्त घटनामा संलग्न भएको आरोपमा प्रहरीले हालसम्म ६३ जनालाई पक्राउ गरिसकेको छ। प्रहरीले अनुसन्धानको मिसिल बुझाएपछि सरकारी वकिल कार्यालयले अदालतमा मुद्दा दर्ताको तयारी गरेको छ। पक्राउ परेकामध्ये १४ जनाविरुद्ध कर्तव्य ज्यान र १५ बालकसहित अन्यविरुद्ध अभद्र व्यवहारको मुद्दा दर्ता गरिने भएको हो। छुट्टै कर्तव्य ज्यान मुद्दा दर्ता गरिएका एक जना बालकलाई भने थुनछेक बहसपछि अदालतले मंगलबार नै अभिभावकको जिम्मा लगाउन आदेश दिएको छ। १४ वर्षीय बालकलाई न्यायाधीश शिशिरराज ढकालको इजलासले अभिभावकको जिम्मा लगाउन आदेश दिएको हो। ६२ जनाविरुद्ध भने बुधबार मुद्दा दर्ता गरिने सरकारी वकिल कार्यालयले जनाएको छ। लेटाङमा दुई बालिकामाथि यौन दुर्व्यवहार विद्यार्थीमाथि यौन दुर्व्यवहार गरेपछि लेटाङमा तनाव, घाँटीमा छुरा हानी महिला प्रहरीको हत्या भीड नियन्त्रण बाहिर जाँदा महिला प्रहरीको मृत्यु, खुल्यो पहिचान लेटाङ झडप प्रकरण : सोमबार बिहानैदेखि कर्फ्यू लेटाङ झडप प्रकरण : कसरी भयो घटना ? लेटाङ घटना र चिकित्सकको शंकास्पद मृत्यु प्रकरणको अनुसन्धान जारी"
४ पटक रक्तदान गर्ने अहमद पुरस्कृत,वीरगन्ज : नेपाल रेडक्रस सोसाइटी पर्साले २०७८ सालमा सबैभन्दा धेरै पटक रक्तदान गर्ने तबरेज अहमदलाई स्व तारा शमशेर रक्तसञ्चार सेवा स्मृति पुरस्कर बाट पुरस्कृत गरेको छ। २०७८ सालमा ४ पटक रक्तदान गरेका अहमदलाइ रेडक्रस सोसाइटीले नगद ५ हजार राशीसहितको उक्त पुरस्कारबाट पुरस्कृत गरेकोहो। बुधबार आयोजित नेपाल रेडक्रस सोसाइटी पर्साको दोश्रो साधरणसभामा जिल्ला समन्वय समिति पर्साकासभापति महम्मद अन्सारीले अहमदलाई नगद ५ हजार राशीको पुरस्कार र कदरपत्र प्रदान गर्दै दोशल्ला ओढाएर सम्मानित गरेका छन्। नेपाल रेडक्रस सोसाइटी पर्साका सभापति वीरेन्द्रराज कँडेलका अनुसार बुधबार सम्मानित अहमदले अहिलेसम्म ४५ पटक रक्तदान गरिसकेका छन्। बुधबार सम्मान ग्रहण गर्दै अहमदले मानवीय सेवाको काम गरे बापत पाएको सम्मानले थप जिम्मेवारी बोध गराएको बताए। रगतको अभावलाई मध्यनजर गर्दै अरुलाईपनि रक्तदान गर्न यो सम्मानले प्रोत्साहन गर्ने अहमदको विश्वास छ।
प्रदेश १ का निर्वाचन अधिकृतलाई प्रशिक्षण,"विराटनगर : प्रदेश १ का निर्वाचन अधिकृतहरुलाई बुधबार विराटनगरमा निर्वाचन सम्बन्धी १ दिने प्रशिक्षण दिइएको छ। आगामी वैशाख ३० गतेका लागि घोषणा गरिएको स्थानीय तहको निर्वाचन सम्पन्न गराउनलाई तोकिएका प्रदेशका ११ जिल्लाका अधिकृतहरुलाई प्रशिक्षण दिइएको प्रदेश १ निर्वाचन कार्यालय विराटनगरका प्रमुख लेवन काश्यव अधिकारीले जानकारी दिए। उनका अनुसार प्रशिक्षणका लागि निर्वाचन आयोगले निर्वाचन सञ्चालन तथा व्यवस्थापन सम्बन्धी प्रादेशिक प्रशिक्षक प्रशिक्षण कार्यक्रमको आयोजना गरेको थियो। प्रशिक्षणमा मुख्य निर्वाचन अधिकृत, निर्वाचन अधिकृत र निर्वाचन अधिकारी गरेर तीन समूहका १ सय २२ जनाको सहभागिता रहेको अधिकारीले बताए। उनका अनुसार प्रशिक्षणमा प्रदेशका १४ जिल्लामध्ये खोटाङ, ओखलढुङ्गा र सोलुखुम्बुबाहेकको ११ जिल्लाका मुख्य निर्वाचन अधिकृत, निर्वाचन अधिकृत र निर्वाचन अधिकारीहरु सहभागी थिए। सहभागीलाई जनशक्ति परिचालन, आर्थिक व्यवस्थापन, कानुनी प्रक्रिया, मतदान, मतगणना लगायत निर्वाचनसँग सम्बन्धित प्रशिक्षण दिइएको अधिकारीले बताए। प्रशिक्षणको उद्घाटन गर्दै प्रमुख निर्वाचन आयुक्त दिनेशकुमार थपलियाले स्थानीय तहको निर्वाचन कानुनले दिएको जिम्मेवारीमा रहेर निष्पक्ष, भयरहित र स्वतन्त्रपूर्वक ढङ्गबाट सम्पन्न गराउन निर्वाचन अधिकृतहरुलाई आग्रह गरेका छन्। कानुनको पूर्ण पालना गर्दै मतदान केन्द्रमा खटिएर निर्वाचनलाई स्वच्छ ढंगले सम्पन्न गराउन उनको आग्रह छ। निर्वाचन सम्पन्न गराउने सवालमा स्थानीय समुदायसँग समन्वय गर्न पनि निर्वाचन अधिकृतहरुलाई थपलियाले आग्रह गरेका छन्। निर्वाचनका लागि आयोगले संविधान र कानुन अनुसार सबै प्रक्रिया अगाडि बढाएको उल्लेख गर्दै थपलियाले निर्वाचन निर्देशिकाले उम्मेदवारलाई जिम्मेवार बनाएको बताए। तोकिएको मितिमा निर्वाचन हुने कुरामा कुनै शङ्का नगर्न आग्रह गर्दै उनले निर्वाचन रोक्ने प्रयास भए मुलुकमा ठुलो दुर्घटना निम्तने पनि बताए। थपलियाले निर्वाचन लोकतन्त्र र मुलुकको समृद्धिको सम्वाहक भएकोले यसलाई सफल बनाउन सबैले आआफ्नो ठाउँबाट जिम्मेवारी निर्वाह गर्नुपर्ने धारणा राखे। निर्वाचन आचारसंहिता पूर्णरूपले कार्यान्वयन गराउन आयोगले संयन्त्र निर्माण गरी अनुगमन गर्ने जानकारी उनले दिए। नेपाल टेलिकमलगायतका सेवा प्रदायकसँग समन्वय गरेर मतदानस्थलमा टेलिफोन र इन्टरनेटको व्यवस्था गरिने थपलियाको भनाइ छ।"
बझाङमा जीप दुर्घटना : चालकको मृत्यु,बझाङ : बझाङमा जीप दुर्घटनामा परी चालकको मृत्यु भएको छ । मृत्यु हुनेमा जीप चालक छबिसपाथिभेरा गाउँपालिका वडा नम्बर३ बामनडाँडाका ५० वर्षीय जय सार्की रहेका छन्। उनले चलाएको से १ ज ६७३ नम्बरको जीप सडकबाट अनियिन्त्रित भएर छबिसपाथिभेरा १ भाँडे बजार नजिक किन्द्राल्ला भीरबाट सेती नदीमा खसेको थियो। चालक शार्कीले हामफालेर ज्यान बचाउन खोज्दा ढुंगामा टाउको लागेर ज्यान गएको हुन सक्ने जिल्ला प्रहरी कार्यालय बझाङले जनाएको छ। प्रहरीका अनुसार जीप बिहान ६:४५ बजे सडकबाट ५०० मिटर तल सेतीमा खसेको थियो भने चालक शार्की भीरको बीच भागमा अड्किएका थिए। बिहानै पसलका लागि सामान ल्याउन गएको जीप अनियन्त्रित भइ खसेको र सेती नदी डुबेको हो। अहिलेसम्म जीप निकाल्न नसकिएको प्रहरी जनाएको छ।
"ओखलढुंगाको बान्द्रेभीरमा जीप दुर्घटना, २ को मृत्यु, ७ जना घाइते",ओखलढुंगा : मानेभन्ज्याङ गाउँपालिका ६ र ७ को सीमानामा पर्ने हिलेपानी नजिकै बान्द्रेभीरमा जीप दुर्घटना हुँदा दुईजनाको मृत्यु भएको छ । दुर्घटनामा ७ जना घाइते भएका छन् । घाइते ७ मध्ये चारजनाको अवस्था गम्भीर रहेको प्रहरीले जनाएको छ । दुर्घटनामा पर्ने सबै सोलुखुम्बुबाट प्रदेश १ स्थित विराटनगर हिँडेका प्रहरीहरु रहेको जनाइएको छ । घटनाको पूर्ण विवरण आउन समय लाग्ने घटनास्थलमै रहेका जिल्ला प्रहरी कार्यालय ओखलढुंगाका डीएसपी सुकदेव खनालले बताए । उनले आफू उद्धार कार्यमा व्यस्त रहेकोले बाँकी विवरण आउन समय लाग्ने बताए । गम्भीर घाइतेहरुलाई उपचारका लागि हेलिकोप्टरमार्फत काठमाडौं लैजाने तयारी भइरहेको छ ।
व्यक्तिगत श्रम स्वीकृतिमा विदेश जानेले भोलिदेखि अनिवार्य स्वघोषणा गर्नुपर्ने,"काठमाडौं : व्यक्तिगत श्रम स्वीकृति लिएर वैदेशिक रोजगारीमा जाने व्यक्तिले बिहीबारदेखि स्वघोषणापत्र अनिवार्यरूपमा भर्नुपर्ने भएको छ। भिजिट भिसा तथा व्यक्तिगत श्रम स्वीकृतिमा जाने अधिकांश नेपाली विदेशमा अलपत्र पर्न थालेपछि सरकारले स्वघोषणापत्र अनिवार्यरूपमा भर्नुपर्ने व्यवस्था गरेको हो। वैदेशिक रोजगारीका नाममा भिजिट भिसा र व्यक्तिगत श्रम स्वीकृति लिएर गएका व्यक्ति अलपत्र पर्ने, ठगिने, सरकारले तोकेकोभन्दा बढी शुल्क तिर्न बाध्य पारिनेजस्ता प्रवृत्ति देखिएपछि स्वघोषणापत्र भर्नुपर्ने व्यवस्था गरिएको वैदेशिक रोजगार विभागले जनाएको छ। वैदेशिक रोजगारीमा व्यक्तिगतरूपमा जाने श्रमिकले श्रम स्वीकृति लिँदा नै त्यस्तो स्वघोषणापत्र भर्नुपर्ने छ। विभागले व्यक्तिगत श्रम स्वीकृति लिने प्रक्रियासम्बन्धी निर्देशिका२०६९ अनुसार सो व्यवस्था लागू गरेको हो। व्यक्तिगत श्रम स्वीकृतिमा वैदेशिक रोजगारीमा जाने श्रमिकले राहदानीको प्रतिलिपि, सम्बन्धित सरकारबाट जारी प्रवेशाज्ञाको प्रतिलिपि, रोजगार सेवा, शर्त, सुविधा र तलब (पारिश्रमिक) स्पष्ट उल्लेख भएको करार वा सम्झौतापत्रको प्रतिलिपि दूतावासमा पेस गर्नुपर्ने छ। रोजगारदाताको इजाजत दर्ता प्रमाणपत्रको प्रतिलिपि वा स्पोन्सरको परिचयपत्रको प्रतिलिपि, रोजगारदाता कम्पनीको ट्रेड लाइसेन्सको प्रतिलिपि वा निजी कामदारको हकमा रोजगारदाताको राहदानी वा परिचयपत्रको प्रतिलिपि, संस्थामा जाने कामदारका हकमा कम्पनीको संक्षिप्त विवरण र गन्तव्य मुलुकको सरकारले रोजगारादता संस्थालाई वा स्पोन्सरलाई दिएको पत्र स्वीकृतिपत्र पेस गर्नुपर्ने विभागले जनाएको छ। संस्थागत श्रम स्वीकृति अनलाइनबाट मात्रै विभागले आगामी वैशाख २ गतेदेखि संस्थागत श्रम स्वीकृति (म्यानपावर कम्पनीमार्फत लिइने श्रम स्वीकृति) अनलाइन प्रणालीबाट मात्रै जारी गर्ने तयारी गरेको छ। श्रम स्वीकृतिलगायत वैदेशिक रोजगारसँग सम्बन्धित सेवालाई प्रविधिमैत्री बनाउँदै लैजाने रणनीतिअनुसार संस्थागत श्रम स्वीकृति अनलाइनबाट जारी गर्ने व्यवस्था मिलाइएको विभागका महानिर्देशक शेषनारायण पौडेलले जानकारी दिए। विभागले गत माघ २ गतेदेखि पुनः श्रम स्वीकृति पनि अनलाइनबाट प्रदान गर्दै आएको छ। श्रम स्वीकृति अनलाइनबाट जारी हुन थालेसँगै वैदेशिक रोजगार कार्यालयमा हुने भीडभाड घटेको छ। अनलाइन प्रणालीले गर्दा सेवा प्रवाहमा व्यापक सुधार भएको विभागको दाबी छ।"
हुम्ला विमानस्थलमै थन्कियो खाद्यान्न,सिमकोट : हुम्लाको मध्य भेगमा रहेको सर्केगाड गाउँपालिकाबाट ढुवानी हुँदै आएको चामल सिमकोट विमानस्थलमा थन्किएको छ। विमानस्थलबाट खाद्यान्नको गोदामसम्म ढुवानी गर्ने व्यवस्था हुन नसकेपछि ठूलो परिमाणमा खाद्यान्न विमानस्थलमै थन्किएको हो। खाद्य व्यवस्था तथा व्यापार लिमिटेड शाखा हुम्लाका अनुसार विमानस्थलबाट लिमिटेडको गोदामसम्म ट्र्याक्टरमा ढुवानी गर्ने बाटो बन्द भएको छ। यसअघि टिप्परमार्फत चङ्खेली गाउँपालिकाको सरिसल्ला हुँदै सर्केगाड गाउँपालिकाको सर्केगाड बजारसम्म पुर्याइएको खाद्यान्न हेलिकप्टरमार्फत सिमकोटसम्म ढुवानी गरिँदै आएको थियो। यसअघि विमानस्थलबाट ट्र्याक्टरले गोदामसम्म खाद्यान्न ढुवानी गर्ने गरेको थियो। अहिले खाद्यान्न ढुवानी गर्ने सिमकोटस्थित तल्लो बजारको महिला छात्रावास क्षेत्रमा सडक मर्मत भइरहेको हुँदा ढुवानी हुन नसकेको लिमिटेड शाखा हुम्लाले जनाएको छ। सडक नबनेसम्म खाद्यान्न विमानस्थलमै थन्किने छ। हाल सिमकोट विमानस्थलमा ५२९ क्विन्टल खाद्यान्न रोकिएको छ। सडक बन्न अझै एक साता बढी लाग्ने बताइएको छ। रासस
विश्वासको साँचो,"सन् १९४० को दशक। ६५ वर्षको उमेर। एउटा सानो घरमा सामाजिक सुरक्षा जाँचबाट अवकाश प्राप्त व्यक्ति उनी। जसले पिटअप कार चलाउँदै थिए। उनले निर्णय गरे कि समय परिवर्तनशील छ। उनले आफूले पनि कार परिवर्तन गर्ने सोच बनाए। बुढो कारबाट अन्य मानिसहरूलाई लाभ उठाउनका लागि प्रस्ताव गर्नेबारे उनले सोचे। उनको दिमाग अचानक उनकै फ्राइड चिकन रेसिपीमा गयो। जुन उनको साथी र परिवारले मन पराए। ती व्यक्तिले गृह राज्य केन्टकी छोडे। बरु रेस्टुरेन्टहरूमा आफ्नो एउटा परिकार बेच्ने प्रयास गरे। त्यसका लागि देशभर यात्रा गरे। उनले कमाएको पैसाको सानो भाग मात्र माग्दै सित्तैमा त्यो परिकार प्रस्ताव गरे। तर, अधिकांश रेस्टुरेन्टले उनको प्रस्ताव अस्वीकार गरे। वास्तवमा, एक हजार नौ रेस्टुरेन्टले नाइँ भने। सबैले अस्वीकार गरे पनि उनी अडिग रहे। किनकि उनी आफैं र आफ्नो त्यो परिकार (कुखुराको नुस्खा) मा विश्वास गर्ने गर्थे। जब उनले रेस्टुरेन्ट १०१० मा गए, तब उनले हो प्राप्त गरे। उनको नाम ? कर्नल हार्टल्याण्ड स्यान्डर्स। नैतिक शिक्षा : यस कथाबाट तपाईंले पहिलो त सफलता पाउन जीवनमा कहिल्यै ढिलो हुँदैन भनेर सिक्नु हुनेछ। प्रायः युवा, सफल व्यक्तिहरूलाई मनाउने समाजमा निश्चित उमेरपछि तपाईं कहिल्यै सफल हुनुहुन्न भन्ने सोच बदलिएको छ। कर्नल स्यान्डर्स एक उदाहरण हुन् जसले त्यो तर्क गलत साबित गर्छन्। यो कथाले दृढताको शक्ति पनि देखाउँछ। सर्वप्रथम तपाईं आफैंमा विश्वास हुनुपर्छ र मात्र अरू मानिसले पनि विश्वास गर्नेछन् भन्ने देखाएको छ।"
बंगलादेशसँग सबै स्तरमा सम्बन्ध घनिष्ठ बनाउन पहल,"काठमाडौं : सरकारले मित्र राष्ट्र बंगलादेशसँग सबै क्षेत्रमा सम्बन्ध घनिष्ठ बनाउन परराष्ट्र सचिवस्तरीय संयन्त्रलाई सक्रिय गराउने भएको छ। नेपालबंगलादेश सम्बन्ध स्थापनाको ५० वर्ष पूरा गरेको अवस्थामा सम्बन्धलाई मजबुत बनाउन नेपालका लागि बंगलादेशी राजदूतसँग छलफल भएको परराष्ट्र मन्त्रालयले जनाएको छ। बंगलादेशसँग सम्भावनाहरू जोडिएका छन्। बढीभन्दा बढी साझेदारी गर्न चाहन्छौं, परराष्ट्र प्रवक्ता सेवा लम्सालले भनिन्। उनकाअनुसार परराष्ट्र सचिवस्तरमा संयन्त्र निर्माण गरेर बंगलादेशसँग सबै क्षेत्रमा सम्बन्ध बढाउन लागिएको हो। व्यापार, लगानी, उर्जा, पिपुल टु पिपुल, सरकार टु सरकार, उच्चस्तरीय भ्रमण अदानप्रदान बढाउने, नयाँ क्षेत्र पहिल्याउने, पुराना थाति रहेकालाई जोड दिने हो, उनले भनिन्। यता पोखरामा तय भएको नेपालबंगलादेश वाणिज्य सचिवस्तरीय बैठक स्थगित भएको छ। बंगलादेशबाट प्राविधिक कारण देखाएर बैठक स्थगित भएको र चाँडै बस्नेगरी मिति तय हुने लम्सालले बताइन्।"
कृषि सामाग्री तथा औंजार वितरण,"सन्धिखर्क : अर्घाखाँचीको सन्धिखर्क नगरपालिका वडा नम्बर १० मा ब्यावसायीक कृषकहरुलाई कृषि सामाग्री तथा औंजार वितरण गरिएको छ। कृषकहरुलाई आधुनिकीकरण तथा ब्यावसायीक बनाउन कृषि सामाग्री तथा औजार वितररण गरिएको सन्धिखर्क नगरपाकिलाका प्रमुख प्रशासकीय अधिकृत नारायण अर्यालले बताए। तरकारी पकेट कार्यक्रम अन्तर्गत सन्धिखर्क१० का ब्यवसायीक कृषकहरुलाई मिनिटिलर, प्लास्टिक टनेल, पावर स्प्रे, हजारीलगायत औंजार उपकरण तथा कृषि सामाग्री ५० प्रतिशत अनुदानमा वितरण गरिएको हो। ब्यावसायीक कृषकलाई सन्धिखर्क नगरपालिकाका नगरप्रमुख कमलप्रसाद भुसालले कृषि सामाग्री हस्तान्तरण गरेका हुन्। सामाग्री वितरण गर्दै उनले गोरु पाल्ने झन्झटबाट मुक्त हुन तथा छिटो समयमा काम गरी उत्पादन बढाउन कृषकहरुलाई आग्रह गरे। ब्यावसायीकरुपमा खेती किसानी गर्ने कृषकहरुलाई नगरपालिकाले सहयोग गर्न कुनै कसुर बाँकी नराख्ने नगरप्रमुख भुसालको भनाई छ।"
मावि तह शिक्षकको लाइसेन्स खुल्यो,"काठमाडौंः शिक्षक सेवा आयोगले माध्यमिक तहको अध्यापन अनुमति पत्र (लाइसेन्स) का लागि विज्ञापन खुलाएको छ । आजदेखि बैशाख २९ सम्म इच्छुकहरुले फार्म भर्न सक्ने आयोगले जनाएको छ । आयोगका अनुसार तोकिएको न्यूनतम योग्यता, तालिम पुगेका इच्छुक उम्मेदवारहरूले अनलाइनबाट फारम भर्न सक्ने व्यवस्था मिलाइएको छ । आयोगले जारी गरेको सूचनामा भनिएको छ, 'शिक्षक सेवा आयोगको मिति २०७८।१२।२९ गतेको निर्णयानुसार शिक्षक सेवा आयोगको नियमावली, २०५७ को नियम ९ को उपनियम (१) को खण्ड (ग) वा नियम ९ को उपनियम (७) बमोजिम तोकिएको न्यूनतम योग्यता र तालिम वा योग्यता पुगेका इच्छुक उम्मेदवारहरूबाट मिति २०७८१२।३० गतेदेखि अनलाइन दरखास्त प्रणालीबाट दरखास्त पेस गर्नुहुन यो सूचना प्रकाशित गरिएको छ ।' दोब्बर दस्तुरको हकमा जेठ ५ भित्र दरखास्त भरी पेस गर्नुपर्नेछ ।"
धनकुटा : १५ मतदानस्थल अति संवेदनशील,"धनकुटा : आसन्न स्थानीय तह निर्वाचनको मिति नजिकिदैं गर्दा स्थानीय प्रशासनले जिल्लाका १५ मतदान स्थललाई अति संवेदनशील क्षेत्रको रुपमा तोकेको छ। ति क्षेत्रलाई अतिसंवेदनशील क्षेत्र तोकेर सुरक्षा व्यवस्था बलियो बनाउन सुरक्षा रणनीतिक योजना बनाउने तयारी स्थानीय प्रशासनले गरिरहेको छ। अहिले जिल्लामा १ सय १८ मतदानस्थल रहेको छ। सुरक्षा दृष्टिले १५ वटा मतदान स्थललाई अति संवेदनशील, ४९ वटा मतदानस्थललाई संवेदनशील र ५४ वटा मतदानस्थल सामान्य रहेको सहायक प्रमुख जिल्ला अधिकारी रामनारायण श्रेष्ठले बताए। स्थानीय प्रशासनले भौगोलिक विकटता, सडक सञ्जाल नपुगेको स्थान, झडप भइरहने स्थान, विभिन्न जातजातिको बसोवास भएको लगायतका आधारमा मतदान स्थललाई अति संवेदनशील, संवेदनशील र सामान्य गरी तीन तहमा वर्गिकरण गरिएको उनको भनाई छ। अति संवेदनशील तोकिएको स्थानमा निर्वाचन विरोधी गतिविधि हुन नदिन थप सुरक्षाकर्मी खटाइने प्रहरीले जनाएको छ। स्थानीय तहको निर्वाचनलाई भयरहित शान्तिपूर्ण निष्पक्ष ढंगले सम्पन्न गर्न म्यादी प्रहरी, नेपाल प्रहरी, सशस्त्र प्रहरी र नेपाली सेना गरि करिब २५ सय जना सुरक्षाकर्मी परिचालन गरिने छ। सात स्थानीय तह रहेको धनकुटा जिल्ला भरि हाल १ सय १८ मतदानस्थल छ। भने १ सय ५९ मतदान केन्द्र छन्। सात स्थानीय तहमध्ये चौविसे गाउँपालिकामा २१ मतदान स्थल र २४ मतदान केन्द्र, महालक्ष्मी नगरपालिकामा २१ मतदान स्थल र २६ मतदान केन्द्र, साँगुरीगढी गाउँपालिकामा २१ मतदान स्थल र २५ मतदान केन्द्र, धनकुटा नगरपालिकामा १५ मतदान स्थल र २८ मतदान केन्द्र, पाख्रिवास नगरपालिकामा १५ मतदान स्थल र २१ मतदान केन्द्र, सहिदभूमि गाउँपालिकामा १३ मतदान स्थल र १८ मतदान केन्द्र, छथर जोरपाटी गाउँपालिकामा १२ मतदान स्थल र १७ मतदान केन्द्र रहेको जिल्ला निर्वाचान कार्यालय धनकुटाले जनाएको छ।"
फेवा किनारमा सुरु भयो नव वर्ष महोत्सव,"पोखरा : नयाँवर्ष २०७९ लाई स्वागत गर्नेगरी पोखराको फेवाताल किनारमा बुधबारदेखि १७ औं फेवा नव वर्ष महोत्सव सुरु भएको छ। पोखराको फेवाताल किनारस्थित फिस्टेल गेटदेखि हल्लनचोकसम्म तीन किलोमिटर सडकमा नव वर्ष महोत्सव सुरु भएको हो। नव वर्ष महोत्सवलाई सम्बोधन गर्दै संस्कृति पर्यटन तथा नागरिक उड्यनमन्त्री प्रेमबहादुर आलेले पोखरा अन्तर्राष्ट्रिय विमानस्थल पाँच महिना भित्र सञ्चालनमा आउने सुनाए। विमानस्थलदेखि तीन किलोमिटरभित्रै रहेको ल्याण्डफिल साइट अन्यत्र सार्नकालागि अझै जमिनको एकीन नभएको अवस्थामा मन्त्री आलेले यसो भनेका हुन्। अन्तर्राष्ट्रिय उडानकालागि अवरोधकोरुपमा रहेको रिठ्ठेपानीको डाँडा कटानको कामपनि अझै सुरु भएको छैन्। मन्त्री आलेले पोखराको फेवातालको किनारमा रहेको पूर्वराजा पोखरा आउँदा बस्ने दरवार रत्न मन्दिर र हिमागृह पनि वैशाख महिना भित्रै सञ्चालनमा ल्याइने प्रतिवद्धता जनाए। पोखरा आउँदा विगतका पर्यटन मन्त्री र मन्त्रीहरुले पनि यस्तो प्रतिवद्धता जनाउदैं आएका थिए। कार्यक्रममा गण्डकी प्रदेशका सांसदद्धोय राजिव पहारी र दिपक कोइरालाले पोखराको पर्यटन विकासमा जोड दिएका थिए। कोभिडले थलापरेको पर्यटनलाई पुनरुत्थान गर्ने उद्देश्यले महोत्सवको आयोजना गरिएको आयोजक संस्थाले जनाएको छ। कोभिडकै कारण लगातार दुई वर्ष स्थगित महोत्सव पुनः निरन्तरता दिइएको हो। कार्यक्रममा बोल्दै आयोजक होटल संघका अध्यक्ष लक्ष्मण सुवेदीले चार खर्ब हाराहारीमा लगानी रहेको पर्यटन उद्योग कोभिडबाट सबैभन्दा बढी प्रभावित भएको बताए। पोखरा पर्यटन परिषदका अध्यक्ष गोपी बहादुर भट्राईले पोखरा अन्तर्राष्ट्रिय विमानस्थल सञ्चलनमा अवरोधका रुपमा रहेका विषय सम्बोधन गरेर छिटो सञ्चालनमा ल्याउने व्यवस्था मिलाउन अनुरोध गरे। होटल संघ नेपालका केन्द्रिय उपाध्यग विनायक शाहले सरकारले कतिपय वस्तुको आयात रोक्दा पर्यटकलाई सेवा दिन समस्या परेको बताए। मुख्य प्रायोजक अन्नपूर्ण केवलकार प्रालिका जनरल म्यानेजर दिनेश पौडेलले फेवाताल किनारबाट सराङ्कोट पुग्नेगरी सञ्चालनमा आएको अन्नपूर्ण केवलकार पर्यटककालागि नयाँ प्रोडक्ट भएको बताए। नेपाली कला संस्कृति र खानालाई महोत्सवको आकर्षणको रुपमा पस्कीएर पहिलो पटक होटल संघले सडकमै महोत्सवको आयोजना गरेको हो। अंग्रेजी नयाँ वर्षमा रेवान पोखराले पर्यटकलाई आकर्षण गर्न सडक महोत्सव गर्दै आएको छ। नव वर्ष महोत्सवमा नेपाली सांस्कृतिक कार्यक्रमको अवलोकन गर्दै परम्परागत नेपाली खानाको स्वादलिन पाइने व्यवस्था मिलाइने बताइएको छ। सांस्कृतिक झाँकीका कार्यक्रम, प्रख्यात कलाकारबाट पप कन्सर्ट, मनोरञ्जनात्मक कार्यक्रमहरु लोक दोहारी लगायत माहोत्सवको आकर्षण रहने अध्यक्ष सुवेदीले बताए। लेकसाईडका विभिन्न चोकमा स्टेज निर्माण गरी सांस्कृतिक कार्यक्रम संचालन गरिने छ। अन्नपूर्ण केवलकार प्रालि महोत्सवको मुख्य प्रायोजक रहेको र नेपाल पर्यटन बोर्डले प्रबद्र्धन गरेको अयोजकले बताएका छन्।"
तीन लाख रुपैयाँ घुस लिएको आरोपमा प्रधानाध्यापक ठाकुर पक्राउ,काठमाडौं : अख्तियार दुरुपयोग अनुसन्धान आयोगले विश्वेश्वरप्रसाद कोइराला आदर्श माध्यमिक विद्यालय रौतहटका प्रधानाध्यापक घुस रकमसहित पक्राउ गरेको छ। प्रधानाध्यापक राकेश ठाकुरलाई तीन लाख रकम घुस लिइसकेको अवस्थामा पक्राउ गरेको अख्तियारका प्रवक्ता श्यामप्रसाद भण्डारीले जानकारी दिएका छन्। घुस माग गरिरहेको भन्ने सूचना एवं उजुरीका आधारमा ग्राहकबाट ३ लाख रकम लिइसकेको अवस्थामा ठाकुरलाई नियन्त्रणमा लिएको अख्तियारले जनाएको छ। अख्तियारको टोलीले ठाकुरसहित दीपेन्द्र सर्जिकल पसलका सञ्चालक दीपेन्द्रकुमार झालाई पनि नियन्त्रणमा लिएको छ। दुवैजनालाई रौतहटको यमुनामाई गाउँपालिका वडा न ४ अरुअठ्ठास्थित चन्द्रनिगाहपुर गौरबाट बुधबार बिहान नियन्त्रणमा लिएको हो। करार अवधि थप गरिदिने भन्दै सेवाग्राहीसँग घुस मागेको आरोपमा अख्तियारले दुवैजनालई पक्राउ गरेको हो। घटनाबारे थप अनुसन्धान भइरहेको छ।
