शीर्षक,विवरण
बगानमा विषादी,"विभिन्न रोग संक्रमण घटाउन कृषिजन्य वस्तुमा विषादीको प्रयोग बढ्दै गएको छ। उत्पादन बढाउन, रोग किराबाट जोगाउन र हेर्दा पनि राम्रो देखिने बनाउनकै लागि यसको प्रयोगमा कृषक र व्यवसायीको ध्यान तानिएको छ। रसायनिक मलको प्रयोगबाट उत्पादन बढाउन लोभिएपछि विस्तारै विषादीको प्रयोगमा पनि कृषकलाई बानी परेको देखिन्छ। जुन सकारात्मक पक्ष होइन। बिक्री र आम्दानीमा मात्रै ध्यान दिएर मानव स्वास्थ्यलाई नै गम्भीर असर पर्ने विषादीको प्रयोग गरेर कृषिजन्य वस्तु उत्पादन गर्दा उत्पादकलाई मात्रै होइन, छिमेकीसँगै नेपालको अर्थतन्त्रमा समेत नकारात्मक प्रभाव परेको छ। यसको ज्वलन्त उदाहरण हो, चियामा घातक विषादीको प्रयोग। यसले मानव स्वास्थ्यमा असर त पारेको छ नै, ९० प्रतिशत चिया तेस्रो मुलुकमा निर्यात गर्न पनि सकिएको छैन। सबैभन्दा बढी चिया उत्पादन हुने इलाम र झापाका चिया बगानमा घातक विषादीको अत्याधिक प्रयोग हुन्छ। बगानमा विभिन्न रोग र संक्रमण घटाउने बहानामा मानव स्वास्थ्यका दृष्टिले निकै घातक मानिएका विषादीहरू खुलेआम प्रयोग भएको भेटिन्छ। त्यो पनि कामदारले बिनासुरक्षा मापदण्ड छर्किने गरेका छन्। जहाँ क्लोरोपाइरिफस, साइपर मेथिनलगायतका कडा विषादीको प्रयोग उच्च छ। यी विषादी छर्किएपछि २१ दिनसम्म कुनै पनि कृषिउपज प्रयोग गर्न मिल्दैन। तर, हातले टिपेको चिया फेरि सात दिनमै टिप्ने गरिएको छ। यसमा एल्लो लेबलको भए पनि यसको पर्खने समय कम्तिमा २१ दिन हुने विज्ञ बताउँछन्। तर, यसमा ध्यान दिएको छैन। यस्ता विषादी पातमा लागेपछि जरासम्म नै विषाक्त हुने भएकाले प्रयोग राम्रो मानिँदैन। जसका कारण तेस्रो मुलुकले यो चिया लिँदैनन्। चिया कृषकले कीरा मार्न प्रयोग गर्ने बुलेटमा क्लोरोपाइरिफस र साइपरमेथिनको मिश्रण गरेको विभिन्न अनुसन्धानबाट पनि भेटिएको छ। कृषकले मुना पलाउने आसमा पनि रसायनिक विषादी प्रयोग गर्छन्। यो समय बगानमा पुग्दा विषको कडा गन्ध आउँछ। यसको अनुसन्धान गरिरहेका विज्ञ अझै पनि कृषकले विषादीको मात्रा नघटाएको र अझै बढाउँदै लगेको बताउँछन्। यो क्रम चिया उत्पादन गर्ने जिल्लामा क्रमशः बढेको छ। इलाममा विषादीको अत्याधिक प्रयोग भएपछि संयुक्त अनुगमन समितिले हालै कन्याम चिया बगानको विषादी भण्डारण गृह सिल गर्यो। कडा विषादी प्रयोग मापदण्डविपरीत हुने गरेकाले अनुसन्धान गर्नुपर्ने भएकाले सिल भएको हो। यहाँ लामो समयदेखि यस्तो विषादीको प्रयोग हुँदै आएको थियो। तर, बगानको स्वामित्व लिएको चिया विकास निगमले तीन दिनपछि मात्र गल्ती स्वीकार गर्नु लज्जास्पद हो। विश्व स्वास्थ्य संगठनले सन् २००४ मा मानव स्वास्थ्यका लागि हानीकारक मानिने इथियन, मोनोक्रोटोफस, सुफोसजस्ता विषादीमा प्रतिबन्ध लगाए पनि बगानमा यतिका समय खुलेआम प्रयोग हुनु नियामक निकायको कमजोरी हो। सरकारले यस्ता विषादीको प्रयोगमा रोक लगाए पनि खुला नाका र अवैध बाटोबाट भित्रिने र तिनै विषादीको प्रयोग बगान सञ्चालक र किसानले गर्ने गरेका छन्। मोनोक्रोटोफस, इन्डोसल्फान, बीजीडी, अल्जिम, लिन्डेनजस्ता १५ प्रकारका घातक विषादी बिक्रीमा सरकारले प्रतिबन्ध लगाइसकेको छ। तर, त्यस समूहमा पर्ने विषादी अझै पनि बगानमा भेटिन्छन्। इलाम र झापापछि अहिले काभ्रे, चितवन, सप्तरी र सिराहामा पनि चियासहित अन्य नगदे बालीमा अत्याधिक विषादीको प्रयोग हुने गरेको सरकारकै तथ्यांकमा भेटिन्छ। सरकारले विषादी रोक्न गरेको परीक्षणका काम पनि अहिले औपचारिकतामा सीमित छ। विषादीको प्रयोग बढेपछि चिया निर्यात मात्रै रोकिएको छैन। विषादी प्रयोग गर्ने कृषक र मजदुरका स्वास्थ्यमा पनि क्रमशः असर पर्दै गएको छ। यस्ता विषादीले छाला, आँखा, नाक पोल्ने, वाकवाकी लाग्ने मात्रै नभई श्वासप्रश्वास वा छालाबाट रगतमा पुगेपछि क्यान्सर, किड्नी, श्वासप्रश्वासलगायत समस्या देखिन्छ। अहिले चिया मजदुर, किसान र बगान नजिकका बस्तीका नागरिकका यो समस्या देखिन थालेको छ। धेरै जना क्यान्सर रोगीसमेत भेटिन्छन्। प्रयोगसँगै समस्या पनि देखिएको यो समयमा भखरै सिल र अनुसन्धान सुरु भएका छन्। अब यसको नियन्त्रणमा समय नलागोस्।"
कुलमानको नियुक्ति खारेजीको माग गर्दै हितेन्द्रदेव सर्वोच्चमा : के छ रिटमा ? (पूर्णपाठ),"काठमाडौं : नेपाल विद्युत प्राधिकरणको कार्यकारी निर्देशकमा कुलमान घिसिङको नियुक्ति खारेजीको माग गर्दै निवर्तमान कार्यकारी निर्देशक हितेन्द्रदेव शाक्य सर्वोच्च अदालत पुगेका छन्। गैरकानूनी रुपमा प्राधिकरणको कार्यकारी निर्देशक पदबाट आफूलाई हटाएको दावी गर्दै सोमबार उनले सर्वोच्च अदालतमा रिट दायर गरेका हुन्। सरकारले गैरकानूनी रूपमा घिसिङलाई नियुक्त गरेर एउटै पदमा दुई व्यक्ति कायम गरेको उनको दाबी छ। प्राधिकरणको कार्यकारी निर्देशक पदबाट मैले राजीनामा दिएको छैन भन्ने कुरा निर्विवाद छ। त्यसैगरी मलाई विपक्षी नेपाल सरकारले उक्त पदबाट सुनुवाइको मौका प्रदान गरी कुनै कानूनी आधारमा हटाउने निर्णय गरेको छैन भन्ने कुरा पनि निर्विवाद छ रिटमा भनिएको छ, यस्तो अवस्थामा मेरो यथावत रहेको नेपाल विद्युत प्राधिकारणको कार्यकारी निर्देशक पदमा विपक्षी कुलमान घिसिङलाई नियुक्ति गर्ने कार्य कानून र औचित्यको समेत प्रतिकूल छ। शाक्यले उर्जा आयोगको विज्ञ पदमा नियुक्ति गर्नु पुर्व आफूसँग परामर्श नगरिएको बताएका छन्। मैले नेपाल सरकारले नियुक्त गरेको विपक्षी प्राधिकरणको कार्यकारी निर्देशकको पद स्वेच्छाले स्वीकार गरेको हुँ। तर मलाई नियुक्त गरिएको भनिएको उर्जा आयोगको विज्ञ पदमा नियुक्ती गर्नु पुर्व न त मसँग परामर्श गरिएको थियो न मेरो सहमति लिने वा जानकारी दिने काम नै गरिएको थियो। संविधानको धारा २९(४) अनुसार मेरो इच्छा विपरीतको कुनै काममा मलाई लगाउन पाइँदैन। रिटमा भनिएको छ, अच्युत कृष्ण खरेल वि नेपाल सरकार मन्त्रीपरिषद समेत भएको उत्प्रेषण मुद्दामा कुनै कर्मचारीलाई उ सेवारत रहेको संस्था बाहिर उसको अवकाश भएको अवस्थामा वा उसको सहमती वेगर अन्यत्र सरुवा गर्न नसकिने सिद्धान्त सम्मानित सर्वोच्च अदालतको पुर्ण इजलासबाट प्रतिपादन गरिएको छ। उनले कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय कार्यान्वयन नगर्नु र विद्युत प्राधिकरणको कार्यकारी निर्देशक पदमा काम गर्न दिनु दिलाउन अन्तरिम आदेशसमेत माग गरेका छन्। शाक्यले रिटमा भनेका छन्, मेरो सहमती वेगर मलाई विपक्षी जल तथा उर्जा आयोगको विज्ञ सदस्य पदगा नियुक्त गर्ने र विपक्षी कुलमान घिसिङलाई मेरो पदाधिकार नटुटेको र कायम रहेको विपक्षी प्राधिकरणको कार्यकारी निर्देशक पदमा नियुक्त गर्ने निर्णयबाट मेरो उक्त पदमा रहि काम गर्ने मेरो अधिकारमा आघात पुग्नगै मलाई अपुणिय क्षति हुने भएको हुनाले मिति २०७८।०४। २५ को नेपाल सरकार मन्त्रिपरिषदको अवैधानिक निर्णय,कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय र सो निर्णयको आधारमा भएका सम्पुर्ण पत्राचार कार्यान्वयन नगर्नु र मलाई विद्युत प्राधिकरणको कार्यकारी निर्देशक पदमा काम गर्न दिनु दिलाउनु भनी श्री सर्वोच्च अदालत नियमावलीको नियम ४९ बमोजिम अन्तरीम आदेशसमेत जारी गरी पाऊ। शाक्यले प्रधानमन्त्री तथा मन्त्रिपरिषद कार्यालय, उर्जा मन्त्रालय, उर्जामन्त्री, नेपाल विद्युत प्राधिकरणको सञ्चालक समिति र कार्यकारी निर्देशक कुलमान घिसिङलाई विपक्षी बनाएका छन्। शाक्यको रिटमाथि सुनुवाइको लागि बुधवारलाई पेसी तोकिएको छ। पूर्णपाठ"
रातभर लाम लागेर खोपको प्रमाणीकरण,"काठमाडौं : अलार्मले आइतबार बिहान २ बजे हामीलाई बिउँझायो। उठ्यौं र तयार भयौं। जानुपर्ने स्थान थियो, टेकुस्थित शुक्रराज ट्रपिकल तथा सरुवा रोग अस्पताल। जहाँ खोप लगाएको प्रमाणपत्र लिन युवाहरू अघिल्लो दिनदेखि नै सडकमा बसी आइतबार बिहान ६ बजेको प्रतीक्षा गरिरहेका थिए। जो विदेश जाने तयारीमा छन्, झरीमा रुझ्दै सडकमै रात गुजारिरहेका थिए। उनीहरूको समस्या बुभ्ने हाम्रो हुटहुटी झरीले रोक्न सकेन। दुवै जना रेनकोट ओढेर मोटरसाइकल चढी त्यतै लाग्यौंं। त्यहाँ पुग्दा घडीको सुइले २:१५ बजे देखाएको थियो। पानी परिरहेकै थियो। अस्पताल गेट अगाडिको सडकपेटी खचाखच थियो। कोही मोबाइलमा व्यस्त थिए, कोही निदाएका। कोही एकापसमा दु:ख र पीडाका कुरा गरिरहेका थिए। सरकारले खोप प्रमाणीकरणलाई व्यवस्थित नगरेको भन्दै आक्रोश व्यक्त गरिरहेका थिए। अस्पतालमा सबैभन्दा पहिले पुगेका थिए, धनबहादुर महर्जन। स्वयम्भूका महर्जन गेटको एक कुनामा बसेर आफ्नो पालो मिचिएला कि भनेर चनाखो देखिन्थे। उनी पहिलो नम्बरमा पर्न शनिबार बिहान १० बजे नै गेटमा गएर बसेका रहेछन्। त्यहीँ नै रात कटाए। कोरोनाले विदेश जान अर्को कागज थप्यो। खोप लगाएर मात्रै भएन, यसको पनि प्रमाणपत्र र क्यूआर कोर्डका लागि लाइन नलागे उपाय छैन, उनले भने, दैनिक २ सय जनाभन्दा बढीले यो सेवा पाउँदैनन्। २ सय जनाभित्र पर्न अघिल्लै दिन आउनुको विकल्प छैन। हामीले आपत्कालीन अवस्थामा १२ घण्टाभित्रै पनि क्यूआर कोर्ड लिने व्यवस्था गरेका छौं। अहिले पहिलेभन्दा भीडभाड धेरै कम हो। दीपक झा, क्यूआर कोड फोकल पर्सन, स्वास्थ्य सेवा विभाग जनकपुर फुलगम्माका विवेककुमार राउतले भीड नियन्त्रण गर्न सबैका हातमा नम्बर लेखिदिए। इन्जिनियरिङ पढे पनि रोजगारी नपाएपछि विदेश जान लागेको उनले सुनाए। जग्गा बेचेर पढेँ। रोजगारी पाइनँ, उनले भने, त्यसैले विदेश जाने प्रक्रिया पूरा गर्न यता आएँ। त्यही भीडमा भेटिए रामेछाप सुगाजोर८ का २५ वर्षीय गोविन्द मगर। उनीसँगै २२ वर्षीय भाइकृष्ण मगर पनि थिए। उनीहरू झरीले निथ्रुक्कै भएका थिए। अनिँदोले बिरामीझैं देखिन्थे। होटल व्यवसाय कोरोना महामारीले धरासायी भएपछि साउदी जान लागेका रहेछन्। गोविन्दले चार दिन लगाएर खोपको प्रमाणपत्र हात पारे। भाइका लागि शनिबार साँझ ७ बजेदेखि पालो कुरिरहेका थिए। क्यूआर कोड नचाहिने देश तुरुन्तै जान हामीले अस्पतालबाट प्रमाणीकरण गरिरहेका छौं। भीड व्यवस्थापन गर्न हामी प्रयासरत छौं। नवराज गौतम, सूचना अधिकारी, शुक्रराज ट्रपिकल तथा सरुवा रोग अस्पताल पहिलो पटक मलेसिया गएको थिएँ। अब देशमै केही गर्नुपर्छ भनेर काठमाडौं जोरपाटीमा १ लाख ७० हजार खर्चेर होटल खोलेँ। तर, के गर्नु कोरोनाले होटल व्यवसाय चौपट बनायो, गोविन्दले भने, ज्यामी काम गर्न गयौं। ठेकेदार भाग्यो। पेट पाल्न विदेश जान बाध्य हुनुपरेको छ। झरीले गर्दा सडकमा पानी जमेको थियो। पोखराको बिरौडाका ३७ वर्षीय महेन्द्र पौडेलसँग भेट हुँदा बिहानको ३:५६ बजे भएको थियो। उनी गाडी चालक रहेछन्। साउदी जाने तयारीमा छन्। खोप खोज्दै हैरान भएँ। ६७ दिनमा खोप लगाएँ, उनले भने, खोप लगाएको प्रमाण लिन शनिबार साढे ३ बजेदेखि अस्पतालको गेटमा बसिरहेको छु। चितवन रत्ननगरका ४४ वर्षीय विजय कँडेलसँग बिहान ४:०३ बजे भेट भयोे। साउदी जान लागेका उनले शुक्रबार काठमाडौं आएर श्रम स्वीकृति गराए। भने, देश छाड्न कसलाई मन छ ? मलाई बाध्यता आइलगेको छ। उनी यसअघि सात वर्ष विदेश बसेका थिए। त्यही बेला वैदेशिक रोजगारीमा नजाने निचोडमा पुगेका थिए। तर, यहाँ केही रोजागरी नै पाइनँ। त्यसमाथि डेढ वर्षदेखि कोरोनाले रुवायो। परिवार पाल्न सकिनँ, उनले भने, सरकारले देशमै रोजीरोटी दिन सक्दैन भने विदेश जान सहज बनाइदियोस्। उज्यालोले अध्याँरोलाई निल्दै गयो। सडकमै सुतेकाहरू उठेर हातमुख धुन थाले। ढाका टोपी लगाएका ५३ वर्षीय देवीप्रसाद पंगेनी अनिँदोले थलिएका देखिन्थे। उनी १६ वर्षदेखि साउदीको एक स्कुलमा काम गर्दै आएका रहेछन्। बिदामा घर फर्किएका उनले भने, म धेरै पटक विदेश गएँआएँ। तर, यस्तो दु:ख कहिले भएको थिएन। श्रम कार्यालय गयो खोप खोइ लगाको भनेर सोध्छ। खोप लगायो प्रमाणपत्र लिन सडकको बास बस्नुपर्ने। यस्तो कहीँ छैन। हामी बिहान साढे ५ बजे अस्पतालभित्र प्रवेश ग्यौं। अध्ययनका लागि विदेश जाने तयारीमा रहेका युवतीहरू भेटिए। युवतीहरूलाई सुरक्षागार्डले अस्पतालको प्रतीक्षालयमा बस्न दिएका थिए। युवक धेरै भएकाले गटेबाहिरै थिए। स्वयम्भूका महर्जन आइतबार बिहान टोकन लिने पहिलो सेवाग्राही भए। रहरले होइन, बाध्यताले केही वर्ष देश छोड्दै छु, उनले भने। नवलपरासीको देवचुली९ प्रगतिनगका ३४ वर्षीय लिलाधर भुसाल भन्दै थिए, सबैको व्यस्था उस्तै हो। के भन्नु ? गाउँकै स्वास्थ्य चौकीमा खोप लगाएका उनी त्यसको प्रमाणपत्र लिन शनिबार दिउँसो साढे ४ बजे अस्पतालको गेटमा आएका रहेछन्। बिहान ६ बजेपछि हाम्रो नजर अस्पतालको गेटमा प्यो। त्यहाँ खोप लगाएको प्रमाणपत्र लिन बिहान ६७ बजेभित्र टोकन लिन सकिन्छ भन्ने सूचना थियो। तर, आइतबार ६:४७ बजे मात्रै टोकन बाँड्न थालिएको थियो। मोटरसाइकल चढेर आएका दुई प्रहरी ६:२७ बजे अस्पतालभित्र प्रवेश गरेपछि मात्रै टोकन बाँड्न थालिएको हो। अरू दिन २ सय ५० वटा टोकन बाँडिन्थ्यो। आइतबार ३ सयवटा बाँडियो। बिहान ६:५४ बजे नै तोकिएको टोकन सकियो। तर, त्यसपछि रातभर लाम लागेका र बिहान आएका सबैले ७:१५ भित्र टोकन पाइसके। ७:०२ मा पुगेका चितवनका राजेन्द्र परियारको २८४ नम्बरमा पालो आयो। भने, अरूले रातभरि बसेर टोकन लिए। म त भाग्यमानी मान्छे बिहान ६ बजे आएरै पाएँ। त्यसपछि कर्मचारीले भने, प्रमाणपत्र लिन साढे ९ बजे आउनुहोला। सेवाग्राही सबै खाना खान लागे। छेउछाउका होटल भरिभराउ देखिन्थे। होटलवालालाई भ्याइनभ्याइ थियो। युवाहरू पीडा सुनाउँदै थिए, विदेश जान सबै कागज जोडजाम गर्दै गर्दा ४५ हजार सक्यो। १ लाख २० हजारमा त प्लेन चडेर विदेशै पुगिन्छ। के सारो खर्च भाको ? टोकन लिएपछि नाम दर्ता गराउन र प्रमाणपत्र लिन पनि लाम लाग्नुपर्छ। स्वयम्भूका महर्जनलगायतको उपस्थिति हेर्दा करिब २५ मिनेटमा सकिने काममा २५ घण्टाभन्दा बढी समय लागेको देखिन्छ। पहिले राहदानी बनाएपछि मेडिकल, श्रम स्वीकृति, भिसा र हवाई टिकटलगायत प्रक्रिया पु्याए पुग्थ्यो। तर, कोरोना महामारीले खोप लगाएको प्रमाणपत्र थपिएको हो। आइतबार मध्याह्न १२:४० मा नाम दर्ता गराउने लाममा भेटिए बर्दियाको गुलरियाका मानबहादुर थापा। उनी सोमबार मध्याह्न १२:४० बजे साउदी उड्नुपर्नेछ। आइतबारसम्म खोपको प्रमाणपत्र नपाएर अलमलमै थिए। नाम दर्तामा खटिएका नेपाल रेडक्रस सोसाइटीका स्वयंसेवकसहित अस्पतालका कर्मचारी १:३५ बजे खाजा खान निस्किए। ५० भन्दा बढी युवा टोकन लिने लाममा थिए। देश रेमिट्यान्सबाट चलेको छ। त्यही रेमिट्यान्स पठाउने युवाले आफ्नै देशमा एउटा कामका लागि दु:ख झेल्नुपरेको छ, थापाले भने। अघिल्लो दिनदेखि नै लाम लागेकाहरू आइतबार दिउँसो २:२३ बजेपछि खोपको प्रमाणपत्र लिएर फर्किंदै थिए। खोप लिने फाँटका कर्मचारीले २:२३ बजे झ्याल बन्द गरे। आज क्या चाँडै काम सक्यो हैं !, कर्मचारीले खुसी व्यक्त गरे। वैदेशिक रोजगारीमा जान खोप लगाएको प्रमाणपत्र अनिवार्य गरिएको छ। त्यही भएर टेकु अस्पतालमा युवायुवती लाम लागिरहेका हुन्। कर्मचारी कार्यालय बिदा भएर निस्किँदा अर्को दिनका लागि ढोकामा सेवाग्राही बस्नुपर्ने कस्तो विडम्बना ! जुन समस्या यहाँ पुग्ने युवाले दैनिक भोगिरहेका छन्। कतिपय देशमा खोप अनिवार्य छैन। तर, त्यत्तिकै जाँदा आफ्नै खर्चमा क्वारेन्टाइन बस्नुपर्ने नियम छ। यो प्रमाणपत्र नभए कतारमा १४ दिन क्वारेन्टाइन बस्नुपर्छ। त्यसमा २ हजार ५ सयदेखि ३ हजार ६ सय कतारी रियालसम्म खर्च हुन्छ। साउदीमा ७ दिन क्वारेन्टन बस्नुपर्दा ८ सयदेखि १ हजार डलरसम्म खर्च पुग्छ। यो खर्च आफैं व्यहोर्नुपर्छ। उनीहरू त्यो खर्च व्यहोर्नुभन्दा यहाँ एक रातको कष्ट खप्न आँट गर्छन्। खोप कार्डको विवरण अंग्रेजीमा नभरेको, आधिकारिक छाप नभएको, कतिपय ठाउँमा नेपालीमा नाम लेखेको र खाली छाडेका कारण यसलाई प्रमाणित गर्न अस्पतालबाट प्रमाणपत्र बनाउनुपर्ने नियम छ। यो काम शुक्रराज ट्रपिकल (टेकु), निजामती (सिभिल) अस्पताल (मीनभवन), सशस्त्र प्रहरी अस्पताल (बलम्बु) र पाटन अस्पताल (ललितपुर)ले मात्रै गर्न पाउँछन्। शुक्रराजबाट मात्रै यो काम गरिँदै आएकोमा त्यहाँ चाप बढेपछि थप अस्पताल तोकिएको स्वास्थ्य तथा जनसंख्या मन्त्रालयले जनाएको छ। टेकुले दैनिक २ सय जनाको प्रमाणपत्र प्रमाणित गर्ने गरेको छ। भिसा तथा नागरिकताको विवरणभन्दा फरक पर्ने, नक्कली खोप कार्ड बनाउन सक्ने भएकाले यो नियम बनाइएको हो। अस्पतालका सूचना अधिकारी नवराज गौतमका अनुसार खोपको प्रमाणीकरण क्यूआर कोडसहित अनलाइनबाटै गर्न सकिन्छ। क्यूआर कोड नचाहिने देश तुरुन्तै जान हामीले अस्पतालबाट प्रमाणीकरण गरिरहेका छौं, गौतमले भने, भीड व्यवस्थापन गर्न हामी प्रयासरत छौं। सेवाग्राही बस्ने ठाउँहरू बनाएका छौं। तैपनि सेवाग्राहीहरू स्वास्थ्य मापदण्ड पालना गर्न तयार हुनुहुन्न। कोरोनाबाट बच्न आफू सजग हुन जरुरी रहेको उनले स्पष्ट पारे। भने, लाम लगाएर कुपन बाँड्ने कुराको हामीले व्यवस्थापन गरेका छौं। रेडक्रससँगको समन्वयमा अस्पतालका कर्मचारी खटाएर दिनहुँ ३ सय जनाको खोप प्रमाणीकरण गरिरहेको उनले बताए। यस्तै भीड रह्यो भने दुई सिफ्टमा सेवा दिन्छौं। अत्यावश्यकलाई प्राथमिकता दिएका छौं, उनले भने। यसकारण गर्नुपर्छ प्रमाणीकरण नेपालको खोप कार्डमा समस्या छैन। तर, खोप केन्द्रहरूमा विवरण भर्ने बेला ख्याल नगर्दा युवाले यो दु:ख पाएका हुन्। कार्डमा खोप ऐनअनुसार एकातर्फ अंग्रेजी र एकातर्फ नेपालीमा विवरण भरेर छाप लगाउने ठाउँ छ। यसलाई व्यवस्थित रूपमा भर्दा प्रमाणित गर्नु नपर्ने मन्त्रालयका प्रवक्ता डा कृष्णप्रसाद पौडेलले बताए। खोपको विवरण र पासपोर्टको विवरण फरकफरक पर्ने, नबुझिने भएकाले विदेश गएर नेपालीले दु:ख नपाऊन् भनेर खोप कार्ड प्रमाणीकरण गरिन्छ, प्रवक्ता डा पौडेलले भने, हामीले यो काम अनलाइनबाट पनि गर्छौं। यो उहाँहरू (विदेश जाने)कै सहजताका लागि गरिएको हो। उनका अनुसार अनलाइनबाटै फारम भर्ने, प्रमाणीकरण भएपछि प्रिन्ट गर्ने व्यवस्था मिलाइएको छ। स्वास्थ्य तथा जनसंख्या मन्त्रालयको वेबसाइटमै यो व्यवस्था गरेका छौं, उनले भने, ढिला विदेश जानेले यसबाट सेवा लिन सक्छन्। आजभोलि नै जानेहरूका लागि तोकिएका अस्पताल गए हुन्छ। उनका अनुसार अनलाइनमा २५ हजार आवेदन आएको छ। तीमध्ये ९ हजार जनाको प्रमाणीकरण भइसकेको छ। अनलाइन सेवा प्रयोग नगर्नेहरू मात्रै लाम लाग्न पुगेको उनको भनाइ छ। स्थानीय तहबाटै खोप कार्ड प्रमाणीकरण गर्न मिल्ने भए पनि केही देशका राजदूतावासले केन्द्रीय स्तरबाटै गर्नुपर्ने भनेकाले युवाहरूलाई समस्या भएको उनले बताए। १० देशमा क्यूआर कोड अनिवार्य स्वास्थ्य सेवा विभागका अनुसार १० देशले क्यूआर कोडसहितको खोप प्रमाणपत्र अनिवार्य गरेका छन्। जसमा चीन, कुवेत, साउदी अरब, कतार, बहराइन, ओमान, यूएई, मलेसिया, जर्मनी र फ्रान्स छन्। हामीले आपत्कालीन अवस्थामा १२ घण्टाभित्रै पनि क्यूआर कोर्ड लिने व्यवस्था गरेका छौं। अहिले पहिलेभन्दा भीडभाड धेरै कम हो, विभागको क्यूआर कोर्डसहितको खोप प्रमाणीकरण फोकल पर्सन दीपक झाले भने, हामीले खोप लिएको प्रमाणीकरण गराउन अनलाइन सेवा सुरु गरेका छौं। अनलाइनमा सोधिएको कुरा राखे हामी त्यसलाई प्रमाणीकरण गर्छौँ। झाका अनुसार मन्त्रालयको अनलाइनमा पनि यसलाई लिंक गरिएको छ। भने, राखेका सबै कुरा मिले त्यसलाई हामीले प्रमाणीकरण गर्छाैँ। यो सजिलो छ। विभागले क्यूआर कोड उपलब्ध गराउँछ।"
"सरकार, हामीलाई छिटो उद्धार गर","काठमाडौं : कैलाली धनगढीका प्रशान्त भट्ट (परिवर्तित नाम) ६ वर्षदेखि अफगानिस्तानको काबुलमा छन्। त्यहाँको अन्तर्राष्ट्रिय विमानस्थल सुरक्षार्थ अमेरिकी सेनाको क्याम्पमा काम गर्छन्। उनीसँगै त्यहाँ १२ नेपाली काम गरिरहेका छन्। उनीहरूले हवाई उडान ठप्प रहे पनि जतिसक्दो चाँडो उद्धार गरेर स्वदेश फर्काइदिन माग गरेका छन्। सरकारले हामीलाई यहाँबाट जतिसक्दो चाँडो उद्धार गरेर हाम्रो जीउज्यानको रक्षा गरिदेओस्, भट्टले अन्नपूर्ण पोस्ट्सित भने। सरकारले भने तत्काल उद्धारको कुनै योजना बनाएको छैन। जोखिम मोलेर अनौपचारिक रूपमा पुगेका नेपाली त झनै त्रासमा रहेको जनाइएको छ। विद्रोही समूह तालिबान काबुल प्रवेश गरेपछि आफूहरू तनावमा रहेको भट्टले बताए। अहिले काबुल तनावग्रस्त छ, स्थिति खराब छ, भट्टले भने, हामी डेन्जर जोनमा छौं। विद्रोहीहरू राजधानीभित्र छिरिसकेकाले जति बेला जे पनि हुन सक्ने त्रास उत्पन्न भएको उनले सुनाए। हामीले सावधानी त अपनाइरहेका छौं। तर, जति बेला जे पनि हुन सक्ने डरले चिन्तित छौं, भट्टले भने। अफगानिस्तानमा नेपाली राजदूतावास नभएकाले उद्धारका लागि कहाँ कोसँग पहल गर्ने अन्योल भएको उनले बताए। काबुलमा गैरआवासीय नेपाली संघको राष्ट्रिय समन्वय समितिसमेत छैन। अमेरिकी सेना काबुलस्थित अन्तर्राष्ट्रिय विमानस्थलको सुरक्षामा अझै कार्यरत छन्। उनीहरूले नेपाली कामदारलाई उच्च सतर्कता साथ बस्न भनेका छन्। भित्र त त्यस्तो केही भएको छैन। तर, हाई अलर्ट भएर बस्न निर्देशन दिएका छन्, उनले भने। तालिबान विद्रोहीले शान्तिपूर्ण तवरले सत्ता प्राप्तिको पक्षमा रहेको बताइरहे पनि ढुक्क हुन नसकिने त्यहाँ रहेका नेपालीले बताएका छन्। हामी अमेरिकी सेनासँग भएकाले केही राहत त महसुस गरेका छौं। तर, मनमा शान्ति छैन, नाम नबताउने सर्तमा अर्का नेपालीले भने। तालिबानले राजधानीसमेत कब्जा गर्दै आएकाले तत्काल शान्ति होलाजस्तो नदेखिएको उनले बताए। वैदेशिक रोजगारीका क्रममा बर्सेनि हजारभन्दा बढी नेपाली अफगानिस्तान पुग्ने गरेको पाइएको छ। तालिबान समूहले काबुलमा हिंसा नगर्न र बाहिरिन चाहनेलाई सुरक्षित रूपमा निस्कन दिन आफ्ना लडाकुहरूलाई निर्देशन दिएको अन्तर्राष्ट्रिय सञ्चारमाध्यमले जनाएका छन्। तालिबानले सुरक्षा दिइएका क्षेत्रतर्फ जान आग्रह गरेको छ। उनीहरूले आइतबार बिहान मात्रै लडाकुहरूले पूर्वी सहर जलालावादलाई बिनासंघर्ष नियन्त्रणमा लिएका थिए। पराष्ट्र मन्त्रालयका अनुसार अफगानिस्तानमा औपचारिक रूपमा १ हजार ४ सय नेपाली कार्यरत छन्। वैदेशिक रोजगार विभागका महानिर्देशक कृष्ण दवाडीले संस्थागतभन्दा व्यक्तिगत रूपमा जाने कामदारको संख्या धेरै रहेको बताए। यस्ता कामदारको रेकर्ड पाउन मुस्किल रहेको दवाडीको भनाइ छ। संस्थागत रूपमा गएका ३ सय ५७ जनाको वास्तबिक अवस्था सोमबार बेलुकासम्म पत्ता लगाइसकिने उनले बताए। कागजातका आधारमा व्यक्तिगत श्रम स्वीकृति दिइएको हुन्छ, उनले भने, उनीहरू कता छन्, कस्तो अवस्थामा छन्, पत्ता लगाउन मुस्किल पर्छ। संसदको अन्तर्राष्ट्रिय सम्बन्ध समितिले अफगानिस्तानमा रहेका नेपालीलाई सुरक्षित रूपमा उद्धार गर्न सरकारलाई निर्देशन दिएको छ। समितिको आइतबार बसेको बैठकले हवाईलगायत अन्य माध्यमबाट त्यहाँ रहेका नेपालीहरूको तत्काल उद्धार गर्न भनेको हो। बैठकमा परराष्ट्रसचिव भरतराज पौड्यालले कुनै पनि नेपाली आक्रमणमा नपरेको र सबै जना राजधानी काबुलमै रहेको जानकारी प्राप्त भएको बताए।"
प्रतिनिधिसभा बैठक जारी (लाइभ),काठमाडौं : प्रतिनिधिसभा बैठक जारी छ। बैठकमा प्रतिनिधिसभा सचिव गोपालनाथ योगीले राष्ट्रिय सभामा उत्पति भएका रेल्वे विधेयक २०७६ र प्रत्यायन (एक्रिडिटेसन) विधेयक २०७६ सम्बन्धमा प्राप्त सन्देश टेबुल गर्ने कार्यसूची छ।
कुलमानको नियुक्ति खारेजीको माग गर्दै हितेन्द्रदेव सर्वोच्चमा : के छ रिटमा ? (पूर्णपाठ),"काठमाडौं : नेपाल विद्युत प्राधिकरणको कार्यकारी निर्देशकमा कुलमान घिसिङको नियुक्ति खारेजीको माग गर्दै निवर्तमान कार्यकारी निर्देशक हितेन्द्रदेव शाक्य सर्वोच्च अदालत पुगेका छन्। गैरकानूनी रुपमा प्राधिकरणको कार्यकारी निर्देशक पदबाट आफूलाई हटाएको दावी गर्दै सोमबार उनले सर्वोच्च अदालतमा रिट दायर गरेका हुन्। सरकारले गैरकानूनी रूपमा घिसिङलाई नियुक्त गरेर एउटै पदमा दुई व्यक्ति कायम गरेको उनको दाबी छ। प्राधिकरणको कार्यकारी निर्देशक पदबाट मैले राजीनामा दिएको छैन भन्ने कुरा निर्विवाद छ। त्यसैगरी मलाई विपक्षी नेपाल सरकारले उक्त पदबाट सुनुवाइको मौका प्रदान गरी कुनै कानूनी आधारमा हटाउने निर्णय गरेको छैन भन्ने कुरा पनि निर्विवाद छ रिटमा भनिएको छ, यस्तो अवस्थामा मेरो यथावत रहेको नेपाल विद्युत प्राधिकारणको कार्यकारी निर्देशक पदमा विपक्षी कुलमान घिसिङलाई नियुक्ति गर्ने कार्य कानून र औचित्यको समेत प्रतिकूल छ। शाक्यले उर्जा आयोगको विज्ञ पदमा नियुक्ति गर्नु पुर्व आफूसँग परामर्श नगरिएको बताएका छन्। मैले नेपाल सरकारले नियुक्त गरेको विपक्षी प्राधिकरणको कार्यकारी निर्देशकको पद स्वेच्छाले स्वीकार गरेको हुँ। तर मलाई नियुक्त गरिएको भनिएको उर्जा आयोगको विज्ञ पदमा नियुक्ती गर्नु पुर्व न त मसँग परामर्श गरिएको थियो न मेरो सहमति लिने वा जानकारी दिने काम नै गरिएको थियो। संविधानको धारा २९(४) अनुसार मेरो इच्छा विपरीतको कुनै काममा मलाई लगाउन पाइँदैन। रिटमा भनिएको छ, अच्युत कृष्ण खरेल वि नेपाल सरकार मन्त्रीपरिषद समेत भएको उत्प्रेषण मुद्दामा कुनै कर्मचारीलाई उ सेवारत रहेको संस्था बाहिर उसको अवकाश भएको अवस्थामा वा उसको सहमती वेगर अन्यत्र सरुवा गर्न नसकिने सिद्धान्त सम्मानित सर्वोच्च अदालतको पुर्ण इजलासबाट प्रतिपादन गरिएको छ। उनले कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय कार्यान्वयन नगर्नु र विद्युत प्राधिकरणको कार्यकारी निर्देशक पदमा काम गर्न दिनु दिलाउन अन्तरिम आदेशसमेत माग गरेका छन्। शाक्यले रिटमा भनेका छन्, मेरो सहमती वेगर मलाई विपक्षी जल तथा उर्जा आयोगको विज्ञ सदस्य पदगा नियुक्त गर्ने र विपक्षी कुलमान घिसिङलाई मेरो पदाधिकार नटुटेको र कायम रहेको विपक्षी प्राधिकरणको कार्यकारी निर्देशक पदमा नियुक्त गर्ने निर्णयबाट मेरो उक्त पदमा रहि काम गर्ने मेरो अधिकारमा आघात पुग्नगै मलाई अपुणिय क्षति हुने भएको हुनाले मिति २०७८।०४। २५ को नेपाल सरकार मन्त्रिपरिषदको अवैधानिक निर्णय,कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय र सो निर्णयको आधारमा भएका सम्पुर्ण पत्राचार कार्यान्वयन नगर्नु र मलाई विद्युत प्राधिकरणको कार्यकारी निर्देशक पदमा काम गर्न दिनु दिलाउनु भनी श्री सर्वोच्च अदालत नियमावलीको नियम ४९ बमोजिम अन्तरीम आदेशसमेत जारी गरी पाऊ। शाक्यले प्रधानमन्त्री तथा मन्त्रिपरिषद कार्यालय, उर्जा मन्त्रालय, उर्जामन्त्री, नेपाल विद्युत प्राधिकरणको सञ्चालक समिति र कार्यकारी निर्देशक कुलमान घिसिङलाई विपक्षी बनाएका छन्। शाक्यको रिटमाथि सुनुवाइको लागि बुधवारलाई पेसी तोकिएको छ। पूर्णपाठ"
संसद अधिवेशन अन्त्य गर्न राष्ट्रपतिसमक्ष सिफारिस,काठमाडौं : सरकारले संसदको चालु अधिवेशन अन्त्य गर्ने निर्णय गरेको छ। सोमबार बसेको मन्त्रिपरिषदको बैठकले आजैबाट संसदको चालु अधिवेशन अन्त्य गर्ने निर्णय गरेको एक मन्त्रीले जानकारी दिए। उनका अनुसार सोमबार राति १२ बजेदेखि संसद अधिवेशन अन्त्य हुनेगरी राष्ट्रपतिसमक्ष सिफारिस गर्ने निर्णय भएको हो। सर्वोच्च अदालतबाट संसद्को पुनर्स्थापना भएपनि सरकारले बिजनेस नदिएर संसदललाई बिजनेसविहीन बनाएको थियो। सरकारले सदनलाई बिजनेसविहीन बनाएको भन्दै सांसदहरूले संसद्मा बारम्बार ध्यानाकर्षण गराइरहेका थिए। सभामुख अग्नी सापकोटा सदनलाई प्रभावकारी बनाउन चुकेको उनीहरुको भनाई थियो। सरकार गठन भएको एक महिना बितिसक्दासमेत मन्त्रिपरिषद्ले पूर्णता पाउन सकेको छैन।
"जसपा विवाद : ठाकुरको रिटमा सर्वोच्चले अन्तरिम आदेश दिएन, आयोगकै निर्णयलाई मान्यता","काठमाडौं : सर्वोच्च अदालतले ठाकुर पक्षले पार्टीको आधिकारिकताको विषयमा दायर गरेको रिट निवेदनमा अन्तरिम आदेश जारी गर्न अस्वीकार गरेको छ। जनता समाजवादी पार्टीका तत्कालीन अध्यक्ष महन्थ ठाकुरलाई सोमबार न्यायाधीशद्वय दीपककुमार कार्की र डा आनन्दमोहन भट्टराईको संयुक्त इजलासले अन्तरिम आदेश दिन अस्वीकार गरेको हो। निर्वाचन आयोगको निर्णयले तत्काल ठाकुर पक्षलाई अपूरणीय क्षति पुग्ने अवस्था नदेखिएको भन्दै अन्तरिम आदेश दिन अस्वीकार गरेको हो। अन्तरिम आदेश नपाएसँगै जसपाका अध्यक्ष उपेन्द्र यादव पक्षलाई आयोगले दिएको आधिकारिकता सदर भएको छ। निर्वाचन आयोगको इजलासले जसपाका अध्यक्ष महन्थ ठाकुर र अर्का अध्यक्ष उपेन्द्र यादव पक्षका कार्यकारिणी सदस्यलाई आयोगमा बोलाएर सनाखत गराउँदा यादव पक्षमा बहुमत देखिएकाले उनैलाई आधिकारिकता दिएको थियो। जसपाको ५१ सदस्यीय कार्यकारिणी सदस्यमध्ये ३४ सदस्यले अध्यक्ष यादवको पक्षमा हस्ताक्षर गरेका थिए। पार्टीका अर्का अध्यक्ष महन्थ ठाकुरका पक्षमा १६ सदस्यले हस्ताक्षर गरे। हाल जेल सजाय भोगिरहेका जसपाका सांसद रेशम चौधरी निर्वाचन आयोग परिसर पुगे पनि तटस्थ बसेका थिए। दलको आधिकारिताबारे आयोगबाट यही २०७८४११ मा निर्णय गरेको देखियो,आदेशमा भएिको छ, निर्वाचन आयोगको निर्णय कानून बमोजिम छ वा छैन भन्ने अन्तिम निर्णयको विषय देखिएको, उठाइएका अन्य विषय अन्तिम निर्णय हुँदा विचार हुने नै भएको र निवेदकलाई तत्काल अपूरणीय क्षति पुग्ने अवस्था नदेखिएको समेतबाट सुविधा र सन्तुलनलाई दृष्टिगत गर्दा हाल माग बमोजिम अन्तरिम आदेश जारी गर्नुपरेन। निर्वाचन आयोगले गरेको निर्णय खारेजीको माग गर्दै ठाकुरले सर्वोच्च अदालत रिट निवेदन दायर गरेका थिए।"
अफगानिस्तानबाट नेपालीको उद्धारमा सरकारले अभिभावकत्व वहन गर्छ : प्रधानमन्त्री,"काठमाडौं : प्रधानमन्त्री शेरबहादुर देउवाले अफगानिस्तानमा समस्यामा परेका नेपाली नागरिकको उद्धार गर्ने बताएका छन्। उनले नेपाली सुरक्षा, उद्वार, अभिभावकत्व वहन गर्नु सरकारको दायित्व रहेको बताएका छन् । देउवाले आइतबार नै आफूले नेपाली नागरिकको उद्धारका लागि निर्देशन दिइसकेको उल्लेख गरेका छन् । अफगानिस्तानमा नेपालीको उपस्थिति र स्थितिको तथ्य लिन र अत्यावश्यक स्थितिमा उद्वार प्रबन्ध मिलाउन आइतबार निर्देशन गरिसकेको छु, प्रधानमन्त्रीले भनेका छन्, सुरक्षा र उद्वार प्रतीक्षा गरिरहेका नेपालीका लागि आवश्यक समन्वय र अभिभावकत्व सरकारको दायित्व हो । सजगता र गम्भीरतापू्र्वक सरकारले यो जिम्मेवारी निभाउनेछ ।"
जनताले चाहेका काम गर्यौं,"कमलामाई नगरपालिका क्षेत्रफलका हिसाबले नेपालकै दोस्रो ठूलो नगरपालिका हो। १४ वटा वडा रहेको नगरपालिकामा ७७ हजार ८ सय ४५ जनसंख्या छ। धेरै चुनौति र सम्भावना बोकेको यस नगरपालिकाको मुख्य चुनौति भनेको व्यवस्थित सहरीकरण, चुरे र कमला नदी नियन्त्रण नै हुन्। सिन्धुलीस्थित यस नगरपालिकाको विकास, सम्भावना, चुनौति, चार वर्षको उपलब्धि र अनुभवबारे नगर प्रमुख खड्गबहादुर खत्रीसँग अन्नपूर्णकर्मी राजन गाउँलेले गरेको कुराकानी : निर्वाचित भएको चार वर्ष पूरा भयो। कति काम गर्नुभयो ? निर्वाचनमा बोलेका कुरा पूरा गर्न कतिको सजिलो रहेछ ?हरेक कार्य गर्दा बाधाव्यवधान र अप्ठ्याराहरू आइपर्ने रहेछन्। तिनलाई समाधान गर्न हामी सबै निर्वाचित जनप्रतिनिधि मन वचनले लाग्यौं। सबैकोे साथ सहयोगले सजिलै पार लगायौं। नगर क्षेत्रमा काम गर्न कस्ता चुनौति के के पाउनुभयो ?सर्वप्रथम त कानुनी जटिलता बढी थिए। अन्योल पनि थुप्रै थिए। तीन तहमध्ये पहिला स्थानीय सरकार बनेका कारण थुप्रै जटिलता सिर्जना भए। जनतामा अपेक्षा बढी भए पनि स्रोतसाधन कम भएकाले काम गर्नै कठिन भयो। मागहरूको सम्बोधन कम हुनु, विकास निर्माण जनसहभागितामा वादविवाद सिर्जना हुनु, तुरुन्तै प्रतिफल प्राप्त हुने योजनामा बजेटको माग हुनुले पनि काममा सहज हुन सकेन। नेपालको संविधानले परिकल्पना गरेअनुसार स्थानीय सरकारले स्थानीय तहमा आयोजना कार्यक्रम सञ्चालन गर्न पर्याप्त बजेटको व्यवस्था नहुनाले धेरै चुनौति सामना गर्नुपर्यो। हालसम्म कति बजेट खर्च गर्नुभयो ?हालसम्म करिब पौने पाँच अर्बबराबरको बजेट कार्यान्वयन गरेका छौं। यस चालु आवमा मात्र एक अर्ब ११ करोडबराबरको बजेट कार्यान्वयन तहमा जाँदैछ। प्रशासनिक खर्च र सशर्त अनुदानबाहेक खुद वितरण गर्न पाउने बजेट सीमित छ। त्यसलाई पनि सही ढंगले वितरण गरेका छौं। संघीय सरकार, प्रदेश सरकार र अन्य निकायबाट पनि बजेट प्राप्त भएको छ। ती आयोजना सञ्चालन भएका छन्। यति धेरै बजेट खर्च गर्दा नागरिकले सम्झनलायक काम के भए ?यसको मूल्यांकन त आमनगरवासीले गर्ने हो। सिन्धुलीगढीको पुन:निर्माणलाई नगर गौरवको आयोजनाको रूपमा लिएका छांै। नेपाली सेनाको सहकार्यमा युद्ध संग्रहालयको निर्माण बागमती प्रदेश र संघीय सरकारको पहलमा रानी दरबार बन्दैछ। सिन्धुलीगढीमा राष्ट्रको ध्यान केन्द्रित भएको छ। सामाजिक सुरक्षाका कार्यक्रमहरू सञ्चालन भएका छन्। विकासका आयोजनामा स्थानीय सहभागिताको खोजी गरिएको छ। नि:शुल्क मजदुर स्वास्थ्य बिमा कार्यक्रम, बसपार्क र सिटीहल निर्माण, नगरपालिका अगाडिको पुष्पलालबीपी पार्क, नमुना आवासीय विद्यालय सञ्चालन, प्राय: सबै आयोजनाको डीपीआर, दरबन्दीविहीन विद्यालयमा नगर अनुदान दरबन्दी आदि काम भए। विभिन्न स्वदेशी तथा विदेशी विश्वविद्यालयको सहकार्यमा शिक्षक तालिम, सबै वडामा एम्बुलेन्ससहितको स्वास्थ्य संस्था स्थापना, खर र परालको छाना अन्त्य कार्यक्रमअन्तर्गत गरिब घरपरिवारलाई जस्तापाता वितरण कार्यक्रम, नगरका सबै वडामा विद्युतीकरण, नगर युवा स्वरोजगार आदि कार्यहरू सम्झनलायक छन्। कमला नदीको कटान तथा चुरे संरक्षणको योजना छन् ?कमला नदी कटान तथा नियन्त्रण गर्न अत्याधिक बजेट खर्च हुन्छ। सामान्य छेकबारका लागि ठाउँठाउँमा तारजाली बाहेक केही गर्न सकेका छैनौं। तसर्थ यसको विस्तृत गुरुयोजना तयार पारी भर्खरै राष्ट्रिय योजना आयोगमा अपाध्यक्ष डा विश्वनाथ पौडेलसँग कमला नदी नियन्त्रण गरी दुवै किनारामा करिडोर निर्माणका लागि बजेट माग गरेका छौं। यस नगरक्षेत्रमा पनि चुरे सुरक्षाका लागि राष्ट्रपति चुरे संरक्षण कार्यक्रम लागू गरिएको छ। साथै जथाभावी चुरे दोहन नियन्त्रण, वृक्षारोपण कार्यक्रम, तटबन्धन कार्यक्रम आदि सञ्चालन गरेका छौं। सिन्धुलीका धार्मिक तथा पर्यटकीय क्षेत्रमा के कस्ता विकास भए ?सिन्धुलीगढी देशकै प्रमुख पर्यटकीय गन्तव्यको रूपमा विकास गर्न कार्यहरू गरेका छौं। भद्रकाली मन्दिर संरक्षण, भद्रकाली होमस्टे, कमलामाई मन्दिर संरक्षण, कमलामाई पिकनिक स्पट, १० नम्बर वडाको दोभानमा ट्रि हाउससहितको पिकनिक स्पट निर्माणका कार्य भइरहेका छन्। आदिवासी जनजातिको आर्थिक र सामाजिक विकास के गर्नुभयो ?आदिवासी जनजाति संग्रहालय निर्माणका लागि बजेट विनियोजन गरेका छौं। जनजाती विद्यार्थीका लागि लोकसेवा तयारी कक्षा, आदिवासी जनजाति लक्षित विभिन्न कार्यक्रम गरी जीवनस्तर उकास्ने कार्यक्रम सञ्चालन लगायतका कार्यक्रम सञ्चालन गरिएको छ। कृषि क्षेत्रको विकास कसरी गर्नुभएको छ ?एक वडा एक कृषि प्राविधिक भर्ना गरी कृषकलाई घरघरमै सेवा पुर्याइएको छ। अनुदानमा आधारित कृषि मल, बिउबिजन, औषधि, पशुबिमा, नश्ल सुधार, नि:शुल्क गाई र बाख्रा वितरण गरिएको छ। पहिला निर्वाचित हुँदा बखत एक टन तरकारी उत्पादन हुने यस नगरपालिकामा हाल चार टन तरकारी उत्पादन गरिएको छ। अब तरकारीमा आत्मनिर्भर हुने तरखरमा छौं भने निकट भविष्यमा दूध, मासु र च्याउमा आत्मनिर्भर बन्दैछौं। दुई वर्षदेखि कोभिड संंक्रमण छ, नागरिकको स्वास्थ्य सुरक्षा कसरी गर्नुभयो ?कोभिड संक्रमणको सुरुमै देशमै अभाव भयो तर यहाँ समयमै पीपीई सेटको व्यवस्था गर्यौं। अस्पतालमा कोभिडमा खटिने स्वास्थ्यकर्मीलाई जोखिम भत्ताको व्यवस्था गर्यौं। गरिबीको रेखामुनि रहेका नागरिकलाई नि:शुल्क खाद्यान्न वितरण गर्यौं। कोभिड अस्पताल निर्माणमा नगरको जग्गा प्रदान गर्नेदेखि नगरको प्राविधिकले हिजाइन तयार पार्ने प्राविधिक सहयोग, निर्माण सामग्री सहयोगदेखि रकम व्यवस्था गर्यौं। स्वाब संकलन गरी नि:शुल्क परीक्षण गर्न, संक्रमित बोक्न नि:शुल्क एम्बुलेन्स, संक्रमितका शव व्यवस्थापन, मृतक परिवारलाई काजकिरिया खर्चवापत पन्ध्र हजार प्रदान गर्नेजस्ता काम भए। युवा स्वरोजगारका कार्यक्रम के कस्ता छन् ?नगर स्वरोजगार र युवा स्वरोजगार गरी दुईवटा युवालक्षित कार्यक्रम बिनाधितो निब्र्याजी घुम्ती तहका कार्यक्रम सञ्चालित छन्। ती कार्यक्रममा गत वर्ष ११ करोड गरी दुई करोड रकम ६१ जना युवालाई ऋण प्रदान गरेका छौं। यस आवमा पनि दुई करोड रकम विनियोजन गरिएको छ। यो कार्यक्रम घुम्ति लगानीका रूपमा सञ्चालन हुनेछ। प्रदेश र संघीय सरकारसँगको सहकार्य कस्तो रह्यो ?प्रदेश र संघीय सरकारले नगरलाई अत्यन्त माया गरेको छ। संघीय सरकारका तत्कालीन अर्थमन्त्री युवराज खतिवडाले पर्याप्त बजेट पठाउँदा नगरभर विद्युतीकरण सम्भव भयो। दुवै सरकारको सहयोगमा डीपीआर गरेको रानी दरबार, वडा नम्बर ९ जोड्ने पक्की पुल, सिन्धुलीबाट ११ र १२ हँुदै चकमके जाने बाटो, ७ को चिस्यान्त भञ्ज्याङ हुँदै माईस्थान करकारे भएर सर्लाही जाने बाटो, ९ को कालो पत्रे र १० को दोभान जाने बाटो, भिमान बसपार्क, ११ र १२ को एकबारे बाटो, ३ को चपौली हुँदै मझुवा जाने बाटो, ३ को खुर्कोट जोड्ने बाटो, सिलामे पानीट्यांकीको बाटो लगायतका योजना सम्भव भएका हुन्। स्वास्थ्य क्षेत्रमा कस्ता योजना रहेका छन् ?स्वास्थ्यको सवालमा सबै वडामा स्वास्थ सेवा उपलब्ध गराएका छौं भने हाल मोतीया विन्दु, आङ खस्ने, हर्नियाजस्ता रोगको नि:शुल्क उपचार गरिरहेका छौं। नगरका जेष्ठ बा र आमाका लागि नि:शुल्क दाँत हाल्ने काम अगाडि बढाएका छौं। हाल सात सय मजदुरलाई स्वास्थ्य बिमा गरिएको छ। २०७७७८ मा एक हजार मजदुरलाई स्वास्थ्य बिमा गरिएको छ। शिक्षाको क्षेत्रमा कस्ता कार्य गरिएको छ ?शिक्षालाई व्यस्थित गर्न दरबन्दी नभएको स्थानमा निमावि र मावि दरबन्दीको व्यवस्था र पाँचवटा क्याम्पसमा थप दरबन्दीको व्यवस्था गरेका छौं। तीन क्लस्टर बनाएर बाल कक्षाकोठाको व्यवस्थापन गरी स्थानीय पाठ्यक्रमको व्यवस्था गरेका छौं। सबै विद्यालयमा इन्टरनेटको व्यवस्था गरिएको छ। सबै स्वास्थ्य संस्थामा इन्टरनेटको व्यवस्थापन गर्दैछौं। संघीयतासहितको स्थानीय तहको नेतृत्व गर्दा कस्तो अनुभूति भयो ?संघीयताले परिकल्पना गरेको स्थानीय सरकारको प्रमृुख हुन पाउनु गर्वको कुरा हो। स्वच्छ, इमान्दारीतापूर्वक काम गर्दा धेरै गर्न सकिने रहेछ भन्ने लागिरहेको छ। जुन ढंगले प्रतिवद्धता पूरा गर्ने हिसाबले कार्य गर्यौं, सोहीअनुरूप सबैतिर कार्य भयो भने आमनागरिकले खुसी नेपालीको रूपमा अनुभूत गर्न सक्नेछन्। सामाजिक लैंगिक समानताका क्षेत्रमा के काम भए ?उपभोक्ता समितिमा अध्यक्ष, सचिव र कोषाध्यक्षमध्ये दुई जना महिलासहित ५० प्रतिशत महिला सहभागिता, सबै दाँत खसेका बाआमालाई सम्पूर्ण दाँत हाल्ने कार्यक्रम, १०० वर्ष नाघेका बाआमालाई दैनिक एक लिटर दूध, सुत्केरीलाई दुई किलो घिउ, सेफहाउसमा हिंसापीडित महिलाको सुरक्षाजस्ता कार्य गरेका छौं। आगामी दिनका योजना कस्ता छन् ?नगरभित्र गरिबीको रेखामुनि रहेका जनताको जीवनस्तर उकास्न आयआर्जनमूलक कार्यक्रम सञ्चालन गरी गरिबी न्यूनीकरण गर्नु प्रमुख लक्ष्य रहने छ। उद्योग, कलकारखाना स्थापनाको वातावरण सिर्जना गर्न, कामका अन्य क्षेत्र खोजी गरी रोजगारी सिर्जना गर्ने कार्यमा लाग्नेछौं। अन्त्यमा, के भन्न चाहनु हुन्छ ?चुनावी प्रतिवद्धता पूरा गर्न हामी सदैव लागिरहेका छौं। अधिकांश पूरा भएका पनि छन्। सदैव सुझाव, सल्लाह र साथसहयोग गरी सहकार्य गर्नु हुन हार्दिक अनुरोध गर्दछौं।"
आमरण अनसन फिर्ता लिन भूपू ब्रिटिस गोर्खा सैनिकलाई सरकारको आग्रह,"काठमाडौं : सरकारले बेलायतमा जारी भूतपूर्व ब्रिटिस गोर्खा सैनिकको आमरण अनसनलगायतका विरोधमा कार्यक्रम फिर्ता लिन आह्वान गरेको छ। सोमबार बसेको मन्त्रिपरिषद् बैठकले भूतपूर्व ब्रिटिस गोर्खा सैनिकहरूको जारी आमरण अनसनसहितको विरोधको कार्यक्रम फिर्ता लिन आह्वान गरेको सरकारका प्रवक्ता एवम् कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले जानकारी दिए। उनले भने,आमरण अनसन लगायतका विरोध कार्यक्रम फिर्ता लिन भूतपूर्व ब्रिटिस गोर्खा सम्बन्ध सबैलाई आह्वान गर्छौं। उनीहरूको माग सम्बोधन गराउन कूटनीतिक पहल सुरु गरिएको कार्कीले बताए। अफगानिस्तानमा विकसित घटनाप्रति सरकारको गम्भीर चासो लिँदै त्यहाँ रहेका नेपाली नागरिकहरूलाई सकुशल शीघ्र उद्धार गर्ने। कार्कीले भने, त्यसका लागि नेपाल सरकारका सम्बन्धित निकायलाई समन्वयात्मकरूपमा कार्य अघि बढाउन निर्देशन दिने। यसैगरी अफगानिस्तानमा रहेका नेपालीलाई सकुशल उद्धार गर्न सम्बन्धित निकायलाई निर्देशन दिएको छ। बैठकले अफगानिस्तानको घटनाप्रति गम्भीर चासो लिँदै त्यहाँ रहेका नेपाली नागरिकलाई छिटोभन्दा छिटो सकुशल उद्धार गर्न निर्देशन दिएको हो। समान पेन्सनलगायतका माग राखी बेलायती प्रधानमन्त्रीको कार्यालय नजिक रिले अनशन गरेका भूपु गोर्खाले अन्ततः आमरण अनशन थालेका छन्। विभिन्न समयमा नेपाल र बेलायत सरकारलाई विभिन्न माध्यमबाट आफ्ना मागका बारेमा अवगत गराउँदा पनि सुनुवाइ नभएपछि अन्य सबै विकल्प नभएपछि आमरण अनशन गर्नुपरेको आमरण उनीहरुले बताएका छन्। नेकपा एमालेले गोर्खा सैनिकका समस्या सम्बोधन गर्न सरकारको ध्यानाकर्षण गराएको थियो। आइतबार विज्ञप्ति जारी गर्दै प्रवक्ता प्रदीप ज्ञवालीले बेलायत सरकारसँग कुटनीतिक पहलबाट सैनिकका समस्या समाधान गर्न सरकारको ध्यानाकषर्ण गराएका थिए। नेता ज्ञवालीले बेलायती सेनाबाट अवकाश प्राप्त गोर्खा सैनिकहरुले बेलायती सहकर्मीसरह पेन्सनलगायत समान सुविधाको माग गर्दै लामो समयदेखि आन्दोलित हुँदै आएको र सोही विषयलाई लिएर अनसन समेत जारी रहेकाले उक्त समस्याको समाधान गर्न सरकारको ध्यानाकर्षण गराएका हुन्।"
महामारीमा के गर्दैछन् तिब्बती शरणार्थीहरु ?,"जोमसोम: कोरोना संक्रमण विश्वभर फैलिँदा सबै देशले आफ्ना नागरिकको जीवनरक्षाका लागि अनेक उपाय अपनाए । हरेक देशका नागरिकले आफ्ना सरकारसँग स्वास्थ्योपचार र सर्वसुलभ खोपको माग गरिरहेका छन् । विपन्न देशले समेत आफ्ना नागरिकलाई कोरोनाबाट बचाउन स्वास्थ्य मापदण्ड लागू गरेका छन् । यो महामारीका बीच छिमेकी राष्ट्र चीन भने सबैभन्दा चलाखीपूर्ण रुपमा आफ्ना नागरिकको जीवनरक्षा गर्न सफल भएको छ । संसारकै ठूलो र शक्तिशाली यो देशले आफ्ना नागरिकको रक्षा गरिरहँदा ७० वर्षअघि त्यहीँबाट भागेर नेपाल आई बसोबास गरेका शरणार्थीहरुको अवस्था कस्तो छ त ? को हुन् तिब्बती शरणार्थी ? सन् १९५० अघि तिब्बत स्वतन्त्र राज्य थियो । त्यहाँका बासिन्दाले स्वतन्त्र जीवनयापन गर्न पाउँथे । तिब्बत आफ्नै मौलिक धार्मिक कलासंस्कृतिले धनी थियो । त्यसताका तिब्बतका राजा थिए दलाई लामा । स्वतन्त्र तिब्बतमाथि सन् १९५० मा चीनले सांस्कृतिक हमला गर्यो । संस्कृतिको हिमायती चीनले स्वतन्त्र तिब्बतमाथि त्यस समय सांस्कृतिक आक्रमण गरेको थियो । आफ्नो मौलिक, कलासंस्कृति र भूगोल संरक्षणका लागि तिब्बतमा बस्ने खामबासीले चीन विरुद्ध सैन्य युद्ध लडेका थिए । चीनले स्वतन्त्र तिब्बतलाई आक्रमण गर्ने क्रममा तिब्बतीलाई लखेट्न सुरु गरेको थियो । चीनले तिब्बत कब्जा गर्ने क्रममा राजधानी ल्हासा र सिगात्से आदि स्थानमा पकड जमायो । तिब्बत र चीनबीचको सैन्य युद्धपछि तिब्बतका राजा धर्मगुरु दलाई लामाले युद्धको हार व्यहोर्दै तिब्बत छोडेर भारत पसेका थिए । त्यसपछि सन् १९५९ ताका तिब्बतीयन खम्पाहरु देश छोडेर नेपालका विभिन्न नाका हुँदै पसे । यसरी नेपाल पसेका खम्पाहरुले नेपाली भूमि उपयोग गरी चीन विरोधी गतिविधिमा सक्रिय भएका थिए । नेपाली भूमि उपयोग गरी चीन विरुद्ध गतिविधि सञ्चालन गरेका तिब्तीयन खम्पा विद्रोहीहरुलाई नेपाली सेनाले २०३१ सालमा विस्थापित गराएको थियो । खम्पा विद्रोहअघि तिब्बतको ढुङ्वासेन र कोरलानाका आसपास नजिक तिब्बती पशुपालक नोमेटहरुको निकै बाक्लो बस्ती थियो । चीन र खम्पा विद्रोहसँग युद्ध मैदानमा मुस्ताङको छैरोमा बस्ने शरणार्थीको कुनै तालुक थिएन । जब दलाई लामाले गद्दी छोडेर भागे, त्यसपछि मुस्ताङको उत्तरी सीमावर्तीक्षेत्रका तिब्बती नोमेटहरु कोरलानाका हुँदै नेपालको सीमावर्तीक्षेत्रमा बस्न थाले । उनीहरुको खम्पाहरु विद्रोहीसँग कुनै युद्ध सम्बन्ध थिएन ।आफ्नो धर्मसंस्कृति प्रयोग गर्न नपाएको र चिनियाँ एकाधिकार सहन नसकी मुस्ताङ छिरेका तिब्बती नोमटहरु सीमावर्तीक्षेत्रमा बसेका थिए । चिसो भूगोलमा बसेका छैरोका शरणर्थीहरु नेपालतर्फ बेसी झर्दा गर्मी हुने भएकाले उपल्लो मुस्ताङका विभिन्न स्थानमा ईष्टमित्रको घरमा शरण लिएर बसेका थिए । खम्पा विद्रोहअघि डोल्पा, कोरला, रसुवागढी, किमाथाङ्का लगायत नाकाहरुमा खुला सिमाना थियो । खुलानाका हुँदा नुन, उन, सुन र भेडाच्यांग्रा आदिको ब्यापार हुन्थ्यो भने नेपालबाट खाद्यान्न लगायत सामग्री तिब्बत जान्थ्यो । चीनले स्वतन्त्र तिब्बतमाथि कब्जा गरेपछि त्यहाँको अत्याचार सहन नसकी नेपाल पसेका तिब्बतीहरु देशका विभिन्न सीमा नाकाहरुमा शरणार्थी भएर बसेका हुन् । सरकारले सन् १९७२ मा तिब्बती शरणार्थीलाई बासस्थानका लागि स्थान तोकिदिएको थियो । मुस्ताङको उत्तरी कोरलानाका हुँदै नेपाल पसेका तिब्बती नोमेट शरणर्थीहरु अहिले मुस्ताङको घरपझोङ गापाको छैरोमा आश्रय लिएर बसेका हुन् । उनीहरु स्वंम चीनसँग युद्ध लडेका लडाकु शरणार्थी होइनन् । उनीहरु चीनको उपनिवेश ग्रहण गर्न नसकेर नेपाल भित्रिएको क्याम्पका शरणार्थीहरु बताउँछन् । कोरलानाका हुँदै नेपाल पसेका शरणार्थीहरु केही कास्कीको हेम्जा र तनहुँको ढोरपाटनमा बसेका छन् । यस्तै, चीनसँग युद्ध लडेका खम्पा विद्रोहीहरु भने कास्कीको दुलेगौँडा र काठमाडौँको जोरपाटीमा बस्दैआएका छन् । काठमाडौँमा खम्पा क्याम्प छ । मुस्ताङको घरपझोङ१ छैरोमा सन् १९७२ देखि शरणार्थी क्याम्प बसेको हो । सो क्याम्पमा सुरुआती चरणमा ६० घरधुरीका करिव ३ सय जती जनसंख्या थियो । हाल क्याम्पमा शरणर्थीको संख्या घट्दो क्रममा छ । अहिले मुस्ताङको छैरो तिब्बती क्याम्पमा ५० घरधुरीका २ सय २४ जना मात्र जनसंख्या छ । सरकारले उनीहरुलाई बसोबास तथा खेतीपाती गर्ने जग्गा उपलब्ध गराएको थियो । क्याम्पमा अहिले ७० वर्ष कटेका ८ जना, बालबालिका ३५४० जना र अरु सबै युवा छन् । छैरो शरणर्थी क्याम्पमा ११ वटा गुम्बा, समाजघर, कक्षा (१३) सम्मको स्कुल र स्वास्थ्य क्लिनीक सञ्चालनमा छन् । क्याम्पको स्कुल सरकारबाट मान्यता प्राप्त स्कुल हो । झन्डै ५० वर्ष पुरानो मुस्ताङको छैरो तिब्बती क्याम्पका शरणार्थी बासिन्दाको मुख्य आम्दानीको श्रोत खेतीपाती र साना व्यवसाय हो । कृषि र व्यवसायमा आश्रित शरणार्थीहरु पर्यटकीय सिजनमा आन्तरिक तथा बाह्य पर्यटकलाई सुबिनियर्सका सामाग्री बिक्री गर्छन् । खेतीपाती गरेको अन्नबालीले १२ महिना खान लाउन उनीहरुलाई पुग्दैन । क्याम्पका शरणार्थीहरुको मुस्ताङको मार्फामा २७, जोमसोममा ४, कागबेनीमा ३ र मुक्तिनाथमा १ वटा पसल छ । नेपालमा बसेका तिब्बती शरणर्थीलाई नागरिकता र शरणार्थी परिचय पत्र नहुँदा विभिन्न समस्यामा पर्ने गरेको शरणार्थी क्याम्पका अग्रज नर्बु फेञ्चोकले बताए । सरकारले २०५१ सालमा एकपटक मात्र शरणार्थीलाई परिचयपत्र बितरण गरेको र त्यसपछि परिचयपत्र बितरण नभएको उनले उल्लेख गरे । शरणर्थीलाई परिचयपत्र वितरण नहुँदा बिदेश जान, बैंकको कारोबार गर्न र सवारी चालक अनुमतीपत्र (लाईसेन्स) प्राप्त गर्न नपाएको क्याम्पका अग्रज फेञ्चोकले जानकारी दिए । उनले शरणार्थी क्याम्पका केही युवापंक्तिहरु शैक्षिक योग्यता भएको र उनीहरुसँग नागरिकता नहुँदा सरकारी सेवामा जागिर पाउन बञ्चित हुनु परेको सुनाए । क्याम्पका केही युवाले चार्टर एकाउन्ट र स्वास्थ्य सेवा लगायतमा विज्ञता हासिल गरिसकेको र नेपालमा रोजगार नहुँदा विदेशिनुपर्ने बाध्यता परेको उनले जनाए । क्याम्पका २२ जना बालबालिका विभिन्न गुम्बामा बौद्ध शिक्षा पढ्दै गरेको बताए । सरकार र स्थानीय स्तरमा राम्रो समुधर सम्बन्ध स्थापित भएको र शरणार्थी भएर बस्नुपर्दा कुनै हिनताबोध नभएको क्याम्पका अग्रज फेञ्चोकले बताए। उनले लामो समय यहीँ बसेकाले यहाँकै भूगोल र यहाँकै सामाजिक जीवनमा रमाउने बानी परिसकेको फेञ्चोकले बताए । सरकारले शरणार्थीलाई आश्रय दिएको र त्यसको बदलामा राज्यलाई केही गुन तिर्न पाए हुन्थ्यो भन्ने उनको मनमा छ । तैपनि राज्यलाई व्यवसाय कर तिर्ने गरेको फेञ्चोक बताउँछन् । मुस्ताङको छैरो तिब्बती क्याम्पमा शरणार्थीहरुको सामुदायीक होटल सञ्चालन छ । होटलबाट हुने आम्दानी क्याम्पका सबै नागरिकले उपयोग गर्न पाउने व्यवस्था गरिएको छ । नेपालको कानुनले तोकेको मापदण्डमा रहेर यदी क्याम्पका कुनै युवायुवतीले क्याम्प भित्र वा बाहिर आपसमा विवाह सम्बन्ध गाँस्न चाहेमा क्याम्पले कुनै हस्तक्षेत्र नगर्ने फेञ्चोकको भनाइ छ । क्याम्पका शरणार्थीले बर्सेनी ल्होसार र दलाई लामाको जन्मदिन पर्वको रुपमा मनाउने गरेको फेञ्चोकले जानकारी दिए । तिब्बती शरणार्थीहरुको समन्वयकारी संस्था वायल फायर नामक संस्थाले समग्र तिब्बती शरणार्थीहरुको रेखदेख गर्ने गरेको फेञ्चोकले बताए । संस्थाले छैरो क्याम्पमा सिञ्चाई र कृषि क्षेत्रमा सहयोग गर्दैआएको छ । यस्तै शरणार्थी क्याम्पको बस्ती सरक्षणका लागि पालिकाले आंशिक रुपमा कालिगण्डकी नदीमा तटबन्ध लगाउन सहयोग गरेको क्याम्पका मुखिया छिरिङ वाङ्दी गुरुङले जानकारी दिए । उनका अनुसार अहिले शरणार्थी क्याम्पका १८ वर्षमाथिका सबै नागरिकले अमेरिकन जोन्सन एण्ड जोन्सन खोप लगाइसकेका छन् । अन्य जिल्लामा खोपको अभाव भइरहँदा शरणार्थी समुदायले खोप लगाउने अवसर पाउँदा आफूहरु खुसी रहेको मुखिया वाङ्दी गुरुङले बताए । कोरोनाको पहिलो लहर सुरु हुँदा क्याम्पका एकजना बृद्धलाई पोजिटिभ देखिँदा क्याम्प नै डेढ महिना शील भएको उनले बताए । क्याम्प शील हुँदा आफुहरुलाई दुख लागेको स्मरण गर्दै मुखिया वाङ्दीले भने कोरोना रोकथामका लागि त्यस समयको अवस्थामा स्थानीय सरकारको कदम उपयुक्त र जायज भएको बताए । अहिले कोरोनाको दोश्रो भेरियन्ट सुरु भए पनि कोरोनाको त्रास सबैले सहज रुपले लिन थालेको अनुभव सुनाए । कोरोना कहरले आयआर्जन गुमाएका छैरो तिब्बती शरणार्थीहरु आर्थिक समस्यामा परेका छन् । उनीहरुलाई केही स्वदेशी संघसंस्थाले खाद्यान्न सहयोग गरे पनि राज्यको तर्फबाट कुनै राहत उपलब्ध हुन नसकेको मुखिया वाङ्दी गुरुङले बताए । हामी तिब्बतले चीनको एकाधिकार सहन नसकेर यहाँ आएका हौँ, खम्पा विद्रोही हामी होइन,"" मुखिया फेञ्चोकले भने ""तिब्बत स्वतन्त्र भयो भने त आफ्नै देश फर्किन्छौँ"" उनले आफूहरु ५०औं वर्षसम्म मुस्ताङमा शरणार्थी जीवन ब्यतित गर्दैआएको र राज्यले ओत लाग्ने ठाउँ दिनु नै गौरवको विषय भएको अनुभव सुनाए । हाम्रो आफ्नै देश छैन, भूगोल छैन, सर्वस्व छोडेर आएका हौँ"", उनले भने, तैपनि हामीहरु रत्तिभर यहाँ एक्लो भएर बसेको जस्तो लाग्दैन ।"" शरणार्थी क्याम्प बिशुद्ध चीनको दबदवाबाट हेपिएको पीडित शरणार्थी क्याम्प हो । तर नेपालमा बसेर कसैको विरुद्ध नभई स्वतन्त्र जीवनयापन गर्दैआएको उनीहरु बताउँछन् । क्याम्पका शरणार्थी भन्छन् हामी आफ्नौ पौरखले जीवन धानिरहेका छौँ । कुनै विदेशी संघसंस्थाको आड र भरोसामा बसेका छैनौँ । अहिलेसम्म कुनै विदेशी संस्थाले सहयोग पनि गरेको छैन ।"""
प्रतिनिधिसभा पुनःस्थापनाको औचित्य थिएन भन्ने स्पष्ट भयो,"काठमाडौं : नेकपा एमालेका प्रचार विभाग उपप्रमुख सुर्य थापाले संसद् अधिवेशन अन्त्यको सिफारिससँगै प्रतिनिधिसभा पुनःस्थापनाको औचित्य थिएन भन्ने स्पष्ट भएको बताएका छन्। सोमबार संसद् अधिवेशन अन्त्य भएको सार्वजनिक भएपछि उनले एमाले फुटाउन अध्यादेश आउनसक्ने आशंकासमेत गरे। राष्ट्रपति विद्यादेवी भण्डारीले मन्त्रिपरिषदको सिफारिसमा चालु संसद सोमबार राति १२ बजेबाट अन्त्य अत्य गरेकी थिइन्। संसदको बर्खे अधिवेशन अन्त्यको सिफारिससँगै प्रतिनिधिसभा पुनःस्थापनाको औचित्य थिएन भन्ने स्पष्ट गरिएको छ।ट्विटरमा थापाले लेखेका छन्, अब दल विभाजनको लागि मूलतः एमाले फुटाउने षड्यन्त्र अन्तर्गत माधवकुमार नेपाललाई आवश्यक संख्या नपुगेसम्म हुन्न तर संख्या हुनासाथै अध्यादेश जारी हुने नै छ। गर शेबदे सकेको गर ! असार २८ गते सर्वोच्च अदालतले प्रतिनिधि सभा दोस्रो पटक पुन:स्थापना भएको थियो। संसद् २९ दिनसम्म चालु रहेको थियो। प्रधानमन्त्री शेरबहादुर देउवाले विश्वासको मत लिने क्रममा १६५ मत पाएपनि सरकारले संसद्मा विधेयक अघि बढाउन सकेन।जसले गर्दा संसद् बिजनेसविहीन भएको थियो। संसदकाे बर्षे अधिवेशन अन्त्यकाे सिफारिससँगै प्रतिनिधिसभा पुनःस्थापनाकाे ओैचित्य थिएन भन्ने स्पष्ट गरिएको छ। अब दल विभाजनकाे लागि मूलत: एमाले फुटाउने षड्यन्त्रअन्तर्गत माधव कुनेपाललाई आवश्यक संख्या नपुगेसम्म हुन्न,तर संख्या हुनासाथै अध्यादेश जारी हुने नै छ। गर शेबदेसकेकाे गर!"
अफगानिस्तानमा रहेका नेपालीको यथाशीघ्र उद्धार गर्न सभामुखको रुलिङ,"काठमाडौं : सभामुख अग्निप्रसाद सापकोटाले अफगानिस्तानमा रहेका नेपालीको बारेमा प्रतिनिधिसभा र आफ्नो ध्यानाकर्षण भएको बताएका छन्। प्रमुख प्रतिपक्षी दल नेकपा एमालेले अफगानिस्तानमा रहेका नेपालीको तत्काल उद्दार गर्न आग्रह गरेपछि सभामुख सापकोटाले सरकारलाई निर्देशन दिएका हुन्। उनले सरकारलाई अफगानिस्तानमा भएका नेपालीको घटनाका बारेमा जतिसक्दो छिटो सदनलाई जानकारी दिन निर्देशन दिए। सभामुख सापकोटाले भने, त्यहाँ रहेका नेपालीहरु सुरक्षित रहने वातावरण बनाउन, यथाशीघ्र ल्याउने व्यवस्था गर्न र सो सम्बन्धि यथार्थ विवरण सभाको आगामी बैठकमा जानकारी गराउन नेपाल सरकारलाई निर्देश गर्दछु। सभामुखले रुलिङ गर्नु अगाडि एमाले सांसद गोकुल बास्कोटाले अफगानिस्तानमा रहेका नेपालीको रक्षा हुनुपर्ने र फिर्ताको व्यवस्था मिलाउनुपर्नेमा सरकार गैरजिम्मेवार भएको बताएका थिए। उनले अफगानिस्ताको राजनीतिक संकटप्रति नेपाल सरकारले कुनै दृष्टिकोण लिन नसकेको र आफ्ना नागरिकको उद्धारका लागि पहल नगरेको भन्दै सरकारको आलोचना गरेका हुन्। बास्कोटाले दक्षिण एसियाली राष्ट्रमा संकट उत्पन्न हुँदा सार्कको अध्यक्ष राष्ट्र नेपाल मौन बस्नु स्वभाविक नभएको बताए। हामी सार्कको अध्यक्षता गरिरहेको राष्ट्र हौं। बास्कोटाले भने, त्यसमाथि परमादेशबाट बनेको कम्फर्टेबल सरकार छ। तर, दुनियाँभर मादल बज्दा पनि यो सरकार ब्युँझिएन। उसले केही थाहा पाएन। स्वाधीन राष्ट्रका लागि कुनै पनि देशमा वैदेशिक हस्तक्षेप हुनु नहुने बताउँदै उनले आफ्नै देशमा बलियो राष्ट्रवादी शक्तिको निर्माण हुनुपर्छ भन्ने पाठ अफगानिस्तानले सिकाएको धारणा राखे। सोमबार बसेको मन्त्रिपरिषद बैठकले अफगानिस्तानमा रहेका नेपालीलाई सकुशल उद्धार गर्न सम्बन्धित निकायलाई निर्देशन दिएको छ। बैठकले अफगानिस्तानको घटनाप्रति गम्भीर चासो लिँदै त्यहाँ रहेका नेपाली नागरिकलाई छिटोभन्दा छिटो सकुशल उद्धार गर्न निर्देशन दिएको हो।"
प्रदेश १ सरकारद्वारा अधिवेशन अन्त्यको सिफारिस,"विराटनगर: प्रदेश १ सरकारले संसदको चालू बजेट अधिवेशन अन्त्यका लागि प्रदेश प्रमुख समक्ष सिफारिस गरेको छ । सोमबार बसेको मन्त्रिपरिषद् बैठकले अधिवेशन अन्त्यका लागि प्रदेश सोमथान अधिकारी प्यासी समक्ष सिफारिस गर्ने निर्णय गरेको हो । सोमबार प्रदेशसभा बैठक बसेको थियो । सोमबारको बैठकपछि सभामुख प्रदीपकुमार भण्डारीले मंगलबार १ बजेसम्मका लागि बैठक स्थगित गरेका थिए । त्यसपछि बसेको मन्त्रिपरिषद् बैठकले सोमबार राति १२ बजेबाट अधिवेशन अन्त्यका लागि प्रदेश प्रमुखलाई सिफारिस गर्ने निर्णय लिएको हो । प्रदेशसभाको आठौं तथा बजेट अधिवेशन अन्त्य गर्न प्रदेश प्रमुखसमक्ष सिफारिस गरिएको मुख्यमन्त्रीका प्रेस सल्लाहकार ध्रुव सुवेदीले बताए । मन्त्रीपरिषदको सिफारिसमा प्रदेश प्रमुखले अधिवेशन अन्त्य गर्ने प्रावधान छ । प्रदेश सरकारले अधिवेशन अन्त्यअघि सभामुख प्रदीपकुमार भण्डारीसँग परामर्श गरेको नगरेको बताइएको छ । सभामुख निकट स्रोतका अनुसार सरकारले आवश्यक सल्लाह र परामर्श नगरी अधिवेशन अन्त्यका लागि सिफारिस गरेको हो । गत जेठ २४ गतेबाट सुरु भएको बजेट अधिवेशनमा २८ वटा बैठक बसेका थिए । प्रदेशसरकारका प्रवक्ता एवं आन्तरिक मामिला तथा कानुन मन्त्री हिक्मतकुमार कार्कीले दलहरु भित्रको आन्तरिक समस्याले गर्दा बैठकप्रति रुचि कम देखिएकाले संसद् अधिवेशन अन्त्यका लागि सिफारिस गरिएको बताए । संसदको छलफलमा भाग लिने संख्या पनि कम भयो । ८ वटा ऐन संसोधन विधेयकमा दुई जनाले बोल्नु भयो, उनले भने, दलहरुमा पनि आन्तरिक समस्या छ । बैठक प्रति सांसदको रुचि कम देखिएकाले बैठक स्थगितको सिफारिस गरिएको हो । कार्कीका अनुसार आन्तरिक छलफल गर्दै प्रदेशको नामको विषयलाई चालू अधिवेशनबाटै टुंगो लगाउने भनिएको थियो । तर यस विषयमा थप छलफल अघि बढ्न नसकेको उनले जानकारी दिए । प्रदेश सरकारले अधिवेशन अन्त्यका लागि केन्द्रसँगै सिफारिस गरिएको भनिए पनि त्यो संयोग मात्रै भएको मन्त्री कार्कीले बताए ।"
चौथोपटक फेरिए प्रदेश प्रमुख: को हुन् प्रदेश २ का प्रमुख मिश्र,"जनकपुरधाम: प्रदेश नम्बर २ को प्रदेश प्रमुखमा नेपाली कांग्रेसका नेता तथा पूर्व सांसद हरिशंकर मिश्रलाई नियुक्त गर्न मन्त्रिपरिषद्को बैठकले सिफारिस गरेको छ । मिश्रलाई प्रदेश प्रमुखमा नियुक्त गर्न राष्ट्रपति कार्यालयमा पत्र समेत पठाइसकेको छ । उनको आगमनसँगै हालका प्रदेश प्रमुख राजेश अहिराज पदबाट फिर्ता हुनेछन् । महोत्तरीको पिपरा गाउँपालिका स्थायी घर भएका हरिशंकर मिश्र नेपाली कांग्रेसका प्रभावशाली नेता स्वर्गीय रामनारायण मिश्रका छोरा हुन् । मिश्र नेपाली कांग्रेसबाट सांसदमा समेत निर्वाचित भएका थिए । जनकपुर चुरोट कारखाना लिमिटेडका संस्थापक समेत रहेका स्व मिश्रले यस क्षेत्रको विकासका लागि निकै योगदान पुर्याएका थिए । स्व मिश्रद्धारा स्थापित जचुकाली भवनमै हाल प्रदेश २ को कार्यपालिका सञ्चालित छ । प्रदेश २ स्थापना भएको साढे तीन वर्षमा तीन जना प्रदेश प्रमुख फेरिएका छन् । मिश्र चौथो प्रमुखको रुपमा सिफारिस भएका हुन् । पहिलो प्रदेश प्रमुखको रुपमा रत्नेश्वरलाल कायस्थ, दोस्रो तिलक परियार र तेस्रो राजेश अहिराज थिए ।"
वडाध्यक्षले भत्ताको रकमबाट गाउँका वृद्धहरुलाई बाँडे हर्लिक्स,"सन्धिखर्क: सन्धिखर्क नगरपालिका वडा नम्बर १२ का वडाध्यक्ष नारायण खड्काले आफूले पाएको भत्ताको रकमबाट वृद्धवृद्धाहरुलाई हर्लिक्स वितरण गरेका छन् । ६५ वर्ष माथिका वृद्धवृद्धालाई आफ्नै खर्चमा अर्घाखाँची अस्पतालमा लगेर कोरोना खोप लगाइदिएका अध्यक्ष खड्काले सोमबार वडाको नगर स्वास्थ्य संस्थामा कोभिड विरुद्धको खोप लगाएका वृद्धहरुलाई हर्लिक्स वितरण गरेका हुन् । वडाध्यक्षको हैसियतमा प्राप्त गरेको भत्ताको रकमबाट वृद्धहरुलाई हर्लिक्स र मास्क वितरण गरेको वडा अध्यक्ष खड्काले बताए । पहिलो खोप लगाउँदा वृद्धहरुलाई अर्घाखाँची अस्पतालमा लैजाँदा ५ वटा मिनी बस रिजर्भ गर्दा लागेको र दोस्रो डोज खोप वडाको स्वास्थ्य सस्थामा लगाउने भएपछि सोही बराबरको रकमबाट हर्लिक्स र मास्क प्रदान गरेका हुन् । कार्यक्रममा कार्यपालिका सदस्य हिमकला टमाटा, वडा सदस्य बाबुराम बस्याल, समाजसेवी हरिबहादुर खड्का, स्वास्थ्य संस्था प्रमुख सन्जु केसी लगायतले वडाध्यक्ष खड्काको कामको प्रशंसा गरेका थिए ।"
"प्रदेश २ को प्रदेश प्रमुख राजेश पदमुक्त, हरिशंकरलाई नियुक्त गर्न सिफारिस","काठमाडौं : सरकारले प्रदेश २ को प्रदेश प्रमुख राजेश झा अहिराजलाई पदमुक्त गरेको छ। सोमबार बिहान बसेको मन्त्रिपरिषद बैठकले राजेशझालाई पदमुक्त गर्दै हरिशंकर मिश्रलाई नियुक्त गर्न सिफारिस गरेको हो। तर, राजेश झाले आफू पदमुक्त भएको आधिकारिक जानकारी नआएको बताएका छन्। उनले भने, ' मलाई आधिकारिक जानकारी आएको छैन, हरिशंकर मिश्रलाई प्रदेश प्रमुखमा नियुक्ति गरेको हो भने बधाइ तथा शुभकामना ।' राजेशझालाई केपी शर्मा ओली नेतृत्वको सरकारले प्रदेश २ को प्रमुखमा नियुक्त गरेको थियो।"
"आज सिंह सङ्क्रान्ति : यो महिना सिंहझैं गर्जिनुहोस्, सूर्यझैं चम्किनुहोस्","सूर्य भगवान राशी परिवर्तन गर्ने क्रममा कर्कट राशीबाट जब सिंह राशीमा प्रवेश गर्नुहुन्छ त्यसलाई सिंह सङ्क्रान्ति भनिन्छ। सरल भाषामा बुझ्नको लागि भाद्र १ गतेलाई सिंह सङ्क्रान्ति भनिन्छ। सूर्य भगवान जब कर्कट राशीलाई परित्याग गरी सिंह राशीमा प्रवेश गर्नुहुन्छ उहाँको तेज प्रभाव झन वृद्धि भई शक्तिशाली बन्नुहुन्छ। वनमा सिंह शक्तिशाली भए झैँ सूर्य भगवान पनि भाद्र महिनामा बढी शक्तिशाली बन्नुहुन्छ। सिंह सङ्क्रान्तिको दिन पवित्र नदिमा स्नानादि गर्नाले सम्पूर्ण पापहरू मेटिएर जान्छन्। यस दिन पवित्र नदिमा स्नानले तीन ताप (आध्यात्मिक, आदिदैविक, आदिभौतिक) नाश भएर जानेछन्। यस दिन विशेषत: भगवान विष्णु,भगवान सूर्य र नृसिंह भगवानको पूजा आरधना गरिन्छ। सिंह सङ्क्रान्तिमा घ्यूको विशेष महत्त्व रहेको छ। यो सङ्क्रान्तिलाई घ्यूको सङ्क्रान्ति भनेर पनि चिनिने गरिएको छ। यस दिन गाईको घ्यू सेवन गर्नुपर्ने मुख्य मान्यता रहेको छ। जुन व्यक्ति यो जन्ममा यस दिनगाईको घ्यू सेवन गर्दैन त्यो अर्को जन्ममा लुलो, लङ्गडो भएर जन्म लिनेछ। यस दिन घ्यू सेवन गर्नाले शारिरीक स्फुरतीका साथै बिर्सने बिमारीबाट मुक्ति पाईनेछ। यस दिन घ्यूको सेवन गर्नाले राहु र केतु ग्रहको नकारात्मक प्रभावबाट बच्न सकिन्छ। हिन्दू संस्कृति संस्कार अनुसार प्रथम दिनबाट क्रान्ति गरी महिनाभरि नै संघर्ष गरेर अगाडी बढाउन सिकाने दिन भएकले सिंह सङ्क्रान्ति भनिन्छ। सौर्यमण्डलको परिक्रमा अनुसार बाह्र राशीमध्ये सिंह राशीमा बृहस्पती र सूर्य प्रत्येक बाह्र वर्षमा पर्दछन् र त्यो दिन भाद्र महिनाको १ गते सिंह सङ्क्रान्ति पर्दछ। त्यही सिंह सङ्क्रान्तिको पुनित अवसरमा गोदवरीमा बाह्र वर्षे मेला लाग्दछ र त्यो एक महिनासम्म चल्दछ। यस महिनामा भगवान श्रीकृष्ण प्रार्दुभाव हुनुभएको हो। अन्य पर्वअनुसार पिताको मुख हेर्ने दिन, नारीहरूको महानपर्व हरितालिका तीज, देवादिदेव महादेवका सुुपुत्र गणेश र कुमारको प्रार्दुभाव एवं राधा अष्टमी यही महिनामा पर्दछ। त्यति मात्र नभएर श्री सम्पत्तिकी देवी महालक्ष्मीको व्रतउपासना गरिन्छ। यस महिना विष्णु भगवानको पाँचौ अवतार वामन र सप्तऋषी प्रार्दुभाव भएको पवित्र महिना मानिन्छ। तसर्थ यस महिना भरी शुद्ध रही एक छाक खाएर सम्पूर्ण देवीदेवताको आरधना गर्नाले बैकुण्ठलोक प्राप्तहुने जन विश्वास रहेको छ।"
भारतबाट सरकारी मोटरसाइकलमा लागूऔषध ल्याउँदै गर्दा पक्राउ,"मलंगवा: सर्लाहीमा सशस्त्र प्रहरीले सोमवार साँझ सरकारी नम्बर प्लेटको मोटरसाइकलमा लागूऔषध लिएर भारत तर्फबाट नेपाल आउँदै गर्दा एक जना कार्यालय सहयोगीलाई पक्राउ गरेको छ । पक्राउ पर्ने धनकौल गाउँपालिका वडा नं ३ का २६ वर्षीय जयकिशोर सिंह रहेको सशस्त्र प्रहरी उपरीक्षक गंगाराम श्रेष्ठले जानकारी दिएका छन् । ना१ ब २२१२ नम्बरको सरकारी मोटरसाइकलमा भारतबाट नेपालतर्फ ल्याउँदै गरेको लागू औषध कोडिवेल कफ सिरफ सहित सिंहलाई पक्राउ गरिएको श्रेष्ठले जानकारी दिएका छन् । सशस्त्र प्रहरीको सुरक्षा बेस क्याम्प मनुस्माराले सिंहलाई ३ सय ७१ बोतल कोडिवेल सहित पक्राउ गरेको श्रेष्ठले बताएका छन् । सिंह धनकौल गाउँपालिकाका कार्यालय सहयोगी हुन् । मनुस्मारास्थित चेक प्वाईन्टमा रोकेर चेकजाँच गर्न खोज्दा फरार भएका सिंहलाई शसस्त्र प्रहरी निरीक्षकको कमाण्डमा रहेको टोलीले बरहथवा नगरपालिका८, टाँडीबाट पक्राउ गर्न सफल भएको हो । भारतबाट तस्करले प्रहरीलाई छलेर लागूऔषध सिंहलाई दिएको थियो । सीमाबाट प्रहरीलाई छल्दै बरहथवा तर्फ आउँदै गर्दा शंका लागेर चेकजाँच गर्दा उनको साथबाट लागूऔषध बरामद भएको सशस्त्र प्रहरी उपरीक्षक श्रेष्ठले जानकारी दिएका छन् । थप अनुसन्धानका लागि सिंहलाई नेपाल प्रहरीको जिम्मा लगाइएको श्रेष्ठले बताएका छन् ।"
नारायणी अस्पतालको फार्मेसीमा अख्तियारको छापा : कागजपत्र नियन्त्रणमा लिएर स्टोर कक्ष सिल,"वीरगन्ज : नारायणी अस्पतालको फार्मेसीमा सोमबार अख्तियार दुरुपयोग अनुसन्धान आयोगले छापा मारेर सिल गरेको छ। हेटौडास्थित अख्तियारको क्षेत्रीय कार्यालयबाट उपसचिव विष्णु प्रसाद सापकोटाको नेतृत्वमा आएको ५ सदस्यिय टोलीले अस्पतालाको फार्मेसीमा छापा मारेर सिल गरेको हो। नारायणी अस्पतालको सरकारी फार्मेसीमा १ करोड २१ लाख रुपैयाँको अनियमितता भएको समाचार अन्नपूर्णपोष्ट दैनिकको साउन २४ गतेको अंकमा प्रकाशन भएको थियो। त्यहि समाचारको आधारमा सोमबार मध्यान्ह १२ बजेतिर अस्पतालमा छिरेको अख्तियारको टोलीले अस्पतालको फार्मेसीमा छापा मारेर सिल पनि गरेको हो। छापा मार्ने क्रममा झण्डै ४ घण्टासम्म अस्पतालमा बिताएको अख्तियारको टोलीले फार्मेसीको कारोबारसँग सम्बन्धित सबै कागजपत्रहरु नियन्त्रणमा लिएर जानुका साथै फार्मेसीको स्टोर कक्षमा सिल पनि गरेको हो। शुरुमा अस्पतालको लेखा शाखामा छिरेको अख्तियारको टोलीले त्यहाँ लेखापाल सुदीप माझीलाइ भेटेर फार्मेसीको कारोबारसँग सम्बन्धित कागजातहरु मागेको थियो। त्यसपछि टोली, फार्मेसीका इन्चार्ज हरेन्द्र यादवलाइसँगै लिएर फार्मेसीको बिक्री र स्टोर कक्षमा छिरेको थियो। अख्तियारको टोलीले फार्मेसीले सञ्चालन भए यता अहिलेसम्म औषधीको खरिद, बिक्री, सप्लायर्सलाइ तिरेको भुक्तानी, सप्लायर्सलाई तिर्न रहेको बाँकी रहेको भुक्तानीको बील बिजक र भौचर ,स्टोरमा हाल मौज्दात औषधी विवरणको कागजात नियन्त्रणमा लिएको हो। अन्नपूर्णपोष्ट्मा प्रकाशीत समाचारको आधारमा सोमबार अस्पतालको फार्मेसी छापा मारेर फार्मेसीको कारोबारसँग सम्बन्धित सबै कागजातहरु छानबनि गरि अनुसन्धानका लागि नियन्त्रणमा लिइएको र फार्मेसीको स्टोर कक्षमा सिल पनि गरिएको टोली प्रमुख सोपकोटाले बताए। उनले भने ,फार्मेसीले खरिद र बिक्री गरेका औषधीको बिलविजक लगायतका कागजात,फार्मेसीमा मौज्दात रहेका औषधी र म्याद गुज्रिएका औषधीको विवरण संकलन गरेका छौँ, यी सबै कागजात लिएर जादैँछौ , अनुसन्धान गरेपछि बाँकी कुरा भनौँला। अख्तियार टोलीले छापा मार्ने क्रममा बिरामीलाइ वितरण गर्न राखिएका सद्दे औषधीसँगै ठूलो परिमाणमा म्याद गुज्रिएका औषधीहरु पनि राखेको भेटिएपछि फार्मेसीको स्टोर कक्षमा सिल गरेको हो। टोली प्रमुख सापकोटाले पनि फार्मेसीको स्टोर रुममा म्याद गुज्रिएका औषधीहरु ठूलो परिमाणमा लामो समयदेखि भण्डारण गरी राखेको भेटिएकोले फार्मेसीको स्टोर कक्षमा सिल गरिएको बताए। बिक्री कक्षमा सिल गर्दा बिरामीलाइ असर पर्ने भएकाले बिक्री कक्षमा भने सिल नगरिएको उनले बताए। सापकोटाले भने ,स्टोर रुममा हाल मौज्दात म्याद गुज्रिएका र नगुज्रिएका सबै औषधीको बिल, विवरण हामीले संकलन गरी लिइसकेका छौँ, कागजातको विवरण अनुसार भएको औषधी कसैले तलमाथि गर्न सक्दैन, त्यसैले बिक्री कक्षमा सिल गरेनौँ, स्टोर कक्षमा मात्र सिल गर्यौँ।' अस्पतालको छानबिन समितिले प्रतिवेदन बुझाएन नारायणी अस्पतालको फार्मेसीमा त्यहाका कर्मचारीले औषधीको खरिद बिक्रीमा १ करोड २१ लाख रुपैयाँको अनियमितता गरेको तथ्य सहितको समाचार अन्नपूर्णपोष्ट दैनिकले साउन २४ गतेको अंकमा प्रकाशीत गरेको थियो। अन्नपूर्णपोष्टले समाचार प्रकाशित गरेपछि अस्पताल प्रशासनले यसबारे छानबिन गर्न साउन २५ गते अस्पतालकी नर्सिङ प्रमुख माधुरी चौधरी संयोजक रहेको ३ सदस्यिय छानबिन समिति गठन गरेको थियो। छानबिन समितिको सदस्यमा अस्पतालका लेखापाल सुदीप माझी र खरिद शाखा प्रमुख शुसील यादव छन्। एक साता भित्र (साउन ३१ गतेभित्र) छानबिनको प्रतिवेदन पेश गर्ने गरि गठन गरिएको छानबिन समितिले अहिलेसम्म पनि छानबिनको प्रतिवेदन अस्पताल प्रशासनलाइ बुझाएको छैन। समितिकी संयोजक चौधरीले पनि छानबिन समितिलाई १ हप्ताको समय पाएपनि प्रतिवेदन बुझाउन नसकेको स्वीकारिन्। चौधरीले भनिन् ,समिति गठन भएलगत्तै मेरो छोरो बिरामी भएर ४५ दिन बिदा लिएर बस्नु पर्यो त्यहि भएर तोकिएको समयमा प्रतिवेदन बुझाउन सकिएन।' समितिले अब ३४ दिनमा प्रतिवेदन तयार पारेर अस्पताल प्रशासनलाइ बुझाउने उनले बताइन्। कसले खायो फार्मेसीको १ करोड २१ लाख ? नारायणी अस्पतालमा अख्तियारको छापा"
सुदूरपश्चिम र लुम्बिनी प्रदेश जोड्ने सत्ती पुलको पिल्लर भासियो,"टीकापुर : कर्णाली नदीले धार परिवर्तन गर्दा सुदूरपश्चिम र लुम्बिनी प्रदेशलाई जोड्ने कर्णाली नदीको सत्ती घाटस्थित पक्की पुल जोखिममा परेको छ । एक महिनाअघि लुम्बिनी प्रदेशको राजापुर जोड्ने पुलको किनार भाँसिएको थियो । किनार भाँसिएको महिना दिन नपुग्दै पुलको अन्तिम पिल्लर समेत भाँसिन थालेको छ । स्थानीयका अनुसार पुलको पिल्लर भासिँदै गएपछि दुई स्पान जोडिएको भागमा समेत चिरा परेको छ । पुलको किनारको पिल्लर भाँसिदै गएपछि पुल नै जोखिममा परेको स्थानीयले बताए । पिल्लर भाँसिएसँगै पुल समेत बांगो हुँदै गएको राजापुरका स्थानीय बदालु थारुले बताए । पिल्लर भासिँदै गएपछि पुल थोरै बांगो भएको छ,' उनले भने, पूरै कर्णाली नदी राजापुरतर्फ फर्किएको छ, थप जोखिममा परेको हो । यो पुल हुलाकी राजमार्गअन्र्तगत निर्माण भएको हो । पुल निर्माण भएसँगै पूर्वतर्फको भागमा नदीले हरेक वर्ष कटान गर्दै आएको थियो । पुल संचालनामा आएसँगै कैलाली र बर्दियाको दक्षिणी क्षेत्रमा यातायात सेवा सञ्चालन भएको थियो । पाँच वर्षअघि पुलको निर्माण रसुवा कन्स्ट्रक्सनले समयावधि भन्दा झण्डै नौ महिना अगाडि निर्माण सम्पन्न गरेको थियो । पुल निर्माणका क्रममा बनाइएको अस्थायी बाँधका कारण नदीको बीच भागमा बालुवा, ढुंगा थुप्रिएको छ । बीचमा थुप्रिएको बालुवा र ढुंगाले नदीले धार परिवर्तन गरेर पानीको पुरै बहाव पुलको अन्तिम पिल्लरतर्फ बग्न थालेपछि पिल्लर भाँसिँदै गएको हो । नदी किनारमा बालुवा थुपारेर गरिएको तटबन्धले वर्षेनि पिल्लर भासिँदै गएको हो । समयमै मर्मत नहुँदा पुल नै जोखिममा परेको स्थानीय बताउँछन्। वर्षैपिच्छे राजापुरतर्फको भाग भाँसिदै गएको छ, समयमा मर्मत गर्नेतर्फ कसैको ध्यान गएको छैन, टीकापुर नगरपालिका ८ का ठाकुरप्रसाद चौधरीले भने,' पुल निर्माणकै समयमा राजापुरतर्फको अन्तिम पिल्लरमा बालुवा थुपारेर तारजाली राखियो, जसले गर्दा बालुवा बग्दै गयो, पुल भासिँदै गयो । पुलको किनारमा अर्को एक पिल्लर थप गर्नुपर्ने माग गर्दै आएका स्थानीयबासीको माग भने कतैबाट सुनाइ भएको छैन । टीकापुर नगरपालिकाका इञ्जिनियर नविन ओझाले सत्ती घाटको पुलको अन्तिम पिल्लर भाँसिएको हुनसक्ने बताए । हुलाकी राजमार्ग निर्देशनालय नेपालगञ्जका आयोजना दिर्नेशक रोहितकुमार बिसुराल नेतृत्वको टोलीले पुलको अवस्थाका बारेमा अध्ययन गरेको छ । आयोजनाका निर्देशक बिसुरालले ६ दशमलव ५ मिटरको पिल्लर थोरै भाँसिएको बताए । उनले पिल्लर भाँसिएका कारण पुल तेर्सो भएको बताए । पिल्लरमा कति क्षति भएको छ भन्ने यकिन गर्न पानीको बहावले समस्या भयो, उनले भने, पानीको बहाव घटेपछि मात्रै विस्तृत रुपमा हेर्न सकिन्छ । उनले नदीमा पानीको बहाव बढे अवस्था गम्भीर हुनसक्ने औंल्याए । उनका अनुसार नदीको पूरै बहाव पुलको राजापुरतर्फको भागमा ठोक्किएको छ । अहिले नै पुलमा त्यति धेरै समस्या छैन, उनले भने, भारी वर्षा बढ्यो भने खतरा हुन सक्छ । पुल जोखिम परेपछि आवागमनमा कडाइ गरिएको छ । पुलमा भारी क्षमताका सवारी साधनलाई आलोपालो वारपार गर्ने व्यवस्था गरिएको छ ।"
कृशला हत्याका आरोपी सार्वजनिक : घरबार बिग्रिएको बदलामा हत्या,"उदयपुर : उदयपुरको त्रियुगा नगरपालिका६ मोहनपुरकी कृशलाका हत्या प्रकरणमा संलग्न रहेका दुई जनालाई प्रहरीले सोमबार सार्वजनिक गरेको छ। साउन १३ गते घर नजिकको राजदेवी सामुदायिक वन क्षेत्रको खहरे खोलामा हत्या गरी फालिएको अवश्थामा भेटिएको शवको अनुसन्धानका क्रममा प्रहरीले सुरुङगा नगरपालिका १ का २७ वर्षीय उचितलाल सदा र सोहि ठाउँका २३ वर्षीय बिषे सदालाई पक्राउ गरी सार्वजनिक गरेको हो। आधुनिक प्रविधिको प्रयोग तथा विभिन्न करिब सयभन्दा बढी मानिसहरुसँगको सोधपुछ तथा अनुसन्धानबाट घटनाका आरोपित उनीहरु रहेको पुष्टि भएको जिल्ला प्रहरी कार्यालयका एसपी सुवास चन्द्रदेव वोहोराले बताए। घटनामा संलग्न रहेको उचित लाल सदाले कृशलाले आफ्नो घरबार बिगारेको प्रतिसोधमा हत्या गरेको प्रहरीसँग बयानमा बताएका छन्। एसपी बोहोराका अनुसार कृशला र उचित सदाको कान्छि श्रीमती साथी साथी रहेको र कृशलाकैकारण आफ्नो घरबार बिग्रिएको कारण बदला स्वरुप कृशलाको हत्या गर्ने निर्णयमा पुगेको प्रहरीलाई बयान दिएका छन्। पहिलो घरबार बिग्रिएको सदाको दोस्रो श्रीमती कृशलाको साथी रहेको र सो घरबार बिग्रिनुमा कृशलाको हात रहेको आरोपित सदाको दावि रहेको अनुसन्धान अधिकारी डिएसपी बेदप्रसाद गौतमले बताए। साउन १३ गते ३ बजे देखि कृशला सँगै रहेको उनीहरुले सोहि दिन करिब रातको साढे १० बजेतिर हत्या गरी राजदेवी सामुदायीक वन रातमाटे खहरे खोलामा ढुंगाले पुरेको उचित लाल सदाले प्रहरी बयानमा बताएको उनले बताए। १३ गतेकै दिन हत्या गरेको र साउन १९ गते मात्र कृशलाको लास सडिएको अवस्थामा फेला पारेपछि प्रहरीले हत्यारा पत्ता लगाउन अनुसन्धान सुरु गरिएको डिएसपी गौतमले जानकारी दिए। उनका अनुसार बलत्कार र एसिडको बारेमा भने केहि पुष्टि भइ सकेको छैन। प्रहरीले हत्यामा हतियारसमेत प्रयोग नभएको जनाएको छ। कृशलाका हत्या गर्दा एकजनाले छातिमा टेकेर घाँटी थिचेको र अर्का एकजनाले हातको मुड्की प्रयोग गरी हत्या गरेको बयान दिएको छ। कृशलाको लास स्थानीयहरुले १९ गते सडेको अवस्थामा फेला पारेपछि प्रहरीलाई खबर गरेका थिए। प्रहरीले स्थानीयहरुलाई सोधपुछ गर्दा स्थानीयहरुले पहिचान गर्न नसकेपछि जिल्ला अस्पताल लगेको थियो। पहिचान नै खुल्न नसक्ने गरी फेला परेको शव पोष्टमार्टम गृहमा हेरेपछि देब्रे हातमा लगाएको डिजिटल घडी, घाँटीको मालाको बुटी, खुट्टाको डोरी, चप्पल र कपडाको टुक्राबाट बुवाले साउन २० गते शवको पहिचान गरी सनाखत गरेका थिए। र सोही दिन बुवा प्रेमले जिल्ला प्रहरी कार्यालयमा जाहेरी दिएका थिए। परिवारले सामुहिक बलात्कार पछि हत्या भएको आशंका गरेको छ।"
"साउने सोमबार व्रत समापन, पशुपतिमा भक्तजनको भीड","काठमाडौं : वैदिक सनातन धर्मावलम्बीले साउनको पहिलो सोमबारदेखि महादेवको पूजा आराधनासहित सुरु गरेको व्रत सोमबार विधिपूर्वक गोदान र पूर्णपात्र गरी समापन गरिँदै छ । साउन महिना र त्यसभित्र पर्ने सोमबारलाई शिवजीको महिना एवं बार भनी धर्मग्रन्थमा उल्लेख गरिएकाले यो महिनामा जलधारा मात्र दिए पनि शिवजी प्रसन्न भइ इच्छा पूरा गरिदिने र पारिवारिक सुख शान्ति मिल्ने भएकाले सनातन धर्मावलम्बीले व्रत, तथा पूजा पाठ गर्दै आएका हुन् । धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्राडा रामचन्द्र गौतम शिवजीले चन्द्रमालाई शिरमा धारण गरेकाले सोमबारलाई शिवजीको बारका रूपमा मानी यस दिन आराधना गर्ने गरिएको बताए। चन्द्रमासअनुसार साउने सोमबारको व्रत गरे पनि कर्कट राशिमा सूर्य भएका सोमबार विशेषरूपमा शिवजीको आराधना गर्नुपर्ने शास्त्रीयविधि रहेको उनी सुनाउँछन। यसवर्ष साउनमा ४, ११, १८, २५ र ३२ गते गरी पाँचवटा सोमबार परेकामा आज अन्तिम सोमबार व्रत विधिपूर्वक समापन गर्न लागिएको हो । नयाँ व्रत सुरु गर्नेले पाँचवटा सोमबार परेको वर्षबाट सुरु गर्नुपर्छ भनिए पनि यो कुरा शास्त्रसम्मत नभएको पूर्वअध्यक्ष गौतमको भनाइ छ । शास्त्रीय मान्यताअनुसार चारवटा सोमबार परेको वर्षदेखि पनि नयाँ व्रतालुले आराधना गर्न सक्छन् । यो व्रत लिनेले यस लोकमा सुख शान्ति पाउनका साथै परलोकमा सद्गति मिल्ने शिवपुराणलगायत धर्मग्रन्थमा उल्लेख छ । साउने सोमबार र तिजको हरितालिका व्रत महिलाले मात्र लिनुपर्छ भन्ने व्यवहारमा देखिए पनि शास्त्रीय मतानुसार महिला पुरुष दुवैले यो व्रत गर्नुपर्छ । प्रायः महिलाले परिवारमा सबैको प्रतिनिधित्व गरेर व्रत बस्ने गरेका हुन् । धेरैले शिवजीको महिना भनी साउनमा मांस र मदिरा सेवन गर्दैनन् । शिवजीलाई जलधारा प्रिय हुने भएकाले यस महिनामा पवित्र तीर्थस्थलबाट जल लगेर पशुपतिनाथलगायत शिवालयमा चढाउने भक्तजनको भीड लाग्ने गर्छ तर यसवर्ष नयाँ भेरियन्टसहितको कोरोना सङ्क्रमणको जोखिम कायमै रहेका कारण बोल बम यात्रा भने विगत वर्षजस्तो हुन सकेन । भक्तजनले जल ल्याइ पशुपतिमा चढाउन नपाए पनि फाट्टफुट्टरूपमा खुला रहेका शिवालयमा भने चढाएका छन् । वाग्मती मुहान क्षेत्र सुन्दरीजलबाट पशुपतिसम्म बोलबम गरी जल चढाउने गरिएकामा यस वर्ष कोरोनाकै कारण सम्भब भएन । भोलेनाथ काँवरिया तथा बोल बम काँवरिया सङ्घलगायत संस्थाले यसवर्ष बोल बम काँवर यात्रा स्थगित गरेका थिए। धेरैजसोले घरमा प्रत्येक वर्ष साउनको कुनै एक दिन वैदिक रुद्राभिषेकसमेत गर्ने गर्छन् । साउनमा विशेष भीड लाग्ने पशुपतिनाथ मन्दिरलगायत ठूला शिवालय यसवर्ष कोरोनाको त्रासका कारण बन्द गरिएकाले भक्तजनले बन्द रहेको पशुपति मन्दिर परिसरबाटै दर्शन गर्दै आएका छन् । आज अन्तिम सोमबार पशुपति परिसरमा बिहानैदेखि उल्लेखनीय रुपमा भक्तजनको भीड लागे पनि मूल मन्दिरभित्र स्वास्थ्य सुरक्षाकै कारण प्रवेश गर्न नदिइएको पशुपति क्षेत्र विकास कोषका कार्यकारी निर्देशक डा घनश्याम खतिवडाले जानकारी दिए। गोकर्णेश्वर र नागेश्वरमा भीड राजधानीको उत्तरपूर्वी भेगमा रहेको गोकर्णेश्वर महादेव मन्दिर क्षेत्रमा पनि भक्तजनको भीड देखिन्छ । मन्दिरमा भौतिक दूरी कायम गरी स्वास्थ्य र सुरक्षाका मापदण्ड अपनाएर दिउँसो एक बजेसम्म दर्शन गर्न व्यवस्था मिलाइएको मन्दिर क्षेत्र प्रबन्ध समितिले जनाएको छ । काठमाडौँ महानगरपालिका३२ स्थित नागेश्वर महादेव मन्दिर परिसरमा पनि बिहानैदेखि भक्तजनको भीड लागेको व्यवस्थापन समितिका अध्यक्ष प्रकाश रायमाझी बताए । यसैगरी उपत्यकाकालगायत देशभरका अन्य शिवालयमा पनि भक्तजनको भीड लागेको छ ।"
महामारीमा के गर्दैछन् तिब्बती शरणार्थीहरु ?,"जोमसोम: कोरोना संक्रमण विश्वभर फैलिँदा सबै देशले आफ्ना नागरिकको जीवनरक्षाका लागि अनेक उपाय अपनाए । हरेक देशका नागरिकले आफ्ना सरकारसँग स्वास्थ्योपचार र सर्वसुलभ खोपको माग गरिरहेका छन् । विपन्न देशले समेत आफ्ना नागरिकलाई कोरोनाबाट बचाउन स्वास्थ्य मापदण्ड लागू गरेका छन् । यो महामारीका बीच छिमेकी राष्ट्र चीन भने सबैभन्दा चलाखीपूर्ण रुपमा आफ्ना नागरिकको जीवनरक्षा गर्न सफल भएको छ । संसारकै ठूलो र शक्तिशाली यो देशले आफ्ना नागरिकको रक्षा गरिरहँदा ७० वर्षअघि त्यहीँबाट भागेर नेपाल आई बसोबास गरेका शरणार्थीहरुको अवस्था कस्तो छ त ? को हुन् तिब्बती शरणार्थी ? सन् १९५० अघि तिब्बत स्वतन्त्र राज्य थियो । त्यहाँका बासिन्दाले स्वतन्त्र जीवनयापन गर्न पाउँथे । तिब्बत आफ्नै मौलिक धार्मिक कलासंस्कृतिले धनी थियो । त्यसताका तिब्बतका राजा थिए दलाई लामा । स्वतन्त्र तिब्बतमाथि सन् १९५० मा चीनले सांस्कृतिक हमला गर्यो । संस्कृतिको हिमायती चीनले स्वतन्त्र तिब्बतमाथि त्यस समय सांस्कृतिक आक्रमण गरेको थियो । आफ्नो मौलिक, कलासंस्कृति र भूगोल संरक्षणका लागि तिब्बतमा बस्ने खामबासीले चीन विरुद्ध सैन्य युद्ध लडेका थिए । चीनले स्वतन्त्र तिब्बतलाई आक्रमण गर्ने क्रममा तिब्बतीलाई लखेट्न सुरु गरेको थियो । चीनले तिब्बत कब्जा गर्ने क्रममा राजधानी ल्हासा र सिगात्से आदि स्थानमा पकड जमायो । तिब्बत र चीनबीचको सैन्य युद्धपछि तिब्बतका राजा धर्मगुरु दलाई लामाले युद्धको हार व्यहोर्दै तिब्बत छोडेर भारत पसेका थिए । त्यसपछि सन् १९५९ ताका तिब्बतीयन खम्पाहरु देश छोडेर नेपालका विभिन्न नाका हुँदै पसे । यसरी नेपाल पसेका खम्पाहरुले नेपाली भूमि उपयोग गरी चीन विरोधी गतिविधिमा सक्रिय भएका थिए । नेपाली भूमि उपयोग गरी चीन विरुद्ध गतिविधि सञ्चालन गरेका तिब्तीयन खम्पा विद्रोहीहरुलाई नेपाली सेनाले २०३१ सालमा विस्थापित गराएको थियो । खम्पा विद्रोहअघि तिब्बतको ढुङ्वासेन र कोरलानाका आसपास नजिक तिब्बती पशुपालक नोमेटहरुको निकै बाक्लो बस्ती थियो । चीन र खम्पा विद्रोहसँग युद्ध मैदानमा मुस्ताङको छैरोमा बस्ने शरणार्थीको कुनै तालुक थिएन । जब दलाई लामाले गद्दी छोडेर भागे, त्यसपछि मुस्ताङको उत्तरी सीमावर्तीक्षेत्रका तिब्बती नोमेटहरु कोरलानाका हुँदै नेपालको सीमावर्तीक्षेत्रमा बस्न थाले । उनीहरुको खम्पाहरु विद्रोहीसँग कुनै युद्ध सम्बन्ध थिएन ।आफ्नो धर्मसंस्कृति प्रयोग गर्न नपाएको र चिनियाँ एकाधिकार सहन नसकी मुस्ताङ छिरेका तिब्बती नोमटहरु सीमावर्तीक्षेत्रमा बसेका थिए । चिसो भूगोलमा बसेका छैरोका शरणर्थीहरु नेपालतर्फ बेसी झर्दा गर्मी हुने भएकाले उपल्लो मुस्ताङका विभिन्न स्थानमा ईष्टमित्रको घरमा शरण लिएर बसेका थिए । खम्पा विद्रोहअघि डोल्पा, कोरला, रसुवागढी, किमाथाङ्का लगायत नाकाहरुमा खुला सिमाना थियो । खुलानाका हुँदा नुन, उन, सुन र भेडाच्यांग्रा आदिको ब्यापार हुन्थ्यो भने नेपालबाट खाद्यान्न लगायत सामग्री तिब्बत जान्थ्यो । चीनले स्वतन्त्र तिब्बतमाथि कब्जा गरेपछि त्यहाँको अत्याचार सहन नसकी नेपाल पसेका तिब्बतीहरु देशका विभिन्न सीमा नाकाहरुमा शरणार्थी भएर बसेका हुन् । सरकारले सन् १९७२ मा तिब्बती शरणार्थीलाई बासस्थानका लागि स्थान तोकिदिएको थियो । मुस्ताङको उत्तरी कोरलानाका हुँदै नेपाल पसेका तिब्बती नोमेट शरणर्थीहरु अहिले मुस्ताङको घरपझोङ गापाको छैरोमा आश्रय लिएर बसेका हुन् । उनीहरु स्वंम चीनसँग युद्ध लडेका लडाकु शरणार्थी होइनन् । उनीहरु चीनको उपनिवेश ग्रहण गर्न नसकेर नेपाल भित्रिएको क्याम्पका शरणार्थीहरु बताउँछन् । कोरलानाका हुँदै नेपाल पसेका शरणार्थीहरु केही कास्कीको हेम्जा र तनहुँको ढोरपाटनमा बसेका छन् । यस्तै, चीनसँग युद्ध लडेका खम्पा विद्रोहीहरु भने कास्कीको दुलेगौँडा र काठमाडौँको जोरपाटीमा बस्दैआएका छन् । काठमाडौँमा खम्पा क्याम्प छ । मुस्ताङको घरपझोङ१ छैरोमा सन् १९७२ देखि शरणार्थी क्याम्प बसेको हो । सो क्याम्पमा सुरुआती चरणमा ६० घरधुरीका करिव ३ सय जती जनसंख्या थियो । हाल क्याम्पमा शरणर्थीको संख्या घट्दो क्रममा छ । अहिले मुस्ताङको छैरो तिब्बती क्याम्पमा ५० घरधुरीका २ सय २४ जना मात्र जनसंख्या छ । सरकारले उनीहरुलाई बसोबास तथा खेतीपाती गर्ने जग्गा उपलब्ध गराएको थियो । क्याम्पमा अहिले ७० वर्ष कटेका ८ जना, बालबालिका ३५४० जना र अरु सबै युवा छन् । छैरो शरणर्थी क्याम्पमा ११ वटा गुम्बा, समाजघर, कक्षा (१३) सम्मको स्कुल र स्वास्थ्य क्लिनीक सञ्चालनमा छन् । क्याम्पको स्कुल सरकारबाट मान्यता प्राप्त स्कुल हो । झन्डै ५० वर्ष पुरानो मुस्ताङको छैरो तिब्बती क्याम्पका शरणार्थी बासिन्दाको मुख्य आम्दानीको श्रोत खेतीपाती र साना व्यवसाय हो । कृषि र व्यवसायमा आश्रित शरणार्थीहरु पर्यटकीय सिजनमा आन्तरिक तथा बाह्य पर्यटकलाई सुबिनियर्सका सामाग्री बिक्री गर्छन् । खेतीपाती गरेको अन्नबालीले १२ महिना खान लाउन उनीहरुलाई पुग्दैन । क्याम्पका शरणार्थीहरुको मुस्ताङको मार्फामा २७, जोमसोममा ४, कागबेनीमा ३ र मुक्तिनाथमा १ वटा पसल छ । नेपालमा बसेका तिब्बती शरणर्थीलाई नागरिकता र शरणार्थी परिचय पत्र नहुँदा विभिन्न समस्यामा पर्ने गरेको शरणार्थी क्याम्पका अग्रज नर्बु फेञ्चोकले बताए । सरकारले २०५१ सालमा एकपटक मात्र शरणार्थीलाई परिचयपत्र बितरण गरेको र त्यसपछि परिचयपत्र बितरण नभएको उनले उल्लेख गरे । शरणर्थीलाई परिचयपत्र वितरण नहुँदा बिदेश जान, बैंकको कारोबार गर्न र सवारी चालक अनुमतीपत्र (लाईसेन्स) प्राप्त गर्न नपाएको क्याम्पका अग्रज फेञ्चोकले जानकारी दिए । उनले शरणार्थी क्याम्पका केही युवापंक्तिहरु शैक्षिक योग्यता भएको र उनीहरुसँग नागरिकता नहुँदा सरकारी सेवामा जागिर पाउन बञ्चित हुनु परेको सुनाए । क्याम्पका केही युवाले चार्टर एकाउन्ट र स्वास्थ्य सेवा लगायतमा विज्ञता हासिल गरिसकेको र नेपालमा रोजगार नहुँदा विदेशिनुपर्ने बाध्यता परेको उनले जनाए । क्याम्पका २२ जना बालबालिका विभिन्न गुम्बामा बौद्ध शिक्षा पढ्दै गरेको बताए । सरकार र स्थानीय स्तरमा राम्रो समुधर सम्बन्ध स्थापित भएको र शरणार्थी भएर बस्नुपर्दा कुनै हिनताबोध नभएको क्याम्पका अग्रज फेञ्चोकले बताए। उनले लामो समय यहीँ बसेकाले यहाँकै भूगोल र यहाँकै सामाजिक जीवनमा रमाउने बानी परिसकेको फेञ्चोकले बताए । सरकारले शरणार्थीलाई आश्रय दिएको र त्यसको बदलामा राज्यलाई केही गुन तिर्न पाए हुन्थ्यो भन्ने उनको मनमा छ । तैपनि राज्यलाई व्यवसाय कर तिर्ने गरेको फेञ्चोक बताउँछन् । मुस्ताङको छैरो तिब्बती क्याम्पमा शरणार्थीहरुको सामुदायीक होटल सञ्चालन छ । होटलबाट हुने आम्दानी क्याम्पका सबै नागरिकले उपयोग गर्न पाउने व्यवस्था गरिएको छ । नेपालको कानुनले तोकेको मापदण्डमा रहेर यदी क्याम्पका कुनै युवायुवतीले क्याम्प भित्र वा बाहिर आपसमा विवाह सम्बन्ध गाँस्न चाहेमा क्याम्पले कुनै हस्तक्षेत्र नगर्ने फेञ्चोकको भनाइ छ । क्याम्पका शरणार्थीले बर्सेनी ल्होसार र दलाई लामाको जन्मदिन पर्वको रुपमा मनाउने गरेको फेञ्चोकले जानकारी दिए । तिब्बती शरणार्थीहरुको समन्वयकारी संस्था वायल फायर नामक संस्थाले समग्र तिब्बती शरणार्थीहरुको रेखदेख गर्ने गरेको फेञ्चोकले बताए । संस्थाले छैरो क्याम्पमा सिञ्चाई र कृषि क्षेत्रमा सहयोग गर्दैआएको छ । यस्तै शरणार्थी क्याम्पको बस्ती सरक्षणका लागि पालिकाले आंशिक रुपमा कालिगण्डकी नदीमा तटबन्ध लगाउन सहयोग गरेको क्याम्पका मुखिया छिरिङ वाङ्दी गुरुङले जानकारी दिए । उनका अनुसार अहिले शरणार्थी क्याम्पका १८ वर्षमाथिका सबै नागरिकले अमेरिकन जोन्सन एण्ड जोन्सन खोप लगाइसकेका छन् । अन्य जिल्लामा खोपको अभाव भइरहँदा शरणार्थी समुदायले खोप लगाउने अवसर पाउँदा आफूहरु खुसी रहेको मुखिया वाङ्दी गुरुङले बताए । कोरोनाको पहिलो लहर सुरु हुँदा क्याम्पका एकजना बृद्धलाई पोजिटिभ देखिँदा क्याम्प नै डेढ महिना शील भएको उनले बताए । क्याम्प शील हुँदा आफुहरुलाई दुख लागेको स्मरण गर्दै मुखिया वाङ्दीले भने कोरोना रोकथामका लागि त्यस समयको अवस्थामा स्थानीय सरकारको कदम उपयुक्त र जायज भएको बताए । अहिले कोरोनाको दोश्रो भेरियन्ट सुरु भए पनि कोरोनाको त्रास सबैले सहज रुपले लिन थालेको अनुभव सुनाए । कोरोना कहरले आयआर्जन गुमाएका छैरो तिब्बती शरणार्थीहरु आर्थिक समस्यामा परेका छन् । उनीहरुलाई केही स्वदेशी संघसंस्थाले खाद्यान्न सहयोग गरे पनि राज्यको तर्फबाट कुनै राहत उपलब्ध हुन नसकेको मुखिया वाङ्दी गुरुङले बताए । हामी तिब्बतले चीनको एकाधिकार सहन नसकेर यहाँ आएका हौँ, खम्पा विद्रोही हामी होइन,"" मुखिया फेञ्चोकले भने ""तिब्बत स्वतन्त्र भयो भने त आफ्नै देश फर्किन्छौँ"" उनले आफूहरु ५०औं वर्षसम्म मुस्ताङमा शरणार्थी जीवन ब्यतित गर्दैआएको र राज्यले ओत लाग्ने ठाउँ दिनु नै गौरवको विषय भएको अनुभव सुनाए । हाम्रो आफ्नै देश छैन, भूगोल छैन, सर्वस्व छोडेर आएका हौँ"", उनले भने, तैपनि हामीहरु रत्तिभर यहाँ एक्लो भएर बसेको जस्तो लाग्दैन ।"" शरणार्थी क्याम्प बिशुद्ध चीनको दबदवाबाट हेपिएको पीडित शरणार्थी क्याम्प हो । तर नेपालमा बसेर कसैको विरुद्ध नभई स्वतन्त्र जीवनयापन गर्दैआएको उनीहरु बताउँछन् । क्याम्पका शरणार्थी भन्छन् हामी आफ्नौ पौरखले जीवन धानिरहेका छौँ । कुनै विदेशी संघसंस्थाको आड र भरोसामा बसेका छैनौँ । अहिलेसम्म कुनै विदेशी संस्थाले सहयोग पनि गरेको छैन ।"""
स्याउको तस्करी बढ्यो,"राजविराज : सप्तरीबाट चाइनिज स्याउको तस्करी बढेको छ। भारतीय सीमाक्षेत्रबाट ठेलामा लैजाँदै गरेको स्याउ र नजिकै भण्डार गरिएको स्याउका कार्टुनहरू सोमबार बरामद भएपछि सेटिङमा स्याउ तस्करी हुने गरेको रहस्य खुलेको हो। अवैध रुपमा भारततर्फ तस्करी गरी लैजान लागेको ८५ कार्टुन स्याउ सप्तरी प्रहरीले बरामद गरेको जनाएको छ। स्याउको न्यूनतम मुल्य प्रहरीले ३ लाख ४५ हजार मुल्याङकन गरेको छ। भारतीय सीमानजिक सप्तरीको हनुमाननगर कंकालिनी नगरपालिका१२ मा भारततर्फ लैजाँदै गरेको २ वटा ठेला रोकी चेकजाँच गर्दा २५ कार्टुन स्याउ बरामद भएको हो। स्याउ ओसार्दै गरेका ठेला चालक सप्तरीको हनुमाननगर कंकालिनी नगरपालिका१२ का ४० वर्षीय शिवम पण्डितले भण्डारण गरिएको गोदाम समेत देखाए। पक्राउ परेका पण्डितले सोधपुछका क्रममा सोही ठाउँका मनोज मुखियाको गोठबाट स्याउ ल्याएको बताए पछि सो ठाउँमा खानतलासी गर्दा भारत लैजान तयारी अवस्थामा राखिएको थप ६० कार्टुन स्याउ फेला परेको हो। पण्डितसहित बरामद ८५ कार्टुन स्याउ आवश्यक कारवाहीका लागि राजबिराज बेल्ही भन्सार कार्यालय तिलाठी बुझाइएको डिएसपी माधवप्रसाद काफ्लेले बताए। स्थानीयका अनुसार स्याउ तस्करीमा नेपाली र भारतीयको ठूलो गिरोह सक्रिय रहेको छ। चिनियाँ स्याउ नेपालको बाटो भएर भारत निर्यात गर्न पाइँदैन। प्रहरीका अनुसार तस्करहरू दिनभर नेपाली बजारमा स्याउ खरिद गरी सीमा क्षेत्रमा भण्डारण गर्छन्। उनीहरू भरियामार्फत रातिदेखि विहान उज्यालो नभएसम्म साइकल, मोटरसाइकल, ठेला, टेम्पो, सिटी रिम्सामा स्याउ राखेर सीमापारि पुर्याउँछन्। उनीहरू भारदह, हनुमाननगर, तिलाठी कोइलाडी, राजगढ, बोदे बर्साइन, बलान बिहुलस्थित घर, गोठ, गोदाममा स्याउ भण्डारण गरेर राख्ने गरेका छन्। ती सीमाक्षेत्रमा दैनिक १० किलो स्याउको पनि बिक्री खपत छैन। तर दैनिक त्यहाँ सैयौं कार्टुन स्याउ भण्डारण हुने गरेको स्थानीय बताउँछन्। राजविराजबाट ट्रयाक्टर र पीकअप भयान, जीपमा लोड गरी स्याउ सो क्षेत्रमा भण्डारण हुँदै आएको छ। आरोपितहरूले स्याउ ओसार्दा साहुले प्रतिकार्टुन २५ रूपैयाँ दिने गरेको बताउँछन्। पक्राउ परेकाहरूले स्याउधनी आफूहरूले नचिनेको जिकिर गर्ने गरेका छन्। चाइनिज स्याउ नेपालको बाटोबाट भारत निकासीमा प्रतिबन्ध छ। स्याउ तस्करी गर्दा सीमामा तस्करी नियन्त्रणका लागि तैनाथ रहेका सशस्त्र प्रहरीले नदेखेको जस्तो गर्ने गरेकाले उनीहरूको मिलेमतो हुनसक्ने स्थानीयको दाबी छ। बिहान ठेलाबाट स्याउ सीमा क्षेत्र पार गर्न लाग्दा प्रहरीले रोक्यो, डिएसपी काफ्लेले पक्राउ गर्ने टोलीमा रहेका प्रहरीको भनाई उद्धृत गर्दै भने, ठेला रोक्न खोज्दा एक जना फरार भए, अर्का पक्राउ परे। भारततर्फ तस्करी गर्न लागेको स्याउ र ठेला कारबाहीका लागि भन्सार कार्यालय बेल्हीमा बुझाइएको काफ्लेले बताए। चाइनिज स्याउ, मरिच र मदिरा स्थानीयस्तरमा सुरक्षाकर्मीसित लाइन मिलाएर भारततर्फ तस्करी हुँदै आएको सीमाक्षेत्रका स्थानीयहरूको कथन छ। बिहारमा मदिरा प्रतिबन्धित भएपछि नेपालबाट मदिराको तस्करी समेत बढेको छ। विभिन्न वस्तुको गैरकानुनी निकासी गर्नेहरूले स्थानीय सीमा क्षेत्रका सुरक्षा कमान्डरसित लाइन मिलाएरै तस्करी गर्ने गरेकाले सुरक्षाकर्मीको ध्यान तस्करभन्दा दैनिक उपभोग्य सामग्री ल्याउनेमाथि मात्र पर्ने गरेको उमेश शाहले बताए।"
देशका चार पर्यटकीय गन्तव्य जोड्यो हवाई उडानले,"काठाडौं : देशका प्रमुख चार पर्यटकीय गन्तव्य काठमाडौं, पोखरा, चितवन र लुम्बिनी हवाई उडानमार्फत जोडिएका छन्। चारै गन्तव्यमा बुद्ध एयरले हवाई सेवा सञ्चालन गरेसँगै यी महत्वपूर्ण गन्तव्य हवाई सेवामार्फत जोडिएका हुन्। भरतपुरभैरहवा उडान सुरु भएसँगै चार गन्तव्य जोडिएका हुन्। बुद्ध एयरले आइतबारदेखि भरतपुरभैरहवा उडान थालेको हो। बुद्ध एयरलाइन्स भरतपुरका प्रबन्धक भक्तबहादुर बस्नेतका अनुसार भरतपुरकाठमाडौं दैनिक नौ वटा उडान हुँदै आएको छ। भरतपुरपोखरा दैनिक एउटा र भरतपुरभैरहवा हप्ताको तीन उडान भर्न थालिएको छ। आइतबार, बुधबार र शुक्रबार उडान थालिएको उनले जानकारी दिए। बस्नेतले भने, 'पर्यटकीय गन्तव्यसँगै उपचारका लागि भरतपुर आउन सहज भएको छ।' यससँगै नारायणगढबुटवल सडक विस्तार भइरहेकाले यात्रुलाई सहज भएको उनको भनाइ छ। क्षेत्रीय होटल सङ्घका निवर्तमान अध्यक्ष सुमन घिमिरे भारतीय पर्यटक नेपाल आउन भैरहवाभरतपुर उडान प्रभावकारी हुने बताउँछन्। देशका चार प्रमुख पर्यटकीय गन्तव्य उडानमार्फत जोडिँदै गर्दा पर्यटन प्रवद्र्धनमा सहयोग पुग्ने उनको भनाइ छ। लुम्बिनीमा ठूलो सङ्ख्यामा पर्यटक आएर त्यहीँबाट भारततर्फ फर्कने गरेको भन्दै उहाँले ती पर्यटकलाई चितवनसहितका गन्तव्यमा ल्याउन उडान महत्वपूर्ण हुने बताए। सडकको यात्रा गर्नु नपरेपछि छोटो समयमा धेरै ठाउँ घुम्न पाउने घिमिरेले बताए। पर्यटनविद् डा विश्व सुवेदीले भैरहवामा अन्तर्राष्ट्रिय विमानस्थल बनेकाले त्यहाँसँगको हवाई उडान चितवनका लागि निकै महत्वपूर्ण हुने बताए। विभिन्न देशसँग उडानको सम्झौता भइसकेको भन्दै उनले यहाँका लागि निकट अन्तर्राष्ट्रिय विमानस्थल भैरहवा हुने विश्वास व्यक्त गरे। विश्वमा एक अर्बभन्दा बढी बौद्ध धर्मावालम्बी भएको भन्दै उनले उनीहरुको पहिलो गन्तव्य लुम्बिनी रहेको जानकारी दिए। त्यसैले त्यहाँसँगको चितवनको सम्बन्ध महत्वपूर्ण हुने सुवेदीको भनाइ छ। चितवन जङ्गल सफारीका लागि देशकै पहिलो गन्तव्य हो। यहाँको चितवन राष्ट्रिय निकुञ्ज र मध्यवर्ती वनमा जङ्गल सफारी गर्न पर्यटक आउने गर्दछन्। एक सिङ्गे गैँडा, पाटेबाघ, घडियाल गोही, चराचुरुङ्गी पर्यटकको रोजाइमा पर्ने गर्दछन्।"
झापा विद्रोहका योद्धादेखि शहीद परिवारसम्मलाई घर,"बनियानी : झापा क्षेत्र नं १ मा झापा विद्रोहका योद्धादेखि शहीद परिवारसम्मले घर पाएका छन्। स्थानीय पूर्वाधार विकास साझेदारी कार्यक्रम, झापा क्षेत्र नं १ अन्तर्गत आवाजविहीनका लागि आवास कार्यक्रम शीर्षकमार्फत उनीहरुले घर पाएका हुन्। आर्थिक वर्ष २०७७०७८ मा यहाँका २७ परिवारलाई घर निर्माण गरी हस्तान्तरण गरिएको झापा क्षेत्र नं १ का सांसद राम कार्की (पार्थ)ले जानकारी दिए। जनता आवास कार्यक्रम र तराई मधेश समृद्धि कार्यक्रमले समेट्न नसकेका शहीद परिवार, राज्य व्यवस्था परिवर्तनका लागि योगदान दिएका, एकल महिला, वृद्धवृद्धा, विपन्न, आदिवासीजनजातिलगायतलाई घर निर्माण गरेर हस्तान्तरण गरिएको उनले बताए। यो कार्यक्रमअन्तर्गत मेचीनगर११ का शहीद गणेश लम्सालकी धर्मपत्नी मैया आचार्य लम्साललाई घर निर्माण गरी हस्तान्तरण गरिएको छ। लम्सालले माओवादी जनयुद्धताका २०६१ फागुन २ गते मोरङको जाँतेमा जनमुक्ति सेना र तत्कालीन शाही सेनाबीच भएको दोहोरो भिडन्तमा सहादत प्राप्त गरेका थिए। माओवादी केन्द्रका केन्द्रीय सल्लाहकार सदस्य मुकुलचन्द्र राजवंशीले शहीदलाई विभिन्न कार्यक्रममा एक मिनेट मौन धारणमै सीमित गरिएको बताउँदै भने, 'शहीद परिवारको घर बन्नु उदाहरणीय कार्य हो, शहीदप्रतिको सम्मान हो।' उनले व्यवस्था परिवर्तनका लागि सहादत प्राप्त गर्नेका परिवार र जीउँदा शहीदलाई हेर्नुपर्नेमा जोड दिए। त्यस्तै सोही कार्यक्रमअन्तर्गत झापा विद्रोहका योद्धा मेचीनगर१० का ७० वर्षीय सानो दुर्गा अधिकारीले नयाँ घर पाएका छन्। भाडाको घरमा बस्दै का उनको आफ्नै घरमा बस्ने सपना पूरा भएको छ। नेकपा एमाले अध्यक्ष केपी ओलीसँगै विसं २०३० मा पक्राउ परेका अधिकारीले १७ वर्ष लामो कठोर जेल जीवन बिताएका थिए। अध्यक्ष ओलीभन्दा तीन वर्ष बढी समय जेलनेल भोगेर उनी विसं २०४६ मा जेलमुक्त भएका थिए। प्रजातन्त्र प्राप्तिमा जीवनका उर्वर समय अर्पण गर्ने अधिकारीको आर्थिक अवस्था भने कमजोर छ। 'बूढेसकालमै भए पनि घर पाएपछि बस्नलाई सजिलो भयो', उनले भने, 'अब राज्यका तर्फबाट भरणपोषणको व्यवस्था भए अरु केही चाहिँदैनथ्यो।' लम्साल र अधिकारीसँगै मेचीनगर नगरपालिकाका २० र बुद्धशान्ति गाउँपालिकाका सात परिवारले घर पाएका छन्। मेचीनगर१ का ख्याम तामाङ, २ की मिठुमाया रेग्मी, ३ का हरिभक्त अधिकारी, ४ का सहदेव माझी र भीमबहादुर खत्री, ५ का दलबहादुर बस्नेत, ६ का कृष्णप्रसाद खनाल, ७ की मैयादेवी गुरुङ, लीलाराम गौतम र लिदलबहादुर कुमाल, ९ का वेदप्रकाश राई, यादव चापागाईं र नवीन पौडेल, १२ का केशव दनुवार र प्रवास धिमाल, १३ का हरिमान थेवे, १४ की मिना बिर्जा र १५ नं वडाका कमल भण्डारीले घर पाएको सांसद कार्कीका स्वकीय सचिव शिबु बुढाथोकीले जानकारी दिए। मेचीनगरमा निर्माण भएका घरहरुको लागत प्रतिघर रु तीन लाख ४५ हजार र रु ७० हजार बराबरको श्रमदान गरी कूल रु चार लाख १५ रहेका बुढाथोकीले बताए। बुद्धशान्तिमा निर्माण गरिएका घरको लागत रु तीन लाख र रु ७० बराबरको श्रमदान रहेको छ। कार्यक्रमअन्तर्गत दुई कोठा र बरण्डा भएको घर निर्माणका लागि बजेट आए पनि अधिकांश लाभग्राहीले स्थानीयवासी र अन्य दाताको थप सहयोगबाट तीन कोठाको घर बनाएका छन्।"
"सर्लाहीमा बाढीको वितन्डता : कतै डुबान, कतै कटान","मलंगवा : वर्षाले सर्लाहीका केही क्षेत्र डुबानमा परेका छन् भने कतिपय स्थानमा लखनदेही खोलाले बाँध कटान गरेको छ । सर्लाहीको हरिपुर नगरपालिका ९ पिडाराको ढावटोलमा लखनदेही खोलाले बाँध कटान गरेको छ । खोलामा बाढी आएपछि पूर्वपट्टीको बाँध कटान गरेको छ । करिब सय मिटर बाँध बाढीले कटान गरेको स्थानीयले जनाएका छन् । यता जिल्लाको दक्षिणी क्षेत्र मलंगवा नगरपालिका ५ भाडसरका करिब एक दर्जन घर डुबानमा परेका छन् । खोलाले बाँध कटान गर्न थालेपछि ढावटोलबासीमा त्रास फैलिएको छ । करिब ७० प्रतिशत बाँध कटान गरिसकेको पिडारीका नविन साहले जानकारी दिएका छन् । एक दुई दिन अझै पानी पर्यो भने खोलाले पुरै बाँध कटान गर्ने खतरा रहेको साहले बताए। 'अहिले खोलामा पानी कम छ । समयमै मर्मत गर्यो भने खतरालाई टाल्न सकिन्छ,' साहले भने,' बाँध टुट्यो भने नजिकका गाउँहरु पिडारी, हरैया र पिपरियामा नसोचेको क्षति हुन्छ।' कटान गरिएको क्षेत्रमा ढुङ्गा हालेर तार जाली वा बाँसको पिलिङ्ग तत्कालै गर्नुपर्ने देखिएको छ। यता मलंगवाको भाडसरमा पनि लखनदेही खोलाको पानी घरमा पसेको स्थानीय फिरोग अहमदले बताए । मलंगवा नगरपालिका ५ खुटौनाको छेउमा बाँध कटान गरि पानी गाउँतिर आएको छ । खोलाको पानी गाउँमा आउँदा खोला छेउको करिब एक दर्जन भन्दा बढी घर डुबानमा परेका छन् । कटान भएको स्थानभन्दा केही मिटर दक्षिण भारडर र खुटौनाको बीचमा बाँध अधुरै रहेकाले पनि पानी गाउँतिर पसेको हो । कटान क्षेत्र। भाडसरको सामुन्ने र खुटौनाको सामुन्ने पनि बाँध छन् । तर दुबै बाँधलाई एक ठाउँमा जोडिएको छैन् । केही भाग यत्तिकै छोड्दा पानी गाउँमा आएको हो। खोलाको पानीले गर्दा गाउँबाट पश्चिम जाने बाटो पनि अवरुद्ध भएको छ । सडकमा करिब कम्मर भन्दामाथिसम्म पानी छ । सडक भएर नै खोलाको पानी बग्ने गरेको छ । भाडसरकै घरदौरी टोलबाट आवतजावत बन्द भएको छ । अहिले खोलाको पानीले धानखेत पुरै जलमग्न बनेको छ । पानीले गर्दा सयौं बिगहाको धान खेती नष्ट भएको अहमदले बताए । लखनदेही खोलामा बाँध नहुदाँ बर्षेनि यस्तै दुःखको सामना गर्नुपरेको अहमदले दुखेसो पोखे। आइतबार भाडसर र खुटौना जोड्ने सडकमा समेत पानी जमेको थियो । अहिले पानी पर्न रोकिएपछि बाटो सुचारु भएको छ । एक साता अगाडि चक्रघट्टा गाउँपालिका १ शिवनगरमा पनि कटान भएको थियो । त्यहाँ मर्मतको काम हुँदैछ । बाँसको पिलिङ्ग लगाएर मर्मतको काम भइरहेको स्थानीयबासीले जनाएको छ । कौडेना गाउँको सक्रौल छेउमा पनि खोलाले बाँध कटान गरेको छ । भाडसरमा सडकबाट बग्दै गरेको लखनदेहीको खोलाको पानी ।"
जोतिएन बाँझो जमिन : अनुदान लिनेको सङ्ख्या न्यून,"कावासोती : कोभिडको महामारी सुरु हुँदै गर्दा शहरमा बसेका गाउँगाउँमा फर्किएर बाँझो जमिन हराभरा भए भन्ने बहस चले। सुरुका समयमा कुटो कोदालो गरेका, बारीमा खनजोत गरेका फोटोले पनि कोभिडकै समयमा सामाजिक सञ्जाल रङ्गिए। यसकारण लामो समय बाँझो रहेको जमिनमा खेती गरियो भन्ने अड्कलबाजी गरिए। सरकारले समेत बाँझो जमिनको सदुपयोगका लागि बाँझो जमिनमा खेती गर्नेलाई अनुदान दिने कार्यक्रम अगाडि सार्यो। कोभिडको महामारीबाट रोजगार गुमाउनेको सङ्ख्या बढ्दो रहेको बेला सरकारले बाँझो जमिनमा खेती गर्नेलाई अनुदान दिने बताउँदा यसमा आकर्षण बढ्ने र कृषि उत्पादन बढ्ने अनुमान गरियो तर कृषि ज्ञान केन्द्र नवलपरासी (बर्दघाट सुस्तापूर्व) नवलपुरको तथ्याङ्कले भने बाँझो जमिनमा खेती गर्नेको सङ्ख्या अनुदान लिनेको हिसाबले न्यून देखाएको छ। गत आर्थिक वर्षमा कृषि ज्ञान केन्द्र नवलपुरमार्फत बाँझो जमिनमा खेती गर्नेलाई प्रोत्साहित गर्न ४०० रोपनीका लागि अनुदान दिने लक्ष्य राखिएको थियो। यसका लागि रु १२ लाख विनियोजन गरिएकोमा जम्मा १२ जना किसानले मात्र ६२ रोपनी बाँझो जमिनमा खेती गरेकाले रु एक लाख ८६ हजार लगेको कृषि ज्ञान केन्द्र नवलपुरका सूचना अधिकारी शङ्कर पौडेलले बताए। तीन वर्षदेखि जग्गा बाँझो रहेको र कम्तीमा तीन रोपनीमा कृषिबाली लगाउने किसानलाई प्रतिरोपनी रु तीन हजारका दरले अनुदान प्रदान गर्ने गरिन्छ। यो आवमा भने प्रति रोपनी रु पाँच हजारका दरले प्रदान गरिने सूचना अधिकारी पौडेलले बताए। 'कार्यक्रम उत्पादन बढाउने र कृषिमा रोजगारको अवसर सिर्जना गर्ने खालको भए पनि खासै चासो देखिएन', सूचना अधिकारी पौडेलले भने, 'अहिले प्रतिरोपनी प्रदान गरिने अनुदान बढाएकाले केही बढ्न सक्छ।' बाँझो जमिनमा खेती गर्न चाहनेले कृषि ज्ञान केन्द्रमा बाली लगाउनुपूर्व निवेदन दिन सकिने उनले बताए। बाली लगाएपछि पनि निवेदन दिन सकिन्छ, तर बाँझो थियो थिएन, अनुगममा यकिन गर्न गाह्रो हुने भएकाले बाली लगाउनुपूर्वनै निवेदन दिए सजिलो हुने सूचना अधिकारी पौडेलले बताए। उनका अनुसार नगदे बालीलाई प्राथमिकता दिइएको छ तर अन्य बाली लगाए पनि अनुदान प्रदान गरिने छ। कृषि ज्ञान केन्द्र नवलपुरले यस आवमा २०० रोपनी बाँझो जमिनमा खेती गर्नेलाई अनुदान दिने लक्ष्य लिएको छ। नवलपुरमा कूल खेतीयोग्य जमिन ६० हजार ६६७ हेक्टर रहेको तर अहिले ४९ हजार ७४७ हेक्टर क्षेत्रफलमा खेती हुँदै आएको सूचना अधिकारी पौडेलले बताए। अझै पनि १० हजार ९२० हेक्टर खेतीयोग्य जमिन बाँझो रहेको उनले बताए। यसमध्ये कतिपय यसै बाँझो रहेको र केही जग्गा खण्डीकरण गरी प्लटिङ गरिएक छन्। कार्यालयमार्फत यो वर्ष खेती नगरी यसै बाँझो रहेको जमिनलाई कृषिमा प्रयोग गर्ने गरी अनुदानसहित प्राथमिकता दिएर काम गर्ने योजना रहेको उनले बताए।"
नारायणी अस्पतालमा अख्तियारको छापा,पर्सा : वीरगन्जस्थित नारायणी अस्पतालमा सोमबार अख्तियार दुरुपयोग अनुसन्धान आयोगको टोलीले छापा मारेको छ । क्षेत्रीय कार्यालय हेटौडाको टोलीले सोमबार नारायणी अस्पतालमा छापा मारेको हो। टोलीले अस्पतालको फार्मेसीको कागजात नियन्त्रणमा लिएको छ। फार्मेसीमा १ करोड २१ लाख अनियमितता भएको सम्बन्धी समाचार साउन २४ गतेको अन्नपूर्णमा प्रकाशन भएको थियो । त्यही समाचारका आधारमा अख्तियारले फार्मेसीमा पुगेर छनबिन गरिरहेको हेटौडास्थित आयोगको क्षेत्रीय कार्यालयका सूचना अधिकारी विष्णु सापकोटाले जानकारी दिए। अख्तियारको टोली अस्पतालमा आएको र फार्मेसीसँग सम्बन्धित कागजात र स्टकमा रहेको औषधिको लगत संकलन गरिरहेको अस्पतालका निमित्त मेसु डा वीरेन्द्र प्रधानले जानकारि दिए। उपसचिव विष्णुप्रसाद सापकोटाको नेतृत्वमा ५ सदस्यीय टोली आएको उनले पुष्टि गरे।
सप्तकोशीको कटानले श्रीलंका टापुको बस्ती जोखिममा,"धरान : सप्तकोसी नदीमा आएको बाढीले पश्चिम क्षेत्रमा तीव्र कटान गरेको छ । पूर्वी पहाडि जिल्लामा लगातार वर्षात भएपछि सप्तकोसीमा पानीको बहाव उच्च भएको छ। बाढी सुनसरीको बराहक्षेत्र नगरपालिका ६ र ९ को श्रीलंका टापुतर्फ फर्किएपछि यहाँ तीव्र कटान सुरु भएको हो। यस अगाडि पूर्वी तटबन्दतर्फ बढी बग्ने सप्तकोसी यस पटक भने पश्चिमतर्फ फर्किएको छ । भारतको विहार सरकारले पूर्वी तटबन्द निर्माण गरेपछि कोसीले पश्चिमतर्फ धार परिवर्तन गरेको हो। भारतले पश्चिमतर्फ तटबन्द निर्माण नगरेका कारण यस क्षेत्रमा बाढीले बर्षेनि हजारौं विघा जमिन कटान गरेको छ । बाढीले जमिन कटान गर्दै सप्तकोसीको बीचमा पर्ने श्रीलंका टापुको बस्ती नजिक आएपछि स्थानीय त्रसित छन् । सप्तकोसीको बाढीले पश्चिम तर्फको भूभाग कटान गर्दा श्रीलंका टापुका ५ सय घरपरिवार बाढीको उच्च जोखिममा रहेको बराहक्षेत्र नगरपालिकाका ६ का वडा सदस्य श्यामबहादुर लिम्बूले बताए। उनले सप्तकोसीले पश्चिततर्फको श्रीलंका टापु आसपासका क्षेत्रमा नौ किलोमिटर कटान हुँदा २ हजार ५ सय खेतीयोग्य जमिन गुमाउनु परेको गुनासो गरे। बाढी बस्ती नजिक आएपछि सप्तकोसीको बीचमा रहेको श्रीलंका टापुका ५ हजार भन्दा बढी सर्वसाधारण विस्तापित हुने अवस्था रहेकाले तत्काल कोसी कटान नियन्त्रणको काम थाल्न वडा सदस्य लिम्बूले सरकारसँग माग गरेका छन् । बाढीले बर्षेनि सर्वसाधारणका घरखेत बगाउँदा समेत स्थानीय प्रदेश र संघीय सरकारले बाढी नियन्त्रणमा चासो नदिएको र पीडित परिवारलाई राहत उपलब्ध नगराएको स्थानीयको गुनासो छ । कोसी कटान संर्घष समितिका अध्यक्ष मिश्रीलाल महतोले नदीले जमिन कटान गरेर बस्ती नजिक आउँदा समेत यहाँका बासिन्दाको ज्यूधनको सुरक्षाका लागि सरकारले कुनै पहल नगरेको गुनासो गरेका छन् । भारतको नियन्त्रणमा रहेको कोसी व्यारेजका सबै ढोका नखोलेका कारण कोसीमा आएको बाढीले हालसम्म ५० हजार विघाभन्दा बढी जमिन कटान गर्नुका साथै हजारौं परिवार विस्तापित भएको उनले बताए । विस्तापित भएका परिवारलाई भारत सरकारले क्षतिपूर्ति दिने कोसी सम्झौतामा उल्लेख गरिएको छ । तर हालसम्म हजारौं कोसी पीडितहरुले क्षतिपूर्ति पाएका छैनन् ।सप्तकोसीले सुनसरीको बराहक्षेत्र नगरपालिका, कोसी गाउँपालिका, उदयपुरको बेलका नगरपालिका र सप्तरीको कङकालिनी हनुमाननगर नगरपालिका, कोलारी तिलाठी र छिन्नमस्ता नगरपालिकामा ५० हजार विघाभन्दा जमिन कटान गरेको सम्पर्क तथा भुआर्जन कार्यालय कोसी आयोजनाका भुआर्जन अधिकृत सन्तोष लिम्बूले बताए । उनले कोसी सम्झौताअनुसार प्रमाणीकरण भएको ७ हजार ८ सय ६३ विघा जमिन भारतले उपलब्ध गराउनुपर्ने बताए। तर, ८० करोड ४६ लाख रुपैयाँ क्षतिपूर्ति बापतको रकम हालसम्म उपलब्ध नगराएका कारण पीडितले कष्टकर जीवन विताउन बाध्य भएको बताए । १० हजारभन्दा बढी घरपरिवार विस्तापित भएको कोसीपीडित संर्घष समितका सचिव बाबुराम कार्कीले बताए । उनले कोसीमा आएको बाढीले घरखेत गुमाएर कष्टकरण जीवन बिताइरहेकाहरुलाई कोसी सम्झौताअनुसार राहत र क्षतिपूर्ति दिलाइ दिन सरकारसँग माग गरेका छन् । २०२२ सालमा नदीमा ब्यारेज निर्माण भएसँगै भारतले कोसी ब्यारेजमा आफू अनुकूल मात्र ढोका खोल्ने गरेको छ। जसका कारण सुनसरी, सप्तरी र उदपुरको मानव बस्ती डुवान पारेर सर्बसाधारणलाई त्रासमा बस्न बाध्य पारिएको कोसी पीडित सन्तो चन्द्रबंसीले बताए । कोसीले घरखेत बगाएर विस्तापित बनाउँदा समेत यतिका दिनसम्म पनि सरकारले क्षतिपूर्ति नदिएका कारण जीवनयापनमा गम्भीर समस्या परेको उनको गुनासो छ । तत्कालिन राजा महेन्द्र शाह र भारतका तत्कालिन प्रधानमन्त्री जहरुलाल नेहरुले कोसी ब्यारेज निर्माण गर्न र आसपासका विस्थापितलाई भारत सरकारले राहत र क्षतिपूर्ति उपलब्ध गराउने सम्झौता गरेका थिए । सुनसरीका प्रमुख जिल्ला अधिकारी उमेश ढकालले कोसीले पश्चिमी क्षेत्र कटान गरी मानव वस्तीलाई असर गर्न लागेको विषमा नेपाल सरकार र भारत सरकारको ध्यानकर्षण गराएको बताए । उनले कोसी आसापासका वासिन्दालाई सुरक्षित स्थानतर्फ स्थान्तरण गर्ने पहल भइरहेको बताए । २०६५ भदौ २ गते नदीले पूर्वी तटबन्ध भत्काएर सुनसरीका साविकका हरीपुर, श्रीपुर, पश्चिम कुसाहा र लौकही गाविसको सयौं विघा खेतीयोग्य जमिन मरुभूमि बनाउनुका साथै ५ हजार बढी घरपरिवारलाई विस्थापित बनाएको थियो ।"
६ जना फरार अभियुक्त लमजुङमा पक्राउ,"बेंसीसहर : जिल्ला प्रहरी कार्यालय लमजुङले विभिन्न मुद्दामा फरार रहेका ६ जना अभियुक्त पक्राउ गरेको छ । न्यायिक निकायबाट कैद तथा जरिवाना तोकिएका र हालसम्म फरार रहेका विभिन्न मुद्दाका ६ जना अभियुक्त लुकिछिपी बसिरहेको अवस्थामा पक्राउ गरेको लमजुङका प्रहरी प्रमुख डिएसपी कृष्णबहादुर कार्कीले जानकारी दिए । लागुऔषध (ब्राउनसुगर) मुद्दामा नौ वर्षदेखि फरार रहेका बेंसीसहर नगरपालिका ७ बस्ने २९ वर्षीय अम्मरबहादुर गुरुङलाई पक्राउ गरेको छ । उनलाई शनिबार बेंसीसहर नगरपालिका ७ बाट लुकिछिपी बसेको अवस्थामा पक्राउ गरेको लमजुङका प्रहरी प्रमुख डिएसपी कार्कीले बताए । यसैगरी, चोरीसम्बन्धी मुद्दामा फरार रहेका १८ दिन कैद र २० हजार तीन सय २५ जरिवाना भएका बेंसीसहर नगरपालिका ४ का २३ वर्षीय रविन गुरुङलाई पनि पक्राउ गरेको छ । उनलाई बेंसीसहर नगरपालिका ९ बाट पक्राउ गरिएको प्रहरीले जनाएको छ । यस्तै, बहुविवाह मुद्दामा २० वर्षदेखि फरार रहेका बेंसीसहर नगरपालिका ३ का वर्ष ४५ वर्षीय मीनकुमार श्रेष्ठलाई पक्राउ गरेको छ। उनलाई राईनास नगरपालिका ६ बाट लुकिछिपी बसेको अवस्थामा आइतबार पक्राउ गरिएको हो । यस्तै, जालसाजी मुद्दाका एकजना, सम्बन्धविच्छेद मुद्दाका एकजना र लुटपाट मुद्दाका एकजना गरी जम्मा ६ जनालाई प्रहरीले पक्राउ गरेको हो । उनीहरूलाई आइतबार जिल्ला अदालत लमजुङमा पेस गरेकोमा अम्मरबहादुर गुरुङ, मीनकुमार श्रेष्ठ र रविन गुरुङ कारागार चलान भएका छन् । अन्य तीनजना जरिवानाबापतको रकम बुझाएर छुटेका छन् । जेल सजाय भुक्तान गर्न बाँकी रहेका पुराना अभियुक्तलाई पछिल्लो समय खोजीकार्य तीव्र पारिएको जिल्ला प्रहरी कार्यालय लमजुङका प्रहरी निरीक्षक जगदीश रेग्मीले बताए ।"
रातभर लाम लागेर खोपको प्रमाणीकरण,"काठमाडौं : अलार्मले आइतबार बिहान २ बजे हामीलाई बिउँझायो। उठ्यौं र तयार भयौं। जानुपर्ने स्थान थियो, टेकुस्थित शुक्रराज ट्रपिकल तथा सरुवा रोग अस्पताल। जहाँ खोप लगाएको प्रमाणपत्र लिन युवाहरू अघिल्लो दिनदेखि नै सडकमा बसी आइतबार बिहान ६ बजेको प्रतीक्षा गरिरहेका थिए। जो विदेश जाने तयारीमा छन्, झरीमा रुझ्दै सडकमै रात गुजारिरहेका थिए। उनीहरूको समस्या बुभ्ने हाम्रो हुटहुटी झरीले रोक्न सकेन। दुवै जना रेनकोट ओढेर मोटरसाइकल चढी त्यतै लाग्यौंं। त्यहाँ पुग्दा घडीको सुइले २:१५ बजे देखाएको थियो। पानी परिरहेकै थियो। अस्पताल गेट अगाडिको सडकपेटी खचाखच थियो। कोही मोबाइलमा व्यस्त थिए, कोही निदाएका। कोही एकापसमा दु:ख र पीडाका कुरा गरिरहेका थिए। सरकारले खोप प्रमाणीकरणलाई व्यवस्थित नगरेको भन्दै आक्रोश व्यक्त गरिरहेका थिए। अस्पतालमा सबैभन्दा पहिले पुगेका थिए, धनबहादुर महर्जन। स्वयम्भूका महर्जन गेटको एक कुनामा बसेर आफ्नो पालो मिचिएला कि भनेर चनाखो देखिन्थे। उनी पहिलो नम्बरमा पर्न शनिबार बिहान १० बजे नै गेटमा गएर बसेका रहेछन्। त्यहीँ नै रात कटाए। कोरोनाले विदेश जान अर्को कागज थप्यो। खोप लगाएर मात्रै भएन, यसको पनि प्रमाणपत्र र क्यूआर कोर्डका लागि लाइन नलागे उपाय छैन, उनले भने, दैनिक २ सय जनाभन्दा बढीले यो सेवा पाउँदैनन्। २ सय जनाभित्र पर्न अघिल्लै दिन आउनुको विकल्प छैन। हामीले आपत्कालीन अवस्थामा १२ घण्टाभित्रै पनि क्यूआर कोर्ड लिने व्यवस्था गरेका छौं। अहिले पहिलेभन्दा भीडभाड धेरै कम हो। दीपक झा, क्यूआर कोड फोकल पर्सन, स्वास्थ्य सेवा विभाग जनकपुर फुलगम्माका विवेककुमार राउतले भीड नियन्त्रण गर्न सबैका हातमा नम्बर लेखिदिए। इन्जिनियरिङ पढे पनि रोजगारी नपाएपछि विदेश जान लागेको उनले सुनाए। जग्गा बेचेर पढेँ। रोजगारी पाइनँ, उनले भने, त्यसैले विदेश जाने प्रक्रिया पूरा गर्न यता आएँ। त्यही भीडमा भेटिए रामेछाप सुगाजोर८ का २५ वर्षीय गोविन्द मगर। उनीसँगै २२ वर्षीय भाइकृष्ण मगर पनि थिए। उनीहरू झरीले निथ्रुक्कै भएका थिए। अनिँदोले बिरामीझैं देखिन्थे। होटल व्यवसाय कोरोना महामारीले धरासायी भएपछि साउदी जान लागेका रहेछन्। गोविन्दले चार दिन लगाएर खोपको प्रमाणपत्र हात पारे। भाइका लागि शनिबार साँझ ७ बजेदेखि पालो कुरिरहेका थिए। क्यूआर कोड नचाहिने देश तुरुन्तै जान हामीले अस्पतालबाट प्रमाणीकरण गरिरहेका छौं। भीड व्यवस्थापन गर्न हामी प्रयासरत छौं। नवराज गौतम, सूचना अधिकारी, शुक्रराज ट्रपिकल तथा सरुवा रोग अस्पताल पहिलो पटक मलेसिया गएको थिएँ। अब देशमै केही गर्नुपर्छ भनेर काठमाडौं जोरपाटीमा १ लाख ७० हजार खर्चेर होटल खोलेँ। तर, के गर्नु कोरोनाले होटल व्यवसाय चौपट बनायो, गोविन्दले भने, ज्यामी काम गर्न गयौं। ठेकेदार भाग्यो। पेट पाल्न विदेश जान बाध्य हुनुपरेको छ। झरीले गर्दा सडकमा पानी जमेको थियो। पोखराको बिरौडाका ३७ वर्षीय महेन्द्र पौडेलसँग भेट हुँदा बिहानको ३:५६ बजे भएको थियो। उनी गाडी चालक रहेछन्। साउदी जाने तयारीमा छन्। खोप खोज्दै हैरान भएँ। ६७ दिनमा खोप लगाएँ, उनले भने, खोप लगाएको प्रमाण लिन शनिबार साढे ३ बजेदेखि अस्पतालको गेटमा बसिरहेको छु। चितवन रत्ननगरका ४४ वर्षीय विजय कँडेलसँग बिहान ४:०३ बजे भेट भयोे। साउदी जान लागेका उनले शुक्रबार काठमाडौं आएर श्रम स्वीकृति गराए। भने, देश छाड्न कसलाई मन छ ? मलाई बाध्यता आइलगेको छ। उनी यसअघि सात वर्ष विदेश बसेका थिए। त्यही बेला वैदेशिक रोजगारीमा नजाने निचोडमा पुगेका थिए। तर, यहाँ केही रोजागरी नै पाइनँ। त्यसमाथि डेढ वर्षदेखि कोरोनाले रुवायो। परिवार पाल्न सकिनँ, उनले भने, सरकारले देशमै रोजीरोटी दिन सक्दैन भने विदेश जान सहज बनाइदियोस्। उज्यालोले अध्याँरोलाई निल्दै गयो। सडकमै सुतेकाहरू उठेर हातमुख धुन थाले। ढाका टोपी लगाएका ५३ वर्षीय देवीप्रसाद पंगेनी अनिँदोले थलिएका देखिन्थे। उनी १६ वर्षदेखि साउदीको एक स्कुलमा काम गर्दै आएका रहेछन्। बिदामा घर फर्किएका उनले भने, म धेरै पटक विदेश गएँआएँ। तर, यस्तो दु:ख कहिले भएको थिएन। श्रम कार्यालय गयो खोप खोइ लगाको भनेर सोध्छ। खोप लगायो प्रमाणपत्र लिन सडकको बास बस्नुपर्ने। यस्तो कहीँ छैन। हामी बिहान साढे ५ बजे अस्पतालभित्र प्रवेश ग्यौं। अध्ययनका लागि विदेश जाने तयारीमा रहेका युवतीहरू भेटिए। युवतीहरूलाई सुरक्षागार्डले अस्पतालको प्रतीक्षालयमा बस्न दिएका थिए। युवक धेरै भएकाले गटेबाहिरै थिए। स्वयम्भूका महर्जन आइतबार बिहान टोकन लिने पहिलो सेवाग्राही भए। रहरले होइन, बाध्यताले केही वर्ष देश छोड्दै छु, उनले भने। नवलपरासीको देवचुली९ प्रगतिनगका ३४ वर्षीय लिलाधर भुसाल भन्दै थिए, सबैको व्यस्था उस्तै हो। के भन्नु ? गाउँकै स्वास्थ्य चौकीमा खोप लगाएका उनी त्यसको प्रमाणपत्र लिन शनिबार दिउँसो साढे ४ बजे अस्पतालको गेटमा आएका रहेछन्। बिहान ६ बजेपछि हाम्रो नजर अस्पतालको गेटमा प्यो। त्यहाँ खोप लगाएको प्रमाणपत्र लिन बिहान ६७ बजेभित्र टोकन लिन सकिन्छ भन्ने सूचना थियो। तर, आइतबार ६:४७ बजे मात्रै टोकन बाँड्न थालिएको थियो। मोटरसाइकल चढेर आएका दुई प्रहरी ६:२७ बजे अस्पतालभित्र प्रवेश गरेपछि मात्रै टोकन बाँड्न थालिएको हो। अरू दिन २ सय ५० वटा टोकन बाँडिन्थ्यो। आइतबार ३ सयवटा बाँडियो। बिहान ६:५४ बजे नै तोकिएको टोकन सकियो। तर, त्यसपछि रातभर लाम लागेका र बिहान आएका सबैले ७:१५ भित्र टोकन पाइसके। ७:०२ मा पुगेका चितवनका राजेन्द्र परियारको २८४ नम्बरमा पालो आयो। भने, अरूले रातभरि बसेर टोकन लिए। म त भाग्यमानी मान्छे बिहान ६ बजे आएरै पाएँ। त्यसपछि कर्मचारीले भने, प्रमाणपत्र लिन साढे ९ बजे आउनुहोला। सेवाग्राही सबै खाना खान लागे। छेउछाउका होटल भरिभराउ देखिन्थे। होटलवालालाई भ्याइनभ्याइ थियो। युवाहरू पीडा सुनाउँदै थिए, विदेश जान सबै कागज जोडजाम गर्दै गर्दा ४५ हजार सक्यो। १ लाख २० हजारमा त प्लेन चडेर विदेशै पुगिन्छ। के सारो खर्च भाको ? टोकन लिएपछि नाम दर्ता गराउन र प्रमाणपत्र लिन पनि लाम लाग्नुपर्छ। स्वयम्भूका महर्जनलगायतको उपस्थिति हेर्दा करिब २५ मिनेटमा सकिने काममा २५ घण्टाभन्दा बढी समय लागेको देखिन्छ। पहिले राहदानी बनाएपछि मेडिकल, श्रम स्वीकृति, भिसा र हवाई टिकटलगायत प्रक्रिया पु्याए पुग्थ्यो। तर, कोरोना महामारीले खोप लगाएको प्रमाणपत्र थपिएको हो। आइतबार मध्याह्न १२:४० मा नाम दर्ता गराउने लाममा भेटिए बर्दियाको गुलरियाका मानबहादुर थापा। उनी सोमबार मध्याह्न १२:४० बजे साउदी उड्नुपर्नेछ। आइतबारसम्म खोपको प्रमाणपत्र नपाएर अलमलमै थिए। नाम दर्तामा खटिएका नेपाल रेडक्रस सोसाइटीका स्वयंसेवकसहित अस्पतालका कर्मचारी १:३५ बजे खाजा खान निस्किए। ५० भन्दा बढी युवा टोकन लिने लाममा थिए। देश रेमिट्यान्सबाट चलेको छ। त्यही रेमिट्यान्स पठाउने युवाले आफ्नै देशमा एउटा कामका लागि दु:ख झेल्नुपरेको छ, थापाले भने। अघिल्लो दिनदेखि नै लाम लागेकाहरू आइतबार दिउँसो २:२३ बजेपछि खोपको प्रमाणपत्र लिएर फर्किंदै थिए। खोप लिने फाँटका कर्मचारीले २:२३ बजे झ्याल बन्द गरे। आज क्या चाँडै काम सक्यो हैं !, कर्मचारीले खुसी व्यक्त गरे। वैदेशिक रोजगारीमा जान खोप लगाएको प्रमाणपत्र अनिवार्य गरिएको छ। त्यही भएर टेकु अस्पतालमा युवायुवती लाम लागिरहेका हुन्। कर्मचारी कार्यालय बिदा भएर निस्किँदा अर्को दिनका लागि ढोकामा सेवाग्राही बस्नुपर्ने कस्तो विडम्बना ! जुन समस्या यहाँ पुग्ने युवाले दैनिक भोगिरहेका छन्। कतिपय देशमा खोप अनिवार्य छैन। तर, त्यत्तिकै जाँदा आफ्नै खर्चमा क्वारेन्टाइन बस्नुपर्ने नियम छ। यो प्रमाणपत्र नभए कतारमा १४ दिन क्वारेन्टाइन बस्नुपर्छ। त्यसमा २ हजार ५ सयदेखि ३ हजार ६ सय कतारी रियालसम्म खर्च हुन्छ। साउदीमा ७ दिन क्वारेन्टन बस्नुपर्दा ८ सयदेखि १ हजार डलरसम्म खर्च पुग्छ। यो खर्च आफैं व्यहोर्नुपर्छ। उनीहरू त्यो खर्च व्यहोर्नुभन्दा यहाँ एक रातको कष्ट खप्न आँट गर्छन्। खोप कार्डको विवरण अंग्रेजीमा नभरेको, आधिकारिक छाप नभएको, कतिपय ठाउँमा नेपालीमा नाम लेखेको र खाली छाडेका कारण यसलाई प्रमाणित गर्न अस्पतालबाट प्रमाणपत्र बनाउनुपर्ने नियम छ। यो काम शुक्रराज ट्रपिकल (टेकु), निजामती (सिभिल) अस्पताल (मीनभवन), सशस्त्र प्रहरी अस्पताल (बलम्बु) र पाटन अस्पताल (ललितपुर)ले मात्रै गर्न पाउँछन्। शुक्रराजबाट मात्रै यो काम गरिँदै आएकोमा त्यहाँ चाप बढेपछि थप अस्पताल तोकिएको स्वास्थ्य तथा जनसंख्या मन्त्रालयले जनाएको छ। टेकुले दैनिक २ सय जनाको प्रमाणपत्र प्रमाणित गर्ने गरेको छ। भिसा तथा नागरिकताको विवरणभन्दा फरक पर्ने, नक्कली खोप कार्ड बनाउन सक्ने भएकाले यो नियम बनाइएको हो। अस्पतालका सूचना अधिकारी नवराज गौतमका अनुसार खोपको प्रमाणीकरण क्यूआर कोडसहित अनलाइनबाटै गर्न सकिन्छ। क्यूआर कोड नचाहिने देश तुरुन्तै जान हामीले अस्पतालबाट प्रमाणीकरण गरिरहेका छौं, गौतमले भने, भीड व्यवस्थापन गर्न हामी प्रयासरत छौं। सेवाग्राही बस्ने ठाउँहरू बनाएका छौं। तैपनि सेवाग्राहीहरू स्वास्थ्य मापदण्ड पालना गर्न तयार हुनुहुन्न। कोरोनाबाट बच्न आफू सजग हुन जरुरी रहेको उनले स्पष्ट पारे। भने, लाम लगाएर कुपन बाँड्ने कुराको हामीले व्यवस्थापन गरेका छौं। रेडक्रससँगको समन्वयमा अस्पतालका कर्मचारी खटाएर दिनहुँ ३ सय जनाको खोप प्रमाणीकरण गरिरहेको उनले बताए। यस्तै भीड रह्यो भने दुई सिफ्टमा सेवा दिन्छौं। अत्यावश्यकलाई प्राथमिकता दिएका छौं, उनले भने। यसकारण गर्नुपर्छ प्रमाणीकरण नेपालको खोप कार्डमा समस्या छैन। तर, खोप केन्द्रहरूमा विवरण भर्ने बेला ख्याल नगर्दा युवाले यो दु:ख पाएका हुन्। कार्डमा खोप ऐनअनुसार एकातर्फ अंग्रेजी र एकातर्फ नेपालीमा विवरण भरेर छाप लगाउने ठाउँ छ। यसलाई व्यवस्थित रूपमा भर्दा प्रमाणित गर्नु नपर्ने मन्त्रालयका प्रवक्ता डा कृष्णप्रसाद पौडेलले बताए। खोपको विवरण र पासपोर्टको विवरण फरकफरक पर्ने, नबुझिने भएकाले विदेश गएर नेपालीले दु:ख नपाऊन् भनेर खोप कार्ड प्रमाणीकरण गरिन्छ, प्रवक्ता डा पौडेलले भने, हामीले यो काम अनलाइनबाट पनि गर्छौं। यो उहाँहरू (विदेश जाने)कै सहजताका लागि गरिएको हो। उनका अनुसार अनलाइनबाटै फारम भर्ने, प्रमाणीकरण भएपछि प्रिन्ट गर्ने व्यवस्था मिलाइएको छ। स्वास्थ्य तथा जनसंख्या मन्त्रालयको वेबसाइटमै यो व्यवस्था गरेका छौं, उनले भने, ढिला विदेश जानेले यसबाट सेवा लिन सक्छन्। आजभोलि नै जानेहरूका लागि तोकिएका अस्पताल गए हुन्छ। उनका अनुसार अनलाइनमा २५ हजार आवेदन आएको छ। तीमध्ये ९ हजार जनाको प्रमाणीकरण भइसकेको छ। अनलाइन सेवा प्रयोग नगर्नेहरू मात्रै लाम लाग्न पुगेको उनको भनाइ छ। स्थानीय तहबाटै खोप कार्ड प्रमाणीकरण गर्न मिल्ने भए पनि केही देशका राजदूतावासले केन्द्रीय स्तरबाटै गर्नुपर्ने भनेकाले युवाहरूलाई समस्या भएको उनले बताए। १० देशमा क्यूआर कोड अनिवार्य स्वास्थ्य सेवा विभागका अनुसार १० देशले क्यूआर कोडसहितको खोप प्रमाणपत्र अनिवार्य गरेका छन्। जसमा चीन, कुवेत, साउदी अरब, कतार, बहराइन, ओमान, यूएई, मलेसिया, जर्मनी र फ्रान्स छन्। हामीले आपत्कालीन अवस्थामा १२ घण्टाभित्रै पनि क्यूआर कोर्ड लिने व्यवस्था गरेका छौं। अहिले पहिलेभन्दा भीडभाड धेरै कम हो, विभागको क्यूआर कोर्डसहितको खोप प्रमाणीकरण फोकल पर्सन दीपक झाले भने, हामीले खोप लिएको प्रमाणीकरण गराउन अनलाइन सेवा सुरु गरेका छौं। अनलाइनमा सोधिएको कुरा राखे हामी त्यसलाई प्रमाणीकरण गर्छौँ। झाका अनुसार मन्त्रालयको अनलाइनमा पनि यसलाई लिंक गरिएको छ। भने, राखेका सबै कुरा मिले त्यसलाई हामीले प्रमाणीकरण गर्छाैँ। यो सजिलो छ। विभागले क्यूआर कोड उपलब्ध गराउँछ।"
"तानसेनमा टाटा दुर्घटना, ११ जना घाइते, एकको अवस्था गम्भीर",तानसेन : तानसेन नगरपालिका ७ प्रभास बासटारी सालघारीमा भित्री सडकखण्डमा टाटा विङ्गर दुर्घटना भएको छ । काठमाडौंबाट तानसेनको कुन्सरेतर्फ जाँदै गरेको लु १ ज २९९२ नम्बरको विङ्गर सोमबार बिहान दुर्घटना भएको हो । दुर्घटनामा परी चालकसहित ११ जना घाइते भएको जिल्ला प्रहरी कार्यालयले जनाएको छ । घाइतेमध्ये नरबहादुर कुमालको अवस्था भने गम्भीर रहेको प्रहरीले जनाएको छ । गाडी सडकदेखि १५ मिटर तल खसेको जनाइएको छ । घाइते सबैको लुम्बिनी मेडिकल कलेज प्रभासमा उपचार भइरहेको जिल्ला प्रहरी कार्यालयका प्रहरी नायव उपरीक्षक रामेश्वर त्वातीले जानकारी दिए ।
"साप्पाटाको छुद्दरीमा सुक्खा पहिरो, डेढ सय परिवार उच्च जोखिममा","बाजुरा : बाजुरा जिल्लाको पूर्वी उत्तरी भेगको स्वामीकार्तिक गाउँपालिका१ साप्पाटाको छुद्दरी गाउँमा सुक्खा पहिरो जान थालेको छ। पहिरोले कर्णाली नदी थुनिने खतरा बढेको छ। पानी नपरेको समयमा पनि लगातार सुक्खा पहिरो बग्न थालेपछि कर्णाली नदी थुनिने खतरा बढेको स्थानीयवासीले बताएका छन्। गाउँपालिकाको रुणी गाउँको तल्लो भाग र छुद्दरी गाउँको नजिकै रहेको भिरमा लगातार सुक्खा पहिरो खस्न थालेको हो। गाउँको मुनिबाट दुई दिनदेखि निरन्तर पहिरो खस्न थालेको जगन्नाथ गाउँपालिकाका रोजगार संयोजक लक्ष्मण जोशीले बताएका छन्। जगन्नाथ गाउँपालिकाको केन्द्र जुड्डीको पारिपट्टि रहेको भिरमा पहिरो खस्न थालेपछि नदी थुनिने खतरासँगै गाउँपालिका केन्द्रमा समेत जोखिम बढेको छ। कर्णाली नदीमा ढुङ्गा, माटो जम्मा हुने थालेको छ। लगातार दुई दिनदेखि पहिरो आउने क्रम जारी रहेकाले जुड्डी आसपासका क्षेत्रमा जोखिम बढेको छ। पहिरोका कारण रूणी गाउँका १५० घरधुरी उच्च जोखिममा रहेको स्थानीयवासी नन्दबहादुर खत्रीले बताए। जगन्नाथ गाउँपालिकाको केन्द्र जुड्डीको पारिपट्टिबाट लगातार पहिरो बगेका कारण कर्णाली नदी थुनिएमा गाउँपालिकाको कार्यालय र सोही क्षेत्रमा रहेको प्रहरी चौकीसमेत जोखिममा रहने गाउँपालिकाका रोजगार संयोजक जोशीले बताए। उनका अनुसार सुक्खा पहिरो बग्दा ठूला ढुङ्गा आउने गरेकाले सोही ढुङ्गाले नदी थुनिने जोखिम बढेको छ। पहिरो खतरा नै भइनसकेको प्रहरीले जनाएको छ।"
