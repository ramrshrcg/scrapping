शीर्षक,विवरण
पर्यटन काजको भेदभाव हटाऔं,"नेपाल पर्यटकीय देश भएकाले घुम्ने र रमाउने स्थान धेरै छन्। पर्यटकीय क्षेत्र नभएको जिल्ला कमै छ। कुनै न कुनै जिल्ला भित्रको विषेशताले पर्यटकलाई आकर्षण गरिरहेको छ। त्यसमा पनि प्राकृतिक र भौगोलिक सुन्दरताले भरिपूर्ण नेपालमा विभिन्न देशबाट पर्यटक आएर महिनौं घुम्छन्, रमाउँछन् र पुनः आउने योजना बनाउँदै फर्कन्छन्। विश्वकै अग्लो शिखर सगरमाथादेखि होचो स्थान पनि हाम्रै देशमा भएकाले पर्यटकीय क्षेत्रको विकास र प्रचार गरे मात्रै पनि नेपालको आर्थिक उन्नति हुनेमा दुईमत छैन। हिमाल, पहाड र तराई तीनै क्षेत्रको हावापानी पाइने हुँदा हरेक मौसमको अनुभव लिन लामो यात्रा र फरक मौसम पर्खनु पर्दैन। यो नेपालको महत्वपूर्ण प्राकृतिक विषेशता पनि हो। पछिल्लो समय कोरोना महामारीले ठूलो असर पुयाएको क्षेत्रमा पर्छ पर्यटन क्षेत्र। आन्तरिक र बाह्य पर्यटक नपुग्दा यो क्षेत्रबाटै हुने स्थानीयको आम्दानी र राष्ट्रको राजस्वको स्रोत पनि गुमेको छ। यसलाई मध्यनजर राख्दै संघीय सरकारले पर्यटन क्षेत्रको विकासका लागि नयाँ र अघिल्ला आर्थिक वर्षको भन्दा फरक योजना बजेटसँगै अघि सारेको छ। ती योजनामध्ये एउटा हो, सरकारी कर्मचारीलाई १० दिनको तलबी पर्यटन काज। यो विषयले स्थानीय नागरिकको मात्रै होइन, सरकारी कर्मचारीकै ध्यान तानेको छ। देशको पर्यटन क्षेत्रको विकासका लागि देशकै आन्तरिक पर्यटकलाई चलायमान बनाउने उदेश्यले ल्याएको योजना नराम्रो होइन। तर, सरकारी कर्मचारीभित्रै विभेद गरेर योजना आएकोमा आलोचना पनि कम छैन। सरकारले ल्याएको बजेट बक्तव्यमा आन्तरिक पर्यटनलाई प्रवद्र्धन गर्न निजामती, सार्वजनिक संस्थान र प्रतिष्ठानका कर्मचारीलाई १० दिनको पारिश्रमिक बराबरको रकमसहित पर्यटन काज उपलब्ध गराइने छ भनिएको छ। निजीक्षेत्रमा कार्यरत कर्मचारीलाई समेत सोही अनुसारको सुविधा प्रदान गर्न प्रेरित गरिने पनि सरकारले योजनामा उल्लेख गरेको छ। राष्ट्रसेवक कर्मचारीको मनोबल बढाई सार्वजनिक सेवालाई प्रभावकारी बनाउने उद्देश्यले राखिएको यो योजनाले नेपाली सेना, जनपद, सशस्त्र प्रहरी र शिक्षकहरूलाई भने समेट्दैन। चुनौतीका साथ लामो समय पेशामा खटिनुपर्ने र जोखिम मोल्ने पेशामा समेत पर्ने सरकारी सेवामध्येको यो क्षेत्रलाई सरकारले नसमेट्दा यस क्षेत्रमा काम गर्नेको मनोबल घटेको छ। कामसँगै मानिसलाई आराम र मनोरञ्जन पनि चाहिन्छ। भनिएकै छ, आठ घन्टा काम, आठ घन्टा आराम र आठ घन्टा मनोरञ्जन। दैनिक काममा खटिँदा हुने मानसिक तनावलाई शान्त पार्न समयसमयमा घुम्ने रमाउने चाहना सबै कर्मचारिको पनि हुन्छ। नेपाली सेना, जनपद, सशस्त्र प्रहरी र शिक्षक सेवामा धेरै खटिने क्षेत्रमध्येमा पर्छन्। अझै कोरोना महामारी नियन्त्रणमा ज्यानै जोखिममा समेत राखेर दिनरात खटिने पेशामा सुरक्षा निकायको योगदान भुल्नु हुँदैन। हरेक प्राकृतिक विपत्मा उद्धार व्यवस्थापनसँगै विभिन्न समयमा आउने महाविपत्ति र देशसँगै नागरिकको सुरक्षामा खट्ने भनेकै सुरक्षा निकाय हुन्। उनीहरू सरकारले ल्याउने योजना र अवसरमा छुट्नु अत्यन्त दुःखद् कुरा हो। सुरक्षा निकायसँगै महामारीमा समेत घरघर पुगेर शिक्षा दिनेदेखि देशका कर्णधार व्यक्ति जन्माउने शिक्षकलाई पनि सरकारी अवसरबाट छुटाउँदा सरकारको लक्ष्य पूर्ण सफल बन्दैन। सरकारले बनाउने र दिने योजना समान हुनुपर्छ। कामअनुसार सेवासुविधामा विभेद गर्नु हुँदैन। पछिल्लो समय ल्याएको पर्यटन काजले मात्रै नभई यसअघिका धेरै अवसर र योजनाले पनि राष्ट्रसेवक कर्मचारीभित्र विभेद भएको गुनासो नआएका होइनन्। योजना निर्माण गर्नमा कर्मचारीको पनि उत्तिकै भूमिका हुन्छ। राजनीति गरेका नेताले सबै कर्मचारीको समस्या र योगदान बुझ्दैनन्। योजना निर्माण गर्ने र बजेटका प्राथमिकता तय गर्ने ठाउँमा रहेका कर्मचारीले आफूजस्तै राष्ट्रसेवकको मर्म पनि बुझ्नुपर्छ। दलगत स्वार्थका ट्रेड युनियनको प्रभावमा कहिले कर्मचारी प्रशासनमा छायाँ पर्नु हुँदैन। ज्यानको बाजी लगाएर देशका लागि योगदान गर्ने क्षेत्र पनि सरकारले दिने अवसर र सुविधाबाट नछुटुन्। मनोबल निश्चित क्षेत्रको मात्रै नभई सबै क्षेत्रका कर्मचारीको उच्च बनाउनु पर्छ भन्ने यथार्थ सरकारले समयमै बुझ्नु जरुरी छ।"
कोरोना परीक्षण गर्नै सकस,"ताप्लेजुङ : आठराई त्रिवेणी गाउँपालिका१ का ७७ वर्षीय वृद्धको जेठ २७ गते मृत्यु भयो। महिना दिनदेखि ज्वरो र खोकीले थलिएका उनको घरमै मृत्यु भएको हो। घरका अरू सदस्य पनि वृद्धलाई जस्तै ज्वरो र रुघाखोकीले बिरामी परेका थिए। वडा कार्यालयको तथ्यांकअनुसार जेठ १९ यता वडाका ६ जनाले ज्यान गुमाए। ज्यान गुमाउनेमा ७ वर्षदेखि ९९ वर्ष उमेरका व्यक्ति थिए। ती सबैमा कोरोनासँग मिल्दोजुल्दो लक्षण थियो। तर, कसैले पनि परीक्षण भने नगराएको वडासचिव इन्द्र बजगाईं बताउँछन्। ज्वरो, रुघाखोकीजस्ता लक्षण देखियो भने गाउँमै लुकाई बस्नुहुन्छ, निको भइसक्यो भन्नुहुन्छ, उनले भने, कोरोना परीक्षण गर्न चाहिँ फोन गरेर बोलाउँदासमेत आउनुहुन्न। स्थानीयले कोरोना परीक्षणलाई महŒव नदिनाले नियन्त्रणमा कठिनाइ भएको बजगाईंको भनाइ छ। गाउँभरका मानिस बिरामी परेपछि गाउँपालिकाको टोली एन्टिजेन परीक्षण गर्न टोलटोलमा पुगेको थियो। जसमा कमले मात्रै परीक्षण गराए। परीक्षण गराएका ८५ प्रतिशतमा कोरोना देखिएको स्वास्थ्य शाखा प्रमुख समिर प्रधानले बताए। कोरोना देखिए १४ दिन आइसोलेसनमा बस्नुपर्ने र समाजले हेर्ने नजरसमेत नराम्रो हुने गरेकाले मानिसले परीक्षण गर्न नमान्ने प्रधान बताउँछन्। खेतीपातीको समय सुरु भयो, अर्मपर्म गर्नुपर्छ, उनले भने, कोरोना पुष्टि भयो भने १४ दिन घर बाहिर निस्कन पाइँदैन, गाउँ डुल्न पाइँदैन, त्यसैले गाउँलेलाई परीक्षणको दायरामा ल्याउन समस्या भयो। पालिकामा हालसम्म ८० जना संक्रमित भइसकेका छन्। ८ जना निको भएका छन्। अहिले आफूसहित ५ जना स्वास्थ्यकर्मी नै संक्रमित भएर आइसोलेसनमा रहेको स्वास्थ्य शाखा प्रमुख प्रधानले सुनाए। संक्रमण पुष्टि भए अरूले के भन्लान् भन्ने डरले परीक्षण नगराएको सोही गाउँपालिका २ नं वडाका एक स्थानीयले बताए। सामान्य भाइरल ज्वरो त पहिले पनि आइरहन्थ्यो, किन कोरोना टेस्ट गर्नुपयो र ? उनले भने। अरू गाउँपालिकामा पनि कोरोनाको संक्रमण बढ्दो नै छ। त्यहाँ पनि परीक्षणका लागि सर्वसाधारणलाई मनाउन समस्या परिरहेको जनप्रतिनिधि र स्वास्थ्यकर्मी बताउँछन्। शंका लागेको स्थानीयको घरमै पुगेर परीक्षण गर्न बोलाइरहेका छौं, अहिले चाहिँ स्थानीय निकै बुझ्ने हुनु भएको छ, मैवाखोला गाउँपालिकाका स्वास्थ्य शाखा प्रमुख फुर्वा शेर्पाले भने। सुरुमा कोरोना संक्रमण पुष्टि भएका व्यक्तिले सावधानी नअपनाएकै कारण गाउँमा संक्रमण व्यापक बनेको शेर्पाको भनाइ छ। उनी भन्छन्, कोरोना संक्रमणको शंका लाग्नेबित्तिकै आइसोलेसनमा बस्नु नै सबैभन्दा उत्तम उपाय हो, त्यसैले परीक्षण गर्नुपर्छ भनेर सिकाइरहेका छौं। कोरोना पुष्टि भए ५ हजारस्थानीयलाई परीक्षणमा उत्प्रेरित गर्न आठराई त्रिवेणी गाउँपालिकाले नयाँ योजना ल्याएको छ। उक्त योजना अनुसार कोरोना पोजेटिभ हुनेले तत्कालै ५ हजार रुपैयाँ पाउँछन्। बढीभन्दा बढी नागरिकको परीक्षण गर्न सकियोस् भनेर यस्तो निर्णय गरिएको गाउँपालिका प्रमुख विश्वनाथ सिटौलाले बताए। एकातिर परीक्षण गर्न धेरै स्थानीय डराए, सिटौलाले भने, अर्कातर्फ कोरोना लागेपछि १४ दिन आइसोलेसनमा बस्नुपर्छ, विपन्न, मजदुरी गरेर खाने वर्गलाई छाक टार्न समस्या भएको देखेर राहतस्वरूप ५ हजार प्रदान गर्ने योजना ल्याइएको हो। हालसम्म ७१ जनाले उक्त रकम पाइसकेका छन्। पैसा पाइन्छ भनेपछि परीक्षण गराउने बढेको सिटौलाको भनाइ छ। बजारबाट गाउँ पुग्यो कोरोनावैशाख तेस्रो सातादेखि फुङलिङ बजारमा निषेधाज्ञा लागू भयो। त्यस बेलासम्म कोरोना संक्रमण बजार क्षेत्रमा मात्रै थियो। गाउँमा पुगेको थिएन। बजार बन्द भएपछि धेरै मानिस रातारात गाउँ फर्किए। उनीहरूमध्ये अधिकांशले संक्रमण लिएरै गएका थिए। सावधानी अपनाएनन्। त्यसैले अहिले गाउँमा धेरै फैलिएको स्वास्थ्य कार्यालय ताप्लेजुङका जनस्वास्थ्य अधिकृत प्रतिमा खरेलको भनाइ छ।"
पछि हट्यो आयोजना,"राजविराज : बर्सेनि खाँडो नदीको बाढीबाट सप्तरीले जनधनको क्षति खेप्दै आएको छ। सप्तरीको दक्षिणी भेगका आधा दर्जन बढी गाउँमा वर्षा नजिकिएसँगै डुबानको खतरा बढेको छ। मनसुन सुरु भएलगत्तै खाँडो नदी छेउछाउ बस्ने मानिसहरू सम्भावित बाढीले त्रसित बनेका छन्। आउने बर्खामा पनि बाढी र डुबानको खतरा रहेको नेपाल र भारतका उच्च अधिकारीहरूले बताएका छन्। जलवायु तथा मौसम विज्ञान विभागले अन्य वर्षहरूभन्दा यो वर्ष बढी वर्षा हुने र लामो समय रहने जनाएको छ। विगत वर्षभन्दा यो वर्षको स्थिति झनै जटिल हुने जनाएको खाँडो नदी व्यवस्थापन आयोजनाले भने यो वर्ष आपत्कालीन नदी नियन्त्रण कार्य नगर्ने भन्दै हात उठाएको छ। मनसुन सुरु हुन लागेका बेला आयोजनाले आपत्कालीन नदी नियन्त्रण कार्य गर्न नसक्ने जनाएको हो। बाढीजन्य प्रकोपबाट जोगिन सम्बन्धित निकाय स्वयं तयार हुनुपर्ने भन्दै आयोजनाले सतर्क पनि गराएको छ। खाँडो नदी नियन्त्रणतर्फ बजेट नछुट्ट्याएको भन्दै आयोजनाले आपत्कालीन नियन्त्रण कार्य गर्न असमर्थता जनाएको हो। आर्थिक वर्ष २०७८७९ को स्वीकृत वार्षिक कार्यक्रममा आपत्कालीन नदी नियन्त्रणतर्फ बजेट नछुट्ट्याइएकाले बाढीजन्य विपद् व्यवस्थापन कार्य गर्न नसकिने आयोजनाका कार्यालय प्रमुख रेवाकान्त यादवले बताए। उनले सबै स्थानीय तहलाई यसबारे पत्राचारसमेत गरेका छन्। कोभिड१९ बाट हरेक क्षेत्र प्रभावित भएको र सबैभन्दा बढी जोखिममा रहेको नेपालभारत सीमा क्षेत्र वर्षासँगै डुबानको जोखिममा परेको स्थानीय देवनारायण यादवले बताए। दुई देशका पदाधिकारीको निरीक्षण, अनुगमन, बैठक निरन्तर भए पनि खाँडो नदी नियन्त्रणको काम हुन नसकेकाले डुबानको जोखिम उच्च रहदै आएको छ। आपत्कालीन नदी नियन्त्रणतर्फ बजेट व्यवस्थापन हुन नसक्दा यो वर्ष जोखिमको जटिलता झनै बढेको आयोजना प्रमुख यादवले बताए। प्रत्येक वर्षायाममा सप्तरीवासीको दक्षिणी भेगलाई डुबाउँदै आएको खाँडो नदीको बहावको निकास जरुरी रहेको भारतीय पक्षले समेत स्वीकारेको विषय हो। कमला, बागमती र लालबकैया नदी नियन्त्रणको काम सकिएपछि ध्यान दिइने भने पनि भारतीय पक्षले चासो नदिँदा खाँडो नदी नियन्त्रणको काम भएको छैन। उदयपुरको चुरे क्षेत्र उद्गमस्थल भएको त्रियुगासहित अन्य नदीनाला खाँडोमा आएर मिसिएपछि पानी चारैतिर फैलिने हुन्छ। जसले गर्दा बर्खायाममा भारतको कुनौली र नेपालको तिलाठी कोइलाडी गाउँपालिकासहित राजविराज नगरपालिका र रूपनी गाउँपालिकाका बस्ती बाढीले डुबान हुने गरेको छ। खाँडो नदीले वहाव क्षेत्र भई बग्न नपाएपछि बढी बालुवा थुप्रिन गई बस्तीभन्दा बहावस्थल अग्लो हुन गएपछि बर्खाको भेल गाउँबस्तीमा पुग्ने गरेको छ। हरेक वर्ष खाँडो नदीको बाढीले नदी किनार कटान गरी जग्गा बगरमा परिणत गर्ने तथा नदी किनारका गाउँबस्ती र बजार प्रवेश गरी ठूलो धनजनको क्षति गर्दै आएको छ। असारदेखि भदौ महिनासम्म हुने भारी वर्षाका कारण खाँडो नदीमा आउने बाढीले सो समयमा गाउँबस्ती डुबानमा पर्दा सयौं नागरिक विस्थापन हुँदै आएका छन्। चुरे क्षेत्रबाट राजमार्ग हुँदै बग्ने खाँडो खोलाले वर्षामा रूपनी गाउँपालिकाका दुई, राजविराज नगरपालिकाका चार र तिलाठी कोइलाडी गाउँपालिकाका चारवटा वडा पूर्ण प्रभावित हुने गरेको तिलाठी कोइलाडी गाउँपालिका अध्यक्ष सतिशकुमार सिंहले बताए। दुई देशका अधिकारीले बारम्बार संयुक्त निरीक्षण, भ्रमण, अनुगमन, बैठक गरे पनि काम अगाडि नबढ्दा डुबानको खतरा टड्कारो रहेका बेला आपत्कालीन नियन्त्रण कार्यसमेत नहुने भएपछि यो वर्ष झनै विपद्को सामना गर्नुपर्ने तिलाठीका सुनील मिश्र बताउँछन्।"
५१ कम्पनीका सेयर जोखिमपूर्ण,"काठमाडौं : साथमा सेयर हुनेहरू मूल्य वृद्धिबाट हौसिइरहनुभएको त छैन ? हरेक अस्वाभाविक वृद्धि प्राकृतिक हुँदैनन्। नेपाल धितोपत्र बोर्ड लामो अध्ययनपछि ५१ कम्पनीले अस्वाभाविक चलखेल गरेर मूल्य बढाएको निचोडमा पुगेको छ। यससँगै ती कम्पनीका पछिल्लोपल्ट सेयर किन्नेहरू जोखिममा पर्न सक्नुहुनेछ। पछिल्लो समयमा सेयर कारोबारलगायत सबै सूचक सकारात्मक ढंगले अघि बढिरहेका बेला यस्तो तथ्य बाहिरिएको हो। यसलाई बोर्डले कर्नरिङ भनेको छ। एक वर्षको अवधिमा कम्पनीको सेयर मूल्य ३ सय प्रतिशतभन्दा बढी वृद्धि भएको पाइएको छ। मूल्य आम्दानी अनुपात १ सयभन्दा बढी रहेका, प्रतिसेयर आम्दानी ऋणात्मक भएका, प्रतिसेयर अंकित मूल्यभन्दा नेटवर्थ कम भएका कम्पनीको सेयरमा चलखेल भएको अध्ययनबाट पत्ता लागेको छ। बिमा कम्पनी, बैंक तथा वित्तीय संस्था, लघुवित्त, हाइड्रोपावर तथा औद्योगिक क्षेत्रले अस्वाभाविक मूल्य बढाएको पाइएको बोर्डले जनाएको छ। यसमा बोर्डले अनुसन्धान सुरु गरेको छ। भित्री कारोबार, सर्कुलर कारोबार, कर्नरिङ लगायतका धितोपत्रसम्बन्धी कसुरमा पनि अध्ययन भइरहेको बोर्डले जनाएको छ। पछिल्लो समयमा सेयर बजार लगातार बढिरहेको छ। झण्डै दैनिक २० अर्बको कारोबार भइरहेको छ। नेप्से परिसूचक ३ हजार पुगेको छ। सेयर बजारमा दिनदिनै उछाल आएपछि धितोपत्र बोर्डले लगानीकर्तालाई सचेत गराएको हो। धितोपत्र बजारको जोखिमलाई मनन गरेर मात्रै लगानी गर्न बोर्डले भनेको छ। दोस्रो बजारले उद्योगधन्दा चलायमानमा खासै उपलब्धि हासिल हुन नसक्ने धितोपत्र बोर्डको विश्लेषण छ। नेपाल इन्भेष्टर फोरमका अध्यक्ष छोटेलाल रौनियारले जुन पायो त्यही कम्पनीमा लगानी गर्न उचित नहुने प्रतिक्रिया दिए।"
कोरोनाको दोस्रो लहरबाट अर्थतन्त्र नराम्ररी प्रभावित,"काठमाडौं : कोभिडको दोस्रो लहरबाट देशको अर्थतन्त्र नराम्ररी प्रभावित बनेको छ। चालू आर्थिक वर्षको सुरुदेखि पहिलो चौमासिकसम्म कोरोना संक्रमणदर घट्दै गएको थियो। कोभिड१९ नियन्त्रणमा आएपछि अर्थतन्त्रमा भी आकारको आर्थिक वृद्धि हुने अपेक्षा गरिएको थियो। तर, क्रमशः गतिशील बन्दै गएको अर्थतन्त्रमा वर्ष २०७८ को सुरुआतसँगै फैलिएको नयाँ भेरियन्टले गम्भीर चुनौती खडा भएको छ। विभिन्न कालखण्डमा देखापरेको अन्य महामारी र वित्तीय संकटबाट सिर्जित आर्थिक मन्दीभन्दा बढी कोभिडबाट अर्थव्यवस्था र जनजीविकासमेत प्रभावित बनेको छ। तुलनात्मक रूपमा पर्यटन, होटल तथा रेस्टुरेन्ट, यातायात, मनोरञ्जन गृह, मिडिया उद्योगतर्फ प्रिन्ट मिडिया, रोजगार, शिक्षा, कृषि तथा पशुपन्छी, ऊर्जा, जलस्रोत तथा सिँचाइ, भौतिक पूर्वाधार, लघु, साना तथा मझौला, कुटिर उद्योग, थोक तथा खुद्रा व्यापारलगायत सेवा क्षेत्रमा अत्यधिक असर देखिएको छ। यसबाट गरिबी र बेरोजगारीमा चाप परेको छ। निषेधाज्ञाका कारण अति प्रभावित, मध्यम प्रभावित र न्यून प्रभावित क्षेत्रमा पुगेको असरको विषयमा सरकारले अहिले नै अध्ययन गरेको छैन। अध्ययन नहुँदा हरेक क्षेत्रमा परेको असरबारे अहिले नै अनुमान गर्न नसकिने नेपाल राष्ट्र बैंकका अधिकारी बताउँछन्। गत वर्ष लामो समय भएको लकडाउनबाट परेको असरबारे राष्ट्र बैंकले प्रतिवेदन सार्वजनिक गरेको थियो। राष्ट्र बैंकका प्रवक्ता देवकुमार ढकाल निषेधाज्ञा अवधिले भर्खरै एक महिना काट्न लागेकाले थोरै समय राखेर नोक्सानीको आँकलन गर्न कठिन हुने बताउँछन्। निषेधाज्ञाका कारण विभिन्न क्षेत्रमा परेको असरबारे अहिले नै भन्न सकिने अवस्था नरहेको प्रवक्ता ढकालको भनाइ छ। निषेधाज्ञाको अवधि भर्खरै एक महिना पुग्न लागेको छ, ढकाल भन्छन्, यसको अवधि थपिँदै गएपछि केही समयमा असरबारे अध्ययन गर्ने तयारी गरेका छौं। नेपाल उद्योग वाणिज्य महासंघका वस्तुगततर्फका उपाध्यक्ष अन्जन श्रेष्ठ अनुसार व्यापार व्यवसायमा अति प्रभावित क्षेत्रमा ७० प्रतिशतले गिरावट आएको बताउँछन्। कोभिडअघिसम्म दैनिक करिब १० अर्बको व्यापार व्यवसाय हुँदै आएको थियो। निषेधाज्ञाका कारण दैनिक ५ देखि ६ अर्बको व्यापार व्यवसाय नोक्सानी भएको श्रेष्ठको भनाइ छ। कुन क्षेत्रमा कति क्षति भयो भनेर अहिले नै अंकमा भन्न सक्ने अवस्था छैन, श्रेष्ठ भन्छन्, अंकमै भन्न केही समय अझै कुर्नुपर्छ। उद्योगहरू जेठ अन्तिम सातादेखि जेनतेन गरी ३० देखि ५० प्रतिशतको क्षमतामा चल्न थालेका छन्। चलेका उद्योगबाट उत्पादन भएका वस्तुले बजार नपाएको उनको भनाइ छ। उनी कोभिडको नकारात्मक असरलाई कम गरी अर्थतन्त्रलाई पुनः चलायमान बनाउन खोप र उपचारको व्यवस्थालाई सर्वसुलभ बनाउनुपर्ने बताउँछन्। यसबाहेक आगामी आर्थिक वर्षको मौद्रिक नीति उद्योग र व्यवसायमैत्री हुनुपर्ने उनको धारणा छ। आगामी वर्षको बजेटमार्फत सरकारले केही राहत दिए पनि मौद्रिक नीतिमार्फत विशेष राहतको प्याकेज ल्याउँदा धरासायी बनेका क्षेत्रलाई पुनः उकास्न सकिने उनी बताउँछन्। उनका अनुसार यसका लागि गत वर्ष मौद्रिक नीतिमार्फत ५ प्रतिशत ब्याजदरमा उपलब्ध गराइएको पुनर्कर्जाको सुविधा यो वर्ष पनि ल्याउनुपर्छ। यो ब्याज दरको दायरा पनि अझै घटाउनुपर्ने उनी बताउँछन्। उनी गत वर्ष ढिलो गरी आएको मौद्रिक नीतिको निर्देशिका र झन्झटिलो प्रक्रियाका कारण कार्यान्वयन पक्ष फितलो देखिएको बताउँछन्। अघिल्लो वर्ष साना तथा मझौला उद्योगी व्यवसायी उक्त पुनर्कर्जाबाट लाभान्वित हुन नसकेको दाबी उनी गर्छन्। राष्ट्र बैंकले गरेको अध्ययनअनुसार गत वर्ष ६१ प्रतिशत उद्योग व्यवसाय पूर्ण रूपमा बन्द भएका थिए। त्यो बेला उद्योग व्यवसायले झन्डै एकचौथाइ कर्मचारी कामदार कटौती गरेका थिए। यस्ता उद्योग व्यवसायले औसतमा १८२ प्रतिशतले तलबसमेत कटौती गरेका थिए। उत्पादन र व्यवसाय झन्डै ७३८० प्रतिशतले घटेको थियो। १५ लाखभन्दा बढी युवाले रोजगारी गुमाउनुपरेको थियो। अर्थविद् केशव आचार्य कोभिडले सबैभन्दा बढी पर्यटन र यससम्बन्धी विभिन्न उपक्षेत्र प्रभावित बनेको बताउँछन्। होटेल, रेष्टुराँ, हवाई क्षेत्र, टेकिङ एजेन्सी, ट्राभल एजेन्सी, टुरिस्ट गाइड, भरियालगायत क्षेत्र अत्यधिक प्रभावित बनेका छन्। यस्ता व्यवसाय सञ्चालन गर्न विभिन्न बैंकबाट ऋण पनि ठूलो परिमाणमा प्रवाह भएको छ। त्यही ऋणका कारण बैंकलाई पनि त्यत्तिकै असर पुर्याएको छ। व्यवसाय सञ्चालन नहुँदा ऋणीले ऋण तिर्न सक्ने अवस्था छैन। यसले गर्दा यस्ता उद्योगका कारण बैंक पनि जोखिममा परेका छन्। यातायात क्षेत्र पनि अत्यधिक प्रभावित हुने सूचीमै पर्छ। गत वर्ष यातायात कोभिड नियन्त्रण हुँदै गएपछि केही महिना मात्रै सञ्चालन भयो। तर, वैशाखदेखि फेरि ठप्प छ। यातायातका साधन सञ्चालन गर्न पनि बैंकबाट ठूलो ऋण प्रवाह भएको छ। गरिबीको रेखामुनि रहेका र आज कमाएर आजै खानुपर्ने समूह सबैभन्दा बढी प्रभावित छन्। सहरी क्षेत्रमा कोठा भाडा लिएर दैनिक कमाएर खाने समूह पनि अत्यधिक पीडितमै पर्छन्। गरिबीको रेखामाथि पुगेका करिब १६ लाख जनसंख्या गरिबीको रेखामुनि पुगेको छ। पुनः सुरु भएको दोस्रो लहरका कारण उनीहरूको अवस्था झन् दयनीय बन्दै गएको अर्थविद् आचार्य बताउँछन्। लघु, साना, मझौला, कुटिर उद्योग र व्यवसाय गर्ने समूहको अवस्था झनै चुनौतीपूर्ण बनेको आचार्यको भनाइ छ। उनका अनुसार यस्ता समूहको लगानी पूर्णरूपमा डुबेको छ। यस्तै बैंकबाट ऋण लिएर विभिन्न प्रकारको पशुपन्छी पालन गर्ने किसानको लगानी डुबेको छ। उत्पादित कृषि तथा पशुपन्छीजन्य वस्तुको बजार पहुँच न्यून हुँदा बैंकको ऋणसमेत तिर्न नसकेर ती किसान समूह पनि डुबेका छन्। पहिलो चरणको कोभिडले धरासायी बनाएको समग्र क्षेत्र दोस्रो चरणको कोभिडका कारण थला परेको छ। यसको प्रत्यक्ष असर आगामी आर्थिक वर्षको आर्थिक वृद्धि दरमा पर्ने सम्भावना पनि बढ्दै गएको छ। विश्व बैंकले आर्थिक वर्ष २०७८७९ मा ३९ प्रतिशतको सेरोफेरोमा आर्थिक वृद्धि हुने प्रक्षेपण गरेको छ। बैंकले विश्व अर्थतन्त्रको अध्ययन गरी प्रतिवेदन सार्वजनिक गरेको हो। सन् २०२१ को दोस्रो प्रक्षेपण सार्वजनिक गर्दै बैंकले सरकारले गरेको अनुमानभन्दा झण्डै आधी कम परिमाणमा आर्थिक वृद्धिदर प्राप्त हुने अनुमान गरेको छ। सरकारले आव २०७८७९ को बजेटमा ६५ प्रतिशत आर्थिक वृद्धिको अनुमान गरेको छ। बैंकको अनुमानअनुसार चालू आर्थिक वर्ष २०७७७८ को आर्थिक वृद्धिदरसमेत सरकारको अनुमानभन्दा कम हुनेछ। चालू आवमा सरकारले ४ प्रतिशतको सेरोफेरोमा आर्थिक वृद्धि प्राप्त हुने संशोधित अनुमान गरेको छ। तर, विश्व बैंकले २७ प्रतिशतसम्मको वृद्धिको लक्ष्य प्राप्त हुने अनुमान गरेको छ। स्वास्थ्य संकटको अवस्था लामो समय रहिरहे सरकारले तोकेको ४ प्रतिशत आर्थिक वृद्धि लक्ष्य पनि हासिल गर्न चुनौतीपूर्ण हुने सरकार आफैंले बताइसकेको छ। सरकारले चालू आवको बजेटबाट ७ प्रतिशत हाराहारी आर्थिक वृद्धि हुने अनुमान गरेको थियो। तर, गत वैशाखमा केन्द्रीय तथ्यांक विभागले ४ प्रतिशतमा झारेर संशोधन गरेको थियो। रोजगारको लक्ष्य चुनौतीपूर्ण कोभिड महामारीका कारण आन्तरिक तथा वैदेशिक श्रम बजार प्रभावित बनेको छ। सार्वजनिक, निजी तथा सहकारी क्षेत्रमा क्रमशः वार्षिक ३३ हजार, ३ लाख ५० हजार र ८५ हजार व्यक्तिलाई रोजगारी उपलब्ध गराउने लक्ष्य चुनौतीपूर्ण बनेको छ। कोभिडले गर्दा गत आर्थिक वर्षदेखि वैदेशिक व्यापारको आकारमा संकुचन आएको छ। वैदेशिक रोजगारीमा जाने कामदारको संख्यामा उच्च गिरावट आएको छ। असहज परिस्थितिमा पनि विप्रेषण आप्रवाहमा वृद्धि भएको छ भने शोधानान्तर स्थिति बचतमा छ। कोभिडको महामारी कायमै रहे पर्यटक आय र विप्रेषण आप्रवाहमा कमी आएर कुल राष्ट्रिय बचत कम हुने अनुमान छ। कोभिड१९ को दोस्रो लहर तीव्र रूपमा फैलिँदै गएकाले आगामी दिनमा उद्योग क्षेत्रका आर्थिक क्रियाकलाप पुनः संकुचन हुने जोखिम बढेको छ। गत वर्ष लामो समय लकडाउनका कारण आर्थिक क्रियाकलापमा संकुचन आएको छ। शिक्षा क्षेत्र यो वर्ष पनि प्रभावित बन्न पुगेको छ। चैत अन्तिम सातादेखि देशभरकै शिक्षण संस्था र तालिम केन्द्र बन्द हुनुका साथै निर्धारित समयमा हुनुपर्ने विभिन्न तहका परीक्षा र तालिम अवरुद्ध छन्। गत वर्ष विद्यालयदेखि विश्वविद्यालय तहसम्मका सबै कक्षा र तहका गरी करिब ८७ लाख विद्यार्थीको नियमित पठन पाठनका साथै परिक्षा अवरुद्ध भएको थियो। पर्यटनकोभिड महामारीको दोस्रो लहरसँगै आन्तरिक उडान स्थगन गरिएको छ। भारतसँग सातामा दुई एयर बबल उडानबाहेक बाँकी सबै नियमित अन्तर्राष्ट्रिय हवाई उडान पुनः स्थगन भएका छन्। स्वास्थ्यकोभिडविरुद्धको विभिन्न खोप, अक्सिजन, परीक्षण गर्ने किट, भेन्टिलेटर, क्वारेन्टाइन वेड, आईसीयू बेड, हाई डिपेन्डेन्सी युनिटलगायतको चर्को अभावसँगै अस्पतालमा बिरामी राखेर उपचार गर्न पनि ठूलो चुनौती सिर्जना भएको छ। कोभिडको उच्च संक्रमणले नेपालको स्वास्थ्य प्रणालीमा दबाब सिर्जना गरेको छ। ऊर्जा, जलस्रोत तथा सिँचाइआर्थिक वर्ष २०७६।७७ मा ऊर्जा, जलस्रोत तथा सिँचाइतर्फ करिब ६ अर्ब रुपैयाँ खर्च हुन सकेन्। यस्तै ५ लाख कार्य दिन रोजगारी सिर्जना गर्न कठिनाइ भयो। निर्माणाधीन विभिन्न आयोजनामा कार्यरत जनशक्ति कोभिडबाट संक्रमित भएर आइसोलेसनमा वस्तु परेको र लकडाउनको कारण निर्माण सामग्री तथा हेभी इक्विपमेन्ट ढुवानीमा अवरोध सिर्जना भएको हुँदा करिब ५ हजार हेक्टर जमिनमा सिँचाइ सुविधा एक वर्षपछि मात्रै उपलब्ध हुने अवस्थाले कृषि उत्पादन र उत्पादकत्वमा प्रभाव पर्ने अवस्था आएको छ।"
लमजुङमा बाढीको वितण्डा : दोर्दीखोलाको बाढीले हिलेबजारका १४ घर बगायो,"बेंसीसहर : लमजुङको दोर्दीखोलामा बाढी आउँदा दोर्दी गाउँपालिका८ हिलेबजार क्षेत्रका १४ घर बगाएको छ । स्थानीय क्षितिज लामाका अनुसार दोर्दीखोलामा मंगलबार साँझदेखि रातभरि खोलाले बजारका घरहरू बगाएको थियो । एक्कासी बाढीले घरहरु भत्काउन थालेपछि घरका सामान निकाल्न नसकिएको उनले बताए । बाढीको जोखिम रहेका घरमा भने सामान उठाउन लागिएको उनले बताए । १ सय २० घर रहेको उक्त क्षेत्र नै बाढीको उच्च जोखिममा छ । दोर्दी गाउँपालिका अध्यक्ष ओमबहादुर गुरुङका अनुसार घर बगाएका र उच्च जोखिममा रहेकालाई फलेनी माविको भवनमा राखिएको छ । बाढीले बिजुलीको पोल बगाउँदा विद्युत अवरुद्ध भएको छ । खेलमैदान र किसानका कुखुराको खोर पनि बगाएको छ । लमजुङका प्रमुख जिल्ला अधिकारी होमप्रसाद लुइँटेलले हिलेबजारका स्थानीयको उद्धारमा प्रहरी निरिक्षकको नेतृत्वमा प्रहरी टोली खटाएको बताए । सदरमुकाम बेसीशहरबाट करिब २५ किलोमिटर दुरीमा पर्ने हिलेबजार जाने कच्ची बाटो पहिरोले भत्किएको लुइँटेलले बताए । बाढीले घरहरूमा क्षेति भए पनि मानवीय क्षति भने भएको छैन । दोर्दीखोलामा आएको बाढीले निर्माण सकिनै लागेका जलविद्युत आयोजनामा पनि क्षति पुर्याएको छ । लिवर्टी हाइड्रो पावर र हिमालय हाइड्रो पावरले बनाइरहेका आयोजनामा क्षति पुगेको प्रजिअ लुइँटेलले बताए । उनका अनुसार दोर्दीका जलविद्युत आयोजनाबाट उत्पादित बिजुली राष्ट्रिय प्रसारण लाइनमा जोड्न बनाइएका टावर र बिजुलीका अन्य पोलसमेत बाढीले ढलाएको छ । प्रजिअ लुइँटेलले हिलेबजारमा राहत लिएर जाने तयारी भइरहेको बतसाए । गाडी लिएर जाने अवस्था नभएकाले अन्य उपाय खोजिरहेको उनले बताए । उनका अनुसार राहत सामग्रीलाई उदीपुरस्थित नेपाली सेनाको श्रीजंग गणमा पुर्याउने र त्यहाँबाट सेनाले पारी चितीतर्फ ट्याक्टर झिकाएर लैजाने प्रयास भइरहेको छ । यस्तै मस्याङ्दी नदीमा आएको बाढीले भुलभुलेमा लेकबेसी पानी उद्योग, इलाका बन कार्यालय र एउटा रेष्टुरेन्ट बगाएको छ । मस्र्याङ्दी नदीले कटान गर्दा रामबजारस्थित खेलमैदान बगाएको बाघेता युवा क्लबका अध्यक्ष विष्णु गुरुङले बताए । बाढी र पहिरोका कारण मस्र्याङ्दी४ जगतमा २ वटा बुङ्गुर फार्म र एउटा कुखुरा फार्म पनि बगाइदिएको छ । बेसीसहर चामे सडकको लमजुङ र मनाङ खण्डको विभिन्न स्थानमा झरेको पहिरोले सडक पूर्णरुपमा अवरुद्ध बनेको छ । सडकमा झरेका ठुलाठुला पपिहरो पन्छाउन नसक्दा अति आवश्यक एम्बुलेन्स, विद्युत लगायतका सेवासमेत सञ्चालन हुन सकेका छैनन् ।"
इन्द्रावती मेलम्ची क्षेत्र प्राकृतिक विपद् व्यवस्थापन मूल समिति गठन,"काठमाडौं : सिन्धुपाल्चोकमा मेलम्भी र इन्द्रावती नदीमा आएको बाढीपछिको व्यवस्थापनका निम्ति इन्द्रावती मेलम्ची क्षेत्र प्राकृति विपद् व्यवस्थापन मूल मारोह समिति गठन भएको छ। प्रतिनिधिसभाका सभामुख अग्निप्रसाद सापकोटाको उपस्थितिमा भएको सर्वपक्षीय छलफलपछि पीडितलाई राहत वितरणका लागिजिसस प्रमुख कृष्णगोपाल तामाङको संयोजकत्वमा इन्द्रावती मेलम्ची क्षेत्र प्राकृतिक विपद् व्यवस्थापन मूल समिति गठन भएको हो। बाढीबाट विस्थापितहरुलाई तत्काल राहतका लागि सापकोटाको पहलमा उपलब्ध भएका खाद्यान्ह्लगायतका राहत सामग्री बुधबार नवगठित इन्द्रावती मेलम्ची क्षेत्र प्राकृतिक विपद् व्यवस्थापन मूल समिति लाई हस्तारन्तरण गरिएको सभामुखका प्रेस विज्ञ श्रीधर न्यौपानेले जानकारी दिए। समितिले बाढी पीडितका लागि प्राप्त भएका र आगामी दिनमा प्राप्त हुने सबैखाले राहत सामग्री एकद्वार प्रणालीबाट वितरण गर्ने निर्णय गरेको छ। मंगलबार साँझदेखि मेलम्ची र इन्द्रावती नदीमा आएको भीषण बाढीले पुर्याएको क्षतिबारे स्थलमार्गबाट इन्द्रावती करिडोरको अवलोकन गर्दै सभामुख सापकोटा मेलम्ची पुगेका हुन्। सभामुख सापकोटाले नगर प्रमुख डम्बर अर्यालले अहिले सम्मका उद्धार, राहत र भए गरेका कामबारे संक्षिप्त जानकारी दिए। मेलम्ची नगरपालिकामा भएको छलफलमा सभामुख सापकोटाले बाढीपछि अवरुद्ध फोन, इन्टरनेटलगायतका सूचना तथा सञ्चार क्षेत्र, विद्युत र सडकहरु तत्काल सुचारु गर्न संघ, प्रदेश र स्थानीय सरकारको समन्वयमा कार्य अघि बढाउनु पर्ने बताएका छन्। पीडितको उद्धार कार्य र बाढीबाट भएको क्षतिको विस्तृत विवरण संकलनलाई पहिलो प्राथमिकतामा राखेर काम गर्नुपर्नेमा उनले जोड दिएका छन्। सभामुख सापकोटाले तत्कालीन, मध्यकालीन र दीर्घकालीन योजना बनाएर उद्धार, राहत, विस्थापितको अस्थायी बसोवास एवं पुनर्स्थापनाको काम अघि बढाउन सबैमा अपिल गरेका छन्।"
"झलनाथले ईश्वरलाई भने, तपाईंले पार्टी मिलाउनुस् कमरेड !","काठमाडौं : नेकपा (एमाले)का महासचिव एवं पूर्वउपप्रधानमन्त्री ईश्वर पोखरेलले पूर्वप्रधानमन्त्री झलनाथ खनाललाई भेटेर स्वास्थ्य अवस्थाबारे जानकारी लिएका छन्। बुधबार भेटमा नेता खनालले महासचिव पोखरेललाई तपाईंले पार्टी मिलाउनुस् कमरेड भनेर आग्रह गरेको पोखरेलका प्रेस सल्लाहकार गणेश पाण्डेले जानकारी दिए। उनका अनुसार शीघ्र स्वास्थ्य लाभको कामना गर्दै महासचिव पोखरेलले तपाईं छिट्टै निको भएर आउनुस् अनि सल्लाह गरौं! भनेका थिए। पछिल्लो समय पुनः नेकपा एमालेका दोस्रो तहका नेता पनि आन्तरिक छलफलमा जुटेका छन्। संस्थापन पक्ष र माधव नेपाल पक्ष नेता आआफ्नै समूहभित्र आन्तरिक छलफलमा जुटेका छन्। बालुवाटारमा महासचिव ईश्वर पोखरेल, स्थायी समिति सदस्य सुवास नेम्वाङ, विष्णु पौडेल र प्रवक्ता प्रदीप ज्ञवालीबीच आन्तरिक छलफल भएको छ भने मध्यमार्गी नेता सुरेन्द्र पाण्डे, घनश्याम भुसाल, गोकर्ण विष्ट, योगेश भट्टराई, भीम आचार्यबीच पनि आन्तरिक छलफल भएको छ। आन्तरिक छलफलमा सहमति कायम गरेर दुवै पक्षलाई एक ठाउँमा ल्याउने उनीहरूको प्रत्यन्त जारी छ। पार्टीको छिट्टै स्थायी समितिको बैठक बोलाएर सामूहिक छलफल गर्ने पनि निर्णय भएको छ। खनाललाई थप उपचारका लागि भारत लगिने भएको छ। थापाथलीस्थित नर्भिक इन्टरनेशनल अस्पतालमा उपचार गराइरहेका नेता खनालको थप उपचारका लागि भारतको नयाँदिल्लीस्थित एपोलो अस्पताल लान लागिएको हो। उनका स्वकीय सचिव कृष्ण भट्टराईले बुधबार दिउँसो उपचारका लागि नयाँ दिल्ली लैजान थालेको जानकारी दिए। नर्भिक अस्पतालका कर्पोरेट कम्युनिकेशन प्रमुख सोमनाथ बाँस्तोताले पहिलेदेखि नै खनाललाई एपोलोमा देखाइरहेकाले पारिवारिक र चिकित्सकको सल्लाहमा थप उपचारका लागि लान लागिएको बताए। खनालको रगत जाँच गर्दा हेमोग्लोबिनको कमी देखिएको अस्पतालले जनाएको छ।"
पूर्वप्रधानमन्त्री झलनाथ खनाललाई थप उपचारका लागि दिल्ली लगिंदै,"काठमाडौं : नेकपा (एमाले)का वरिष्ठ नेता झलनाथ खनाललाई थप उपचारका लागि भारत लगिने भएको छ । थापाथलीस्थित नर्भिक इन्टरनेशनल अस्पतालमा उपचार गराइरहेका नेता खनालको थप उपचारका लागि भारतको नयाँदिल्लीस्थित एपोलो अस्पताल लान लागिएको हो । उनका स्वकीय सचिव कृष्ण भट्टराईले आज दिउँसो उपचारका लागि नयाँ दिल्ली लैजान थालेको जानकारी दिए। नर्भिक अस्पतालका कर्पोरेट कम्युनिकेशन प्रमुख सोमनाथ बाँस्तोताले पहिलेदेखि नै उनलाई एपोलोमा देखाइरहेकाले पारिवारिक र चिकित्सकको सल्लाहमा थप उपचारका लागि लान लागिएको बताए। पूर्वप्रधानमन्त्रीसमेत रहेका नेता खनालको रगत जाँच गर्दा हेमोग्लोबिनको कमी देखिएको अस्पतालले जनाएको छ । ज्वरोसँगै स्वास्थ्यमा थकान महसुस हुने, श्वास फेर्न गाह्रो हुनेजस्ता समस्या देखिएपछि उनलाई यही जेठ ३१ गते अस्पताल भर्ना गरिएको थियो । केही समयअघि नेता खनाललाई कोभिड१९ को सङ्क्रमण भएको थियो ।"
"प्रदेशका बजेट : स्वास्थ्य, कृषि र रोजगारी प्राथमिकतामा","अन्नपूर्ण प्रदेश ब्यूरोहरू मंगलबार प्रदेश १ सभामा आर्थिक वर्ष २०७८०७९ को बजेट प्रस्तुत गर्दै आर्थिक मामिला तथा योजनामन्त्री टंक आङ्बुहाङले आगामी आर्थिक वर्षका लागि सरकारले ३२ अर्ब ४६ करोड ९२ लाखको बजेट ल्याएको जानकारी दिए। उनले कोरोना महामारीका कारण स्रोत सुनिश्चितताको अभाव र प्राथमिकताका क्षेत्रहरू फराकिलो भएपछि बजेटको आकार घटेको बताए। कोरोना महामारीले राजस्व घटेको छ, क्षेत्र फराकिलो बनेका छन्, त्यसैले केही आकार घटाएर बजेट ल्याएको छु, उनले भने। स्वास्थ्य क्षेत्रलाई विशेष प्राथमिकतामा राखेर ल्याएको बजेटमा कोरोनाविरुद्धको खोपको व्यवस्थापन, जनस्वास्थ्य केन्द्र स्थापना, अक्सिजन प्लान्ट तथा सघन उपचार कक्ष निर्माण र जिल्ला अस्पतालको स्तरोन्नतिका लागि ठूलो बजेट राखिएको छ। गरिब तथा विपन्न वर्ग लक्षित उपचार कोषको स्थापना, दूर चिकित्सा परामर्श केन्द्रको स्थापना, स्वास्थ्यकर्मीहरूको मनोबल वृद्धि गर्न अतिरिक्त पारितोषिकको व्यवस्था, गम्भीर प्रकृतिका बिरामीहरूका लागि उपचार खर्चको व्यवस्था तथा औषधि र अक्सिजनलगायतका स्वास्थ्य सामग्रीहरूको सहज आपूर्तिलगायतका कार्यक्रम पनि प्रदेश सरकारले अघि सारेको छ। समग्र स्वास्थ्य क्षेत्रका लागि प्रदेश सरकारले ३ अर्ब २५ करोड रुपैयाँको बजेट विनियोजन गरेको छ। आगामी आर्थिक वर्षको बजेटमा सरकारले अर्थतन्त्रलाई गतिशील बनाउन राहत सहुलियतको कार्यक्रम अघि सारेको छ। सरकारले सञ्चार क्षेत्रको दर्ता र नवीकरण शुल्कमा छुट दिने व्यवस्थासमेत गरेको छ। आगामी आर्थिक वर्षमा समग्र कृषि क्षेत्रका लागि प्रदेश सरकारले २ अर्ब ९० करोड रुपैयाँ छुट्ट्याएको छ भने समग्र उद्योग तथा वाणिज्य क्षेत्रका लागि कुल १८ करोड विनियोजन गरेको छ। प्रदेश २ को बजेट ३४ अर्बप्रदेश २ सरकारले आगामी आर्थिक वर्ष २०७८०७९ का लागि ३३ अर्ब ७९ करोड १४ लाख ३० हजारको बजेट ल्याएको छ। आर्थिक मामिला तथा योजनामन्त्री विजयकुमार यादवले छैटौं अधिवेशनको ९ औं बैठकमार्फत प्रस्तुत गरेका हुन्। वार्षिक आयव्यय विवरणमा चालूतर्फ १५ अर्ब ६३ करोड ३३ लाख ४७ हजार रकम विनियोजन गरेको छ। जुन कुल रकमको ४६२६ प्रतिशत हो। यसैगरी पुँजीगततर्फ १८ अर्ब ५ करोड ८० लाख ८३ हजार रकम विनियोजित गरिएको छ। यो कुल रकमको ५३४४ प्रतिशत हो। बजेटमा वित्तीय व्यवस्थातर्फ १० करोड अर्थात् ०३० प्रतिशत विनियोजन गरिएको छ। बजेटको स्रोतमा नेपाल सरकारको तर्फबाट अनुदान १३ अर्ब ९० करोड ३४ लाख रहेको बजेट वक्तव्यमा उल्लेख छ। आगामी आवका लागि अनुमान गरिएको खर्च व्यहोर्ने स्रोतमध्ये आन्तरिक स्रोतको राजस्वबाट ३ अर्ब ४ करोड ९१ लाख ३० हजार रहेको छ। राजस्व बाँडफाँटबाट ९ अर्ब ५८ करोड ८९ लाख र चालू आर्थिक वर्षको विनियोजनबाट बचत हुने नगद मौज्दात ६ अर्ब २५ करोड गरी जम्मा ३२ अर्ब ७९ करोड १४ लाख ३० हजार व्यहोर्दा १ अर्ब न्यून हुने देखिन्छ। सो न्यून रकम पूर्तिका लागि आगामी आर्थिक वर्षमा आन्तरिक ऋण परिचालन गरिने उल्लेख गरिएको छ। निर्वाचन क्षेत्र विकास कार्यक्रमअन्तर्गत आगामी आर्थिक वर्षमा २ अर्ब ३५ करोड विनियोजन गरिएको छ। प्रदेशभरका स्थानीय तहहरूलाई आगामी आर्थिक वर्षमा वित्तीय हस्तान्तरणका लागि ३ अर्ब १६ करोड ५० लाख बजेट विनियोजन गरिएको हो। प्रदेश सरकारको बजेटमा कोरोना उपचार तथा नियन्त्रणलाई उच्च प्राथमिकतामा राख्दै २० करोड रकमबाट औषधिको खरिद, उपचार, अक्सिजन सिलिन्डर, रेम्डिसिभर औषधि, रिएजेन्टसहितको स्वास्थ्य सामग्रीहरू खरिद गरिने उल्लेख छ। मधेस स्वास्थ्य विज्ञान प्रतिष्ठानका लागि १०, प्रादेशिक अस्पतालमा उकरणहरूको खरिदका लागि १९ करोड विनियोजन गरिएको छ। यसका साथै ३५ वटा डायलासिस मेसिन खरिद गर्नका लागि १२ करोड छुट्ट्याइएको छ। यसैगरी, प्रदेश निर्वाचन क्षेत्र कार्यक्रमका लागि २ अर्ब ३५ करोड विनियोजन गरेको छ। यसका साथै मुख्यमन्त्री बेटी पढाउ, बेटी बचाउ अभियानमा निरन्तरतासहित २० करोड विनियोजन गरिएको छ। प्रत्येक जिल्लामा नमुना विद्यालयका लागि २४ करोड रकम विनियोजन गरेको छ। बागमतीमा खोपका लागि २ अर्ब बागमती प्रदेश सरकारले आगामी आर्थिक वर्ष २०७८०७९ का लागि ५७ अर्ब ७२ करोड ९ लाख २७ हजार रुपैयाँ बजेट विनियोजन गरेको छ। आर्थिक मामिला तथा योजनामन्त्री कैलाश ढुंगेलले मंगलबार प्रदेशसभामा प्रस्तुत गरेको बजेट वक्तव्यमा चालूतर्फ २६ अर्ब १ करोड ६६ लाख २३ हजार रुपैयाँ र पुँजीगततर्फ २९ अर्ब ७० करोड ४३ लाख ४ हजार रुपैयाँ रहेको छ। त्यस्तै वित्तीय व्यवस्थापनतर्फ २ अर्ब रुपैयाँ विनियोजन गरिएको छ। चालूतर्फ ४५ प्रतिशत, पुँजीगततर्फ ५१ प्रतिशत र वित्तीयतर्फ चार प्रतिशत बजेट विनियोजन गरिएको हो। उक्त खर्च व्यहोर्न कर राजस्वबाट २३ अर्ब ८२ करोड १८ लाख र अन्य राजस्वबाट ६ अर्ब ८२ करोड रुपैयाँ संकलन हुने अनुमान गरिएको छ। साथै संघीय सरकारबाट वित्तीय हस्तान्तरण र अनुदान गरी १६ अर्ब ९२ करोड ६८ लाख, विविध शीर्षकबाट १ अर्ब ५ करोड ९ लाख रुपैयाँ र राजस्व बचतबाट ९ अर्ब १० करोड रुपैयाँ बजेट प्राप्त हुने अनुमान गरिएको छ। बागमती प्रदेश सरकारले चालू आव २०७७०७८ का लागि ५१ अर्ब ४२ करोड ७४ लाख ९४ हजार रुपैयाँ विनियोजन गरेको थियो। स्वास्थ्य क्षेत्रलाई प्राथमिकता दिएको आगामी आर्थिक वर्षको बजेटमा प्रदेशभित्रका नागरिकलाई कोरोनाविरुद्धको खोप व्यवस्था गर्न २ अर्ब रुपैयाँ बजेट विनियोजन गरिएको छ। साबिक प्रदेश पूर्वाधार विकास साझेदारी कार्यक्रमलाई खारेजी गरी प्रदेशसभा सदस्यहरूको सिफारिसमा सञ्चालन हुने गरी प्रदेश पूर्वाधार, स्वास्थ्य प्रवद्र्धन तथा कोभिड पुनस्र्थापना साझेदारी कार्यक्रम शीर्षकमा २ अर्ब ४२ करोड रुपैयाँ बजेट विनियोजन गरिएको छ। कोरोनासहित विभिन्न कारणले रोजगारी गुमाएका तथा विदेशबाट फर्किएका र युवाहरूका लागि मेरो गाउँ उद्यमसहितको जिउने ठाउँ अभियानअन्तर्गत बजेट व्यवस्था गरिएको आर्थिक मामिला तथा योजनामन्त्री ढुंगेलले बताए। उनका अनुसार सहुलियतपूर्ण ऋण प्रदान गर्ने कार्यक्रम निरन्तरताको लागि २ अर्ब रुपैयाँ बजेट विनियोजन गरिएको छ। कोरोनाका कारण आमाबुवा गुमाएका बालबालिकालाई मासिक ३ हजार रुपैयाँ र अन्य कारणले आमाबुवा गुमाएका बालबालिकाका लागि मासिक दुई हजार रुपैयाँ शैक्षिक तथा सामाजिक सुरक्षा भत्ता उपलब्ध गराउने बजेटमा उल्लेख छ। कोरोनाकै कारण निधन भएका दोलखाका प्रदेशसभा सदस्य पशुपति चौलागाईंको स्मृतिमा चरीकोट अस्पतालको नाम पशुपति चौलागाईं स्मृति अस्पताल राखिने भएको छ। गण्डकीमा ३० अर्बको बजेट अर्थमन्त्रीको समेत जिम्मेवारी लिएका गण्डकी प्रदेशका मुख्यमन्त्री कृष्णचन्द्र नेपाली पोखरेलले आउँदो आर्थिक वर्षको बजेट प्रस्तुत गरेका छन्। मुख्यमन्त्री पोखरेलले आगामी वर्षका लागि ३० अर्ब ३ करोड ९४ लाख २७ हजार रुपैयाँको बजेट ल्याएका छन्। जुन आगामी आवको चालू बजेटभन्दा झन्डै ५ अर्ब कम हो। पोखरेलले चालूतर्फ १३ अर्ब ६ करोड ४७ लाख र पुँजीगततर्फ १६ अर्ब ७३ करोड ४६ लाख तथा २४ करोड वित्तीय व्यवस्थापनतर्फ विनियोजन गरेका छन्। पोखरेल सरकारले पुरानै बजेटका कार्यक्रमलाई निरन्तरता दिएको छ। पूर्ववर्ती पृथ्वीसुब्बा गुरुङ नेतृत्व सरकारले तयार गरी ठिक्क पारेका कार्यक्रम पनि समेटेर पोखरेलले बजेट ल्याएका छन्। सबै जिल्ला अस्पताललाई २५ देखि ५० शय्या र धौलागिरि अस्पताललाई स्तरोन्नति गरिने मुख्यमन्त्री पोखरेलले सुनाए। उनले सबै जिल्ला अस्पतालमा २ देखि ५ शड्ढयाको सघन उपचार कक्ष (आईसीयू) स्थापना हुने बताए। सबै जिल्ला अस्पतालमा आँखा, डायलासिस र ज्येष्ठ नागरिक वार्ड बनाउन बजेट विनियोजन भएको छ। नवलपुरको मध्यविन्दु अस्पताल, तनहुँको दमौली अस्पताल, बागलुङको धौलागिरि अस्पताल, स्याङ्जाको भीरकोट अस्पताललाई ट्रमा सेन्टरको रूपमा स्तरोन्नति गरिने मुख्यमन्त्री पोखरेलले बताए। उनका अनुसार क्यान्सर, मुटु रोग, पार्किन्सन, मिर्गौलको उपचारमा गरिब विपन्नलाई सहयोग गर्ने गरी मासिक ४ हजार उपलब्ध गराउन बजेट विनियोजन गरिएको मुख्यमन्त्री पोखरेलले बताए। गण्डकी प्रदेशमा कोरोनाबाट मृत्यु भएकाको परिवारलाई प्रदेश सरकारले ५० हजार रुपैयाँ राहत उपलब्ध गराउने भएको छ। मुख्यमन्त्री पोखरेलले कोरोना संक्रमण भएर मृत्यु भएका अभिभावकका सन्तानलाई ५ हजार रुपैयाँ मासिक भत्ता उपलब्ध गराउने घोषणा पनि गरे। प्रदेश मातहतका अस्पतालहरूबाट ६५ वर्ष माथिका ज्येष्ठ नागरिकहरूलाई नि :शुल्क स्वास्थ्य उपचार सुविधा दिइने भएको छ। स्वास्थ्य स्वयंसेविकाहरूलाई प्रदेश मातहतका जिल्ला स्वास्थ्य कार्यालयमार्फत वार्षिक ६ हजार रुपैयाँ प्रोत्साहन भत्ता दिने व्यवस्था मिलाइएको छ। एमबीबीएसलगायत उच्च शिक्षामा छनोट भएका सहिद र बेपत्ता परिवारका छोराछोरीलाई छात्रवृत्ति कार्यक्रम व्यवस्था गरिएको छ। सामाजिक सुरक्षा कोष स्थापनाका लागि ५ करोड रुपैयाँ बजेट विनियोजन भएको मुख्यमन्त्री पोखरेलले सुनाए। लुम्बिनीमा कृषि र रोजगारी प्राथमिकतामालुम्बिनी प्रदेश सरकारले आगामी आर्थिक वर्षका लागि करिब ४१ अर्बको अनुमानित बजेट ल्याएको छ। आर्थिक मामिला तथा योजना मन्त्री बैजनाथ चौधरीले प्रदेशसभामा आर्थिक वर्ष २०७८०७९ को बजेट पेस गरेका हुन्। चालू आर्थिक वर्षको भन्दा ४ अर्ब ६० करोड बढी आर्थात् ४० अर्ब ९५ करोड १७ लाखको बजेट मन्त्री चौधरीले मंगलबार प्रदेशसभामा सार्वजनिक गरका छन्। जसमा पुँजीगततर्फ २१ अर्ब १९ करोड ९९ लाख रहेको छ। चालूतर्फ १४ अर्ब ९३ करोड ७३ लाख र स्थानीय तह वित्तीय हस्तान्तरणतर्फ ४ अर्ब ८४ करोड २३ लाख विनियोजन भएको छ। सरकारले आन्तरिक राजस्वबाट ४ अर्ब २९ करोड, राजश्व बाँडफाँटबाट १३ अर्ब २० लाख, रोयल्टी बाँडफाँटबाट १ अर्ब १ लाख स्रोत उपलब्ध हुने अनुमान गरेको छ। त्यस्तै वित्तीय समानीकरण अनुदानबाट ८ अर्ब २ करोड, ससर्तबाट ६ अर्ब २३ करोड, समपुरकबाट ७२ करोड, विशेष अनुदान ६३ करोड र चालू आवको बचत ७ अर्ब ५ करोड रहने अनुमान छ। बजेटले कोरोना महामारी नियन्त्रण, स्वास्थ्य पूर्वाधार, कृषि र रोजगारीलाई प्राथमिकतामा राखेको छ। बाटो घाटो बनाउँदै गरौंला, नहर खन्दै गरौंैंला तर पहिले बाँचौं र बचाऔं भन्ने नारा नै दिएर बजेटलाई स्वास्थ्यमा केन्द्रित गरिएको छ। स्वास्थ्यतर्फ ४ अर्ब १९ करोड विनियोजन भएको छ। यो कुल बजेटको सवा १० प्रतिशत हो। मन्त्री चौधरीले लुम्बिनी प्रादेशिक अस्पताल बुटवललाई उच्च विशिष्टीकृत सुविधासहितको अस्पताल बनाउन २५ करोड रुपैयाँ विनियोजन गरेको बताए। यस्तै जिल्लास्तरका सरकारी अस्पतालमा अक्सिजन प्लान्ट बनाउने, कोभिड बिरामीको नि :शुल्क उपचार गर्ने र स्तरीकरण गर्ने उनले बताए। भैरहवाको युनिभर्सल मेडिकल कलेज, लुम्बिनी मेडिकल कलेज, नेपालगन्ज मेडिकल कलेज र देवदह मेडिकल कलेजसँग समन्वय गरी जटिल प्रकृतिका बिरामीको पनि उपचार गरिने उनले उल्लेख गरे। आगामी आर्थिक वर्षमा सरकारले कोभिड संक्रमितको उचपारमा खटिने स्वास्थ्यकर्मीहरूलाई ५० प्रतिशत भत्ता उपलब्ध गराइनेसमेत उल्लेख गरिएको छ। सरकारले मिर्गौलाको प्रत्यारोपण गर्ने बिरामीलाई संघीय सरकारले उपलब्ध गराउने रकममा थप २ लाख दिने घोषणा बजेटमा गरेको छ। १६ वर्षमुनिका क्यान्सर बिरामीलाई १ लाख उपचारमा दिने व्यवस्था बजेटमा भएको छ। नि :शुल्क रक्तसञ्चार सेवाका लागि ५ करोड विनियोजन भएको छ। योसँगै लुम्बिनी प्रदेशका बिरामीले रगतको प्याकेट शुल्कसमेत तिर्नु पर्ने छैन। लुम्बिनी प्रदेश सरकारले कृषि प्राविधिक सेवामा किसानको पहुँच कार्यक्रमका लागि ३३ करोड बजेट छुट्ट्याएको छ। कृषिका लागि ३ अर्ब ३८ करोड बजेट छ। प्रदेश गौरवको रामपुरदेखि कपुरकोटसम्मको सडक निर्माणका लागि साढे १४ करोड विनियोजन गरिएको छ। प्रदेश सरकारले ग्रामीण तथा सहरी विकासमा ५ अर्ब ७५ करोड, शिक्षा तथा सामाजिक विकासमा २ अर्ब ७६ करोड, उद्योग वन तथा वातावरणमा २ अर्ब २१ करोड रकम विनियोजन गरेको छ। सुदूरमा भौतिक पूर्वाधारमा बढीसुदूरपश्चिम प्रदेश सरकारले आगामी आर्थिक वर्ष २०७८०७९ का लागि ३० अर्ब ३३ करोडको बजेट प्रस्तुत गरेको छ। मंगलबार आर्थिक मामिला तथा योजनामन्त्री प्रकाशबहादुर शाहले चालू आर्थिक वर्षको भन्दा झन्डै तीन अर्ब कमको बजेट प्रस्तुत गरेका हुन्। चालू आर्थिक वर्षका लागि ३३ अर्ब ३८ करोडको बजेट प्रस्तत गरिएको थियो। कोरोना महाकारीका बीच आएको बजेटमा यस वर्ष स्वास्थ्य क्षेत्रलाई भन्दा पनि भौतिक पूर्वाधारलाई बढी प्राथमिकता दिइएको छ। पूर्वाधारमा कुल बजेटको ३८ प्रतिशत भौतिक पूर्वाधार निर्माणमा विनियोजन गरिएको छ। प्रदेश सरकारले पूर्वाधार पछि स्वास्थ्यलाई प्राथमिकता दिएको छ। आगामी वर्षलाई अस्पताल स्तरोन्नति वर्षका रूपमा मनाउने भन्दै कोभिड नियन्त्रणका लागि ९० करोड बजेट विनियोजन गरेको छ। प्रदेश सरकारले, कृषि, वन, उद्योग शिक्षालाई प्राथमिकता दिए पनि खासै बजेटको आवश्यकता नपर्ने मुख्यमन्त्री तथा मन्त्रिपरिषद्को कार्यालयका लागि भने ४ प्रतिशत अथवा झन्डै सवा अर्ब बजेट विनियोजन गरेको छ। बजेटमा प्रदेशसभा सजाउनका लागि १८ करोड ७८ लाख विनियोजन गरिएको छ। सेती प्रादेशिक अस्पतालमा ट्रमा सेन्टर, डोटीमा अस्पताल भवनका लागि बजेट विनियोजन गरिएको छ। मुख्यमन्त्री एकीकृत कृषि कार्यक्रमका लागि १८ करोड, दार्चुला भएर कैलाश मानसरोवर जाने बाटो निर्माणका लागि २० करोड बजेट विनियोजन भएको छ। कर्णालीमा स्वास्थ्य क्षेत्रमा केन्द्रितकर्णाली प्रदेश सरकारले आगामी आर्थिक वर्षको बजेट सार्वजनिक गरेको छ। प्रदेश सरकारले आर्थिक वर्ष २०७८०७९ का लागि साढे ३६ अर्बबराबरको बजेट ल्याएको हो। आर्थिक मामिला तथा योजनामन्त्री गोपाल शर्माले मंगलबार प्रदेशसभामा ३६ अर्ब ५४ करोड ६६ लाख ३६ हजार रुपैयाँ बजेट विनियोजन गरेका हुन्। जसअन्तर्गत पुँजीगततर्फ २१ अर्ब ६५ करोड ९३ लाख १३ हजार र चालूतर्फ ११ अर्ब ४९ करोड २७ लाख ७० हजार रुपैयाँ रहेको छ। यस्तै वित्तीय हस्तान्तरणतर्फ ३ अर्ब ३९ करोड ९९ लाख ५३ हजार रुपैयाँ छ। पुँजीगततर्फ ५९ प्रतिशत, चालूतर्फ ३१ प्रतिशत र वित्तीय हस्तान्तरणतर्फ १० प्रतिशत बजेट विनियोजन गरिएको मन्त्री शर्माले बताए। उक्त खर्च बेहोर्न चालू आर्थिक वर्षमा खर्च नभएको १२ अर्ब ९२ करोड १६ लाख ८१ हजार, संघीय सरकारबाट वित्तीय हस्तान्तरण र अनुदानबापत प्राप्त करिब २१ अर्ब, आन्तरिक राजस्वबाट ६० करोड र विशेष अनुदानबापत ६१ करोड ३० लाख र वैदेशिक सहायताबाट २ करोड ९ लाख रकम प्राप्त हुने उल्लेख छ। प्रदेश सरकारले बजेटमा स्वास्थ्य क्षेत्रलाई नै पहिलो प्राथमिकता दिएको छ। यस्तै दोस्रोमा कृषि र भौतिक पूर्वाधारतर्फ बजेटलाई केन्द्रित गरिएको छ। प्रदेशको समग्र स्वास्थ्य प्रणालीको सुधारका लागि २ अर्ब ६१ करोड बजेट विनियोजन गरिएको छ। यस्तै कोरोना नियन्त्रण, स्वास्थ्य परीक्षण, उपचार र प्रतिकार्यका लागि प्रदेश सरकारले ५३ करोड ९८ लाख विनियोजन गरेको छ। जिल्ला अस्पतालहरूमा अक्सिजन प्लान्ट, भेन्टिलेटर र आईसीयु व्यवस्थापनका लागि पनि बजेट विनियोजन गरिएको छ। सबै कर्णालीवासीलाई नि :शुल्क खोप, वीरेन्द्रनगरमा पाँचसय शय्याको कोरोना अस्पताल, महामारीमा खटिने स्वास्थ्यकर्मी, सवारीचालक र सरसफाइकर्मीलाई सुरु अवधिको तलबमा एकसय प्रतिशतसम्म मासिक प्रोत्साहन भत्ता उपलब्ध गराउन पनि बजेट विनियोजन गरिएको छ। प्रदेश अस्पताल सुर्खेतमा एमआरआई खरिद र अन्य जिल्लामा आवश्यक उपकरण खरिद गर्न १३ करोड ९६ लाख, प्रदेश जनस्वास्थ्य प्रयोगशाला स्थापना गर्न तीन करोड ३५ लाख विनियोजन गरिएको छ। यस्तै जनयुद्ध, जनआन्दोलन र प्रदेश प्राप्तिको आन्दोलनमा सहिद भएका परिवारलाई मासिक भत्ता र घाइतेलाई जीवन निर्वाह भत्ता र खेल क्षेत्रको समग्र विकासका लागि ५९ करोड बजेट विनियोजन गरिएको छ। प्रदेश सरकारले सांसद विकास कोष (निर्वाचन क्षेत्र विकास कार्यक्रम) लाई पनि निरन्तरता दिएको छ। जसअन्तर्गत ९६ करोड विनियोजन गरिएको छ। यस्तै कृषिमा पनि प्राथमिकताका साथ बजेट विनियोजन गरिएको छ। प्रदेशमा उत्कृष्ट एक जना किसानलाई मुख्यमन्त्री सम्मान कार्यक्रमअन्तर्गत सुनको हलो अंकित तक्मा र उत्कृष्ट दुईसय जना किसानलाई पुरस्कृत गर्न ४० लाख बजेट विनियोजन गरिएको छ।"
बाढी पहिरोको विपद् व्यवस्थापनका लागि प्रधानमन्त्रीको अध्यक्षतामा विशेष बैठक,"काठमाडौँ : केही दिनदेखि परेको लगातारको वर्षाका कारण आएको बाढी तथा पहिरोको विपद् व्यवस्थापनबारे छलफल गर्न प्रधानमन्त्री केपी ओलीले विपद् जोखिम न्यूनीकरण तथा व्यवस्थापन राष्ट्रिय परिषद्को बैठक बोलाएका छन् । प्रधानमन्त्रीको अध्यक्षतामा बस्ने बैठकमा सरोकारवाला मन्त्री, विपक्षी दलका नेता, सबै प्रदेशका मुख्यमन्त्री, राष्ट्रिय योजना आयोगका उपाध्यक्ष, मुख्यसचिव, प्रधानसेनापति, राष्ट्रिय विपद जोखिम न्यूनिकरण तथा व्यवस्थापन प्राधिकरणका प्रमुख कार्यकारी अधिकृतलगायत सदस्यको सहभागिता रहनेछ। बाढी पहिरोले मुलुकका विभिन्न स्थानमा क्षति भएपछि प्रधानमन्त्री ओलीले विपद् जोखिम न्यूनिकरण तथा व्यवस्थापनको तयारी र रणनीतिबारे छलफल गर्न बैठक बोलाएका हुन्। बुधबार बिहान गृहमन्त्री अध्यक्ष रहने विपद् जोखिम तथा व्यवस्थापन कार्यकारी समितिको बैठक बसेको थियो ।"
बलानले बालक बगायो,राजविराज : वर्षा लागेसँगै बलान नदीमा आएको बाढीले बुधबार सप्तरीमा एक बालकको ज्यान लिएको छ। बाढीले बगाएका बलान बिहुल गाउँपालिका४ बेल्हीका १३ वर्षीय सन्तोष भण्डारीको मृत्यु भएको सप्तरी प्रहरीले जनाएको छ। बालक सन्तोष नदी पारी खेतमा काम गरिरहेका बुवा किसुनदेब भण्डारीलाई खाजा पुर्याउन गएका थिए। खाजा पुर्याउन जाँदा नदीमा बाढी थिएन। घर फर्किरहेको बेला नदीमा सामान्य पानी थियो। नदीको बीच भागमा पुगेपछि अचानक बाढी उर्लिएको स्थानीयवासीले बताए। बाढीले आँखै अगाडिबाट सन्तोषलाई बगाएको प्रत्यक्षदर्शीहरु बताउँछन्। देख्ने गाउँलेहरुले बालक बगाएको जानकारी गराएपछि भारततिर रहेका चिनजानका व्यक्तिहरुलाई खबर गरेको उनका दाजु रामशंकर भण्डारीले जानकारी दिए। खोजतलाशका क्रममा सन्तोषको शव भारतको मधुबनी मझौरास्थित बलान खोलामा साँझ फेला पर्यो। सप्तरीका डिएसपी माधवप्रसाद काफ्लेका अनुसार शवको पोष्टमार्टम गरी परिवारलाई जिम्मा लगाइएको छ। मनसुन सुरु भएलगत्तै बालकको मृत्युले उनका बुवा अचेत भएका छन्। वर्षेनी बलान खोलामा आउने बाढीले जनधनको क्षति गर्दै आएको छ। धान रोप्ने गरेको खेत नै कटान हुँदा दर्जनौ परिवार सुकुम्बासी बन्दै आएका छन्। वर्षामा आउने बाढीले दर्जनौ व्यक्तिको सातसय विघा भन्दा बढी जमिन बलान खोलाले निलिसकेको बेल्ही निवासी इञ्जिनियर नबिनकुमार झाले बताए। बेल्हीस्थित नवका टोल पुरै विस्थापित भएको र बिचला टोल प्रभावित बन्दै गएको छ। खोलाको पानी बेल्ही पम्प नहर नजिकै आइपुगेकोले नहरमा खोलाको पानी प्रवेश गरेमा गाउँ नै विस्थापित हुन सक्ने खतरा रहेको झाले बताए। बलान बिहुल गाउँपालिका२ दिघियामा बाढी नियन्त्रणको काम भइरहेको छ। तर वडा नम्बर४ को बेल्हीमा भइरहेको कटान नियन्त्रणतर्फ काम नभएको गाउँलेहरुले बताए। पश्चिममा सिरहा जिल्लालाई छुट्याउने बलान खोला पहिले सिरहा जिल्लाको ठाँडी नजिक भएर बग्ने गरेकोमा अहिले पूर्व तिर आएकोले बेल्ही गाउँ कटानमा परेको हो। १५ वर्ष अघिसम्म पश्चिमबाट बग्दै आएको नदी धार परिवर्तन गरी पूर्वतर्फ मोडिएर खेतीयोग्य जमीन निल्न थालेपछि सिंगो बेल्हीवासी चिन्तित बनेका हुन्। जग्गाजमिनलाई बगर बनाउँदै आएको बलान नदीले बुधबार बालक नै बेपत्ता बनाई मृत्यु भएकोमा गाउँलेहरु चिन्ताले पिरोलिएका छन्।
तटबन्ध बगाएपछि म्याग्दीको सदरमुकामसहित बजार जोखिममा,"बेनी : बाढीले तटबन्ध बगाएपछि म्याग्दीको सदरमुकाम बेनीसहित चारवटा मुख्य बजार कटानको उच्च जोखिममा परेका छन्। कालीगण्डकीमा आएको बाढीले बेनीको कालीपुल, संगमचोक, अन्नपूर्ण गाउँपालिकाको भुरुङ्गतातोपानी, म्याग्दी नदीको बाढीले मालिका गाउँपालिकाको केन्द्र दरवाङ्ग बजार र बेनी नगरपालिका४ तातोपानीको मसारमा कटान गर्न थालेको छ। बेनी नगरपालिका८ संगमचोकको पछाडि र कालीपुल बसपार्क क्षेत्रमा मंगलबार राती कालीगण्डकीले तटबन्ध बगाएर कटान गरेको हो। दुई ठाउँमा करिब ३० मिटर तटबन्ध बगाएर बजारतर्फ कटान गर्न थालेको क्याम्पसचोक टोल सुधार समितिका अध्यक्ष ठाकुर शर्माले बताए। तटबन्ध भत्काएर बजारतर्फ कटान सुरु गरेको छ, उनले भने, तत्काल नियन्त्रण नगरे बर्खामा बेनी बजारमा थप क्षति हुन्छ। रुपाताल एकीकृत विकास संरक्षण परियोजनामार्फत बेनी बजार संरक्षणका लागि कालीगण्डकी र म्याग्दी नदी किनारमा पर्खाल निर्माण गर्दै आएको छ। तटबन्ध भत्किएपछि कालीगण्डकीको भंगालो बजारतर्फ सोझिएर कटान गर्न थालेको हो। बेनी नगरपालिकाको वडा नम्बर ७ मा पर्ने बेनी बजारमा एक हजार भन्दा बढी घरधरीको बसोबास छ। ३० भन्दा बढी सरकारी कार्यालयका भवन छन्। गत शनिबार कुरीलाखर्क, महारानी थानदेखि बेनीअर्थुङ्गे सडकबाट आएको बाढी पसेर मंगलाघाटमा रहेको बन डिभिजन, भूसंरक्षण र कृषि ज्ञान केन्द्रको आवास क्षेत्रका ७ वटा भवनसँगै नर्सरीमा क्षति पुर्याएको थियो। जामुनाखर्कको पाखोबाट आएको बाढीले बेनीको अस्पताल चोक र कालीपुल बसपार्कमा क्षति पुर्याएको छ। क्याम्पस चोकमा आएको बाढी देबेन्द्र पौडेलको ग्यारेजभित्र बसेर क्षति गरेको छ। कालीपुलका व्यापारी रुद्र सुवेदीले बाढी तर्काउदाँ तर्काउदै रातभर जाग्राम बसेको बताए। बसपार्कको सडक र पार्किङ क्षेत्रमा बाढी थुप्रिएको छ। केही दिनदेखिको निरन्तरतको वर्षापछि कालीगण्डकी, म्याग्दी र राहुघाटलगायत म्याग्दीका मुख्य र सहायक नदीहरुमा बाढीको सतहले खतराको तह नाघेको जिल्ला प्रशासन कार्यालयले जनाएको छ। माथिल्लो क्षेत्रमा गएको पहिरो मिसिने मुख्य नदीमा तटीय क्षेत्रमा कटानको जोखिम बढाएको प्रमुख जिल्ला अधिकारी गणेशबहादुर अधिकारीले बताए। कालीगण्डकीमा आएको बाढीले तटबन्ध र पक्की पर्खाल कटान गर्न थालेपछि अन्नपूर्ण गाउँपालिका२ भुरुङ्ग तातोपानीमा प्रहरी चौकीसहित करिब २० घर जोखिममा परेका छन्। भुरुङ्गतातोपानीको नागढुङ्गा क्षेत्रमा बेनीजोमसोमकोरला सडक आयोजनाद्धारा नदी किनारमा निर्माणाधिन पक्कि पर्खालमा बाढीले क्षति पुर्याएको छ। मालिका गाउँपालिकाको केन्द्र दरबाङ बजारमा एक वटा घर र जनप्रिय माविको दुई कोठे भवन म्याग्दी नदीमा आएको बाढीले कटान गरेर बगाएको वडा अध्यक्ष सन्तोष सुवेदीले बताए। अन्नपूर्ण गाउँपालिका५ घोस्केखोरमा ७, स्वातमा ३ र पाउद्धारमा २ घरमा क्षति पुगेको वडा सचिव कुलप्रसाद आचार्यले जानकारी दिए। एक वटा गोठ पहिरोले पुरिएको छ। पहिरोले क्षति पुर्याएका र जोखिममा परेका घरका मानिस, गाईवस्तु र सामानलाई सुरक्षित ठाउँमा सारिएको छ, उनले भने सँयौ रोपनी खेतियोग्य जमिनमा क्षति पुगेको छ। जिल्ला प्रहरी कार्यालयका अनुसार पहिरोका कारण बेनी नगरपालिका२ बगरफाँटमा ९ र वडा नम्बर ९ सल्लेरीमा ४ घरपरिवार बिस्थापित भएका छन्। यसैगरी बेनी नगरपालिका४ डाडाखेतमा तीन परिवार बिस्थापित भएका छन्। बेनी नगरपालिका१ रत्नेचौर र मंगला गाउँपालिका२ तल्लो डडुवामा एकएक वटा घर भत्किएका छन्। बेनीको ६ नम्बर वडाको डम्मरामा दुई र अर्थुङ्गेमा एक घर, रघुगंगाको ४ नम्बर वडा दग्नाममा ३ घरलाई सुरक्षित ठाउँमा सारिएको छ। म्याग्दीमा गत वर्षको बर्खामा बाढी पहिरोबाट ३१ जनाको मृत्यु र ४ जना बेपत्ता भएका थिए। २४७ वटा घर पूर्ण रुपमा भत्किएका र पहिरोले बगाएको थियो। ८१ वटा बस्तिका सात सय बढी घर पहिरोको जोखिममा छन्। गत बर्षको पहिरोले क्षति पुर्याएको निजी आवास र सार्वजनिक पूर्बाधारको पुननिर्माण नसकिदै सुरु भएको बर्षातले थप क्षति गर्न थालेको हो।"
बागमती प्रदेशको बजेटप्रति उपत्यका प्रदेश समितिको आपत्ति,"काठमाडौं : बागमती प्रदेश सरकारले आगामी आर्थिक वर्षका लागि विनियोजन गरेको बजेटप्रति नेपाल पत्रकार महासंघ, उपत्यका प्रदेश समितिले आपत्ति जनाएको छ। बुधबार विज्ञप्ति सार्वजनिक गर्दै प्रदेश समितिले सरकारको नियन्त्रणमा रहनेगरी आमसञ्चार गृह स्थापना र सञ्चालनका लागि विनियोजन गरेको बजेटप्रति आपत्ति जनाएको हो। समुदायस्तरबाट सञ्चालिन सञ्चार गृहको घाँटी निमोठ्ने ढंगले बजेट आएको भन्दै उपत्यका प्रदेश समितिको तर्फबाट महासचिव टेनिस रोकाले विज्ञप्ति सार्वजनिक गर्दै आपत्ति जनाएका हुन्। अन्य प्रदेशले सञ्चार क्षेत्रको क्षमता अभिवृद्धिका लागि लोककल्याणकारी विज्ञापनका लागि बजेट विनियोजन गर्दा बागमती सरकारले सञ्चारमाध्यमलाई नियन्त्रण गर्नेगरी बजेट ल्याएको भन्दै विज्ञप्तिमा आपत्ति प्रकट भएको छ। अन्य प्रदेश सरकारले आमसञ्चार जगतको संरक्षण, प्रवर्धन तथा क्षमता अभिवृद्धिका लागि पुँजीगत अनुदानदेखि लोककल्याणकारी विज्ञापनका लागि समेत बजेट विनियोजन गर्दै गर्दा ठिक त्यसको उल्टो बागमती प्रदेश सरकारले यस्ता विषयलाई बेवास्ता गरेर प्रदेश सरकारको नियन्त्रणमा रहने गरी आम सञ्चार गृह स्थापना र सञ्चालन गर्न १० करोड विनियोजन गरेको बजेट महासंघका लागि स्वीकार्य छैन, विज्ञप्तिमा भनिएको छ, एकातर्फ जनताको सेवामा समर्पित हुनुपर्नेमा आफैं सञ्चार गृह खोल्नेतिर लाग्नु प्रेस तथा अभिव्यक्ति स्वतन्त्रतालाई कुण्ठित बनाउने दिशामा प्रदेश सरकार अघि बढेको देखिन्छ। देशकै करिब ७० प्रतिशत बढी सञ्चारगृह र ५० प्रतिशत बढी सञ्चारकर्मी रहेको बागमती प्रदेशमा तिनको उचित संरक्षण, प्रवर्धन तथा क्षमता अभिवृद्धि गर्ने जस्ता निर्णय गर्नमा प्रदेश सरकार उदासिन देखिएको ठहर बागमती प्रदेश समितिले गरेको छ। उपत्यका प्रदेश समितिले यसअघि प्रदेश सरकारसमक्ष साना तथा स्वरोजगारमूलक सञ्चारमाध्यमका लागि बजेटमार्फत विशेष आर्थिक राहत प्याकेज घोषणा गर्न, ठूला सञ्चारगृहबाट कोभिडको बहानामा जबरजस्ती निष्काशित, बेतलबी बिदामा राखिएका श्रमजिवि र कोभिड संक्रमित पत्रकारहरुको लागि राहत प्याकेज ल्याउन, पत्रकार राहत कोषका लागि बजेट विनियोजन गर्न लगायतका माग गरेकोमा त्यसको पनि सम्बोधन भएको छैन, विज्ञप्तिमा थप भनिएको छ, बागमती प्रदेश समक्ष प्रेस तथा स्वतन्त्रता अभिव्यक्तिलाई संकुचित बनाउने गरी आफैंले सञ्चारगृह सञ्चालन गर्ने निर्णय फिर्ता गरेर स्वतन्त्र प्रेस, अभिव्यक्ति स्वतन्त्रता तथा सम्पूर्ण सञ्चारगृह र सञ्चारकर्मीको हक हितमा हुने गरी अघि बढ्न जोडदार माग गर्दछौं।"
"पाल्पामा वर्षासँगै बाढीपहिरो, कतै डुवान, कतै सडक अवरुद्ध","तानसेन : अविरल वर्षासँगै आएको बाढी पहिरोले पाल्पा सिद्धार्थ राजमार्ग ठप्प छ भने ग्रामिण सडकहरु छियाछिया परेका छन् । जिल्लाको प्रमुख राजमार्गको दोभानदेखि राम्दी खण्डमा ठाउँठाउँमा पहिरो खसेको छ । तानसेन नगरपालिका ८ गौडेपुल नजिकै सडक माथिबाट खसेको पहिरो र तलबाट डुमें खोलाले सडक कटान गरेपछि झण्डै ४० देखि ५० मिटर सडक बगाएको छ । बगेको सडक निर्माणको प्रयास भएपनि लगातार वर्षा भएको र पहिरो खसेकाले काम हुन नसकेको सडक डिभिजन कार्यालय पाल्पाका सूचना अधिकारी इन्जिनियर शिवु खत्रीले बताए । राजमार्गको कालीमाटी, झुम्सा दोभान क्षेत्र लगायतका स्थानमा पहिरो खसेका छन् । तानसेनरिडी, आर्यभञ्जाङरामपुर, कालीगण्डकी कोरिडोर, हार्थोकछहरा र बाँसटारीझडेवा सहित जिल्लका सबै ग्रामिण सडकहरुमा पहिरो खसेर यातायात बन्द छन् । आर्यभञ्जाङरामपुरको सिलुवाको चाँपगैरा ठुलो पहिरो खसेको छ । सडक डिभिजन कार्यालय सिद्धार्थ राजमार्गसंगै तानसेनरिडी, आर्यभञ्जाङरामपुरमा खसेका केही पहिरो हटाए पनि एक स्थानको हटाउँदा अर्को स्थानमा पहिरो खसेर सडक अवरुद्ध भएका छन्। कालीगण्डकीको बहाव बढेपछि पर्यटकीयस्थल रानीमहल क्षेत्र, रुरु धाम रिडीसहित नदी तटीय बस्तीमा जोखिम बढेको छ । रानीमहलको नदी र बराङदी खोला तटमा बनेको होटल, रानीमहलको पार्क ढुवानमा परेको छ । रिडी खोला र नदीको वहाव बढेपछि रु रु धार्मिक क्षेत्रमा त्रास बढेको छ । कालीगण्डकी नदीमा बन्न लागेको तिनमुखी पुल र रु रु धार्मिक क्षेत्र तटबन्दका निर्माण सामाग्रीहरु बगाएको छ । तीन दिनदेखि परेको अविरल वर्षाले खोला र नदीहरुमा बन्दै गरेका पक्की पुलहरुमा समेत क्षति पुगेको छ । जिल्लाको रिब्दीकोट गाउँपालिका ४ का महेन्द्र भट्टराईको घर मंगलबार बेलुका भत्किँदा उनका १९ वर्षीय छोरा मदन भट्टराईको पुरिएर ज्यान गएको छ । घर माथिबाट खसेको पहिरोले पुरिएर घाइते भएका उनको उपचारका क्रममा अस्पतालमा मृत्यु भएको हो। जिल्ला प्रशासन कार्यालय पाल्पाले वर्षाले हुनसक्ने जोखिमलाई ध्यान दिएर सर्तक रहन अनुरोध गरेको छ ।"
वर्षायाममा सधैं त्रास,"अछाम : लगातारको वर्षाका कारण बुढीगंगा नदीमा बाढी आएसँगै आसपासका बस्ती र खेतीयोग्य जमिन उच्च जोखिममा परेका छन् । बाढीका कारण नदी आसपासका स्थानीय त्रसित बनेका छन् । हरेक वर्ष वर्षायाम सुरु भएसँगै बुढीगंगा नदीले बस्ती डुवानमा पार्नुका साथै खेतीयोग्य जमिन कटान गर्दै आएको छ । गत वर्ष नदीले ठूलो मात्रामा साँफेबगर आसपासका खेत कटान गरेको थियो । तटबन्धनको उचित व्यवस्था नहुँदा यहाँका बासिन्दाले बर्षेनि बाढीको त्रास खेप्नु परेको छ । तटबन्धनका लागि बजेट नआएको पनि होइन । तर बजेटको सदुपयोग कसरी हुन्छ र कहाँ तटबन्धन हालिन्छ भन्ने नै जानकारी छैन । तटबन्धनका लागि आएको बजेटको कुनै हिसाबकिताब नै नभएको स्थानीय दिपक खड्काले बताए । वर्षा सुरु भएपछि आफूहरुको निन्द्रा नै हराउने गरेको उनले बताए । उनले भने,रातभरी जागराम बस्नपर्छ,नदी बढेर घर छेउसम्म पुग्न थालिसक्यो,साना साना बालबालिका छन्,वर्षायाममा बाँच्नै मुस्किल छ । जालीमा ढुंगा भरिएर हालिएका तटबन्धन बाढीले बर्षेनि बगाउने गरेको छ । जहाँ जोखिम हो, त्यहाँ तटबन्धन हुँदैन । बजेट सक्नका लागि सहज र पायक पर्ने तारजाली हालिन्छ । गत वर्ष आएको बाढीले साँफेबगर नगरपालिका ४ मा रहेको खेत पुरै नदीले कटान गरेको थियो। । जसले गर्दा एयरपोर्ट र पुरै नगरपालिका नै जोखिममा परेको छ । पूर्वबाट छिपेखोला,उत्तरबाट बुढीगंगा र दक्षिणबाट बग्ने प्रभाली खोलाका कारण साँफेबगर नै उच्च जोखिममा छ । २०४० सालदेखि नै खेतियोग्य जमिन कटानको मारमा आफूहरु पर्दै आएको स्थानीय चक्र कुँवरले बताए । प्रदेश सरकार र सिंचाइ डिभिजन कार्यालयको ४० लाखको लागतमा गत वर्ष खेत कटान गरेको ठाउँमा तटबन्धमा गर्न लागिएको कुँवरले बताए । यो आर्थिक वर्षको अन्तिममा आएर सुदुरपश्चिम सरकारले बुढीगंगामा तटबन्धनका लागि १ करोड ४० लाख र रामारोशनका लागि २ करोड ५० लाख बजेट बिनियोजन गरेको छ । साँफेबगर नगरपालिका मेयर कुलबहादुर कुँवरले नदीबाट हरेक वर्ष हुने खेतियोग्य जमिन कटान र समग्र नगरपालिकालाई बचाउन आफूहरुले हरसम्भव प्रयास गरिरहेको बताए । उनले भने,यो वर्ष गुरु योजना बनाएर अगाडि बढ्ने छौं, कुनै एकजना व्यक्तिले तटबन्धनको नाममा बजेट लिएर आउँछ,तर त्यो तटबन्धन कहाँ गरियो भन्ने नै जानकारी हुँदैन,नगरले अहिले आफ्नो बजेटले भ्याएसम्म गत वर्ष क्षति गरेको ठाउँमा तटबन्धनको काम गरिरहेको छ । बाढी र पहिरोका कारण त्यस्तो कुनै अप्रीय घटना नघटेको प्रमुख जिल्ला अधिकारी रुद्र मल्लले बताए । उनले भने,खेत कटान,सिंचाइ कुलो भत्किएको खबर आएको छ अन्य कुनै अप्रिय घटना भने घटेको छैन्,हामीले सर्तकता अपनाउन भनेर सूचना जारी गरेका छौं ।' गत वर्ष जिल्लामा बाढीका कारण ठूलो धनजनको क्षति भएको थियो । भदौ २ गते कैलाश खोलामा आएको बाढीले रामारोशन गाउँपालिकाका १७ जनालाई बेपत्ता बनाएको थियो । ८ जना शब फेला परेको थियो भने ९ जना अझै बेपत्ता छन् । बाढीले रामारोशनको सैनिबजार नामोनिशान नै मेटाएको थियो । २५ घर पसल बगाएको थियो ।"
शिक्षकले लगाउन पाएनन् कोभिशिल्ड दोस्रो खोप,"कपिलवस्तु : कोरोना भाइरसविरुद्धको कोभिशिल्ड दोस्रो खोप लगाउने कार्यमा जिल्लाका शिक्षकहरुलाई विभेद भएको भन्दै शिक्षकहरुको गुनासो बढेको छ । स्वास्थ्य कार्यालयका अनुसार असारको १ र २ गते कपिलवस्तु अस्पताल र शिवराज आधारभूत अस्पतालमा दोस्रो चरणको कोभिसिल्ड खोप लगाउने कार्य शुरु भएको छ । दोस्रो खोप जिल्लाका स्वास्थ्यकर्मी, स्थानीय तहका कर्मचारी, सरकारी कर्मचारी, प्रहरी, सशस्त्र प्रहरी, नेपाली सेना, वैंक तथा वित्तिय संस्था, सार्वजनिक संस्थान तथा प्राधिकरणका कर्मचारी, पत्रकार, एम्बुलेन्स तथा शव बाहन चालकलाई लगाइने सूचना गरिएको छ । तर विद्यालय शिक्षक तथा क्याम्पस प्राध्यापकहरुलाई भने यो खोप लगाउने व्यवस्था गरिएको छैन । पहिलो खोप लगाएर दोस्रो खोप लगाउन बाँकी रहेका शिक्षकहरुले यस पटक खोप लगाउन नपाउँदा आफूहरुलाई जिल्ला कोभिड १९ खोप व्यवस्थापन समितिले विभेद गरेको उनीहरुको आरोप छ । फ्रन्टलाइनमा विद्यार्थी तथा अभिभावकबीचमा उपस्थित हुने शिक्षकहरुलाई नै दोस्रो चरणको खोपमा प्राथमिकता नदिनु शिक्षा क्षेत्र प्रतिको ठुलो दुर्भाग्य रहेको नेपाल शिक्षक संघका अध्यक्ष अफाक अहमद खांले बताए । शिक्षकहरुलाई गरिएको यस्तो विभेद प्रति आफुहरुको आपत्ति रहेको संघका अध्यक्ष खांले बताए । अन्य सरकारी, वित्तिय तथा संस्थानका कर्मचारी सरह शिक्षकलाई पनि खोप लगाउने अवसर प्रदान गर्नु हुन संघका अध्यक्ष खांले जिल्ला कोभिड १९ खोप व्यवस्थापन समितिसँग माग गरेका छन् । सरकारले असार १ गते बाट नयाँ शैक्षिक सत्र २०७८ को प्रारम्भ गर्न सबै विद्यालयहरुलाई निर्देशन दिइसकेको छ । विद्यालयहरु पनि भर्ना अभियानको तयारीमा छन् । भदौ १ गतेबाट कक्षा ११ को अध्यापन शुरु गर्ने तयारीमा विद्यालयहरु जुटेका छन् । तर कोभिशिल्ड खोपको दोस्रो डोज शिक्षकहरुलाई उपलब्ध नगराउँदा शिक्षकहरुसँगै आम विद्यार्थी र अभिभावकहरु समेत कोरोना संक्रमणको उच्च जोखिममा पर्ने खतरा बढेको भन्दै जिल्लाका सामुदायिक तथा निजी विद्यालयका शिक्षकहरुले दोस्रो डोजको खोप आफुहरुलाई पनि लगाउन अवसर दिनुपर्ने बताएका छन् । कपिलवस्तुले कोभिशिल्डको दोस्रो डोज खोप शिक्षकहरु बाहेक अन्य क्षेत्रका व्यक्तिहरुलाई लगाउन आह्वान गरेको सूचना पत्र"
"भीरकोटमा जीप दुर्घटना : एक जनाको मृत्यु, ६ घाइते","स्याङ्जा : भीरकोट नगरपालिका ४ मा बुधवार बिहान जिप दुर्घटना हुँदा एक जनाको मृत्यु भएको छ भने ६ जना घाइते भएका छन्। भीरकोटको दर्बुङठाँटीस्थित भित्री कच्ची सडकमा जीप अनियन्त्रित भएर दुर्घटना भएको प्रहरीले जनाएको छ। बानेथोकबाट बयरघारी बजारकालागि गुडेको ग १ ज ४९४० नम्बरको महिन्द्रा जीप दुर्घटना भएको हो। दुर्घटनामा घाइते भएका ३६ वर्षीय गणेशजंग अधिकारीको भीरकोट नगर अस्पतालमा उपचारका क्रममा मृत्यु भएको हो। दुर्घटनामा चालक मनु भन्ने विकास थापा, रेशम परियार, प्रतिमा परियार,रुकबहादुर परियार, सोनी श्रेष्ठ र दिनेश परियार घाइते भएका हुन्। उनीहरुमध्ये रेशम परियार र सोनी श्रेष्ठको भीरकोट नगर अस्पतालमा उपचार भइरहेको छ। अन्य ४ घाइतेलाई थप उपचारका लागि पोखरा रिफर गरिएको छ। लगातार बर्षाका कारण कच्ची सडक हिलो र चिप्लो भएका छन्। जीप सडकभन्दा अन्दाजी ५ मिटर तल झरेको र यसका बारेमा थप अनुसन्धान भइरहेको प्रहरी प्रवक्ता समेत रहेका अधिकारीले जानकारी गराए।"
"कालीगण्डकीको बाढीले सेतीवेणीका ८ घरमा क्षति, जोखिम कायमै","स्याङजा : केही दिनदेखिको लगातारको वर्षाले कालीगण्डकी नदी बढेपछि सेतीवेणी बजारका ८ वटा घरमा पूर्ण क्षति पुगेको छ। उच्च बाढीका कारण गल्याङ नगरपालिका ५ स्थित सेतीवेणी बजार डुवानमा पर्दा ती घरमा पूर्णक्षति पुगेको प्रहरी नायब उपरीक्षक राजेन्द्र अधिकारीले जानकारी दिए। सचेत र जागरुकका कारण मानवीय क्षति हुन पाएन। मानवीय क्षति नभए पनि करोडौं मूल्य बराबरको धनको क्षति पुगेको छ। पुराना शैलीका ती घरका आधाआधी भाग भत्केका छन्। घरका आधाआधी भाग डुवानमा छन्। घरभित्रका सामान झिक्न नपाउँदा सबै नदीले बगाएको छ। मानवीय क्षति हुन नदिन प्रहरी, स्थानीयबासी, जनप्रतिनिधि र रेडक्रसको सहकार्यमा ती परिवारलाई उद्धारगरी सुरक्षित स्थलमा सारिएको छ। प्रनाउ अधिकारीका अनुसार गल्याङ ५ सेतीवेणी निवासी केशबहादुर क्षेत्रीको दुई तले, केशराज न्यौपानेको ३ तले, ठाकुरप्रसाद श्रेष्ठको २ तले, रेशमराज न्यौपाने २ तले, लक्ष्मी पति न्यौपानेको २ तले, गुरुबहादुर क्षत्रीको २ तले घर, तेजराम काफ्ले २ तले, त्रिबिक्रम हेजुको २ तले कच्चीघरहरु पूर्णरुपमा नष्ट भएका छन। यसैगरी, कालीगण्डकी नदीमा पानीको बहाव कम भएको छैन। अझैं पनि बजारका अन्य १५ घरहरु सुरक्षित स्थानमा सार्ने तयारी भइरहेको वडाअध्यक्ष बिष्णुबहादुर क्षेत्रीले जानकारी गराए। उनले भने, 'सेतीवेणी बजारको तल्लो खण्ड अझैं उच्च जोखिमै छ। यहाँका ३५ घर डुवानको उच्च जोखिममा छन्। पानीको बहाव उच्चदर बढेसँगै कालीगण्डकी जलविद्युत उत्पादन केन्द्रका ड्यामका ढोकाहरु खोलिएका छन्। अहिलेसम्म पनि यहाँ पानी परिरहेको छ।"
लोडरमा मोटरसाइकल ठोक्किँदा चालकको मृत्यु,विराटनगर : मोरङको सुन्दरहरैँचा नगरपालिकामा लोडरमा मोटरसाइकल ठोक्किँदा चालकको मृत्यु भएको छ। पूर्वपश्चिम लोकमार्गअन्तर्गत सुन्दरहरैँचा८ सलकपुरमा पूर्वतर्फ जाँदै गरेको सडक निर्माणमा प्रयोग गरिने लोडरमा सोही दिशातर्फ जाँदै गरेको को ३५ प ५९७१ नम्बरको मोटरसाइकल पछाडिबाट ठोक्किँदा दुर्घटना भएको हो। दुर्घटनामा परेर मोटरसाइकल चालक नवलपरासी गैंगाकोट९ घर भइ मोरङको सुन्दरहरैँचा८ मा बस्दै आएका २५ वर्षीय गोकुल भनिने यामबहादुर थापाको मृत्यु भएको प्रदेश १ ट्राफिक प्रहरी प्रमुख एसपी सञ्जीव शर्माले बताए। उनका अनुसार दुर्घटनामा परेर गम्भीर घाइते भएका थापाको उपचारका लागि ल्याइपुर्याएपछि मंगलबार राति ८:५५ बजेतिर विराटनगरस्थित कोसी अस्पतालमा मृत्यु भएको हो। दुर्घटनामा मोटरसाइकलको पछाडि सवार सुन्दरहरैँचा६ गछियाका ३० वर्षीय रूपक खड्का घाइते भएका छन्। उनको अवस्था सामान्य रहेको प्रहरीले जनाएको छ। प्रहरीले अनटेष्ट लोडरका चालक मोरङको कटहरी गाउँपालिका७ का ३३ वर्षीय सरोज गौतमलाई नियन्त्रणमा लिएर घटनाको अनुसन्धान थालेको छ। दुर्घटनामा परेर मृत्यु भएका मोटरसाइकल चालकसँग साथमा सवारी चालक अनुमति पत्र (लाइसेन्स) नभएको पाइएको एसपी शर्माले बताए। उनका अनुसार मोटरसाइकल चलाएका बेला चालकले मापसे (मादक पदार्थ सेवन) पनि गरेको पाइएको छ।
कोसी किनारामा पुरुषको शव फेला,सिन्धुली : सिन्धुलीमा सुनकोसी नदीमा आएको बाढीले बगाएर ल्याएको अवस्थामा शव फेला पारिएको छ । सिन्धुलीको सुनकोसी गाउँपालिका ५ मुलकोटस्थित कोसी किनारामा एक पुरुषको शव फेला पारिएको हो । जिल्ला प्रहरी कार्यालय सिन्धुलीका अनुसार अन्दाजी ३०३५ वर्षका पुरुषको शव सुनकोशी नदी किनारामा फेला पारिएको हो । सुनकोशीले बगाएर ल्याएको माछा टिप्न गएका स्थानीयले गोप्टो परेको नाङ्गै शव देखेपछि प्रहरीलाई खबर गरेका थिए । उक्त शव भेटिएको स्थानमा प्रहरी चौकी रातमाटाको टोलि पुगेर अनुशन्धान थालेको छ । उक्त शव मंगलबार राति सिन्धुपाल्चोकको मेलम्ची नदीमा आएको बाढीले बगाएको स्थानीयको हुनसक्ने आशंका गरिएको सिन्धुलीका डिएसपी मनोज कुमार लामाले बताए ।
बाढी पहिरोले गोरखाका विभिन्न सडक तथा पदमार्ग अवरुद्ध,"गोरखा : अबिरल वर्षापछिको बाढी र पहिरोले गोरखाका गाउँबस्ती जाने पदमार्ग तथा सडक अवरुद्ध भएका छन् । दरौँदी नदीमा आएको बाढीले बारपाक सडक बगाएको छ । बारपाक सुलीकोट गाउँपालिका ४ झोलुङ्गेको पक्कीपुल खण्डको सडक बगाएको प्रहरीले जनाएको छ । कालोपत्रे गरिएको सो सडक बगाएपछि बारपाकमा सवारी साधन जान नसक्ने भएको छ । त्यस्तै बेनिघाट, आरुघाट, लार्के सडकको आर्खेत खण्डमा बूढीगण्डकीले सडक डुबाएको छ । बूढीगण्डकीको सतह बढेर सडक डुबाएको धार्चे गाउँपालिकाका अध्यक्ष सन्तोष गुरुङले जानकारी दिए । सो सडक अवरुद्ध हुँदा उत्तरी गोरखासँगको यातायात सम्पर्क सम्बन्ध बिच्छेद भएको छ । त्यस्तै उत्तरी गोरखाको मनास्लु क्षेत्र प्रवेश गर्ने ठाउँमा अनगिन्ति ठाउँमा पदमार्ग बिग्रिएको वडाअध्यक्षहरुले बताएका छन् । चुमनुब्री गाउँपालिका २ को स्याला र ल्हो बीचमा पहिरोले पदमार्ग बगाएको वडाअध्यक्ष पेम्बारेता लामाले जानकारी दिए । त्यस्तै ल्हो र स्यो बीचमा पनि पदमार्ग पहिरोले बगाएर अवरुद्ध भएको उनले बताए । भर्जमको पारिबाट झरेको पहिरोले बुढीगण्डकी नदी १० मिनेटसम्म थुन्यो । पछि एक्कैचोटि खुल्दा नदी माथिको काठे पुल बगायो, उनले भने । वडा नं ४ को गपबाट नाम्रुङ जाने सडकखण्ड पनि पहिरोले अबरुद्ध भएको छ । सोही वडाको क्वाक, छाक जाने पदमार्ग मर्मतसम्भार गर्न नसकिने गरी पहिरिएको वडाअध्यक्ष पेमाडुण्डप लामाले बताए । त्यस्तै वडा नं ५ को बुरबाट गप जाने खण्डको धेरै ठाउँमा पहिरो झरेको छ । पहिरोले धेरै ठाउँमा बाटो अवरुद्ध भएको त्यहाँ खानेपानी योजनाको सामान बोकेर यात्रा गरिरहेका केरौँजाका सोनाम गुरुङले जानकारी दिए । त्यस्तै धार्चे गाउँपालिकाका बिभिन्न वडाबाट गाउँपालिकाको केन्द्र माछाखोला जोड्ने सडक बिभिन्न ठाउँमा अबरुद्ध भएको छ । लप्सीबोट माछाखोला खण्डमा धेरै ठूलो पहिरो गएर स्तरोन्नति भइरहेको सडक अवरुद्ध भएको वडाअध्यक्ष तुलबहादुर गुरुङले जानकारी दिए । बारपाक लाप्राक सडकखण्ड पनि अवरुद्ध रहेको उनले बताए ।"
नारायणी नदी इतिहासकै उच्च विन्दुमा,"चितवन : नारायणी नदीको सतह इतिहासकै उच्च विन्दुमा पुगेको छ । नदीको सतह गए राति १०ः५० बजे १० दशमलव ४६ मिटर पुगेको हो । सो समयमा पानीको बहाव एक करोड ६४ लाख ५५ हजार लिटर प्रतिसेकेन्ड पुगेको थियो । नारायणी बेसिन कार्यालय भरतपुका हाइड्रोलोजिस्ट रामविकेश रायले कार्यालयले सन् १९६२ फेब्रुअरी १० देखि जलस्तर मापन शुरु गरेको बताए । उनका अनुसार सन् १९७४ अगष्ट ५ मा नारायणीको जलस्तर १० दशमलव एक मिटर र १५ हजार ३०० घनमिटर प्रतिसेकेण्ड बहाव मापन गरिएको थियो । सोही १० दशमलव एक मिटरलाई विगतमा उच्च विन्दु मानिँदै आएको थियो । सो विन्दुको रेकर्ड गए राति तोडिएको उनले जानकारी दिए । रायले भने, 'सन् १९६२ यताकै सबैभन्दा बढी गए राति मापन गरिएको छ ।' यसबीचको अवधिमा सन् २०१८ को बर्सातमा १४ हजार घनमिटर प्रतिसेकेण्ड बहाव र तह नौ दशमलव छ मिटर रहेको उहाँले जानकारी दिनुभयो । सन् १९६३ देखि हालसम्मको तथ्याङ्कलाई हेर्दा नारायणीको शिरतर्फका क्षेत्रमा सबैभन्दा बढी पानी यस वर्ष परेको देखिन्छ । सन् २०१३ मा १३ हजार घनमिटर प्रतिसेकेण्ड नारायणीको बहाव मापन भएको थियो । नारायणी नदीको खतराको तह आठ मिटर र बहाव नौ हजार ९९२ घनमिटर प्रतिसेकेण्ड रहेको छ । यसको चेतावनी तह सात दशमलव तीन मिटर र आठ हजार ४६० घनमिटर प्रतिसेकेण्ड रहेको छ ।"
सल्लेरीका बाढीपिडित उद्धारको पर्खाइमा,"गोरखा : बूढीगण्डकीको बाढीले घरबास उठेका चुमनुब्री गाउँपालिका ३ सल्लेरीका बासिन्दा उद्धारको पर्खाइमा छन् । बाढीले घर बगाएको र जोखिमका कारण विस्थापित भएकाहरु त्रिपालको पर्खाइमा रहेका स्थानीय वीरवल घलेले जानकारी दिए । बूढीगण्डकीले चार वटा घर त पूरै लगिसक्यो । अरु पनि लाने क्रममा छ, घलेले भने, पानी परिरहेको छ । विस्थापितहरु बिचल्लीमा छन् । त्रिपाल लगायतका राहत सामग्री पठाउनका लागि आरुघाटआर्खेत सडकखण्ड डुबानमा परेपछि अबरुद्ध भएको उनले बताए । उनका अनुसार सडक निर्माण कार्यदल रहेका सल्लेरीको नेपाली सेनाको शिविर पनि जोखिममा छ । त्यहाँ रहेका सेनाको टोली पनि विस्थापित भएका छन् । सडक निर्माणमा प्रयोग भइरहेको बिस्फोटक पदार्थ पनि सुरक्षित ठाउँमा स्थानान्तरण गर्नुपर्ने छ, उनले भने, सल्लेरीका बासिन्दालाई पनि अस्थायी बास बनाउनका लागि त्रिपाल पठाउनु पर्ने छ । सरकारले हेलिकोप्टरबाट उद्धारको काम गर्न सके उपयुक्त हुनेथियो । घटनास्थलमा त्रिपाल लगायतका राहत सामग्री पठाउने प्रयास भइरहेको जिल्ला विपत व्यवस्थापन समितिका संयोजक, प्रमुख जिल्ला अधिकारी शालिग्राम पौडेलले बताए । सेनाको टोलीलाई कतै खाली ठाउँमा स्थानान्तरण गर्नुपर्ने छ । घर गुमाएकालाई चाहिँ नजिकैको विद्यालयमा बसाउने तयारी गरेका छौँ, प्रजिअ पौडेलले भने । तीन दिनदेखिको अबिरल वर्षापछि बढेको बूढीगण्डकी नदीले चुमनुब्री गाउँपालिका ३ को सल्लेरी गाउँ बूढीगण्डकी नदीले बगाएको छ । गएराति बूढीगण्डकीले गाउँका घर बगाउन थालेपछि गाउँले भागेर भीरपाखामा रात बिताएका छन् । २७ घर रहेको सल्लेरीको चार घर बगाइसकेको छ भने अरु घर पनि जोखिममा रहेको स्थानीय गणेश कार्कीले जानकारी दिए । जोखिममा रहेकाले मान्छे त्यहाँबाट भागेर रातभर पाखापखेरामा बसेर बिताएका उनले बताए ।"
जोखिममा बस्ती,"जोमसोम : मनसुन सुरु भएसँगै अविरल वर्षाका कारण उत्तरी कोरला नाका जोड्ने राष्ट्रिय गौरवको ७६ किलोमिटर बेनीजोमसोम सडक अवरुद्ध भएको छ। मंगलबार बिहानदेखि बाढीपहिरो र नदी कटानले बेनीजोमसोम सडकको आधा दर्जन स्थानमा सडक अवरुद्ध भएको हो। अविरल वर्षाका कारण सोमबार रातिको बाढीले बेनीजोमसोम सडकको मुस्ताङ खण्डको घरपझोङ २ मार्फा खोलाको बहाव उच्च हुँदा त्यहाँको सडक संरचना पूर्ण रूपमा क्षति पुगेको छ। त्यसैगरी त्यहाँ राखिएको पैदलयात्री र मोटरसाइकल आवतजावत गर्ने अस्थायी पुलसमेत बगाएको छ। बेनीजोमसोम सडकको मुस्ताङखण्डमा पर्ने थासाङ गाउँपालिका४ कैकु खोला, लेते खोला र मिसी खोलालगायतमा गए रातिको बाढीले सडक ध्वस्त भएको छ। यस्तै बेनीजोमसोम सडकअन्तर्गत म्याग्दी खण्डको काभ्रे भीर सडकमा पहिरो जाँदा अन्दाजी २० मिटर सडक भासिन पुगेको छ। बाढीपहिरोले बेनीजोमसोम सडक अवरुद्ध भएपछि बेनीजोमसोम सडकको सिधा यातायात सम्पर्क विच्छेद बनेको छ। सडक अवरुद्ध भएसँगै म्याग्दीबाट मुस्ताङ र मुस्ताङबाट म्याग्दीतिर जाने मालवाहक सवारीसाधन गन्तव्यमा पुग्न नसकी बीच बाटोमै अलपत्र परेका छन्। मुस्ताङका प्रमुख जिल्ला अधिकारी हीरादेवी पौडेलले अविरल वर्षाका कारण आएको बाढीपहिरोले बेनीजोमसोम सडकखण्डको दर्जनौ स्थानमा सडक अवरुद्ध भएको बताइन्। कमजोर भौगोलिक भूवनोट रहेको मुस्ताङको लेतेदेखि तल म्याग्दीतर्फको सडकमा बर्सेनि अविरल वर्षाले सडक अवरुद्ध हुने गर्छ। अविरल वर्षाका कारण मुस्ताङका अन्य शाखा नदीको बहावसमेत उच्च भएको छ भने कालीगण्डकी नदीको सतहसमेत डरलाग्दो बनेको छ। यस्तै, मुस्ताङको घरपझोङ४ जोमसोम र वारागुङ मुक्तिक्षेत्र१ को बीचमा पर्ने लुप्रापान्डाखोला सोमबार दिउँसो १ घण्टा खोला थुनिएको थियो। खोला थुनिएसँगै आएको उर्लँदो बाढीले लुप्रा बस्ती उच्च जोखिममा परेको प्रजिअ पौडेलले बताइन्। उनका अनुसार बाढीले स्थानीयको खेतसमेत बगाएको छ भने बस्ती संरक्षणका लागि गत वर्ष लगाइएको तटबन्धसमेत बाढीले पुरेको छ। बाढीग्रस्त क्षेत्र लुप्रामा १५ घरधुरीमध्ये ५ घरधुरी अहिले उच्च जोखिममा रहेकाले अन्यत्र स्थान्तरण गरिएको छ। बस्ती संरक्षणका लागि संघ तथा प्रदेश सरकारले बस्ती संरक्षण तटबन्ध दिगो नहुँदा लुप्रावासीले बर्खायाममा जोखिम मोलर बस्नुपर्ने बाध्यता छ। लुप्राका स्थानीयले लुप्रा बस्तीलाई उचित स्थानमा स्थान्तरण गर्नुपर्ने मागसमेत राखेका छन्। उक्त मुस्ताङको सदियौं पुरानो बस्ती हो। अन्नपूर्ण पदमार्ग हुँदै जोमसोम आउने विदेशी पर्यटक मुक्तिनाथबाट लुप्रा हुँदै जोमसोम आइपुग्ने गर्छन्।"
"डोटीको रौवामा पहिरो : एक जनाको मृत्यु, दुई किशोरी घाइते",डोटी : चार दिनदेखिको अबिरल बर्षाका कारण गएको पहिरोमा परेर डोटीमा एक जनाको मृत्यु भएको छ । बुधबार बिहानै गएको पहिरोमा परेर दुई जना घाइते भएका छन् । जिल्लाको केआईसिंह गाउँपालिका ३ बासुदेवीको रौवा भन्ने स्थानमा पहिरो गएको हो । खानेपानी बनाउन गएका बेला माथिबाट खसेको पहिरोमा परी एक जनाको मृत्यु भएको र दुई जना घाइते भएको केआईसिंह गाउँपालिकाका कर्मचारी डम्बर भट्टले जानकारी दिए । मृत्यु हुनेमा देउकाँडाका ६५ वर्षिय खडकबहादुर बम रहेका छन् । बमसँगै गएका बासुदेवीको झिंगाबस्तीका १३ वर्षीया पुनी कुँवर र १६ वर्षीया पुजा कुँवर घाइते भएका हुन् । घाइतेको हात र टाउकोमा गहिरो चोट लागेको बताइएको छ । घाइतेहरुको उपचारका लागि अस्पताल लैजाने काम भइरहेको गाउँपालिकाकाले जनाएको छ ।
राप्ती नदीको टापुमा फसेकाको १२ घण्टा पछि सकुशल उद्दार,"दाङ : राप्ती नदीको टापुमा फसेका चारजनाको उद्दार गरिएको छ । नदीमा आएको बाढीका कारण बेला घाटमा फसेका चारजनाको १२ घण्टा पछि सकुशल उद्धार भएको छ। नेपाली सेना, सशस्त्र प्रहरी र नेपाल प्रहरीको संयुक्त उद्दार टोलीले उद्धार गरेको हो। लमही नगरपालिका७ हस्नापुरका ४८ वर्षे मन्साराम चौधरी, राजपुर गाउँपालिका२ निवासी ४५ वर्षकी सावित्रा, सोही ठाउँका २६ वर्षे राधे यादव र राजपुर गाउँपालिका३ प्रतापपुरका २६ वर्षे गणेश यादवको १२ घण्टापछि उद्धार गरिएको दाङ प्रहरीले जानकारी दिएको छ । भैँसी चराउन गएको बेला राप्तीमा भेल बढ्यो। त्यसपछि उनीहरु फर्कन सकेनन्। लगत्तै उद्धारको प्रयास सुरु भयो, राति १ बजेसम्मको प्रयास सफल हुन सकेन। अनि बिहान पुन उद्दार गरिएको हो । तीन परिवारका १७ भैँसी टापुमा छाडिएको छ। बाढी कम भयो भने भैँसी ल्याउन जानुपर्छ, श्यामलाल चौधरीले भने, सधैँ त्यहीँ चराउन जाने गरेक थियौ, यसपाली बाढीले दुःख दियो। हामी बाहिर आयौं, भैंसी त्यही छन्, भैसीको चिन्ता छ ।'"
"बाढीपहिरोले पर्वतका करिब ५० घरपरिवार विस्थापित, सयौँ जोखिममा","कुश्मा : बाढीपहिरोबाट ठूलो क्षति भएको छ। बाढीको जोखिममा रहेका झण्डै ५० घरपरिवार विस्थापित भएका छन् । प्रहरीले जिल्लाभरको क्षतिको विवरण संकलन भइरहेको जनाएको छ । बाढीले जलजला गाउँपालिका ८ लस्ती र फर्सेका १८ घरपरिवार विस्थापित बनेका छन् । बस्तीभन्दा माथिबाट निरन्तर झरेको पहिरोका कारण १८ घरपरिवारलाई मंगलबारदेखि नै सुरक्षित स्थानमा सारिएको वडा अध्यक्ष हरिबिकास जिसीले जानकारी दिए। यसैगरी ७ धाइरिङमा दुई घर विस्थापित बनेको जलजला गाउँपालिकाले जनाएको छ । जलजलाका विभिन्न वडामा १ सय भन्दा बढी घर जोखिममा रहेको अध्यक्ष जिसीले बताए । यसैगरी पर्वतको महाशिला गाउँपालिका ८ घरपरिवार विस्थापित बनेका छन् । महाशिला गाउँपालिकाका प्रवक्ता जीवन उचै ठकुरीका अनुसार त्यहाँ ८ घर विस्थापित भएका छन् । उनका अनुसार १ होश्राङदीको अर्गाउदीका पहलसिङ गुरुङको परिवार विस्थापित भएको छ । पाँचजना सदस्य रहेको उक्त परिवारलाई स्थानीय लक्ष्मीदय आधारभूत विद्यालयमा सारिएको छ । वडा नं३ बालाकोटको हिरुखर्कमा तीनजना सदस्य रहेको धनबहादुर आलेको परिवारलाई छिमेकीको घरमा, वडा नं५ लुंखु देउरालीको ढाडाखर्कमा पाँच जना परिवार सदस्य रहेको आस बहादुर गुरुङको परिवारलाई छिमेकीको घरमा र सोही ठाउँका टेकराम गुरुङको परिवारलाई पनि छिमेकीको घरमा आश्रय दिइएको छ । यस्तै, वडा नं२ भोक्सिङमा दुई घर, वडा नं५ लंखुका तीन घर र वडा नं४ पाखापानीका दुई घर गरी कुल ८ घर विस्थापित बनेका हुन् । वर्षा नरोकिएकाले अझै ठूलो क्षति हुन सक्ने उनले बताए । यसैगरी फलेवास नगरपालिका३ शंकरपोखरीको रुग्दीमा पनि स्थानीय बुद्धि सागर रेग्मीको घर उच्च जोखिममा परेको छ । घरको तल्लो भागबाट घरको भित्तासम्मै पुगेको पहिरोका कारण घर बग्ने खतरामा परेको हो । वर्षा भएको बेलामा घरमा बस्न नै खतरा भएकाले वर्षाको बेलामा छिमेकीकोमा आश्रय दिनुपर्ने अवस्था आएको रेग्मीले बताए । वर्षाकै कारण विश्वकै ठूलो शालिग्राम शिला रहेको सेतीवेणी पनि डुबानमा परेको छ । पर्वत, स्याङ्जा र गुल्मी जिल्लाको सिमानामा रहेको जिल्लाको बिहादी गाउँपालिका६ मा रहेको सेतीवेणी बजार डुबानमा पर्दा त्यहाँका १० घर विस्थापित भएका छन् । त्यसैगरी कुश्मा नगरपालिका वडा नं ११ पकुवामा पनि ठुलो भागमा पहिरो गएकाले केहि घर जोखिममा रहेको स्थानीय दया सुवेदीले जानकारी दिए । मोदी गाउँपालिकाको वडा नं २ देउपुरमा ८ र वडा नं १ भुकताङ्लेमा १ घर जोखिममा परेको गाउँपालिकाका प्रमुख प्रशासकिय अधिकृत किसान क्षेत्रीले जानकारी दिए । वडा नं ४ क्याङको ज्यामिरेमा एक घरमा पुर्ण क्षति पुगेको छ । परिवारलाई छिमेकीकोमा आश्रय दिएर सारिएको छ । त्यसैगरी वडा नं ८ चित्रेमा २ घर विस्थापित बनेका छन् । पहिरोका कारण जिल्लाभरका खोलानालामा बाढी आएको छ भने अधिकांश सडक अवरुद्ध छन् । त्यसैगरी खेतीयोग्य जमिनहरु समेत पहिरोले पुरिएको स्थानीय तहले जनाएका छन् । यता जिल्ला प्रहरी कार्यालय पर्वतले जिल्लाभरी बाढी पहिरोले भौतिक क्षति भएपनि अहिलेसम्म मानवीय क्षति भने नभएको जनाएको छ ।"
"नारायणी नदीले खतराको तह पार गर्यो, गण्डक ब्यारेजका ३६ वटै ढोका खोलियो",परासी : गण्डक ब्यारेजमा पानीको सतह खतराभन्दा माथि पुगेको छ । ब्यारेजको क्षमता ५ लाख क्यूसेक हो । अहिले पानीको सतह ४ लाख ८ हजार क्यूसेक पुगेको भूआर्जन तथा जनसम्पर्क कार्यालयका भूआर्जन अधिकारी तारासिंह थापाले बताए । ब्यारेज जीर्ण भएका कारण ४ लाख कटेपछि उच्च जोखिम मानिने उनले बताए । पानीको सतह अझै बढे बी ग्याब बाँध फुटन सक्ने र बस्ती नै डुबानमा पर्ने संभावना बढेको उनले जानकारी दिए । पानीको सतह बढेपछि अहिले पश्चिम नवलपरासीका २० गाउँ जोखिममा परेका छन् । पानीको सतहसँगै जोखिम बढेपछि ब्यारेजका ३६ वटै ढोका खोलिएको छ । यसैबीच गण्डक ब्यारेज र अन्य खोला कारण डुबान हुन थालेपछि स्थानीयलाई उच्च सतर्कता अपनाउन प्रशासनले आग्रह गरेको छ । जोखिम क्षेत्रमा तत्काल उद्दार र क्षति न्यूनीकरणका लागि सुरक्षाकर्मीलाई तयारी अवस्थामा राखिएको प्रमुख जिल्ला अधिकारी धर्मेन्द्र मिश्रले बताए ।
"चामेमा तीनसय परिवार विस्थापित, धारापानीमा ६ घर बगायो, तालगाउँ पुरै डुवानमा","बेंसीसहर : मनाङ सदरमुकाम चामेमा बाढी पहिरोबाट ३ सय परिवार विस्थापित भएका छन्। चामे बजारको घट्टेखोला, च्याट्टेखोलामा र मस्र्याङ्दी नदीमा बाढी आउँदा चामे बजार क्षेत्र विस्थापित भएको मनाङका प्रजिअ विष्णु लामिछानेले जानकारी दिएका छन्। तीनसय परिवार कारागारको नवनिर्मित भवनमा आश्रय लिएर बसेका छन्,' प्रजिअ लामिछानेले भने,चामे, धारापानीमा बाढीले कटान गरेको छ, ताल गाउँको बस्ती पुरै डुबानमा छ । बाढीले मनाङको तल्लो भेग नासों गाउँपालिकाको धारापानी क्षेत्रमा बढी क्षति पुर्याएको छ । बुधबार बिहान आएको बाढीले पुल र भवनहरू बगाएको प्रशासनले जनाएको छ । प्रजिअ लामिछानेका अनुसार ताचै जाने बेलिब्रिज, थोंचेचिल्चेतिर जाने झोलुंगे पुल, नासों गाउँपालिकाको कार्यालय, सीमा प्रहरी चौकी बाढीले बगाएको छ । यस्तै, प्रभु बैंक र प्राइम कमर्सियल बैंकका भवन, वडा नं ५ को कार्यालय, थोंचे स्वास्थ्य चौकी, लघु जलविद्युत् आयोजनाका साथै धारापानीका पाँचवटा होटल बगेका छन् । प्रजिअ लामिछानेले बाढीपछि प्राइम कमर्सियल बैंकमा कार्यरत एक कर्मचारी सम्पर्कविहीन रहेको बताए । ती कर्मचारीको खोजि भइरहेको उनले बताए । मनाङको ङावलमा पहिरोले मस्र्याङ्दी नदी थुनिएको छ । बुधबार बिहानै पहिरो झरेर नदी थुनिएको प्रजिअ लामिछानेले जानकारी दिए । नदी थुनिएपछि चामे र ताल गाउँलगायत तल्लो तटीय क्षेत्रमा झन् जोखिम बढेको छ । थुनिएको नदी एकै पटक फुट्यो भने उपल्लो मनाङ जोड्ने चामेको पुल, चामे बजार र ताल बजारलाई झन् ठूलो क्षति पुग्ने उनले बताए ।केही दिनयता निरन्तर परेको पानीले चामे बजारको घट्टेखोला र च्याट्टेखोलामा आएको बाढीले बजारका ६ घर बगाएको थियो । चामेका अन्य घर समेत डुबानमा परेपछि झण्डै ३ सय जना जिल्ला कारागारको नवनिर्मित भवनमा गएर आश्रय लिएका छन्। पानी परिरहेकाले अहिले पनि अवस्था उत्तिकै खतरापूर्ण रहेको प्रजिअ लामिछानेले बताए। पानी परिरहेको छ, 'उनले भने, बाढी र पहिरोले चामे बजार भित्रै पनि कतै जान सक्ने अवस्था छैन । चामे र तालगाउँका बाढी पहिरो पीडितलाई राहत र उद्धारका लागि काठमाडौंबाट नेपाली सेनाको हेलिकप्टर ल्याउन तयारी अवस्थामा रहे पनि मौसम खराब भएकाल आउन नसकेको उनले बताए । उनले भने, 'विस्थापित परिवारका लागी काठमाडौंबाट राहत ल्याउँदै छौं, खराब मौसमका कारण हेलिकप्टर आउन सकेको छैन् । चामेका करिब ६० घर बाढी र डुबानको समस्यामा परेको उनले बताए । मस्र्याङ्दी नदी उर्लिँदा डुबानमा परेको मनाङको प्रवेशद्वार तालगाउँ अहिले पनि जोखिममै रहेको छ । मंगलबार बिहानैदेखि डुबानमा परेको उक्त गाउँ सञ्चारविहीन बन्न पुगेको छ । तालगाउँमा रहेका ४८ घरधुरी सबै डुबानमा परेका छन् । तालमा उद्धारका लागि चामेबाट नेपाली सेना, प्रहरी लगायतका टोली जान सक्ने अवस्था नरहेको उनले बताए । चामेबाट ताल गाउँ जाने बाटोका पुलहरू बगेका छन् भने पहिरोले बाटो अवरूद्ध छ । मौसममा सुधार नआउँदा ताल गाउँमा हेलिकप्ट समेत जान नसक्ने अवस्था रहेको उनले बताए । मनाङमा निरन्तर परेको पानीका कारण राष्ट्रिय प्रसारण लाइनका पोलहरू ढलेका छन् भने चामे र तिमाङको लघु जलविद्युत आयोजना समेत बगाइदिएको छ । बिजुली नहुँदा सञ्चारमा समेत बाधा पुगेको छ । मनाङ प्रहरी प्रमुख डीएसपी सुवास खड्काले बाढीले धारापानी बजार नै जोखिममा परेको बताए । धारापानीमा बिजुली छैन । टेलिफोनले काम गरेको छैन् । बल्लबल्ल साथीहरू सम्पर्कमा आएर जानकारी गराउनुभयो, उनले भने । स्थानीयका अनुसार थोंचे गाउँको स्वास्थ्य चौकी पनि बाढीले कटान गरेको छ । बाढीले विद्युतीय संरचना बगाउँदा मनाङको सबैतिर सम्पर्कविच्छेद भइरहेको छ । स्थानीयको उद्धारका लागि नेपाली सेना, नेपाल प्रहरी र सशस्त्र प्रहरीको टोली सदरमुकाम चामेबाट धारापानीतर्फ गएको छ ।"
स्वास्थ्य सामग्री लिएर पर्यटनमन्त्री अरगरिया गृहजिल्लामा,"जनकपुर : संस्कृति पर्यटन तथा नागरिक उड्डयन मन्त्री उमाशंकर अरगरिया स्वास्थ्य सामग्री लिएर गृहजिल्ला धनुषा आएका छन्। संस्कृति पर्यटन तथा नागरिक उड्डयन मन्त्रीमा नियुक्त भएका अरगरिया पहिलो पटक गृहजिल्ला आइपुगेका हुन्। अरगरियालाई प्रादेशिक राजधानी जनकपुरमा युवा नेता कार्यकर्ता र जनताले स्वागत गरेका छन्। जानकी मन्दिर क्षेत्रलाई विश्व सम्पदा सूचीमा राख्न पहल गर्ने निर्णय गरेर कार्यभार सम्हालेका मन्त्री अरगरिया स्वास्थ्य सामग्री लिएर आएका हुन्। उनको जानकी मन्दिरलाई विश्व सम्पदा सूचीमा राख्ने निर्णयबाट यस क्षेत्रका जनता खुसी छन्। मन्त्री अरगरियाले आफ्नै पहलमा प्रादेशिक अस्पताल जनकपुरलाई थप भेन्टिलेटर, अक्सिजन कन्सन्ट्रेटर र आईसीयूमा चाहिने उपकरणहरु उपलब्ध गराउँदै छन्। बिहीबार स्वास्थ्य सामग्री हस्तान्तरण गर्ने कार्यक्रम छ।"
सिन्धुपाल्चोकमा बाढीको वितन्डा (फोटोभिडियो),"काठमाडौं : तीन दिनदेखि लगातार परेको पानीका कारण सिन्धुपाल्चोकमा बाढी पहिरोले ठूलो क्षति गरेको छ । जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाका अनुसार हालसम्म मेलम्चीका एक जनाको शव भेटिएको छ । अहिलेसम्म सातजना बेपत्ता भएको प्रहरीले जनाएको छ । तीन सय बढी घर बाढीले बगाएको छ भने मेलम्ची बजार पूरै प्रभावित भएको छ । बाढीले पूरै बजार प्रभावित भएकाले मानवीय क्षतिको विवरण सबै आएको छैन । प्रहरीले सात जनामात्र बेपत्ता भएको बताए पनि स्थानीयले ५० बढी बेपत्ता भएको सूचना दिएका छन्। बाढीबाट तिम्बु, चनौटे ग्याल्थुमका सयौं बासिन्दा विस्थापित भएका छन् । चनौटे बजारका ८ वटा माछा फर्म र खेती योग्य जमिनसमेत बाढीले बगाएर क्षतिग्रस्त बनाएको छ। मेलम्ची नदीमा आएको बाढीले गर्दा मेलम्चीको रोज होटलमा फसेका दुई युवाको हेलिकोप्टरबाट उद्धार भएको छ । गएरातीदेखि होटलको छतमा बसेका उनीहरुको नेपाली सेनाको हेलिकोप्टरबाट बुधबार बिहान उद्धार गरेको हो। उनीहरू मंगलबार आएको बाढीपछि उक्त होटलमै फसेका थिए। बाढीले वरिपरिबाट होटललाई घेरेको थियो भने केही तला डुबाएको थियो। बाढीग्रस्त क्षेत्रमा उद्दार गर्न तालिमप्राप्त उद्धार टोलीसहित नेपाली सेना नेपाल प्रहरी र सशस्त्र प्रहरी टोली मेलम्ची पुगेको छ । राती मेलम्ची र ईन्द्रावती नदीमा आएको भीषण बाढीले ठूलो पुर्याएको छ। मेलम्ची खानेपानी ड्याम, तिम्बु बजार, चनौटे बजार, तालामाराङ बजार, मेलम्ची बजार, क्षतविक्षत बनाएको प्रहरीले जनाएको छ ।                             ()  ,  यसैगरी नाकोते पूल, तिम्बु पूल, फट्टे पूल, मेलम्ची पूल, बाहुनेपाटी पूल, ढाँडखोला पूल बगाएको छ। बाढी र माटोको लेदोले मेलम्ची क्षेत्रका पक्की घरका संरचनामा पनि क्षति पुगेका छन्। बाढीले सिन्धुपाल्चोकका विभिन्न ठाउँका माछा फार्म बगाएको छ । तस्बिर : दिपेन श्रेष्ठ"
"पछिल्लो २४ घन्टामा ३ हजार ८२ जना संक्रमणमुक्त, २८ सय २८ मा संक्रमण",काठमाडौं : पछिल्लो २४ घन्टामा २८ सय २८ जना कोरोना भाइरस (कोभिड१९)संक्रमित थपिएका छन्। विभिन्न प्रयोगशालामा परीक्षण गराएका १३ हजार २२ नमूनामा २८ सय २८ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा ३ हजार ८२ जना संक्रमणमुक्त भएका छन्। कोरोनाबाट ५२ जनाले ज्यान गुमाएका छन्। यो सहित कोरोनाबाट मृत्यु हुनेको संख्या ८ हजार ५५८ पुगेको छ। मन्त्रालयका अनुसार ४३ जिल्लामा संक्रमितको संख्या ५ सय बढी छ।
थातथलो छाड्दै सल्लेरीबासी,"गोरखा : अबिरल वर्षापछिको बूढीगण्डकीको बाढीले बस्ती बगाएपछि चुमनुब्री गाउँपालिका ३ सल्लेरीका बासिन्दा बुधबार दिनभर थातथलो छाड्न व्यस्त छन्। बाटोमुनिका नौ घरका बासिन्दाले घर खाली गरेर गाउँमाथिका पखेरामा गएर बसेका स्थानीय गणेश कार्कीले जानकारी दिए। २७ घर रहेको सल्लेरीको बाटोमुनिको सबै घर विस्थापित भएका र बाटोमाथिका घरहरु पनि घर छाड्दै गरेका उनले बताए। झमझम पानी परिरहेकाले नयाँठाउँमा बस्न पनि कठिन भएको उनले बताए। घर बूढीगण्डकीले लगेपछि मान्छेमाथि पाखामा सरेका छन्, उनले भने, त्रिपाल पनि छैन। बस्ने, सामान राख्ने ठाउँ पनि छैन। सामान पाखा पखेरामा असरल्ल छ। कसैले कतैबाट त्रिपाल ल्याउँछन् कि भन्ने आशामा दिन बितेको उनले बताए। बाटो जताततै अबरुद्ध भएको र मौसम पनि प्रतिकूल भएका कारण त्रिपाल पठाउन कठिनाइ भएको प्रमुख जिल्ला अधिकारी शालिग्राम पौडेलले बताए। सामाजिक संस्था मिलेर त्रिपाललगायतका राहत सामग्री पठाउन तयारी गरिएको तर बाटो अबरुद्ध हुँदा नसकिएको काठमाडौं रहेका अर्का स्थानीय वीरबल घलेले जानकारी दिए। तीन दिनदेखिको अबिरल वर्षाका कारण सल्लेरीको चार घर बूढीगण्डकीले बगाइसकेको छ। नेपाली सेनाको सडक निर्माण कार्यदलको शिविर पनि जोखिममा छ। सदरमुकामबाट ३० कोश टाढा रहेको यहाँ झरी पर्न थालेपछि बिगत केही दिनदेखि सञ्चार सम्पर्क पनि अबरुद्ध छ।"
"मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति","काठमाडौं : मंगलबार राती मेलम्ची र ईन्द्रावती नदीमा आएको भीषण बाढीले ठूलो पुर्याएको छ। मेलम्ची खानेपानी ड्याम, तिम्बु बजार, चनौटे बजार, तालामाराङ बजार, मेलम्ची बजार, क्षतविक्षत बनाएको प्रहरीले जनाएको छ । यसैगरी नाकोते पूल, तिम्बु पूल, फट्टे पूल, मेलम्ची पूल, बाहुनेपाटी पूल, ढाँडखोला पूल बगाएको छ। बाढी र माटोको लेदोले मेलम्ची क्षेत्रका पक्की घरका संरचनामा पनि क्षति पुगेका छन्। पहिरोले मेलम्चीको आयोजनाको सुरुङमा क्षति पुगेनपुगेको पनि एकिन भएको छैन। बाढीले ५० औँ जना बेपत्ता भएको स्थानीयले बताएका छन्। नदी किनाराका सम्पूर्ण संरचना ध्वस्त बनाएर अरबौंको क्षति पूर्याएको स्वास्थ्यमन्त्री शेरबहादुर तामाङले जानकारी दिएका छन्। उनले यो प्राकृतिक विपत्तिमा सबैलाई संयमता पूर्वक उद्दार र राहतमा जुट्न अपिल गरेका छन्। सरकारले आजै टेण्ट र खाध्यान्न जुनजुन बस्तीमा क्षति भएको छ त्यहाँ खसाल्छौं । स्थानीय जनतामा जसको घर बगाएको छ उहाँहरुलाई घर हुनेहरुले आश्रय दिनुहुन अपिल गर्दछु ।तामाङले फेसबुकमार्फत भनेका छन्, अन्तराष्ट्रिय समुदायलाई यो विपत्तिमा साथ दिन अपिल गर्दछु । खोलाको बहाव झनझन बढिरहेकाले सप्तकोसीसम्मका बासिन्दहरुलाई सचेत र सुरक्षित रहन तामाङले अपील गरेका छन्। जल तथा मौसम विज्ञान विभागले सिन्धुपाल्चोकको जलबिरेस्थित बलेफी खोला जलमापन केन्द्रमा अक्स्मात जलसतह बढेर खतराको तह पार गरेकाले तटीय क्षेत्रहरूमा अर्को सूचना जारी नभएसम्मका लागि उच्च सतर्कता अपनाउन आग्रह गरेको छ। उद्धारका लागि नेपाली सेना, सशस्त्र प्रहरी र नेपाल प्रहरीको र स्थानीय जुटेका छन्। सिन्धुपाल्चोकमा प्रत्येक वर्ष ठूलो क्षति हुँदै आएको छ। तस्बिर : सामाजिक संजाल"
"सिन्धुपाल्चोकमा बाढी : एकजनाको शव फेला, उद्दारमा नेपाली सेनाको हेलिकप्टर","काठमाडौं : सिन्धुपाल्चोकमा आएको बाढीले बगाएको १ जनाको शव फेला परेको छ। जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाका अनुसार हालसम्म मेलम्चीका एक जनाको शब भेटिएको जानकारी दिए। उनले पाँच जना बेपत्ता भएको बताए। उनका अनुसार यो भन्दा थप मानवीय क्षतिको विवरण आएको छैन । तर पत्रकार दिनेश थापाले खानेपानी आयोजनाको मुहानस्थलमा ३९ जना र चनौटे, इचोक, पाल्चोक लगायतका बस्तीका कम्तिमा ११ जना सम्पर्कमा नभएको जानकारी दिए। मेलम्ची नदीमा आएको बाढीले गर्दा मेलम्चीको रोज होटलमा फसेका दुई युवाको हेलिकोप्टरबाट उद्धार भएको छ । गएरातीदेखि होटलको छतमा बसेका उनीहरुको नेपाली सेनाको हेलिकोप्टरबाट बुधबार बिहान उद्धार गरिएको हो । उनीहरू मंगलबार आएको बाढीपछि उक्त होटलमै फसेका थिए। बाढीले वरिपरिबाट होटललाई घेरेको थियो भने केही तला डुबाएको थियो। बाढीग्रस्त क्षेत्रमा उद्दार गर्न तालिमप्राप्त उद्धार टोलीसहित नेपाली सेना नेपाल प्रहरी र सशस्त्र प्रहरी टोली मेलम्ची पुगेको छ । राती मेलम्ची र ईन्द्रावती नदीमा आएको भीषण बाढीले ठूलो पुर्याएको छ। मेलम्ची खानेपानी ड्याम, तिम्बु बजार, चनौटे बजार, तालामाराङ बजार, मेलम्ची बजार, क्षतविक्षत बनाएको प्रहरीले जनाएको छ । यसैगरी नाकोते पूल, तिम्बु पूल, फट्टे पूल, मेलम्ची पूल, बाहुनेपाटी पूल, ढाँडखोला पूल बगाएको छ। बाढी र माटोको लेदोले मेलम्ची क्षेत्रका पक्की घरका संरचनामा पनि क्षति पुगेका छन्। पहिरोले मेलम्चीको आयोजनाको सुरुङमा क्षति पुगेनपुगेको पनि एकिन भएको छैन। बाढीले ५० औँ जना बेपत्ता भएको स्थानीयले बताएका छन्। नदी किनाराका सम्पूर्ण संरचना ध्वस्त बनाएर अरबौंको क्षति पूर्याएको स्वास्थ्यमन्त्री शेरबहादुर तामाङले जानकारी दिएका छन्। उनले यो प्राकृतिक विपत्तिमा सबैलाई संयमता पूर्वक उद्दार र राहतमा जुट्न अपिल गरेका छन्। मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति मनसुनी वायुको प्रभाव : भारी वर्षाको सम्भावना गोरखाको सल्लेरी गाउँमा बूढीगण्डकी पस्यो, चार घर बगायो राप्ती नदिको टापुमा चार जना फसे : उद्धारमा कठिनाइ"
मनसुनी वायुको प्रभाव : भारी वर्षाको सम्भावना,"काठमाडौं : देशभरी मनसुनी वायुको प्रभाव रहेको जल तथा मौसम विज्ञान विभागले जनाएको छ। हाल देशभर सामान्य देखि पूर्ण बदली रही गण्डकी, लुम्बिनी प्रदेशका अधिकांश र बाँकी प्रदेशका थोरै स्थानहरुमा हल्कादेखि मध्यम वर्षा भइरहेको छ। मौसम पूर्वानुमान महाशाखाका अनुसार बुधबार दिउँसो देशभर सामान्यदेखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। कर्णाली प्रदेश, बागमती प्रदेश, लुम्बिनी प्रदेश र गण्डकी प्रदेशका केही स्थानहरुमा भारी वर्षाको सम्भावना छ भने लुम्बिनी तथा गण्डकी प्रदेशको थोरै स्थानहरुमा धेरै भारी वर्षाको सम्भावना रहेको छ। राती देशभर सामान्य देखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। कर्णाली प्रदेश, लुम्बिनी प्रदेश, गण्डकी प्रदेशका थोरै स्थानहरुमा भारी वर्षाको सम्भावना छ। बिहीबार देशभर सामान्य देखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। सुदुर पश्चिम प्रदेश, बागमती प्रदेश र लुम्बिनी प्रदेशका एक वा दुई स्थानहरुमा भारी वर्षाको सम्भावना रहेको महाशाखाको भनाई छ। शुक्रबार दिउँसो देशभर सामान्य देखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। सुदुर पश्चिम प्रदेश, बागमती प्रदेश र लुम्बिनी प्रदेशका एक वा दुई स्थानहरुमा भारी वर्षाको सम्भावना छ। मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति"
राप्ती नदिको टापुमा चार जना फसे : उद्धारमा कठिनाइ,"दाङ : अविरल वर्षातका कारण दाङको राप्ती नदिमा पानीको बहाव बढेपछि भैँसी चराउन गएका चार जना नदिको टापुमा फसेका छन्। लमही नगरपालिकाका र राजपुर गाउँपालिकाका एक महिलासहित चार जना नदिको बीच टापुमा रहेको र उनीहरुको उद्धार कार्य जारी रहेको दाङका प्रमुख जिल्ला अधिकारी दीर्घनारायण पौडेलले जानकारी दिए। लमही नगरपालिका वडा नम्बर ७ का ४८ वर्षका मनराम चौधरी, राजपुर गाउँपालिका वडा नम्बर २ का ४५ वर्षीया सावित्रा यादव, सोहि ठाउँका २६ वर्षीय राधे यादव र राजपुर३ का २६ वर्षीय गणेश यादव नदिको टापुमा भैसी चराउँदै गरेको अवस्थामा नदिमा फसेका हुन्। पानीको बहाव बढेपछि नदिको बीचैमा फसेको जिल्ला आपतकालिन कार्य संचालन केन्द्रले जनाएको छ। मंगलबार दिउँसोदेखि उनीहरु भैसीसहित टापुमा छन्। नदिमा पानीको बहाव बढ्दै गएपछि उनीहरुको उद्धारमा गएरातीदेखि नै लागेपनि उद्धार हुन सकेको छैन्। उद्धार टोली डुंगासहित पुगेको भएपनि उनीहरुले भैसीसहित उद्धार गर्न माग राखेर आउन नमानेको प्रमुख जिल्ला अधिकारी पौडेलले बताए। उद्धार टोली गएरातीदेखि खटिएपनि उनीहरुले भैसीसहित उद्धार गर्नुपर्ने माग राखेपछि उद्धारमा ढिलाई भएको उनको भनाई छ। करिब १६१७ वटा भैसी नदिको बीचमा उनीहरु सँग छन्। मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति मनसुनी वायुको प्रभाव : भारी वर्षाको सम्भावना गोरखाको सल्लेरी गाउँमा बूढीगण्डकी पस्यो, चार घर बगायो"
"गोरखाको सल्लेरी गाउँमा बूढीगण्डकी पस्यो, चार घर बगायो","गोरखा : तीन दिनदेखिको अबिरल बर्षापछि बढेको बूढीगण्डकी नदीले चुमनुब्री गाउँपालिका३ को सल्लेरी गाउँ बूढीगण्डकी नदीले बगाएको छ। गएराती बूढीगण्डकीले गाउँका घर बगाउन थालेपछि गाउँलेहरु भागेर भीरपाखामा रात बिताएका छन्। २७ घर रहेको सल्लेरीको चार घर बगाइसकेको छ भने अरु घर पनि जोखिममा रहेको स्थानीय गणेश कार्कीले जानकारी दिए।राती आठबजेतिर घर बगाउन थालेपछि गाउँका सबैको भागाभाग भयो, उनले भने, सुन्दर गुरुङ, सूर्यबहादुर गुरुङ, राम गुरुङ र लक्ष्मण गुरुङको घर बगाइसकेको छ, उनले भने, अरु घर पनि जोखिममा रहेकाले मान्छेहरु त्यहाँबाट भागेर रातभर पाखापखेरामा बसेर बिताए। खान र सुत्न नपाउँदा गाउँमा रुवाबासी भएको उनले बताएका छन्। रातभर पानी परिरहेको छ। ओत लाग्ने ठाउँ पनि छैन, उनले भने, खान पाको नि छैन, सुत्न पाको नि छैन। सल्लेरीमा बिजोक छ। जगत चौकीबाट गएको प्रहरीले बाटोमुनिको सबै घर खालि गरेर त्यहाँ नजान उर्दी गरिसकेको र बाटो माथिका घरबाट पनि अहिले बिहान धमाधम सामान सार्ने काम भइरहेको उनले बताए। त्यस्तै जगतको तल्लो टोलको विशाल हिमाली घले, विशाल गुरुङ र धनबहादुर गुरुङको घरका परिवार पनि विस्थापित भएका छन्। नदी घर नजिकै आइसकेकाले घर खाली गरेर उनीहरु माथिल्लो टोलमा सरेका कार्कीले जानकारी दिए। घट्टेखोलाको काठेपुल बगायो मंगलबार साँझको घट्टेखोलाको बाढीले चुमनुब्री गाउँपालिका प्रवेश गर्ने घट्टेखोलाको पुल बगाएको स्थानीय सुजन गुरुङले जानकारी दिए। चुमनुब्री गाउँपालिकाका बासिन्दा आवतजावत गर्ने मूख्यबाटोमा पर्ने सो पुल बगाएपछि स्थानीयबासी समस्यामा परेका उनले बताए। मूलबाटोको पुल बगाएपछि अब गाउँपालिकाका सात वटै वडाका मान्छेलाई आवतजावतमा ठूलो समस्या पर्ने भयो। खोला तर्न पनि सकिँदैन, पुल पनि छैन, गुरुङले भने। सामागाउँमा पहिरोले खेतीबालीमा क्षति उत्तरी गोरखाको सामागाउँमा पहिरोका कारण खेतीबालीमा क्षति पुगेको छ। चुमनुब्री गाउँपालिका१ सामागाउँ प्रहरी नजिकै रहेको खेतीयोग्य जमिनमा माथिबाट खसेको पहिरोले करिब तीन रोपनी खेती नष्ट नगरेको जिल्ला प्रहरी कार्यालय गोरखाका डिएसपी प्रकाश दाहालले बताए। खेतीगर्ने ठाउँ नजिकै किसान टहरा बनाएर बस्दै आएका थिए। ५०६० वटा टहरा रहेको र त्यहाँ तरकारी खेती रेखदेख गर्न बसेका किसानलाई घर पठाइएको प्रहरीले जनाएको छ। निरन्तर वर्षात भईरहेकाले जोखिम बढेको स्थानीयले बताएका छन्।"
