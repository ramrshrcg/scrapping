शीर्षक,विवरण
सर्वोच्च अदालतको अन्तरिम आदेश : होम डेलिभरी नरोक्नू,"काठमाडौं : सर्वोच्च अदालतले कोभिड १९ को नियन्त्रण तथा न्यूनीकरणका लागि जारी निषेधाज्ञाका समयमा पनि अनलाइनबाट हुने कारोबार तथा होम डेलिभरी नरोक्न सरकारका नाममा अन्तरिम आदेश जारी गरेको छ। न्यायाधीशद्वय सपना मल्ल र डा कुमार चुँडालको इजलासले सोमबार सामान बिक्रीवितरण नरोक्न अन्तरिम आदेश जारी गरेको हो। आदेशमा भनिएको छ,'सामाजिक दूरी, मास्क, स्यानिटाइजर, पिपिइलगायतका साधनको प्रयोग गरी खरीदबिक्री तथा होम डेलिभरीको सेवा प्रदान गर्ने कम्पनीहरुलाई प्रस्तुत मुद्दाको अन्तिम किनारा नलागेसम्मका लागि सेवा प्रदान गर्ने काम रोक्ने कार्य नगर्नू।' बजारमा भीडभाड कम गरी सकेसम्म नागरिकलाई घर बाहिर जानु नपर्ने स्थिति सिर्जना गर्नका लागि अनलाइनका माध्यमबाट खरीदबिक्री तथा होम डेलिभरी प्रदान गर्नमा रोक लगाउन उपयुक्त नहुने आदेशमा जनाइएको छ। रासस"
राष्ट्रिय आविस्कार केन्द्र र ब्रिटिश कलेजले कोराेना राहत कार्यमा सहकार्य गर्ने,"काठमाडौँ : थापाथलीस्थित रहेको द ब्रिटिश कलेज र राष्ट्रिय आविस्कार केन्द्र (नेशनल इनोभेशन सेन्टर) ले संयुक्त रुपमा कोरोना महामारी विरुद्ध लड्न नयाँ सामाजिक कल्याण सहयोगको घोषणा गरेका छन्। दुवै संस्थाले संयुक्त रुपमा मिलेर नेपालको वर्तमान संकटको अवस्थामा सहयोगको निम्ती नेशनल इनोभेशन सेन्टरलाई थप उर्जासील बनाउन र राहत कार्यलाई अझ सुदृढ पार्नको लागि एक परियोजना अगाडि बढाउने भएका छन्। कलेजका निर्देशक महेन्द्रराज कँडेलले भने, 'नेशनल इनोवेशन सेन्टरसँग साझेदारी गर्न पाउँदा हामी अत्यन्त खुसी छौँ। ब्रिटिश कलेजले लामो समयदेखि यस्ता प्रकारको साझेदारी र सामाजिक कार्यहरू गर्दै आएको छ। हामी विश्वास गर्दछौँ कि कोभिड१९ विरूद्ध लड्न यसले धेरै सहयोगी भुमिका खेल्नेछ। आउने दिनमा पनि यी प्रकारका साझेदारी र सिएसआर गर्दै जानेछौँ।' सामूहिक रूपमा, टिबिसी र एनआइसीले कोभिड१९ विरुद्ध फ्रन्टलाइनमा खटिएका चिकित्सक तथा स्वास्थ्यकर्मीलाई आवयश्क स्वास्थ्य सामाग्रीहरु वितरण गर्ने लक्ष्य राखेको छ। यो संकटको समयमा आम मानिसलाई आवश्यक सेवाहरू प्रदान गरिने बताइएको छ। यसका लागि टिबिसीले राष्ट्रिय आविस्कार केन्द्रलाई अनुदान दिनेछ। यो उदेश्य प्राप्तिका लागि एनआइसीले सांगठनिक र व्यक्तिगत रुपमा निरन्तर अनुसन्धान गर्दै योगदान गर्नेछ। यस क्रममा संयुक्त रुपमा टिबिसी र एनआइसीले कोभिड१९ राहत कार्यक्रमलाई विभिन्न तरिकाले अगाडि बढाइने बताइएको छ। कोभिड राहतको क्षेत्रमा नयाँ घटनाक्रमको बारेमा अनुसन्धान गर्ने, फ्रन्टलाइन खटेर काम गर्नेहरूलाई सहयोग पुर्याउन सुरक्षात्मक उपकरण विकास गर्ने, र भेन्टिलेटर जस्ता सान्दर्भिक चिकित्सा उपकरणहरू मर्मत गर्ने र ल्याउने कामलाई सञ्चालनमा ल्याउनेछ। वितरण र पहुँच केन्द्रित गर्ने सुनिश्चित गर्नको लागी सबैभन्दा धेरै खाँचोमा परेकाहरुलाई सहयोग पुर्याइने छ। टिबिसीको इनोवेशन हब र इनक्युबेशन सेन्टरमा कलेजका विद्यार्थीहरूद्वारा सम्बन्धित प्राजेक्टमा अनुसन्धान हुनेछ। एनआईसी अधिकारीहरूद्वारा निरिक्षण र प्रोत्साहन गर्नका लागि सेमिनार, वेबिनारहरू र कार्यशालाहरू गर्नेछन्। यसले महामारीका बीच कसरी संकटको सामना गर्ने सोच विकास गर्ने अपेक्षा गरिएको छ।"
प्रदेश २ : कांग्रेस र माओवादी केन्द्र रिझाउन समाजवादीको कसरत,"जनकपुरधाम : प्रदेश २ मा जनता समाजवादी पार्टीका उपेन्द्र यादव पक्षधरले नेपाली कांग्रेस र माओवादी केन्द्रसँग सत्ता साझेदारी गर्न छलफल तीव्र बनाएको छ। सोमबार बिहानैदेखि समाजवादी पार्टीको नेताहरुले आफू नेतृत्वको सरकार बनाउन नेपाली कांग्रेस र माओवादी केन्द्रसँग छलफलमा तीव्रता दिएको हो। जसपा अध्यक्ष महन्त ठाकुर र राजेन्द्र महत्तो पक्षका नेताहरु संघीय सरकारमा सहभागिता जनाएपछि त्यसको प्रभाव प्रत्यक्ष प्रदेश २ मा देखिएको हो। योसँगै प्रदेशमा सत्ता साझेदार दल तत्कालीन राष्ट्रिय जनता पार्टी नेपाल र समाजवादी पार्टी फूटतर्फ अगाडि बढेको हो। जसपाले प्रदेश २ मा आइतबार साँझ १ मन्त्री र ३ राज्यमन्त्रीलाई पदमुक्त गरेसँगै कांग्रेस र माओवादीसहित माधव पक्षलाई सरकारमा ल्याउन कसरत सुरु भएको जसपाका नेता एवं राज्यमन्त्री योगेन्द्र राय यादवले जानकारी दिए। संसद विघटन अघि संघीय सरकारमा प्रतिपक्षीको भुमिका निर्वाह गरिरहेका दल नेपाली कांग्रेस, माओवादी केन्द्र र माधव पक्षसहित सरकार बनाउने योजना छ। हामीले कांग्रेस र माओवादी सहितसँगको छलफलमा तीव्रता दिएका छौं, बाँकी कुरा टुङ्गिन बाँकी छ, तर सरकारमा तीनै दल जाने कुरामा सहमती भइसकेको छ नेता यादवले भने। माधव पक्षलाई सरकारमा सहभागी गराउन केही कानूनी व्यवधान छ तर पनि विकल्पको बाटोको खोजी हुँदैछ, सकभर सबैलाई समेटेर लग्ने प्रयास भइरहेको भुमी व्यवस्था, कृषि तथा सहकारी राज्यमन्त्री योगेन्द्र राय यादवले जानकारी दिए। नेकपा माओवादी केन्द्र संसदीय दलका नेता भरतप्रसाद साहले सरकारमा सहभागी हुनेबारे छलफल भइरहेको भएपनि टुङ्गो नलागेको बताए। उनले भने, सरकारमा सहभागी हुने कुरा छ, तर अझै केही विषयवस्तुहरु बाँकी छ, सरकारमा जाने सैद्धान्तिक सहमति भएपनि प्राविधिक कुराहरु बाँकी छ, छलफल निरन्तर चल्दैछ छिट्टै टुङ्गो लाग्छ। नेपाली कांग्रेसका प्रमुख सचेतक उपेन्द्रप्रसाद कुशवाहाले सरकारमा जाने भनिएपनि बाहिर आएजस्तो सहमती नभएको स्पष्ट पारे। हामीले पहिलो मुख्यमन्त्रीमा दाबी गरिरहेका छौं, दोस्रो विकल्प खोज्छौं, तर सरकारमा सहभागी हुन हाम्रो बटमलाइन मुख्यमन्त्री अन्यथा प्रमुख मन्त्रालय हो, सरकार बनाउने कुरामा सहमत छौं तर सरकारमा गएर पनि चाहे अनुरुप नभएर बाहिरबाटै समर्थन गछौं। प्रदेश २ मा ठाकुर पक्षका मन्त्री तथा राज्यमन्त्रीलाई हटाउनु अघि जसपा उपेन्द्र यादव पक्षधर ३० र ठाकुरमहतो निकट ६ गरी कूल ३६ सांसदको हस्ताक्षरसहित आइतबार मुख्यमन्त्री लालबाबु राउतलाई संसदीय दलको नेता चयन गरिएको थियो। सरकारले ल्याउन लागेको नीति तथा कार्यक्रम र बजेट पास गर्न पार्टीले ह्वीप जारी गर्ने र विधान विपरीत कार्य गर्नेलाई कारबाही गर्ने उपेन्द्र यादव पक्षको रणनीति योजना छ। तर हालसम्म कुनैपनि बैठक निष्कर्षमा पुग्न सकेको छैन्। वार्ताका लागि सरकार पक्षबाट भूमि व्यवस्था तथा कृषिमन्त्री शैलेन्द्र साह, सामाजिक विकास मन्त्री नवलकिशोर साह र उद्योगा वन पर्यटन तथा वातावरण मन्त्री रामनरेश राय छन्। यस्तै कांग्रेसको तर्फबाट दलका सचेतक उपेन्द्र कुशवाहा, शिवचन्द्र चौधरी र वीरेन्द्र साह सहमतिको जिम्मेवारी दिइएको छ। प्रदेश २ मा १०७ प्रदेशसभा सदस्यमध्ये तीन जनालाई माओवादी केन्द्रले कारवाही गरेको छ। जसमा अब १०४ कूल सदस्य संख्यामध्ये ३६ उपेन्द्र यादवको पक्षमा खुलेर लागेका छन् भने थप चार जना समर्थनको लागि तयार अवस्थामा रहेको श्रोतको दाबी छ। नेपाली कांग्रेससँग १९ र माओवादी केन्द्रसँग ८ सांसद रहेका छन्।"
पूर्वप्रेमिकाको बिहेकै दिन महिलाको पहिरनमा उनलाई भेट्न जाने 'पागल प्रेमी' !,"नयाँदिल्ली: मान्छे आफ्नो प्रेमको लागि जस्तोसुकै जोखिम मोल्न सक्छ भन्ने उदाहरण भारतको उत्तर प्रदेशस्थित भदोही गाउँमा देखिएको छ । भदोही गाउँका एक युवक आफ्नी पूर्व प्रेमिकाको विवाह समारोहमा उनकै घरमा महिलाको पहिरनमा लुकेर छिरे । उनी पूर्व प्रेमिकाको घर पुग्दा त्यहाँ विवाहको धुमधाम तयारी भइरहेको थियो । तर ती युवक भने नक्कली कपाल जोडेर, महिलाको कपडा लगाएर, फेसमा मेकअप समेत गरेर महिला जस्तै बनेर पूर्व प्रेमिकाको घर पुगेका थिए । रोचक त के भने उनी लेडीज चप्पल लगाएर र लेडीज ब्याग बोकेरै प्रेमिकालाई लुकेर चियाउन त्यहाँ पुगेका थिए । जब ती युवकको टाउकोबाट नक्कली कपाल बाहिर झर्न थाल्यो त्यसपछि वरपरका मानिस दंग परेर उनलाई हेर्न थाले । धेरैले ती युवकलाई समातेर उनीबारे सोधपुछ गर्न थाले । युवकले सत्य कुरा सबै बताए । खासमा त्यस दिनकी वेहुली ती युवककी पूर्व प्रेमिका थिइन् । उनले आफू कसैलाई थाहा नदिइकन लुकेर प्रेमिकालाई हेर्न आएको कुरा उनले भने र त्यस दिन लुकेर प्रेमिकालाई भेट्न समेत प्रयास गरेका थिए । तर वेहुली घरको माहोल बिग्रिन थालेपछि ती युवक आफ्ना साथीसँग मोटर बाइकमा चढेर भागे । तर ती युवकको यस्तो यस्तो हर्कतको भिडियो र फोटो विवाह समारोहमा उपस्थित भएका अधिकांशले खिचि सकेका थिए । भिडियो खिचेनन् मात्रै ती युवकको भिडियो केही बेरमै सामाजिक सञ्जालमा भाइरल भयो । यही जुन महिनाको पहिलो साताको यस्तो घटनाबारे भारत मात्रै नभएर पश्चिमा मिडिया सहित थुप्रै विदेशी मिडियाले समाचार बनाएका छन् ।"
"बूढानीलकण्ठमा देउवा, प्रचण्ड र माधवबीच छलफल : अदालतमा बुझाएको हस्ताक्षर कुनै हालतमा फिर्ता नहुने","काठमाडौं : नेपाल कांग्रेस सभापति शेरबहादुर देउवाको निवास बूढानीलकण्ठमा देउवा, माओवादी केन्द्रका अध्यक्ष पुष्पकमल दाहाल प्रचण्ड र एमाले नेता माधवकुमार नेपालबीच छलफल भएको छ। पाँच बजेपछि सुरु भएको बैठकमा 'प्रधानमन्त्री केपी ओलीले अदालतलाई समेत प्रभावित गर्ने प्रयास गरिरहेको' विश्लेषण गर्दै विपक्षी गठबन्धनको नयाँ रणनीति र आगामी कदमबारे छलफल भएको छ। छलफलमा नेता नेपालले आफूसहित एमालेका सांसदहरूले अदालतमा बुझाएको हस्ताक्षर कुनै हालतमा फिर्ता नगर्ने प्रतिवद्धता व्यक्त गरेका छन्। देउवा निवास पुग्नुअघि सोमबार नै प्रचण्ड र नेपालबीच कोटेश्वरस्थित एक व्यवसायीको घरमा छलफल भएको थियो। त्यो छलफलपछि दुवै नेता एउटै गाडीमा देउवा निवास पुगेका थिए। एमाले अध्यक्ष एवं प्रधानमन्त्री केपी शर्मा ओलीले आइतबार अदालतमा बुझाएको हस्ताक्षर फिर्ता गर्ने सर्तमा पार्टी एकताको आह्वान गरेपछि राजनीतिक तरंगित भएको हो।अध्यक्ष ओलीले अदालतमा बुझाएको हस्ताक्षर फिर्ता गरेमा २०७५ जेठ ३ मा फर्किन तयार रहेको प्रतिवद्धतासहित एकताको अपिल गरेका छन्। स्रोतका अनुसार आफू अल्पमत परेर कमजोर भएपछि ओलीले फेरि फसाउनका लागि यस्तो फन्डा रचेको निश्कर्ष निकाल्दै ओलीको जालझेलमा अब नअलमलिने निश्कर्षमा आफू पुगेको जानकारी माधवले आइतबार राति नै आफू निकटलाई ब्रिफिङ गरेका थिए। प्रचण्डसँगको भेट र देउवा निवासमा भएको छलफलमा पनि उनले त्यही निश्कर्ष पेस गरेका थिए। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। फैसलालगत्तै एमालेभित्र किचलो चर्किएको हो। माधव पक्षका २३ जना सांसदसहित कांग्रेस, माओवादी र जसपाका १४६ सांसदहरूले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। अध्यक्ष रहेका प्रधानमन्त्री ओलीलाई विश्वास मत दिने क्रममा गत वैशाख २७ गते माधव नेपालसहित २७ जना सांसदहरू अनुपस्थित भएपछि एमालेभित्रको आन्तरिक विवादले विस्फोटक मोड लिएको थियो। बुढानीलकण्ठमा वैशाख ३० गते ओली र नेपालबीच भएको साढे चारघन्टा लामो वार्तामा मिलेर अघि बढ्ने सहमति सहित कार्यदल बने पनि राष्ट्रियसभामा सरकार पक्षीय उम्मेदवार रामबहादुर थापा बादल पराजित भएपछि एकता प्रयास फेरि भाँडिएको थियो। एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिपछि पार्टी विभाजनको अवस्थामा पुगेको हो। त्यसैगरी एमाले संस्थापन पक्षले घनश्याम भूसाल, सुरेन्द्र पाण्डेसहित १२ जनासँग कारबाहीका लागि स्पष्टीकरण सोधिसकेको छ।"
निषेधाज्ञाले समस्या परेका मजदुरलाई बसन्तपुरमा खाना,राजधानीको बसन्तपुरमा निषेधाज्ञापछि दैनिक रुपमा खान नै समस्या परेको सर्वसाधारणहरुलाई खाना दिँदै महिला । तस्बिर : अशोक दुलाल
मंगलबारदेखि कसलाई लगाइँदैछ भेरोसेल खोप ?,"काठमाडौं : सरकारले यही जेठ २५ गतेदेखि कोभिड१९ विरुद्धको खोप अभियान सञ्चालन गर्ने भएको छ। चीनबाट खोप प्राप्त भएको भेरोसेल खोप स्वास्थ्य तथा जनसङ्ख्या मन्त्रालयले ६२ देखि ६४ वर्ष उमेर समूहका ज्येष्ठ नागरिकलाई खोप लगाउने तयारी गरेको स्वास्थ्य सेवा विभागका महानिर्देशक डा दिपेन्द्र रमण सिंहले जानकारी दिए। सोमबार ७ वटै प्रदेश स्वास्थ्य निर्देशनालयलाई परिपत्र गर्दै विभागले खोपको उपलब्धता र जिल्लाको लक्षित संख्याको आधारमा तोकिएको उमेर समूहको माथिल्लो उमेरलाई प्राथमिकतामा राखि योजना बनाएर खोप दिन सकिने जनाएको छ। उनका अनुसार यहि अभियानमा यस अघि खोप लगाउन छुट स्वास्थ्यकर्मी, मेडिकल कलेजका विद्यार्थी, ईन्टर्न, ओजेटी मा रहेका नर्सिङ्ग र पारामेडिक्सहरु (तर प्रत्यक्ष बिरामी जाँच, उपचार र हेरचाहमा संलग्नलाई मात्र) पहिलो मात्रा खोप दिन पाइने छ। जारी सूचना अनुसार यसअघि ५५ वर्षमाथि उमेर समुहमा खोप दिइसकेका हिमाली जिल्लाहरुले सोहि उमेर समुहमा पहिलो मात्रा कोभिडविरुद्धको खोप लगाउन छुट व्यक्तिलाई खोप दिने व्यवस्था गर्न स्वास्थ्य सेवा विभागले अनुरोध गरेको छ। जेठ २५ गतेबाट ६० देखि ६४ वर्ष उमेरका ज्येष्ठ नागरिकलाई चिनियाँ खोप लगाइने मंगलबारदेखि ६० ६४ वर्ष उमेर समूहलाई कोरोना खोप : काठमाडौंमा कहाँकहाँ लगाइँदैछ ? तिब्बतसँग सिमाना जोडिएका जिल्लाका पालिकाहरुमा यस अघि खोप लगाउन बाँकी १८ वर्ष माथिका सबै नागरिकहरुलाई पहिलो मात्रा खोप दिने सकिने सिंहले बताए। काठमाडौं, ललितपुर र भक्तपुर जिल्लाहरुले ६० देखि ६४ वर्ष उमेर समुहको लक्षित समुहलाई खोप दिन योजना बनाई व्यवस्थापन गर्नुपर्ने छ। विभागले यसअघि संचालन भएको अभियानमा भेरोसेल पहिलो मात्रा लिई उपत्यका बाहिर गएको कारण वा अन्य कारणले दोसो मात्रा छुट भएका व्यक्तिहरुलाई खोपकार्डको अनुगमन गरी दोस्रो मात्रा भेरोसेल खोप दिन पाइने छ। यस्तो छ परिपत्र भेरोसेल खोप ज्येष्ठ नागरिकलाई किन लगाउने ?"
"साढे चार हजार संक्रमित थपिए, करिब सात हजार निको भए",काठमाडौं : पछिल्लो केही सातायता कोरोना संक्रमितभन्दा निको हुनेको संख्यामा वृद्धि भएको छ। २४ घन्टामा थप ६ हजार ९५१ जना कोरोना भाइरस संक्रमणबाट मुक्त भएका छन्। यो सहित नेपालमा कोरोनाबाट निको हुनेको संख्या ४ लाख ९७ हजार ९६० पुगेको छ। स्वास्थ्य तथा जनसंख्या मन्त्रालयका अनुसार निको हुने दर ८४ दशमलव २ प्रतिशत हो। यस्तै पछिल्लो २४ घन्टामा कोरोना संक्रमणबाट ९२ जनाले ज्यान गुमाएका छन् भने ४ हजार ४७२ जना नयाँ कोरोनामा कोरोना संक्रमण देखिएको छ। आइतबार मात्र कोरोनाबाट ९९ जनाले ज्यान गुमाएका थिए भने ३हजार २४ जना नयाँ संक्रमित थपिएका थिए। पछिल्लो २४ घन्टामा विभिन्न प्रयोगशालामा परीक्षण गराएका १७ हजार ९०३ नमूनामा ४ हजार ४७२ जनामा संक्रमण देखिएको मन्त्रालयले जनाएको छ।
"कतार एयरवेजले दैनिक उडान सहित शारजाह, युुएईको सेवा पुनः सुरु गर्ने","दोहा : कतार एयरवेजले १ जुलाई २०२१ देखि दैनिक उडान सहित युएईको शारजाहको उडान सेवा पुनः सुुरु गर्ने जानकारी दिएको छ । शारजाहको उडान सेवा एयरलाइन्सको अत्याधुनि कबोइङ ७८७ ड्रिमलाइनरबाट सञ्चालन हुनेछ जसको फस्ट क्लासमा २२ सीट र इकोनोमी क्लासमा २३२ सीटहरू छन्। सेवा पुनः सञ्चालनले एसिया, अफ्रिका, अष्ट्रेलिया र अमेरिकासम्म फैलिएको एयरलाइनको व्यापक अन्तर्राष्ट्रिय नेटवर्कमार्फत शारजाह सम्म वाशारजाहबाट उडान गर्ने यात्रुहरूलाई थप सजिलो हुनेछ । हाल यस नेट्वर्कमा १३० भन्दा बढी गन्तव्यहरू रहेका छन् भने जुलाई को अन्तसम्म साप्ताहिक १२०० उडान सहित गन्तव्य संख्या १४० भन्दा बढी वृद्धि गर्ने कम्पनीको योजना रहेको छ। अन्य शहरहरूका लागि विशेषगरी युएईमा दुबईबाट यात्रुहरूका लागि शारजाह एक वैकल्पिक प्रवेशद्वार हुनेछ । कतार एयरवेजको फ्लाइट त्तच्ज्ञघण्ट, हमाद अन्तर्राष्ट्रिय एयरपोर्टबाट १४ः३५ मा प्रस्थान गर्दै १६ः४५ माशारजाह पुुग्नेछ । त्यसैगरी, कतार एयरवेजको दैनिक उडान क्यू आर १३०७ शारजाहबाट १७ः५५ मा प्रस्थान गर्दै र १८ः०५ मा दोहा पुग्नेछ ।"
चितवनमा ६२ देखि ६४ वर्षसम्मका लक्षित समूहलाई मंगलबारदेखि पहिलो मात्राको खोप दिइने,भरतपुर : चितवन जिल्लामा भोलि (मंगलबार) देखि कोरोना विरुद्धको खोप अभियान अन्तर्गतको पहिलो मात्राको खोप कार्यक्रमलाई निरन्तरता दिइँदै छ । जिल्ला स्वास्थ्य कार्यालय चितवनका अनुसार जिल्लाभरिका खोप केन्द्रमा खोप पठाइसकिएको छ । सो खोप कार्यक्रममा मुख्यतः ६२ देखि ६४ वर्षसम्मका वृद्धवृद्धालाई पहिलो मात्राको भेरोसिल खोप लगाइने बताइएको छ । जिल्लाका स्थानीय तहभरि कूल ७९ वटा खोप केन्द्र तोकिएको स्वास्थ्य कार्यालयले जनाएको छ । खोप लगाउनका जाने व्यक्तिका लागि नागरिकता वा परिचयपत्र अनिवार्य गरिएको छ । परिचयपत्र नभएका खण्डमा वडाको सिफारिसबाट खोप लगाउने मिल्ने स्वास्थ्य कार्यालयले जानकारी दिएको छ । कार्यालयका अनुसार २५ र २६ गते नियमित तथा छुट्पुटमा परेकाहरूलाई २७ गते खोप प्रदान गरिने छ । लक्षित उमेर समूहका ११ हजार जनालाई सम्बन्धित वडा कार्यलयमा गएर खोप लगाउन मिल्ने स्वास्थ्य कार्यालयले जनाएको छ । खोप अभियानकाका लागि तीन सय १६ जना स्वास्थ्यकर्मी परिचालित गरिएका छन् । जिल्ला कोभिड १९ समन्वय तथा अनुगमन समितिको आज बसेको बैठकले केन्द्रले गरेको निर्णय अनुसार खोप अभियान सञ्चालन गर्न लागिएको जिल्ला स्वास्थ्य कार्यालयका प्रमुख दिपक प्रसाद तिवारीले बताए । भेरोसेल खोप चीन सरकारको सहयोगमा प्राप्त भएको हो । यसअघि चितवनमा भारतीय सरकारले अनुदानमा दिएको कोभिसिल्ड खोप लगाइएको थियो । चितवन जिल्लामा हालसम्म ३९ हजार ८ सय ७९ जनाले कोभिसिल्डको पहिलो मात्राको खोप लगाएका छन् । दोस्रो मात्राको कोभिसिल्ड खोप लगाउनेको संख्या भने १३ हजार १ सय ८९ रहेको छ ।
भारतीय प्रधानमन्त्रीको प्रतिवद्धता: १८ वर्षमाथिका सबै नागरिकलाई खोप लगाइनेछ,"नयाँदिल्ली: भारतका प्रधानमन्त्री नरेन्द्र मोदीले १८ वर्ष भन्दा बढी उमेरका सबै नागरिकलाई कोभिड १९ विरुद्धको खोप लगाइने प्रतिवद्धता व्यक्त गरेका छन् । सोमबार साँझ राष्ट्रको नाममा सम्बोधन गर्दै उनले यस्तो बताएका हुन् । साथै प्रधानमन्त्री गरिब कल्याण अन्न योजनालाई आगामी नोभेम्बर अर्थात् दिपावलीको समयसम्म निरन्तर बनाउने पनि उनले बताए । जुन योजना अन्तर्गत सरकारले हरेक नागरिकलाई निशुल्क खाद्यान्न वितरण गरिन्छ । ""बितेको १०० वर्षमा आएको यो सबैभन्दा ठूलो महामारी हो । यस्तो महामारी विश्वमा न यसअघि देखिएको थियो न अनुभव नै गरिएको थियो । जुन २१ योग दिवसपछि १८ वर्ष भन्दा बढी उमेरका सबै नागरिकका लागि भारत सरकार विभिन्न राज्यलाई खोप प्रदान गर्नेछ"" प्रधानमन्त्री मोदीले भनेका छन् । मोदीका अनुसार खोपको ७५ प्रतिशत केन्द्र सरकारले खरिद गरी राज्य सरकारहरुलाई प्रदान गर्नेछ । आफ्नो सम्बोधनको क्रममा मोदीले देशभर २३ करोड नागरिकलाई खोप प्रदान गरिएको पनि बताएका छन् । सबै देशबासीलाई सरकारले नै निशुल्क खोप उपलब्ध गराउने उनको प्रतिवद्धता थियो । कोभिड विरुद्धको लडाइँको क्रममा बितेको सवा वर्षको अवधिमा भारत सरकारले नयाँ स्वास्थ्य संरचना तयार पारेको समेत उनको दावी थियो । ""आज देशमा २३ करोड मानिसलाई कोरोना विरुद्धको खोप लगाइएको छ । हाम्रो प्रयासमा सफलता तब मिल्यो जब हामीलाई स्वयंमाथि विश्वास थियो"" मोदीले सम्बोधनको क्रममा भने । यस्तै बालबालिकाहरुका लागि समेत खोप परीक्षण भइरहेको मोदीले बताए । नाकबाट उनीहरुलाई खोप लिइने गरी परीक्षण भइरहेको उनको भनाइ थियो । भारतमा सोमबार १ लाख ६ सय ३६ जनामा कोरोना संक्रमण पुष्टि भएको छ । जुन पछील्लो ६१ दिनयताकै सबैभन्दा कम रेकर्ड हो । भारत सरकारको तथ्यांक अनुसार हालसम्म २ करोड ८९ लाख ९ हजार ९ सय ७५ जना भारतीय संक्रमित भइसकेका छन् । साथै ३ लाख ४९ हजार भन्दा धेरैको मंत्यु भइसकेको छ । साथै पछिल्लो २४ घण्टामा २ हजार ४ सय भन्दा धेरैको मृत्यु भयो । जुन पछिल्लो ४५ दिनमा सबैभन्दा कम मृत्यु हो ।"
"ओलीको एकता प्रस्तावमा माधव पक्षको जबाफ : जालझेल र अल्मल्याउने षडयन्त्र हो, स्वीकार्य छैन","काठमाडौंः एमाले अध्यक्ष तथा प्रधानमन्त्री केपी ओलीले राखेको छ बुँदे एकताको प्रस्तावलाई जालझेल, भ्रम र अल्मल्याउने षडयन्त्रको संज्ञा दिदै माधव नेपाल पक्षले ठाडै अस्वीकार गरेको छ। माधव पक्षको सोमबार बसेको बैठकको निर्णयबमोजिम छ बुँदे बक्तव्य निकालेर जबाफ दिइएको हो। वक्तव्यमा भनिएको छ, 'ओलीले प्रतिनिधि सभाको असंवैधानिक विघटनको निर्णयलाई सच्याउनुको साटो सर्वोच्च अदालतमा प्रतिनिधि सभाको पुनःस्थापनाका लागि दायर रिट निवेदनको हस्ताक्षर फिर्ता हुनुपर्ने पूर्वशर्तले ओली एकताको पक्षमा नरहेको स्पस्ट छ।' माधव नेपाल पक्षले पार्टी एकताको लागि प्रधानमन्त्री ओलीद्धारा प्रतिनिधि सभा विघटनको प्रस्ताव फिर्ता गर्नुपर्ने नयाँ प्रस्ताव अघि सारेको छ ।एमाले अध्यक्ष ओलीको एकताको प्रस्तावको जवाफमा माधव पक्षले प्रतिनिधि सभा विघटन गर्ने लगायतका संविधान सम्मत नरहेका निर्णय फिर्ता गर्नुपर्ने प्रस्ताव गरेको हो । माधव पक्षले ओलीको प्रस्तावको एक एक बुँदा रहेको खोट कोट्याएको छ । पार्टी र सम्बद्ध सबै जनसंगठनको संगठनात्मक संरचना तथा जिम्मेवारी २०७५ साल जेठ २ गते अगाडिको स्थितिमा कायम गरी सञ्चालन गर्ने, नवौं राष्ट्रिय महाधिवेशनको निर्णय तथा पार्टी विधान विपरीत २०७७ साल फागुन २३ गते पछि (फागुन २८ गतेको निर्णय )का सबै निर्णयहरु खारेज गर्ने, सहमति भएकै दिन पार्टी स्थायी कमिटीको बैठक बोलाई उक्त सहमतिको अनुमोदन गर्ने, सोही बैठकबाट एउटा कार्यदल गठन गरी त्यसले राष्ट्रिय महाधिवेशन, विभिन्न तहका अधिवेशन र पार्टी सदस्यता लगायतका संगठनात्मक विषयहरुका बारेमा सात दिनभित्र सिफारिस प्रतिवेदन दिनेगरी निर्णय गर्नुपर्ने आफ्नो तर्फबाट प्रस्ताव गरिएको माधव पक्षले स्थायी कमिटीको बैठकपछि जारी विज्ञप्तिा उल्लेख छ । केन्द्रदेखि स्थानीय तहसम्म स्पष्टीकरण, निलम्बन र सदस्यता खारेजी लगायतका सबै कारवाहीहरु बदर गर्ने, पार्टीलाई विधिसम्मत रुपमा सञ्चालन गर्ने, पार्टीमा सहज स्थिति भएपछि विगतमा भए गरेका कामकुराहरुको उपयुक्त समयमा समीक्षा गर्ने सहमति हुनुपर्ने स्पष्ट पारिएको छ । आफ्नो पक्षले २०७८ वैशाख ७ र २६ गते मा दुईदुई पटक लिखित रुपमा नेकपा (एमाले) को एकता र प्रभावकारितालाई कायम राख्न केपी ओलीलाई ठोस प्रस्ताव पठाइएको स्मरण गराएको छ ।माधव पक्षका नेता सोमप्रसाद पाण्डेले प्रस्तावलाई सकारात्मकरुपमा लिएको भने दाउपेच हुनसक्ने आंशका कायम नै रहेको बताए । ""हामीले अध्यक्ष ओलीका प्रस्तावलाई सकारात्मक रुपमा नै लिएका छौँ तर दाउपेच त हुदैन भन्ने आंशका पनि छ, उनले भने, प्रस्तावका कतिपय शब्दले आशंका जन्माएको छ, त्यसको स्पष्टता उताबाट अनाउनु पर्छ""उनले माधव नेपालसहित नेताको निस्कासन फिर्ताका साथै प्रस्तावमा रहेको 'मुलतः भन्ने शब्दको स्पष्टता साथीहरुले खोजेको' बताए । उनले पार्टी २०७१ सालको महाधिवेशनको अवस्थामा संगठनात्मक, नीतिगत रुपमा फर्कनु पर्ने नै प्रमुख माग राखेको बताए । ""पहिला निस्कासन त फिर्ता हुनु पर्यो नि, त्यसपछि वार्ताको वातावरण बन्छ नि,"" उने भने । आफ्नो पक्षले वार्ताको ढोका खुलै राखेको बताए । माधव पक्षले जारी गरेको क्तव्य यही जेठ २३ गते नेपाल कम्युनिष्ट पार्टी (एमाले), केन्द्रीय कमिटीका अध्यक्ष केपी ओलीद्वारा सार्वजनिक रुपमा जारी वक्तव्यप्रति हाम्रो ध्यान गएको छ । उहाँले वक्तव्यको आरम्भमा नै पार्टी एकताको महत्व र खाँचोलाई गहिरो गरी बुझेको कुरा गर्नुभएको छ । यस्तो बुझाई रहेको भए हामीले गत चैत्र २ गते र त्यसपछि अनेक पटक नेकपा (एमाले) को एकतालाई कायम गर्न गत फागुन २३ गते सर्वोच्च अदालतको फैसलाबाट नेपाल कम्युनिष्ट पार्टी (एमाले) पुनर्जीवित भएकोले पार्टीलाई समग्ररुपमा नेकपा (माओवादी केन्द्र) संग एकीकरण हुनु अघि २०७५ साल जेठ २ गतेको अवस्थामा क्रियाशील बनाऔं भनी अगाडि सारेको उचित प्रस्ताव उहाँबाट अस्वीकृत हुने थिएन होला । हाम्रो निरन्तरको चाहना बमोजिमको पार्टी एकता माथि कुठाराघात हुने थिएन होला । पार्टी विधान मिचेर हामीलाई कथित कार्वाई गर्ने, वार्ता र कार्यदललाई तत्काल परिणाममुखी बनाउनु पर्छ भन्ने हाम्रो कुरा नमान्ने कार्य अध्यक्ष केपी ओलीबाट हुँदैनथ्यो होला । त्यसैगरी उहाँले वक्तव्यमा सर्वोच्च अदालतको फैसलाबाट दुई पार्टीको एकीकरण भंग नभई नाम फेर्न समय दिइएको र आफुले पहल गरेको तर्क गर्नुभएको छ । यदि त्यसो हो भने पार्टी अध्यक्ष रहनुभएका केपी ओलीद्वारा पार्टीको विधिवत् बैठक बोलाएर नेकपा (माओवादी केन्द्र) संगको एकीकरणको विषयमा के गर्ने भन्ने छलफल किन नगराएको त ? के यति गम्भीर विषय कुनै दुईजनाको मात्र सरोकार र कुराकानीको विषय हुनसक्छ ? त्यसैगरी वक्तव्यमा उहाँले पार्टी एकताका आधार, सिद्धान्त र नीति, मूल्य र मान्यताहरु भएको कुरा स्वीकार गर्नुभएको छ । यस्तो स्वीकारोक्ति यथार्थ हो भने गत फागुन २८ गते र तत्पश्चात् पार्टीको नवौं राष्ट्रिय महाधिवेशनको मार्गनिर्देशन र निर्णय, पारित विधान, नियमावली र आचारसंहिता विपरीत गरिएका निर्णयहरु एकमुष्ट खारेज गरिएको कुरा वक्तव्यमा किन आएन ? पार्टी पुनर्जीवित भएपछि सहजरुपमा एकीकरण पूर्वको स्थिति कायम गरी सञ्चालन गर्नुपर्नेमा त्यसको विपरीत अध्यक्ष ओली स्वयंबाट पार्टी विधान विपरीत गुटबन्दीपूर्ण किसिमले एकपछि अर्को कार्य गरिएकोले पार्टीमा आजका समस्याहरु सिर्जना भएको स्पष्टै छ । हामी शुरुदेखि नै एकताको पक्षमा थिर्यौ र अहिले पनि छौं । तर अध्यक्ष केपी ओलीबाट नवौं राष्ट्रिय महाधिवेशनको मार्गनिर्देशन, नीति र कार्यदिशा छाड्नुका साथै पार्टी विधानको उल्लंघन गर्ने काम भएपछि पार्टीमा समस्या उत्पन्न भएको हो । उहाँले केन्द्रीय कमिटीका सदस्यहरुको ठूलो हिस्सालाई कुनै जानकारी नदिई आफ्नो गुटको बैठक गरेर राष्ट्रिय महाधिवेशनबाट निर्वाचित केन्द्रीय कमिटीलाई पार्टी विधान विपरीत भंग गर्ने, पदाधिकारी र सदस्यहरुलाई जिम्मेवारीबाट हटाउने र कथित कार्वाई गर्ने तथा राष्ट्र र जनताको हित प्रतिकूल पटकपटक नेपालको संविधान मिच्ने र देश कोरोना महामारीले आक्रान्त भएको बेला प्रतिनिधि सभा विघटन गरी अर्बौ रुपैयाँ खर्च हुने निर्वाचनको घोषणा गर्ने जस्ता कार्य हुँदा पनि हामीले धैर्यका साथ पार्टी एकताका लागि प्रयास गरि रह्यौं । यस्तो पृष्ठभूमि र यथार्थको स्मरण गर्दै केपी ओलीबाट जारी वक्तव्यका बुँदाहरुको सूक्ष्म, गहन र यथार्थपरक विश्लेषणबाट निम्नलिखित कुराहरुमा विशेष ध्यान दिनु आवश्यक छ ः १) हाम्रो तर्फबाट मिति २०७८ वैशाख ७ र २६ गते मा दुईदुई पटक लिखितरुपमा नेकपा (एमाले) को एकता र प्रभावकारितालाई कायम राख्न केपी ओलीलाई ठोस प्रस्ताव पठाइएको थियो । त्यसमा हामीले स्पष्टरुपमा क पार्टी र सम्बद्ध सबै जनसंगठनहरुको संगठनात्मक संरचना तथा जिम्मेवारी २०७५ साल जेठ २ गते अगाडिको स्थितिमा कायम गरी सञ्चालन गर्ने, ख नवौं राष्ट्रिय महाधिवेशनको निर्णय तथा पार्टी विधान विपरीत २०७७ साल फागुन २३ गते पछि (फागुन २८ गतेको निर्णय समेत) का सबै निर्णयहरु खारेज गर्ने, ग यस विषयमा सहमति भएकै दिन पार्टी स्थायी कमिटीको बैठक बोलाई उक्त सहमतिको अनुमोदन गर्ने, घ सोही बैठकबाट एउटा कार्यदल गठन गरी त्यसले राष्ट्रिय महाधिवेशन, विभिन्न तहका अधिवेशन र पार्टी सदस्यता लगायतका संगठनात्मक विषयहरुका बारेमा सात दिनभित्र सिफारिश प्रतिवेदन दिनेगरी निर्णय गर्नुपर्ने उल्लेख गरेका थियौं, ङ त्यसैगरी केन्द्रदेखि स्थानीय तहसम्म स्पष्टीकरण, निलम्बन र सदस्यता खारेजी लगायतका सबै कावाईहरु बदर गर्ने, च पार्टीलाई विधिसम्मत रुपमा सञ्चालन गर्ने, छ पार्टीमा सहज स्थिति भएपछि विगतमा भए गरेका कामकुराहरुको उपयुक्त समयमा समीक्षा गर्ने सहमति हुनुपर्ने स्पष्ट गरेका थियौं । ज प्रधानमन्त्री केपी ओलीबाट प्रतिनिधि सभा विघटन गर्ने लगायतका संविधान सम्मत नरहेका निर्णयहरु फिर्ता गरिनुपर्ने, विषयलाई पनि हामीले प्रष्टरुपमा उल्लेख गरेका थियौं । यी कुनैपनि कुराहरुको सम्बोधन नगरी कुनै वार्ता नभई एकताको लागि गरिएको वहाँको आव्हान साँच्चिकै एकताको पक्षमा नभई केवल भ्रम सिर्जना गर्ने उद्देश्यबाट पे्रेरित देखिन्छ । २) अध्यक्ष केपी ओलीद्वारा जारी वक्तव्यको बुँदा नं १ नै पार्टी एकता हासिल गर्नेभन्दा अनेकता सिर्जना गर्नेतर्फ लक्षित देखिएको छ । यही बुँदामा, नेकपा (एमाले) र नेकपा (माओवादी केन्द्र) को एकीकरण २०७५ साल जेठ ३ गते भएकोले सर्वोच्च अदालतबाट नेकपा (एमाले) पुनर्जीवित हुने फैसला भएकाले जेठ २ गते पूर्वको स्थितिमा पार्टी समग्ररुपमा कायम हुनुपर्छ भन्नुपर्नेमा ३ गते पूर्व भन्दै अल्मल्याउने भाषा प्रयोग भएको छ । साथै नेकपा (एमाले) २०७५ साल जेठ २ गते पूर्वको स्थितिमा कायम हुने कुरा नगरी नेपाल कम्युनिष्ट पार्टी (नेकपा) को केन्द्रीय कमिटीका सदस्यहरुमध्ये एकताको पक्षमा उभिएका व्यक्तिहरुलाई आधार मानेर केन्द्रीय कमिटी र स्थायी कमिटीका संरचना गतिशील हुने कुरा गर्दै यथार्थमा पार्टीलाई २०७५ साल जेठ २ गतेको स्थितिमा कायम नराखी आफ्नो गुटगत स्वार्थ अनुरुप हुने कुरा गरिएको छ । यस्तो कुरा पार्टी एकता कायम गर्ने मनसायबाट आएको भन्ने कदापि देखिन्न । यो अस्वीकार्य छ । २) बुँदा नम्बर २ मा मातहतका पार्टी कमिटी र जनसंगठनहरुलाई २०७५ साल जेठ २ गते अगाडिको स्थितिमा कायम गरी क्रियाशील गर्ने कुरा पनि मानिएको छैन । मूलभूतरुपमा २०७५ जेठ ३ पूर्वको अवस्थामा फर्कने कुरा गरी मन लागेकोलाई कायम गर्ने र नलागेकोलाई हटाइदिने मनसाय राखिएको छ । यस्तो जालझेलपूर्ण भनाई पार्टी एकता कायम गर्ने असल नियत भएको ठहरिन्न । ३) राष्ट्रिय महाधिवेशन र अन्य तहका अधिवेशन र सदस्यताबारे मौनता साधेर आफुखुशी गर्ने आशय रहेको देखिन्छ । कार्यदल गठन गरिने कुरा गरिएपनि त्यसले केकस्ता काम गर्नेछ भन्ने कुरा उल्लेख गरिएको छैन । त्यसैगरी अहिलेसम्म स्वेच्छाचारी किसिमले पार्टी विधान विपरीत गरिएका कथित कार्वाई फिर्ता लिने कुरा वक्तव्यमा छैन । बुँदा नम्बर ५ मा यसबीचमा भएका गल्ती तथा कमीकमजोरीलाई लिएर कुनै कार्वाई गरिने छैन भन्ने अल्मल्याउने भाषा प्रयोग गरिएको छ । ४) प्रतिनिधि सभाको असंवैधानिक विघटनको जिम्मेवारी लिएर त्यस्तो गलत निर्णयलाई सच्याउने कुरा गर्नुको साटो सर्वोच्च अदालतमा प्रतिनिधि सभाको पुनःस्थापनाका लागि दायर रिट निवेदनमा हामीले गरेको हस्ताक्षर फिर्ता हुुनुपर्ने पूर्वशर्त राखिएको छ । उक्त रिट निवेदन प्रधानमन्त्रीबाट प्रतिनिधि सभाको असंवैधानिक विघटनका कारण नेपालको संविधान, लोकतन्त्र र संसदको रक्षा गर्नुपर्ने आवश्यकताको परिणाम हो । प्रधानमन्त्रीबाट प्रतिनिधि सभाको विघटनको निर्णय फिर्ता भएमा यस सम्बन्धी विवादको स्वतः निरुपण हुनेछ । ५) हामीले पार्टी एकता, देशमा राजनीतिक स्थायित्व र जनताको हितलाई सर्वोपरी राख्दै सर्वोच्च अदालतको फैसला तथा नेकपा (एमाले) को नवौं महाधिवेशनको निर्णय र पार्टी विधान अनुरुप पार्टी संगठनलाई पूर्ववत् सञ्चालन गरौं भनी राखेको प्रस्ताव अत्यन्त रचनात्मक छ । तर त्यसप्रति केपी शर्मा ओलीको सकारात्मक दृष्टिकोण र व्यवहार रहेको पाइएन । अहिले उहाँबाट भनिएको रचनात्मक योगदान सर्वप्रथम उहाँबाटै आरम्भ हुनु उपयुक्त हुनेछ । अन्यथा आफुले मनपरी गर्ने र अरुलाई उपदेश दिने कुराको कुनै उपादेयता रहँदैन । ६) समग्रमा पार्टी अध्यक्ष ओलीबाट अगाडि सारिएका कुराहरु पार्टीको एकतालाई अक्षुण्ण राख्न नवौं राष्ट्रिय महाधिवेशनको निर्णय र पार्टी विधान तथा सर्वोच्च अदालतको फैसलाको अन्तर्य अनुरुप छैनन् । उहाँको वक्तव्यमा प्रयोग गरिएको भाषा र बुँदाहरु केलाउँदा जालझेल, अन्योल र भ्रमको आधारमा अरुलाई अल्मल्याउने र विभाजित गर्ने दुराशय देखिन्छ । अतः पार्टी विधान अनुरुप पार्टीलाई एकताबद्ध बनाउने वहाँको सोच नै नरहेको देखिएकोले अध्यक्ष केपी ओलीको वक्तव्यको भ्रममा नपरी सशक्त रुपमा पार्टीको समग्र एकता, संगठन निर्माण र सञ्चालनको मार्गमा अघि बढ्न हामी पार्टीका सम्पूर्ण इमान्दार नेता, कार्यकर्ता, सदस्य र शुभेच्छुकहरुमा हार्दिक आव्हान गर्दछौं । फेरी पनि जोड दिएर भन्न चाहन्छौ कि हामी सार्थक वार्ता, सिद्धान्तनिष्ठ एकता र मेलमिलापको पक्षमा रहँदै आएका छौं र अन्तिम घडी सम्म यस सम्बन्धमा हाम्रो सकारात्मक प्रयास जारी रहने छ । अहिले पनि हामी त्यही चाहन्छौं र नेपालको कम्युनिष्ट आन्दोलनलाई क्षतविक्षत पार्ने सबै प्रकारका षडयन्त्रहरु पराजित हुनुपर्छ भन्ने दृढ मान्यता राख्दछौं । यही मान्यता र विश्वासका साथ हामीले अनेकौं घातप्रतिघात सहँदै पार्टी एकताका लागि अन्तिमसम्म पार्टीमा नै रहेर आफ्नो प्रयास अघि बढाई रहेका छौं । हामीले बाध्यात्मक स्थितिमा मात्र वैकल्पिक मार्ग अवलम्बन गर्ने दृष्टिकोण राखेका छौं । अतः छलछाम र षडयन्त्रपूर्ण किसिमले कुरा गरेर राष्ट्र र जनता तथा पार्टीपंक्तिको भावना अनुरुप पार्टीमा एकता कायम नहुने कुरा स्पष्ट हुँदाहुँदै पार्टी अध्यक्ष र देशको प्रधानमन्त्री जस्तो जिम्मेवार पदमा आसिन व्यक्तिबाट अनुचित मार्ग र शैली अवलम्बन गरिनु दुःख र चिन्ताको विषय हो । यस्तो गलत बाटो परित्याग गरी हामीले यस अघि लिखितरुपमा अगाडि सारेका कुराहरुको विश्वसनीय रुपमा सम्बोधन गर्दै इमानदारीका साथ वार्ता र सहमतिको बाटो अवलम्बन गरिए मात्र सकारात्मक परिणाम आउन सक्ने तर्फ गम्भीर ध्यानाकर्षण गर्दछौं । (२०७८ साल जेठ २४ गते सम्पन्न नेकपा (एमाले), स्थायी कमिटीका पदाधिकारी तथा सदस्यहरुको बैठकको निर्णय बमोजिम जारी वक्तव्य )"
पेमा छाल गुम्बाबाट मुस्ताङका ५ सय २७ परिवारलाई खाद्यान्न राहत वितरण,"जोमसोम: मुस्ताङका ५ स्थानीय तह अन्तर्गत पहिलो चरणमा तल्लो मुस्ताङको दुई स्थानीय तहका ५ सय २७ घरधुरीलाई आइतबार राहत स्वरुप खाद्यान्न वितरण गरिएको छ । कोभिड१९ को माहामारीसँगै जिल्लामा आम्दानी विहीन बनेका विपन्न, दलित तथा पछि पारिएका परिवारलाई पोखरास्थित पेमा छाल साक्या गुम्बा याम्दीले स्थानीय तहको समन्वयमा राहत स्वरुप करिव ९ लाख मुल्य बराबरको खाद्यान्न लगायत सामाग्री वितरण गरेको जनाएको छ । थासाङको ५ वटै वडामा २ सय ३० घरधुरी र घरपझोङको ५ वटै वडामा २ सय ४५ घरधुरीलाई खाद्यान्न लगायत सामाग्री वितरण गरिएको हो । यस्तै, मुस्ताङको घरपझोङ१ छैरो तिब्बती शरणार्थी क्याम्पका ५२ घरधुरीलाई समेत राहत वितरण गरिएको छ । पेमा छाल साक्या गुम्बाका अनुसार कोभिड१९ का कारण आर्यआर्जनविहीन भइ समस्यामा परेका मुस्ताङका दलित र विपन्न घरधुरीलाई राहत प्रदान गर्ने उद्देश्यले पहिलो चरण अन्तर्गत प्रति घरधुरी २५ केजीको चालम १ बोरा,खाने तेल १ लिटर, नुन, साबुन र सर्जिकल मास्क वितरण गरेको गुम्बाका प्रतिनिधि टासी वाङग्यल बिष्टले जानकारी दिए । पेमाछाल गुम्बा याम्दीले थासाङ१ मा २८ , थासाङ२ मा ४८, थासाङ ३ मा ४५, थासाङ४ मा ६९ र थासाङ५ मा ४० घरधुरीलाई खाद्यान्न राहत वितरण गरेको छ भने घरपझोङ१ मा ४०, घरपझोङ२ मा ४८, घरपझोङ३ मा ४५, घरपझोङ४ मा ६९ र घरपझोङ ५ मा ४० घरधुरीलाई राहत वितरण गरेको बताएको छ । यस्तै, गुम्बाले दोश्रो चरणको राहत वितरण कार्यक्रम अन्तर्गत केही दिनमै मुस्ताङको लोमान्थाङ, लोघरकर दामोदरकुण्ड र वारागुङ मुक्तिक्षेत्र गाउँपालिकाका दलित र विपन्न समुदायलाई खाद्यान्न वितरण गर्ने जनाएको छ । मुस्ताङका गरिव, दलित र विपन्न समुदायलाई राहत वितरण गर्ने उद्देश्यले गण्डकी प्रदेशका सांसद ईन्द्रधारा बिष्ट, पेमा छाल गुम्बाका खेन्पो कुङ्गा धोन्डुप गुरुङ, मेनेजर टासी वाङग्य बिष्ट र गुम्बा स्कुलमा प्रअ ङावाङ टासी गुरुङसहितको टोली पोखराबाट मुस्ताङ आएको थियो । टोलीले सांसद बिष्टको रोहवरमा स्थानीय जनप्रतिनिधि र कर्मचारीको उपस्थितमा दुई स्थानीय तहको ५ वटै वडा कार्यालयमा पुगेर खाद्यान्न लगायत सामाग्री वितरण गरेको जनाएको छ । सो अवसरमा गण्डकी प्रदेशका सांसद ईन्द्रधारा बिष्टले राहत हस्तान्तरण गर्दै धार्मिक संस्थाका रुपमा स्थापित पेमा छाल गुम्बाले मुस्ताङमा कोरोना कहरबाट पीडित बनेका गरिब र दलित परिवारलाई राहत वितरण गरिनु स्वागयोग्य कदम भएको बताए ।"
साइबर ब्युरोको अनुरोध : सामाजिक सञ्जालको दुरुपयोग नगर्नू,"काठमाडौं : नेपाल प्रहरीको साइबर ब्युरो काठमाडौँले सामाजिक सञ्जालको दुरुपयोग नगर्न आम नागरिकमा अनुरोध गरेको छ। ब्युरोले सोमबार एक सूचना जारी गरी सामाजिक सञ्जालको प्रयोग गरी अमर्यादित कार्य गर्ने, चरित्र हत्या गर्ने उद्देश्यबाट त्यस्ता सामग्री बनाउने, प्रकाशन, प्रसारण गर्ने जस्ता कार्य भइरहेकोतर्फ ध्यानाकर्षण गराउँदै त्यस्ता कार्य नगर्ननगराउन आग्रह गरेको हो। ब्युरोका प्रवक्ता प्रहरी वरिष्ठ उपरीक्षक नविन्द अर्यालले हाल निषेधाज्ञाका समयमा पनि त्यस्ता गतिविधि देखिएकाले सार्वजनिक सूचनामार्फत सचेत गराइएको बताए। सामाजिक सञ्जाल फेसबुक, टिकटक, युट्यूबलगायतमा व्यक्तिको तस्बिर, भिडियो दुरुपयोग गर्दै प्रचलित कानुनले प्रकाशन तथा प्रदर्शन गर्न रोक लगाएका सामग्री सार्वजनिक नैतिकता, शिष्टाचार विरुद्धका सामग्री कसैप्रति घृणा वा द्वेष फैलाउने उद्देश्यबाट प्रकाशन, प्रसारण गरेको पाइएमा विद्युतीय कारोवार ऐन, २०६३ अन्तर्गत कारवाही हुने जनाइएको छ। साथै, त्यस्ता गतिविधि गर्ने उपर प्रचलित कानुनवमोजिम ब्यूरोबाट कारवाही हुँदै आएको र कतिपय सूचना, निवेदनहरु निरन्तर अनुसन्धानको क्रममा रहेकोसमेत व्यूरोले जानकारी गराएको छ। यसैबीच विभिन्न जिल्लामा लागू गरिएको निषेधाज्ञा कार्यान्वयनको सिलसिलामा पछिल्लो २४ घण्टामा निषेधाज्ञा उल्लङ्घन गर्ने तीन हजार ९६६ वटा सवारी साधनलाई नियन्त्रणमा लिई चालकलाई सचेत गराएर छाडिएको प्रहरी प्रधान कार्यालयले जनाएको छ। नयाँ भेरियन्ट सहितको कोभिड१९ सङ्क्रमणको रोकथाम तथा जोखिम न्यूनिकरणका लागि नेपाल प्रहरीद्वारा सञ्चालित तपाईंको मास्क खोई ? कार्यक्रम अन्तर्गत पछिल्लो २४ घण्टामा ५४२ जनालाई निःशुल्क मास्क वितरण गरिएको र हालसम्म ४ लाख ५३ हजार लाई मास्क दिइसकिएको छ। कोभिड१९ रोकथाम तथा नियन्त्रणका लागि स्थानीय प्रशासनद्वारा जारी गरिएको निषेधाज्ञा उल्लंघन गर्ने ६१६ जनालाई कोभिड१९ सङ्कट व्यवस्थापन अध्यादेश, २०७८ बमोजिम रु ७५ हजार ३०० रुपैयाँ जरिवाना गरिएको प्रहरीले जानकारी दिएको छ।"
मध्यपुर थिमि नगरपालिकाले कोरोना खोपको लागि सरकारसँग माग्यो अनुदान,"भक्तपुर : भक्तपुरको मध्यपुर थिमि नगरपालिकाले आफ्ना नगरवासीको लागि कोभिड १९ विरुद्धको खोप व्यवस्थापन गर्न सरकारसँग अनुदान माग गरेको छ। नगरपालिकाको सोमबार बसेको कार्यपालिका बैठकले नगरवासीलाई निःशुल्क कोरोना भाइरसविरुद्धको खोपको व्यवस्थापन गर्न सरकारसँग अनुदान माग गर्ने निर्णय गरेको हो। नगरपालिकाका प्रवक्ता २ नम्बर वडाका अध्यक्ष राम थापामगरले नगरवासीलाई निःशुल्क खोप दिन नगरपालिकाले नै व्यवस्थापन गर्ने गरी सरकारसँग अनुदान माग गर्ने बैठकले निर्णय गरेको जानकारी दिए।कोभिडविरुद्धको खोप नगरपालिका आफैँले व्यवस्थापन गर्ने गरी अनुदानको लागि आवश्यक प्रक्रिया पूरा गर्न स्वास्थ्य मन्त्रालयमा स्वीकृतिको लागि प्रस्ताव गर्ने कार्यपालिका बैठकले निर्णय गरेको हो, उनले भने। मध्यपुर थिमि नगरपालिका आफैँले नगरवासीलाई कोरोना भाइरसविरुद्धको खोपको व्यवस्थापन गर्ने भनी निर्णय गर्ने भक्तपुरको पहिलो नगरपालिका हो। यहाँका मध्यपुर थिमिसँगै भक्तपुर, चाँगुनारायण र सूर्यविनायक गरी ४ नगरपालिका रहेका छन्। मध्यपुर थिमि नगरपालिकाका प्रवक्ता थापामगरका अनुसार बैठकले आर्थिक अवस्था कमजोर भएका नगरवासीको पीसीआर परीक्षण नगरपालिकाले सञ्चालन गरेको नेपाल कोरिया मैत्री अस्पतालमा निःशुल्क गर्ने निर्णयसमेत गरेको छ। बैठकले मध्यपुर थिमि नगरपालिकाको नगरसभा आउँदो असार ७ गते गर्ने निर्णयसमेत गरेको उनले जानकारी दिए। भक्तपुरका ४ नगरपालिकामध्ये मध्यपुर थिमि नगरपालिका कोरोना भाइरस संक्रमणको हटस्पट हो। हालसम्म मध्यपुर थिमि नगरपालिकाकै बढी संक्रमितले ज्यान गुमाएका छन्। यहाँका ६२ पुरुष र २८ महिला गरी ९० जना संक्रमितको मृत्यु भएको छ। मध्यपुर थिमि नगरपालिकामा ३ हजार ८२३ पुरुष र ३ हजार २७९ महिला गरी ७ हजार ९२ जनामा कोरोना भाइरस संक्रमण पुष्टि भइसकेको छ। जुन भक्तपुरका ४ नगरपालिकामध्ये सबैभन्दा बढी हो। जसमध्ये ३ हजार ५८२ जना पुरुष र ३ हजार ५५ जना महिला गरी ६ हजार ६३७ जना डिस्चार्ज भएका छन्। यहाँ १८६ महिला र १७९ पुरुष र ३६५ जना सक्रिय संक्रमित रहेका छन्।"
"भारतको सेनिटाइजर उत्पादक कम्पनीमा भीषण आगलागी: १४ जनाको मृत्यु, १७ वेपत्ता",नयाँदिल्ली: भारतको महाराष्ट्र राज्यको पुणेस्थित एक केमिकल फ्याक्ट्रीमा आगलागी हुँदा १४ जना कामदारको मृत्यु भएको छ । अरु केही मानिस हराइरहेका छन् । सोमबार साँझ सेनिटाइजर उत्पादक कारखानामा भीषण आगजनी भएको हो । कारखानामा भीषण आगलागीको भिडियो समेत केही बेरमै सामाजिक सञ्जालमा भाइरल बनेको छ । भारतीय समाचार संस्था पीटीआईका अनुसार त्यहाँ ३७ जना कामदार कार्यरत थिए । घटनास्थलबाट २० जनालाई सकुशल उद्वार गरिएको भारतीय मिडियाले जनाएका छन् । साथै १४ जनाको शव कारखानाबाट निकालिएको छ । कम्पनीका अधिकारीहरुका अनुसार कम्तिमा १७ जना कामदार आगलागीको घटनापछि हराइरहेका छन् । घटनापछि ठूलो संख्यामा सुरक्षाकर्मी तथा अग्नि नियन्त्रक टोली त्यहाँ पुगेको थियो । हाल आगो नियन्णत्रमा रहेको बताइएको छ । साथै हराइरहेका कामदारको खोजी कार्य जारी छ । घटनाबारे पूर्ण विवरण आइसकेको छैन ।
कपिलवस्तुमा जेठ ३१ गतेसम्म निषेधाज्ञा,"कपिलवस्तु : कोरोना संक्रमणको दोस्रो चरणको महामारीको श्रृंखला तोड्नका लागि कपिलवस्तु जिल्लामा जारी गरिएको निषेधाज्ञालाई सोमबार जेठ मसान्तसम्मका लागि थप गर्ने निर्णय गरिएको छ । जिल्ला प्रशासन कार्यालय तौलिहवामा प्रमुख जिल्ला अधिकारी चक्रपाणी पाण्डेको अध्यक्षतामा बसेको जिल्ला कोभिड व्यवस्थापन समिति र जिल्ला सुरक्षा समितिको वैठकले निषेधाज्ञालाई जेठ ३१ गते राती १२ बजे सम्मका लागि थप गर्ने निर्णय गरेको हो । निषेधाज्ञा अवधि भर मेडिकल, दूध, पानी, इन्टरनेट प्रदायक, प्रेस, एम्बुलेन्सलगायत अति आवश्यक सवारी साधन बाहेक सवै प्रकारका सवारी साधन संचालनमा पूर्ण रुपमा रोक लगाइएको छ । खाद्यान्न तथा तरकारी लगायतका दैनिक उपभोगका वस्तुहरु किनमेलका लागि बिहान ९ बजेबाट १ बजेसम्म किराना र तरकारी पसल संचालन गर्ने अनुमति दिइएको छ । अघिल्ला दिनहरुको निषेधाज्ञाभन्दा यस अवधिमा भने कृषि तथा विउविजनका पसलहरु दिनभर खुला रहने र कृषकले मलखाद तथा विउविजन खरिद तथा ढुवानीका लागि स्वास्थ्य सुरक्षाका उपायहरु अवलम्वन गरी सहज ढंगले गर्न पाउने निर्णय गरिएको छ । निषेधाज्ञालाई पूर्णरुपमा पालना गराउन जिल्लाका विभिन्न बजार क्षेत्रमा प्रहरी र सशस्त्र प्रहरी परिचालन गरिएको छ । अति आवश्यक काम बाहेक घर बाहिर हिडडुल गर्ने जो कोहीलाई पनि नियम अनुसार कारवाही प्रक्रिया अघि बढाउने प्रहरी उपरीक्षक नवराज अधिकारीले बताए । आम सर्वसाधारणलाई कोरोना संक्रमणबाट बचाउन जिल्लामा निषेधाज्ञा जारी गरिएको बताउंदै स्वास्थ्य सुरक्षाका सवै उपायहरु अवलम्बन गरी निषेधाज्ञालाई पूर्ण रुपले पालना गर्न गराउन प्रहरी उपरीक्षक नवराज अधिकारीले आम सर्वसाधारणमा आग्रह समेत गरेका छन् ।"
मंगलबारदेखि ६० ६४ वर्ष उमेर समूहलाई कोरोना खोप : काठमाडौंमा कहाँकहाँ लगाइँदैछ ?,काठमाडौं : काठमाडौं महानगरपालिकाभित्र मंगलबारदेखि कोरोनाविरूद्धको खोप लगाइने भएको छ। ६० देखि ६४ वर्ष उमेर समूहकालाई पहिलो मात्रामा भेरोसेल (चाइनिज) खोप लगाउन लागिएको महानगरले जनाएको छ। महानगरका अनुसार ३२ वटै वडामा जेठ २५ देखि २९ गतेसम्म खोप कार्यक्रम सञ्चालन हुनेछ खोप अभियान २९ जेठसम्म चल्नेछ। बिहान १० बजेदेखि अपरान्ह ४ बजेसम्म नजिकको वडाको खोप केन्द्रमा गएर खोप लगाउन सकिनेछ। खोप लगाउनका लागि उमेर खुल्ने परिचय पत्र साथमा लैजानुपर्नेछ। सरकारी कागजात नभएकाको हकमा भने वडा कार्यालयबाट उमेर खुलेको सिफारिस पत्र लिएर जान काठमाडौं महानगरपालिकाले अनुरोध गरेको छ। पहिलो भेरोसेल खोप लगाएकाहरुका लागि यो यो खोप लगाइने छैन। कोरोना संक्रमण भएका व्यक्तिले एक महिना पूरा भएपछि मात्रै खोप लगाउन पाउनेछन्। तोकिएको उमेर समूहका व्यक्तिहरुबाहेक अन्य व्यक्तिहरुले यो खोप लगाउन पाउने छैनन्।
आजबाट प्रदेश १ को बजेट अधिवेशन सुरु,"विराटनगर : प्रदेश १ को बजेट अधिवेशन आजबाट सुरु हुँदैछ । प्रदेश १ सभाको आठौं तथा बजेट अधिवेशन सोमबार दिउँसो २ बजेबाट सुरु हुने संसद सचिवालयले जनाएको छ । आठौं अधिवेशनको पहिलो बैठकमा प्रदेशसभामा प्रतिनिधित्व गर्ने पाँचवटै दलका नेताहरुले सम्बोधन गर्ने कार्यसूची रहेको जनाइएको छ । आइतबारमात्रै माओवादी केन्द्रले एमाले नेतृत्वको सरकारलाई दिइरहेको समर्थन फिर्ता लिएको थियो । सरकारलाई दिएको समर्थन फिर्ता लिएपछि संसद सचिवालयले माओवादी केन्द्रलाई प्रतिपक्षको लाइनमा सिट व्यवस्थापन गरेको छ । प्रदेशसभा सचिवालयले संसद बैठकका लागि आवश्यक सबै तयारी पुरा गरिसकेको जनाएको छ । बैठकमा सहभागी हुने प्रदेशसभाका सांसद, कर्मचारी, मर्यादापालक, संसदीय बिटका पत्रकारहरुको शनिबार र आइतबार कोरोना पीसीआर परीक्षण गरेको र नेगेटिभ रिपोर्ट आएकालाई मात्रै आज उपस्थित हुनेछन्। परीक्षण गरिएका मध्ये एक सांसदसहित ६ जनाको रिपोर्ट पोजेटिभ आएको सचिवालयले जनाएको छ । शनिबार गरिएको स्वाब परीक्षणमा संसद सचिवालयका एकजना चालक, एक माली, दुईजना मर्यादापालक र एक पत्रकारलाई कोरोना पुष्टि भएको छ । त्यसैगरी आइतबार गरिएको परीक्षणमा माओवादी केन्द्रका सांसद कुलप्रसाद साम्बाको रिपोर्ट पोजेटिभ आएको छ । सांसद साम्बाले एक महिनाअघि नै संक्रमित भएको उल्लेख गरेका छन् । उनले आफ्नो स्वास्थ्य अवस्था सामान्य रहेपनि रिपोर्ट पोजेटिभ आएको बताए ।"
घट्यो अन्तर्राष्ट्रिय हवाई इन्धनको मूल्य,काठमाडौं : नेपाल आयल निगमले अन्तर्राष्ट्रिय हवाई इन्धनको मूल्य घटाएको छ । निगमले आइतबार साँझ एक विज्ञप्ति जारी गरी हिजो राति १२ : ०० बजेदेखि नै लागू हुने गरी हवाई इन्धनको मूल्य घटाएको हो । आइतबार बसेको निगम सञ्चालक समितिले कोभिडको अवस्था रहुन्जेल अन्तर्राष्ट्रिय हवाई इन्धनमा बढीमा १५ प्रतिशतसम्म नाफा राखि मूल्य निर्धारण गर्ने नीति पारित गरेको हो । यसअघि अमेरिकी डलर ८९३ प्रतिकिलोलिटर रहेको अन्तर्राष्ट्रिय हवाई इन्धनको मूल्य प्रतिलिटर ७१५ कायम गरिएको छ । निगमले एकैपटक प्रतिकिलोलिटर अमेरिकी डलर १७८ ले मूल्य घटाएको हो । आइतबारसम्म निगमलाई अन्तर्राष्ट्रिय हवाई इन्धनमा ४० प्रतिशत नाफा रहेको थियो । यसअघि निगमलाई अन्तर्राष्ट्रिय हवाई इन्धनमा ७० प्रतिशतसम्म रहेको निगमका प्रवक्ता वितीतमणि उपाध्यायले जानकारी दिनुभयो । उहाँका अनुसार कोरोनाको एक वर्षको अवधिमा हवाई इन्धनबाट निगमलाई पाक्षिक (१५ दिनको अवधिमा) रुपमा रु एक करोड ५० लाख नाफा भएको छ । निगमलाई खाना पकाउने एलपी ग्यासबाट पाक्षिक रुपमा अनुमानित रुपमा ५० करोड नोक्सान रहेको छ । एपली ग्यासको नोक्सानी निगमले हवाई इन्धनबाट परिपूर्ति गर्दै आएको थियो । निगमको इन्धन मूल्य निर्धारण नीतिअनुसार एलपी ग्यासको नोक्सानीलाई अन्तर्राष्ट्रिय हवाई इन्धनको नाफाबाट परिपूर्ति गर्ने व्यवस्था रहेको छ । अन्तर्राष्ट्रिय हवाई इन्धनको मूल्यमा कमी आएसँगै हवाई भाडामा कमी आउने अपेक्षा गरिएको छ । मूल्यमा कमी आएसँगै सरकारी स्वामित्वमा सञ्चालित नेपाल वायुसेवा निगमलाई हवाई इन्धनबाट मात्र वार्षिक रुपमा रु ७० करोडभन्दा बढी रकम बचत हुने अनुमान गरिएको छ । रासस
कोभिसिल्ड लगाएकालाई दोस्रो डोज अष्ट्राजेनेकाको खोप दिने सरकारको तयारी,काठमाडौं : सरकारले भारतबाट कोरोना भाइरसविरूद्धको 'कोभिसिल्ड' खोप नआउने भएपछि दोस्रो डोज लगाउन बाँकी रहेका नागरिकलाई अष्ट्राजेनेकाको खोप दिने तयारी गरेको छ। स्वास्थ्य तथा जनसंख्या मन्त्रालयले सोमबार सूचना जारी गर्दै भारतबाट खोप उलपब्ध गराउन असर्मथ रहेको पत्र पठाएको भन्दै पहिलो डोज लगाएका मानिसलाई एउटै प्रकृतिको 'अष्ट्राजेनेका' खोप लगाउने निर्णय गरिएको जनाएको छ। यसअघि नेपालले भारतको सेरम इन्स्टिच्युटसँग २० लाख डोज खोप खरिद गर्ने निर्णय गरेको थियो। त्यसमध्ये १० लाख डोजमात्र आइसकेको छ भने १० लाख डोज आउन बाँकी छ। समयमै खोप नआएपछि नेपालमा खोप अभियान नै प्रभावित भएको छ। मन्त्रालयले पहिलो डोज लगाएका मानिसलाई १२ हप्तापछि पनि खोप लगाउन मिल्ने बताएको छ। पहिलो डोज लगाएका मानिसलाई धैर्यता गरिदिन आग्रह गरेको समेत गरेको छ। कोरोना भाइरसविरुद्ध कोभिसिल्ड खोपको पहिलो मात्रा लगाएका ज्येष्ठ नागरिकसहित झण्डै १४ लाख बढीले दोस्रो डोज लगाउन बाँकी छ।
पाकिस्तानमा दुई वटा यात्रुबाहक रेल ठोक्किँदा ३० को मृत्यु,इस्लामावाद : पाकिस्तानमा दुई वटा यात्रुबाहक रेल ठोक्किँदा ३० जनाको मृत्यु भएको छ । बीबीसीका अनुसार पाकिस्ताको दक्षिणी क्षेत्रमा भएको सो दुर्घटनामा दर्जन बढी मानिस घाइते भएका छन् । अधिकारीका अनुसार सिन्ध प्रान्तमा चल्ने रेल आफ्नो लिकबाट अर्को लिकमा गएको थियो । त्यसपछि यात्रुले भरिएको रेल आएर त्यसमा ठोक्किएको हो । दुर्घटनामा घाइते भएकाको उद्दार गरेर अहिले अस्पताल पुयाइएको समाचारमा उल्लेख छ । अस्पताल पुयाइएकामध्ये अधिकांश गम्भीर अवस्थामा रहेको बुझिएको छ । दुर्घटनाले आफूलाई आश्चर्य पारेको भन्दै पाकिस्तानका प्रधानमन्त्री इमरान खानले यसको छानबिन गरिने बताएका छन् । पछिल्ला वर्ष पाकिस्तानमा रेल दुर्घटनाका घटना वृद्धि भएका छन् । यसले सयौँको ज्यान गइसकेको छ ।
बोको हरामका नेता सेकाउको मृत्यु भएको घोषणा,"नाइजिरियाको उग्रवादी समूह बोको हरामका नेता अबुबकार सेकाउले आफ्नो ज्यान आफैँ लिएको एउटा विपक्षी लडाकू समूहले एउटा अडियो रेकर्डिङमा बताएको छ । समाचार संस्थाहरूले प्राप्त गरेको उक्त अडियो रेकर्डिङमा दुईवटा समूहबीचको लडाइँपछि सेकाउले आफैँलाई विस्फोटन गराएको इस्लामिक स्टेट वेस्ट अफ्रिका प्रोभिन्स (आइएसडब्लुएपी)ले जनाएको छ । सेकाउ अघिल्लो महिना पनि मारिएका विवरण आएका थिए। त्यसअघि पनि उनको मृत्यु भएको समाचारहरूमा जनाइएको थियो। बोको हराम वा नाइजिरियाको सरकार कसैले पनि उनको मृत्युलाई पुष्टि गरेका छैनन्। मिति उल्लेख नगरिएको अडियो रेकर्डिङमा आइएसडब्लूएपीका नेता अबु मुसाब अलबरनावीले सेकाउले आफैँलाई विस्फोटन गराएर आफ्नो ज्यान लिएको बताएका छन्। 'भगवानले उनलाई स्वर्ग पठाएर उनीमाथि न्याय गरेका छन्,' एएफपी समाचार संस्थाबाट प्राप्त अडियो ट्रान्सक्रिप्टमा उल्लेख छ। अघिल्लो महिना भिडन्तमा सेकाउको मृत्यु भएको खबरहरू आएपछि नाइजिरीयाली सेनाले आफूले उक्त विषयमा अनुसन्धान गर्ने बताएको थियो। सेनाका प्रवक्ता ब्रिगेडियर जेनेरल मोहमद येरियाले के भएको थियो भन्नेबारे अनुसन्धान भइरहेपनि ठोस प्रमाण बिना वक्तव्य सार्वजनिक नगर्ने बताए। सुरक्षा निकायसँग निकट सम्बन्ध भएका एकजना पत्रकारले आइएसडब्लूएपीले उत्तर पूर्वी नाइजिरियाको साम्बिसास्थित जंगलमा रहेका बोको हरामका अखडाहरूमा हमला गर्दा सेकाउ मारिएको बताए। यसअघि पनि उनी मारिएको खबर आउने गर्थ्यो र कैयौँ पटक उनी पुनः देखा परेका थिए। सन् २००९ मा बोको हरामका संस्थापक आफ्ना पिता मोहमद युसुफलाई प्रहरीले मारिदिएपछि उनले उक्त समूहको नेतृत्व गरेका थिए। त्यसयता उत्तर पूर्वी नाइजिरियाको द्वन्द्वमा ४० हजारभन्दा बढीले ज्यान गुमाएका छन् र २० लाखभन्दा बढी विस्थापित भएका छन्। पछिल्लो दशकमा उक्त क्षेत्रका अधिकांश हिस्सामा बोको हराम लडाकूहरू सक्रिय छन्। सन् २०१४ मा बोर्नो राज्यको एउटा विद्यालयबाट बोको हराम समूहले सयौँ छात्राहरूको अपहरण गरेको थियो त्यसमध्ये कैयौँ अझै बेपत्ता छन्। अर्को उत्तर पूर्वी राज्य योबेबाट विद्यार्थीहरूको त्यस्तै किसिमको अपहरण सन् २०१८ मा गरिएको थियो। आइएसडब्लूएपी बोको हरामबाट सन् २०१६ मा अलग भएको थियो।"
सुदूरपश्चिम प्रदेशका मुख्यमन्त्री भट्टले विश्वासको मत लिने,धनगढी : सुदूरपश्चिम प्रदेशका मुख्यमन्त्री त्रिलोचन भट्टले मङ्गलबार प्रदेशसभाबाट विश्वासको मत लिने भएका छन् । आइतबार प्रदेशसभा सचिवालयमा विश्वासको मत लिने पत्र दर्ता भएअनुसार सरकारले सोमबार विश्वासको मत लिन खोजेको तर नेपाली कांग्रेसले विरोध गरेपछि विश्वासको मत लिने कार्य मङ्लबारका लागि सरेको नेपाली कांग्रेस संसदीय दलका नेता डाक्टर रणबहादुर रावलले जानकारी दिए। सुदूरपश्चिममा नेकपा (एमाले)को समर्थनमा माओवादी केन्द्रको नेतृत्वमा प्रदेश सरकार रहेकामा स्थायी कमिटी बैठकले समर्थन यही जेठ १० गते फिर्ता लिएको थियो । प्रदेश संसदीय दलको बैठकले भने समर्थन कायम राख्ने निर्णय गर्दै आफ्ना तर्फबाट मन्त्रीसमेत फेरबदल गरेको थियो ।
प्रचण्ड सक्रियता : माधवसँगको छलफलपछि देउवा भेट्न बुढानिलकण्ठमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' एमालेबाट कारबाहीमा परेका नेता माधवकुमार नेपालसँगको छलफल सकेर कांग्रेस सभापति शेरबहादुर देउवाको निवास बुढानिलकण्ठ पुगेका छन् । यसअघि प्रचण्ड र नेपालबीच कोटेश्वरमा वार्ता भएको थियो । वार्ताका क्रममा अदालतमा विचाराधीन मुद्दा र पार्टीको आन्तरिक विषयमा छलफल भएको बताइएको छ । एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेलगत्तै नेता नेपाल छलफलमा जुटेका छन्। अध्यक्ष ओलीले २०७५ जेठ ३ मा फर्किन तयार रहेको प्रतिवद्धतासहित एकताको अपिल गरेका छन्। स्रोतका अनुसार आफू अल्पमत परेर कमजोर भएपछि ओलीले फेरि फसाउनका लागि यस्तो फन्डा रचेको निश्कर्ष निकाल्दै ओलीको जालझेलमा अब नअलमलिने माधवले बताएका छन्। एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेका छन्। जसका लागि प्रधानमन्त्री ओलीले ६ बुँदे प्रस्ताव अघि सारेका छन्। नेताहरूबाट भएका गल्ती तथा कमीकमजोरीलाई लिएर कुनै कारबाही नगरिने प्रतिबद्धता ओलीले जनाएका छन्। यता वरिष्ठ नेताद्वय माधवकुमार नेपाल पक्ष पार्टीलाई २०७५ जेठ २ को अवस्थामा फर्काउनुपर्ने माग गर्दै आएको थियो। उक्त समूहको मागअनुसार ओलीले प्रस्ताव गरेका हुन्। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। नेकपा (एमाले) माधवकुमार नेपाल पक्षले पार्टी एकताको नाममा सर्वोच्च अदालतमा दायर भएको रिट निवेदन फिर्ता नलिने भएको छ। २०७५ जेठ २ मा फर्किन पार्टी अध्यक्ष केपी शर्मा ओली तयार भए पनि माधव पक्ष रिट फिर्ता नलिने निष्कर्षमा पुगेको हो। माधव पक्षका २३ जना सांसदले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। अध्यक्ष रहेका प्रधानमन्त्री ओलीलाई विश्वास मत दिने क्रममा गत वैशाख २७ गते माधव नेपालसहित २७ जना सांसदहरू अनुपस्थित भएपछि एमालेभित्रको आन्तरिक विवादले विस्फोटक मोड लिएको थियो। बुढानीलकण्ठमा वैशाख ३० गते ओली र नेपालबीच भएको साढे चारघन्टा लामो वार्तामा मिलेर अघि बढ्ने सहमति सहित कार्यदल बने पनि राष्ट्रियसभामा सरकार पक्षीय उम्मेदवार रामबहादुर थापा बादल पराजित भएपछि एकता प्रयास फेरि भाँडिएको थियो। एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिपछि पार्टी विभाजनको अवस्थामा पुगेको हो। त्यसैगरी एमाले संस्थापन पक्षले घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडासँग कारबाहीका लागि स्पष्टीकरण सोधिसकेको छ।"
मेरै कारणले एकताको प्रयास असफल भयो भन्ने ओलीको भनाइ झुठो र षडयन्त्रपूर्ण : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले आफ्नो कारणले एकताको प्रयास सफल नभएको भन्ने प्रधानमन्त्री केपी शर्मा ओलीको भनाइ सरासर झुठो, भ्रामक र षडयन्त्रपूर्ण भएको बताएका छन्। अध्यक्ष प्रचण्डले प्रधानमन्त्रीको उक्त अभिव्यक्तिको घोर निन्दा र भर्त्सना समेत गरेका छन्। सोमबार सामाजिक सञ्जाल ट्वीटमा लेखेका छन्, 'प्रधानमन्त्री केपी शर्मा ओलीले प्रचण्डका कारण एकताको प्रयास सफल नभएको भन्ने भनाइ झुठ,भ्रामक र षडषन्त्रपूर्ण छ, त्यस प्रकारको अभिव्यक्तिको घोर निन्दा र भर्त्सना गर्दछु।' एमाले अध्यक्ष ओलीले आइतबार राति एक सार्वजनिक विज्ञप्ति जारी गदै आफूले नेकपा एकताका लागि प्रयास गरे पनि माओवादी अध्यक्ष प्रचण्डका कारण एकता हुन नसकेको बताएका थिए। त्यसको प्रतिवाद गर्दै प्रचण्डले आफ्ना कारण नभइ ओलीकै कारणले एकता असफल भएको जिकिर गरेका हुन्। सर्वोच्च अदालतले २३ फागुनमा नेकपा एमाले र माओवादी केन्द्रलाई पहिल्यकै हैसियतामा पुर्याइदिएको थियो। त्यसपछि दुवै दल आआफ्नो बाटोमा लागेका थिए।"
"प्रधानन्यायाधीश राणा अस्वस्थ, संवैधानिक इजालास बुधबार मात्रै","काठमाडौं: प्रधानन्यायाधीश चोलेन्द्रशमशेर राणाको स्वास्थ्य ठीक नभएकोले सोमबार प्रतिनिधिसभा विघटनविरुद्धको रिटमाथिको सुनुवाइ नहुने भएको छ। प्रधानन्यायाधीशको स्वास्थ्यका कारण सोमबार बस्ने संवैधानिक इजलास स्थगित भएको जानकारी सर्वोच्च प्रशासनले दिएको छ। अब बुधबार इजलास बस्ने भएको छ। संवैधानिक इजलासमा प्रधानन्यायाधीश राणासहित दीपककुमार कार्की, मिरा खड्का, ईश्वरप्रसाद खतिवडा र आनन्दमोहन भट्टराई छन्। आइतबारको सुनुवाइमा सरकारी पक्षका अधिवक्ताले न्यायाधीश कार्की र भट्टराईबारे प्रश्न गरेपछि विवादमै इजलास सकिएको थियो र विषयमा प्रवेश गर्न पाएको थिएन। यसअघि गठन भएको संवैधानिक इजलासमा बमकुमार श्रेष्ठ र तेजबहादुर केसीबारे रिट निवेदक अधिवक्ताले प्रश्न उठाएपछि प्रधानन्यायाधीशले वरिष्ठताका आधारमा इजलास गठन गरेका थिए।"
"कोटेश्वरमा प्रचण्ड र माधवबीच वार्ता, ओलीको 'फन्डा'मा नफस्ने रणनीतिबारे छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र एमालेबाट कारबाहीमा परेका वरिष्ठ नेता माधव नेपालबीच वार्ता भएको छ। कोटेश्वरस्थित एक व्यवसायीको घरमा दुई नेतबीच वार्ता भएको हो। एमाले अध्यक्ष तथा प्रधानमन्त्री केपी ओलीले माधव पक्षको माग बमोजिम २०७५ जेठ ३ मा फर्किन तयार रहेको प्रतिवद्धतासहित एकताको अपिल गरेपछि भएको यो छलफललाई अर्थपूर्ण रुपमा लिइएको छ। स्रोतका अनुसार आफू अल्पमत परेर कमजोर भएपछि ओलीले फेरि फसाउनका लागि यस्तो फन्डा रचेको निश्कर्ष निकाल्दै ओलीको जालझेलमा अब नअलमलिने माधवले बताएका छन्। एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेका छन्। जसका लागि प्रधानमन्त्री ओलीले ६ बुँदे प्रस्ताव अघि सारेका छन्। नेताहरूबाट भएका गल्ती तथा कमीकमजोरीलाई लिएर कुनै कारबाही नगरिने प्रतिबद्धता ओलीले जनाएका छन्। यता वरिष्ठ नेताद्वय माधवकुमार नेपाल पक्ष पार्टीलाई २०७५ जेठ २ को अवस्थामा फर्काउनुपर्ने माग गर्दै आएको थियो। उक्त समूहको मागअनुसार ओलीले प्रस्ताव गरेका हुन्। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। नेकपा (एमाले) माधवकुमार नेपाल पक्षले पार्टी एकताको नाममा सर्वोच्च अदालतमा दायर भएको रिट निवेदन फिर्ता नलिने भएको छ। २०७५ जेठ २ मा फर्किन पार्टी अध्यक्ष केपी शर्मा ओली तयार भए पनि माधव पक्ष रिट फिर्ता नलिने निष्कर्षमा पुगेको हो। माधव पक्षका २३ जना सांसदले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। अध्यक्ष रहेका प्रधानमन्त्री ओलीलाई विश्वास मत दिने क्रममा गत वैशाख २७ गते माधव नेपालसहित २७ जना सांसदहरू अनुपस्थित भएपछि एमालेभित्रको आन्तरिक विवादले विस्फोटक मोड लिएको थियो। बुढानीलकण्ठमा वैशाख ३० गते ओली र नेपालबीच भएको साढे चारघन्टा लामो वार्तामा मिलेर अघि बढ्ने सहमति सहित कार्यदल बने पनि राष्ट्रियसभामा सरकार पक्षीय उम्मेदवार रामबहादुर थापा बादल पराजित भएपछि एकता प्रयास फेरि भाँडिएको थियो। एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिपछि पार्टी विभाजनको अवस्थामा पुगेको हो। त्यसैगरी एमाले संस्थापन पक्षले घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडासँग कारबाहीका लागि स्पष्टीकरण सोधिसकेको छ।"
प्रहरीको निगरानीमा राउटे बस्ती,"दैलेख : फिरन्ते जीवन बिताउँदै आएका लोपोन्मुख राउटे समुदायको बस्तीमा अब नेपाल प्रहरीले निगरानी गर्ने भएको छ । राउटे समुदाय बसोबास गरिरहेको स्थानमा असम्बन्धित व्यक्तिहरु गएर उश्रृंखल क्रियाकलाप र अश्लिल गतिविधि गर्न थालेपछि बस्तीलाई प्रहरीले निगरानी गर्ने भएको हो । राउटे मुखिया सुर्यनारायण शाहीले बाहिर मानिस आएर अनावश्यक भिडियो खिच्नेलगायत अनेक दु:ख दिन थालेको बताएका थिए। राउटे मुखिया शाहीले नचिनेको मान्छेहरु बस्तीमा आएर आफूहरुलाई दुःख दिइरहेको भन्दै सुरक्षाको माग गरेका थिए। मुखिया शाहीले आफूहरु बसिरहेको बस्तीमा नराम्रो भीडियो, फोटो खिच्न आउनेहरुलाई बन्देज लगाउन सरकारसँग माग गरेका थिए । हाल राउटे समुदाय सुर्खेतको गुर्भाकोट नगरपालिका ११ आपसोती जनैघाटस्थित भेरी नदि किनारमा बसोबास गर्दै आएका छन् । जिल्ला प्रहरी कार्यालय सुर्खेतका डिएसपी रामप्रसाद घर्तीले राउटे समुदाय बसोबास गरिरहेको क्षेत्रमा नेपाल प्रहरीले निगरानी गर्ने बताए । बस्तीमा बाहिरका व्यक्तिहरु पुगेर उश्रृंखल क्रियाकलाप र अश्लिल गतिविधि गर्न थालेपछि त्यसलाई रोक्न प्रहरीको टोली नै खटाइएको छ, डिएसपी घर्तीले भने । अबदेखि राउटे बस्तीमा असम्बन्धित व्यक्तिलाई प्रवेश गर्न नदिइने डिएसपी घर्तीले जानकारी दिए । पछिल्लो समय युट्युवका लागि भीडियो खिच्ने, टिकटक बनाउने नाममा निर्वाध रुपमा राउटे बस्ती पुग्नेहरुले उनीहरुलाई मदिरा सेवन गराएर अस्लिल शब्दहरु बोल्न लगाउने, यौन दुव्र्यवहार गर्ने लगायतका अस्लिल कामहरु गर्ने गरेका छन् । सरकारले लोपोन्मुख जातीमा सूचीकृत गरेको राउटे समुदाय बसोबास गरिरहेको स्थानमा खुलेयाम प्रवेश गरेर युट्युव, टिकटकका लागि अश्लिल भीडियो बनाउनेहरुबाटै राउटे युवतीहरु यौन दुव्र्यवहारको सिकार बन्न थालेका छन् । तीनजनाविरुद्ध किटानी जाहेरी हालै समुदायका दुई युवती यौन दुव्र्यवहारको सिकार बनेका छन् । गुर्भाकोटका स्थानीय युवाहरूले यौन दुव्र्यवहार गरेका हुन् । युवाहरुले दुव्र्यवहारसँगै ती युवतीमाथि यौन शोषण गरेको भिडियोसमेत बनाएर सामाजिक सञ्जालमा अपलोड गरे । गत शनिवार उक्त भिडियो सार्वजनिक भएपछि सुर्खेत प्रहरीले तीन जनालाई पक्राउ गरेको छ । युवतीहरूलाई फकाएर होटलमा लगेर यौन दुव्र्यवहार गरेको भिडियो सार्वजनिक भएपछि प्रहरीले स्थानीय शुभकामना होटलका सञ्चालक २९ वर्षीय विनोद पुन, गुर्भाकोटका दोमनबहादुर घर्ती र भूपेन्द्र बुढालाई पक्राउ गरेको थियो । तीन युवकले मदिरा सेवन गरी युवतीलाई पनि मदिरा खुवाएर लट्ठ पारी यौन दुव्र्यवहार गरेको भिडियोमा देखिन्छ । युवतीमाथि जबर्जस्ती करणी गरेको आरोपमा तीनजनाविरुद्ध सुर्खेत प्रहरीमा जाहेरी दर्ता भएको छ । मानव ओसारपसार, यौन दुव्र्ययवहार र जबर्जस्ती करणीको मुद्दा चलाउन किटानी जाहेरी दिइएको हो । राउटे समुदायका युवतीहरूलाई होटलमा लगेर मदिरा सेवन गराई जबर्जस्ती करणी गरेको भन्दै तीनैजनाविरुद्ध जाहेरी परेको हो । उनीहरू तीनैजनालाई प्रहरीले नियन्त्रणमा लिई अनुसन्धान शुरू गरिसकेको र गल्तीसमेत स्वीकार गरिसकेको प्रहरी स्रोतले बताएको छ । राउटे युवतीलाई होटलमा पुर्याएर यौन दुर्व्यवहार भिडियो खिच्न आउनेले मेरो जनतालाई दु:ख दिए, प्रहरी पठाइदिनु पर्यो जिल्ला प्रहरी कार्यालय सुर्खेतका डीएसपी रामप्रसाद घर्तीले किटानी जाहेरी दर्ता भइसकेको भन्दै घटनाबारे थप अनुसन्धान थालिएको जानकारी बताए ।राउटे नागरिकहरु दैलेखको गुराँस गाउँपालिका८ का स्थायी बासिन्दा हुन् । यद्धपी उनिहरु दैलेख तथा सुर्खेतका विभिन्न जंगलमा फिरन्ते जीवनयापन गर्दै आएका छन् । राउटे समुदायका नागरिकलाई दैलेखको गुराँस गाउँपालिकाले २०७५ असार ३० गते पहिलो पटक स्थायी परिचयपत्र प्रदान गर्यो । अहिले राउटे समुदायको जनसंख्या एक सय ४५ छ ।"
प्रदेश २: माधव पक्षसहित कांग्रेस र जसपाको संयुक्त सरकार बनाउने कसरत,"जनकपुरधाम: प्रदेश २ मा जनता समाजवादी पार्टीले सरकार बनाउन माधव नेपाल पक्ष सहित नेपाली कांग्रेस र माओवादीसँग छलफल थालेको छ । सोमबार बिहानैदेखि नेपाली कांग्रेस र माओवादी केन्द्रसँगको छलफलमा माधव पक्षलाई समेत सरकारमा सहभागी गराउन छलफल भइरहेको हो । जनता समाजवादी पार्टीका महन्तराजेन्द्र पक्ष संघीय सरकारका सहभागी भएसँगै बिबादमा फसेको हो । जसपाले प्रदेश २ मा आइतबार साँझ १ मन्त्री र ३ राज्यमन्त्रीलाई पदमुक्त गरेसँगै कांग्रेस र माओवादी सहित माधव पक्षलाई सरकारमा ल्याउन कसरत सुरु गरेको जसपाका नेता एवं राज्यमन्त्री योगेन्द्र राय यादवले जानकारी दिए । संसद विघटनअघि संघीय सरकारमा प्रतिपक्षीको भूमिका निर्वाह गरिरहेका दल नेपाली कांग्रेस, माओवादी केन्द्र र माधव पक्ष सहित सरकार बनाउने योजना छ । हामीले कांग्रेस र माओवादी सहितसँगको छलफलमा तिब्रता दिएका छौँ, बाँकी कुरा टुङ्गिन बाँकी छ, तर सरकारमा तीनै दल जाने कुरामा सहमति भैसकेको छ नेता यादवले भने । माधव पक्षलाई सरकारमा सहभागी गराउन केही कानूनी व्यवधान भए पनि विकल्पको बाटोको खोजी हुँदैछ, सकभर सबैलाई समेटेर लग्ने प्रयास भइरहेको भूमी व्यवस्था, कृषि तथा सहकारी राज्यमन्त्री योगेन्द्र राय यादवले जानकारी दिए । नेकपा माओवादी केन्द्र संसदीय दलका नेता भरत प्रसाद साहले सरकारमा सहभागी हुनेबारे छलफल भैरहेको भए पनि टुङ्गो नलागेको बताए । उनले भने, सरकारमा सहभागी हुने कुरा छ, तर अझै केही विषयवस्तुहरु बाँकी छन्, छलफल चल्दैछ छिट्टै टुङ्गो लाग्छ । प्रदेशसभा बैठकमा अनुपस्थित जनता समाजवादी पार्टी नेपालको ठाकुरमहतो पक्षले प्रदेश सांसदहरुले बजेट अधिवेशनको पहिलो प्रदेशसभा बैठक बहिष्कार गर्ने भएका छन् । सोमबार बिहान बसेको ठाकुर पक्षका सांसदहरुको बैठकले छैठौँ अधिवेशनको पहिलो बैठकमा सहभागी नहुने निर्णय गरेको हो । पछिल्लो राजनीतिक घटनाक्रमलाई नियाल्दै प्रदेशसभाको बैठकमा सहभागी नहुने निर्णय गरेको एक नेताले जानकारी दिए । बैठकमा ठाकुर पक्षका १५ जना प्रदेशसभा सदस्यहरु उपस्थित रहेको सांसद परमेश्वर साहले बताए । उनका अनुसार ठाकुर पक्षलाई समर्थन गर्ने ५ जना सांसद विशेष कामले काठमाडौँमा रहेकाले उनीहरु बैठकमा सहभागी हुन सकेनन् । प्रदेश २ मा ठाकुर पक्षका मन्त्री तथा राज्यमन्त्रीलाई हटाउनुअघि जसपा उपेन्द्र यादव पक्षधर ३० र ठाकुरमहतो निकट ६ गरी कूल ३६ सांसदको हस्ताक्षर सहित आइतबार मुख्यमन्त्री लालबाबु राउतलाई संसदीय दलको नेता चयन गरिएको थियो । सरकारले ल्याउन लागेको नीति तथा कार्यक्रम र बजेट पास गर्न पार्टीले ह्वीप जारी गर्ने र विधान विपरीत कार्य गर्नेलाई कारबाही गर्ने उपेन्द्र यादव पक्षको रणनीति योजना छ ।"
एनएमबि बैंकको साईकल र विद्युतीय सवारी कर्जा योजना सार्वजनिक,"काठमाडौं : स्वच्छ, सफा र हराभरा वातावरण प्रति प्रतिबद्घता देखाउँदै एनएमबि बैंकले एनएमबि विद्युतीय सवारी साधन र साईकल कर्जा गरी छुट्टाछट्टै कर्जा योजना प्रस्तुत गरेको छ । एनएमबि बैंकले यस विश्व वातावरण दिवसको अवसरमा आफ्नो क्रेडिट कार्डहरु वा एनएमबि सुलभ किस्ता योजना अन्तर्गत असार मसान्तसम्ममा विद्युतीय सवारीको बुक वा खरीद गर्दा बेस रेटमै कर्जा प्रदान गर्नुको साथै ८० प्रतिशत सम्म फाईनान्सिङ्ग, ७ वर्ष कर्जा अवधी, प्रशानिक शुल्कमा ०२५ प्रतिशत छुटको अफर ल्याएको हो । साथै, एनएमबि बैंक लिमिटेड र माउन्टेन बाईक विक्रेताहरु बीच जुन महिना भरी ० प्रतिशत ईएमआईमा शुन्य सदस्यता शुल्क र वार्षिक शुल्कमै साईकल बुक वा खरीद गर्न सकिने योजना पनि प्रस्तुत गरेको छ। यस अन्तर्गत एनएमबिका ग्राहकहरुले एपिक माउन्टेन बाईक झम्सिखेल, ग्राभिटि नेपाल झम्सिखेल, हिमालयन सिङ्गल ट्रेक ठमेल, काठमाडौं बाईक स्टेशन पानीपोखरी, साईकल ल्याण्ड, काठमाडौंबाट माउन्टेन बाईकहरु एनएमबि सुलभ किस्ता योजना अन्तर्गत २४ महिनासम्मको सरल किस्ताबन्दिमा खरीद गर्न सक्नेछन्। हालको परस्थिती र सरकारले जारी गरेको सुरक्षाको मापदण्डसंगै अघि बढ्ने उद्देश्यकासाथ उक्त योजना अघि सारिएको हो । वातावरणीय संरक्षण र ग्राहकहरुको आवश्यकतालाई सघाउ पुयाउने कार्यलाई प्रवद्र्घन गर्न बैंकले नयाँ सुविधाहरु प्रस्तुत गरेको हो । हाम्रो पर्यावरण भावी पुस्तालाई सुरक्षित तबरले हस्तान्तरण गर्न हाम्रो आफ्नैं प्रयासले मात्र सक्षम हुनेछ भन्ने संदेश एनएमबि बैंकले दिएको छ । 'बैंक ग्लोबल एलायन्स फर भ्यालु बेस्ड बैंकिङ्गको सदस्यको नाताले शुन्य कार्वन उत्सर्जनको लागी वातावरण मैत्री बैंकिङ्ग प्रति प्रतिबद्ध रही आफ्ना ग्राहकवर्गहरुको आवश्यकता सम्बोधन गर्न उपरोक्त प्रयास गरिएको हो', बैंकले जारी गरेको विज्ञप्तिमा भनिएको छ । बैंकले आफ्नो सेवाको क्षितिज अभिवृद्धि गर्ने क्रममा यस्ता सुविधाहरु ग्राहक माझ निरन्तर प्रस्तुत गर्दै आइरहेको छ । छुट तथा सुविधा सम्बन्धि थप जानकारी एनएमबि बैंकको वेवसाईट  को   सेक्सनमा गएर प्राप्त गर्न सकिनेछ । एनएमबि बैंकले हाल देशभरी १८१ शाखा, १३७ एटीएमहरू, ९ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आइरहेका छ।"
"भिडियो खिच्न आउनेले मेरो जनतालाई दु:ख दिए, प्रहरी पठाइदिनु पर्यो","दैलेख : कर्णाली प्रदेशका दैलेख, सुर्खेत लगायतका जिल्लाका वन जंगलमा फिरन्ते जीवन बिताउँदै आएका राउटेहरुले नराम्रा भिडियो खिच्न आउनेहरुले आफूहरुलाई दुःख दिएको बताएका छन् । सरकारले लोपोन्मुख जातीमा सूचीकृत गरेको फिरन्ते जाति राउटे समुदायका अगुवाहरुले विभिन्न वहानामा भिडियो फोटो खिच्नेहरुले आफूहरुलाई दुःख दिएको बताएका हुन् । राउटे समुदायका युवा सोविन शाहीले बाहिरका मान्छेहरु आएर तिम्रा दिदीबहिनीहरु कहाँ छन् भन्दै सोध्ने गरेको बताए। 'बाहिरका मान्छे बस्तीमा आएर भिडियो खिच्छन्, नराम्रो नराम्रो बोल्न लगाउँछन् त्यो हामीलाई मन पर्दैन ,'उनले भने। बस्तीमा राम्रो मान्छेहरु पनि आउने गरेको सोविन बताउँछन् । हामीलाई चामल, दाल, तेल कपडा लिएर सहयोग गर्न आउने मान्छेहरु देखेर खुसी लाग्छ तर, टिकटक बनाउने, नराम्रो बोली बोल्न लगाएर भिडियो खिच्नेहरुले हामीलाई दुःख दिएँ,' उनले भने। सोविनले बाहिरका मान्छेलाई आफूहरुको बस्तीमा आउन बन्देज गरिदिनका लागि प्रहरी पठाइदिन आग्रह समेत गरेका छन् । राउटे मुखिया सूर्यनारायण शाहीले नचिनेको मान्छेहरु बस्तीमा आएर आफूहरुलाई दुःख दिइरहेको बताए । उनले भने, 'पहिला पहिला हाम्रो बस्तीमा कोही पनि आउँदैनथ्यो, अहिले नचिनेको मान्छेहरु आउँछ, मेरो जनतासँग नराम्रो व्यवहार गर्छ, त्यो हामीलाई चित्त बुझेको छैन् । मुखिया शाहीले आफूहरु बसिरहेको बस्तीमा नराम्रो भिडियो, फोटो खिच्न आउनेहरुलाई बन्देज लगाउन सरकारसँग माग गरेका छन् । पछिल्लो समय युट्युवका लागि भिडियो खिच्ने, टिकटक बनाउने नाममा निर्वाध रुपमा राउटे बस्ती पुग्नेहरुले उनीहरुलाई मदिरा सेवन गराएर अस्लिल शब्दहरु बोल्न लगाउने, यौन दुव्र्यवहार गर्नेलगायतका अस्लिल कामहरु गर्ने गरेका छन् । खुलेयाम राउटे बस्तीमा प्रवेश गरेर युट्युव, टिकटकका लागि अश्लिल भिडियो बनाउनेहरुबाटै राउटे युवतीहरु यौन दुव्र्यवहारको सिकार बन्न थालेका छन् । हालै समुदायका दुई युवती यौन दुव्र्यवहारको सिकार बनेका छन् । सुर्खेतको गुर्भाकोट नगरपालिका ११ आपसोती जनैघाटस्थित भेरी नदी किनारमा बसोबास गर्दै आएका राउटे समुदायका दुई युवतीलाई होटलमा थुनेर दुव्र्यवहार गरेको खुलेको हो । गुर्भाकोटका स्थानीय युवाहरूले यौन दुव्र्यवहार गरेका हुन् । युवाहरुले दुव्र्यवहारसँगै ती युवतीमाथि यौन शोषण गरेको भिडियोसमेत बनाएर सामाजिक सञ्जालमा अपलोड गरे । गत शनिबार उक्त भिडियो सार्वजनिक भएपछि सुर्खेत प्रहरीले तीनजनालाई पक्राउ गरेको छ । युवतीहरूलाई फकाएर होटलमा लगेर यौन दुव्र्यवहार गरेको भिडियो सार्वजनिक भएपछि प्रहरीले स्थानीय शुभकामना होटलका सञ्चालक २९ वर्षीय विनोद पुन, गुर्भाकोट९ का ३५ वर्षीय चमनबहादुर घर्ती र २४ वर्षीय भूपेन्द्र बुढालाई पक्राउ गरेको छ । तीन युवकले मदिरा सेवन गरी युवतीलाई पनि मदिरा खुवाएर लट्ठ पारी यौन दुव्र्यवहार गरेको भिडियोमा देखिन्छ । पक्राउ परेकाहरूमाथि अनुसन्धान भइरहेको सुर्खेत प्रहरीले जनाएको छ । राउटे युवतीहरुलाई यौन दुव्र्यवहार गर्ने व्यक्तिलाई घटनाको गहन अनुसन्धान गरी कडा कारबाही गर्न सरकारी तथा विभिन्न सामाजिक संघसंस्थाहरुले माग गरेका छन् । गुराँस गाउँपालिकाले आइतबार एक विज्ञप्ति जारी गर्दै दोषीमाथि कारबाहीको माग गरेको छ । राउटे नागरिकहरु दैलेखको गुराँस गाउँपालिका८ का स्थायी बासिन्दा हुन् । यद्धपी उनिहरु दैलेख तथा सुर्खेतका विभिन्न जंगलमा फिरन्ते जीवनयापन गर्दै आएका छन् । राउटे समुदायका नागरिकलाई दैलेखको गुराँस गाउँपालिकाले पहिलो पटक स्थायी परिचयपत्र प्रदान गयो । गुराँस गाउँपालिकाले २०७५ असार ३० गते स्थायी परिचयपत्र प्रदान गरेको थियो । अहिले राउटे समुदायको जनसंख्या एक सय ४५ छ ।"
मन्त्रिपरिषद् पुनर्गठन असंवैधानिक भन्दै सर्वोच्चमा पाँचवटा रिट,"काठमाडौं : प्रधानमन्त्री केपी ओलीले हालै गरेको मन्त्रिपरिषद् पुनर्गठन असंवैधानिक भन्दै सर्वोच्चमा पाँचवटा रिट परेका छन्। सोमबार अदालतमा मन्त्रिपरिषद् विस्तारका विरुद्धमा पाँचवटा रिट दर्ता भएका छन्। सरकारको वैधानिकताबारे अदालतमा विचाराधिन रहेको अवस्थामा मन्त्रिपरिषद् पुनर्गठन असंवैधानिक भएकोले यसलाई रोक्न आदेश माग गरिएको छ। प्रधानमन्त्री ओलीको सिफारिसमा राष्ट्रपतिले संविधानको धारा नै उल्लेख नगरी मन्त्रिपरिषद् विस्तार भएको भन्दै पाँच जना अधिवक्ताहरूले सर्वोच्चमा रिट दर्ता गरेका हुन्। रिट दर्ता गराउनेमा वरिष्ठ अधिवक्ता दिनेश त्रिपाठी, अधिवक्ताहरू कञ्चनकृष्ण न्यौपाने, सीतादेवी श्रेष्ठ, शालिकराम सापकोटा र राजकुमार सुवाल रहेका छन्। प्रधानमन्त्री ओलीले गत शुक्रबार जनता समाजवादी पार्टी(जसपा)को महन्थ ठाकुर पक्षका ८ जनालाई मन्त्री र २ जनालाई राज्यमन्त्रीमा नियुक्ति गरेर पुनर्गठन गरेका थिए।"
पदमुक्त गरिएको १२ घण्टा नबित्दै मन्त्री सोनलले छाडे सरकारी निवास,"वीरगन्ज : प्रदेश २ का मुख्यमन्त्रीले पदमुक्त गरेको १२ घण्टा नबित्दै निवर्तमान भौतिक पूर्वाधार विकासमन्त्री जितेन्द्र सोनलले आफुले लगाउने लुगाकपडा मात्रै लिएर सरकारी निवास छाडेका छन् । मुख्यमन्त्री लालबाबु राउतले आइतवार राति जनता समाजवादी पार्टीका महन्थ ठाकुर पक्षका सोनल सहितका ४ जना मन्त्रीलाई पदमुक्त गरेका थिए । मुख्यमन्त्रीले पदमुक्त गरेको १२ घण्टा पनि नबित्दै निवर्तमान मन्त्री सोनलले सोमवार बिहान पौने ९ बजे, सरकारी मन्त्री निवास छाडेका हुन् । मन्त्री निवासबाट आफ्ना कपडालत्ता मात्रै दुई वटा झोलामा राखेर निस्किएका सोनल, आफ्ना सहयोगीका साथ मोटरसाइकलमा जनकपुरस्थित सिटि स्टार होटलमा गएर बसेको उनका स्वकीय सचिव रमेश सर्राफले जानकारी दिए । मन्त्रीका लागि सरकारी गाडीको सुविधा भएपनि सोनल, सहयोगीको मोटरसाइकलमै चढेर मन्त्रीनिवासबाट बाहिरिएका हुन् । सर्राफले भने, तत्काल जनकपुरमा कोठा खोज्न सम्भव भएन, त्यही भएर अहिले होटलमा बस्नुभएको छ, कोठा खाजिरहेका छौँ । मन्त्री निवास छाड्नुअघि सामाजिक सन्जाल फेसबुकमा पोष्ट गर्दै सोनलले २०७४ फागुन ३ देखि २०७८ जेठ २३ गतेसम्म मन्त्री पदमा रहँदा आफूलाई साथ र सहयोग गर्ने सबैलाई धन्यवाद दिएका छन् । सोनलले आफूसहितका ४ मन्त्रीलाई मुख्यमन्त्री राउतले पदमुक्त गर्ने आइतवार रातिको घटना अनपेक्षित नरहेको प्रतिक्रिया दिएका छन् । पार्टीमा पछिल्लो समय चुलिएको विवादपछि यस्तो अवस्था अपेक्षित नै रहेको उनको भनाइ छ । उनले भनेका छन्, केही दिन यता जसरी राजनीतिक घटनाक्रमहरू विकसित भइरहेको छ त्यस हिसाबले यस्तो अवस्था आउनसक्ने हामीले अपेक्षा नै गरेका थियौं । राष्ट्रिय राजनीतिको परिणाम प्रदेश सरकारमा पनि देखिएको भन्दै उनले पार्टी अध्यक्ष महन्थ ठाकुरले लिने निर्णयअनुसार नै आफू अगाडि बढ्ने बताएका छन् ।"
भारतलाई थप खोप र स्वास्थ्य सामग्री पठाउन अमेरिकी सांसदहरुको माग,"वासिङटन: अमेरिकी सांसदहरुले भारतको कोरोना महामारी नियन्त्रणका लागि अमेरिकाले सहयोग गर्नुपर्ने भन्दै जो बाइडेन प्रशासनलाई सुझाव दिएका छन् । भारतलाई खोप उपलब्ध गराउन बाइडेन प्रशासनले प्रतिवद्धता व्यक्त गर्नुपर्ने उनीहरुको सुझाव छ । भारतको स्वास्थ्य संकट भयावह भन्दै गएको भन्दै उनीहरुले यस्तो अवस्थामा भारतलाई सहयोग गर्नु अमेरिकाको जिम्मेवारी समेत भएको सांसदहरुले बताएका छन् । भारतलाई अमेरिकी सरकारले धेरै खोप र स्वास्थ्य सामग्री सहायता पठाउनुपर्ने उनीहरुको माग छ । राष्ट्रपति जो बाइडेनले गत बिहीबार जुनको अन्त्यसम्ममा २ दशमलब ५ करोड डोज खोप दक्षिण र दक्षिणपूर्वी एसियाली देशहरुमा पठाउने घोषणा गरेपछि सांसदहरुले भारतलाई प्राथमिकता दिनुपर्ने माग गरेका हुन् । बाइडेनका अनुसार अमेरिकाले संयुक्त राष्ट्रसंघको कोभ्याक्स खोप कार्यक्रम अन्तर्गत विश्वभर ८ करोड खोप वितरण गर्नेछ । ""भारतको संकट भयावह बनेको छ । यसका लागि राष्ट्रपति बाइडेनबाट थप कदमको आवश्यकता छ । हाम्रो महत्वपूर्ण मित्र राष्ट्र भारतका लागि भाइरस विरुद्ध लड्न थप कोभिड खोप र स्वास्थ्य सामग्री आवश्यक परेको छ,"" टेक्ससका गभर्नर ग्रेग एबोटले बताए । रिपब्लिकन पार्टीका गभर्नर उनले ट्वटीमार्फत भारतका लागि प्रार्थना गर्न अमेरिकी नागरिकहरुलाई आग्रह गरेका छन् । रिपब्लिकन सिनेटर टेड क्रुजका अनुसार कोभिडको झण्डै ३ करोड डोज खोप अमेरिकामा प्रयोग भएको छ । केही सांसदले भने बाइडेनको खोप वितरणको कार्यक्रम त्रुटिपूर्ण भएको भन्दै भारतलाई हाल अत्यावस्यक भएकाले भारतलाई प्राथमिकता दिनुपर्ने बताएका छन् । सांसद रोजर विकरले पनि अन्य राष्ट्रहरुलाई खोप उपलब्ध गराउनु अमेरिकाका लागि महत्वपूर्ण भए पनि भारत जस्ता निकटतम मित्र राष्ट्रलाई प्राथमिकता दिनुपर्ने माग गरे । विधायक माइकल म्याक्वेलले पनि भारतलाई सहायता गर्नाले अमेरिकी समुदाय र भारतीयअमेरिकी प्रवासी समुदायबीच घनिष्ठ सम्बन्धलाई अझै सुदृढ बनाउने प्रतिक्रिया दिएका छन् । विधायक एडम स्मिथले भने सहयोगको खाँचो परेका देशलाई सहयोग गरेकोमा बाइडेनको प्रशंसा गरे । भारतीयअमेरिकी प्रवासी समुदायबाट सांसद बनेका नेताहरुले समेत भारतलाई खोप उपलब्ध गराउनका लागि पहल गरेका छन् । भारत पनि अमेरिकाको सहयोगी राष्ट्र भएकाले यतिबेला भारतलाई प्राथमिकता दिनुपर्ने उनीहरुको माग छ । भारतमा सोमबार १ लाख ६ सय ३६ जनामा कोरोना संक्रमण पुष्टि भएको छ । जुन पछील्लो ६१ दिनयताकै सबैभन्दा कम रेकर्ड हो । भारत सरकारको तथ्यांक अनुसार हालसम्म २ करोड ८९ लाख ९ हजार ९ सय ७५ जना भारतीय संक्रमित भइसकेका छन् । साथै ३ लाख ४९ हजार भन्दा धेरैको मंत्यु भइसकेको छ । साथै पछिल्लो २४ घण्टामा २ हजार ४ सय भन्दा धेरैको मृत्यु भयो । जुन पछिल्लो ४५ दिनमा सबैभन्दा कम मृत्यु हो ।"
चीनमा २०२१ को अन्त्यसम्म ७० प्रतिशतलाई खोप,चीनमा लक्षित जनसंख्याको कम्तीमा ७० प्रतिशतलाई कोभिड१९ विरुद्धको खोप यसै वर्ष अर्थात् सन् २०२१ भित्रै दिइने चिनियाँ स्वास्थ्य आयोगले जनाएको छ । आयोगका प्रमुख झेङ यीक्सिनले सिन्ह्वालाई दिएको अन्तर्वार्तामा समुदायस्तरमा कोभिड१९ का केही संक्रमणका घटना देखिएको बताउँदै त्यसले कोभिड१९ को रोकथाम र नियन्त्रणमा थप सचेतता अपनाउन आवश्यक रहेको सङ्केत गरेको छ भने । खोप कार्यक्रमका बारेमा आमजनतालाई हिच्किचाहट नराख्न आह्वान गर्दै प्रमुख झेङले खोपको ग्रेट वाल निर्माण गर्न जनता र सरकारबीच हातेमालो गर्न आवश्यक रहेको बताए । आयोगका अनुसार शनिबारसम्म चीनमा ७६ करोड ३० लाखभन्दा बढी डोज खोप लगाइएको छ । विश्वमै सबैभन्दा बढी खोप लगाउने मुलुक चीन नै भएको छ ।
एमाले एकता : परीक्षामा दोस्रो तहका नेता,"अब दोस्रो तेस्रो तहका नेताले हस्तक्षेपकारी भूमिका र निर्णायक तहमा स्वामित्व स्थापित गर्न सकृयता देखाउनुपर्छ नेकपा एमालेको पछिल्लो स्थायी कमिटी बैठकले स्पष्टीकरण सोधेका सुरेन्द्र पाण्डे, घनश्याम भुसालसहित १२ नेतालाई कारबाही गर्ने सक्ने सम्भावना थियो। तर कारबाहीको साटो पार्टी एकताका निमित्त पहल गर्ने र विभाजनबाट रोक्ने निर्णय भएको छ। यसअघि नेकपा एमालेले पार्टीका ११ नेतालाई साधारण सदस्यसमेत नरहने गरी निलम्बन गरिसकेको छ। जसमा पार्टी जीवनमा लामो समय नेतृत्व गरेका वरिष्ठ नेता माधवकुमार नेपाल र झलनाथ खनालसमेत छन्। विघटित प्रतिनिधिसभामा प्रतिनिधित्व गर्ने नेपाल पक्षका २६ सांसदमध्ये ११ लाई कारबाही गर्दै बाँकीको हकमा एमाले अनिर्णित छ। यसमा थुप्रै अड्कलबाजी छन् तर १२ नेताको कारबाही रोकिनुमा भने दोस्रो तहका नेताहरूको निरन्तर संवाद र अनौपचारिक छलफलले काम गरेको देखिन्छ। सर्वोच्च अदालतले फागुन २३ गते जब एकता भई बनेको पार्टी नेपाल कम्युनिष्ट पार्टी (नेकपा)को एकता प्रकृया नै रद्ध गर्दै ०७५ जेठ २ को अवस्थामा पुर्याइदियो। अहिलेको नेकपा एमालेभित्र गिजोलिएको विषय र नेतृत्वपंत्तिाले लिएको अडान यसै वरिपरि घुमिरहेको छ। तर यो समय नेकपा एमालेभित्रका दोस्रो तहका नेताका लागि परीक्षाको विन्दु पनि हो। नेतृत्वकर्तालाई एउटै डुंगामा शयर गराउन सक्नु आजको चुनौती हो। अहिलेको नेकपा एमालेभित्र गिजोलिएको विषय र नेतृत्वपंक्तिले लिएको अडान यसै वरिपरि घुमिरहेको छ। फागुन २३ गतेको निर्णयलाई आधार मान्दै पार्टीको नवांै महाधिवेशनवाट निर्वाचित अध्यक्ष केपी शर्मा ओलीले फागुन २८ गते पार्टीको बैठक राखेर केन्द्रीय समितिलाई बिस्तार गर्ने निर्णय भएको थियो। सो बैठकले पार्टीलाई महाधिवेशनतर्फ केन्द्रीत गर्ने निर्णय मात्र गरेन कमिटीलाई महाधिवेशन आयोजक कमिटीको रूपमा रूपान्तरण गर्यो। जहाँ नेकपा माओवादी केन्द्र परित्याग गर्दै नेकपा एमाले प्रवेश गरेका २३ सदस्य थपिए। महाधिवेशन आयोजक कमिटीको अर्को बैठकले स्थायी कमिटीसमेत चयन गर्ने निर्णय गर्यो। जहाँ माधव नेपाल पक्ष समेटिएन भने नेकपा माओवादी केन्द्रबाट प्रवेश गरेका नेताहरू कमिटीमा समावेश भए। स्थायी कमिटी गठन हुनुपूर्वसमेत महाधिवेशन आयोजक कमिटीको थुप्रैपटक बैठक भए भने स्थायी कमिटी गठनपछि पनि महाधिवेशन आयोजक र स्थायी कमिटीको पटकपटक बैठक भएका छन्। हालसम्म माधव नेपाल पक्षका नेता भने कुनै बैठकमा सहभागी छैनन्। नेपाल पक्ष सर्वोच्चले फर्काइदिएको ठाउँमा पुगेर अघि बढ्नुपर्ने अडानमा रहँदा संस्थापन ओली पक्ष भने फागुन २८ पछिको अवस्थाबाट अघि बढ्नुपर्ने अडानमा छन्। यही अडानले एमालेभित्रको संकट उचाईमा पुगेको छ, विभाजनको डिलमा उभिएको छ। ओली र नेपालबीचको सहमति तत्कालीन नेकपाभित्रको अन्तरसंघर्ष उत्कर्षमा पुगेपछि पार्टीका एक अध्यक्ष तथा प्रधानमन्त्री ओलीले बहुमत पार्टीभित्र असहयोग र संसद्बाट वैकल्पिक सरकार निर्माण गर्न नसकिने कारण देखाउँदै गएको पुसमा संसद् विघटन गर्नुभयो। संसद् विघटनलाई असंवैधानिक भन्दै पार्टीका अर्का अध्यक्ष पुष्पकमल दाहाल र वरिष्ठ नेता माधवकुमार नेपालले सडक संघर्षमार्फत पार्टी विभाजनको औपचारिक संकेत दिए। यसरी सुरु भएको पार्टी आधिकारिकताको लडाइँले अन्तत जेठ २ को नियति भोग्नु परेको थियो। फागुन २३ को सर्वोच्चको निर्णयपछि ओली र नेपालबीच चैत्र २ गते निकट नेताहरूबीच छलफल भएको थियो। त्यसपछि वैशाख ८ गते होटल मेरियटमा भयो। दुई घण्टे छलफल दुई नेताबीच पार्टी एकताको आधार निर्माण गर्ने र सिंगो एमालेलाई विभाजनबाट रोक्ने विषयमा केन्द्रीत थियो। एकताको आधार बढेको भए पनि त्यसले मूर्त रूप पाउन सकेन। बरु राष्ट्रियसभा उपनिर्वाचनमा नेकपा एमालेको आधिकारिक उम्मेदवारको रूपमा रामबहादुर थापाको मनोनयन दर्ता हुँदा स्वतन्त्र हैसियतमा नेपाल पक्षका डा खिमलाल देवकोटा माओवादी केन्द्र र नेपाली कांग्रेसको समर्थनमा उम्मेद्वार बने। सोही समयमा विश्वासको मत लिन प्रधानमन्त्री ओलीले संसद् बैठक आह्वान गर्ने दिन नेपाल समूहका २८ सांसद बैठकमा सहभागी भएनन् भने प्रधानमन्त्री ओलीले समेत विश्वासको मत लिन सकेनन्। राष्ट्रपति विद्यादेवी भण्डारीले नयाँ सरकार निर्माणका लागि दलहरूलाई दिएको अन्तिम समय थियो वैशाख ३०। त्यही दिन दुई नेताबीच भेटवार्ता मात्र भएन नाटकीय सहमति नै बन्यो। सोही साँझ विपक्षी दलहरूले बहुमत जुटाउन नसकेपछि ठूलो दलको हैसियतमा ओलीलाई नै राष्ट्रपति भण्डारीले प्रधानमन्त्रीको रूपमा नियुक्त गर्ने निर्णय गर्नुभयो। यसपछि दुई नेताको छलफलले पार्टीभित्र उब्जिएको समस्या समाधान गर्ने गरी कार्यदल बनाउने काम भयो। १० सदस्यीय कार्यदल बने पनि राष्ट्रियसभाको उपनिर्वाचनको घटनापछि कार्यदल निष्प्रभावी बन्यो भने दुई नेताबीच भएका सकारात्मक छलफल पुनः खण्डित भए। संविधानको धारा ७६(५ र ७) को प्रयोग गर्दै अहिले प्रतिनिधिसभा विघटन भएको छ। विपक्षीदलसहित नेपाल पक्षका २३ सांसदको हस्ताक्षरसहित सर्वोच्चमा रिट निवेदन दर्ता भएको अवस्था छ भने सोही पार्टीका वरिष्ठ नेता निलम्बनमा परेका छन्। यही परिस्थितिमा दोस्रो तहका नेताहरूले पुनः एकताको सम्भावनाको ढोका खोजिरहेका छन्। निष्प्रभावी बनेको कार्यदल अध्यक्ष र वरिष्ठ नेताबीच बनेको सहमतिको आधारमा दुवै पक्षबाट ५५ सदस्य रहने गरी १० सदस्यीय कार्यदल बन्यो। जसले ०७५ जेठ २ बाट अघि बढ्न सकिने आधारका विषयमा छलफल गर्ने र खाका प्रस्तुत गर्ने गरी तीन दिनको समय दिएको थियो। तर सामान्य आचारसंहिता बनाएर कार्यदल निष्कृय बन्यो। कार्यदलबीच छलफलहरू भए पनि ठोस आधार र खाका तयार हुन सकेन भने कार्यदल सदस्यमा रहेका भीम रावल निलम्बनमा परेका ११ नेतामा परे। कार्यदलमा रहेका दोस्रो तहका नेताहरू अहिले संवादमा छन्। पछिल्लोपटक उनीहरूको संवाद र छलफलकै कारण १२ नेताको कारबाही रोकिएको छ भने पार्टी एकतालाई जोगाउन ओली शर्तसहित जेठ २ मा फर्कन सहमत भएको बुझिएको छ। नेपाल पक्षबाट कार्यदलमा रहेका सुरेन्द्र पाण्डे, घनश्याम भुसाल, गोकर्ण विष्ट र रघुजी पन्त अहिले पनि सकृय छन् उनीहरू विष्णु पौडेल, सुवास नेम्वाङ लगायतका नेतासँग छलफलमा रहेको बुझिएको छ। व्यावहारिक पाटोहरूलाई मिलाउँदै पार्टीमा उब्जिएको समस्या समाधान गर्ने गरी ती नेताहरूको सकृयता देखिएको हो। एकता भई बनेका पार्टीमा समस्या देखा पर्थे र समस्या समाधानका लागि नेताहरू कार्यदलको सहारा लिन्थे। जहाँ पार्टीका दोस्रो तहका नेताहरूलाई जिम्मेवारी दिइन्थ्यो। कार्यदलले निकै मेहेनत गरेर खाका पार्टीमा बुझाए पनि त्यसले ठोस आकार लिन नपाउँदै पुनः विवादको घेरामा पर्ने र पार्टीमा पुरानै समस्या ब्यँुतिने गरेको अवस्था नेकपाभित्र पनि ज्वलन्त रूपमा थियो। पछिल्लोपटक एमालेभित्र बनेको कार्यदल समेत तत्कालका लागि विवाद साम्य बनाउने अस्त्रको रूपमा मात्र प्रयोग भयो। विवाद समाधानका लागि भन्दै कार्यदललाई जिम्मेवारी दिने तर कार्यदलको कामसँगै यसलाई प्रभाव पार्ने काम गतिविधि दुवै समूहबाट बाहिर भएपछि कार्यदल नै निष्प्रभावी बन्यो। दोस्रो तहका नेताहरूको दौडधुप वैशाख ८ गते मेरियटको भेटवार्ता मिलाउन केही दिनदेखिको दोस्रो तहका नेताहरूको सकृयताले भर गरेको थियो। विष्णु पौडेल, योगेश भट्टराई लगायतको कोटेश्वर र बालुवाटारको दौडधुप पछि वैशाख ८ गते साँझ दुई नेताबीच भेटवार्ताले सकारात्मक मोड लिएको थियो। त्यसपछि ३० गते भएको भेटमा समेत दोस्रो तहका नेताहरूको थुप्रैपटकको दौडधुपले काम गरेको हो। नयाँ पार्टी निर्माण गर्दै थुप्रै वर्ष नेकपा एमालेमा गरेको संघर्षलाई तिलाञ्जली दिन नहुने भन्दै पछिल्लोपटक नेपालका विश्वासपात्र भट्टराई विभाजनसम्म पुग्न नहुने भन्दै पछिल्ला नेपाल पक्षका विपक्षी दलसँगको सहकार्य तथा कसरतबाट टाढिएका छन् र एकताका पक्षमा दौडधुप गरिरहेका छन्। सोही पंक्तिमा पाण्डे, भुसाल, विष्टहरू उभिएपछि तत्काल नयाँ पार्टी गठन गरी अघि बढ्ने नेपाल पक्षका अधिकांशको चाहना रोकिएको छ। तर आफूले लिएको अडानमा ओली टसमस नहुने भन्दै नेपाल नयाँ पार्टी निर्माण नै अन्तिम विन्दु हुने निष्कर्षमा पुगिसकेका छन्। विगतदेखिको नजिर र नेतृत्वबीच उत्पन्न संकटले पार्टी जीवनलाई अर्को मोडतर्फ लैजाने संकेत देखा पर्दा दोस्रो तहका नेताहरू जुर्मुराउने गरेका छन्। उनीहरूले देखाएको सकृयता र खेलेको भूमिकाले नेतृत्वलाई कहीँ न कहीँ टसमस गराएको भने प्रष्ट देखिएको छ। तर निर्णयक समयमा उनीहरूको मौनता र गर्नुपर्ने पहलकदमीमा थप एककदम पछाडि हट्नुपर्ने वा मौनतामा नेतृत्वको कदमलाई होस्टेमा हैंसे गर्नुपर्ने जो व्यवहारत देखिएको छ यो विगत देखिकै एउटा नजिरको रूपमा स्थापित हुँदै आएको देखिन्छ। संकटको बेला दोस्रो तहका ११ नेताले पार्टी नेतृत्वलाई दबाब दिनेगरी छलफल अघि बढाए त्यो निकै हस्तक्षेपकारी शैली थियो। उनीहरूले त्यो समयमा गरेको निर्णयलाई दृढताका साथ उभिने प्रयत्न गरेको भए नेकपाको परिदृष्य अहिलेको अवस्थामा पुग्ने थिएन। पछिल्लो समय देखिएको दौडधुप र उनीहरूले नेतृत्वमा पारिरहेको दबाबको प्रभाव फितलो हुने सम्भावना छ तर पनि लामो समयको मौनता तोड्दै दुई नेताबीच भेटघाट हुनु र सहमतिनजिक पुग्नु दोस्रो तेस्रो तहका नेताहरूको कसरतको प्रभाव हो। त्यसपछिका व्यवहारहरू र हुने निर्णयहरूमा दोस्रो तहका नेताहरूको सकृयताले खास प्रभाव पार्न सकेनन्। नेतृत्वको निर्णयलाई मौन रूपमा स्वीकार गर्न बाध्य भइरहेका छन्। तर यो समय नेकपा एमालेभित्रका दोस्रो तहका नेताका लागि परीक्षाको विन्दु पनि हो। नेतृत्वकर्तालाई एउटै डुंगामा शयर गराउन सक्नु आजको चुनौती हो। अब दोस्रो तेस्रो तहका नेताले हस्तक्षेपकारी भूमिका र निर्णायक तहमा उनीहरूको स्वामित्व स्थापित हुने गरी सकृयता देखाउन जरुरी छ। त्यसैले तत्कालका लागि न्युनतम आधारभूत सहमतिको विन्दुमा नेतृत्वलाई सहमत गराउन सक्नु र पुनः सिंगो पार्टी जीवनलाई समाज रूपान्तरणको अभ्यासमा सकृय गराउनु आज दोस्रो तहका नेताका लागि अहं र गहन चुनौती मात्र होइन, आफूलाई अब्बल नेतृत्व स्थापित गर्ने उपयुक्त समय पनि हो।"
सेयर बजारमा रेकर्ड,"काठमाडौं : पछिल्ला दिनमा सेयर बजारमा निरन्तर उछाल देखिएको छ। कोरोना जोखिम, लकडाउन र राजनीतिक अन्योलको परवाह नगरी सेयर बजारमा निरन्तर उछाल देखिएको हो। पछिल्ला केही समययता हरेक दिनजसो १० अर्बभन्दा बढीको कारोबार भइरहेको छ। नेपाल इन्भेस्टमेन्ट फोरमका अध्यक्ष छोटेलाल रौनियारले कारोबारको भोलुम निकै उत्साहजनक रहेकोले बजार अझ बढ्ने बताए। बजेट आएको दोस्रो दिन १७ अर्ब २ करोड कारोबार भएर रेकर्ड कायम गरेको सेयर बजारमा आइतबार १७ अर्ब २७ करोडको कारोबार भयो। नेप्से तीन हजारको बिन्दु नजिक पुगेको छ। आइतबार सेयर बजार करिब ५० अंकले बढेर नेप्से परिसूचक २९०६४७ बिन्दुमा पुगेको छ। बजार खुलेदेखि नै निकै तेज गतिमा उकालो लागेको बजारमा दिनभर नै उत्साहजनक कारोबार भयो। अध्यक्ष रौनियारले कोरोना, लकडाउनका कारण लगानीका अरु क्षेत्र खुम्चिँदै गएकोले लगानीकर्ताहरू पुँजी बजारतिर आकर्षित भइरहेको बताउँछन्। घरमै बसेर कारोबार गर्न सकिने भएकाले सबैको ध्यान पुँजीबजारतर्फ केन्द्रित भएकाले बजार निरन्तर उकालो लागिरहेको छ। केही समयअघि हाइड्रोमा झुम्मिएका लगानीकर्ताहरू केही दिनयता बैंकिङ क्षेत्रमा आकर्षित हुन थालेका छन्। विकास बैंक र फाइनान्स कम्पनीप्रति लगानीकर्ताको आकर्षणले सेयर बजारमा आक्रामक कारोबार भइरहेको छ। विज्ञहरूका अनुसार बैंकिङ क्षेत्रको बुलिस ट्रेन्ड केही दिन कामयै रहनेछ। कोभिडको समयमा सबै जना घरमा बसी अनलाइनबाट कारोबार गर्ने भएकाले सेयर बजारमा कोभिडको प्रभाव नपरेको अध्यक्ष रौनियारले बताए। कोभिडले बैंक तथा वित्तीय संस्था, हाइड्रोपावर, बिमालगायतको आम्दानीमा कमी भएको छैन । तेस्रो त्रैमासिकमा बैंकको १८ प्रतिशत आम्दानी बढेको छ। हाइड्रोपावरमा झन् कोभिडले कुनै असर गरेको पाइँदैन। जसका कारण पनि सेयर कारोबार बढ्न सघाउ पुगेको छ। सेयर कारोबार गर्नका लागि ३६ लाखले डिम्याट खाता भरेका छन्। त्यसमध्ये ६ लाखले अनलाइनबाट नियमित कारोबार गरिरहेका छन्। विदेश बस्ने नेपालीहरूले पनि लगानी गरिरहेकाले पछिल्लो समयमा निरन्तर सेयर बजार माथि गइरहेको लगानीकर्ता बताउँछन्। गृहणी, विद्यार्थीले समेत डिम्याट खोली आईपीओ भर्ने र विस्तारै सेकेन्डरी मार्केटमा जाने गरेकाले पनि पछिल्लो समयमा सेयर बजारमा कारोबार बढ्दै गएको छ। बैंकमा पर्याप्त तरलता हुनुका साथै रेमिट्यान्स प्रवाहसमेत बढेकाले सेयर कारोबार बढ्न सघाउ पुगेको विज्ञहरू बताउँछन्। चौथो त्रैमासिकमा नाफा बढ्ने देखिएकाले बढी बोनस पाउने आशामा लगानीकर्ता हौसिएका छन्। सेयर किन्दा ९ महिनाको ब्याज तिरेको हुन्छ। एक क्वाटरको ब्याज तिरे १ वर्षको बोनस पाइने भएकाले पछिल्लो समयमा सेयर बजार कारोबार गर्ने बढेको विश्लेषक बताउँछन्। पुँजी लाभकर ५ प्रतिशत बनाइनुका साथै कमिसन पनि घटाइएकाले सेयर बजार बढ्नमा थप मद्दत पुगेको अध्यक्ष रौनियारले बताए। सेयर बजारको कारोबार बढ्दै जाँदा कमिसन अझै घटाउनुपर्ने आवाज उठ्न थालेको छ। आइतबार मात्रै लगानीकर्ताले १२ करोड बढी कमिसनमात्रै तिरेका छन्। लगानीकर्ताबाट सेबोन, नेप्से, सीडीएससी र ब्रोकरले कमिसन पाउँछन्। लगानीकर्ताले ५० हजारसम्मको कारोबारमा ०४०२, ५० हजारदेखि पाँच लाख रुपैयाँसम्मको कारोबारमा ०३६८५, ५ लाखदेखि २० लाखसम्मको कारोबारमा ०३३५ प्रतिशत र २० लाखदेखि करोडसम्मको कारोबारमा ०३०१५ प्रतिशत कमिसन तिर्नु पर्ने व्यवस्था छ। करोडभन्दा माथिको कारोबारमा ०२६८ प्रतिशत कमिसन तिर्नुपर्छ। पछिल्लो समयमा कमिसन घटाएर सहज बनाइए पनि लगानीकर्ताले सेवासुविधा पाउन सकेका छैनन्। यसका साथै अझै कमिसन घटाउनुपर्ने बताउन थालेका छन्। अहिले पुँजी बजार ३९ खर्बको छ। यो बजेटको अढाइ गुणा बढी हो। जीडीपी ४५ खर्बको छ। पुँजी बजार त्यसको हाराहारीमा पुग्न थालेको छ। पुँजीबजारको आकार बढे पनि सेयरको मूल्य भने बढ्न नसके पनि पछिल्लो समयमा बढ्ने संकेत देखिन थालेको छ।"
आनन्द कहाँ छ त ?,"एक युवक दीक्षा लिन सद्गुरु बौद्घ भिक्षुकोमा गए। बौद्घ भिक्षु एउटा बुद्घ मन्दिरमा बस्नुहुन्थ्यो। जब युवक छेउमा आए तब भिक्षुले सोध्नुभयो पहिले कतै केही सिकेका छौ ? हजुर पहिले मैले एक योगीसँग सिकेको छु। के सिकेका छौ ? युवक झट्पट पलेटी कसेर पदमासनमा बसे, आँखा बन्द गरे। दुई मिनेटसम्म भिक्षुले हेर्नु भयो र भन्नुभयो आँखा खोल र आफ्नो बाटो जाऊ। युवकले भने आफ्नो बाटो जाऊ ? म त हजुरको शरणमा शिष्य हुन आएको हुँ। गुरुले भन्नुभयो पत्थरको मूर्ति यस मन्दिरमा धेरै छन्। हामीलाई अरू जरुरत छैन। यिनलाई नै सफा सुग्घर बनाउँदा र सम्हाल्दैमा झन्झट भइरहेछ। तिमी पदमासन लगाएर बसे पनि तिम्रोभित्र बजारको भिड छ। पदमासन लगाएर मात्र के हुन्छ ? शीर्षासन नै लगाए पनि के हुन्छ ? भित्रबाट बजार बन्द हुनुपर्छ। त्यही एकमात्र वास्तविक आसन हो। शरीरको आसनमा नउल्झ। एउटा आनन्द (रति) छ मनुष्यमा स्त्री र पुरुषको। क्षणभरका लागि सुख मिल्छ अर्थात् मिले जस्तो आभाष हुन्छ। अर्को आनन्द (रति) तिम्रो चेतनामा, मूल स्रोतमा छ जब तिमी आफैंभित्र हेर्न सक्छौ। जब आफैंलाई भेट्छौ त्यो क्षण महाआनन्दको हुनेछ। सन्तवाणी सुन्यौं या उनीहरूका लेखहरू पढ्यौ भने थाहा लाग्छ महामारीको अवस्था नहुँदा पनि त मानिसको मन, विचार र सोचाइ त उस्तै रहेछ। अहिले परिस्थिति प्रतिकूल भएर एक्कासि आत्तिनु र तनावमा जानुको सट्टा आफ्नो जीवनशैलीलाई फर्केर हेर त ! वर्तमानमा श्वासको महŒवलाई बुझ त ! एस धम्मो सनंतनो११५ मा ओशोले व्याख्या गर्नुभएको प्रसंग वर्तमान कोरोना कहरमा आफू भित्र कसरी हेर्ने त त्यो थाहा पाउन मद्घत मिल्ने रहेछ। बुद्घले आफ्ना भिक्षुलाई सूत्र बताउनु भएको थियो शून्य गृहमा प्रवेश गर्ने शान्त चित्त भिक्षु विपस्यनालाई धर्म सम्झँदै साधना गरेमा अमानुषी रति (अलौकिक आनन्द) प्राप्त हुनेछ। जो व्यक्ति शून्यमा स्थिर हुन्छ, जो आफू भित्रबाट निर्विचार हुन्छ, जसको भित्र विचार या तरंग नै उठ्दैन, शून्य अर्थात् निर्विचार, उही शान्त चित्त हो। साधारणतया जो देखिँदा शान्त चित्त देखिन्छ ऊ सतहबाट शान्त प्रतीत हुन्छ, भित्रबाट शान्त हुँदैन। किनकि भित्रबाट विचारका बबण्डरहरू चलिरहेका हुन्छन्। चुप रहेर मात्र कोही शान्त हुन सक्दैन। नबोलेर कोही शान्त हुन सक्दैन। विचार शून्यताले मात्र शान्त हुन्छ। तिमी बाहिरबाट बिल्कुल पत्थरको मूर्ति जस्तै बन्न सक्छौ तर भित्रबाट विचार चलिरहेको छ भने पत्थरको मूर्ति जस्तै बनेर केही हुनेवाला छैन। असली सवाल मनको हो। मनमा शून्यता हुनुपर्छ तब न शान्त चित्त हुन सक्छ कोही। जो शान्त चित्त हुन्छ उही धर्मको विपस्यना गर्न सक्छ। विपस्यनाको अर्थ हो फर्केर हेर्नु। पतन्जलीले आफ्नो शास्त्रमा प्रत्याहार पछि फर्केर हेर्नु भन्नु हुन्छ जसलाई महावीरले प्रतिक्रमण भन्नुहुन्छ अर्थात् बाहिर जानु, दोस्रोलाई हमला गर्नु। जसलाई जिससले वापसी भन्नुहुन्छ। त्यसलाई नै बुद्घले विपस्यना भन्नुहुन्छ। विपस्यनाको अर्थ हो फर्केर आफ्नो स्रोतलाई हेर्नु। जब विचारको जालो हट्छ तब सामुन्ने शून्यता रहन्छ अनि तिमी पछाडि फर्केर हेर्न सक्छौ। अन्यथा विचारले तिमीलाई छोड्दैन, तिमी फर्केर हेर्नै सक्दैनौ। विचारको उल्झावको कारण तिमी आफ्नो मूल स्रोतलाई देख्नबाट वञ्चित हुनेछौ। जसले मूल स्रोतलाई देख्न सक्छ उसले अमानुषी रति (अलौकिक आनन्द) प्राप्त गर्दछ। बुद्घको यो अदभूत वचन छ। ऊ यस्तो संभोगमा उपलब्ध हुनेछ जुन मनुष्यता भन्दा पर छ। जसलाई मैले संभोग से समाधिकी ओर भनें, त्यसलाई बुद्घले अमानुषी रति भन्नुहुन्छ। एउटा आनन्द (रति) छ मनुष्यमा स्त्री र पुरुषको। क्षणभरका लागि सुख मिल्छ अर्थात् मिले जस्तो आभाष हुन्छ। अर्को आनन्द (रति) तिम्रो चेतनामा, मूल स्रोतमा छ जब तिमी आफैंभित्र हेर्न सक्छौ। आफूले आफैंलाई देख्न सक्ने हुन्छौ। जब आफैंलाई भेट्छौ त्यो क्षण महाआनन्दको हुनेछ। त्यही हो समाधि। संभोगमा समाधिको झलक मिल्छ, समाधिमा संभोगको पूर्णता छ। श्वासप्रश्वासलाई होसपूर्वक हेर्दा के हुन्छ ? स्वभावतः जब तिमी मेरो नजिक आउँछौ तिमीलाई हैरान लाग्छ होला किनकि मैले भन्ने गरेको छु परमात्मा एक क्षणमै भेटिन सक्नुहुन्छ। किनकि परमात्मा भोलि भेटिनुहुन्छ, यो त फजुलको कुरा हो। परमात्मा त सधैं आज नै हुनुहुन्छ। भोलि त परमात्माका लागि नै होइन। भोलि त हाम्रो लागि हो। परमात्माको लागि त आजको नै अस्तित्व छ, भोलिको कुनै अस्तित्व छैन। तिमी भोलि परमात्मालाई भेट्न चाहन्छौ तर उहाँको लागि भोलिको कुनै अस्तित्व छैन त कसरी मिल्छौ ? परमात्मा अहिले नै हुनुहुन्छ। आकाशबाट वर्षिरहेको वर्षातमा, वृक्षको हरियालीमा, सन्नाटामा, हिउँमा, तिम्रो उपस्थितिमा, मेरो उपस्थितिमा, मैले बोल्दा, तिमीले सुन्दा, हाम्रो हृदयको धड्कनमा, हाम्रो श्वासमा उही परमात्मा हुनुहुन्छ। भोलिको कुरा किन ? परमात्मा कति टाढा छ र उसलाई भेट्नका निम्ति दौडनु छ ? परमात्मा त नजिक भन्दा नजिक हाम्रो साथमा हुनुहुन्छ। परमात्मा त्यो साक्षी हो जसले हाम्रो हृदय धड्केको देख्दछ। परमात्मा हाम्रो श्वासभन्दा पनि नजिक हुनुहुन्छ किनकि परमात्मा त्यो साक्षी हो जसले श्वासभित्र जाँदै गरेको र बाहिर आउँदै गरेको देख्दछ। त्यसैले त बुद्घले विपस्यना ध्यानको आविष्कार गर्नुभयो। आफ्नो श्वासलाई हेरिरहूँ, बस यही प्रक्रिया दिनुभयो जगत्लाई। बुद्घको सबै सार विपस्यना नै हो। विपस्यनाको अर्थ श्वासलाई हेर्नु, प्रश्वासलाई हेर्नु। श्वास भित्र आयो, श्वास बाहिर गयो त्यो हेर्नु। सिर्फ हेर्ने, केही गर्नु छैन। न रामराम जप्नु छ, न ओमकार न त गायत्री र नमोकार न केही। सिर्फ श्वास भित्र आयो, बाहिर गयो होसपूर्ण हेर्ने, साक्षीपूर्वक। तिमीलाई सहज तरिकाले श्वास भित्र आएको, बाहिर गएको होसपूर्ण रूपमा थाहा हुन्छ, यो पहिलो चरण हो। दोस्रो चरणमा गहिराईबाट हेर्न थाल्यौं भने श्वास भित्र आउँदा एकछिन रोकावट पाउँछौं भने श्वास बाहिर जाँदा पनि एकछिन खाली पाउँछौं। श्वास भित्र आउँदा र बाहिर जाँदाको बिचको एक पल, रोकावट, यही क्षणमा, यही झपकमा द्वार खुल्छ। यही पलमा साक्षीको अनुभूति हुन्छ। श्वास पनि देख्नका लागि बच्दैन अब देख्नेवाला बिचमा आउँछ, देख्नेवाला एक्लै हुन्छ। जब देख्ने कुरा केही हुँदैन देख्नेवालाले स्वयंलाई देख्छ। सबै विषय वस्तु र दृष्टि विलीन भएर जान्छ। केवल द्रष्टा बाँकी रहन्छ। द्रष्टा, स्वयं हुनुको बोध बाँकी रहन्छ। यही अनुभूतिको नाम नै परमात्मा हो।"
महन्थ ठाकुर निकट चार मन्त्री बर्खास्त,"जनकपुरधाम : प्रदेश २ का मुख्यमन्त्री लालबाबु राउतले जनता समाजवादी पार्टी (जसपा) महन्थ ठाकुर समूह निकट चारजना मन्त्रीलाई मन्त्रीमण्डलबाट हटाएका छन् । ठाकुर निकट भौतिक पूर्वाधार विकास मन्त्री जितेन्द्र सोनल, सामाजिक विकास राज्यमन्त्री अभिराम शर्मा, भौतिक पूर्वाधार विकास राज्यमन्त्री डिम्पल झा र उद्योग, पर्यटन, वन तथा वातावरण राज्यमन्त्री सुरेश मण्डललाई बर्खास्त गरिएको हो । उपेन्द्र यादव निकट मुख्यमन्त्री राउतको सिफारिसमा प्रदेश प्रमुख डा राजेश झाले आइतबार राति नै मन्त्रिमण्डलमा हेरफेर गरिएको प्रदेश प्रमुखको कार्यालयले विज्ञप्ति जारी गरी जानकारी गराएको छ । विज्ञप्तिमा मुख्यमन्त्री राउतलाई नै भौतिक पूर्वाधार विकास मन्त्रालय सम्हाल्ने गरी जिम्मेवारी तोकिएको छ । अन्य मन्त्रीहरुको मन्त्रालय भने यथावत छ । प्रदेश २ मा जसपाका उपेन्द्र यादव पक्षले कांग्रेसको समर्थनमा सरकार बनाउने प्रयास थालेको छ । केन्द्र सरकारमा जसपाका ठाकुर पक्ष सहभागी भएपछि प्रदेशमा त्यसको असर परेको हो ।"
जोर्डनसँग जितको खोजी,"काठमाडौं : अर्को वर्ष कतारमा आयोजना हुने फिफा विश्वकप छनोट र सन् २०२३ को एसिया कपअन्तर्गत दोस्रो चरणको छनोट खेलमा नेपालले सोमबार बलियो प्रतिद्वन्द्वी जोर्डनसँग प्रतिस्पर्धा गर्दै छ। कुवेतको राजधानी कुवेत सिटीमा नेपाल र जोर्डनबीचको खेल राति ९:४५ बजे सुरु हुनेछ। कोरोना महामारीका कारण यसअघि पटकपटक स्थगित हुँदै आएको खेल न्युट्रल भेन्यु कुवेतमा हुन लागेको हो। नेपालले घरेलु मैदानमा खेल्नुपर्ने विश्वकप छनोटका खेलहरू कोरोना महामारीका कारण कुवेतमा सञ्चालन गरिएको हो। नेपालमा कोरोना महामारी बढेपछि एसियाली फुटबल महासंघ (एएफसी) ले सेन्ट्रल भेन्युका रूपमा कुवेतलाई रोजेको हो। फिफा विश्वकपअन्तर्गत एसियाली छनोटमा नेपाल समूह बीमा छ। सोमबार बलियो प्रतिद्वन्द्वीविरुद्ध मैदानमा उत्रिँदा नेपालको लक्ष्य जोर्डनसँग अंक खोस्नु हुनेछ। नेपाल र जोर्डन अहिलेसम्म तीन पटक आमनेसामने भएका छन्। नेपालले घरेलु मैदानमा भएको खेल बराबरी गर्न सकेको छ भने जोर्डनको घरेलु मैदानमा भएको दुई खेलमा पराजय बेहोरेको छ। सन् २०११ जुलाई २८ मा दशरथ रंगशालामा फिफा विश्वकप छनोटको दोस्रो लेगको खेलमा नेपालले जोर्डनसँग ११ गोलको बराबरी खेलेको थियो। सागर थापाको कप्तानीमा रहेको नेपाली टोलीले पहिले गोल खाएर पनि बराबरी गर्न सफल भएको थियो। खेलको ८०औं मिनेटमा भरत खवासले गोल गर्दै नेपालको हार टारेका थिए। त्यसअघि फिफा विश्वकप छनोटकै पहिलो लेगको खेलमा भने नेपाल ९० गोलले पराजित भएको थियो। फिफा विश्वकप छनोट २०१४ अन्तर्गत जोर्डनको घरेलु मैदानमा सन् २०११ जुलाई २३ मा भएको खेलमा नेपालले निकै कमजोर प्रदर्शन गरेको थियो। उक्त खेलमा जोर्डनका हसन फताह एक्लैले चार गोल गरेका थिए। यसैगरी सन् २०१९ अक्टोबर १५ मा कतार विश्वकप छनोटअन्तर्गत जोर्डनको घरेलु मैदानमा भएको पहिलो लेगको खेलमा नेपाल ३० गोलले पराजित भएको थियो। फिफाको पछिल्लो वरीयतामा नेपाल एक सय ७१औं स्थानमा छ। जोर्डन भने ९५औं स्थानमा छ। नेपाल वरीयतामा भन्दा पनि यसअघिको लयलाई पछ्याउने अभियानमा छ। नेपाली टोलीका मुख्य प्रशिक्षक अब्दुल्लाह अलमुताइरी पनि विगतको लयलाई नेपाली टोलीले निरन्तरता दिने विश्वास गरेका छन्। उनले इराकसँगको मैत्रीपूर्ण खेल र चाइनिज ताइपेईविरुद्धको प्रभावशाली जितले नेपाली खेलाडी उत्साहित रहेको बताएका छन्। आइतबार भएको प्रिम्याच कन्फ्रेन्समा अलमुताइरीले जोर्डन नेपालभन्दा बलियो टोली भए पनि जितको लक्ष्यका साथ मैदान उत्रिने बताए। जोर्डन निकै बलियो टोली हो। फिफा वरीयतामा पनि निकै माथि छ। तर, फुटबलमा जे पनि हुन सक्छ। हामीले नर्थ मेसेडोनियाले जर्मनीलाई पराजित गरेको देखेका छौं, उनले भने, हामी एक मात्र लक्ष्यका साथ खेल्नेछौं र त्यो जित नै हो। अलमुताइरीले नेपालको लक्ष्य एसिया कपमा छनोट हुने रहेको बताए। उनले एसिया कपमा छनोट हुनका लागि जोर्डनलाई हराउन आवश्यक रहेको पनि स्पष्ट पारे। त्यसैले सोमबार जोर्डनविरुद्ध जित निकाल्ने लक्ष्य लिएर मैदान उत्रने उनले बताए। विश्वकप छनोटअन्तर्गत नेपालले आठ खेलमध्ये ६ खेल खेलिसकेको छ। नेपालले कुवेतसँगको पहिलो खेलमा ७० र दोस्रो खेलमा १० गोलले हार बेहोरेको थियो। नेपाल अस्ट्रेलियासँगको पहिलो खेलमा ५० गोलले पराजित भएको थियो। नेपालले चाइनिज ताइपेईलाई मात्र दुवै लेगको खेलमा पराजित गर्न सकेको छ। नेपालले दुवै लेगको खेलमा चाइनिज ताइपेईलाई २० गोलले पराजित गरेको छ। नेपालले शुक्रबार अर्को बलियो प्रतिद्वन्द्वी अस्ट्रेलियाको सामना गर्नेछ। अहिले समूह बीमा १५ अंकसहित अस्ट्रेलिया शीर्ष स्थानमा छ। कुवेत १० अंकसहित दोस्रो, १० नै अंक बनाएको जोर्डन तेस्रो स्थानमा छ। नेपाल ६ अंकसहित चौथो र अंक जोड्न नसकेको चाइनिज ताइपेई पुछारमा छ। विश्वकप छनोटको अघिल्लो चरणमा पुग्ने नेपालको सम्भावना गणितीय हिसाबमा बाँकी छ। तर, सन् २०२३ मा हुने एसियन कपमा सीधै छनोट हुने सम्भावना भने बलियो बनाएको छ। नेपाल समूहमा चौथो स्थानमै रहन सकेमा एसिया कपका लागि सीधै छनोट हुनेछ। तर, त्यसका लागि जोर्डनलाई हराउनै पर्ने हुन्छ। अन्यथा नेपालले अन्तिम चरणको छनोटमा पुग्न पनि प्लेअफ खेल्नुपर्ने हुन्छ। विश्वकप छनोटका खेलको तयारीका लागि नेपालले फिफा वरीयतामा निकै माथि रहेको इराकसँग गत जेठ १५ गते मैत्रीपूर्ण खेल खेलेको थियो। दुई दशकपछि इराकविरुद्ध मैदान उत्रिएको नेपाल ६२ गोलले पराजित भएको थियो। उक्त खेलमा नेपालका मनीष डाँगीले एक गोल गरेका थिए भने अर्को गोल आत्मघाती रूपमा इराकबाट उपहार पाएको थियो। इराकसँगको मैत्रीपूर्ण खेलपछि नेपाली टोली स्थलमार्ग हुँदै कुवेत पुगेको थियो। विश्वकप छनोटअन्तर्गत नेपालले जेठ २० मा चाइनिज ताइपेईसँग प्रतिस्पर्धा गरेको थियो। आक्रामक खेल खेलेको नेपालले २० को प्रभावशाली जित निकालेको थियो। नेपालको जितमा अञ्जन विष्ट र नवयुग श्रेष्ठले गोल गरेका थिए। मुख्य प्रशिक्षक अब्दुल्लाह अलमुताइरीले टोलीमा व्यापक परिवर्तन गर्दै युवा खेलाडीलाई मौका दिएका छन्। उनले गत चैतमा थ्री नेसन्स कप जित्दाको टोलीका १३ खेलाडी परिवर्तन गरेका थिए। नेपाली टोलीको गोलरक्षकमा किरण चेम्जोङ, विशाल सुनार र दीप कार्की छन्। यस्तै रक्षकमा रोहित चन्द, अनन्त तामाङ, दिनेश राजवंशी, गौतम श्रेष्ठ, सुमन अर्याल र विकास खवास छन्। यसैगरी मिडफिल्डरमा विशाल राई, मनीष डाँगी, एरिक विष्ट, कमल थापा, सन्तोष तामाङ, सुमन लामा, सुनील बल, सुरज ठकुरी, पूजन उपरकोटी र आयुष घलानलाई छन्। स्ट्राइकरमा अभिषेक रिजाल, अञ्जन विष्ट, नवयुग श्रेष्ठ र आशिष लामा छन्। गोलरक्षक विशाल सुनार, दीप कार्की, मिडफिल्डर कमल थापा, सुरज ठकुरी र आयुष घलानले राष्ट्रिय टोलीबाट डेब्यु गर्न बाँकी छ।"
ओलीद्वारा एमाले एकताको आह्वान,"काठमाडौं : एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेका छन्। जसका लागि प्रधानमन्त्री ओलीले ६ बुँदे प्रस्ताव (हेर्नुहोस् प्रधानमन्त्रीका प्रतिबद्धता) अघि सारेका छन्। अध्यक्ष ओली पार्टी संरचनालाई २०७५ साल जेठ २ को अवस्थामा फर्काउन तयार भएका छन्। नेताहरूबाट भएका गल्ती तथा कमीकमजोरीलाई लिएर कुनै कारबाही नगरिने प्रतिबद्धता ओलीले जनाएका छन्। कसैप्रति पूर्वाग्रह नराख्ने र भेदभाव नगरिने उनको प्रतिबद्धता छ। नेकपा (एमाले) लाई २०७५ साल जेठ ३ गते पूर्वको अवस्थाबाट अगाडि बढाइनेछ। नेपाल कम्युनिष्ट पार्टी (नेकपा) को केन्द्रीय कमिटीका सदस्यहरूमध्ये एकताको पक्षमा उभिनुभएका कमरेडहरूलाई आधार मानेर केन्द्रीय कमिटी र स्थायी कमिटीका संरचना गतिशील हुनेछन्, अध्यक्ष ओलीको प्रस्तावमा छ, मातहतका पार्टी कमिटी र जनसंगठनहरू मूलभूत रूपमा २०७५ जेठ ३ पूर्वको अवस्थामा फर्केर क्रियाशील हुनेछन्। संगठनात्मक क्षेत्रका यी निश्कर्षहरू कार्यान्वयन गर्ने क्रममा देखापर्ने समस्या समाधानका लागि कार्यदलले काम गर्नेछ। वरिष्ठ नेताद्वय माधवकुमार नेपाल र झलनाथ खनाल पक्षले पार्टीलाई २०७५ जेठ २ को अवस्थामा फर्काउनुपर्ने माग गर्दै आएको थियो। उक्त समूहको मागअनुसार ओलीले प्रस्ताव गरेका हुन्। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। ओलीले कम्युनिस्ट आन्दोलनलाई एकताबद्ध बनाएर मात्रै मुलुकको राष्ट्रिय एकतालाई सुदृढ गर्न सकिन्छ भन्ने विश्वासका साथ २०७५ जेठमा माओवादी केन्द्रसँग एकीकरणको ऐतिहासिक निर्णय गरेको जनाएका छन्। एकीकरणको मुख्य पहलकर्ता र प्रस्तावकका रूपमा मेरो भूमिका कस्तो थियो भन्ने कुरा यहाँ दोहोर्याइरहन आवश्यक देख्दिनँ, उनले भनेका छन्, तर त्यो एकीकरण निष्कर्षमा पुग्न सकेन। यसका कारणहरूबारे यहाँ धेरै भन्न चाहन्नँ। २०७७ साल फागुन २३ गतेको सर्वोच्च अदालतको फैसला एकीकरण प्रक्रिया भंग हुनुको मुख्य कारण थियो भनेर कतिपयले टिप्पणी गर्छन्। तर, यो यथार्थ होइन। उनका अनुसार सर्वोच्चले त नेपाल कम्युनिस्ट पार्टीको नाम पहिल्यै निर्वाचन आयोगमा दर्ता रहेको हुनाले त्यससँग जुझ्ने गरी गरिएको दर्ता मिलेन भनेको हो। एकता कायम राख्ने भए नयाँ नाम प्रस्ताव गर भनेको हो। र, यसका लागि समय पनि दिएको हो। पार्टीको प्रथम अध्यक्ष हुनुको नाताले मैले यसमा आफैं पहल पनि लिएको हुँ, उनको भनाइ छ। तर, पुष्पकमल दाहालको अनिच्छाका कारण आफ्नो प्रयास सफल हुन नसकेको आरोप उनले लगाएका छन्। त्यसपछि मात्रै एमालेलाई नयाँ स्वरूप र गतिका साथ अगाडि बढाउने निष्कर्षमा पुगेको उनको भनाइ छ। नेकपा (एमाले) को निर्माण र विकासमा हजारौं योद्धाहरूको पसिना, त्याग र बलिदान अन्तरनिहित छ। यस पार्टीप्रति जनताको अपार विश्वास छ। नेकपा (एमाले) लाई सुदृढ गरेर मात्रै कम्युनिष्ट आन्दोलनलाई बलियो र एकताबद्ध बनाउन सकिन्छ, उनले भनेका छन्, यसो गरेर मात्रै मुलुकको लोकतन्त्र सुदृढ हुन सक्छ। त्यसको जगमा मात्रै राष्ट्र एकताबद्ध र सबल हुन सक्छ। विकसित र समृद्ध हुन सक्छ। त्यसैले यस पार्टीलाई किमार्थ कमजोर बन्न दिनुहुँदैन। उनले एमालेमा देखापरेका समस्याबाट पार्टी पंक्ति मात्रै होइन, राजनीतिक स्थिरता र लोकतन्त्रका पक्षधरसमेत चिन्तित रहेको जनाएका छन्। परिस्थितिको गाम्भीर्यलाई ध्यानमा राखेर पार्टी अध्यक्षका हैसियतले मैले एकताका निम्ति गरेको अथक प्रयास र निरन्तर पहलबारे यहाँहरू सबै परिचित हुनुहुन्छ, उनले भनेका छन्, तर हाम्रा अनवरत प्रयासका बाबजुद जे नहुनुपथ्र्यो, त्यही भइरहेको छ। जे हुनुपथ्र्यो, त्यो भने भइरहेको छैन। पार्टी एकताको मुख्य आधार पार्टीका स्थापित सिद्धान्त र नीति, विधि र पद्धति एवं मूल्य र मान्यताहरू रहेको उनको भनाइ छ। राष्ट्र, जनता र आन्दोलनको हितलाई केन्द्रबिन्दुमा राखेर असल मनशायले अगाडि बढ्ने हो भने हामीबीचका समस्याहरू समाधान हुन नसक्ने म कुनै कारण देख्दिनँ, उनले भनेका छन्, त्यसका लागि सबैभन्दा पहिले हामी एक ठाउँमा उभिन जरुरी छ। एकताको लक्ष्य राखेर सकारात्मक र सिर्जनात्मक योगदान गर्न आवश्यक छ। ओलीले आफ्नो पार्टी अध्यक्षलाई प्रधानमन्त्री पदबाट हटाई विपक्षी दलका नेतालाई प्रधानमन्त्री बनाइयोस् भन्ने मागसहित सर्वोच्च अदालतमा प्रस्तुत रिट निवेदनमा प्रयोग गरिएको एमालेका निवर्तमान सांसदको हस्ताक्षर फिर्ता हुने अपेक्षा लिएका छन्। दोस्रो तहका नेताहरूले पार्टी एकताका लागि निरन्तर प्रयास गरिरहेका छन्। जसमा ओली पक्षका नेता सुवासचन्द्र नेम्बाङ, विष्णु पौडेल, प्रदीप ज्ञवाली, शंकर पोखरेल र नेपाल पक्षका घनश्याम भुसाल, सुरेन्द्र पाण्डे, योगश भट्टराई, गोकर्ण विष्ट, सोमप्रसाद पाण्डे छन्। एकताको पक्षमा निरन्तर पहल गर्ने नेताहरूका भावना र सुझावलाई ध्यानमा राखेर पार्टीभित्रका समस्या समाधान गर्न, एकतालाई रक्षा एवं सुदृढ गर्न प्रस्ताव गरेको ओलीले जनाएका छन्। एकताको पहलमा रहेका नेता योगेश भट्टराईले अध्यक्ष ओलीले एमालेको एकताका लागि गरेको आह्वान सकारात्मक रहेको बताएका छन्। कार्यदलस्तरको छलफललाई यो वक्तव्यले पुनः निरन्तरता दिन बाटो खुलेको छ। पार्टीका जिम्मेवार नेता कमरेडहरू सम्मिलित कार्यदलले स्पष्ट गर्नुपर्ने र मिलाउनुपर्ने थप विषयहरूलाई समाधान गर्नेछ, भट्टराईले फेसबुकमा लेखेका छन्, सर्वोच्चमा विचाराधीन विषयमा सबै सम्भावनालाई ख्याल गर्दै र मूलतः संविधानको रक्षा, लोकतान्त्रिक प्रक्रियाको निरन्तरता र पार्टी एकताको खातिर एउटा तार्किक निश्कर्षमा पुग्नु उपयुक्त हुनेछ। सारमा अध्यक्षको वक्तव्यले पार्टीको शीर्ष नेतृत्वका बीचमा सार्थक संवाद हुनेछ र नेकपा एमालेको एकतालाई अक्षूण राख्न मद्दत पुग्ने अपेक्षा गर्छु।"
"रौतहटमा स्थानीय र प्रहरीबिच झडप, सात प्रहरी घाइते","रौतहट : रौतहटमा आइतबार राति सुरक्षाकर्मी र स्थानीयबिच झडप भएको छ । झडपमा डीएसपीसहित ७ जना प्रहरी घाइते भएका छन् । जिल्ला गरुडा नगरपालिका२ गेडाहीगुठी टोलमा भएको विवाहमा डिजे बजाएर भीडभाड गरिएको भन्दै प्रहरी सम्झाउन गएको थियो । निषेधाज्ञाका बेला भएको विवाहमा धेरै मानिस जम्मा भएको भन्दै प्रहरीले भीड नगर्न भनेको थियो । प्रहरी टोलीलाई स्थानीयले बेलुकी ९ बजे ढुंगामुढा, बासको लौरोले प्रहार गरेका थिए । पहिले दुई जना सुरक्षाकर्मी पठाएर डिजे बन्द गर्न र भीडभाड नगर्न सम्झाउन पठाएका थियौँ डीएसपी द्वारिका घिमिरेले भने, स्थानीयले उनीहरूलाई घेराबन्दी गरेपछि थप प्रहरी जाँदा आक्रमण भयो । उक्त टोलको तीन घरमा ठूलो आवाजमा डिजे बजाएको थाहा पाएर बन्द गर्न आग्रह गर्दा एक्कासी ढुंगा प्रहार गरेको प्रहरीको भनाइ छ । झडपमा डीएसपी घिमिरेको टाउको र ढाडमा समान्य चोट लागेको छ । त्यस्तै अन्य ६ प्रहरी घाइते भएका छन् । प्रहरीमाथि ढुङ्गा प्रहार गरेको आरोपमा स्थानीय दिलीप सहनी, सुनील सहनी र राधा सहनीलाई पक्राउ गरेको छ ।"
स्वास्थ्यकर्मीमाथि कुटपिट गरे ३ वर्षसम्म कैद,"काठमाडौं : स्वास्थ्य संस्थामा तोडफोड, स्वास्थ्यकर्मी वा कर्मचारीलाई कुटपिट गर्ने व्यक्तिले अब तीन वर्षसम्म कैद वा ३ लाख रुपैयाँसम्म जरिवाना वा दुवै सजाय भोग्नुपर्ने भएको छ। राष्ट्रपति विद्यादेवी भण्डारीद्वारा आइतबार जारी स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) अध्यादेश, २०७८ मा सजायको व्यवस्था गरिएको हो। यससँगै उपचारका विषयमा स्वास्थ्य संस्थामा आगजनी, तोडफोड, कुटपिट वा तालाबन्दी गर्ने तथा उपचारमा बाधा पार्ने व्यक्तिलाई कसुर गरेको ठहर गरी कानुनी कारबाही गर्न सकिने भएको छ। राष्ट्रपति भण्डारीले नेपालको संविधानको धारा ११४ को उपचार ११ बमोजिम नेपाल सरकार, मन्त्रिपरिषद्को सिफारिसमा अध्यादेश जारी गरेको राष्ट्रपति कार्यालयका सहायक प्रवक्ता केशवप्रसाद घिमिरेले विज्ञप्तिमार्फत जनाएका छन्। स्वास्थ्यकर्मी तथा स्वास्थ्य संस्थाको सुरक्षासम्बन्धी ऐन २०६६ लाई संशोधन गर्दै उक्त अध्यादेश जारी गरिएको हो। स्वास्थ्य संस्थामा उपचारका लागि आएका वा उपचाररत बिरामीको उपचार कार्यमा कुनै किसिमले बाधा पुर्याउन वा स्वास्थ्यकर्मी वा स्वास्थ्य संस्थामा कार्यरत कर्मचारीलाई हातपात गर्न, कुनै किसिमले धम्की दिन, गाली गलौज गर्न वा अभद्र वा अपमानजनक व्यवहार गर्ने कसुर गरे एक वर्षसम्म कैद वा एक लाख रुपैयाँसम्म जरिवाना वा दुवै सजायको व्यवस्था अध्यादेशमा गरिएको छ। त्यस्तै गरी स्वास्थ्य संस्थामा तालाबन्दी वा घेराउ गर्नेलाई पनि उक्त सजाय हुन सक्नेछ। स्वास्थ्यकर्मी, स्वास्थ्य संस्थामा कार्यरत कर्मचारी वा संस्थालाई हानिनोक्सानी भए मुद्दा हेर्ने अधिकारीले सम्बन्धित कसुरदारबाट मनासिव माफिकको क्षतिपूर्तिसमेत भराइदिनुपर्ने व्यवस्था गरिएको छ। क्षतिपूर्ति भराउँदा स्वास्थ्य संस्थाको सम्पत्ति तोडफोड, आगजनी वा हानिनोक्सानी गरी क्षति पुर्याएकोमा त्यसरी भएको क्षतिबराबरको रकम भराउनुपर्ने व्यवस्था गरिएको छ। मुद्दाको सुरु कारबाही र किनारा गर्ने अधिकारी सम्बन्धित जिल्ला अदालत र प्रमुख जिल्ला अधिकारीलाई दिइएको छ। प्रमुख जिल्ला अधिकारीले गरेको निर्णयमा चित्त नबुझ्ने सम्बन्धित पक्षले त्यस्तो निर्णय भएको मितिले ३५ दिनभित्र सम्बन्धित जिल्ला अदालतमा पुनरावेदन दिन सक्ने अध्यादेशमा उल्लेख छ। कसुर भएगरेको मितिले ३५ दिनभित्र उजुरी गर्नुपर्ने हदम्याद राखिएको छ। स्वास्थ्य संस्थाका रूपमा संघ, प्रदेश वा स्थानीय तहबाट सञ्चालित सरकारी अस्पताल, प्रचलित कानुनबमोजिम स्थापना भएका वा गैरसरकारी, निजी अस्पताल, सहकारी अस्पताल, गैरनाफामूलक, सामुदायिक, शिक्षण अस्पताल वा अन्य स्वास्थ्य संस्थालाई पनि सम्झनुपर्ने अध्यादेशमा उल्लेख छ।"
बजेट कार्यान्वयन गर्न कार्यदल,"काठमाडौं : सरकारले बजेट कार्यान्वयन गर्न कार्यदल गठन गरेको छ। आर्थिक वर्ष २०७८०७९ को बजेटमा उल्लेखित निजी क्षेत्रसँग सम्बन्धित कार्यक्रमहरूको कार्यान्वयनका कार्यदल गठन गरेको हो। अर्थ मन्त्रालयले आइतबार निजी क्षेत्रसँग छलफल गरी निजी क्षेत्रसँग सम्बन्धित विषय कार्यान्वयन गर्न कार्यदल बनाएको हो। स्टार्टअप व्यवसाय र कार्यस्थलमा आधारित तालिम तथा रोजगारी कार्यक्रमसम्बन्धी गृहकार्य गर्न कार्यदल गठन गरिएको अर्थ मन्त्रालयले जनाएको छ। अर्थ मन्त्रालयका सहसचिव महेश भट्टराईको संयोजकत्वमा गठन भएको कार्यदलमा उद्योग वाणिज्य तथा आपूर्ति मन्त्रालय र राष्ट्रिय योजना आयोगका साथै नेपाल उद्योग वाणिज्य महासंघ र नेपाल उद्योग परिसंघका प्रतिनिधि छन्। संयोजक भट्टराईले कार्यदलले आर्थिक वर्ष २०७८०७९ सुरु भएसँगै कार्यक्रमहरू कार्यान्वयन गर्ने गरी असार मसान्तभित्रै कार्यक्रमसम्बन्धी आवश्यक कार्यविधि र कार्ययोजना बनाउने बताए। आर्थिक वर्ष २०७८०७९ को बजेटमा युवा उद्यमीलाई स्टार्टअप व्यवसायमा संलग्न हुन उत्प्रेरित गर्ने उद्देश्यले परियोजना धितो राखी एक प्रतिशत ब्याजदरमा २५ लाख रुपैयाँसम्म बीउ पुँजीकर्जा उपलब्ध गराइने र यसका लागि एक अर्ब रुपैयाँको च्यालेन्ज फन्ड स्थापनालगायत उल्लेख गरिएको थियो। यस्तै गरी स्वदेशी उद्योगको आवश्यकता अनुरूपको सीपयुक्त जनशक्तिको विकास गर्न निजी क्षेत्रको साझेदारीमा उत्पादन तथा सेवामूलक उद्योगमा प्रशिक्षार्थी कामदारलाई तीन महिनाको न्यूनतम पारिश्रमिकबराबरको अनुदान उपलब्ध गराई कार्यस्थलमा आधारित तालिम सञ्चालन गर्न एक अर्ब रुपैयाँ छुट्ट्याएको छ। तालिम प्राप्त गर्ने प्रशिक्षार्थी कामदारलाई आधारभूत तालिम दिई सोही उद्योगमा न्यूनतम दुई वर्षको रोजगारी सुनिश्चित गर्ने बजेटमा उल्लेख छ। अर्थ मन्त्रालयले नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्स तथा नेपाल बैंकर्स एसोसियसनका पदाधिकारीहरूसँगको छलफलबाट कार्यदल गठन गरेको हो।"
द्वन्द्वको घाउमा मलम लगाऔं,"नेपालमा सशस्त्र द्वन्द्व समाप्त भएको १५ वर्ष भयो। द्वन्द्वरत पक्षहरू शान्ति वार्तामा आएर देशले राजनीतिक रूपमा एउटा फड्को मारिसक्यो। तर, द्वन्द्वपीडितको अवस्थामा भने सुधार आएको छैन। नेपालमा सशस्त्र द्वन्द्वका समयमा लगभग १७ हजारले ज्यान गुमाए भने १५ सय जति बेपत्ता पारिए। द्वन्द्वको पीडा बेहोर्ने सबै पक्षका व्यक्तिले कुनै न कुनै हिसाबमा अझै पनि न्यायको अनूभूति गर्न खोजिरहेका छन्। राज्य र विद्रोही पक्षका पीडितबीचको सुरुको खाडल यो अवधिमा केही कम भएको छ। तर पूर्ण रूपमा पुरिएको छैन। अझै पनि आवाजविहीन अवस्थामा द्वन्द्वको घाउ बोकेर हिँड्ने हजारौं पीडितले सरकारसँग न्यायको माग गरिरहेका छन्। यो अवधिमा सरकार धेरै फेरिए। द्वन्द्वमा होमिने राजनीतिक दलले पनि सरकारको नेतृत्व गर्यो। सरकारजस्तो नफेरिने पीडितका न्यायको माग अझै पूरा भएको छैन। तत्कालीन माओवादीले सञ्चालन गरेको युद्ध १० वर्षसम्म चल्यो। सयौं भौतिक संरचनाहरू ध्वस्त भए। अहिले पनि धेरै परिवार आफन्तको खोजीमा छन्। राज्य र तत्कालीन विद्रोहीले बेपत्ता बनाएका आफन्तको खोजीमा पीडितहरू भौतारिरहेका छन्। युद्धका कारण धेरै जना घाइते छन्। अहिले पनि शरीरमा गोली र छर्रा बोकेर उनीहरू हिँडिरहेका भेटिन्छन्। कतिपय आफ्नै बलले हिँडडुल गर्न नसक्ने अवस्थामा छन्। बम र भिडन्तको बीचमा पर्ने सर्वसाधारण नागरिक बिनाकारण अहिले पनि कुँजिएर बस्नु परेको छ। सशस्त्र द्वन्द्व राजनीतिक द्वन्द्व थियो। त्यो द्वन्द्वले राखिएका मागहरू देशले प्राप्त गरिसकेको छ। त्यही द्वन्द्वमा आफ्नो प्राणको बलिदान दिने व्यक्तिका परिवारहरूको अवस्थाको सुधार र उनीहरूको माग दलका नेतालाई कुर्सीमा पुग्ने भर्याङका लागि चुनावी एजेण्डा मात्रै बन्यो। यसको ज्वलन्त उदाहरण हो, चितवनको बाँदरमुढे घटना। तत्कालीन विद्रोही माओवादीले २०६२ जेठ २३ गते माडीस्थित बाँदरमुढे खोलामा सर्वसाधारण चढेको बसमा बम बिस्फोट गराएको थियो। बसमा यात्रारत तीन सेनासहित ३९ जना मारिएका थिए। माओवादी कार्यकर्ताले बसमा चढेका सेनालाई लक्ष्य गरी विद्युतीय धराप राखेका थिए, तर त्यहाँ धेरै ज्यान गुमाउनेमा सर्वसाधारण नागरिक पनि परे। ७२ जना घाइते भएको सो घटनाका पीडित अहिले पनि सरकारसँग न्यायका लागि हात जोडिरहेका छन्। उनीहरूको माग दलको चुनावी एजेन्डा बन्छ, तर सम्बोधन हुँदैन। यो एउटा प्रतिनिधि घटना हो। द्वन्द्वमा भएका यस्तै सैयौं घटनाका निर्दोष पीडित हजारौंको संख्यामा छन्। सोही संख्यामा बेपत्ताको अवस्था अज्ञात छ। आफन्त किन कसरी मारिए ? कसरी बेपता पारिए ? बेपताहरूको हालको अवस्था के छ ? उनीहरू कहाँ छन् ? यी बारेमा पीडितलाई चितबुझ्दो जवाफ दिनेसम्मको काम नहुँदा द्वन्द्वको घाउ अझै पनि चर्याइरहेको छ। यतिका वर्ष एउटाएउटा समस्यालाई ठूलो बनाउँदै यस्ता कुराहरूलाई पर पन्छाउने काम सरकारबाट धेरै भए। समस्यामाथि समस्या थुपारिए र तिनको समाधानतर्फ कोही सचेत भएनन्। पीडितको कुरा सुन्न सरकारले स्थानीय शान्ति समिति बनायो। दैनिक पीडितका आँसु बग्ने स्थान मात्रै बने ती शान्ति समिति। विस्तृत शान्ति सम्झौता भएको ६ महिनामा द्वन्द्वको व्यवस्थापन गर्न सत्यनिरूपण तथा मेलमिलाप आयोग र बेपता पारिएका व्यक्तिको छानबिन गर्न बेपत्ता आयोग गठन गर्ने भनिएको थियो। त्यसको ठिक आठ वर्षपछि यी आयोगहरू बने। ती आयोगहरूले जिल्लामा रहेका स्थानीय शान्ति समितिहरूमार्फत उजुरी पनि लिए। तर ती उजुरीमाथि आवश्यक अनुसन्धान हुन सकेको छैन। आयोगका सदस्यमा हुने राजनीतिक स्वार्थले आयोगभित्रै विवाद चल्यो, त्यसले पीडितका समस्या ओझेलमा परिरहेका छन्। आज समृद्धि र समाजवादका कुरा राजनीतिक दलका नेताको मुखमा झुन्डिने नारा हो। द्वन्द्वले निम्त्याएको पीडामा मलम नलागाई यी नाराले सार्थकता पाउँदैन। १० वर्षे द्वन्द्वले सृजना गरेका हरेक घटनाको किनारा पहिले लगाउनुपर्छ। द्वन्द्वको नेतृत्व गर्नेका परिवार र आफन्तको अवस्था हेरेर मात्रै द्वन्द्वको घाउमा खाटो बसेको भन्न मिल्दैन। घाइते, अपांगता भएका, बेपत्ता र शहीद परिवारको घाउ नसुकी द्वन्द्व सकिएर समृद्धिको यात्रा सुरु भएको महसुस नागरिकले गर्ने छैनन्। द्वन्द्व पीडितका मागको उचित सम्बोधन चाँडो होस्। नत्र यसले अर्को द्वन्द्व पुनः जन्माउन सक्छ।"
तल्लो तहका कर्मचारीको तलब,"पहिलो चरणको लकडाउनले थलिएको देशको अर्थतन्त्र कोरोनाको दोस्रो लहरसँगै पुनः जारी निषेधाज्ञाका कारण ऋणात्मक भएका विवरण आइरहेकै थिए। हालै एसियाली विकास बैंकले प्रक्षेपण गरेको आर्थिक वृद्धिदर ३८ प्रतिशत मात्र हासिल हुने विवरण प्रस्तुत गरेको छ। निषेधाज्ञाले अर्थतन्त्रका हरेक आर्थिक सूचकांक नकारात्मक हुने निश्चित छ। नेपालमै कोरोना कहरका कारण १६ लाखले रोजगारी गुमाएका छन्। १२ लाख मानिस गरिबीको रेखामुनि पुगेका छन्। कृषि क्षेत्रमा मात्रै १९ अर्बभन्दा बढीको क्षति भएको विवरण छ। निर्माण र यातायात क्षेत्रमा ५४ अर्बको नोक्सानी भएको अध्ययन प्रतिवेदनमा छ। विगत तीन वर्षमा प्रतिव्यक्ति ऋणको भार ५० हजार नाघेको विवरण पनि सार्वजनिक भएको देखिन्छ। कुल ग्राहस्थ उत्पादनमा करिब दुई खर्ब रुपैयाँको क्षति भएको छ। जेठ १५ मा बजेट आयो। अपेक्षाविपरीत सरकारले सरकारी कर्मचारीको दुई हजार रुपैयाँ तलब वृद्वि गर्यो। घुम्नका लागि दस दिनको पर्यटन विदा दिने घोषणा पनि गर्यो। आफन्त सिलिन्डर बोकेर अक्सिजन भर्न दगुर्नु परेको छ। अक्सिजन नपाएर मान्छेहरूको मुत्यु भइरहेको छ। शव जल्न पनि आर्यघाटमा पालो पर्खिनुपरेको छ। आफन्तको मलामी गएर आउँदा पूरै संक्रमित हुनुपरेको छ। यो यस्तो चक्र भइरहेको अवस्थामा पनि समाजको सचेत वर्ग भनाउँदो कर्मचारी जो स्थायी सरकार पनि हो ऊ चाहिँ तलब बढेको खुसीयालीमा फेसबुकमा स्टाटस लेख्न र समाचारका लिंकहरू शेयर गर्न मस्त देखिन्छ। छिमेकमा मान्छे शोकमा डुब्दा पनि कसरी खुसी हुन सकेका होलान् ? पल्लो घर, कोठामा आफ्न्तहरू जुठो बारिरहेको अवस्थामा यता सरकारी कर्मचारीका परिवार भने मासु पकाउन मस्त देखिन्छन्। कसरी आउँछ होला यस्तो हर्कत गर्न ? जसको तलबबाहेक अन्य कुनै आम्दानी छैन, ऊ कहिल्यै पनि कुनै विकासे अड्डा, कमाउ अड्डामा बसेको छैन भने उसको जीवन जिउने अन्तिम सहारा भनेको तलब नै हो। यस्ता वर्गले मात्रै कोरोनाको यस्तो महामारीमा तलब वृद्विको अपेक्षा गरेका हुन सक्छन्। मैले यस वर्ष तलब बढाउन हँुदैन बरु बढाए अन्य सुविधा थप्दा हुन्छ यति राजश्व उठेको छ भनेर लेख लेखेको थिएँ। यो वर्ष सुविधा बढाएर अर्को वर्ष तलब बढाउँदा राम्रो हुन्छ र समाजमा पनि राम्रो छाप पर्छ भन्ने विचार थियो त्यसमा। लेख पढ्ने फुर्सद सरकारलाई कहाँ ? होइन ए साथीहरू ! तपाईहरूले तलब र महंगीको विषयमा ध्यान दिनुभएको छ कहिल्यै ? सरकारले बजेटमार्फत हाम्रो मनोबल बढाउन गरिने प्रोत्साहन प्रणालीको एकपाटोको रूपमा रहेन तलब वृद्धि र महंगीबीच कुनै किसिमको सम्बन्ध हुनुपर्छ जस्तो लाग्दैन ? तलब बढ्यो भन्ने सुन्यो कि बजारमा अस्वाभाविक मूल्य बढाउन थालिन्छ। तलब स्केलमा मेरो नि दुई हजार रुपैयाँ बढ्यो। यो तलब पाउन ४५ दिन कुर्नपर्छ अर्थात् साउन १ गतेदेखि लागू हुन्छ। तलब त साउनको २८२९ तिर मात्रै पाइन्छ। तलब बुझ्न तीन महिना पर्खिनुपर्छ। घरधनीको खेल सुरु हुन्छ। आठ हजारका बस्दै गरेको कोठाको भाडा बिनाआधार एक हजार बढाइदिन्छन् त्यो पनि असार १ देखि लागू हुने गरी। २४० मा किन्ने गरेको खाने तेलको मूल्य बढाएर पसलले २५० बनाउँछ। तरकारी किन्न जाँदा पसलकी आन्टीले पनि मुसुक्क हाँस्दै भन्छिन्, बाबु तलब बढेछ। हिजोदेखि तरकारीको भाउ पनि बढ्यो नि। घरबेटीले भाडा बढायो भनेर रोइलो गर्ने कुरो आउँदैन, न कतै उजुरबाजुर लाग्छ। तर उसले पनि घरवहाल कर तिर्न पर्यो नि। कतिले तिर्छन् ? भाडा बढाएसँगै सुविधा किन बढ्दैन घरधनी बा ? कोरोनाले महिनौं सटर बन्द गरेर गाउँ गएकाहरूलाई पनि कुनै छुट दिएनन् तिनले। बिन्ती गरेको थिएँ सरकार, यसरी मिडियाबाजी गरेर हाम्रो तलब बढाउन पर्दैन भनेर। बिन्ति कसरी पो सुन्थिस् र सरकार ? वरिपरि बिचौलिया जो कमिसनमा रमाइरहेका छन्। धन्य सरकारले मास्क अनिवार्य गरेको छ तलब बढ्दा खुसी भएको मुख देखाउन परेको छैन र अलिकति लाज जोगिएको छ। अधिकांशको रोजगारीमा धक्का लागेको छ। धेरैजसोको परिवार पाल्न धौ धौ परेको अवस्थामा म मात्रै कसरी तलब बढ्यो भनेर हिँ हिँ गर्न सक्छु। जसको मासिक तलब बाहेक कुनै आम्दानी छैन, तिनका लागि न्युनतम जीवन निर्वाहको आधार तलब होला। तर यहाँ धेरै कर्मचारी कमाउ धन्दामा लागेका छन्। तलब बढ्यो भने भ्रष्टाचार र अनियमितता कमी हुन्छ भनेर उनीहरूकै अन्तर्वार्ता सुन्न परेको छ। तलब सुविधाभन्दा उच्च हैसियतको जीवन निर्वाह गर्नेहरूले नै तलब वृद्विको पक्षमा लागेको देखिन्छ। होइन तलब त अतिरिक्त कमाइ नहुने कार्यालय र पदहरूलाई चाहिने हैन र ? केही वर्षअघि धेरै मिडियामा एउटा न्युज आएको थियो, १६ महिनादेखि श्रम कार्यालयमा कार्यरत कर्मचारीहरूले तलब पाएका छैनन् तर पनि उनीहरू उच्च मनोबलका साथ काम गरिरहेका छन्। तर यो कसरी हुनसक्छ ? अर्थात् डेढ वर्ष चुपचाप ? तिनलाई सरकारले सामान्य प्रशासनको अतिरिक्त समूहमा राख्यो रे। थाहा छैन उनीहरू अहिले त्यहीँ त पक्कै छैनन् होला। सुनेअनुसार उनीहरू फेरि च्यानल मिलाएर यस्तै कमाइ हुने अड्डामै छिरिसके रे। अब अरेका कुरामा नलागौं तर वास्तविकता के हो भने अहिले नेपालमा हुलाकबाहेक सबैजसो कार्यालयमा अतिरिक्त कमाइ हुन्छ। त्यसका लागि विचौलिया, लेखापढी, एजेन्ट, वकिल र व्यापारी राखिएको हुन्छ जसले कर्मचारी र सेवाग्राहीबीच पर्दाको रूपमा काम गर्छन्। मालपोतमा लेखापढी व्यवसायी, यातायातमा लेखनदास र व्यावसायी, भन्सारमा एजेन्ट, श्रम वैदेशिकमा व्यावसायी र दलालहरू, अदालतमा विचौलिया र स्वयं वकिल यसैगरी राजश्व र कर कार्यालयहरूमा लेखापरीक्षकहरूले पनि यस्तो काम गर्छन्। जसबाट कर्मचारीको हातमा अतिरिक्त कमाइ सजिलै पुग्छ। अब यसरी कमाइ भएपछि १६ महिना त के १६ वर्ष तलब वृद्वि नभए पनि भयो। अझ तलब नै नआए पनि फरक पर्ने देखिँदैन किनकि तलब हराउँदैन भन्छन्। जुन कार्यालयमा जति समयपछि गएर खान सकिने सिष्टम देखिन्छ। सरकारी कार्यालयहरूमा लेखा र स्टोरजस्ता पदलाई यस्तै कमाइ हुने भनेर चिनिन्छ। यही भएर होला लेखापाल र स्टोरका साथीहरू जुन कार्यालयमा गए पनि भात खाने पैसा निस्किहाल्छ। तलब जोगिहाल्छ भन्ने गरेको सुनिन्छ। अब यसरी भात खाने पैसा निस्किहाल्छ भनेपछि उनीहरूलाई पनि तलबको खासै आवश्यकता पर्ने देखिँदैन। एसीवाला गाडी चढ्ने, एसी भएका कोठामा बस्ने, काठमाडौंमा घर भएका, छोराछोरी अमेरिका र अष्ट्रेलिया भएका हामिकसापहरूलाई पनि तलब खासै आवश्यक पर्ने देखिँदैन। स्टोर, कार्यालय सञ्चालन खर्च, इन्धन, स्वदेशी तथा विदेशी भ्रमण भत्ता, तालिम गोष्ठी सेमिनार आदिका नाममा मासिक लाखौं रुपैयाँ तलबबाहेक पनि कमाइ भइरहेकै हुन्छ। अब यस्तो अवस्थामा उहाँहरू कसरी तलब वृद्विको अपेक्षा गर्नुहुन्छ ? फेरि नेपालमा तलब वृद्वि भनेको साविक स्केलमा निश्चित प्रतिशत रकम बढाउने परिपाटी रहेको देखिन्छ। यसले थोरै तलब स्केल खानेहरूको थोरै र धेरै खानेहरूको ह्वात्तै बढ्ने गरेको देखिन्छ। यसले एकातिर तल्लो लेभल र माथिल्लो लेभलको कर्मचारीको तलब स्केलको अनुपातमा पनि धेरै फरक परेको देखिन्छ। माथिल्लो तहका कर्मचारीहरू अवकाशपछि विभिन्न आयोग र राजदूतमा नियुक्त भएर जाने गरेको देखिन्छ। केही समयअघि मिडियामा समाचार पनि आएको थियो, दोहोरो सुविधाको। एकातिर पेन्सन खाने अनि अर्कोतिर फेरि संवैधानिक तलब र सुविधा लिने गरेको भनेर। यो विषय केही समय गरमागरम बहस भएर त्यत्तिकै सेलाएको देखिन्छ। यो दोहोरो सुविधाको विषयसँगै नैतिकताको विषय पनि जोडिनुपर्ने जस्तो लाग्छ। अर्को कुरा नेपालमा नीतिगत भष्ट्राचारको व्यापकता देखिन्छ। भष्ट्राचार संस्थागत र प्रवृतिसँग जोडिएर आउन थालेको विवरणहरू आउन थालेको छ। समाजमा उच्च जीवनस्तर निर्वाह गर्ने प्रवृत्तिले भष्ट्राचारलाई संस्थागत र नीतिगत बनाउँदै लगेको देखिन्छ। अब रह्यो चुरो कुरो। जसको तलबबाहेक अन्य कुनै आम्दानी छैन, ऊ कहिल्यै पनि कुनै विकासे अड्डा, कमाउ अड्डामा बसेको छैन भने उसको जीवन जिउने अन्तिम सहारा भनेको तलब नै हो। यस्ता वर्गले मात्रै कोरोनाको यस्तो महामारीमा तलब वृद्विको अपेक्षा गरेका हुन सक्छन्। अब सबै अपेक्षा पूरा हुन सक्दैनन्। हिजोसम्म जे जसरी जीवन निर्वाह गरिरहेका थियौं, अब अर्को वर्षसम्म वा राजश्व परिचालनको अवस्था ठिक नभएसम्म यस्तैगरी जीवन चलाऔं। जीवन रहे न तलब चाहिने हो। कोरोनाको कुनै भर पनि त छैन।"
दोषी नेतामात्र कि हामी पनि ?,"देश नेताले मात्र बिगारेको होइन, नागरिकले पनि हो। नागरिक नसुध्रिए नेतृत्व सुध्रिदैन। बिसौं शताब्दीको मध्यतिर पाश्चात्य साहित्यका एक विख्यात कवि विलियम स्टान्डफोर्डले अन्धकारबीचको यात्रा (ट्राभेलिङ थु्र द डार्क) शीर्षकमा शसक्त कविता लेखे। एउटा मृगको बच्चो जन्मपूर्व आमाको आमाशयमा नै मृत्युवरणमा परेको घटना लेखेर पाठकलाई स्तब्ध बनाए। हाम्रो देश आज त्यही मोडमा छ। बलियो सरकार निर्माणसँगै सघन विकास सुरु हुने आशामाथि धारावाहिक बज्रपात हुँदैछ। सरकारको अनपेक्षित कमजोर कार्यसम्पादन तथा अन्तरविरोधले जन्माएका परिघटनाका कारण समृद्धिको सोच केवल आत्मरती बन्दैछ। सबैतिर विराट निराशा गुन्जदैछ, देश चुक्दैछ, शिर झुक्दैछ। हामी चुकेको क्षण खाली राजनीतिक अन्तरविरोधलाई चर्काउनु, निकास निकाल्नु साथै भयंकर भाषणबाजी गर्नुलाई नै स्थायी उपलब्धि मान्ने दुर्भाग्यले हाम्रो देशमा अग्रगामी सामरिक विकासचाहिँ कहिल्यै भएन। विश्वमानचित्रमा आर्थिकसामाजिक परिवर्तन र प्रगतिका हिसाबले सवल मानिएका अधिकांश देशहरू नेपालभन्दा साना छन्। चीन, भारत, अमेरिका, क्यानडा, इन्डोनेसिया जस्ता केही राष्ट्रबाहेक अन्यलाई हेर्दा नेपाललाई सानो देश भन्न मिल्दैन। हामी संसारको ९४औं ठूलो राष्ट्र हौं तर विद्यालयमा हामी धेरै साना छौं हाम्रो मुटु सानो छ भन्नेजस्ता कविता पढाइन्छ र गलत मानसिकता निर्माण गरिन्छ। अहिले हरेक क्षेत्र व्यापारमा परिणत हुँदैछ, सबै सरोकारवाला आफ्नो क्षेत्रबाट अकुत वाञ्छित तथा अवाञ्छित नाफा वा आम्दानी गर्ने रेन्ट सिकिङ एटिच्युडबाट ग्रसित छौं। खराब जान्दा जान्दै त्यस्तै प्रवृत्तिलाई जिताउँछौं अनि केही नगरेको भनेर कटाक्षेप गर्न थाल्छौं। लेखकहरू फरिद जकारियाको पोस्टअमेरिकन वल्र्ड र जोसेफ एस नाईको सफ्ट पावर र पराग खन्नाको द फुयचर इज एसिया जस्ता पुस्तकमा सुझाइएका अवधारणाको प्रयोगबाट एसियाका अधिंकाश देशले प्रगतिको नयाँ कद प्राप्त गरे। तर अपार सम्भावना र प्रचुर श्रोतसाधनका बागजुद हामी असफलता उन्मुख छौं। सशक्त सरकार बनेपछि उक्त दुर्भाग्य रोकिने आशा थियो तर गहिरिँदैछ। अनि नागरिकचाहिँ नेता गलत भएको भन्दै नेतृत्वको सत्तोसरापमा व्यस्त छौं। प्राचीन राजनीतिशास्त्री अरस्तुकृत पुस्तक पोलिटिक्सले भन्छ खराब नागरिकले खराब नेता जन्माउँछन् र उसले देश सखाप पार्छ। त्यसैले अब सुधार नागरिकको तहमा खोजिनुपर्छ। नागरिक सुधारको आवश्यकता सन् २०१२ को अमेरिकी राष्ट्रपतिको निर्वाचनमा पराजित भएपछि मिट रोम्नी आफ्नै पेशा प्राध्यापनमा फर्किए। विदेशमा अधिकांश पूर्वविशिष्ठहरू देशको ढुकुटी दोहनको सट्टा आफ्नै आर्थिकसामाजिक जीवनमा फर्कन्छन्। हामीकहाँ एकचोटी पदमा भएको मानिस जिन्दगीभर विलासी र सौखिन रहन्छ। यहाँ नेतृत्व निर्णयहीन छँदैछ, नागरिक पनि निसन्देह छौं। खाली अरूको कटाक्ष गरेर बस्छौं तर आफैं अलिकति सकारात्मक र रचनात्मक योगदान दिन विल्कुल सोच्दैनौं। विदेश भाग्नुमात्र समस्याको समाधान होइन। देशमा समस्या हुँदा आफैंसमेत लागेर निराकरण गर्नुपर्छ, फेसबुकमा अर्तिउपदेश छाँटेरमात्र हुँदैन। आधुनिकताको खोक्रो खोलमा खेतबारी बेचेर हतारहतार कोरिया कतार धाउने अनि यही बस्नेहरू दूध बेचर कोकाकोला पिउने संस्कृतिले पनि देशलाई जर्जर बनाउँदै छ। घरमा आलु भुटेर खान नचाहनेहरू रेस्टुरेन्टमा महंगो बिल तिरेर फिङ्गर चिप्सफ्रेन्च फ्राईमा रमाउँछौं। बासी भातलाई पाखे र असभ्य मान्नेहरू फ्राइड राइसको सौखिन छौं। जहाँ सस्कार डामाडोल छ, त्यहाँ समृद्धि र सभ्यता गोलमाल हुन्छ, हाम्रो अवस्था यही हो। हामी नागरिक अरूलाई सल्लाह र सुझाव दिनेमा उच्च कौशलता राख्छौं तर आफ्नो ठाउँ सपार्न खोज्दैनौं। देशको बर्खिलाप गर्नेमा रमाउँछौं। घरमात्र ठूला बनाउँछौं, बाटो बनाउँदैनांै। राम्रो शिक्षा चाहान्छांै तर शिक्षण कर्मलाई मन पराउँदैनौं। मर्यादित र सम्मानित हिसाबले हेर्दैनौं। सरकारी सेवामा छौं, नागरिकलाई विश्वसनीय सेवा दिन सक्दैनौं, आफैंले पनि विश्वास गर्दैनौं। सरकारी कर्मचारीले पनि सन्ततिको शिक्षामा सरकारी विद्यालय अनि उपचारमा सरकारी अस्पतालमाथि विश्वास राख्दैनौं। त्यो अवस्था बनाउन सकेका छैनौं। विश्वविद्यालयमा प्राध्यापन गर्नेहरू देशको पुनर्निर्माणको खाका पस्कँदै हिड्छौं तर आफैं रहेको विश्वविद्यालयमा सामान्य सुधार गर्नसमेत रुची देखाउँदैनौं। स्वच्छ र सुन्दर समाज चाहन्छौं, फोहोरचाहिँ सडकमा फाल्छौं। सार्वजनिक पदमा हुन्छौं तर सेवाग्राहीलाई सहज, सुलभ सेवा प्रवाह गर्दैनौं। सरकारी सेवालाई जिम्मेवारी कम अनि कमाउने अवसरको रूपमा बढी प्रयोग गर्छौं। श्रम गरेर खानेलाई अभागी र श्रम नै नगरीकन खानेलाई भाग्यमानी सम्झन्छौं। आर्थिक उपार्जनमा रोजगारी निर्माणसमेत गर्ने गरी साना लगानीका नै भए पनि व्यावसायिक अभ्यास गर्ने सोच्दैनौं। सहयोग र दाताका भरमा देश विकासको आश गर्छौँ। ड्याम्सिया मोयोको डेड एड, जोनथान क्वार्जको द बिग ट्रक द्याट वेन्ट बाई अनि विलियम गोल्डिङको लर्ड अफ द फ्लाईजजस्ता पुस्तकहरूले देखाउँछन् कि दान र सहयोगले देश धनी बन्दैन। बन्ने भए आज पूरै अफ्रिका संसारको सबैभन्दा धनी देश बनिसक्थ्यो। पराधीन संस्कार र विरोधी मानसिकता मात्र राख्छौं। चिकित्सा ऐन बन्दा चिकित्सकबाटै अन्धाधुन्ध आक्रामक अवरोध हुन्छ। सार्वजनिक यातायातलाई व्यवस्थित गर्न खोज्दा व्यापारीव्यवसायीको प्रतिरोध आउँछ। राज्यको कर प्रणालीलाई पारदर्शी र योगदानकर्तालाई जिम्मेवार बनाउन स्थायी लेखा नम्बर लागू गर्न, मजदुर तथा श्रमिक हितका लागि सामाजिक सुरक्षा कोषमा समाहित हुन अनि बैंकमार्पत तलब भुक्तान गर्नसमेत अनिच्छा देखाइन्छ। किनकि त्यसो गर्दा पारदर्शी हुनुपर्ने बाध्यता हुन्छ। प्रशासन सुदृढीकरणमार्पत चुस्त, किफायती अनि नागरिक सेवाप्रवाह उन्मुख बनाउन खोज्दा कर्मचारीबाट सहयोग रहँदैन। ढिलो अफिस पुग्ने, छिट्टै निस्कने, सेवाग्राहीलाई भरेभोलि भन्ने र अधिकांश समय चिया पसलमा बिताउनेले पनि आफूलाई राष्ट्रसेवक भन्दै सरकारले चाहिँ केही नगरेको भाषणबाजी गर्दै हिँड्छ। शिक्षालाई उत्तरदायी स्तरीय तथा आधुनिक बनाउने योजनामाथि विद्यालय सञ्चालक अनि शिक्षकहरूको जुलुस, आन्दोलन तथा धर्ना हुन्छ। बजार अनुगमन भए स्वयं बिक्रेताहरू आन्दोलनमा उत्रन्छन्। न्यायालय सुधारको प्रस्तावमा वकिल अनि निर्माणसम्बन्धी काममा केही सुधार गर्न खोज्दा ठेकेदारहरूको विकराल असहयोग साथै विरोधमा विशाल शक्ति प्रर्दशनसमेत हुन्छ। झन्डै आठ खर्ब रुपैयाँ करछली भएका तथ्यांक बाहिरिँदैछन्। कर प्रणालीका सुधारमा व्यापारीव्यवसायीहरू अनि ढुवानीलाई व्यवस्थित गर्न खोज्दा ढुवानीकर्ताबाट नै अवरोध हुन्छ। हरेक क्षेत्रमा कानुनको उचित पालना र कार्यान्वयन नभएकोमा सरकारलाई निरन्तर दबाब दिने सञ्चार क्षेत्र आफैंसमेत कानुन अनुसार नियमन भएर बस्ने धैर्यता राख्दैन। विदेशी राजदूतले सिधै मन्त्रीहरू भटेकोमा कुटनीतिक अनुपालनाको बर्खिलाप भएको भन्दै सम्झाउने हैसियत राख्ने सौखिनता देखाउने र आफूलाई मात्र मूलधार भएको दावा गर्ने केही छापाका सम्पादकहरू आफैं चाहिँ यदाकदा दूतावासको रंगीन भोजमा जाँदा मर्यादा ख्याल गर्दैनन्। सबैमा केवल गाली, मोह र विरोधको आदत छ। नेतृत्वले नैतिकता देखाए र नागरिकले साथ दिए के हुँदैन ? महाशक्ति अमेरिकाको कठोर नाकाबन्दीबीच क्युवाको इतिहास सफलताको साक्षी छ। सन् २००१ को भूकम्पले हल्लाएपछि फेरिएको नेतृत्वले गुजरातलाई दिएको उचाई उदाहरणयोग्य छ। केही वर्ष पहिले पाकिस्तानले भूकम्पको समयमा विदेशी सहयोग नकार्दै आफ्नै बलबुताले संकट व्यवस्थापन गर्यो। तर हामी गन्तव्यमा सचेत छैनौं, मन्तव्यचाहिँ शानदार दिन्छौं। यहाँ देश बन्नुनबन्नुमा कसैलाई चिन्ता छैन, केवल आफू बन्ने दौडाहा र हतारोमात्र छ। आत्मसात गरौं नेतृत्व स्वार्थी त अवश्य छ तर नागरिक पनि संवेदनाहीन स्वाँठ छौं। नेताहरूले केही नगरेको भनेर बिगुल बजाउँछौ अनि तिनैका पछि टोपी फुकालेर दौडन्छौं। प्रसिद्घ पूर्वीय शास्त्रीय दार्शनिक कन्फुसियस भन्थे, अरूलाई पढ्ने ज्ञानीमात्र हुन्छन् तर आफूलाई पढ््नेहरू चाहिँ अन्तर्यामी पनि हुन्छन्। हामी खाली अरूको बारेमा बढी जानकार रहन्छौं। सबै सुध्रिएको हेर्न चाहन्छौं तर पेशाकर्मी, व्यवसायी, शिक्षक, वकिल, सामाजिक अभियन्ता, विकास सहजकर्तालगायत सबै सरोकारवाला आफूसमेत सुध्रनुपर्छ भन्ने मान्न र त्यसको पहल गर्न तयार छैनौं। अहिले हरेक क्षेत्र व्यापारमा परिणत हुँदैछ, सबै सरोकारवाला आफ्नो क्षेत्रबाट अकुत वाञ्छित तथा अवाञ्छित नाफा वा आम्दानी गर्ने रेन्ट सिकिङ एटिच्युडबाट ग्रसित छौं। नेतृत्वलाई सुध्रन दबाब अथवा नयाँ विकल्प पनि दिदैनांै। खराब छन् भन्ने जान्दा जान्दै पुनः त्यही प्रवृत्तिका सोही पात्रलाई निर्वाचनमा जिताउँछौं अनि फेरि केही नगरेको भनेर कटाक्षेप गर्न थालिहाल्छौं। यस्तो सौखिन र विलासी औपचारिकताले देश अरूको परीक्षण प्रयोगशाला बन्दैछ, बेलैमा सचेत हुनुपर्छ। सबैले आआफ्नो ठाउँबाट राम्रो गरौं। अरूलाई गाली र उपदेश पस्कनुभन्दा आफू जिम्मेवार हुँदै आफैंबाट सन्तुष्टि र अरूबाट सम्मान पाउने हिसाबले काम गर्न सिकौं। अहिलेसम्म बिग्रनुमा जिम्मेवार सबै छौं, सुधार्ने र सपार्ने प्रयास सबैले गरौं। नागरिक नै नसुध्रिएसम्म नेतृत्व सुध्रिदैन। मनन गरौं, देश नेताले मात्र बिगारेको होइन, नागरिकले पनि हो।"
त्रिकोणात्मक शृंखला स्पेनमा हुने,"काठमाडौं : आईसीसी विश्वकप क्रिकेट लिग२ अन्तर्गत नेपाल, स्कटल्यान्ड र नामिबियाबीचको त्रिकोणात्मक एकदिवसीय शृंखला स्पेनमा आयोजना गर्ने तयारी गरिएको छ। स्कटल्यान्डमा जुलाईमा हुने तय भएको शृंखला अन्तर्राष्ट्रिय क्रिकेट परिषद् (आईसीसी) ले स्पेनमा गर्ने तयारी थालेको नेपाल क्रिकेट संघ (क्यान) का सचिव अशोकनाथ प्याकुरेलले जानकारी दिए। आईसीसीले त्रिकोणात्मक शृंखला स्पेनमा हुने मौखिक जानकारी गराएको छ। अहिलेसम्म आधिकारिक पत्र आएको छैन, सचिव प्याकुरेलले भने, एकदुई दिनमा सबै कुरा पक्का हुनेछ। सचिव प्याकुरेलले आईसीसीबाट आधिकारिक पत्र आएपछि नेपालको तयारी पनि सुरु गरिने बताए। पहिले प्रतियोगिताको मिति र स्थान पक्का भएपछि नेपालले पनि तयारी सुरु गर्ने छौं, सचिव प्याकुरेलले भने, प्रतियोगिता निश्चित भएपछि हाम्रो तयारी पनि थालिहाल्छौं। उनले शृंखलाको टुंगो लागेपछि मुख्य प्रशिक्षक डेभ वाटमोरलाई नेपाल बोलाउने जानकारी दिए। भिसा प्रक्रिया र कोभिड प्रोटोकल केही सहज भएका कारण आईसीसीले स्पेनलाई छनोट गरेको बुझिएको छ। आईसीसी विश्वकप क्रिकेट लिग२ अन्तर्गत नेपालले घरेलु मैदानमा ओमान र अमेरिकासँग चार खेल खेलिसकेको छ। लिगमा नेपालले चार खेलमा चार अंक जोडेको छ। नेपाल अहिले छैटौं स्थानमा रहेको छ। नेपालले चार खेलमध्ये दुईमा जित र दुईमा हार बेहोरेको छ।"
माधव पक्षले रिट फिर्ता नलिने,"काठमाडौं : नेकपा (एमाले) माधवकुमार नेपाल पक्षले पार्टी एकताको नाममा सर्वोच्च अदालतमा दायर भएको रिट निवेदन फिर्ता नलिने भएको छ। २०७५ जेठ २ मा फर्किन पार्टी अध्यक्ष केपी शर्मा ओली तयार भए पनि माधव पक्ष रिट फिर्ता नलिने निष्कर्षमा पुगेको हो। माधव पक्षका २३ जना सांसदले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। आफू निकट केन्द्रीय सदस्य, जिल्ला कमिटीका अध्यक्ष, जनवर्गीय संगठनका पदाधिकारीसँगको छलफलपछि माधव पक्ष निकट स्थायी समितिले प्रस्ताव पारित गरेको थियो। प्रस्तावमा नेपालको संविधान, लोकतन्त्र र प्रतिनिधिसभाको रक्षाका लागि सर्वोच्च अदालतमा दायर रिट निवेदनबाट हस्ताक्षर फिर्ता लिने प्रयोजित हल्ला निराधार भएको उल्लेख गरिएको छ। नवौं राष्ट्रिय महाधिवेशनको मार्ग निर्देशन र निर्णयविपरीत दक्षिणपन्थी बिसर्जनवादी चिन्तन र व्यवहारका साथ बाह्य शक्तिका सामु लम्पसार परेको आरोप प्रधानमन्त्री केपी ओलीमाथि माधव पक्षको छ। अनिश्चित र परिणामविहीन वार्तामा अल्झिन नहुने माधव पक्षको ठहर छ। नेपालको संविधान, पार्टीको विधान र कम्युनिस्ट आन्दोलन एवम् लोकतन्त्रको रक्षाका लागि बाध्य भएर वैकल्पिक बाटो अवलम्बन गर्नुपर्ने निष्कर्ष प्रस्तावमा उल्लेख छ। यो पक्षले समानान्तर गतिविधिलाई वडा र टोलसम्मै पुर्याउने निर्णय गरेको छ। देशव्यापी रूपमा संगठनात्मक स्थितिलाई गुणात्मक रूपमा सशक्त किसिमले वडा र टोलसम्म अगाडि बढाउनुपर्छ, प्रस्तावमा भनिएको छ। केपी ओलीबाट निरन्तर फुट र गुटको अभ्यास भइरहेकाले कुनै ठोस परिणाम नआई पार्टी एकताका नाममा हुने प्रचार र भ्रममा नपर्न नेता एवं कार्यकर्ताहरूलाई आह्वान गरिएको छ। माधव पक्षको १० बुँदे प्रस्तावमा पार्टी एकताभन्दा प्रधानमन्त्री एवं अध्यक्ष ओलीमाथिको आरोपलाई प्राथमिकता दिएको छ। पार्टीमा एकता कायम गर्ने दिशामा उन्मुख हुनुको साटो अन्तरविरोध र विभाजन बढाउने काम गरिरहेको आरोप अध्यक्ष ओलीमाथि लगाइएको छ। उनीहरूले तत्काल निश्चित समयावधिमा विश्वसनीय रूपमा कार्यान्वयन हुने गरी सहमति सार्वजनिक भए मात्र अध्यक्ष ओली पार्टी एकताको पक्षमा ठहरिने बताएका छन्। माधव पक्षले केन्द्रदेखि स्थानीय तहसम्म स्पष्टीकरण, निलम्बन र निष्कासनलगायतका सबै कारबाहीहरू तत्काल खारेज गर्नसमेत माग गरेका छन्। एकपछि अर्को असंवैधानिक र स्वेच्छाचारी कार्य गर्ने क्रममा काम चलाउ प्रधानमन्त्री रहेको अवस्थामा ओलीले जेठ २१ गते मन्त्रिपरिषद्मा व्यापक हेरफेर गरेर संवैधानिक र लोकतान्त्रिक मूल्य, मान्यता र जनादेशमाथि घात गरेको माधव पक्षको आरोप छ। प्रधानमन्त्रीले संविधान संशोधन गर्न कार्यदल गठन गरेका विषय आपत्तिजनक र अलोकतान्त्रिक कार्य भएको भन्दै माधव पक्षले भत्र्सना गरेको छ। पारित प्रस्तावमा पार्टी विधान मिचेर स्वेच्छाचारी किसिमले जिम्मेबारीबाट हटाउने, स्पष्टीकरण सोध्ने र पार्टी सदस्यबाट नै निष्कासित गर्ने फुटपरस्त काम गरेकाले अहिलेको जटिल अवस्था सिर्जना भएको ठहर गरिएको छ। ओलीले वार्तालाई दाउपेचको रूपमा दुरुपयोग गर्दै आफ्ना स्वेच्छाचारी क्रियाकलाप जारी राखेका पनि प्रस्तावमा भनिएको छ। एकातर्फ वार्ताका कुरा गर्ने र अर्कोतर्फ पार्टी सदस्यबाटै निष्कासित गर्ने ओलीको कार्यबाट पार्टीलाई विधान अनुरूप एकताबद्ध गर्ने प्रयासहरू असफल भएको माधव पक्षको निष्कर्ष छ। ओलीले पार्टीलाई विभाजनको संघारमा पुर्याएका आरोप माधव पक्षको छ। कार्यदलका संयोजकलाई पार्टी सदस्यबाटै कथित निष्कासन गरी ओलीले कार्यदलको औचित्यसमेत समाप्त गरेका आरोप लगाइएको छ। कोरोना नियन्त्रणमा पनि सरकारले पहलकदमी गर्न नसकेको प्रस्तावमा उल्लेख छ।"
महामारीका मनकारी,"ताप्लेजुङ : कोरोनाको दोस्रो लहरयता ताप्लेजुङमा ८ सय १८ जना संक्रमित भइसकेका छन् । १२ संक्रमितले ज्यान गुमाएका छन्। समुदायमै संक्रमण फैलिएपछि वैशाख २० यता निषेधाज्ञा लागू गरिएको छ। यसले दैनिक ज्यालादारी गरेर गुजारा चलाउने परिवारको रोजीरोटी गुमेको छ। कतिको रोजगारी खोसिएको छ। स्वास्थ्य उपकरण र पूर्वाधारको अभावका कारण कतिले सहज उपचार पाउन सकेका छैनन्। सरकारी निकाय महामारी नियन्त्रणका लागि आआफ्नो ठाउँबाट काम गरिरहेका छन्। विषम परिस्थितिबाट सिर्जित समस्या समाधानमा कतिपय युवाहरू पनि स्वतःस्फूर्त लागेका छन्। फुङलिङ नगरपालिका८ का युवा जंग र क्षितिज सुनुवारले लकडाउनका कारण रोजगारी गुमाएका ३ सय ५० परिवारलाई खाद्यान्न प्रदान गरे। जेठको दोस्रो साता प्रतिपरिवार १० किलो चामल, १ किलो नुन, १ लिटर तेल, साबुन, मास्क प्रदान गरिएको थियो। हामीले धेरै दिन त सकेनौं। तर, केही दिन चुल्होमा आगो बलोस् भनेर सानो प्रयास गरेका हौं, उनले भने। फुङलिङकै वडा९ का युवा विश्वराज राई पनि चामल लिएर वडाभित्रका विपन्नको घरघरमै पुगे। जनही १५ किलोका दरले दुई सय परिवारलाई चामल प्रदान गरे। वडा कार्यालयले पहिचान गरेका परिवारलाई शनिबार र आइतबार प्रदान गरें, उनले भने, संकटको समयमा हामीले पनि केही गर्नुपयो नि। कति सरकारलाई मात्रै गाली गर्ने ? यी तीन जनाले व्यक्तिगत खर्चमा टोलटोलमा पुगेर वडावासीलाई सहयोग गरेका हुन्। फुङलिङकै वडा७ बाट रोजगारीको सिलसिलामा विदेशमा गएका युवाहरूले सहयोग संकलन अभियान चलाए। १ लाख १५ हजार रुपैयाँ जम्मा गरेर वडाभित्रका ६७ परिवारलाई जनही २५ किलो चामल, २ किलो दाल, नुन, तेल सहयोग गरे। पृथ्वी र अभय लिम्बूले यहाँ वितरण गर्न सहजीकरण गरे। युवाको अभियानमा वडाका जनप्रतिनिधिले ६० हजार थपिदिएका थिए। पहिलो चरणको लकडाउन सुरु हुनासाथ सरकारले विपन्नका लागि राहत वितरण गरेको थियो। पालिकाहरूले तीन चरणसम्म खाद्यान्न वितरण गरेका थिए। फुङलिङ नगरपालिकाले २ हजार ५७ परिवारलाई दिएको थियो। यसपालि कोरोना नियन्त्रणमै केन्द्रित हुनु परेकाले त्यता ध्यान नपुगेको आठराई त्रिवेणीका अध्यक्ष विश्व सिटौला बताउँछन्। गाउँगाउँमा पनि संक्रमण फैलँदो छ। हामी परीक्षण र जनचेतना फैलाउन लागिपरेका छौं, उनले भने, संक्रमण रोक्न नै हम्मे पर्ने भयो। कोरोना संक्रमण जिल्लाका कुनाकुनाका गाउँसम्म पुगेको छ। लक्षणसहितका बिरामी बढेका छन्। यहाँका स्वास्थ्यचौकी र जिल्ला अस्पतालमा समेत जनशक्ति र उपकरणको अभाव छ। सदरमुकामको कञ्चनजंघा माविबाट २०६१ सालमा एसएलसी उत्तीर्ण गरेका युवाहरूले जिल्ला अस्पताललाई सोमबार ४ लाख ७० हजारको स्वास्थ्य सामग्री प्रदान गरेका छन्। २ थान अक्सिजन कन्सन्ट्रेटर मेसिन र पल्स अक्सिमिटर ५ थान, आइसोलसनमा रहेका बिरामी र आइसोलेसनमा खटिएका ४ जना स्वास्थ्यकर्मीलाई खानाको व्यवस्था गरिएको छ। बिरामीका लागि भजन सुन्न ५ हजारको साउन्ड सिस्टमसमेत प्रदान गरेको पूर्वविद्यार्थी तथा फुङलिङ नगरपालिका४ का वडाध्यक्ष जितेन चेम्जोङ लिम्बुले सुनाए। यस्तै, फक्ताङलुङ गाउँपालिका७ ओलाङचुङगोलामा जन्मिएका डा सन्दुक रुइतले गृह जिल्ला ताप्लेजुङमा शववाहन खरिदका लागि रकम जुटाइदिएका छन्। शववाहनको अभावमा कोरोना संक्रमणबाट मृत्यु भएकाहरूको शव ओसार्न समस्या भइरहेका बेला आठजना बाट १० लाख २५ हजार रुपैयाँ जुटाइदिएका हुन्। यसअघि निर्माण व्यवसायीहरूले अस्पताललाई एन्टिजेन किट सहयोग गरेका थिए। हिमालयन फाउन्डेसन अस्टेलियाले पनि प्रत्येक पालिकालाई स्वास्थ्य सामग्री गरेको छ। काम र अध्ययनका सिलसिलामा बाहिर रहेका सिरिजंघा गाउँपालिका७ का युवाहरूले पनि गाउँलाई स्वास्थ्य सामग्री प्रदान गरेका छन्।"
द्वन्द्वको घाउमा मलम लगाऔं,"नेपालमा सशस्त्र द्वन्द्व समाप्त भएको १५ वर्ष भयो। द्वन्द्वरत पक्षहरू शान्ति वार्तामा आएर देशले राजनीतिक रूपमा एउटा फड्को मारिसक्यो। तर, द्वन्द्वपीडितको अवस्थामा भने सुधार आएको छैन। नेपालमा सशस्त्र द्वन्द्वका समयमा लगभग १७ हजारले ज्यान गुमाए भने १५ सय जति बेपत्ता पारिए। द्वन्द्वको पीडा बेहोर्ने सबै पक्षका व्यक्तिले कुनै न कुनै हिसाबमा अझै पनि न्यायको अनूभूति गर्न खोजिरहेका छन्। राज्य र विद्रोही पक्षका पीडितबीचको सुरुको खाडल यो अवधिमा केही कम भएको छ। तर पूर्ण रूपमा पुरिएको छैन। अझै पनि आवाजविहीन अवस्थामा द्वन्द्वको घाउ बोकेर हिँड्ने हजारौं पीडितले सरकारसँग न्यायको माग गरिरहेका छन्। यो अवधिमा सरकार धेरै फेरिए। द्वन्द्वमा होमिने राजनीतिक दलले पनि सरकारको नेतृत्व गर्यो। सरकारजस्तो नफेरिने पीडितका न्यायको माग अझै पूरा भएको छैन। तत्कालीन माओवादीले सञ्चालन गरेको युद्ध १० वर्षसम्म चल्यो। सयौं भौतिक संरचनाहरू ध्वस्त भए। अहिले पनि धेरै परिवार आफन्तको खोजीमा छन्। राज्य र तत्कालीन विद्रोहीले बेपत्ता बनाएका आफन्तको खोजीमा पीडितहरू भौतारिरहेका छन्। युद्धका कारण धेरै जना घाइते छन्। अहिले पनि शरीरमा गोली र छर्रा बोकेर उनीहरू हिँडिरहेका भेटिन्छन्। कतिपय आफ्नै बलले हिँडडुल गर्न नसक्ने अवस्थामा छन्। बम र भिडन्तको बीचमा पर्ने सर्वसाधारण नागरिक बिनाकारण अहिले पनि कुँजिएर बस्नु परेको छ। सशस्त्र द्वन्द्व राजनीतिक द्वन्द्व थियो। त्यो द्वन्द्वले राखिएका मागहरू देशले प्राप्त गरिसकेको छ। त्यही द्वन्द्वमा आफ्नो प्राणको बलिदान दिने व्यक्तिका परिवारहरूको अवस्थाको सुधार र उनीहरूको माग दलका नेतालाई कुर्सीमा पुग्ने भर्याङका लागि चुनावी एजेण्डा मात्रै बन्यो। यसको ज्वलन्त उदाहरण हो, चितवनको बाँदरमुढे घटना। तत्कालीन विद्रोही माओवादीले २०६२ जेठ २३ गते माडीस्थित बाँदरमुढे खोलामा सर्वसाधारण चढेको बसमा बम बिस्फोट गराएको थियो। बसमा यात्रारत तीन सेनासहित ३९ जना मारिएका थिए। माओवादी कार्यकर्ताले बसमा चढेका सेनालाई लक्ष्य गरी विद्युतीय धराप राखेका थिए, तर त्यहाँ धेरै ज्यान गुमाउनेमा सर्वसाधारण नागरिक पनि परे। ७२ जना घाइते भएको सो घटनाका पीडित अहिले पनि सरकारसँग न्यायका लागि हात जोडिरहेका छन्। उनीहरूको माग दलको चुनावी एजेन्डा बन्छ, तर सम्बोधन हुँदैन। यो एउटा प्रतिनिधि घटना हो। द्वन्द्वमा भएका यस्तै सैयौं घटनाका निर्दोष पीडित हजारौंको संख्यामा छन्। सोही संख्यामा बेपत्ताको अवस्था अज्ञात छ। आफन्त किन कसरी मारिए ? कसरी बेपता पारिए ? बेपताहरूको हालको अवस्था के छ ? उनीहरू कहाँ छन् ? यी बारेमा पीडितलाई चितबुझ्दो जवाफ दिनेसम्मको काम नहुँदा द्वन्द्वको घाउ अझै पनि चर्याइरहेको छ। यतिका वर्ष एउटाएउटा समस्यालाई ठूलो बनाउँदै यस्ता कुराहरूलाई पर पन्छाउने काम सरकारबाट धेरै भए। समस्यामाथि समस्या थुपारिए र तिनको समाधानतर्फ कोही सचेत भएनन्। पीडितको कुरा सुन्न सरकारले स्थानीय शान्ति समिति बनायो। दैनिक पीडितका आँसु बग्ने स्थान मात्रै बने ती शान्ति समिति। विस्तृत शान्ति सम्झौता भएको ६ महिनामा द्वन्द्वको व्यवस्थापन गर्न सत्यनिरूपण तथा मेलमिलाप आयोग र बेपता पारिएका व्यक्तिको छानबिन गर्न बेपत्ता आयोग गठन गर्ने भनिएको थियो। त्यसको ठिक आठ वर्षपछि यी आयोगहरू बने। ती आयोगहरूले जिल्लामा रहेका स्थानीय शान्ति समितिहरूमार्फत उजुरी पनि लिए। तर ती उजुरीमाथि आवश्यक अनुसन्धान हुन सकेको छैन। आयोगका सदस्यमा हुने राजनीतिक स्वार्थले आयोगभित्रै विवाद चल्यो, त्यसले पीडितका समस्या ओझेलमा परिरहेका छन्। आज समृद्धि र समाजवादका कुरा राजनीतिक दलका नेताको मुखमा झुन्डिने नारा हो। द्वन्द्वले निम्त्याएको पीडामा मलम नलागाई यी नाराले सार्थकता पाउँदैन। १० वर्षे द्वन्द्वले सृजना गरेका हरेक घटनाको किनारा पहिले लगाउनुपर्छ। द्वन्द्वको नेतृत्व गर्नेका परिवार र आफन्तको अवस्था हेरेर मात्रै द्वन्द्वको घाउमा खाटो बसेको भन्न मिल्दैन। घाइते, अपांगता भएका, बेपत्ता र शहीद परिवारको घाउ नसुकी द्वन्द्व सकिएर समृद्धिको यात्रा सुरु भएको महसुस नागरिकले गर्ने छैनन्। द्वन्द्व पीडितका मागको उचित सम्बोधन चाँडो होस्। नत्र यसले अर्को द्वन्द्व पुनः जन्माउन सक्छ।"
ओलीद्वारा एमाले एकताको आह्वान,"काठमाडौं : एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेका छन्। जसका लागि प्रधानमन्त्री ओलीले ६ बुँदे प्रस्ताव (हेर्नुहोस् प्रधानमन्त्रीका प्रतिबद्धता) अघि सारेका छन्। अध्यक्ष ओली पार्टी संरचनालाई २०७५ साल जेठ २ को अवस्थामा फर्काउन तयार भएका छन्। नेताहरूबाट भएका गल्ती तथा कमीकमजोरीलाई लिएर कुनै कारबाही नगरिने प्रतिबद्धता ओलीले जनाएका छन्। कसैप्रति पूर्वाग्रह नराख्ने र भेदभाव नगरिने उनको प्रतिबद्धता छ। नेकपा (एमाले) लाई २०७५ साल जेठ ३ गते पूर्वको अवस्थाबाट अगाडि बढाइनेछ। नेपाल कम्युनिष्ट पार्टी (नेकपा) को केन्द्रीय कमिटीका सदस्यहरूमध्ये एकताको पक्षमा उभिनुभएका कमरेडहरूलाई आधार मानेर केन्द्रीय कमिटी र स्थायी कमिटीका संरचना गतिशील हुनेछन्, अध्यक्ष ओलीको प्रस्तावमा छ, मातहतका पार्टी कमिटी र जनसंगठनहरू मूलभूत रूपमा २०७५ जेठ ३ पूर्वको अवस्थामा फर्केर क्रियाशील हुनेछन्। संगठनात्मक क्षेत्रका यी निश्कर्षहरू कार्यान्वयन गर्ने क्रममा देखापर्ने समस्या समाधानका लागि कार्यदलले काम गर्नेछ। वरिष्ठ नेताद्वय माधवकुमार नेपाल र झलनाथ खनाल पक्षले पार्टीलाई २०७५ जेठ २ को अवस्थामा फर्काउनुपर्ने माग गर्दै आएको थियो। उक्त समूहको मागअनुसार ओलीले प्रस्ताव गरेका हुन्। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। ओलीले कम्युनिस्ट आन्दोलनलाई एकताबद्ध बनाएर मात्रै मुलुकको राष्ट्रिय एकतालाई सुदृढ गर्न सकिन्छ भन्ने विश्वासका साथ २०७५ जेठमा माओवादी केन्द्रसँग एकीकरणको ऐतिहासिक निर्णय गरेको जनाएका छन्। एकीकरणको मुख्य पहलकर्ता र प्रस्तावकका रूपमा मेरो भूमिका कस्तो थियो भन्ने कुरा यहाँ दोहोर्याइरहन आवश्यक देख्दिनँ, उनले भनेका छन्, तर त्यो एकीकरण निष्कर्षमा पुग्न सकेन। यसका कारणहरूबारे यहाँ धेरै भन्न चाहन्नँ। २०७७ साल फागुन २३ गतेको सर्वोच्च अदालतको फैसला एकीकरण प्रक्रिया भंग हुनुको मुख्य कारण थियो भनेर कतिपयले टिप्पणी गर्छन्। तर, यो यथार्थ होइन। उनका अनुसार सर्वोच्चले त नेपाल कम्युनिस्ट पार्टीको नाम पहिल्यै निर्वाचन आयोगमा दर्ता रहेको हुनाले त्यससँग जुझ्ने गरी गरिएको दर्ता मिलेन भनेको हो। एकता कायम राख्ने भए नयाँ नाम प्रस्ताव गर भनेको हो। र, यसका लागि समय पनि दिएको हो। पार्टीको प्रथम अध्यक्ष हुनुको नाताले मैले यसमा आफैं पहल पनि लिएको हुँ, उनको भनाइ छ। तर, पुष्पकमल दाहालको अनिच्छाका कारण आफ्नो प्रयास सफल हुन नसकेको आरोप उनले लगाएका छन्। त्यसपछि मात्रै एमालेलाई नयाँ स्वरूप र गतिका साथ अगाडि बढाउने निष्कर्षमा पुगेको उनको भनाइ छ। नेकपा (एमाले) को निर्माण र विकासमा हजारौं योद्धाहरूको पसिना, त्याग र बलिदान अन्तरनिहित छ। यस पार्टीप्रति जनताको अपार विश्वास छ। नेकपा (एमाले) लाई सुदृढ गरेर मात्रै कम्युनिष्ट आन्दोलनलाई बलियो र एकताबद्ध बनाउन सकिन्छ, उनले भनेका छन्, यसो गरेर मात्रै मुलुकको लोकतन्त्र सुदृढ हुन सक्छ। त्यसको जगमा मात्रै राष्ट्र एकताबद्ध र सबल हुन सक्छ। विकसित र समृद्ध हुन सक्छ। त्यसैले यस पार्टीलाई किमार्थ कमजोर बन्न दिनुहुँदैन। उनले एमालेमा देखापरेका समस्याबाट पार्टी पंक्ति मात्रै होइन, राजनीतिक स्थिरता र लोकतन्त्रका पक्षधरसमेत चिन्तित रहेको जनाएका छन्। परिस्थितिको गाम्भीर्यलाई ध्यानमा राखेर पार्टी अध्यक्षका हैसियतले मैले एकताका निम्ति गरेको अथक प्रयास र निरन्तर पहलबारे यहाँहरू सबै परिचित हुनुहुन्छ, उनले भनेका छन्, तर हाम्रा अनवरत प्रयासका बाबजुद जे नहुनुपथ्र्यो, त्यही भइरहेको छ। जे हुनुपथ्र्यो, त्यो भने भइरहेको छैन। पार्टी एकताको मुख्य आधार पार्टीका स्थापित सिद्धान्त र नीति, विधि र पद्धति एवं मूल्य र मान्यताहरू रहेको उनको भनाइ छ। राष्ट्र, जनता र आन्दोलनको हितलाई केन्द्रबिन्दुमा राखेर असल मनशायले अगाडि बढ्ने हो भने हामीबीचका समस्याहरू समाधान हुन नसक्ने म कुनै कारण देख्दिनँ, उनले भनेका छन्, त्यसका लागि सबैभन्दा पहिले हामी एक ठाउँमा उभिन जरुरी छ। एकताको लक्ष्य राखेर सकारात्मक र सिर्जनात्मक योगदान गर्न आवश्यक छ। ओलीले आफ्नो पार्टी अध्यक्षलाई प्रधानमन्त्री पदबाट हटाई विपक्षी दलका नेतालाई प्रधानमन्त्री बनाइयोस् भन्ने मागसहित सर्वोच्च अदालतमा प्रस्तुत रिट निवेदनमा प्रयोग गरिएको एमालेका निवर्तमान सांसदको हस्ताक्षर फिर्ता हुने अपेक्षा लिएका छन्। दोस्रो तहका नेताहरूले पार्टी एकताका लागि निरन्तर प्रयास गरिरहेका छन्। जसमा ओली पक्षका नेता सुवासचन्द्र नेम्बाङ, विष्णु पौडेल, प्रदीप ज्ञवाली, शंकर पोखरेल र नेपाल पक्षका घनश्याम भुसाल, सुरेन्द्र पाण्डे, योगश भट्टराई, गोकर्ण विष्ट, सोमप्रसाद पाण्डे छन्। एकताको पक्षमा निरन्तर पहल गर्ने नेताहरूका भावना र सुझावलाई ध्यानमा राखेर पार्टीभित्रका समस्या समाधान गर्न, एकतालाई रक्षा एवं सुदृढ गर्न प्रस्ताव गरेको ओलीले जनाएका छन्। एकताको पहलमा रहेका नेता योगेश भट्टराईले अध्यक्ष ओलीले एमालेको एकताका लागि गरेको आह्वान सकारात्मक रहेको बताएका छन्। कार्यदलस्तरको छलफललाई यो वक्तव्यले पुनः निरन्तरता दिन बाटो खुलेको छ। पार्टीका जिम्मेवार नेता कमरेडहरू सम्मिलित कार्यदलले स्पष्ट गर्नुपर्ने र मिलाउनुपर्ने थप विषयहरूलाई समाधान गर्नेछ, भट्टराईले फेसबुकमा लेखेका छन्, सर्वोच्चमा विचाराधीन विषयमा सबै सम्भावनालाई ख्याल गर्दै र मूलतः संविधानको रक्षा, लोकतान्त्रिक प्रक्रियाको निरन्तरता र पार्टी एकताको खातिर एउटा तार्किक निश्कर्षमा पुग्नु उपयुक्त हुनेछ। सारमा अध्यक्षको वक्तव्यले पार्टीको शीर्ष नेतृत्वका बीचमा सार्थक संवाद हुनेछ र नेकपा एमालेको एकतालाई अक्षूण राख्न मद्दत पुग्ने अपेक्षा गर्छु।"
स्वास्थ्यकर्मीमाथि कुटपिट गरे ३ वर्षसम्म कैद,"काठमाडौं : स्वास्थ्य संस्थामा तोडफोड, स्वास्थ्यकर्मी वा कर्मचारीलाई कुटपिट गर्ने व्यक्तिले अब तीन वर्षसम्म कैद वा ३ लाख रुपैयाँसम्म जरिवाना वा दुवै सजाय भोग्नुपर्ने भएको छ। राष्ट्रपति विद्यादेवी भण्डारीद्वारा आइतबार जारी स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) अध्यादेश, २०७८ मा सजायको व्यवस्था गरिएको हो। यससँगै उपचारका विषयमा स्वास्थ्य संस्थामा आगजनी, तोडफोड, कुटपिट वा तालाबन्दी गर्ने तथा उपचारमा बाधा पार्ने व्यक्तिलाई कसुर गरेको ठहर गरी कानुनी कारबाही गर्न सकिने भएको छ। राष्ट्रपति भण्डारीले नेपालको संविधानको धारा ११४ को उपचार ११ बमोजिम नेपाल सरकार, मन्त्रिपरिषद्को सिफारिसमा अध्यादेश जारी गरेको राष्ट्रपति कार्यालयका सहायक प्रवक्ता केशवप्रसाद घिमिरेले विज्ञप्तिमार्फत जनाएका छन्। स्वास्थ्यकर्मी तथा स्वास्थ्य संस्थाको सुरक्षासम्बन्धी ऐन २०६६ लाई संशोधन गर्दै उक्त अध्यादेश जारी गरिएको हो। स्वास्थ्य संस्थामा उपचारका लागि आएका वा उपचाररत बिरामीको उपचार कार्यमा कुनै किसिमले बाधा पुर्याउन वा स्वास्थ्यकर्मी वा स्वास्थ्य संस्थामा कार्यरत कर्मचारीलाई हातपात गर्न, कुनै किसिमले धम्की दिन, गाली गलौज गर्न वा अभद्र वा अपमानजनक व्यवहार गर्ने कसुर गरे एक वर्षसम्म कैद वा एक लाख रुपैयाँसम्म जरिवाना वा दुवै सजायको व्यवस्था अध्यादेशमा गरिएको छ। त्यस्तै गरी स्वास्थ्य संस्थामा तालाबन्दी वा घेराउ गर्नेलाई पनि उक्त सजाय हुन सक्नेछ। स्वास्थ्यकर्मी, स्वास्थ्य संस्थामा कार्यरत कर्मचारी वा संस्थालाई हानिनोक्सानी भए मुद्दा हेर्ने अधिकारीले सम्बन्धित कसुरदारबाट मनासिव माफिकको क्षतिपूर्तिसमेत भराइदिनुपर्ने व्यवस्था गरिएको छ। क्षतिपूर्ति भराउँदा स्वास्थ्य संस्थाको सम्पत्ति तोडफोड, आगजनी वा हानिनोक्सानी गरी क्षति पुर्याएकोमा त्यसरी भएको क्षतिबराबरको रकम भराउनुपर्ने व्यवस्था गरिएको छ। मुद्दाको सुरु कारबाही र किनारा गर्ने अधिकारी सम्बन्धित जिल्ला अदालत र प्रमुख जिल्ला अधिकारीलाई दिइएको छ। प्रमुख जिल्ला अधिकारीले गरेको निर्णयमा चित्त नबुझ्ने सम्बन्धित पक्षले त्यस्तो निर्णय भएको मितिले ३५ दिनभित्र सम्बन्धित जिल्ला अदालतमा पुनरावेदन दिन सक्ने अध्यादेशमा उल्लेख छ। कसुर भएगरेको मितिले ३५ दिनभित्र उजुरी गर्नुपर्ने हदम्याद राखिएको छ। स्वास्थ्य संस्थाका रूपमा संघ, प्रदेश वा स्थानीय तहबाट सञ्चालित सरकारी अस्पताल, प्रचलित कानुनबमोजिम स्थापना भएका वा गैरसरकारी, निजी अस्पताल, सहकारी अस्पताल, गैरनाफामूलक, सामुदायिक, शिक्षण अस्पताल वा अन्य स्वास्थ्य संस्थालाई पनि सम्झनुपर्ने अध्यादेशमा उल्लेख छ।"
प्रदेश २ : कांग्रेस र माओवादी केन्द्र रिझाउन समाजवादीको कसरत,"जनकपुरधाम : प्रदेश २ मा जनता समाजवादी पार्टीका उपेन्द्र यादव पक्षधरले नेपाली कांग्रेस र माओवादी केन्द्रसँग सत्ता साझेदारी गर्न छलफल तीव्र बनाएको छ। सोमबार बिहानैदेखि समाजवादी पार्टीको नेताहरुले आफू नेतृत्वको सरकार बनाउन नेपाली कांग्रेस र माओवादी केन्द्रसँग छलफलमा तीव्रता दिएको हो। जसपा अध्यक्ष महन्त ठाकुर र राजेन्द्र महत्तो पक्षका नेताहरु संघीय सरकारमा सहभागिता जनाएपछि त्यसको प्रभाव प्रत्यक्ष प्रदेश २ मा देखिएको हो। योसँगै प्रदेशमा सत्ता साझेदार दल तत्कालीन राष्ट्रिय जनता पार्टी नेपाल र समाजवादी पार्टी फूटतर्फ अगाडि बढेको हो। जसपाले प्रदेश २ मा आइतबार साँझ १ मन्त्री र ३ राज्यमन्त्रीलाई पदमुक्त गरेसँगै कांग्रेस र माओवादीसहित माधव पक्षलाई सरकारमा ल्याउन कसरत सुरु भएको जसपाका नेता एवं राज्यमन्त्री योगेन्द्र राय यादवले जानकारी दिए। संसद विघटन अघि संघीय सरकारमा प्रतिपक्षीको भुमिका निर्वाह गरिरहेका दल नेपाली कांग्रेस, माओवादी केन्द्र र माधव पक्षसहित सरकार बनाउने योजना छ। हामीले कांग्रेस र माओवादी सहितसँगको छलफलमा तीव्रता दिएका छौं, बाँकी कुरा टुङ्गिन बाँकी छ, तर सरकारमा तीनै दल जाने कुरामा सहमती भइसकेको छ नेता यादवले भने। माधव पक्षलाई सरकारमा सहभागी गराउन केही कानूनी व्यवधान छ तर पनि विकल्पको बाटोको खोजी हुँदैछ, सकभर सबैलाई समेटेर लग्ने प्रयास भइरहेको भुमी व्यवस्था, कृषि तथा सहकारी राज्यमन्त्री योगेन्द्र राय यादवले जानकारी दिए। नेकपा माओवादी केन्द्र संसदीय दलका नेता भरतप्रसाद साहले सरकारमा सहभागी हुनेबारे छलफल भइरहेको भएपनि टुङ्गो नलागेको बताए। उनले भने, सरकारमा सहभागी हुने कुरा छ, तर अझै केही विषयवस्तुहरु बाँकी छ, सरकारमा जाने सैद्धान्तिक सहमति भएपनि प्राविधिक कुराहरु बाँकी छ, छलफल निरन्तर चल्दैछ छिट्टै टुङ्गो लाग्छ।नेपाली कांग्रेसका प्रमुख सचेतक उपेन्द्रप्रसाद कुशवाहाले सरकारमा जाने भनिएपनि बाहिर आएजस्तो सहमती नभएको स्पष्ट पारे। हामीले पहिलो मुख्यमन्त्रीमा दाबी गरिरहेका छौं, दोस्रो विकल्प खोज्छौं, तर सरकारमा सहभागी हुन हाम्रो बटमलाइन मुख्यमन्त्री अन्यथा प्रमुख मन्त्रालय हो, सरकार बनाउने कुरामा सहमत छौं तर सरकारमा गएर पनि चाहे अनुरुप नभएर बाहिरबाटै समर्थन गछौं। प्रदेश २ मा ठाकुर पक्षका मन्त्री तथा राज्यमन्त्रीलाई हटाउनु अघि जसपा उपेन्द्र यादव पक्षधर ३० र ठाकुरमहतो निकट ६ गरी कूल ३६ सांसदको हस्ताक्षरसहित आइतबार मुख्यमन्त्री लालबाबु राउतलाई संसदीय दलको नेता चयन गरिएको थियो। सरकारले ल्याउन लागेको नीति तथा कार्यक्रम र बजेट पास गर्न पार्टीले ह्वीप जारी गर्ने र विधान विपरीत कार्य गर्नेलाई कारबाही गर्ने उपेन्द्र यादव पक्षको रणनीति योजना छ। तर हालसम्म कुनैपनि बैठक निष्कर्षमा पुग्न सकेको छैन्। वार्ताका लागि सरकार पक्षबाट भूमि व्यवस्था तथा कृषिमन्त्री शैलेन्द्र साह, सामाजिक विकास मन्त्री नवलकिशोर साह र उद्योगा वन पर्यटन तथा वातावरण मन्त्री रामनरेश राय छन्। यस्तै कांग्रेसको तर्फबाट दलका सचेतक उपेन्द्र कुशवाहा, शिवचन्द्र चौधरी र वीरेन्द्र साह सहमतिको जिम्मेवारी दिइएको छ। प्रदेश २ मा १०७ प्रदेशसभा सदस्यमध्ये तीन जनालाई माओवादी केन्द्रले कारवाही गरेको छ। जसमा अब १०४ कूल सदस्य संख्यामध्ये ३६ उपेन्द्र यादवको पक्षमा खुलेर लागेका छन् भने थप चार जना समर्थनको लागि तयार अवस्थामा रहेको श्रोतको दाबी छ। नेपाली कांग्रेससँग १९ र माओवादी केन्द्रसँग ८ सांसद रहेका छन्।"
माधव पक्षले रिट फिर्ता नलिने,"काठमाडौं : नेकपा (एमाले) माधवकुमार नेपाल पक्षले पार्टी एकताको नाममा सर्वोच्च अदालतमा दायर भएको रिट निवेदन फिर्ता नलिने भएको छ। २०७५ जेठ २ मा फर्किन पार्टी अध्यक्ष केपी शर्मा ओली तयार भए पनि माधव पक्ष रिट फिर्ता नलिने निष्कर्षमा पुगेको हो। माधव पक्षका २३ जना सांसदले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। आफू निकट केन्द्रीय सदस्य, जिल्ला कमिटीका अध्यक्ष, जनवर्गीय संगठनका पदाधिकारीसँगको छलफलपछि माधव पक्ष निकट स्थायी समितिले प्रस्ताव पारित गरेको थियो। प्रस्तावमा नेपालको संविधान, लोकतन्त्र र प्रतिनिधिसभाको रक्षाका लागि सर्वोच्च अदालतमा दायर रिट निवेदनबाट हस्ताक्षर फिर्ता लिने प्रयोजित हल्ला निराधार भएको उल्लेख गरिएको छ। नवौं राष्ट्रिय महाधिवेशनको मार्ग निर्देशन र निर्णयविपरीत दक्षिणपन्थी बिसर्जनवादी चिन्तन र व्यवहारका साथ बाह्य शक्तिका सामु लम्पसार परेको आरोप प्रधानमन्त्री केपी ओलीमाथि माधव पक्षको छ। अनिश्चित र परिणामविहीन वार्तामा अल्झिन नहुने माधव पक्षको ठहर छ। नेपालको संविधान, पार्टीको विधान र कम्युनिस्ट आन्दोलन एवम् लोकतन्त्रको रक्षाका लागि बाध्य भएर वैकल्पिक बाटो अवलम्बन गर्नुपर्ने निष्कर्ष प्रस्तावमा उल्लेख छ। यो पक्षले समानान्तर गतिविधिलाई वडा र टोलसम्मै पुर्याउने निर्णय गरेको छ। देशव्यापी रूपमा संगठनात्मक स्थितिलाई गुणात्मक रूपमा सशक्त किसिमले वडा र टोलसम्म अगाडि बढाउनुपर्छ, प्रस्तावमा भनिएको छ। केपी ओलीबाट निरन्तर फुट र गुटको अभ्यास भइरहेकाले कुनै ठोस परिणाम नआई पार्टी एकताका नाममा हुने प्रचार र भ्रममा नपर्न नेता एवं कार्यकर्ताहरूलाई आह्वान गरिएको छ। माधव पक्षको १० बुँदे प्रस्तावमा पार्टी एकताभन्दा प्रधानमन्त्री एवं अध्यक्ष ओलीमाथिको आरोपलाई प्राथमिकता दिएको छ। पार्टीमा एकता कायम गर्ने दिशामा उन्मुख हुनुको साटो अन्तरविरोध र विभाजन बढाउने काम गरिरहेको आरोप अध्यक्ष ओलीमाथि लगाइएको छ। उनीहरूले तत्काल निश्चित समयावधिमा विश्वसनीय रूपमा कार्यान्वयन हुने गरी सहमति सार्वजनिक भए मात्र अध्यक्ष ओली पार्टी एकताको पक्षमा ठहरिने बताएका छन्। माधव पक्षले केन्द्रदेखि स्थानीय तहसम्म स्पष्टीकरण, निलम्बन र निष्कासनलगायतका सबै कारबाहीहरू तत्काल खारेज गर्नसमेत माग गरेका छन्। एकपछि अर्को असंवैधानिक र स्वेच्छाचारी कार्य गर्ने क्रममा काम चलाउ प्रधानमन्त्री रहेको अवस्थामा ओलीले जेठ २१ गते मन्त्रिपरिषद्मा व्यापक हेरफेर गरेर संवैधानिक र लोकतान्त्रिक मूल्य, मान्यता र जनादेशमाथि घात गरेको माधव पक्षको आरोप छ। प्रधानमन्त्रीले संविधान संशोधन गर्न कार्यदल गठन गरेका विषय आपत्तिजनक र अलोकतान्त्रिक कार्य भएको भन्दै माधव पक्षले भत्र्सना गरेको छ। पारित प्रस्तावमा पार्टी विधान मिचेर स्वेच्छाचारी किसिमले जिम्मेबारीबाट हटाउने, स्पष्टीकरण सोध्ने र पार्टी सदस्यबाट नै निष्कासित गर्ने फुटपरस्त काम गरेकाले अहिलेको जटिल अवस्था सिर्जना भएको ठहर गरिएको छ। ओलीले वार्तालाई दाउपेचको रूपमा दुरुपयोग गर्दै आफ्ना स्वेच्छाचारी क्रियाकलाप जारी राखेका पनि प्रस्तावमा भनिएको छ। एकातर्फ वार्ताका कुरा गर्ने र अर्कोतर्फ पार्टी सदस्यबाटै निष्कासित गर्ने ओलीको कार्यबाट पार्टीलाई विधान अनुरूप एकताबद्ध गर्ने प्रयासहरू असफल भएको माधव पक्षको निष्कर्ष छ। ओलीले पार्टीलाई विभाजनको संघारमा पुर्याएका आरोप माधव पक्षको छ। कार्यदलका संयोजकलाई पार्टी सदस्यबाटै कथित निष्कासन गरी ओलीले कार्यदलको औचित्यसमेत समाप्त गरेका आरोप लगाइएको छ। कोरोना नियन्त्रणमा पनि सरकारले पहलकदमी गर्न नसकेको प्रस्तावमा उल्लेख छ।"
सर्वोच्च अदालतको अन्तरिम आदेश : होम डेलिभरी नरोक्नू,"काठमाडौं : सर्वोच्च अदालतले कोभिड १९ को नियन्त्रण तथा न्यूनीकरणका लागि जारी निषेधाज्ञाका समयमा पनि अनलाइनबाट हुने कारोबार तथा होम डेलिभरी नरोक्न सरकारका नाममा अन्तरिम आदेश जारी गरेको छ। न्यायाधीशद्वय सपना मल्ल र डा कुमार चुँडालको इजलासले सोमबार सामान बिक्रीवितरण नरोक्न अन्तरिम आदेश जारी गरेको हो। आदेशमा भनिएको छ,'सामाजिक दूरी, मास्क, स्यानिटाइजर, पिपिइलगायतका साधनको प्रयोग गरी खरीदबिक्री तथा होम डेलिभरीको सेवा प्रदान गर्ने कम्पनीहरुलाई प्रस्तुत मुद्दाको अन्तिम किनारा नलागेसम्मका लागि सेवा प्रदान गर्ने काम रोक्ने कार्य नगर्नू।' बजारमा भीडभाड कम गरी सकेसम्म नागरिकलाई घर बाहिर जानु नपर्ने स्थिति सिर्जना गर्नका लागि अनलाइनका माध्यमबाट खरीदबिक्री तथा होम डेलिभरी प्रदान गर्नमा रोक लगाउन उपयुक्त नहुने आदेशमा जनाइएको छ। रासस"
"बूढानीलकण्ठमा देउवा, प्रचण्ड र माधवबीच छलफल : अदालतमा बुझाएको हस्ताक्षर कुनै हालतमा फिर्ता नहुने","काठमाडौं : नेपाल कांग्रेस सभापति शेरबहादुर देउवाको निवास बूढानीलकण्ठमा देउवा, माओवादी केन्द्रका अध्यक्ष पुष्पकमल दाहाल प्रचण्ड र एमाले नेता माधवकुमार नेपालबीच छलफल भएको छ। पाँच बजेपछि सुरु भएको बैठकमा 'प्रधानमन्त्री केपी ओलीले अदालतलाई समेत प्रभावित गर्ने प्रयास गरिरहेको' विश्लेषण गर्दै विपक्षी गठबन्धनको नयाँ रणनीति र आगामी कदमबारे छलफल भएको छ। छलफलमा नेता नेपालले आफूसहित एमालेका सांसदहरूले अदालतमा बुझाएको हस्ताक्षर कुनै हालतमा फिर्ता नगर्ने प्रतिवद्धता व्यक्त गरेका छन्। देउवा निवास पुग्नुअघि सोमबार नै प्रचण्ड र नेपालबीच कोटेश्वरस्थित एक व्यवसायीको घरमा छलफल भएको थियो। त्यो छलफलपछि दुवै नेता एउटै गाडीमा देउवा निवास पुगेका थिए। एमाले अध्यक्ष एवं प्रधानमन्त्री केपी शर्मा ओलीले आइतबार अदालतमा बुझाएको हस्ताक्षर फिर्ता गर्ने सर्तमा पार्टी एकताको आह्वान गरेपछि राजनीतिक तरंगित भएको हो।अध्यक्ष ओलीले अदालतमा बुझाएको हस्ताक्षर फिर्ता गरेमा २०७५ जेठ ३ मा फर्किन तयार रहेको प्रतिवद्धतासहित एकताको अपिल गरेका छन्। स्रोतका अनुसार आफू अल्पमत परेर कमजोर भएपछि ओलीले फेरि फसाउनका लागि यस्तो फन्डा रचेको निश्कर्ष निकाल्दै ओलीको जालझेलमा अब नअलमलिने निश्कर्षमा आफू पुगेको जानकारी माधवले आइतबार राति नै आफू निकटलाई ब्रिफिङ गरेका थिए। प्रचण्डसँगको भेट र देउवा निवासमा भएको छलफलमा पनि उनले त्यही निश्कर्ष पेस गरेका थिए। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। फैसलालगत्तै एमालेभित्र किचलो चर्किएको हो। माधव पक्षका २३ जना सांसदसहित कांग्रेस, माओवादी र जसपाका १४६ सांसदहरूले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। अध्यक्ष रहेका प्रधानमन्त्री ओलीलाई विश्वास मत दिने क्रममा गत वैशाख २७ गते माधव नेपालसहित २७ जना सांसदहरू अनुपस्थित भएपछि एमालेभित्रको आन्तरिक विवादले विस्फोटक मोड लिएको थियो। बुढानीलकण्ठमा वैशाख ३० गते ओली र नेपालबीच भएको साढे चारघन्टा लामो वार्तामा मिलेर अघि बढ्ने सहमति सहित कार्यदल बने पनि राष्ट्रियसभामा सरकार पक्षीय उम्मेदवार रामबहादुर थापा बादल पराजित भएपछि एकता प्रयास फेरि भाँडिएको थियो। एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिपछि पार्टी विभाजनको अवस्थामा पुगेको हो। त्यसैगरी एमाले संस्थापन पक्षले घनश्याम भूसाल, सुरेन्द्र पाण्डेसहित १२ जनासँग कारबाहीका लागि स्पष्टीकरण सोधिसकेको छ।"
सुदूरपश्चिम प्रदेशका मुख्यमन्त्री भट्टले विश्वासको मत लिने,धनगढी : सुदूरपश्चिम प्रदेशका मुख्यमन्त्री त्रिलोचन भट्टले मङ्गलबार प्रदेशसभाबाट विश्वासको मत लिने भएका छन् । आइतबार प्रदेशसभा सचिवालयमा विश्वासको मत लिने पत्र दर्ता भएअनुसार सरकारले सोमबार विश्वासको मत लिन खोजेको तर नेपाली कांग्रेसले विरोध गरेपछि विश्वासको मत लिने कार्य मङ्लबारका लागि सरेको नेपाली कांग्रेस संसदीय दलका नेता डाक्टर रणबहादुर रावलले जानकारी दिए। सुदूरपश्चिममा नेकपा (एमाले)को समर्थनमा माओवादी केन्द्रको नेतृत्वमा प्रदेश सरकार रहेकामा स्थायी कमिटी बैठकले समर्थन यही जेठ १० गते फिर्ता लिएको थियो । प्रदेश संसदीय दलको बैठकले भने समर्थन कायम राख्ने निर्णय गर्दै आफ्ना तर्फबाट मन्त्रीसमेत फेरबदल गरेको थियो ।
"ओलीको एकता प्रस्तावमा माधव पक्षको जबाफ : जालझेल र अल्मल्याउने षडयन्त्र हो, स्वीकार्य छैन","काठमाडौंः एमाले अध्यक्ष तथा प्रधानमन्त्री केपी ओलीले राखेको छ बुँदे एकताको प्रस्तावलाई जालझेल, भ्रम र अल्मल्याउने षडयन्त्रको संज्ञा दिदै माधव नेपाल पक्षले ठाडै अस्वीकार गरेको छ। माधव पक्षको सोमबार बसेको बैठकको निर्णयबमोजिम छ बुँदे बक्तव्य निकालेर जबाफ दिइएको हो। वक्तव्यमा भनिएको छ, 'ओलीले प्रतिनिधि सभाको असंवैधानिक विघटनको निर्णयलाई सच्याउनुको साटो सर्वोच्च अदालतमा प्रतिनिधि सभाको पुनःस्थापनाका लागि दायर रिट निवेदनको हस्ताक्षर फिर्ता हुनुपर्ने पूर्वशर्तले ओली एकताको पक्षमा नरहेको स्पस्ट छ।' माधव नेपाल पक्षले पार्टी एकताको लागि प्रधानमन्त्री ओलीद्धारा प्रतिनिधि सभा विघटनको प्रस्ताव फिर्ता गर्नुपर्ने नयाँ प्रस्ताव अघि सारेको छ ।एमाले अध्यक्ष ओलीको एकताको प्रस्तावको जवाफमा माधव पक्षले प्रतिनिधि सभा विघटन गर्ने लगायतका संविधान सम्मत नरहेका निर्णय फिर्ता गर्नुपर्ने प्रस्ताव गरेको हो । माधव पक्षले ओलीको प्रस्तावको एक एक बुँदा रहेको खोट कोट्याएको छ । पार्टी र सम्बद्ध सबै जनसंगठनको संगठनात्मक संरचना तथा जिम्मेवारी २०७५ साल जेठ २ गते अगाडिको स्थितिमा कायम गरी सञ्चालन गर्ने, नवौं राष्ट्रिय महाधिवेशनको निर्णय तथा पार्टी विधान विपरीत २०७७ साल फागुन २३ गते पछि (फागुन २८ गतेको निर्णय )का सबै निर्णयहरु खारेज गर्ने, सहमति भएकै दिन पार्टी स्थायी कमिटीको बैठक बोलाई उक्त सहमतिको अनुमोदन गर्ने, सोही बैठकबाट एउटा कार्यदल गठन गरी त्यसले राष्ट्रिय महाधिवेशन, विभिन्न तहका अधिवेशन र पार्टी सदस्यता लगायतका संगठनात्मक विषयहरुका बारेमा सात दिनभित्र सिफारिस प्रतिवेदन दिनेगरी निर्णय गर्नुपर्ने आफ्नो तर्फबाट प्रस्ताव गरिएको माधव पक्षले स्थायी कमिटीको बैठकपछि जारी विज्ञप्तिा उल्लेख छ । केन्द्रदेखि स्थानीय तहसम्म स्पष्टीकरण, निलम्बन र सदस्यता खारेजी लगायतका सबै कारवाहीहरु बदर गर्ने, पार्टीलाई विधिसम्मत रुपमा सञ्चालन गर्ने, पार्टीमा सहज स्थिति भएपछि विगतमा भए गरेका कामकुराहरुको उपयुक्त समयमा समीक्षा गर्ने सहमति हुनुपर्ने स्पष्ट पारिएको छ । आफ्नो पक्षले २०७८ वैशाख ७ र २६ गते मा दुईदुई पटक लिखित रुपमा नेकपा (एमाले) को एकता र प्रभावकारितालाई कायम राख्न केपी ओलीलाई ठोस प्रस्ताव पठाइएको स्मरण गराएको छ ।माधव पक्षका नेता सोमप्रसाद पाण्डेले प्रस्तावलाई सकारात्मकरुपमा लिएको भने दाउपेच हुनसक्ने आंशका कायम नै रहेको बताए । ""हामीले अध्यक्ष ओलीका प्रस्तावलाई सकारात्मक रुपमा नै लिएका छौँ तर दाउपेच त हुदैन भन्ने आंशका पनि छ, उनले भने, प्रस्तावका कतिपय शब्दले आशंका जन्माएको छ, त्यसको स्पष्टता उताबाट अनाउनु पर्छ""उनले माधव नेपालसहित नेताको निस्कासन फिर्ताका साथै प्रस्तावमा रहेको 'मुलतः भन्ने शब्दको स्पष्टता साथीहरुले खोजेको' बताए । उनले पार्टी २०७१ सालको महाधिवेशनको अवस्थामा संगठनात्मक, नीतिगत रुपमा फर्कनु पर्ने नै प्रमुख माग राखेको बताए । ""पहिला निस्कासन त फिर्ता हुनु पर्यो नि, त्यसपछि वार्ताको वातावरण बन्छ नि,"" उने भने । आफ्नो पक्षले वार्ताको ढोका खुलै राखेको बताए । माधव पक्षले जारी गरेको क्तव्य यही जेठ २३ गते नेपाल कम्युनिष्ट पार्टी (एमाले), केन्द्रीय कमिटीका अध्यक्ष केपी ओलीद्वारा सार्वजनिक रुपमा जारी वक्तव्यप्रति हाम्रो ध्यान गएको छ । उहाँले वक्तव्यको आरम्भमा नै पार्टी एकताको महत्व र खाँचोलाई गहिरो गरी बुझेको कुरा गर्नुभएको छ । यस्तो बुझाई रहेको भए हामीले गत चैत्र २ गते र त्यसपछि अनेक पटक नेकपा (एमाले) को एकतालाई कायम गर्न गत फागुन २३ गते सर्वोच्च अदालतको फैसलाबाट नेपाल कम्युनिष्ट पार्टी (एमाले) पुनर्जीवित भएकोले पार्टीलाई समग्ररुपमा नेकपा (माओवादी केन्द्र) संग एकीकरण हुनु अघि २०७५ साल जेठ २ गतेको अवस्थामा क्रियाशील बनाऔं भनी अगाडि सारेको उचित प्रस्ताव उहाँबाट अस्वीकृत हुने थिएन होला । हाम्रो निरन्तरको चाहना बमोजिमको पार्टी एकता माथि कुठाराघात हुने थिएन होला । पार्टी विधान मिचेर हामीलाई कथित कार्वाई गर्ने, वार्ता र कार्यदललाई तत्काल परिणाममुखी बनाउनु पर्छ भन्ने हाम्रो कुरा नमान्ने कार्य अध्यक्ष केपी ओलीबाट हुँदैनथ्यो होला । त्यसैगरी उहाँले वक्तव्यमा सर्वोच्च अदालतको फैसलाबाट दुई पार्टीको एकीकरण भंग नभई नाम फेर्न समय दिइएको र आफुले पहल गरेको तर्क गर्नुभएको छ । यदि त्यसो हो भने पार्टी अध्यक्ष रहनुभएका केपी ओलीद्वारा पार्टीको विधिवत् बैठक बोलाएर नेकपा (माओवादी केन्द्र) संगको एकीकरणको विषयमा के गर्ने भन्ने छलफल किन नगराएको त ? के यति गम्भीर विषय कुनै दुईजनाको मात्र सरोकार र कुराकानीको विषय हुनसक्छ ? त्यसैगरी वक्तव्यमा उहाँले पार्टी एकताका आधार, सिद्धान्त र नीति, मूल्य र मान्यताहरु भएको कुरा स्वीकार गर्नुभएको छ । यस्तो स्वीकारोक्ति यथार्थ हो भने गत फागुन २८ गते र तत्पश्चात् पार्टीको नवौं राष्ट्रिय महाधिवेशनको मार्गनिर्देशन र निर्णय, पारित विधान, नियमावली र आचारसंहिता विपरीत गरिएका निर्णयहरु एकमुष्ट खारेज गरिएको कुरा वक्तव्यमा किन आएन ? पार्टी पुनर्जीवित भएपछि सहजरुपमा एकीकरण पूर्वको स्थिति कायम गरी सञ्चालन गर्नुपर्नेमा त्यसको विपरीत अध्यक्ष ओली स्वयंबाट पार्टी विधान विपरीत गुटबन्दीपूर्ण किसिमले एकपछि अर्को कार्य गरिएकोले पार्टीमा आजका समस्याहरु सिर्जना भएको स्पष्टै छ । हामी शुरुदेखि नै एकताको पक्षमा थिर्यौ र अहिले पनि छौं । तर अध्यक्ष केपी ओलीबाट नवौं राष्ट्रिय महाधिवेशनको मार्गनिर्देशन, नीति र कार्यदिशा छाड्नुका साथै पार्टी विधानको उल्लंघन गर्ने काम भएपछि पार्टीमा समस्या उत्पन्न भएको हो । उहाँले केन्द्रीय कमिटीका सदस्यहरुको ठूलो हिस्सालाई कुनै जानकारी नदिई आफ्नो गुटको बैठक गरेर राष्ट्रिय महाधिवेशनबाट निर्वाचित केन्द्रीय कमिटीलाई पार्टी विधान विपरीत भंग गर्ने, पदाधिकारी र सदस्यहरुलाई जिम्मेवारीबाट हटाउने र कथित कार्वाई गर्ने तथा राष्ट्र र जनताको हित प्रतिकूल पटकपटक नेपालको संविधान मिच्ने र देश कोरोना महामारीले आक्रान्त भएको बेला प्रतिनिधि सभा विघटन गरी अर्बौ रुपैयाँ खर्च हुने निर्वाचनको घोषणा गर्ने जस्ता कार्य हुँदा पनि हामीले धैर्यका साथ पार्टी एकताका लागि प्रयास गरि रह्यौं । यस्तो पृष्ठभूमि र यथार्थको स्मरण गर्दै केपी ओलीबाट जारी वक्तव्यका बुँदाहरुको सूक्ष्म, गहन र यथार्थपरक विश्लेषणबाट निम्नलिखित कुराहरुमा विशेष ध्यान दिनु आवश्यक छ ः १) हाम्रो तर्फबाट मिति २०७८ वैशाख ७ र २६ गते मा दुईदुई पटक लिखितरुपमा नेकपा (एमाले) को एकता र प्रभावकारितालाई कायम राख्न केपी ओलीलाई ठोस प्रस्ताव पठाइएको थियो । त्यसमा हामीले स्पष्टरुपमा क पार्टी र सम्बद्ध सबै जनसंगठनहरुको संगठनात्मक संरचना तथा जिम्मेवारी २०७५ साल जेठ २ गते अगाडिको स्थितिमा कायम गरी सञ्चालन गर्ने, ख नवौं राष्ट्रिय महाधिवेशनको निर्णय तथा पार्टी विधान विपरीत २०७७ साल फागुन २३ गते पछि (फागुन २८ गतेको निर्णय समेत) का सबै निर्णयहरु खारेज गर्ने, ग यस विषयमा सहमति भएकै दिन पार्टी स्थायी कमिटीको बैठक बोलाई उक्त सहमतिको अनुमोदन गर्ने, घ सोही बैठकबाट एउटा कार्यदल गठन गरी त्यसले राष्ट्रिय महाधिवेशन, विभिन्न तहका अधिवेशन र पार्टी सदस्यता लगायतका संगठनात्मक विषयहरुका बारेमा सात दिनभित्र सिफारिश प्रतिवेदन दिनेगरी निर्णय गर्नुपर्ने उल्लेख गरेका थियौं, ङ त्यसैगरी केन्द्रदेखि स्थानीय तहसम्म स्पष्टीकरण, निलम्बन र सदस्यता खारेजी लगायतका सबै कावाईहरु बदर गर्ने, च पार्टीलाई विधिसम्मत रुपमा सञ्चालन गर्ने, छ पार्टीमा सहज स्थिति भएपछि विगतमा भए गरेका कामकुराहरुको उपयुक्त समयमा समीक्षा गर्ने सहमति हुनुपर्ने स्पष्ट गरेका थियौं । ज प्रधानमन्त्री केपी ओलीबाट प्रतिनिधि सभा विघटन गर्ने लगायतका संविधान सम्मत नरहेका निर्णयहरु फिर्ता गरिनुपर्ने, विषयलाई पनि हामीले प्रष्टरुपमा उल्लेख गरेका थियौं । यी कुनैपनि कुराहरुको सम्बोधन नगरी कुनै वार्ता नभई एकताको लागि गरिएको वहाँको आव्हान साँच्चिकै एकताको पक्षमा नभई केवल भ्रम सिर्जना गर्ने उद्देश्यबाट पे्रेरित देखिन्छ । २) अध्यक्ष केपी ओलीद्वारा जारी वक्तव्यको बुँदा नं १ नै पार्टी एकता हासिल गर्नेभन्दा अनेकता सिर्जना गर्नेतर्फ लक्षित देखिएको छ । यही बुँदामा, नेकपा (एमाले) र नेकपा (माओवादी केन्द्र) को एकीकरण २०७५ साल जेठ ३ गते भएकोले सर्वोच्च अदालतबाट नेकपा (एमाले) पुनर्जीवित हुने फैसला भएकाले जेठ २ गते पूर्वको स्थितिमा पार्टी समग्ररुपमा कायम हुनुपर्छ भन्नुपर्नेमा ३ गते पूर्व भन्दै अल्मल्याउने भाषा प्रयोग भएको छ । साथै नेकपा (एमाले) २०७५ साल जेठ २ गते पूर्वको स्थितिमा कायम हुने कुरा नगरी नेपाल कम्युनिष्ट पार्टी (नेकपा) को केन्द्रीय कमिटीका सदस्यहरुमध्ये एकताको पक्षमा उभिएका व्यक्तिहरुलाई आधार मानेर केन्द्रीय कमिटी र स्थायी कमिटीका संरचना गतिशील हुने कुरा गर्दै यथार्थमा पार्टीलाई २०७५ साल जेठ २ गतेको स्थितिमा कायम नराखी आफ्नो गुटगत स्वार्थ अनुरुप हुने कुरा गरिएको छ । यस्तो कुरा पार्टी एकता कायम गर्ने मनसायबाट आएको भन्ने कदापि देखिन्न । यो अस्वीकार्य छ । २) बुँदा नम्बर २ मा मातहतका पार्टी कमिटी र जनसंगठनहरुलाई २०७५ साल जेठ २ गते अगाडिको स्थितिमा कायम गरी क्रियाशील गर्ने कुरा पनि मानिएको छैन । मूलभूतरुपमा २०७५ जेठ ३ पूर्वको अवस्थामा फर्कने कुरा गरी मन लागेकोलाई कायम गर्ने र नलागेकोलाई हटाइदिने मनसाय राखिएको छ । यस्तो जालझेलपूर्ण भनाई पार्टी एकता कायम गर्ने असल नियत भएको ठहरिन्न । ३) राष्ट्रिय महाधिवेशन र अन्य तहका अधिवेशन र सदस्यताबारे मौनता साधेर आफुखुशी गर्ने आशय रहेको देखिन्छ । कार्यदल गठन गरिने कुरा गरिएपनि त्यसले केकस्ता काम गर्नेछ भन्ने कुरा उल्लेख गरिएको छैन । त्यसैगरी अहिलेसम्म स्वेच्छाचारी किसिमले पार्टी विधान विपरीत गरिएका कथित कार्वाई फिर्ता लिने कुरा वक्तव्यमा छैन । बुँदा नम्बर ५ मा यसबीचमा भएका गल्ती तथा कमीकमजोरीलाई लिएर कुनै कार्वाई गरिने छैन भन्ने अल्मल्याउने भाषा प्रयोग गरिएको छ । ४) प्रतिनिधि सभाको असंवैधानिक विघटनको जिम्मेवारी लिएर त्यस्तो गलत निर्णयलाई सच्याउने कुरा गर्नुको साटो सर्वोच्च अदालतमा प्रतिनिधि सभाको पुनःस्थापनाका लागि दायर रिट निवेदनमा हामीले गरेको हस्ताक्षर फिर्ता हुुनुपर्ने पूर्वशर्त राखिएको छ । उक्त रिट निवेदन प्रधानमन्त्रीबाट प्रतिनिधि सभाको असंवैधानिक विघटनका कारण नेपालको संविधान, लोकतन्त्र र संसदको रक्षा गर्नुपर्ने आवश्यकताको परिणाम हो । प्रधानमन्त्रीबाट प्रतिनिधि सभाको विघटनको निर्णय फिर्ता भएमा यस सम्बन्धी विवादको स्वतः निरुपण हुनेछ । ५) हामीले पार्टी एकता, देशमा राजनीतिक स्थायित्व र जनताको हितलाई सर्वोपरी राख्दै सर्वोच्च अदालतको फैसला तथा नेकपा (एमाले) को नवौं महाधिवेशनको निर्णय र पार्टी विधान अनुरुप पार्टी संगठनलाई पूर्ववत् सञ्चालन गरौं भनी राखेको प्रस्ताव अत्यन्त रचनात्मक छ । तर त्यसप्रति केपी शर्मा ओलीको सकारात्मक दृष्टिकोण र व्यवहार रहेको पाइएन । अहिले उहाँबाट भनिएको रचनात्मक योगदान सर्वप्रथम उहाँबाटै आरम्भ हुनु उपयुक्त हुनेछ । अन्यथा आफुले मनपरी गर्ने र अरुलाई उपदेश दिने कुराको कुनै उपादेयता रहँदैन । ६) समग्रमा पार्टी अध्यक्ष ओलीबाट अगाडि सारिएका कुराहरु पार्टीको एकतालाई अक्षुण्ण राख्न नवौं राष्ट्रिय महाधिवेशनको निर्णय र पार्टी विधान तथा सर्वोच्च अदालतको फैसलाको अन्तर्य अनुरुप छैनन् । उहाँको वक्तव्यमा प्रयोग गरिएको भाषा र बुँदाहरु केलाउँदा जालझेल, अन्योल र भ्रमको आधारमा अरुलाई अल्मल्याउने र विभाजित गर्ने दुराशय देखिन्छ । अतः पार्टी विधान अनुरुप पार्टीलाई एकताबद्ध बनाउने वहाँको सोच नै नरहेको देखिएकोले अध्यक्ष केपी ओलीको वक्तव्यको भ्रममा नपरी सशक्त रुपमा पार्टीको समग्र एकता, संगठन निर्माण र सञ्चालनको मार्गमा अघि बढ्न हामी पार्टीका सम्पूर्ण इमान्दार नेता, कार्यकर्ता, सदस्य र शुभेच्छुकहरुमा हार्दिक आव्हान गर्दछौं । फेरी पनि जोड दिएर भन्न चाहन्छौ कि हामी सार्थक वार्ता, सिद्धान्तनिष्ठ एकता र मेलमिलापको पक्षमा रहँदै आएका छौं र अन्तिम घडी सम्म यस सम्बन्धमा हाम्रो सकारात्मक प्रयास जारी रहने छ । अहिले पनि हामी त्यही चाहन्छौं र नेपालको कम्युनिष्ट आन्दोलनलाई क्षतविक्षत पार्ने सबै प्रकारका षडयन्त्रहरु पराजित हुनुपर्छ भन्ने दृढ मान्यता राख्दछौं । यही मान्यता र विश्वासका साथ हामीले अनेकौं घातप्रतिघात सहँदै पार्टी एकताका लागि अन्तिमसम्म पार्टीमा नै रहेर आफ्नो प्रयास अघि बढाई रहेका छौं । हामीले बाध्यात्मक स्थितिमा मात्र वैकल्पिक मार्ग अवलम्बन गर्ने दृष्टिकोण राखेका छौं । अतः छलछाम र षडयन्त्रपूर्ण किसिमले कुरा गरेर राष्ट्र र जनता तथा पार्टीपंक्तिको भावना अनुरुप पार्टीमा एकता कायम नहुने कुरा स्पष्ट हुँदाहुँदै पार्टी अध्यक्ष र देशको प्रधानमन्त्री जस्तो जिम्मेवार पदमा आसिन व्यक्तिबाट अनुचित मार्ग र शैली अवलम्बन गरिनु दुःख र चिन्ताको विषय हो । यस्तो गलत बाटो परित्याग गरी हामीले यस अघि लिखितरुपमा अगाडि सारेका कुराहरुको विश्वसनीय रुपमा सम्बोधन गर्दै इमानदारीका साथ वार्ता र सहमतिको बाटो अवलम्बन गरिए मात्र सकारात्मक परिणाम आउन सक्ने तर्फ गम्भीर ध्यानाकर्षण गर्दछौं । (२०७८ साल जेठ २४ गते सम्पन्न नेकपा (एमाले), स्थायी कमिटीका पदाधिकारी तथा सदस्यहरुको बैठकको निर्णय बमोजिम जारी वक्तव्य )"
प्रचण्ड सक्रियता : माधवसँगको छलफलपछि देउवा भेट्न बुढानिलकण्ठमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' एमालेबाट कारबाहीमा परेका नेता माधवकुमार नेपालसँगको छलफल सकेर कांग्रेस सभापति शेरबहादुर देउवाको निवास बुढानिलकण्ठ पुगेका छन् । यसअघि प्रचण्ड र नेपालबीच कोटेश्वरमा वार्ता भएको थियो । वार्ताका क्रममा अदालतमा विचाराधीन मुद्दा र पार्टीको आन्तरिक विषयमा छलफल भएको बताइएको छ । एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेलगत्तै नेता नेपाल छलफलमा जुटेका छन्। अध्यक्ष ओलीले २०७५ जेठ ३ मा फर्किन तयार रहेको प्रतिवद्धतासहित एकताको अपिल गरेका छन्। स्रोतका अनुसार आफू अल्पमत परेर कमजोर भएपछि ओलीले फेरि फसाउनका लागि यस्तो फन्डा रचेको निश्कर्ष निकाल्दै ओलीको जालझेलमा अब नअलमलिने माधवले बताएका छन्। एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेका छन्। जसका लागि प्रधानमन्त्री ओलीले ६ बुँदे प्रस्ताव अघि सारेका छन्। नेताहरूबाट भएका गल्ती तथा कमीकमजोरीलाई लिएर कुनै कारबाही नगरिने प्रतिबद्धता ओलीले जनाएका छन्। यता वरिष्ठ नेताद्वय माधवकुमार नेपाल पक्ष पार्टीलाई २०७५ जेठ २ को अवस्थामा फर्काउनुपर्ने माग गर्दै आएको थियो। उक्त समूहको मागअनुसार ओलीले प्रस्ताव गरेका हुन्। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। नेकपा (एमाले) माधवकुमार नेपाल पक्षले पार्टी एकताको नाममा सर्वोच्च अदालतमा दायर भएको रिट निवेदन फिर्ता नलिने भएको छ। २०७५ जेठ २ मा फर्किन पार्टी अध्यक्ष केपी शर्मा ओली तयार भए पनि माधव पक्ष रिट फिर्ता नलिने निष्कर्षमा पुगेको हो। माधव पक्षका २३ जना सांसदले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। अध्यक्ष रहेका प्रधानमन्त्री ओलीलाई विश्वास मत दिने क्रममा गत वैशाख २७ गते माधव नेपालसहित २७ जना सांसदहरू अनुपस्थित भएपछि एमालेभित्रको आन्तरिक विवादले विस्फोटक मोड लिएको थियो। बुढानीलकण्ठमा वैशाख ३० गते ओली र नेपालबीच भएको साढे चारघन्टा लामो वार्तामा मिलेर अघि बढ्ने सहमति सहित कार्यदल बने पनि राष्ट्रियसभामा सरकार पक्षीय उम्मेदवार रामबहादुर थापा बादल पराजित भएपछि एकता प्रयास फेरि भाँडिएको थियो। एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिपछि पार्टी विभाजनको अवस्थामा पुगेको हो। त्यसैगरी एमाले संस्थापन पक्षले घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडासँग कारबाहीका लागि स्पष्टीकरण सोधिसकेको छ।"
माधव पक्षले रिट फिर्ता नलिने,"काठमाडौं : नेकपा (एमाले) माधवकुमार नेपाल पक्षले पार्टी एकताको नाममा सर्वोच्च अदालतमा दायर भएको रिट निवेदन फिर्ता नलिने भएको छ। २०७५ जेठ २ मा फर्किन पार्टी अध्यक्ष केपी शर्मा ओली तयार भए पनि माधव पक्ष रिट फिर्ता नलिने निष्कर्षमा पुगेको हो। माधव पक्षका २३ जना सांसदले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। आफू निकट केन्द्रीय सदस्य, जिल्ला कमिटीका अध्यक्ष, जनवर्गीय संगठनका पदाधिकारीसँगको छलफलपछि माधव पक्ष निकट स्थायी समितिले प्रस्ताव पारित गरेको थियो। प्रस्तावमा नेपालको संविधान, लोकतन्त्र र प्रतिनिधिसभाको रक्षाका लागि सर्वोच्च अदालतमा दायर रिट निवेदनबाट हस्ताक्षर फिर्ता लिने प्रयोजित हल्ला निराधार भएको उल्लेख गरिएको छ। नवौं राष्ट्रिय महाधिवेशनको मार्ग निर्देशन र निर्णयविपरीत दक्षिणपन्थी बिसर्जनवादी चिन्तन र व्यवहारका साथ बाह्य शक्तिका सामु लम्पसार परेको आरोप प्रधानमन्त्री केपी ओलीमाथि माधव पक्षको छ। अनिश्चित र परिणामविहीन वार्तामा अल्झिन नहुने माधव पक्षको ठहर छ। नेपालको संविधान, पार्टीको विधान र कम्युनिस्ट आन्दोलन एवम् लोकतन्त्रको रक्षाका लागि बाध्य भएर वैकल्पिक बाटो अवलम्बन गर्नुपर्ने निष्कर्ष प्रस्तावमा उल्लेख छ। यो पक्षले समानान्तर गतिविधिलाई वडा र टोलसम्मै पुर्याउने निर्णय गरेको छ। देशव्यापी रूपमा संगठनात्मक स्थितिलाई गुणात्मक रूपमा सशक्त किसिमले वडा र टोलसम्म अगाडि बढाउनुपर्छ, प्रस्तावमा भनिएको छ। केपी ओलीबाट निरन्तर फुट र गुटको अभ्यास भइरहेकाले कुनै ठोस परिणाम नआई पार्टी एकताका नाममा हुने प्रचार र भ्रममा नपर्न नेता एवं कार्यकर्ताहरूलाई आह्वान गरिएको छ। माधव पक्षको १० बुँदे प्रस्तावमा पार्टी एकताभन्दा प्रधानमन्त्री एवं अध्यक्ष ओलीमाथिको आरोपलाई प्राथमिकता दिएको छ। पार्टीमा एकता कायम गर्ने दिशामा उन्मुख हुनुको साटो अन्तरविरोध र विभाजन बढाउने काम गरिरहेको आरोप अध्यक्ष ओलीमाथि लगाइएको छ। उनीहरूले तत्काल निश्चित समयावधिमा विश्वसनीय रूपमा कार्यान्वयन हुने गरी सहमति सार्वजनिक भए मात्र अध्यक्ष ओली पार्टी एकताको पक्षमा ठहरिने बताएका छन्। माधव पक्षले केन्द्रदेखि स्थानीय तहसम्म स्पष्टीकरण, निलम्बन र निष्कासनलगायतका सबै कारबाहीहरू तत्काल खारेज गर्नसमेत माग गरेका छन्। एकपछि अर्को असंवैधानिक र स्वेच्छाचारी कार्य गर्ने क्रममा काम चलाउ प्रधानमन्त्री रहेको अवस्थामा ओलीले जेठ २१ गते मन्त्रिपरिषद्मा व्यापक हेरफेर गरेर संवैधानिक र लोकतान्त्रिक मूल्य, मान्यता र जनादेशमाथि घात गरेको माधव पक्षको आरोप छ। प्रधानमन्त्रीले संविधान संशोधन गर्न कार्यदल गठन गरेका विषय आपत्तिजनक र अलोकतान्त्रिक कार्य भएको भन्दै माधव पक्षले भत्र्सना गरेको छ। पारित प्रस्तावमा पार्टी विधान मिचेर स्वेच्छाचारी किसिमले जिम्मेबारीबाट हटाउने, स्पष्टीकरण सोध्ने र पार्टी सदस्यबाट नै निष्कासित गर्ने फुटपरस्त काम गरेकाले अहिलेको जटिल अवस्था सिर्जना भएको ठहर गरिएको छ। ओलीले वार्तालाई दाउपेचको रूपमा दुरुपयोग गर्दै आफ्ना स्वेच्छाचारी क्रियाकलाप जारी राखेका पनि प्रस्तावमा भनिएको छ। एकातर्फ वार्ताका कुरा गर्ने र अर्कोतर्फ पार्टी सदस्यबाटै निष्कासित गर्ने ओलीको कार्यबाट पार्टीलाई विधान अनुरूप एकताबद्ध गर्ने प्रयासहरू असफल भएको माधव पक्षको निष्कर्ष छ। ओलीले पार्टीलाई विभाजनको संघारमा पुर्याएका आरोप माधव पक्षको छ। कार्यदलका संयोजकलाई पार्टी सदस्यबाटै कथित निष्कासन गरी ओलीले कार्यदलको औचित्यसमेत समाप्त गरेका आरोप लगाइएको छ। कोरोना नियन्त्रणमा पनि सरकारले पहलकदमी गर्न नसकेको प्रस्तावमा उल्लेख छ।"
"कोटेश्वरमा प्रचण्ड र माधवबीच वार्ता, ओलीको 'फन्डा'मा नफस्ने रणनीतिबारे छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र एमालेबाट कारबाहीमा परेका वरिष्ठ नेता माधव नेपालबीच वार्ता भएको छ। कोटेश्वरस्थित एक व्यवसायीको घरमा दुई नेतबीच वार्ता भएको हो। एमाले अध्यक्ष तथा प्रधानमन्त्री केपी ओलीले माधव पक्षको माग बमोजिम २०७५ जेठ ३ मा फर्किन तयार रहेको प्रतिवद्धतासहित एकताको अपिल गरेपछि भएको यो छलफललाई अर्थपूर्ण रुपमा लिइएको छ। स्रोतका अनुसार आफू अल्पमत परेर कमजोर भएपछि ओलीले फेरि फसाउनका लागि यस्तो फन्डा रचेको निश्कर्ष निकाल्दै ओलीको जालझेलमा अब नअलमलिने माधवले बताएका छन्। एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेका छन्। जसका लागि प्रधानमन्त्री ओलीले ६ बुँदे प्रस्ताव अघि सारेका छन्। नेताहरूबाट भएका गल्ती तथा कमीकमजोरीलाई लिएर कुनै कारबाही नगरिने प्रतिबद्धता ओलीले जनाएका छन्। यता वरिष्ठ नेताद्वय माधवकुमार नेपाल पक्ष पार्टीलाई २०७५ जेठ २ को अवस्थामा फर्काउनुपर्ने माग गर्दै आएको थियो। उक्त समूहको मागअनुसार ओलीले प्रस्ताव गरेका हुन्। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। नेकपा (एमाले) माधवकुमार नेपाल पक्षले पार्टी एकताको नाममा सर्वोच्च अदालतमा दायर भएको रिट निवेदन फिर्ता नलिने भएको छ। २०७५ जेठ २ मा फर्किन पार्टी अध्यक्ष केपी शर्मा ओली तयार भए पनि माधव पक्ष रिट फिर्ता नलिने निष्कर्षमा पुगेको हो। माधव पक्षका २३ जना सांसदले प्रतिनिधिसभा पुनस्र्थापना गरी नेपाली कांग्रेसका सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा रिट निवेदन दिएका थिए। उता संस्थापन पक्षको भने नवौं महाधिवेशनको संरचनामा फर्किएर पार्टी एकता जोगाउन रिट फिर्ता लिनुपर्ने अडान छ। अध्यक्ष रहेका प्रधानमन्त्री ओलीलाई विश्वास मत दिने क्रममा गत वैशाख २७ गते माधव नेपालसहित २७ जना सांसदहरू अनुपस्थित भएपछि एमालेभित्रको आन्तरिक विवादले विस्फोटक मोड लिएको थियो। बुढानीलकण्ठमा वैशाख ३० गते ओली र नेपालबीच भएको साढे चारघन्टा लामो वार्तामा मिलेर अघि बढ्ने सहमति सहित कार्यदल बने पनि राष्ट्रियसभामा सरकार पक्षीय उम्मेदवार रामबहादुर थापा बादल पराजित भएपछि एकता प्रयास फेरि भाँडिएको थियो। एमाले संस्थापन पक्षले वरिष्ठ नेता माधव नेपाल, झलनाथ खनाल, उपाध्यक्ष भीम रावललगायत ११ जनालाई साधारण सदस्य समेत नरहने गरी कारबाही गरिपछि पार्टी विभाजनको अवस्थामा पुगेको हो। त्यसैगरी एमाले संस्थापन पक्षले घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडासँग कारबाहीका लागि स्पष्टीकरण सोधिसकेको छ।"
आजबाट प्रदेश १ को बजेट अधिवेशन सुरु,"विराटनगर : प्रदेश १ को बजेट अधिवेशन आजबाट सुरु हुँदैछ । प्रदेश १ सभाको आठौं तथा बजेट अधिवेशन सोमबार दिउँसो २ बजेबाट सुरु हुने संसद सचिवालयले जनाएको छ । आठौं अधिवेशनको पहिलो बैठकमा प्रदेशसभामा प्रतिनिधित्व गर्ने पाँचवटै दलका नेताहरुले सम्बोधन गर्ने कार्यसूची रहेको जनाइएको छ । आइतबारमात्रै माओवादी केन्द्रले एमाले नेतृत्वको सरकारलाई दिइरहेको समर्थन फिर्ता लिएको थियो । सरकारलाई दिएको समर्थन फिर्ता लिएपछि संसद सचिवालयले माओवादी केन्द्रलाई प्रतिपक्षको लाइनमा सिट व्यवस्थापन गरेको छ । प्रदेशसभा सचिवालयले संसद बैठकका लागि आवश्यक सबै तयारी पुरा गरिसकेको जनाएको छ । बैठकमा सहभागी हुने प्रदेशसभाका सांसद, कर्मचारी, मर्यादापालक, संसदीय बिटका पत्रकारहरुको शनिबार र आइतबार कोरोना पीसीआर परीक्षण गरेको र नेगेटिभ रिपोर्ट आएकालाई मात्रै आज उपस्थित हुनेछन्। परीक्षण गरिएका मध्ये एक सांसदसहित ६ जनाको रिपोर्ट पोजेटिभ आएको सचिवालयले जनाएको छ । शनिबार गरिएको स्वाब परीक्षणमा संसद सचिवालयका एकजना चालक, एक माली, दुईजना मर्यादापालक र एक पत्रकारलाई कोरोना पुष्टि भएको छ । त्यसैगरी आइतबार गरिएको परीक्षणमा माओवादी केन्द्रका सांसद कुलप्रसाद साम्बाको रिपोर्ट पोजेटिभ आएको छ । सांसद साम्बाले एक महिनाअघि नै संक्रमित भएको उल्लेख गरेका छन् । उनले आफ्नो स्वास्थ्य अवस्था सामान्य रहेपनि रिपोर्ट पोजेटिभ आएको बताए ।"
ओलीद्वारा एमाले एकताको आह्वान,"काठमाडौं : एमाले अध्यक्ष एवं प्रधानमन्त्री केपी शर्मा ओलीले आइतबार पार्टी एकताको आह्वान गरेका छन्। जसका लागि प्रधानमन्त्री ओलीले ६ बुँदे प्रस्ताव (हेर्नुहोस् प्रधानमन्त्रीका प्रतिबद्धता) अघि सारेका छन्। अध्यक्ष ओली पार्टी संरचनालाई २०७५ साल जेठ २ को अवस्थामा फर्काउन तयार भएका छन्। नेताहरूबाट भएका गल्ती तथा कमीकमजोरीलाई लिएर कुनै कारबाही नगरिने प्रतिबद्धता ओलीले जनाएका छन्। कसैप्रति पूर्वाग्रह नराख्ने र भेदभाव नगरिने उनको प्रतिबद्धता छ। नेकपा (एमाले) लाई २०७५ साल जेठ ३ गते पूर्वको अवस्थाबाट अगाडि बढाइनेछ। नेपाल कम्युनिष्ट पार्टी (नेकपा) को केन्द्रीय कमिटीका सदस्यहरूमध्ये एकताको पक्षमा उभिनुभएका कमरेडहरूलाई आधार मानेर केन्द्रीय कमिटी र स्थायी कमिटीका संरचना गतिशील हुनेछन्, अध्यक्ष ओलीको प्रस्तावमा छ, मातहतका पार्टी कमिटी र जनसंगठनहरू मूलभूत रूपमा २०७५ जेठ ३ पूर्वको अवस्थामा फर्केर क्रियाशील हुनेछन्। संगठनात्मक क्षेत्रका यी निश्कर्षहरू कार्यान्वयन गर्ने क्रममा देखापर्ने समस्या समाधानका लागि कार्यदलले काम गर्नेछ। वरिष्ठ नेताद्वय माधवकुमार नेपाल र झलनाथ खनाल पक्षले पार्टीलाई २०७५ जेठ २ को अवस्थामा फर्काउनुपर्ने माग गर्दै आएको थियो। उक्त समूहको मागअनुसार ओलीले प्रस्ताव गरेका हुन्। एमाले र माओवादी केन्द्रबीच २०७५ जेठ ३ मा एकीकरण भई नेकपा गठन भएको थियो। तर, सर्वोच्च अदालतले गत फागुन २३ गते उक्त एकीकरण बदर गर्दै साविक पार्टी ब्युँउताउने फैसला सुनाएको थियो। ओलीले कम्युनिस्ट आन्दोलनलाई एकताबद्ध बनाएर मात्रै मुलुकको राष्ट्रिय एकतालाई सुदृढ गर्न सकिन्छ भन्ने विश्वासका साथ २०७५ जेठमा माओवादी केन्द्रसँग एकीकरणको ऐतिहासिक निर्णय गरेको जनाएका छन्। एकीकरणको मुख्य पहलकर्ता र प्रस्तावकका रूपमा मेरो भूमिका कस्तो थियो भन्ने कुरा यहाँ दोहोर्याइरहन आवश्यक देख्दिनँ, उनले भनेका छन्, तर त्यो एकीकरण निष्कर्षमा पुग्न सकेन। यसका कारणहरूबारे यहाँ धेरै भन्न चाहन्नँ। २०७७ साल फागुन २३ गतेको सर्वोच्च अदालतको फैसला एकीकरण प्रक्रिया भंग हुनुको मुख्य कारण थियो भनेर कतिपयले टिप्पणी गर्छन्। तर, यो यथार्थ होइन। उनका अनुसार सर्वोच्चले त नेपाल कम्युनिस्ट पार्टीको नाम पहिल्यै निर्वाचन आयोगमा दर्ता रहेको हुनाले त्यससँग जुझ्ने गरी गरिएको दर्ता मिलेन भनेको हो। एकता कायम राख्ने भए नयाँ नाम प्रस्ताव गर भनेको हो। र, यसका लागि समय पनि दिएको हो। पार्टीको प्रथम अध्यक्ष हुनुको नाताले मैले यसमा आफैं पहल पनि लिएको हुँ, उनको भनाइ छ। तर, पुष्पकमल दाहालको अनिच्छाका कारण आफ्नो प्रयास सफल हुन नसकेको आरोप उनले लगाएका छन्। त्यसपछि मात्रै एमालेलाई नयाँ स्वरूप र गतिका साथ अगाडि बढाउने निष्कर्षमा पुगेको उनको भनाइ छ। नेकपा (एमाले) को निर्माण र विकासमा हजारौं योद्धाहरूको पसिना, त्याग र बलिदान अन्तरनिहित छ। यस पार्टीप्रति जनताको अपार विश्वास छ। नेकपा (एमाले) लाई सुदृढ गरेर मात्रै कम्युनिष्ट आन्दोलनलाई बलियो र एकताबद्ध बनाउन सकिन्छ, उनले भनेका छन्, यसो गरेर मात्रै मुलुकको लोकतन्त्र सुदृढ हुन सक्छ। त्यसको जगमा मात्रै राष्ट्र एकताबद्ध र सबल हुन सक्छ। विकसित र समृद्ध हुन सक्छ। त्यसैले यस पार्टीलाई किमार्थ कमजोर बन्न दिनुहुँदैन। उनले एमालेमा देखापरेका समस्याबाट पार्टी पंक्ति मात्रै होइन, राजनीतिक स्थिरता र लोकतन्त्रका पक्षधरसमेत चिन्तित रहेको जनाएका छन्। परिस्थितिको गाम्भीर्यलाई ध्यानमा राखेर पार्टी अध्यक्षका हैसियतले मैले एकताका निम्ति गरेको अथक प्रयास र निरन्तर पहलबारे यहाँहरू सबै परिचित हुनुहुन्छ, उनले भनेका छन्, तर हाम्रा अनवरत प्रयासका बाबजुद जे नहुनुपथ्र्यो, त्यही भइरहेको छ। जे हुनुपथ्र्यो, त्यो भने भइरहेको छैन। पार्टी एकताको मुख्य आधार पार्टीका स्थापित सिद्धान्त र नीति, विधि र पद्धति एवं मूल्य र मान्यताहरू रहेको उनको भनाइ छ। राष्ट्र, जनता र आन्दोलनको हितलाई केन्द्रबिन्दुमा राखेर असल मनशायले अगाडि बढ्ने हो भने हामीबीचका समस्याहरू समाधान हुन नसक्ने म कुनै कारण देख्दिनँ, उनले भनेका छन्, त्यसका लागि सबैभन्दा पहिले हामी एक ठाउँमा उभिन जरुरी छ। एकताको लक्ष्य राखेर सकारात्मक र सिर्जनात्मक योगदान गर्न आवश्यक छ। ओलीले आफ्नो पार्टी अध्यक्षलाई प्रधानमन्त्री पदबाट हटाई विपक्षी दलका नेतालाई प्रधानमन्त्री बनाइयोस् भन्ने मागसहित सर्वोच्च अदालतमा प्रस्तुत रिट निवेदनमा प्रयोग गरिएको एमालेका निवर्तमान सांसदको हस्ताक्षर फिर्ता हुने अपेक्षा लिएका छन्। दोस्रो तहका नेताहरूले पार्टी एकताका लागि निरन्तर प्रयास गरिरहेका छन्। जसमा ओली पक्षका नेता सुवासचन्द्र नेम्बाङ, विष्णु पौडेल, प्रदीप ज्ञवाली, शंकर पोखरेल र नेपाल पक्षका घनश्याम भुसाल, सुरेन्द्र पाण्डे, योगश भट्टराई, गोकर्ण विष्ट, सोमप्रसाद पाण्डे छन्। एकताको पक्षमा निरन्तर पहल गर्ने नेताहरूका भावना र सुझावलाई ध्यानमा राखेर पार्टीभित्रका समस्या समाधान गर्न, एकतालाई रक्षा एवं सुदृढ गर्न प्रस्ताव गरेको ओलीले जनाएका छन्। एकताको पहलमा रहेका नेता योगेश भट्टराईले अध्यक्ष ओलीले एमालेको एकताका लागि गरेको आह्वान सकारात्मक रहेको बताएका छन्। कार्यदलस्तरको छलफललाई यो वक्तव्यले पुनः निरन्तरता दिन बाटो खुलेको छ। पार्टीका जिम्मेवार नेता कमरेडहरू सम्मिलित कार्यदलले स्पष्ट गर्नुपर्ने र मिलाउनुपर्ने थप विषयहरूलाई समाधान गर्नेछ, भट्टराईले फेसबुकमा लेखेका छन्, सर्वोच्चमा विचाराधीन विषयमा सबै सम्भावनालाई ख्याल गर्दै र मूलतः संविधानको रक्षा, लोकतान्त्रिक प्रक्रियाको निरन्तरता र पार्टी एकताको खातिर एउटा तार्किक निश्कर्षमा पुग्नु उपयुक्त हुनेछ। सारमा अध्यक्षको वक्तव्यले पार्टीको शीर्ष नेतृत्वका बीचमा सार्थक संवाद हुनेछ र नेकपा एमालेको एकतालाई अक्षूण राख्न मद्दत पुग्ने अपेक्षा गर्छु।"
प्रदेश २ : कांग्रेस र माओवादी केन्द्र रिझाउन समाजवादीको कसरत,"जनकपुरधाम : प्रदेश २ मा जनता समाजवादी पार्टीका उपेन्द्र यादव पक्षधरले नेपाली कांग्रेस र माओवादी केन्द्रसँग सत्ता साझेदारी गर्न छलफल तीव्र बनाएको छ। सोमबार बिहानैदेखि समाजवादी पार्टीको नेताहरुले आफू नेतृत्वको सरकार बनाउन नेपाली कांग्रेस र माओवादी केन्द्रसँग छलफलमा तीव्रता दिएको हो। जसपा अध्यक्ष महन्त ठाकुर र राजेन्द्र महत्तो पक्षका नेताहरु संघीय सरकारमा सहभागिता जनाएपछि त्यसको प्रभाव प्रत्यक्ष प्रदेश २ मा देखिएको हो। योसँगै प्रदेशमा सत्ता साझेदार दल तत्कालीन राष्ट्रिय जनता पार्टी नेपाल र समाजवादी पार्टी फूटतर्फ अगाडि बढेको हो। जसपाले प्रदेश २ मा आइतबार साँझ १ मन्त्री र ३ राज्यमन्त्रीलाई पदमुक्त गरेसँगै कांग्रेस र माओवादीसहित माधव पक्षलाई सरकारमा ल्याउन कसरत सुरु भएको जसपाका नेता एवं राज्यमन्त्री योगेन्द्र राय यादवले जानकारी दिए। संसद विघटन अघि संघीय सरकारमा प्रतिपक्षीको भुमिका निर्वाह गरिरहेका दल नेपाली कांग्रेस, माओवादी केन्द्र र माधव पक्षसहित सरकार बनाउने योजना छ। हामीले कांग्रेस र माओवादी सहितसँगको छलफलमा तीव्रता दिएका छौं, बाँकी कुरा टुङ्गिन बाँकी छ, तर सरकारमा तीनै दल जाने कुरामा सहमती भइसकेको छ नेता यादवले भने। माधव पक्षलाई सरकारमा सहभागी गराउन केही कानूनी व्यवधान छ तर पनि विकल्पको बाटोको खोजी हुँदैछ, सकभर सबैलाई समेटेर लग्ने प्रयास भइरहेको भुमी व्यवस्था, कृषि तथा सहकारी राज्यमन्त्री योगेन्द्र राय यादवले जानकारी दिए। नेकपा माओवादी केन्द्र संसदीय दलका नेता भरतप्रसाद साहले सरकारमा सहभागी हुनेबारे छलफल भइरहेको भएपनि टुङ्गो नलागेको बताए। उनले भने, सरकारमा सहभागी हुने कुरा छ, तर अझै केही विषयवस्तुहरु बाँकी छ, सरकारमा जाने सैद्धान्तिक सहमति भएपनि प्राविधिक कुराहरु बाँकी छ, छलफल निरन्तर चल्दैछ छिट्टै टुङ्गो लाग्छ।नेपाली कांग्रेसका प्रमुख सचेतक उपेन्द्रप्रसाद कुशवाहाले सरकारमा जाने भनिएपनि बाहिर आएजस्तो सहमती नभएको स्पष्ट पारे। हामीले पहिलो मुख्यमन्त्रीमा दाबी गरिरहेका छौं, दोस्रो विकल्प खोज्छौं, तर सरकारमा सहभागी हुन हाम्रो बटमलाइन मुख्यमन्त्री अन्यथा प्रमुख मन्त्रालय हो, सरकार बनाउने कुरामा सहमत छौं तर सरकारमा गएर पनि चाहे अनुरुप नभएर बाहिरबाटै समर्थन गछौं। प्रदेश २ मा ठाकुर पक्षका मन्त्री तथा राज्यमन्त्रीलाई हटाउनु अघि जसपा उपेन्द्र यादव पक्षधर ३० र ठाकुरमहतो निकट ६ गरी कूल ३६ सांसदको हस्ताक्षरसहित आइतबार मुख्यमन्त्री लालबाबु राउतलाई संसदीय दलको नेता चयन गरिएको थियो। सरकारले ल्याउन लागेको नीति तथा कार्यक्रम र बजेट पास गर्न पार्टीले ह्वीप जारी गर्ने र विधान विपरीत कार्य गर्नेलाई कारबाही गर्ने उपेन्द्र यादव पक्षको रणनीति योजना छ। तर हालसम्म कुनैपनि बैठक निष्कर्षमा पुग्न सकेको छैन्। वार्ताका लागि सरकार पक्षबाट भूमि व्यवस्था तथा कृषिमन्त्री शैलेन्द्र साह, सामाजिक विकास मन्त्री नवलकिशोर साह र उद्योगा वन पर्यटन तथा वातावरण मन्त्री रामनरेश राय छन्। यस्तै कांग्रेसको तर्फबाट दलका सचेतक उपेन्द्र कुशवाहा, शिवचन्द्र चौधरी र वीरेन्द्र साह सहमतिको जिम्मेवारी दिइएको छ। प्रदेश २ मा १०७ प्रदेशसभा सदस्यमध्ये तीन जनालाई माओवादी केन्द्रले कारवाही गरेको छ। जसमा अब १०४ कूल सदस्य संख्यामध्ये ३६ उपेन्द्र यादवको पक्षमा खुलेर लागेका छन् भने थप चार जना समर्थनको लागि तयार अवस्थामा रहेको श्रोतको दाबी छ। नेपाली कांग्रेससँग १९ र माओवादी केन्द्रसँग ८ सांसद रहेका छन्।"
मेरै कारणले एकताको प्रयास असफल भयो भन्ने ओलीको भनाइ झुठो र षडयन्त्रपूर्ण : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले आफ्नो कारणले एकताको प्रयास सफल नभएको भन्ने प्रधानमन्त्री केपी शर्मा ओलीको भनाइ सरासर झुठो, भ्रामक र षडयन्त्रपूर्ण भएको बताएका छन्। अध्यक्ष प्रचण्डले प्रधानमन्त्रीको उक्त अभिव्यक्तिको घोर निन्दा र भर्त्सना समेत गरेका छन्। सोमबार सामाजिक सञ्जाल ट्वीटमा लेखेका छन्, 'प्रधानमन्त्री केपी शर्मा ओलीले प्रचण्डका कारण एकताको प्रयास सफल नभएको भन्ने भनाइ झुठ,भ्रामक र षडषन्त्रपूर्ण छ, त्यस प्रकारको अभिव्यक्तिको घोर निन्दा र भर्त्सना गर्दछु।' एमाले अध्यक्ष ओलीले आइतबार राति एक सार्वजनिक विज्ञप्ति जारी गदै आफूले नेकपा एकताका लागि प्रयास गरे पनि माओवादी अध्यक्ष प्रचण्डका कारण एकता हुन नसकेको बताएका थिए। त्यसको प्रतिवाद गर्दै प्रचण्डले आफ्ना कारण नभइ ओलीकै कारणले एकता असफल भएको जिकिर गरेका हुन्। सर्वोच्च अदालतले २३ फागुनमा नेकपा एमाले र माओवादी केन्द्रलाई पहिल्यकै हैसियतामा पुर्याइदिएको थियो। त्यसपछि दुवै दल आआफ्नो बाटोमा लागेका थिए।"
प्रदेश २: माधव पक्षसहित कांग्रेस र जसपाको संयुक्त सरकार बनाउने कसरत,"जनकपुरधाम: प्रदेश २ मा जनता समाजवादी पार्टीले सरकार बनाउन माधव नेपाल पक्ष सहित नेपाली कांग्रेस र माओवादीसँग छलफल थालेको छ । सोमबार बिहानैदेखि नेपाली कांग्रेस र माओवादी केन्द्रसँगको छलफलमा माधव पक्षलाई समेत सरकारमा सहभागी गराउन छलफल भइरहेको हो । जनता समाजवादी पार्टीका महन्तराजेन्द्र पक्ष संघीय सरकारका सहभागी भएसँगै बिबादमा फसेको हो । जसपाले प्रदेश २ मा आइतबार साँझ १ मन्त्री र ३ राज्यमन्त्रीलाई पदमुक्त गरेसँगै कांग्रेस र माओवादी सहित माधव पक्षलाई सरकारमा ल्याउन कसरत सुरु गरेको जसपाका नेता एवं राज्यमन्त्री योगेन्द्र राय यादवले जानकारी दिए । संसद विघटनअघि संघीय सरकारमा प्रतिपक्षीको भूमिका निर्वाह गरिरहेका दल नेपाली कांग्रेस, माओवादी केन्द्र र माधव पक्ष सहित सरकार बनाउने योजना छ । हामीले कांग्रेस र माओवादी सहितसँगको छलफलमा तिब्रता दिएका छौँ, बाँकी कुरा टुङ्गिन बाँकी छ, तर सरकारमा तीनै दल जाने कुरामा सहमति भैसकेको छ नेता यादवले भने । माधव पक्षलाई सरकारमा सहभागी गराउन केही कानूनी व्यवधान भए पनि विकल्पको बाटोको खोजी हुँदैछ, सकभर सबैलाई समेटेर लग्ने प्रयास भइरहेको भूमी व्यवस्था, कृषि तथा सहकारी राज्यमन्त्री योगेन्द्र राय यादवले जानकारी दिए । नेकपा माओवादी केन्द्र संसदीय दलका नेता भरत प्रसाद साहले सरकारमा सहभागी हुनेबारे छलफल भैरहेको भए पनि टुङ्गो नलागेको बताए । उनले भने, सरकारमा सहभागी हुने कुरा छ, तर अझै केही विषयवस्तुहरु बाँकी छन्, छलफल चल्दैछ छिट्टै टुङ्गो लाग्छ । प्रदेशसभा बैठकमा अनुपस्थित जनता समाजवादी पार्टी नेपालको ठाकुरमहतो पक्षले प्रदेश सांसदहरुले बजेट अधिवेशनको पहिलो प्रदेशसभा बैठक बहिष्कार गर्ने भएका छन् । सोमबार बिहान बसेको ठाकुर पक्षका सांसदहरुको बैठकले छैठौँ अधिवेशनको पहिलो बैठकमा सहभागी नहुने निर्णय गरेको हो । पछिल्लो राजनीतिक घटनाक्रमलाई नियाल्दै प्रदेशसभाको बैठकमा सहभागी नहुने निर्णय गरेको एक नेताले जानकारी दिए । बैठकमा ठाकुर पक्षका १५ जना प्रदेशसभा सदस्यहरु उपस्थित रहेको सांसद परमेश्वर साहले बताए । उनका अनुसार ठाकुर पक्षलाई समर्थन गर्ने ५ जना सांसद विशेष कामले काठमाडौँमा रहेकाले उनीहरु बैठकमा सहभागी हुन सकेनन् । प्रदेश २ मा ठाकुर पक्षका मन्त्री तथा राज्यमन्त्रीलाई हटाउनुअघि जसपा उपेन्द्र यादव पक्षधर ३० र ठाकुरमहतो निकट ६ गरी कूल ३६ सांसदको हस्ताक्षर सहित आइतबार मुख्यमन्त्री लालबाबु राउतलाई संसदीय दलको नेता चयन गरिएको थियो । सरकारले ल्याउन लागेको नीति तथा कार्यक्रम र बजेट पास गर्न पार्टीले ह्वीप जारी गर्ने र विधान विपरीत कार्य गर्नेलाई कारबाही गर्ने उपेन्द्र यादव पक्षको रणनीति योजना छ ।"
महन्थ ठाकुर निकट चार मन्त्री बर्खास्त,"जनकपुरधाम : प्रदेश २ का मुख्यमन्त्री लालबाबु राउतले जनता समाजवादी पार्टी (जसपा) महन्थ ठाकुर समूह निकट चारजना मन्त्रीलाई मन्त्रीमण्डलबाट हटाएका छन् । ठाकुर निकट भौतिक पूर्वाधार विकास मन्त्री जितेन्द्र सोनल, सामाजिक विकास राज्यमन्त्री अभिराम शर्मा, भौतिक पूर्वाधार विकास राज्यमन्त्री डिम्पल झा र उद्योग, पर्यटन, वन तथा वातावरण राज्यमन्त्री सुरेश मण्डललाई बर्खास्त गरिएको हो । उपेन्द्र यादव निकट मुख्यमन्त्री राउतको सिफारिसमा प्रदेश प्रमुख डा राजेश झाले आइतबार राति नै मन्त्रिमण्डलमा हेरफेर गरिएको प्रदेश प्रमुखको कार्यालयले विज्ञप्ति जारी गरी जानकारी गराएको छ । विज्ञप्तिमा मुख्यमन्त्री राउतलाई नै भौतिक पूर्वाधार विकास मन्त्रालय सम्हाल्ने गरी जिम्मेवारी तोकिएको छ । अन्य मन्त्रीहरुको मन्त्रालय भने यथावत छ । प्रदेश २ मा जसपाका उपेन्द्र यादव पक्षले कांग्रेसको समर्थनमा सरकार बनाउने प्रयास थालेको छ । केन्द्र सरकारमा जसपाका ठाकुर पक्ष सहभागी भएपछि प्रदेशमा त्यसको असर परेको हो ।"
पदमुक्त गरिएको १२ घण्टा नबित्दै मन्त्री सोनलले छाडे सरकारी निवास,"वीरगन्ज : प्रदेश २ का मुख्यमन्त्रीले पदमुक्त गरेको १२ घण्टा नबित्दै निवर्तमान भौतिक पूर्वाधार विकासमन्त्री जितेन्द्र सोनलले आफुले लगाउने लुगाकपडा मात्रै लिएर सरकारी निवास छाडेका छन् । मुख्यमन्त्री लालबाबु राउतले आइतवार राति जनता समाजवादी पार्टीका महन्थ ठाकुर पक्षका सोनल सहितका ४ जना मन्त्रीलाई पदमुक्त गरेका थिए । मुख्यमन्त्रीले पदमुक्त गरेको १२ घण्टा पनि नबित्दै निवर्तमान मन्त्री सोनलले सोमवार बिहान पौने ९ बजे, सरकारी मन्त्री निवास छाडेका हुन् । मन्त्री निवासबाट आफ्ना कपडालत्ता मात्रै दुई वटा झोलामा राखेर निस्किएका सोनल, आफ्ना सहयोगीका साथ मोटरसाइकलमा जनकपुरस्थित सिटि स्टार होटलमा गएर बसेको उनका स्वकीय सचिव रमेश सर्राफले जानकारी दिए । मन्त्रीका लागि सरकारी गाडीको सुविधा भएपनि सोनल, सहयोगीको मोटरसाइकलमै चढेर मन्त्रीनिवासबाट बाहिरिएका हुन् । सर्राफले भने, तत्काल जनकपुरमा कोठा खोज्न सम्भव भएन, त्यही भएर अहिले होटलमा बस्नुभएको छ, कोठा खाजिरहेका छौँ । मन्त्री निवास छाड्नुअघि सामाजिक सन्जाल फेसबुकमा पोष्ट गर्दै सोनलले २०७४ फागुन ३ देखि २०७८ जेठ २३ गतेसम्म मन्त्री पदमा रहँदा आफूलाई साथ र सहयोग गर्ने सबैलाई धन्यवाद दिएका छन् । सोनलले आफूसहितका ४ मन्त्रीलाई मुख्यमन्त्री राउतले पदमुक्त गर्ने आइतवार रातिको घटना अनपेक्षित नरहेको प्रतिक्रिया दिएका छन् । पार्टीमा पछिल्लो समय चुलिएको विवादपछि यस्तो अवस्था अपेक्षित नै रहेको उनको भनाइ छ । उनले भनेका छन्, केही दिन यता जसरी राजनीतिक घटनाक्रमहरू विकसित भइरहेको छ त्यस हिसाबले यस्तो अवस्था आउनसक्ने हामीले अपेक्षा नै गरेका थियौं । राष्ट्रिय राजनीतिको परिणाम प्रदेश सरकारमा पनि देखिएको भन्दै उनले पार्टी अध्यक्ष महन्थ ठाकुरले लिने निर्णयअनुसार नै आफू अगाडि बढ्ने बताएका छन् ।"
साइबर ब्युरोको अनुरोध : सामाजिक सञ्जालको दुरुपयोग नगर्नू,"काठमाडौं : नेपाल प्रहरीको साइबर ब्युरो काठमाडौँले सामाजिक सञ्जालको दुरुपयोग नगर्न आम नागरिकमा अनुरोध गरेको छ। ब्युरोले सोमबार एक सूचना जारी गरी सामाजिक सञ्जालको प्रयोग गरी अमर्यादित कार्य गर्ने, चरित्र हत्या गर्ने उद्देश्यबाट त्यस्ता सामग्री बनाउने, प्रकाशन, प्रसारण गर्ने जस्ता कार्य भइरहेकोतर्फ ध्यानाकर्षण गराउँदै त्यस्ता कार्य नगर्ननगराउन आग्रह गरेको हो। ब्युरोका प्रवक्ता प्रहरी वरिष्ठ उपरीक्षक नविन्द अर्यालले हाल निषेधाज्ञाका समयमा पनि त्यस्ता गतिविधि देखिएकाले सार्वजनिक सूचनामार्फत सचेत गराइएको बताए। सामाजिक सञ्जाल फेसबुक, टिकटक, युट्यूबलगायतमा व्यक्तिको तस्बिर, भिडियो दुरुपयोग गर्दै प्रचलित कानुनले प्रकाशन तथा प्रदर्शन गर्न रोक लगाएका सामग्री सार्वजनिक नैतिकता, शिष्टाचार विरुद्धका सामग्री कसैप्रति घृणा वा द्वेष फैलाउने उद्देश्यबाट प्रकाशन, प्रसारण गरेको पाइएमा विद्युतीय कारोवार ऐन, २०६३ अन्तर्गत कारवाही हुने जनाइएको छ। साथै, त्यस्ता गतिविधि गर्ने उपर प्रचलित कानुनवमोजिम ब्यूरोबाट कारवाही हुँदै आएको र कतिपय सूचना, निवेदनहरु निरन्तर अनुसन्धानको क्रममा रहेकोसमेत व्यूरोले जानकारी गराएको छ। यसैबीच विभिन्न जिल्लामा लागू गरिएको निषेधाज्ञा कार्यान्वयनको सिलसिलामा पछिल्लो २४ घण्टामा निषेधाज्ञा उल्लङ्घन गर्ने तीन हजार ९६६ वटा सवारी साधनलाई नियन्त्रणमा लिई चालकलाई सचेत गराएर छाडिएको प्रहरी प्रधान कार्यालयले जनाएको छ। नयाँ भेरियन्ट सहितको कोभिड१९ सङ्क्रमणको रोकथाम तथा जोखिम न्यूनिकरणका लागि नेपाल प्रहरीद्वारा सञ्चालित तपाईंको मास्क खोई ? कार्यक्रम अन्तर्गत पछिल्लो २४ घण्टामा ५४२ जनालाई निःशुल्क मास्क वितरण गरिएको र हालसम्म ४ लाख ५३ हजार लाई मास्क दिइसकिएको छ। कोभिड१९ रोकथाम तथा नियन्त्रणका लागि स्थानीय प्रशासनद्वारा जारी गरिएको निषेधाज्ञा उल्लंघन गर्ने ६१६ जनालाई कोभिड१९ सङ्कट व्यवस्थापन अध्यादेश, २०७८ बमोजिम रु ७५ हजार ३०० रुपैयाँ जरिवाना गरिएको प्रहरीले जानकारी दिएको छ।"
निषेधाज्ञाले समस्या परेका मजदुरलाई बसन्तपुरमा खाना,राजधानीको बसन्तपुरमा निषेधाज्ञापछि दैनिक रुपमा खान नै समस्या परेको सर्वसाधारणहरुलाई खाना दिँदै महिला । तस्बिर : अशोक दुलाल
प्रहरीको निगरानीमा राउटे बस्ती,"दैलेख : फिरन्ते जीवन बिताउँदै आएका लोपोन्मुख राउटे समुदायको बस्तीमा अब नेपाल प्रहरीले निगरानी गर्ने भएको छ । राउटे समुदाय बसोबास गरिरहेको स्थानमा असम्बन्धित व्यक्तिहरु गएर उश्रृंखल क्रियाकलाप र अश्लिल गतिविधि गर्न थालेपछि बस्तीलाई प्रहरीले निगरानी गर्ने भएको हो । राउटे मुखिया सुर्यनारायण शाहीले बाहिर मानिस आएर अनावश्यक भिडियो खिच्नेलगायत अनेक दु:ख दिन थालेको बताएका थिए। राउटे मुखिया शाहीले नचिनेको मान्छेहरु बस्तीमा आएर आफूहरुलाई दुःख दिइरहेको भन्दै सुरक्षाको माग गरेका थिए। मुखिया शाहीले आफूहरु बसिरहेको बस्तीमा नराम्रो भीडियो, फोटो खिच्न आउनेहरुलाई बन्देज लगाउन सरकारसँग माग गरेका थिए । हाल राउटे समुदाय सुर्खेतको गुर्भाकोट नगरपालिका ११ आपसोती जनैघाटस्थित भेरी नदि किनारमा बसोबास गर्दै आएका छन् । जिल्ला प्रहरी कार्यालय सुर्खेतका डिएसपी रामप्रसाद घर्तीले राउटे समुदाय बसोबास गरिरहेको क्षेत्रमा नेपाल प्रहरीले निगरानी गर्ने बताए । बस्तीमा बाहिरका व्यक्तिहरु पुगेर उश्रृंखल क्रियाकलाप र अश्लिल गतिविधि गर्न थालेपछि त्यसलाई रोक्न प्रहरीको टोली नै खटाइएको छ, डिएसपी घर्तीले भने । अबदेखि राउटे बस्तीमा असम्बन्धित व्यक्तिलाई प्रवेश गर्न नदिइने डिएसपी घर्तीले जानकारी दिए । पछिल्लो समय युट्युवका लागि भीडियो खिच्ने, टिकटक बनाउने नाममा निर्वाध रुपमा राउटे बस्ती पुग्नेहरुले उनीहरुलाई मदिरा सेवन गराएर अस्लिल शब्दहरु बोल्न लगाउने, यौन दुव्र्यवहार गर्ने लगायतका अस्लिल कामहरु गर्ने गरेका छन् । सरकारले लोपोन्मुख जातीमा सूचीकृत गरेको राउटे समुदाय बसोबास गरिरहेको स्थानमा खुलेयाम प्रवेश गरेर युट्युव, टिकटकका लागि अश्लिल भीडियो बनाउनेहरुबाटै राउटे युवतीहरु यौन दुव्र्यवहारको सिकार बन्न थालेका छन् । तीनजनाविरुद्ध किटानी जाहेरी हालै समुदायका दुई युवती यौन दुव्र्यवहारको सिकार बनेका छन् । गुर्भाकोटका स्थानीय युवाहरूले यौन दुव्र्यवहार गरेका हुन् । युवाहरुले दुव्र्यवहारसँगै ती युवतीमाथि यौन शोषण गरेको भिडियोसमेत बनाएर सामाजिक सञ्जालमा अपलोड गरे । गत शनिवार उक्त भिडियो सार्वजनिक भएपछि सुर्खेत प्रहरीले तीन जनालाई पक्राउ गरेको छ । युवतीहरूलाई फकाएर होटलमा लगेर यौन दुव्र्यवहार गरेको भिडियो सार्वजनिक भएपछि प्रहरीले स्थानीय शुभकामना होटलका सञ्चालक २९ वर्षीय विनोद पुन, गुर्भाकोटका दोमनबहादुर घर्ती र भूपेन्द्र बुढालाई पक्राउ गरेको थियो । तीन युवकले मदिरा सेवन गरी युवतीलाई पनि मदिरा खुवाएर लट्ठ पारी यौन दुव्र्यवहार गरेको भिडियोमा देखिन्छ । युवतीमाथि जबर्जस्ती करणी गरेको आरोपमा तीनजनाविरुद्ध सुर्खेत प्रहरीमा जाहेरी दर्ता भएको छ । मानव ओसारपसार, यौन दुव्र्ययवहार र जबर्जस्ती करणीको मुद्दा चलाउन किटानी जाहेरी दिइएको हो । राउटे समुदायका युवतीहरूलाई होटलमा लगेर मदिरा सेवन गराई जबर्जस्ती करणी गरेको भन्दै तीनैजनाविरुद्ध जाहेरी परेको हो । उनीहरू तीनैजनालाई प्रहरीले नियन्त्रणमा लिई अनुसन्धान शुरू गरिसकेको र गल्तीसमेत स्वीकार गरिसकेको प्रहरी स्रोतले बताएको छ । राउटे युवतीलाई होटलमा पुर्याएर यौन दुर्व्यवहार भिडियो खिच्न आउनेले मेरो जनतालाई दु:ख दिए, प्रहरी पठाइदिनु पर्यो जिल्ला प्रहरी कार्यालय सुर्खेतका डीएसपी रामप्रसाद घर्तीले किटानी जाहेरी दर्ता भइसकेको भन्दै घटनाबारे थप अनुसन्धान थालिएको जानकारी बताए ।राउटे नागरिकहरु दैलेखको गुराँस गाउँपालिका८ का स्थायी बासिन्दा हुन् । यद्धपी उनिहरु दैलेख तथा सुर्खेतका विभिन्न जंगलमा फिरन्ते जीवनयापन गर्दै आएका छन् । राउटे समुदायका नागरिकलाई दैलेखको गुराँस गाउँपालिकाले २०७५ असार ३० गते पहिलो पटक स्थायी परिचयपत्र प्रदान गर्यो । अहिले राउटे समुदायको जनसंख्या एक सय ४५ छ ।"
पेमा छाल गुम्बाबाट मुस्ताङका ५ सय २७ परिवारलाई खाद्यान्न राहत वितरण,"जोमसोम: मुस्ताङका ५ स्थानीय तह अन्तर्गत पहिलो चरणमा तल्लो मुस्ताङको दुई स्थानीय तहका ५ सय २७ घरधुरीलाई आइतबार राहत स्वरुप खाद्यान्न वितरण गरिएको छ । कोभिड१९ को माहामारीसँगै जिल्लामा आम्दानी विहीन बनेका विपन्न, दलित तथा पछि पारिएका परिवारलाई पोखरास्थित पेमा छाल साक्या गुम्बा याम्दीले स्थानीय तहको समन्वयमा राहत स्वरुप करिव ९ लाख मुल्य बराबरको खाद्यान्न लगायत सामाग्री वितरण गरेको जनाएको छ । थासाङको ५ वटै वडामा २ सय ३० घरधुरी र घरपझोङको ५ वटै वडामा २ सय ४५ घरधुरीलाई खाद्यान्न लगायत सामाग्री वितरण गरिएको हो । यस्तै, मुस्ताङको घरपझोङ१ छैरो तिब्बती शरणार्थी क्याम्पका ५२ घरधुरीलाई समेत राहत वितरण गरिएको छ । पेमा छाल साक्या गुम्बाका अनुसार कोभिड१९ का कारण आर्यआर्जनविहीन भइ समस्यामा परेका मुस्ताङका दलित र विपन्न घरधुरीलाई राहत प्रदान गर्ने उद्देश्यले पहिलो चरण अन्तर्गत प्रति घरधुरी २५ केजीको चालम १ बोरा,खाने तेल १ लिटर, नुन, साबुन र सर्जिकल मास्क वितरण गरेको गुम्बाका प्रतिनिधि टासी वाङग्यल बिष्टले जानकारी दिए । पेमाछाल गुम्बा याम्दीले थासाङ१ मा २८ , थासाङ२ मा ४८, थासाङ ३ मा ४५, थासाङ४ मा ६९ र थासाङ५ मा ४० घरधुरीलाई खाद्यान्न राहत वितरण गरेको छ भने घरपझोङ१ मा ४०, घरपझोङ२ मा ४८, घरपझोङ३ मा ४५, घरपझोङ४ मा ६९ र घरपझोङ ५ मा ४० घरधुरीलाई राहत वितरण गरेको बताएको छ । यस्तै, गुम्बाले दोश्रो चरणको राहत वितरण कार्यक्रम अन्तर्गत केही दिनमै मुस्ताङको लोमान्थाङ, लोघरकर दामोदरकुण्ड र वारागुङ मुक्तिक्षेत्र गाउँपालिकाका दलित र विपन्न समुदायलाई खाद्यान्न वितरण गर्ने जनाएको छ । मुस्ताङका गरिव, दलित र विपन्न समुदायलाई राहत वितरण गर्ने उद्देश्यले गण्डकी प्रदेशका सांसद ईन्द्रधारा बिष्ट, पेमा छाल गुम्बाका खेन्पो कुङ्गा धोन्डुप गुरुङ, मेनेजर टासी वाङग्य बिष्ट र गुम्बा स्कुलमा प्रअ ङावाङ टासी गुरुङसहितको टोली पोखराबाट मुस्ताङ आएको थियो । टोलीले सांसद बिष्टको रोहवरमा स्थानीय जनप्रतिनिधि र कर्मचारीको उपस्थितमा दुई स्थानीय तहको ५ वटै वडा कार्यालयमा पुगेर खाद्यान्न लगायत सामाग्री वितरण गरेको जनाएको छ । सो अवसरमा गण्डकी प्रदेशका सांसद ईन्द्रधारा बिष्टले राहत हस्तान्तरण गर्दै धार्मिक संस्थाका रुपमा स्थापित पेमा छाल गुम्बाले मुस्ताङमा कोरोना कहरबाट पीडित बनेका गरिब र दलित परिवारलाई राहत वितरण गरिनु स्वागयोग्य कदम भएको बताए ।"
महामारीका मनकारी,"ताप्लेजुङ : कोरोनाको दोस्रो लहरयता ताप्लेजुङमा ८ सय १८ जना संक्रमित भइसकेका छन् । १२ संक्रमितले ज्यान गुमाएका छन्। समुदायमै संक्रमण फैलिएपछि वैशाख २० यता निषेधाज्ञा लागू गरिएको छ। यसले दैनिक ज्यालादारी गरेर गुजारा चलाउने परिवारको रोजीरोटी गुमेको छ। कतिको रोजगारी खोसिएको छ। स्वास्थ्य उपकरण र पूर्वाधारको अभावका कारण कतिले सहज उपचार पाउन सकेका छैनन्। सरकारी निकाय महामारी नियन्त्रणका लागि आआफ्नो ठाउँबाट काम गरिरहेका छन्। विषम परिस्थितिबाट सिर्जित समस्या समाधानमा कतिपय युवाहरू पनि स्वतःस्फूर्त लागेका छन्। फुङलिङ नगरपालिका८ का युवा जंग र क्षितिज सुनुवारले लकडाउनका कारण रोजगारी गुमाएका ३ सय ५० परिवारलाई खाद्यान्न प्रदान गरे। जेठको दोस्रो साता प्रतिपरिवार १० किलो चामल, १ किलो नुन, १ लिटर तेल, साबुन, मास्क प्रदान गरिएको थियो। हामीले धेरै दिन त सकेनौं। तर, केही दिन चुल्होमा आगो बलोस् भनेर सानो प्रयास गरेका हौं, उनले भने। फुङलिङकै वडा९ का युवा विश्वराज राई पनि चामल लिएर वडाभित्रका विपन्नको घरघरमै पुगे। जनही १५ किलोका दरले दुई सय परिवारलाई चामल प्रदान गरे। वडा कार्यालयले पहिचान गरेका परिवारलाई शनिबार र आइतबार प्रदान गरें, उनले भने, संकटको समयमा हामीले पनि केही गर्नुपयो नि। कति सरकारलाई मात्रै गाली गर्ने ? यी तीन जनाले व्यक्तिगत खर्चमा टोलटोलमा पुगेर वडावासीलाई सहयोग गरेका हुन्। फुङलिङकै वडा७ बाट रोजगारीको सिलसिलामा विदेशमा गएका युवाहरूले सहयोग संकलन अभियान चलाए। १ लाख १५ हजार रुपैयाँ जम्मा गरेर वडाभित्रका ६७ परिवारलाई जनही २५ किलो चामल, २ किलो दाल, नुन, तेल सहयोग गरे। पृथ्वी र अभय लिम्बूले यहाँ वितरण गर्न सहजीकरण गरे। युवाको अभियानमा वडाका जनप्रतिनिधिले ६० हजार थपिदिएका थिए। पहिलो चरणको लकडाउन सुरु हुनासाथ सरकारले विपन्नका लागि राहत वितरण गरेको थियो। पालिकाहरूले तीन चरणसम्म खाद्यान्न वितरण गरेका थिए। फुङलिङ नगरपालिकाले २ हजार ५७ परिवारलाई दिएको थियो। यसपालि कोरोना नियन्त्रणमै केन्द्रित हुनु परेकाले त्यता ध्यान नपुगेको आठराई त्रिवेणीका अध्यक्ष विश्व सिटौला बताउँछन्। गाउँगाउँमा पनि संक्रमण फैलँदो छ। हामी परीक्षण र जनचेतना फैलाउन लागिपरेका छौं, उनले भने, संक्रमण रोक्न नै हम्मे पर्ने भयो। कोरोना संक्रमण जिल्लाका कुनाकुनाका गाउँसम्म पुगेको छ। लक्षणसहितका बिरामी बढेका छन्। यहाँका स्वास्थ्यचौकी र जिल्ला अस्पतालमा समेत जनशक्ति र उपकरणको अभाव छ। सदरमुकामको कञ्चनजंघा माविबाट २०६१ सालमा एसएलसी उत्तीर्ण गरेका युवाहरूले जिल्ला अस्पताललाई सोमबार ४ लाख ७० हजारको स्वास्थ्य सामग्री प्रदान गरेका छन्। २ थान अक्सिजन कन्सन्ट्रेटर मेसिन र पल्स अक्सिमिटर ५ थान, आइसोलसनमा रहेका बिरामी र आइसोलेसनमा खटिएका ४ जना स्वास्थ्यकर्मीलाई खानाको व्यवस्था गरिएको छ। बिरामीका लागि भजन सुन्न ५ हजारको साउन्ड सिस्टमसमेत प्रदान गरेको पूर्वविद्यार्थी तथा फुङलिङ नगरपालिका४ का वडाध्यक्ष जितेन चेम्जोङ लिम्बुले सुनाए। यस्तै, फक्ताङलुङ गाउँपालिका७ ओलाङचुङगोलामा जन्मिएका डा सन्दुक रुइतले गृह जिल्ला ताप्लेजुङमा शववाहन खरिदका लागि रकम जुटाइदिएका छन्। शववाहनको अभावमा कोरोना संक्रमणबाट मृत्यु भएकाहरूको शव ओसार्न समस्या भइरहेका बेला आठजना बाट १० लाख २५ हजार रुपैयाँ जुटाइदिएका हुन्। यसअघि निर्माण व्यवसायीहरूले अस्पताललाई एन्टिजेन किट सहयोग गरेका थिए। हिमालयन फाउन्डेसन अस्टेलियाले पनि प्रत्येक पालिकालाई स्वास्थ्य सामग्री गरेको छ। काम र अध्ययनका सिलसिलामा बाहिर रहेका सिरिजंघा गाउँपालिका७ का युवाहरूले पनि गाउँलाई स्वास्थ्य सामग्री प्रदान गरेका छन्।"
आजबाट प्रदेश १ को बजेट अधिवेशन सुरु,"विराटनगर : प्रदेश १ को बजेट अधिवेशन आजबाट सुरु हुँदैछ । प्रदेश १ सभाको आठौं तथा बजेट अधिवेशन सोमबार दिउँसो २ बजेबाट सुरु हुने संसद सचिवालयले जनाएको छ । आठौं अधिवेशनको पहिलो बैठकमा प्रदेशसभामा प्रतिनिधित्व गर्ने पाँचवटै दलका नेताहरुले सम्बोधन गर्ने कार्यसूची रहेको जनाइएको छ । आइतबारमात्रै माओवादी केन्द्रले एमाले नेतृत्वको सरकारलाई दिइरहेको समर्थन फिर्ता लिएको थियो । सरकारलाई दिएको समर्थन फिर्ता लिएपछि संसद सचिवालयले माओवादी केन्द्रलाई प्रतिपक्षको लाइनमा सिट व्यवस्थापन गरेको छ । प्रदेशसभा सचिवालयले संसद बैठकका लागि आवश्यक सबै तयारी पुरा गरिसकेको जनाएको छ । बैठकमा सहभागी हुने प्रदेशसभाका सांसद, कर्मचारी, मर्यादापालक, संसदीय बिटका पत्रकारहरुको शनिबार र आइतबार कोरोना पीसीआर परीक्षण गरेको र नेगेटिभ रिपोर्ट आएकालाई मात्रै आज उपस्थित हुनेछन्। परीक्षण गरिएका मध्ये एक सांसदसहित ६ जनाको रिपोर्ट पोजेटिभ आएको सचिवालयले जनाएको छ । शनिबार गरिएको स्वाब परीक्षणमा संसद सचिवालयका एकजना चालक, एक माली, दुईजना मर्यादापालक र एक पत्रकारलाई कोरोना पुष्टि भएको छ । त्यसैगरी आइतबार गरिएको परीक्षणमा माओवादी केन्द्रका सांसद कुलप्रसाद साम्बाको रिपोर्ट पोजेटिभ आएको छ । सांसद साम्बाले एक महिनाअघि नै संक्रमित भएको उल्लेख गरेका छन् । उनले आफ्नो स्वास्थ्य अवस्था सामान्य रहेपनि रिपोर्ट पोजेटिभ आएको बताए ।"
कपिलवस्तुमा जेठ ३१ गतेसम्म निषेधाज्ञा,"कपिलवस्तु : कोरोना संक्रमणको दोस्रो चरणको महामारीको श्रृंखला तोड्नका लागि कपिलवस्तु जिल्लामा जारी गरिएको निषेधाज्ञालाई सोमबार जेठ मसान्तसम्मका लागि थप गर्ने निर्णय गरिएको छ । जिल्ला प्रशासन कार्यालय तौलिहवामा प्रमुख जिल्ला अधिकारी चक्रपाणी पाण्डेको अध्यक्षतामा बसेको जिल्ला कोभिड व्यवस्थापन समिति र जिल्ला सुरक्षा समितिको वैठकले निषेधाज्ञालाई जेठ ३१ गते राती १२ बजे सम्मका लागि थप गर्ने निर्णय गरेको हो । निषेधाज्ञा अवधि भर मेडिकल, दूध, पानी, इन्टरनेट प्रदायक, प्रेस, एम्बुलेन्सलगायत अति आवश्यक सवारी साधन बाहेक सवै प्रकारका सवारी साधन संचालनमा पूर्ण रुपमा रोक लगाइएको छ । खाद्यान्न तथा तरकारी लगायतका दैनिक उपभोगका वस्तुहरु किनमेलका लागि बिहान ९ बजेबाट १ बजेसम्म किराना र तरकारी पसल संचालन गर्ने अनुमति दिइएको छ । अघिल्ला दिनहरुको निषेधाज्ञाभन्दा यस अवधिमा भने कृषि तथा विउविजनका पसलहरु दिनभर खुला रहने र कृषकले मलखाद तथा विउविजन खरिद तथा ढुवानीका लागि स्वास्थ्य सुरक्षाका उपायहरु अवलम्वन गरी सहज ढंगले गर्न पाउने निर्णय गरिएको छ । निषेधाज्ञालाई पूर्णरुपमा पालना गराउन जिल्लाका विभिन्न बजार क्षेत्रमा प्रहरी र सशस्त्र प्रहरी परिचालन गरिएको छ । अति आवश्यक काम बाहेक घर बाहिर हिडडुल गर्ने जो कोहीलाई पनि नियम अनुसार कारवाही प्रक्रिया अघि बढाउने प्रहरी उपरीक्षक नवराज अधिकारीले बताए । आम सर्वसाधारणलाई कोरोना संक्रमणबाट बचाउन जिल्लामा निषेधाज्ञा जारी गरिएको बताउंदै स्वास्थ्य सुरक्षाका सवै उपायहरु अवलम्बन गरी निषेधाज्ञालाई पूर्ण रुपले पालना गर्न गराउन प्रहरी उपरीक्षक नवराज अधिकारीले आम सर्वसाधारणमा आग्रह समेत गरेका छन् ।"
"भिडियो खिच्न आउनेले मेरो जनतालाई दु:ख दिए, प्रहरी पठाइदिनु पर्यो","दैलेख : कर्णाली प्रदेशका दैलेख, सुर्खेत लगायतका जिल्लाका वन जंगलमा फिरन्ते जीवन बिताउँदै आएका राउटेहरुले नराम्रा भिडियो खिच्न आउनेहरुले आफूहरुलाई दुःख दिएको बताएका छन् । सरकारले लोपोन्मुख जातीमा सूचीकृत गरेको फिरन्ते जाति राउटे समुदायका अगुवाहरुले विभिन्न वहानामा भिडियो फोटो खिच्नेहरुले आफूहरुलाई दुःख दिएको बताएका हुन् । राउटे समुदायका युवा सोविन शाहीले बाहिरका मान्छेहरु आएर तिम्रा दिदीबहिनीहरु कहाँ छन् भन्दै सोध्ने गरेको बताए। 'बाहिरका मान्छे बस्तीमा आएर भिडियो खिच्छन्, नराम्रो नराम्रो बोल्न लगाउँछन् त्यो हामीलाई मन पर्दैन ,'उनले भने। बस्तीमा राम्रो मान्छेहरु पनि आउने गरेको सोविन बताउँछन् । हामीलाई चामल, दाल, तेल कपडा लिएर सहयोग गर्न आउने मान्छेहरु देखेर खुसी लाग्छ तर, टिकटक बनाउने, नराम्रो बोली बोल्न लगाएर भिडियो खिच्नेहरुले हामीलाई दुःख दिएँ,' उनले भने। सोविनले बाहिरका मान्छेलाई आफूहरुको बस्तीमा आउन बन्देज गरिदिनका लागि प्रहरी पठाइदिन आग्रह समेत गरेका छन् । राउटे मुखिया सूर्यनारायण शाहीले नचिनेको मान्छेहरु बस्तीमा आएर आफूहरुलाई दुःख दिइरहेको बताए । उनले भने, 'पहिला पहिला हाम्रो बस्तीमा कोही पनि आउँदैनथ्यो, अहिले नचिनेको मान्छेहरु आउँछ, मेरो जनतासँग नराम्रो व्यवहार गर्छ, त्यो हामीलाई चित्त बुझेको छैन् । मुखिया शाहीले आफूहरु बसिरहेको बस्तीमा नराम्रो भिडियो, फोटो खिच्न आउनेहरुलाई बन्देज लगाउन सरकारसँग माग गरेका छन् । पछिल्लो समय युट्युवका लागि भिडियो खिच्ने, टिकटक बनाउने नाममा निर्वाध रुपमा राउटे बस्ती पुग्नेहरुले उनीहरुलाई मदिरा सेवन गराएर अस्लिल शब्दहरु बोल्न लगाउने, यौन दुव्र्यवहार गर्नेलगायतका अस्लिल कामहरु गर्ने गरेका छन् । खुलेयाम राउटे बस्तीमा प्रवेश गरेर युट्युव, टिकटकका लागि अश्लिल भिडियो बनाउनेहरुबाटै राउटे युवतीहरु यौन दुव्र्यवहारको सिकार बन्न थालेका छन् । हालै समुदायका दुई युवती यौन दुव्र्यवहारको सिकार बनेका छन् । सुर्खेतको गुर्भाकोट नगरपालिका ११ आपसोती जनैघाटस्थित भेरी नदी किनारमा बसोबास गर्दै आएका राउटे समुदायका दुई युवतीलाई होटलमा थुनेर दुव्र्यवहार गरेको खुलेको हो । गुर्भाकोटका स्थानीय युवाहरूले यौन दुव्र्यवहार गरेका हुन् । युवाहरुले दुव्र्यवहारसँगै ती युवतीमाथि यौन शोषण गरेको भिडियोसमेत बनाएर सामाजिक सञ्जालमा अपलोड गरे । गत शनिबार उक्त भिडियो सार्वजनिक भएपछि सुर्खेत प्रहरीले तीनजनालाई पक्राउ गरेको छ । युवतीहरूलाई फकाएर होटलमा लगेर यौन दुव्र्यवहार गरेको भिडियो सार्वजनिक भएपछि प्रहरीले स्थानीय शुभकामना होटलका सञ्चालक २९ वर्षीय विनोद पुन, गुर्भाकोट९ का ३५ वर्षीय चमनबहादुर घर्ती र २४ वर्षीय भूपेन्द्र बुढालाई पक्राउ गरेको छ । तीन युवकले मदिरा सेवन गरी युवतीलाई पनि मदिरा खुवाएर लट्ठ पारी यौन दुव्र्यवहार गरेको भिडियोमा देखिन्छ । पक्राउ परेकाहरूमाथि अनुसन्धान भइरहेको सुर्खेत प्रहरीले जनाएको छ । राउटे युवतीहरुलाई यौन दुव्र्यवहार गर्ने व्यक्तिलाई घटनाको गहन अनुसन्धान गरी कडा कारबाही गर्न सरकारी तथा विभिन्न सामाजिक संघसंस्थाहरुले माग गरेका छन् । गुराँस गाउँपालिकाले आइतबार एक विज्ञप्ति जारी गर्दै दोषीमाथि कारबाहीको माग गरेको छ । राउटे नागरिकहरु दैलेखको गुराँस गाउँपालिका८ का स्थायी बासिन्दा हुन् । यद्धपी उनिहरु दैलेख तथा सुर्खेतका विभिन्न जंगलमा फिरन्ते जीवनयापन गर्दै आएका छन् । राउटे समुदायका नागरिकलाई दैलेखको गुराँस गाउँपालिकाले पहिलो पटक स्थायी परिचयपत्र प्रदान गयो । गुराँस गाउँपालिकाले २०७५ असार ३० गते स्थायी परिचयपत्र प्रदान गरेको थियो । अहिले राउटे समुदायको जनसंख्या एक सय ४५ छ ।"
"रौतहटमा स्थानीय र प्रहरीबिच झडप, सात प्रहरी घाइते","रौतहट : रौतहटमा आइतबार राति सुरक्षाकर्मी र स्थानीयबिच झडप भएको छ । झडपमा डीएसपीसहित ७ जना प्रहरी घाइते भएका छन् । जिल्ला गरुडा नगरपालिका२ गेडाहीगुठी टोलमा भएको विवाहमा डिजे बजाएर भीडभाड गरिएको भन्दै प्रहरी सम्झाउन गएको थियो । निषेधाज्ञाका बेला भएको विवाहमा धेरै मानिस जम्मा भएको भन्दै प्रहरीले भीड नगर्न भनेको थियो । प्रहरी टोलीलाई स्थानीयले बेलुकी ९ बजे ढुंगामुढा, बासको लौरोले प्रहार गरेका थिए । पहिले दुई जना सुरक्षाकर्मी पठाएर डिजे बन्द गर्न र भीडभाड नगर्न सम्झाउन पठाएका थियौँ डीएसपी द्वारिका घिमिरेले भने, स्थानीयले उनीहरूलाई घेराबन्दी गरेपछि थप प्रहरी जाँदा आक्रमण भयो । उक्त टोलको तीन घरमा ठूलो आवाजमा डिजे बजाएको थाहा पाएर बन्द गर्न आग्रह गर्दा एक्कासी ढुंगा प्रहार गरेको प्रहरीको भनाइ छ । झडपमा डीएसपी घिमिरेको टाउको र ढाडमा समान्य चोट लागेको छ । त्यस्तै अन्य ६ प्रहरी घाइते भएका छन् । प्रहरीमाथि ढुङ्गा प्रहार गरेको आरोपमा स्थानीय दिलीप सहनी, सुनील सहनी र राधा सहनीलाई पक्राउ गरेको छ ।"
