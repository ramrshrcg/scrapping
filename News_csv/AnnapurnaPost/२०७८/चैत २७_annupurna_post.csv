शीर्षक,विवरण
"माधव नेपालका यी मन्त्री, जसले पदबाट हटाएको दुई दिनपछि थाहा पाए","धनगढी : सुदूरपश्चिम प्रदेशमा मन्त्रिपरिषद् हेरफेर भएको आज तीन दिन पुगेको छ। सत्तारुढ नेपाली कांग्रेसलाई स्थानीय चुनावमा सत्ता गठबन्धनका लागि राजी गराउन निर्वाचन आचारसंहिता लाग्नुअघि शुक्रबार राती मन्त्रिपरिषद् हेरफेर गरिएको थियो। माधव नेपाल नेतृत्वको नेकपा एकीकृत समाजवादीका तीन मन्त्रीलाई फिर्ता बोलाएर कांग्रेसबाट तीन जना नयाँ मन्त्रीलाई राति नै सपथ गराइएको थियो। एकीकृत समाजवादीले फिर्ता बोलाएकामध्येका एक मन्त्री हुन् तारालामा तामाङ। कञ्चनपुरबाट निर्वाचित प्रदेश सांसद तामाङ यसै वर्ष असोजदेखि आर्थिक मामिला मन्त्री थिए। ६ महिनामै भागवण्डाको राजनीतिले उनले शुक्रबार मन्त्री पद गुमाए। उनको ठाउँमा प्रकाश रावलले जिम्मेवारी पाएका छन्। तर आफूले मन्त्री पद गुमाएको जानकारी भने उनले आइतबार मात्रै पाए। माधव नेपालको पार्टीका उनी यस्ता मन्त्री हुन् जसले राजा शासनमा जस्तै पद गएको पछि मात्रै थाहा पाए। त्यसैले उनले फेसबुकमा लेखेका छन्, सुदूरपश्चिम प्रदेश सरकारको मन्त्रिमण्डलमा हेरफेर भयो रे भन्ने सुनियो त! तामाङले मन्त्रिपरिषद् हेरफेरबारे सल्लाह नभएको र जानकारी पनि नगराएको बताएका छन्। सामाजिक सञ्जालबाट हेरफेरको जानकारी पाएको उनको भनाइ छ। कांग्रेसलाई सरकारमा सहभागी गराउन सुदूरपश्चिम मन्त्रिमण्डलबाट एकीकृत समावादीका तामाङसहित पूर्णा जोशी, लालबहादुर खड्कालाई फिर्ता बोलाइएको थियो। मन्त्री फिर्ता बोलाएपछि समाजवादी सुदूपश्चिममा असन्तुष्टि छाएको छ। कांग्रेसबाट संसदीय दलका नेता रणबहादुर रावल र गोविन्द बोहरा मन्त्री र टेकबहादुर रैका राज्यमन्त्री बनेका थिए।"
नवौँ तथा अन्तिम पटक जिब्रो छेडाउँदै बुद्धकृष्ण,"भक्तपुर : मध्यपुरथिमि नगरपालिका बोडेमा हरेक नयाँ वर्षको वैशाख २ गते मनाइने विश्व प्रसिद्ध जिब्रो छेड्ने जात्रा मा यस वर्ष नवौँ पटक बोडेका ४९ वर्षीय बुद्धकृष्ण वागं श्रेष्ठले जिब्रो छेडाउने भएका छन्। मध्यपुरथिमि नगरपालिकाले सञ्चालन गरेको नेपाल कोरियामैत्री नगरपालिका अस्पतालमा लामो समयदेखि एम्बुलेन्स चालकका रुपमा कार्यरत बुद्धकृष्णले यस वर्ष आफूले अन्तिम पटक जिब्रो छेडेर जात्रालाई निरन्तरता दिन लागेको बताए। बुद्धकृष्णले भने, मानवीय सेवा र कलासंस्कृतिको संरक्षणमा लाग्दै आएको मैले यस वर्ष वैशाख २ गते नवौँ पटक जिब्रो छेडेर जात्रालाई निरन्तरता दिने भएको छु, यो मेरो अन्तिम पटक हो, अर्को वर्ष म जिब्रो छेड्दिन, मेरो उमेरका कारणले पनि समस्या हुन्छ, अब युवापुस्ताले यो जात्रालाई जोगाउन जिब्रो छेड्न तयार हुनुपर्छ, लोप हुन दिनुहुँदैन, युवापुस्ता तयार हुनुपर्छ। जिब्रो छेड्ने व्यक्तिले तीन दिनअघिदेखि केही नखाई व्रत बस्नुपर्छ। व्रत बसेदेखि जिब्रो नछेडेसम्म सुत्नसमेत नहुने र जिब्रो छेड्दा पीडा नहोस् भनेर सात दिनअघिदेखि नै नूनसमेत खान नहुने उनी बताउछन्। व्रत बस्नेले जिब्रो छेड्नुअघि शक्ति प्राप्त होस् भन्ने कामनासहित बोडे क्षेत्रका विभिन्न देवीदेवताको पूजाआजा गर्ने र जिब्रो छेड्ने पाँचो गणेशको पाटीमा पुगेपछि जात्राका नकर्मी नाइकेले एक महिना अगाडिदेखि तयार पारेर तेलमा डुबाएर राखेको फलामको १० इञ्च लामो सुइरो जिब्रोमा छेडेर महादीप बोकेर एक घण्टा नगर परिक्रमा गरेर बोडेको महालक्ष्मी मन्दिरमा पुगेर सुइरो झिकेपछि जात्राको समापन हुने र भोज खाने प्रचलन छ । बोडेको नीलबाराही मन्दिरसँग जोडिएको कथा र किंवदन्तीलाई पछिल्लो समय बिगारेर प्रचार गरेकामा दुखेसो व्यक्त गर्छन बुद्धकृष्ण । उनी भन्छन्, यो जात्रा नीलबाराही देवीको प्रतिष्ठासँग जोडिएको छ, जिब्रो छेड्ने व्यक्ति नीलबाराहीका देवगण हुन् तर यहाँका केही व्यक्तिले भनेको भन्दै पत्रकारले जिब्रो छेड्ने व्यक्तिलाई ख्याक र राक्षससँग जोडेर प्रचार गर्दा परम्पराको बदनाम भएको छ, त्यसैले पनि युवापुस्ता जिब्रो छेड्न तयार छैनन्, जिब्रो छेड्ने व्यक्ति ख्याक वा राक्षर होइनन्, देवगण हुन् यो सबैलाई बुझाइदिनुपर्यो। केही वर्ष अगाडिसम्म जिब्रो छेड्ने व्यक्तिले नै जात्राको सबै खर्च व्यहोर्नुपर्ने र भोजसमेत खुवाउनुपथ्र्यो भने जनप्रतिनिधि आएपछि नगरपालिकाले जात्रा सञ्चालनका लागि सहयोग गर्दै आएको छ। जुजुभाइ बाँस श्रेष्ठले जिब्रो छड्ने बेलामा स्थानीय क्लब र युवाको सक्रियतामा जात्रालाई जोगाउन आर्थिक सङ्कलन गरी कोष खडा खरिएको थियो भने जनप्रतिनिधि आए पनि नगर प्रमुख मदन सुन्दर श्रेष्ठले यहाँका अधिकांश जात्रा परम्पराको संरक्षणका लागि भन्दै बजेट छुट्याएपछि यो जात्रा सञ्चालनमा पनि राहत मिलेको छ। नगर प्रमुख श्रेष्ठ भन्छन्, यहाँको पहिचान नै कला, संस्कृति हो, त्यसैले यहाँका मठ, मन्दिर, पाटीपौवा, पोखरी, धारा, इनार, पार्क मात्रै नभई अमूर्त कलाकारुपमा रहेको नाच, जात्रा, पर्व परम्परालाई पनि जोगाउनुपर्छ भनेर मैले हरेक वर्ष नगरपालिकाबाट बजेट छुट्याए, यस वर्ष पनि जात्रा चलाउन नगर पालिकाले बजेट दिएको छ, यसले जात्रा परम्परा र पर्वको संरक्षणमा टेवा पुगेको महसुस गरेको छु। परापूर्वकालदेखि चल्दै आएको जिब्रो छेड्ने जात्रा सयौँ वर्षदेखि कोरोना सङ्क्रमणका कारण विसं २०७६ मा रोकिए पनि त्यसपछि फेरि जात्राले निरन्तरता पाउँदै आएको छ। जात्रा मध्यपुरथिमि बोडेका श्रेष्ठ थरीले प्राचीन पाँचो गणेश मन्दिर परिसरमा हजारौँ भक्तजनको उपस्थितिमा जिब्रो छेड्ने प्रचलन छ। जिब्रो छेडिसकेपछि ती व्यक्तिले अर्धचन्द्राकार महादीप बोकेर बोडे शहर परिक्रमा गर्ने र बोडेकै महालक्ष्मी मन्दिरको परिक्रमापछि उक्त सुइरो जिब्रोबाट झिकेर महालक्ष्मी मन्दिरमै ठोकेर घाउमा महालक्ष्मी मन्दिरको माटो लगाउने प्रचलन छ। हालसम्म १२ जनाबाट निरन्तर १०७ वर्ष जिब्रो छेडेका छन्। अहिलेसम्म १९६९ देखि १९९० सम्म हर्कनरसिंह बाँस श्रेष्ठले २२ पटक, विसं १९९१ देखि २०२२ सम्म बेखानारायण हाय श्रेष्ठ ३२ पटक, २०२३ मा हरिदेव किला श्रेष्ठले एक, २०२४ देखि २०२६ सम्म हरि भासिंक श्रेष्ठले तीन, २०२७ र २०२८ मा इन्द्र बाटा श्रेष्ठले दुई, २०२९ देखि २०३१ सम्म हर्केश्वर ब्याँ श्रेष्ठले तीन, २०३२ देखि २०३८ सम्म चन्द्रसेन द्यों श्रेष्ठले सात, २०३९ देखि २०४६ सम्म दीलकुमार खपे श्रेष्ठले सात, २०४७ मा मुनि घों श्रेष्ठले एक, २०४८ मा धर्मराज बलाय श्रेष्ठले एक, २०४९ देखि २०६० सम्म कृष्णचन्द्र बाग श्रेष्ठले १२ पटक, बुद्धकृष्ण बाग श्रेष्ठले २०६१ देखि २०६४ सम्म तथा २०७३ देखि २०७५ सम्म सात र जुजुभाइ बाँस श्रेष्ठले २०६५ देखि २०७२ सालसम्म आठ पटक जिब्रो छेडाएर जात्रालाई निरन्तरता दिएको बताएका छन्।"
अध्यक्ष ओली नुवाकोट आउँदै,नुवाकोट : नेकपा एमालेका अध्यक्ष तथा पूर्व प्रधानमन्त्रि केपी शर्मा ओलीको नुवाकोट आउने कार्यक्रम तय भएको छ। आसन्न स्थानीय तहको निर्वाचनको सन्दर्भमा आयोजित जिल्लास्तरीय चुनावी सभालाई सम्वोधन गर्न अध्यक्ष ओली आगामी वैशाख २ गते शुक्रबार नुवाकोटको विदुर आउने कार्यक्रमतय भएको एमाले नुवाकोटले जनाएको छ। अध्यक्ष ओलीले एमाले जिल्ला कमिटीद्वारा आयोजित चुनावी भेलालाई सम्बोधन गर्न नुवाकोटको विदुर नगरपालिका४ वट्टार आउने कार्यक्रम निश्चित भएको आयोजक तथा नेकपा एमाले नुवाकोटका जिल्ला अध्यक्ष बद्री मैनालीले जानकारी दिए। वट्टारमा एमाले जिल्ला कमिटीले आयोजना गर्ने चुनावी सभालाई सम्बोधन गर्न अध्यक्ष ओली वैशाख २ गते दिउँसो १२ बजेर ३० मिनेटमा नुवाकोट आउने कार्यक्रम तय भएको अध्यक्ष मैनालीले जानकारी दिए। अध्यक्ष ओलीले चुनावी अभियान तीब्र पार्न जिल्लाका नेता कार्यकर्ताहरूलाई निर्देशनसमेत दिने कार्यक्रम रहेको छ।
तनहुँका पाँच पुल यसै आर्थिक वर्षमा सम्पन्न हुने,"तनहुँ : तनहुँमा निर्माणधीन तेह्र वटामध्ये पाँच वटा पुल यसै आर्थिक वर्षमा सम्पन्न गर्ने लक्ष्य रहेको छ। बाँकी रहेका आठ पुलको बोलपत्र पश्चात निर्माणकार्य अघि बढाइएको पूर्वाधार विकास कार्यालय इकाई कार्यालय तनहुँले जनाएको छ। शालिकराम करिडर अन्तर्गत ऋषिङ गाउँपालिका४ र ५ जोड्ने ज्वालाखोला पुल, ऋषिङगाउँपालिका५ लुक्दी खोला पुल, घिरिङ गाउँपालिका४को तिरमदी खोला पुलको निर्माणकार्य अन्तिम चरणमा पुगेको छ। त्यसैगरी घिरिङ गाउँपालिका१ पुट्टार द्रौपद पुल, भीमाद नगरपालिका र ऋषिङ गाउँपालिका जोड्ने फेदी खोलामा निर्माणधीन अवस्थामा रहेको पुल यसै आर्थिक वर्षमा सम्पन्न गर्ने योजना रहेको छ। बोलपत्र भएका आठ वटा पुलको तीन वर्षको ठेक्का म्याद रहेकाले यसैवर्ष सम्झौता गरी निर्माणको चरणमा रहेको कार्यालयका सिनियर डिभिजन इञ्जिनीयर घिमिरेले जानकारी दिए। पूर्वाधार विकास कार्यालय इकाई कार्यालय तनहुँमार्फत निर्माणधीन अवस्थामा रहेका पाँच वटा सडकको म्याद थप गरी निर्माणकार्य अघि बढाइएको उनले बताए। कोरोनाका कारण पटकपटक निर्माण कार्य अवरुद्ध हुँदा समयअवधिभित्र सम्पन्न गर्न नसकेका सडकको म्याद थप गरिएको हो। आगामी आर्थिक वर्षभित्र सम्पन्न गर्ने गरी विभिन्न चरणमा म्याद थप गरिएको कार्यालयका साइट इन्चार्ज होमनाथ गौतमले जानकारी दिए। उनका अनुसार जिल्लाको दुलेगौँडाहर्कपुर सडक आगामी असारसम्म, भानुमार्ग आगामी फागुनसम्म, मानपुरडेढगाउँ मोटर मार्ग फागुनसम्म र आँबुखैरेनीछिम्केश्वरी आगामी असोजसम्म म्याद थप गर्न लागि मन्त्रालयमा पठाइएको छ। त्यसैगरी दासढुङ्गादेउपुर सडक आगामी असारसम्म म्याद थपको लागि प्रक्रियामा राखिएको सो कार्यालयले जनाएको छ। जिल्लाको देवघाटबाट घिरिङ गाउँपालिका हुँदै केलादीघाट कालीगण्डकी नदीको तिरैतिर स्याङ्जा, पाल्पा जोड्ने गरी शालिकराम करिडरको तीव्रगतिमा काम भइरहेको छ। करिब ६८ किलोमिटर सडकमध्ये दासढुङ्गादेउपुरसम्म छ किमी कालोपत्र भएको छ भने २५ किमी ग्राबेल गरिएको र बाँकी ३७ किमी ग्राबेल गर्न बाँकी रहेको कार्यालयका सिनियर डिभिजन इञ्जिनीयर घिमिरेले बताए।"
"पाँच दलीय चुनावी संयन्त्रमा तल्लो तहका प्रतिवेदनमाथि छलफल, गठबन्धनले भोलि निर्णय गर्ने","काठमाडौं : सत्ता गठबन्धनको पाँच दलीय चुनावी संयन्त्रको बैठकमा स्थानीय तहबाट आएका प्रतिवेदनमाथि छलफल भएको छ। संयन्त्रले चुनावी गठबन्धनको अवस्थाबारे प्रदेश, जिल्ला र स्थानीय तहबाट प्रतिवेदन तयार गरेर केन्द्रलाई पठाउन निर्देशन दिएको थियो। निर्देशनबमोजिम आएका प्रतिवेदनमाथि छलफल भएको सञ्चारमन्त्री ज्ञानेन्द्रबहादुर कार्कीले जानकारी दिए। तल्लो तहबाट धेरै प्रतिवेदन आएका छन्। त्यसबारे पनि आज छलफल भएको छ, उनले भने, संयन्त्रले पाएको जिम्मेवारीअनुसार सत्ता गठबन्धनको शीर्ष तहलाई सुझावहरु दिन्छ। संयन्त्रमा चुनावी गठबन्धनलाई प्रभावकारी र संगठिन बनाउने बारेमा छलफल भएको मन्त्री कार्कीले बताए। स्थानीय तह निर्वाचनमा कसरी गठबन्धनलाई प्रभावकारी रुपले अगाडि बढाउनेबारेमा छलफल भयो। यी सबै कुराहरुसहित भोलि ९ बजे शीर्षस्त नेताहरुको बैठक बस्छ। कसरी अगाडि बढ्ने भन्ने छिनोफानो हुन्छ, उनले भने। भोलि बालुवाटारमा बस्ने सत्ता गठबन्धनको बैठकले कसरी अगाडि बढ्नेबारेमा छलफल गर्ने उनको भनाइ छ।"
भक्तपुरमा बिस्काः जात्राको रौनक (फोटो फिचर),काठमाडौं : भक्तपुरको ऐतिहासिक तथा सांस्कृतिक बिस्काः जात्रा सुरू भएको छ। भक्तपुरको पाँचतले मन्दिर टौमढी अगाडि राखेर बनाइएको भैरवनाथको रथ तानेसँगै जात्राको सुरूवात भएको हो। प्रत्येक वर्ष नयाँ वर्षको चार दिन अगाडिदेखि प्यागोडा शैलीमा बनाइएको तीन तले भैरवनाथको रथ तानेर बिस्काः जात्रा मनाउने चलन छ। यो जात्रा नौ दिन आठ रात लामो हुन्छ। रथलाई दुवैतिर डोरीले तान्ने गरिन्छ। एकातिर ६ वटा र अर्कोतिर चारवटा मोटो डोरी राखेर युवाले रथ तान्ने चलन छ। भैरबनाथको रथ तानेर सुरु हुने जात्रा वैशाख ५ गते पाँचतले मन्दिर अगाडि नै रहेको भैरवनाथको रथलाई तानेर सम्पन्न हुनेछ। जात्राअन्तर्गत लिंगो उठाउने र रथ तान्ने गरिन्छ। जसलाई हेर्न हजारौं सर्वसाधारण उपस्थित हुने गरेका छन्।
मतदानस्थलको निरीक्षण : सुरक्षा संवेदनशीलताको अनुगमन,"नुवाकोट : स्थानीय तहको निर्वाचनका लागि नुवाकोटमा सबै पक्षले तयारी सुरु गरेको छ। सरकारीस्तरबाट मतदान स्थलको निरिक्षण तथा अनुगमन कार्य सन्चालन गरिएको छ। सुरक्षा निकायका प्रमुखहरुले स्थलगतरुपमै मतदानस्थल पुगेर निरीक्षण सुरु गरेका हुन्। विदुर नगरपालिका तथा आसपासका गाउँपालिकाको मतदानस्थल निरीक्षण गरिएको जिल्ला प्रशासन कार्यालय नुवाकोटले जनाएको छ। विदुर, सुर्यगढी, म्यागङ गाँउपालिकाको मतदान स्थलको निरिक्षण तथा अनुगमन भएको छ। मतदानस्थलको अवस्था, निर्वाचनका सामग्रीहरु पुर्याउनको लागि सडकको अवस्था र निर्वाचन पश्चात मुख्य निर्वाचन अधिकृतको कार्यालयसम्म सुरक्षित तरिकाले मतपेटिका ल्याई मतगणना सम्पन्न गर्ने उद्धेश्यले मतदान स्थलको निरिक्षण तथा अनुगमन कार्य गरिएको प्रमुख जिल्ला अधिकारी नारायणप्रसाद रिसालको भनाई छ। उनका अनुसार नुवाकोटको १२ वटै स्थानीय तहको सबै मतदान स्थलको निरिक्षण तथा अनुगमन गरी वास्तविक वस्तु स्थितिको बारेमा जानकारी लिई मतदानको लागि मतदानस्थल तयारी अवस्थामा राख्नको लागि अनुगमन तथा निरीक्षण गरिएको हो। उक्त क्रममा प्रहरी चौकीहरुको निरीक्षणसमेत गरिएको छ। मतदानस्थलहरुका साथै सामरी प्रहरी चौकी, किम्ताङ प्रहरी चौकी र देउराली प्रहरी चौकीको निरिक्षण गरिएको हो। १२ स्थानीय तह रहेको नुवाकोटमा १ सय ३२ मतदान स्थल र २ सय ८७ वटा मतदान केन्द्र रहेका छन्। आवश्यकताको आधारमा यसअघिको निर्वाचनमा भन्दा ३ वटा मतदानस्थल थपिएको छ भने २ वटा मतदान केन्द्र घटाइएको छ। आवश्यकता, भौगोलिक विकटता, सडक सञ्जालको अवस्था र यसअघि भएका निर्वाचनको आधारमा नेपाल प्रहरी, शसस्त्र प्रहरी र नेपाली सेनाको टोलीले सुरक्षा योजना बनाइने प्रजिअ रिसालले बताए। मतदान स्थलको निरिक्षण तथा अनुगमनमा प्रमुख जिल्ला अधिकारी नारायणप्रसाद रिसालको नेतृत्वमा जिल्ला प्रहरी कार्यालयका प्रमुख प्रहरी उपरिक्षक रामप्रसाद शाह, शसस्त्र प्रहरी प्रमुख मदन ढुङ्गाना, अनुसन्धानका प्रमुख हेमन्त चौधरी, जवरजंग गणका सैनिक अधिकृतको टोलीको सहभागिता रहेको छ।"
एमालेले भरतपुरको मेयरमा विजय सुवेदीलाई उम्मेदवार बनाउने,चितवन : भरतपुर महानगरपालिकाको मेयरमा नेकपा एमालेले उम्मेदवार टुंगो लगाएको छ। एमालेले प्रदेश सांसद विजय सुवेदीलाई मेयर उम्मेदवार बनाएको हो। यसअघि उनी चितवन क्षेत्र नम्बर २ (ख) बाट बागमती प्रदेशसभामा विजयी भएका थिए। महानगरपालिकाको बैठकले मेयरमा उम्मेदवारको नाम सिफारिस गरेको हो। आइतबार बसेको महानगर कमिटीको बैठकले मेयरमा सर्वसम्मतरुपमा सुवेदीको नाम सिफारिस गरेको छ। सुवेदी सर्वसम्मत रुपमा मेयरमा सिफारिस भएको पार्टीका महानगर कमिटी अध्यक्ष शंकर थपलियाले जानकारी दिए। सुवेदीको प्रस्तावकमा पार्टीका केन्द्रीय सदस्य देवी ज्ञवाली र संघीय सांसद कृष्णभक्त पोखरेलले समर्थन जनाएका छन्। ज्ञवाली र पोख्रेल दुबै मेयरको दाबेदार थिए। यसअघि ज्ञवाली माओवादी केन्द्रका रेणु दाहालसँग झिनो मत अन्तरले पराजित भएका थिए। सांसद सुवेदी बागमती प्रदेशका पूर्वसामाजिक विकास मन्त्री हुन्। उनले एमाले चितवनको पार्टी प्रमुख भएर तीन कार्यकाल नेतृत्व गरेका छन्। उनी प्रतिनिधि सभा निर्वाचनमा भने दुई पटक पराजित भएका थिए ।
एनसेलले ल्यायो नयाँ वर्षमा आकर्षक अफरहरु,"काठमाडौं : एनसेलले नयाँ वर्षमा नयाँ अफरहरु सार्वजनिक गरेको छ। नयाँ वर्ष २०७९ को अवसरमा एनसेल आजियाटा लिमिटेडले आफ्ना ग्राहकका लागि आकर्षक न्यू इयर कम्बो अफर र रिचार्ज योजना ल्याएको छ। अफरहरु आइतबारबाट संचालनमा आएको एनसेलले जनाएको छ। यस आकर्षण अन्तर्गत न्यू इयर कम्बो प्याक अन्तर्गत ग्राहकले ७ दिन र २८ दिन समयसिमा रहेका विभिन्न प्याकहरु सूचारु गर्न सक्ने कम्पनीले जनाएको छ। यस्तै प्याक अनुसार ग्राहकले अल नेट भ्वाइस, अल टाइम डेटा, अल नेट एसएमएस र नन् स्टप अन नेट भ्वाइस सेवा जस्ता आकर्षक सेवा बण्डलिङबाट फाइदा लिन पनि सक्ने एनसेलले जनाएको हो। त्यस्तै रिचार्ज योजना अन्तर्गत प्रत्येक ग्राहकले रु ५० वा सो भन्दा बढिको हरेक रिचार्जमा बोनस स्वरुप फेसबुक, टिकटक, यूट्युब प्रयोग गर्न सोसल मिडिया प्याक प्राप्त गर्ने कम्पनीले जनाएको हो। कम्बो प्याक अन्तर्गत ७ दिनको समयसिमा रहेको प्याक ग्राहकले करसहित मात्र रु ९६ मा सुचारु गर्न सक्छन् र यस प्याकमा बण्डल गरिएको १ जिबि अल टाइम डेटा र कुनै पनि नेटवर्कमा कल गर्न सकिन १०० मिनेट अल नेट टक टाइमबाट फाइदा लिन सक्छन्। त्यस्तै ग्राहकले रु १६८ मा ५ जिबि अल टाइम डेटा र १०० मिनेट अल नेट टक टाइम रहेको अर्को ७ दिने प्याक मात्र रु १६८ मा सुचारु गर्न सक्ने एनसेलले जनाएको हो।"
शैल्यशिखरमा कांग्रेसबाट पुन: धामी मेयरको उम्मेदवार,दार्चुला : दार्चुलाको शैल्यशिखर नगरपालिकामा कांग्रेसकोतर्फबाट मेयरको उम्मेदवारमा अमरसिंह धामी सर्वसहमत चयन भएका छन्। हालपनि कांग्रेसको तर्फबाट शैल्यशिखर नगरपालिकामा मेयरको जिम्मेवारीमा रहेका धामी पुन: मेयर पदका लागि सर्वसम्मत चयन भएको कांग्रेस शैल्यशिखर नगरपालिकाले जनाएको छ। आसन्न स्थानीय तहको निर्वाचन नजिकिदैं जाँदा शैल्यशिखरका विभिन्न वडाहरुमा कांग्रेसले सर्वसम्मत रुपमा वडा अध्यक्षका उम्मेदवार टुग्ंयाएको पनि कांग्रेस शैल्यशिखरले जनाएको छ।
मकवानपुरमा गाँजासहित ५ जना पक्राउ,"मकवानपुर : मनहरी गाउँपालिका ६ स्थित सडकबाट ३५ केजी अवैध लागुऔषध गाँजासहित ५ जनालाई प्रहरीले पक्राउ गरेको छ । पक्राउ पर्नेहरूमा चितवन राप्ती नगरपालिका१ बस्ने १९ वर्षीय सरोज तामाङ, सोही नगरपालिका११ बस्ने २५ वर्षीय सूर्य बहादुर स्याङबो, २८ वर्षीय होमनाथ मुक्तान, २५ वर्षीय यमराज मुक्तान र ३४ वर्षीय एबी लाल तामाङ् रहेका छन् । चितवनबाट हेटौंडातर्फ जाँदै गरेको बा८ ख ८१०६ नम्बरको बसलाई ईलाका प्रहरी कार्यालय मनहरी मकवानपुरबाट खटिएको प्रहरीले जाँच गर्ने क्रममा बसमा सवार उनीहरूलाई उक्त लागुऔषधसहित फेला पारी पक्राउ गरेको हो । घटनाबारे प्रहरीले थप अनुसन्धान गरिरहेको छ ।"
सुनको मूल्य तोलाको एक लाख नाघ्यो,काठमाडौं : सुनचाँदी बजारमा आज छापावाल सुनको कारोबार मूल्य प्रतितोला रु एक लाख ३०० पुगेको छ। अघिल्लो दिन प्रतितोला रु ९९ हजार ५०० मा कारोबार भएको सुन आज प्रतितोला रु ८०० ले बढेको हो। नेपाल सुनचाँदी व्यवसायी महासघंले सार्वजनिक गरेको विवरणअनुसार आज तेजाबी सुनको मूल्य प्रतितोला रु ९९ हजार ८०० कायम भएको छ। यसको मूल्य शुक्रबार प्रतितोला रु ९९ हजार थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला रु १० ले बढेर एक हजार ३६५पुगेको महासघंले जनाएको छ। अन्तर्राष्ट्रिय बजारमा सुन तथा चाँदीका मूल्यमा हुने घटबढका आधारमा यहाँ महासघंले दैनिक कारोबार मूल्य तोक्दै आएको छ। अन्तर्राष्ट्रिय बजारमा आज सुन प्रतिऔँस रु एक हजार ९४७ डलर आसपास कारोबार भइरहेको छ।
जीवन विकास लघुवित्त वित्तीय संस्थाको तेस्रो वार्षिक साधारणसभा सम्पन्न,काठमाठौं : जीवन विकास लघुवित्त वित्तीय संस्थाको तेश्रो वार्षिक साधारण सभा शुक्रबार सम्पन्न भएको छ। वित्तीय संस्थाका अध्यक्ष विक्रम राज सुवेदीको अध्यक्षता तथा जीवन विकास समाजका संस्थापक अध्यक्ष एवम् कार्यकारी निर्देशक योगेन्द्र मण्डलको प्रमुख आतिथ्यमा साधारणसभा सम्पन्न भएको हो। साधारण सभाले सर्वसाधारण शेयरधनीहरु मध्येबाट २ जना सञ्चालक समितिमा चयन गरेको छ। निर्वाचन प्रक्रियाबाट गोकर्ण खतिवडा र अशोक सिटौला निर्वाचित भएका छन्।
एनआईसी एशिया बैंकका कार्यकारी अधिकृत न्यौपानेलाई म्यानेजर अफ दि इयर अवार्ड,"काठमाडौं : एनआईशी एशिया बैंकका प्रमुख कार्यकारी अधिकृत रोशनकुमार न्यौपाने म्यानेजर अफ दि इयरबाट सम्मानित भएका छन्। म्यानेजमेन्ट एसोसिएसन अफ नेपाल (म्यान) ले आफ्नो साधारणसभाका अवसरमा शनिबार न्यापानेलाई उक्त सम्मानबाट सम्मानित गरेको हो। सम्मानित भएपछि उनले यो सम्मानले आफूलाई थप हौसला प्रदान गरेको बताएका छन् । म्यानेजर अफ दि इयर अवार्डबाट सम्मानित हुन पाउँदा म असाध्यै हर्षित महसुस गर्छु। यो अभूतपूर्व सम्मान पाउनु मेरो लागि साँच्चै नै ठूलो सौभाग्यको कुरा हो उनले भने, मेरो हौसला, मनोबल र आत्मविश्वासलाई बलियो बनाउनुका साथै अविश्वसनीय अवसर तथा चुनौतीपूर्ण चुनौतीहरूको सामना गर्नु भएकोमा मेरो परिवार, सहकर्मीहरू र एनआईसी एशिया बैंकका प्रत्येक सरोकारवालाहरूप्रति म कृतज्ञ छु। उनी राष्ट्रपतिबाट पनि प्रबल जनसेवा श्री (चतुर्थ)लगायत विभिन्न सम्मानबाट सम्मानित भएका छन्।"
कम्युनिष्ट सरकारमा गएपछि देशको ढुकुटी रित्तियो : पुस्पा भुसाल,"सन्धिखर्क : नेपाली कांग्रेस संसदीय दलका सचेतक पुस्पा भुसालले नेपालका कम्युनिस्ट पार्टीका नेताहरु सरकारमा गएपछि देशको ढुकुटी रित्याउन लागी परेको बताएकी छिन्। उनले कम्युनिष्ट पार्टीका नेताहरुले जनतालाई भन्दा पार्टी र कार्यकर्तालाई माथि राखेर काम गर्ने गरेको आरोप लगाइन्। कम्युनिष्ट सरकारले देशको ढुकुटी रित्याएको र जसका कारण देशमा आर्थिक संकट उत्पन्न हुन थालेको बताउँदै नेपाली कांग्रेस आर्थिक समृद्धी बनाउन लागी परेको बताइन्। नेपाली कांग्रेस अर्घाखाँचीले वीपी स्मृति भवन सन्धिखर्कमा गरेको कार्यक्रममा बोल्दै कांग्रेस केन्द्रीय सदस्यसमेत रहेकी भुसालले स्थानीय सरकार बलियो बनाउन कानुन बनाउन दवाब दिदाँपनि एमालेले वास्ता नगरेको बताइन्। उनले भनिन् नेपाल मात्र यस्तो देश हो, परिवर्तन नेपाली कांग्रेसले गर्छ सत्ता कम्युनिस्टले चलाउछ। उनले लोकतान्त्रिक पद्धतिको निर्वाचनमा जाने नेपालका कम्युनिष्टहरुले कहिले पनि परिवर्तको नेतृत्व सम्हाल्न नसकेको बताइन्। लोकतन्त्रको पर्यावाची नेपाली कांग्रेस रहेको बताउँदै नेता भुसालले जनताले तिरेको कर भ्रष्टाचारमा लगाउन नदिन कांग्रेसले तीनै तहको नेतृत्व गर्नुपर्ने बताइन्। उनले मुलुकको राजनीतिको बागडोर सम्हाल्न कांग्रेस बाहेक कसैले नसकेको बताइन्। उनले देशमा तीनै तहको निर्वाचन भए पनि लोकतन्त्र र परिवर्तन संस्थागत हुन नसकेको बताइन्। नेपाली कांग्रेसका जिल्ला सभापति केशव श्रेष्ठको सभापतित्वमा सम्पन्न भएको कार्यक्रममा नेपाली कांग्रेस लुम्बिनी प्रदेशका उपसभापति भुवनप्रसाद श्रेष्ठ, नेपाली कांग्रेसका नेता डाक्टर रामबहादुर विसि, नेपाली काग्रेस लुम्बिनी प्रदेशका कोषाध्यक्ष प्रकाश राना, सहमहामन्त्री निमा गिरी, नेपाली कांग्रेसका पूर्व जिल्ला पाटी सभापति तथा सन्धिखर्क नगरपालिकाका नगर प्रमुख कमलप्रसाद भुसाल, नेपाली कांग्रेसका जिल्ला उपसभापति विष्णुप्रसाद भुसाल लगायतले मन्तब्य राखेका थिए।"
थप ४ जनामा कोरोना संक्रमण हुँदा ४८ जना निको भए,काठमाडौं : देशभर पछिल्लो २४ धन्टामा ४ जना कोरोना संक्रमित थपिएका छन्। स्वास्थ्य तथा जनसंख्या मन्त्रालयले सार्वजनिक गरेको विवरण अनुसार पछिल्लो २४ धन्टामा २ हजार ७ सय ४० जनाको नुमना परिक्षण गर्दा ४ जना संक्रमित थपिएका हुन्। ४८ जना संक्रमित भने निको भएका छन्। यस्तै पछिल्लो २४ धन्टामा २० हजार ८ सय २८ जनाले कोरोनाविरुद्धको खोप लगाएका छन्। नेपालमा हाल ५ सय ९२ जना सक्रिय संक्रमित रहेका छन्।
'भेटायो' एप सार्वजनिक,"काठमाडौं : छिटो र सजिलो तरिकाले घरेलु तथा व्यवसायिक सेवा प्रदान गर्न 'भेटायो' एप सार्वजनिक गरिएको छ। नोभेम्बर २०२१ देखि काठमाडौं उपत्यकामा आफ्ना सेवाहरू सञ्चालन गरेको व्यवसायिक सेवा प्रदायक भेटायोले एप सार्वजनिक गरेकोहो। भेटायोले समयमै कुनैपनि सेवा पाउन धेरै गाह्रो हुने भएको देखेर कम्पनीले उत्कृष्ट सेवा प्रदायकहरूलाई एकीकृत गर्ने र उनीहरूलाई ग्राहकहरूसँग सजिलै जोड्नका लागि सहयोग गर्ने अनलाइन प्लेटफर्मको विकास गरेको जनाएको छ। यसले घरेलु तथा व्यवसायिक सेवाहरू प्रदान गरिरहेको छ। व्यवसायिक सेवाहरू प्लम्बिङ, किट नियन्त्रण, सवारीसाधनको सफाई, ब्युटिसियन तथा अन्य नयाँ सेवाहरू निरन्तर थप्दै जाने योजना रहेको पनि जनाइएको छ।"
हुण्डाइद्वारा मिडिया अन्तरक्रिया र एफएएम अवलोकन भ्रमण,"काठमाडौं : नेपालको लागि हुण्डाइको आधिकारिक विक्रेता लक्ष्मी इन्टरकन्टिनेन्टलद्वारा शुक्रबार थापाथलीमा रहेको हुण्डाइको अत्याधुनिक विद्युतिय सोरुममा मिडिया भेला सम्पन्न गरेको छ। सो अवसरमा डेडिकेटेड सोरुम, दिगो संचालन र विद्युतिय गाडीको पूर्जाहरुको बारेमा जानकारी दिइएको कम्पनीले जनाएको छ। उक्त अवसरमा सोही सोरुमबाट पाटनको औद्योगिक क्षेत्रमा रहेको हुण्डाइ तालिम केन्द्रमा लागि विभिन्न प्रस्तुती मार्फत् हुण्डाइ विद्युतिय गाडीको पूर्वाधार र संचालन सम्बन्धी विभिन्न जानकारी दिएको छ। हाल ४० चार्जिङ स्टेसनहरु रहेको र यसलाई आवश्यकता अनुसार बढाउँदै लैजाने कम्पनीले जनाएको छ। साथै हुण्डाइको नेपालमा विद्युतिय गाडीको पूर्वाधारमा आक्रामक लगानी गर्नेसमेत योजना रहेको छ।"
पाकिस्तानको संसद्ले भोलि नयाँ प्रधानमन्त्री चयन गर्ने,पाकिस्तान : पाकिस्तानको संसद्ले भोलि नयाँ प्रधानमन्त्री चयन गर्ने भएको छ। इमरान खानको सरकारले विश्वासको मत गुमाएपछि नयाँ प्रधानमन्त्री चयन गर्न अप्रिल ११ (सोमबार) का लागि मतदान गर्ने प्रक्रिया अगाडि बढाएको छ। सर्वोच्च अदालतले यसअघि विपक्षी प्रायोजित अविश्वास प्रस्तावलाई खारेज गर्ने उपसभामुखको निर्णयलाई खारेज गरिदिएसँगै राष्ट्रिय सभामा उच्च राजनीतिक गतिरोधको अन्त्यका लागि इमरान खान सरकारलाई सत्ताबाट हटाइएको छ। कुल ३४२ सदस्यीय सदनमा प्रस्तावको पक्षमा १७४ सदस्यले मतदान गरेका थिए । नयाँ प्रधानमन्त्रीका लागि आइतबार दिउँसो २ बजेसम्म मनोनयनपत्र पेश गर्ने र दिउँसो ३ बजेसम्म छानबिन हुने बताइको छ। सोमबार बिहान ११ बजे अधिवेशन आह्वान गर्ने र त्यसपछि नयाँ प्रधानमन्त्री चयन गरिने समाचार बीबीसीमा उल्लेख छ। संयुक्त विक्षी दलले शेहबाज शरीफलाई उम्मेदवार बनाएको छ भने पाकिस्तान तहरीकएइन्साफले शाह महमूद कुरैशीलाई उम्मेदवारका लागि अगाडि बढाएको छ।
विहारमा पाँच सय टनको पुल चोरी,काठमाडौं : भारतको विहारमा पाँच सय टनको पुल चोरी भएको छ। विहारस्थित सासाराम जिल्लाबाट ६० फिट लामो र ५ सय टन तौल भएको पुल चोरी भएको हो। सन् १९७२मा निर्माण गरिएको पुल सिँचाइ विभाग अन्तर्गत रहेको र त्यसको उपयोग नभइरहेको भारतीय संचार माध्यम एनआइले जनाएको छ। भारतीय समाचार संस्था पीटीआइले सुरक्षा अधिकारीलाई उद्धृत गर्दै आफूलाई सरकारी अधिकारी बताउने व्यक्तिहरुले नै पुल चोरी गरेको जनाएको छ। भारतीय संचारमाध्यमका अनुसार अमियावार गाउँमा पर्ने अर्राह नहरमाथि निर्माण गरिएको पुललाई खतरनाक भनि घोषणा गरिएपछि सो पुल प्रयोगमा आउन छोडेको थियो।
कांग्रेसको पछाडि लाग्ने कम्युनिस्ट हुन सक्दैनन् : महासचिव पोखरेल,"काठमाडौं : नेकपा एमालेका महासचिव शंकर पोखरेलले कांग्रेसको पछाडि लाग्ने कम्युनिस्ट हुन नसक्ने दाबी गरेका छन्। आइतबार स्थानीय निर्वाचन केन्द्रित प्रचार भेलामा उनले गठबन्धन आवद्ध दललाई संकेत गर्दै कांग्रेसको पछाडि लाग्ने वामपन्थी हुन नसक्ने स्पष्ट पारेका हुन्। उनले नेपालमा राजनीति पार्टीहरू घटाएर ध्रुवीकरण गर्नु आवश्यक भएको बताए। उनले भने, 'जति धेरै पार्टी त्यति नेपाली राजनीतिमा अस्थिरता, स्वार्थ समूहको गठजोड, विदेशी चलखेल हुन्छ। त्यसैले पार्टी घटाउनु आवश्यक छ।' उनले अहिले दुई धार देखिएकाले एउटा एमालेले र अर्को कांग्रेसले लिड गरिरहेको बताए। उनले भने, 'वामपन्थी धारको नेतृत्व एमालेले गरिरहेको छ। अर्को कांग्रेसले, अबको चुनाव त्यसतर्फ जाँदैछ। साना पार्टीको अस्तित्व समाप्त हुँदैछ।' उनले केपी ओलीले विकास र समृद्धिको योजना जनतामाझ लगेर एमालेप्रति आकर्षण बढेको बताए। एमालेले राष्ट्रिय स्वाभिमान, विकास र समृद्धिको एजेन्डा, संविधान कार्यान्वयनमा महत्त्वपूर्ण भूमिका खेलेकाले जनतामा लैजाने धेरै एजेन्डा पार्टीसँग रहेको पोखरेलको भनाइ छ। उनले भारतले नाकाबन्दी लगाउँदा चीनतर्फ सम्झौता अगाडि बढाएको, नेपालमा चुच्चे नक्सा निशान छापमा राख्न सफल भएको समेत स्मरण गरे।"
सरकारले पेट्रोलियम पदार्थको वैज्ञानिक व्यवस्थापन गर्छ : मन्त्री बडू,"काठमाडौं : उद्योग, वाणिज्य तथा आपूर्तिमन्त्री दिलेन्द्रप्रसाद बडूले आम उपभोक्ताको हितलाई केन्द्रमा राखेर पेट्रोलियम पदार्थको मूल्यवृद्धि, सहज आपूर्ति र ढुवानी भाडालगायत समस्याको वैज्ञानिक समाधान खोजिने बताएका छन्। मन्त्री निवास पुल्चोकमा पेट्रोलियम पदार्थको क्षेत्रमा कार्यरत विभिन्न सङ्घसङ्गठनका प्रतिनिधिहरूसँग छलफल गर्दै मन्त्री बडूले सो कुरा बताएका हुन्। विश्वभर पेट्रोलियम पदार्थको क्षेत्रमा देखिएको सङ्कटको असर नेपालमा समेत परेको भन्दै मन्त्री बडूले वैज्ञानिक व्यवस्थापनका लागि सरकारले काम गरिरहेको बताए। पट्रोलियम तथा ढुवानी व्यवसायीको मागका सम्बन्धमा सरकार सकारात्मक भएको भन्दै उनले पछिल्लो समय पेट्रोलियम पदार्थको आपूर्तिमा देखिएको समस्या समाधान हुनेमा उपभोक्तालाई आश्वस्त पार्नुपर्ने बताए। नेपाल एलपी ग्यास उद्योग सङ्घ, नेपाल पेट्रोलियम ढुवानी महासङ्घ र पेट्रोलियम पदार्थ डिलर्स एसोसिएशनका प्रतिनिधिहरूले पछिल्लो समय देखिएका समस्या र समस्या समाधानका लागि मन्त्रीलाई संयुक्तरूपमा ध्यानाकर्षण गराएका थिए। पछिल्लो समय इन्डियल आयल कर्पोरेशन (आइएसपी) बाट पेट्रोलियम पदार्थको मूल्य बढेर आएको भन्दै नेपाल आयल निगमले पेट्रोलियम पदार्थको मूल्य बढाउँदै आएको छ। निगमले उपभोक्ता मूल्य बढाएर व्यवसायीलाई दिइने कमिशन नबढाएको भन्दै व्यवसायीहरू आन्दोलित भएका थिए।"
सत्ता गठबन्धनको चुनावी तयारी समिति बैठक सुरु,काठमाडौंः सत्ता गठबन्धनको चुनावी तयारी समितिको बैठक सुरु भएको छ। प्रधानमन्त्रीको सरकारी निवास बालुवाटारमा बैठक सुरु भएको प्रधामन्त्रीको सचिवालयले जनाएको छ। जिल्लाबाट प्राप्त प्रतिवेदनबारे थप छलफल गर्न बैठक डाकिएको हो। बैठकमा जिल्लाहरूबाट चुनावी संयन्त्रबारे प्राप्त प्रतिवेदनमाथि छलफल हुने जनाइएको छ। यसअघि गठबन्धनमा स्थानीय तह निर्वाचनमा तालमेल गर्ने सहमति भएको थियो । नेपाली कांग्रेसका वरिष्ठ नेता रामचन्द्र पौडेलको नेतृत्वमा चुनावी तयारी तथा अनुगमन समिति गठन भएको छ।
लोसपा नेता कृष्णा सिंह कांग्रेस प्रवेश,"काठमाडौं : लोकतान्त्रिक समाजवादी पार्टी (लोसपा)का युवा नेता कृष्णा सिंह नेपाली कांग्रेस प्रवेश गरेका छन्। लोसपा अध्यक्ष महन्थ ठाकुर निकट मानिने सिंहलाई सरकारी निवास बालुवाटारमा प्रधानमन्त्री एवं कांग्रेस सभापति शेरबहादुर देउवाले पार्टीमा स्वागत गरे। देउवाले सिंहलाई स्वागत गर्दा बालुवाटारमा कांग्रेस सहमहामन्त्री महेन्द्र यादव, महोत्तरी सभापति नागेश्वर यादवलगायत सहभागी थिए। सिंह महोत्तरीमा प्रधावशाली मानिन्छन्। तमलोपाको तराई मधेश युवा फ्रन्टका केन्द्रीय अध्यक्ष भइसकेका सिंहले राजपामा प्रवक्ताको जिम्मेवारी निर्वाह गरेका थिए।"
दराजको नयाँ वर्ष लक्षित अभियान सुरु,"काठमाडौं : दराजले आफ्ना ग्राहकलाई लक्षित गरी नयाँ वर्षको अवसरमा नयाँ रहर, नयाँ अफर सुरु गरेको छ। २७ चैतको मध्यरातदेखि सुरु भएको अभियान विगतका वर्षहरू भन्दा फरक हुने र ग्राहकलाई थप आकर्षक र रोमाञ्चक सपिङ अनुभव प्रदान गर्ने दराजले विश्वास गरेको छ। यो अभियानमार्फत ६० प्रतिशतसम्मको मेगा डिल, ५ हजार रुपैयाँसम्मको विशेष छुट भौचर, अनलाइन प्रिपेमेन्टमा (बैंक कार्ड, ईसेवा र आईएमई पे वालेट) १ हजार ५०० रुपैयाँसम्मको छुट, खेल १ रुपैयाँ मार्फत उत्कृष्ट पुरस्कार जित्ने मौका, निःशुल्क सपिङ र बम्पर उपहारको रूपमा यडिए एसलाईक स्कुटर जित्ने मौका रहेको छ। दराज नव वर्ष २०७९ को प्रमुख आकर्षणहरू मध्ये एक पेमेन्ट पार्टनर छुट रहेको छ। जसमा ग्राहकहरुले सिमित डेबिट र क्रेडिट कार्डबाट प्रिपेमेन्ट गर्दा एक हजार रुपैयाँदेखि एक हजार ५०० रुपैयाँसम्मको छुट पाउन सक्नेछन्। सानिमा बैंक, एनआईसी एसिया बैंक, नेपाल बैंक, सिद्धार्थ बैंक, नेपाल इन्भेष्टमेन्ट बैंक, एनएमबी बैंक, सनराइज बैंक, मेगा बैंक, बैंक अफ काठमाण्डू, एनसीसी बैंक र सेन्चुरी बैंकका कार्ड बाहकहरुले डेबिट कार्ड मार्फत प्रिपे गरे १० प्रतिशत (अधिकतम रु १०००) र क्रेडिट कार्ड मार्फत प्रिपे गरे १५ प्रतिशत (अधिकतम रु १५००) सम्मको छुट पाउन सक्ने दराजले जनाएको छ। सांग्रिला बैंक, ज्योति विकास बैंक र मुक्तिनाथ बैंकका डेबिट कार्ड बाहकले प्रिपेमेन्टमा १० प्रतिशत (अधिकतम १ हजार रुपैयाँ) छुट पाउने छन् भने स्ट्यान्डर्ड चार्टर्ड बैंकका कार्ड बाहकले डेबिटक्रेडिट कार्ड प्रिपेमेन्टमा १० प्रतिशत (अधिकतम रु १०००) छुट पाउने छन्। यसबाहेक, दराजका ग्राहकहरूले ईसेवा र आईएमईपे वालेट मार्फत भुक्तानी गर्दा सीमित अवधिका लागि १० प्रतिशत (अधिकतम १ हजार रुपैयाँ) सम्मको अतिरिक्त छुट पनि प्राप्त गर्न सक्नेछन्। त्यसैगरी, दराज नव वर्ष २०७९ अभियानमा प्रदर्शित खेल एक रुपैयाँमा भाग लिने ग्राहकहरुले सामसुङ ग्यालेक्सी ए०३ कोर, रियलमी नार्जो ५० र वान प्लस १० प्रो ५जी जस्ता पुरस्कार केवल १ रुपैयाँमा जित्ने मौका पाउनेछन्। खेलमा भाग लिन ग्राहकहरुले बैंक कार्ड, ईसेवा वा आफ्नो आईएमई पे खाता प्रयोग गरी १ रुपैयाँ भुक्तानी गर्नु पर्ने हुन्छ र यदि नजितिएमा सबै रकम फिर्ता हुनेछ।"
अपराधी गठबन्धनले देश बर्बाद गराउँदैछ : अध्यक्ष ओली,"काठमाडौं : नेकपा एमाले अध्यक्ष केपी शर्मा ओलीले सत्ता गठबन्धनले देशको अहितमा मात्रै काम गरेको बताएका छन्। पार्टीनिकट नेपाल राष्ट्रिय शिक्षक संगठनको राष्ट्रिय सम्मेलनलाई सम्बोधन गर्दै अध्यक्ष ओलीले देशलाई बर्बाद हुनबाट जोगाउनु हरेक नागरिकको कर्तव्य रहेको बताएका हुन्। उनले भने, देश त बर्बाद हुँदैछ। अपराधी गठबन्धनले देश बर्बाद गराउँदैछ। गठबन्धनवालाहरुले केही बुझेकै छैनन्। तर, हामी सचेत हुनुपर्छ। उनले एमालेलाई हराउन कसैले नसोंचे हुने बताए। एमाले देशको सबैभन्दा ठूलो पार्टी रहेको र यसलाई कसैले सानो बनाउन नसक्ने उनको भनाइ छ।"
मरिण गाउँपालिका अध्यक्षमा एमालेले माझीलाई उठाउने,"सिन्धुली : आगामी बैशाख ३० गते शुक्रबार हुने स्थानीय तहको निर्वाचनका लागि नेकपा एमालेले मरिण गाउँपालिका अध्यक्षको उम्मेदवार सर्वसम्मत छनौट गरेको छ। नेकपा एमाले मरिण गाउँकमिटीको आइतबार बसेको चौथो पूर्ण बैठकले गाउँपालिका अध्यक्ष र वडा अध्यक्षहरुको उम्मेदवार सर्वसम्मत छनौट गरेको हो। नेकपा एमाले सिन्धुलीका प्रचार विभाग प्रमुख संजय दाहालका अनुसार एमालेले मरिण गाउँपालिकाको अध्यक्ष पदका लागि गोविन्दलाल माझीलाई सर्वसम्मत उम्मेदवार छनौट गरेको हो। बैठकले पालिका अध्यक्ष र पाँचवटा वडा अध्यक्षको उम्मेदवार सर्वसम्मत छनौट गरेको छ। गाउँपालिका उपाध्यक्ष र दुईवटा वडा अध्यक्षहरु पनि सर्वसम्म छनौट हुनेछन, दाहालले भने। बैठकले मरिण गाउँपालिका वडा नम्बर २ मा कृष्ण ठाडा, वडा नम्बर ४ मा जीतबहादुर काल्ताङ, वडा नम्बर ५ मा अभिमान बम्जन, वडा नम्बर ६ मा शम्भु कार्की र वडा नम्बर ७ मा शिवजी माझीलाई सर्वसम्मत वडा अध्यक्षको उमेदवार चयन गरेको छ। माझी नेकपा एमाले बाग्मती प्रदेश कमिटी सचिवालय सदस्य तथा आदिवासी जनजाति उत्थान राष्ट्रिय प्रतिष्ठान परिषद्को पूर्व सदस्य सचीवसमेत हुन्। नेकपा एमालेका केन्द्रीय सदस्यद्धय गणेश कुमार पहाडी र कमलजंग राईको उपस्थितिमा बसेको बैठकले निर्वाचनका उम्मेदवारहरु सर्वसम्मत छनौट गरेको हो। मरिण गाउँपालिका २०७४ सालमा नेकपा माओवादी केन्द्रले एकलौटी जितेको पालिका हो। एमाले सिन्धुलीले यसअघि सिन्धुलीले गोलन्जोर गाउँपालिकाको अध्यक्ष पदको उम्मेदवारमा शंकर बराललाई सर्वसहमत चयन गरेको छ।"
सेनाले सशस्त्र प्रहरीलाई दियो इन्सास राइफलसहित ५९० थान हतियार,"काठमाडौं : नेपाली सेनाले सशस्त्र प्रहरी बल नेपाललाई पाँच सय ९० थान हतियार तथा एम्युनिशन उपलब्ध गराएको छ । सैनिक मुख्यालय जङ्गी अड्डामा आइतबार आयोजित समारोहमा प्रधानसेनापति प्रभुराम शर्माले इन्सास राइफल ५०० नाल र लाइट सपोर्ट वेपन (एलएसडब्लु) ९० नाल एवं सोको एम्युनिशनसहित सामग्री सशस्त्र प्रहरी बलका महानिरीक्षक शैलेन्द्र खनाललाई हस्तान्तरण गरे। सशस्त्रलाई तालिम, विशिष्ट र अति विशिष्ट व्यक्तिको सुरक्षा, कार्यालय सुरक्षा तथा ठूला कार्यक्रम सञ्चालनका लागि ती हतियार उपलब्ध गराइएको सैनिक जनसम्पर्क तथा सूचना निर्देशनालयले जनाएको छ ।मन्त्रिपरिषद्को यही चैत २४ गते बसेको बैठकमा सेनाद्वारा सहयोगस्वरुप सशस्त्र प्रहरीलाई इन्सास राइफल नौ हजार नाल र एलएसडब्लु एक हजार ६०० नाल हतियार उपलब्ध गराउने निर्णय भएको थियो । सोही निर्णयअनुसार सेनाले आज ती हतियार हस्तान्तरण गरेको र बाँकी हतियार तथा एम्युनिशन क्रमशः हस्तान्तरण गर्दै जाने सेनाले जनाएको छ। ती हतिरयारबाट सशस्त्र प्रहरी बलको क्षमता अभिवृद्धि हुनाका साथै सुरक्षा निकायबीच सम्बन्धसमेत थप सुमधुर हुने सेनाले विश्वास लिएको छ । हस्तान्तरण समारोहमा रक्षा मन्त्रालयका सचिव किरणराज अर्याल र गृह मन्त्रालयका सचिव टेकनारायण पाण्डे, बलाधिकृत रथी बालकृष्ण कार्की, बलाध्यक्ष रथी सरोज प्रताप राणा, व्यवस्था, नीति तथा योजना विभाग प्रमुख उपरथी अशोकराज सिग्देललगायत उपस्थित थियो।"
अराजक अर्थमन्त्रीको दबाबमा प्रधानमन्त्रीले गलत निर्णय लिए : एमाले (पूर्णपाठ),"काठमाडौंः नेकपा एमालेले अर्थमन्त्री जनार्दन शर्माको गलत सल्लाहमा लागेर प्रधानमन्त्री शेरबहादुर देउवाले राष्ट्र बैंकका गभर्नर हटाउने निर्णय गरेको आरोप लगाएको छ। एमालेले आइतबार विज्ञप्ति जारी गर्दै यसअघि पनि नेपाली कांग्रेसको नेतृत्वमा सरकार रहेका बेला गभर्नरलाई हटाउने प्रयास गरेको र केन्द्रीय बैंक नेतृत्वबिहीन भएर देशको अर्थतन्त्र संकटमय बनेको इतिहास रहेको उल्लेख गरेको छ। एमालेले सो घटना स्मरण गर्दै अहिले पनि गभर्नरलाई हटाउनु त्यसको पुनरावृत्ति भनेर टिप्पणी गरेको छ। सरकारले आफ्नो नालायकीपन छोप्न राष्ट्र बैंकका गभर्नरलाई निलम्बन गरेको एमालेकोआरोप छ। एमालेले अराजक अर्थमन्त्रीको दबाबमा प्रधानमन्त्री देउवाले गभर्नर महाप्रसाद अधिकारीलाई हटाउने गलत निर्णय गरेको बताएको छ। अघिल्लो सरकारबाट नियुक्त भएकै कारण व्यवसायिकरुपमा दक्ष र इमान्दार राष्ट्र सेवकहरु यो सरकारबाट कोपभाजन भएका दर्जनौं घटनाहरु रहेको विज्ञप्तिमा उल्लेख। 'वर्तमान गठबन्धन सरकारले अत्यन्त गैह्रजिम्मेवार ढंगले अहिले अर्थतन्त्रमाथि खेलबाड गरिरहेको छ,' विज्ञप्तिमा भनिएको छ।"
"राष्ट्र बैंकका गभर्नर हटाउनु लज्जास्पद, तत्काल निर्णय सच्याऊ : एमाले","काठमाडौं : नेकपा एमालेले राष्ट्र बैंकका गभर्नर महाप्रसाद अधिकारीलाई हटाउने निर्णय तत्काल सच्याउन सरकारलाई आग्रह गरेको छ । एमालेले गभर्नर अधिकारीलाई हटाउनु सरकारको लज्जास्पद र निन्दनीय कदम भन्दै टिप्पणी गरेको छ । आइतबार पत्रकार सम्मेलन गर्दै एमालेले गभर्नर अधिकारीलाई हटाउने निर्णय तत्काल सच्याउन सरकारलाई आग्रह गरेको हो । कार्यक्रममा बोल्दै एमाले उपाध्यक्ष विष्णु पौडेलले गभर्नर हटाउने निर्णय अबिलम्ब नसच्याए मुलुकको आर्थिक अवस्था थप धराशायी हुने बताए । उपाध्यक्ष पौडेलले भने, 'हामीले गभर्नर अधिकारीको व्यक्तिगत कुरा गरिरहेका छैनौं । यो व्यक्तिमाथिको मात्र हस्तक्षेप होइन । गभर्नर हटाउनु प्रणाली माथिको हस्तक्षेप हो ।' एमाले उपाध्यक्ष पौडेलले सरकारको गलत कदममाथि हस्तक्षेप गरेका कारण गभर्नर अधिकारीलाई हटाएको दावी गरे।"
भूमाफिया र तस्करीको चंगुलमा अर्थतन्त्र फस्यो : पूर्वअर्थमन्त्री खतिवडा,"काठमाडौंः पूर्वअर्थमन्त्री डा युवराज खतिवडाले देउवा सरकार गठन भएपछि आर्थिक गडबडी सुरु भएको बताएका छन् । आइतबार नेकपा एमालेको प्रचार विभागले मुलुकको आर्थिक अवस्थाका बारेमा पार्टीको धारणा सार्वजनिक कार्यक्रममा बोल्दै सरकारले औपचारिक व्यापार बढाउनुभन्दा अनाधिकृत व्यापारलाई प्रोत्साहन दिएको आरोप लगाए। 'अर्थ प्रणाली गलत र अदृष्य तत्वको हातमा गयो । भूमाफिया र काला तस्करीहरुको चगुंलमा अर्थतन्त्र फस्यो । सरकारले औपचारिक व्यापार बढाउनुभन्दा अनाधिकृत व्यापारलाई प्रोत्साहन दियो,'उनले भने। खतिवडाले भने, 'सरकारको ध्यान आर्थिक समस्या हल गर्नेभन्दा स्वार्थ सिद्धमा केन्द्रित देखिन्छ । स्वार्थ नमिल्ने कर्मचारीप्रति जाइलाग्ने गरेको देखिन्छ ।' अर्थतन्त्र गम्भीर संकटमा परेको विषय चर्चामा भइरहँदा सरकार सञ्चो मानेर बसिरहेको उनको आरोप छ । ' यो सरकारकै कारण अर्थतन्त्रमा खतराको घण्टी बज्यो,' एमालेले ल्याएको लोकप्रिय बजेट सरकारले कार्यान्वयन गरेन, उनले भने, 'चालु खर्च र पुँजीगत खर्चको सन्तुलन मिलाउन सकेन । पुँजीगत खर्च चैत २५ गते सम्म २६ प्रतिशत मात्रै खर्च भएको छ । आफ्नो कमजोरीको ढाकछोप गर्न राष्ट्र बैंककका गभर्नरलाई निलम्बन गरियो । मूल्य वृद्धिका कारण सर्वसाधारणको जनजीवन कष्टकर बन्यो । सरकारले बजारलाई छाडा छोडेको छ ।' उनले यो सरकारलाई गठबन्धन जोगाउने बाहेक केहि सोच नभएको बताए ।"
'कांग्रेसले स्थानीय तह चुनाव जित्नैपर्छ',"सन्धिखर्क : नेपाली कांग्रेसका लुम्बिनी प्रदेश सभापति अम्बर सिंह पुनले नेपालमा प्राप्त गणतन्त्र र परिवर्तनलाई संस्थागत गर्न गठबन्धनका आवश्यक रहेको बताएका छन् । उनले गणतन्त्रको रक्षाका लागि पनि स्थानीय तहको निर्वाचनमा सत्तामा रहेका दलहरूबीच गठबन्धन हुने बताए । नेपाल प्रेस युनियन अर्घाखाँचीले सन्धखर्कमा गरेको पत्रकार सम्मेलनमा सभापति पुनले दुई तिहाइको नेकपा एमालेको सरकारका कारण देशमा आर्थिक संकट सृजना भएको बताए । नेपाली कांग्रेस बिना देश नै नचल्ने अवस्था आएको बताउँदै स्थानीय सरकार कांग्रेसको बनाउन लागिरहेको बताए । दुई तिहाइको सरकारले समेत देश चलाउन नसकेपछि नचाहदा नचाहदै पनि कांग्रेसले सरकारको नेतृत्व चलाउन परेको उनको भनाइ थियो। कांग्रेस बिना देशको परिवर्तन नबच्ने बताउँदै आगामी स्थानीय तह चुनाव कांग्रेसले जित्नै पर्ने धारणा राखे। उनले जनताको लामो बलिदानीबाट प्राप्त लोकतन्त्र जोगाउन सबै लाग्नुपर्ने बताए । नेकपा एमालेका कारण लोकतन्त्र नै धरापमा परेको नेता पुनको भनाइ छ । कार्यक्रममा नेपाली कांग्रेसका लुम्बिनी प्रदेश उपसभापति भुवन प्रसाद श्रेष्ठ , कोषाध्यक्ष प्रकाश राना, सहमहामन्त्री निमा गिरीलगायतको उपस्थिति थियो।"
श्रीलंकामा जस्तै नेपालका अर्थमन्त्री भाग्ने दिन आउन सक्छ : पूर्वअर्थमन्त्री पाण्डे,"काठमाडौंः नेकपा एमालेका उपाध्यक्ष सुरेन्द्र पाण्डेले देशको आर्थिक अवस्था जटिलतिर उन्मुख भएको बताएका छन् । आइतबार नेकपा एमालेको प्रचार विभागले मुलुकको आर्थिक अवस्थाका बारेमा पार्टीको धारणा सार्वजनिक कार्यक्रममा बोल्दै उनले बजेट र मौद्रिक निति ल्याउने बेला देश गभर्नरबिहीन बनायो भन्दै आपत्ती जनाए। पूर्वअर्थमन्त्री समेत रहेका एमाले उपाध्यक्ष पाण्डेले भने,'श्रीलङकामा अर्थमन्त्री भाग्ने अवस्था आयो । नेपालमा पनि यस्तो अवस्था नआउला भन्न सकिन्न । यस्तो बेलामा गभर्नर बेगरको राष्ट्र बैंक बनाइयो । बजेट र मौद्रिक नीति ल्याउने बेला देश गभर्नरबिहीन बनायो । आर्थिक संकट आउने देख्छु म । हाम्रो देश जोखिमतिर त प्रवेश गर्ने होइन ।' उनले भने, 'पुँजीगत खर्च बढाउन समस्या आइरहेको छ । किनभने क्यास हाम्रो ढुकुटीमा ३३ अर्ब मात्रै छ । अहिले ठेकेदारहरुबाट मात्रै ५० अर्बभन्दा बढी माग भएको छ । पुँजीगत खर्च बढ्ने हो भने पैंसा दिन सक्दैनौं । पुँजीगत खर्च रोक्नुपर्ने अवस्था छ । यो बढाउने होइन, पैंसा दिन सक्ने अवस्था छैन । पुँजीगत खर्च अब रोक्नुपर्ने अवस्था आएको छ ।'"
हस्तक्षप नभए नेपाललाई श्रीलंका हुनबाट कसैले रोक्ने छैनः विष्णु पौडेल,"काठमाडौंः नेकपा एमालेका उपाध्यक्ष विष्णु पौडेलले देशको आर्थिक अवस्था जरजर अवस्थामा पुगेको बताएका छन् । आइतबार नेकपा एमालेको प्रचार विभागले मुलुकको आर्थिक अवस्थाका बारेमा पार्टीको धारणा सार्वजनिक कार्यक्रममा बोल्दै पौडेलले मुलुकलाई आर्थिक संकटबाट बचाउन सार्थक हस्तक्षप गर्नुपर्ने बताए। केपी शर्मा ओली नेतृत्वको सरकारले स्वस्थ र सुदृढ अर्थ व्यवस्था छाडेर विदा भएको भन्दै उपाध्यक्ष पौडेलले ९ महिनाको अवधिमा मुलुकको अर्थ व्यवस्था अत्यन्त जोखिम अवस्थाबाट गुज्रिएको बताए। ' श्रीलंका हुनबाट कसैले रोक्ने छैन । संकट उन्मुख आर्थिक अवस्थाबाट बाहिर निकाल्नका निम्ती तदनुरुपका नीतिहरु अवलम्बन गर्नुपर्छ । तदनुरुपका निर्णय गर्नुपर्छ ,'उनले भने। उनले अर्थतन्त्रलाई नकारात्मक दिसातर्फ लैजान अनुकुल मिल्ने गरी काम भएको दावी गरे। सरकारले अवलम्बन गरेको नीति सच्याएन भने मुलुक थप संकटतर्फ जाने उनको भनाइ छ। उनले ओली नेतृत्वको सरकारले युगिन महत्वपूर्ण कार्यहरु सम्पादन गरेको दावी गरे। 'एमालेले सरकार छोड्दा सबै आर्थिक इन्डिकेटरहरु सन्तोषजनक थिए । कोभिड१९ महामारी सामना गर्दै अर्थतन्त्रका परिसूचकहरु बिग्रिन दिएका थिएनौं,' उनले भने,' तुलनात्मक रुपमा मुलुकको अर्थतन्त्र सवल र सुदृढ थियो ।' उनले वर्तमान सरकार आएपछि अर्थतन्त्रको अवस्था निकै नाजुक भएको बताए। 'देउवा सरकारले सही नीति लिएर,ती नीतिहरु प्रभावकारी ढंगले कार्यान्वयन गरेको भए मुलुकको आर्थिक अवस्था यो ठाउँमा हुने थिएन । मुलुक आर्थिक दृष्टिकोणले सवल र सुदृढ हुने थियो,' उनले भने।"
एकीकृत समाजवादीले तोक्यो माधव नेपाललाई चुनावी कमाण्डर,"काठमाडौंः नेकपा एकीकृत समाजवादीले पार्टीका अध्यक्ष माधवकुमार नेपालको संयोजकत्वमा निर्वाचन परिचालन कमिटी गठन गरेको छ । शनिबार र आइतबार बसेको केन्द्रीय सचिवालयको बैठकले पार्टी अध्यक्ष नेपालको संयोजकत्वमा एक हजार १११ सदस्यीय मूल निर्वाचन परिचालन कमिटी गठन गरेको हो । जसमा केन्द्रीय कमिटी, तीनवटै केन्द्रीय आयोग, केन्द्रीय सल्लाहकार परिषद् र केन्द्रीय जेष्ठ कम्युनिस्ट मञ्चका सबै पदाधिकारी एवं सदस्यहरु, केन्द्रीय परिषद् सदस्यहरु, प्रदेशका पदाधिकारीहरु, जिल्ला अध्यक्षहरु, जनसंगठनका केन्द्रीय पदाधिकारीहरु रहेका छन् । महासचिव बेदुराम भुसालको संयोजकत्वमा प्रकाश ज्वाला, डा गंगालाल तुलाधर, डा विजय पौडेल, जगन्नाथ खतिवडा, जीवनराम श्रेष्ठ, विश्वनाथ प्याकुरेल, सोमप्रसाद पाण्डे, केदार सजेल, सूर्य खत्री र द्रोणाचार्य क्षेत्री सदस्य रहेको निर्वाचन परिचालन केन्द्रीय सचिवालय गठन गरेको छ ।"
बालविवाह विरुद्ध शिक्षा अभियानलाई अल्फा अटोमोटिभद्वारा ५ लाख सहयोग,"काठमाडौं : मोटरसाइकल कम्पनी रोयल इनफिल्डको नेपालका लागि आधिकारिक बिक्रेता त्रिवेणी समूह अन्तर्गतको अल्फा अटोमोटिभले नेपाल भर बिक्री अनुमती पाएको छ। यस्तै कम्पनीले आफ्नो बिक्रि, सर्भिस एवं सन्जाल विस्तार कार्य सुरु गरिरहेको जनाएकोछ। यसैबीच प्रमोद श्रेष्ठ जो गुफीको नामबाट प्रख्यात रहेका छन् उनलाई कम्पनीका कार्यकारी निर्देशक हर्ष संघाइले सम्मान गरेका छन्। प्रमोद रोयल इनफिल्डको अनुभवी र एकमात्र सबैभन्दा खारिएको राइडर हुन्। उत्साही, साहसिक यात्रा गर्न रुचि राख्ने प्रमोदले रोयल इनफिल्ड मोटरसाइकलबाट म्यानमार, तिब्बत, भुटान र इंडियाको सफल यात्रा गरेका छन्। उनले सन् १९९५ मा २२ घण्टा २८ मिनेटको समयाबिधिमा रोयल इन्फिल्ड ३५० सीसीबाट पूर्वपश्चिम राजमार्ग (मेचीमहाकाली) चलाएर यात्रा गरी क्रितिमानसमेत कायम गरेका छन्। विभिन्न सामाजिक कार्यहरुमा सक्रिय रहेका श्रेष्ठले अप्रिल २०२२ मा हुन गइरहेको सगरमाथा आरोहण ८८४८ बालिकालाई बालबिवाहविरुद्ध शिक्षा अभियानलाई सफल बनाउनका लागि अल्फा अटोमोटिभले त्रिवेणी ग्रुपको कार्यालयमा एक कार्यक्रम आयोजना गरेर ५ लाख रुपैयाँको चेक हस्तानतरण गरिएको छ।"
आइसीएफसीको २१ औं शाखा विर्तामोडमा,"काठमाडौं : आइसिएफसि फाइनान्स लिमिटेडले झापाको विर्तामोडमा आफ्नो २१ औं शाखा सञ्चालनमा ल्याएको छ। शाखाको उद्घाटन विर्तामोड नगरपालिकाका मेयर ध्रुवकुमार सिवाकोटीले गरेका छन्। उद्घाटन कार्यकर्ममा विर्तामोड उद्योग वाणिज्य संघका उपाध्यक्ष राजु न्यौपाने, फाइनान्सका सञ्चालक सुशीलकुमार अर्याल, प्रमुख कार्यकारी अधिकृत सुनिल पन्त, नायव प्रमुख कार्यकारी अधिकृत अमित श्रेष्ठ तथा नायव महाप्रबन्धक लक्ष्मणप्रसाद जैसीको उपस्थिती रहेको थियो। आइसिएफसिफाइनान्सले मोबाइल बैकिङ, इन्टरनेट बैकिङ, लकर सेवा, ३६५ दिन बैकिङ सेवा, एटीएम कार्ड, आस्वा सेवा, रेमिटेन्स सेवा, विभिन्न प्रकारका कर्जा सुविधा तथा अन्य सम्पूर्ण अत्याधुनिक बैकिङ सुविधाको साथमा विगत १८ वर्षदेखि आफ्नो ग्राहकलाई बैकिङ सुविधा प्रदान गरिरहेको छ। चुक्तापूँजी १ अर्ब १२ करोड एकहत्तर लाख रहेको यस फाइनान्सले हालसम्म एक लाखभन्दा बढी ग्राहकलाई सेवा दिनुका साथै १६ अर्ब ५७ करोड निक्षेप संकलन र १४ अर्ब ११ करोड कर्जा प्रवाह गरिसकेको कम्पनीले जनाएको छ।"
आज रामनवमी : देशभरका राम मन्दिरमा पूजाअर्चना गरी मनाइँदै,"काठमाडौं : रामनवमी पर्वका अवसरमा आज बिहानैदेखि देशभरका राम मन्दिरमा भक्तजनको भीड लागेको छ । प्रत्येक वर्ष चैत्र शुक्ल नवमीका दिन रामनवमी पर्व मनाइन्छ । यस उपलक्ष्यमा बत्तीसपुतलीस्थित श्रीरामचन्द्र मन्दिर, पशुपतिपारिको राम मन्दिर, गोकर्णेश्वर नगरपालिका९ आरुबारीस्थित राम मन्दिर, राजधानी र देशभरका अन्य राम मन्दिरमा पनि बिहानैदेखि भक्तजनको भीड लागेको छ । श्री रामचन्द्र मन्दिर बत्तिसपुतलीमा कानून न्याय तथा संसदीय मामिलामन्त्री गोविन्दप्रसाद शर्मा कोइरालाले दर्शन गर्नुभएको मन्दिर व्यवस्थापन समितिका सदस्य सचिव डा गोविन्द टन्डनले बताउनुभयो । असत्यमाथि सत्यको विजय तथा भगवान् श्रीरामको सम्झनामा मनाइने रामनवमी पर्वका उपलक्ष्यमा भगवान् रामचन्द्रका मन्दिरमा पूजापाठ गरिन्छ । त्रेतायुगमा आजकै दिन अयोध्यामा राजा दशरथ र रानी कौशल्यावतीको सुपुत्रका रुपमा विष्णुको अवतार लिएर भगवान् श्रीरामको जन्म भएको थियो । त्यही स्मृतिमा पवित्र नदी, ताल तथा कुण्डमा स्नानका साथ व्रत बसी रामगीता पाठ, अध्यात्म, वाल्मीकीय, तुलसीकृत र भानुभक्तीय रामायण वाचन गर्ने र भगवान् रामको पूजा आराधना गरी रातभरि भजनकीर्तन गर्ने परम्परा छ । आजका दिन व्रत बसी श्रीरामको पूजापाठ र जपध्यान गर्नाले चिताएको कार्य पूरा हुने र अर्को जन्ममा वैकुण्ठ बास हुने कुरा व्रतार्क नामक धर्मग्रन्थमा उल्लेख छ । अयोध्याका राजा दशरथका जेठा छोरा भई भगवान् विष्णुको सातौँ अवतारका रूपमा जन्मनुभएका श्रीरामले मिथिलाका राजा जनककी छोरी सीतासँग विवाह गरेपछि संसारबाट पापी तथा दुष्ट राक्षसको नाश गर्नुभएको थियो । लोक रञ्जनात् राजा अर्थात् जनतालाई खुसी पार्ने नै राजा हुन् भन्ने शास्त्रीय मान्यतालाई श्रीरामले पूरा गर्नुभएको थियो । यसैले उहाँलाई अहिले पनि आदर्श राजाका रुपमा स्मरण गरिन्छ । रामनवमीका दिन श्रीरामको व्रत, उपवास गरी पूजा, आराधना गर्नाले यो लोकमा सुख, शान्ति र परलोकमा सद्गति पाइने रामायणलगायत धर्मग्रन्थमा उल्लेख छ । आफ्ना पिताको कठोर आज्ञालाई सहजतापूर्वक ग्रहण गरी मानव जातिलाई सत्यको मार्गमा लाग्न प्रेरणा दिनुभएकाले उहाँको सम्झनामा रामनवमी पर्व मनाउन थालिएको धार्मिक ग्रन्थमा उल्लेख छ । पितृ, मातृ भक्त, ठूलालाई आदर र सानालाई माया गर्ने आदर्श पुरुषका रुपमा रामले अयोध्यामा राज्य गर्नुभएकाले उहाँको शासनकाललाई अहिले पनि रामराज्यका रुपमा स्मरण गरिन्छ । सृष्टिमा दुर्जनको अन्त्य गरी सज्जनको रक्षाका लागि भगवान् विष्णुले रामका रुपमा मनुष्यलोकमा जन्म लिनुभएको हो । रामकै जस्तो गुण हामीमा पनि प्राप्त होस् भन्ने कामनाले रामनवमी पर्व मनाउने गरिएको हो । रासस"
दैलेखमा दुई वर्षपछि महोत्सव,"दैलेख : जिल्लामा दैलेख पर्यटन महोत्सव आयोजना गरिएको छ। जिल्लाको पर्यटन प्रवद्धन गर्ने उद्धेश्यले महोत्सव आयोजना गरिएको हो। जिल्लामा झण्डै दुई वर्षपछि महोत्सव सञ्चालन भएको हो। यसअघि २०७६ मा दैलेख सांस्कृतिक तथा घरेलु व्यापार महोत्सव सञ्चालन भएको थियो। त्यसयता कोरोना भाइरस (कोभिड१९) को जोखिममा कारण महोत्सवहरु सञ्चालन हुन सकेको थिएन्। दैलेख जिल्ला सदरमुकामको खुलामञ्च काँडाचौरमा सञ्चालन भएको महोत्सवको आयोजना स्वच्छ शहर निर्माण केन्द्र दैलेखले गरेको हो। महोत्सव शनिबार उद्घाटन गरिएको छ। जिल्ला समन्वय समिति दैलेखका प्रमुख प्रेमबहादुर थापाले महोत्सव उद्घाटन गरेका हुन्। महोत्सव उद्घाटन समारोहमा नारायण नगरपालिकाका प्रमुख प्रशासकीय अधिकृत भक्तबहादुर मल्ल, नारायण नगरपालिका१ का वडाध्यक्ष तिर्थनारायण श्रेष्ठ, डुङ्गेश्वर गाउँपालिका२ का वडाध्यक्ष एवं गायक राजुकुमार खत्री लगायतको उपस्थिती थियो। महोत्सव उद्घाटन समारोहमा बोल्दै जिल्ला समन्वय समितिका प्रमुख प्रेमबहादुर थापाले मेला महोत्सवले जिल्लाको पर्यटन प्रवद्धनमा टेवा पुर्याउने बताए। रोहित ग्रुप अफ कम्पनी मुख्य प्रायोजक रहेको महोत्सवलाई च्यालेन्ज प्रकाशन प्रालि र अन्नपूर्ण इन्टरप्राइजेजले प्रायोजन गरेका छन्। महोत्सवमा जिल्लाका ११ वटै स्थानीय तह, कर्णाली प्रदेश सरकारको उद्योग, पर्यटन, वन तथा वातावरण मन्त्रालय, पशु अस्पताल तथा पशु सेवा कार्यालय, कृषि विकास कार्यालय र उद्योग तथा उपभोक्ता हित संरक्षण कार्यालय प्रवद्धकको रुपमा रहेका छन्। महोत्सवको पहिलो दिन चर्चित लोक तथा दोहोरी गायिका तथा मोडल ज्योति मगर, गायक राजु केसी लगायत स्थानीय कलाकारको बेजाड प्रस्तुती रहेको थियो। महोत्सव अवधिभर स्थानीय तथा राष्ट्रियस्तरमा ख्यातीप्राप्त कलाकारहरुको प्रस्तुती रहने आयोजकले जनाएको छ। जिल्लाको सांस्कृतिक तथा ऐतिहासिकता झल्कने विभिन्न नाचहरु, लोकदेउडासमेत महोत्सवमा प्रस्तुत हुनेछन्। महोत्सवमा सय बढी स्टलहरु राखिएको छ भने बाल उद्यानको रमाइलो मेला, चर्खे पिङ लगाएतका थुप्रै आकर्षणका केन्द्रहरु रहेका छन्। स्टलहरुमा जिल्लामा उत्पादित सामग्रीहरु प्रर्दशनी तथा बिक्री वितरणका लागि राखिएको छ।"
"विराटनगर महानगरको मेयरका लागि एमालेबाट ५ उम्मेदवारको नाम सिफारिस, लालबाबु पण्डित' ब्याक'","विराटनगर : स्थानीय तह निर्वाचनमा विराटनगर महानगरपालिकाको मेयर पदका लागि नेकपा (एमाले)ले सम्भावित ५ जना उम्मेदवारको नाम सिफारिस गरेको छ । महानगरमा प्रमुखको उम्मेदवार बन्ने आकांक्षी धेरै हुँदा सर्वसम्मत सिफारिस सम्भव भएन । सर्वसम्मतको प्रयास सफल नहुँदा वैशाख ३० गतेका लागि घोषणा गरिएको निर्वाचनमा मेयरको उम्मेदवारका लागि एमालेबाट सम्भावित ५ जनाको नाम सिफारिस गर्नुपर्ने अवस्था आएको हो । पार्टी विराटनगर महानगर कमिटीको शनिबार सम्पन्न बैठकले उपमेयरका लागि ३ जनाको नाम सिफारिस गरेको छ । महानगर कमिटीले मेयरका लागि अध्यक्ष सागर थापा, केन्द्रीय सदस्य रामलाल साह, मोरङ जिल्ला उपाध्यक्ष बाबुराम कार्की तथा पार्टीको प्रदेश १ कमिटीका सदस्यहरु पर्शुराम बस्नेत र महेश भट्टराईको नाम सिफारिस गरेको हो । उपमेयरका लागि शिल्पा कार्की, बिमला घिमिरे दाहाल र अन्जु उपाध्यय (शिला) को नाम सिफारिसमा परेको छ । स्थानीय स्तरमा सम्भव नभएकाले महानगरको उम्मेदवारीको विषयमा एमाले केन्द्रीय कमिटीले टुंगो लगाउने भएको छ । मेयरको उम्मेदवारमा एमाले नेता एवं पूर्वमन्त्री लालबाबु पण्डित र प्रदेश १ का पूर्वसामाजिक विकास मन्त्री जीवन घिमिरेको नाम पनि चर्चामा थियो । पार्टीको सिफारिसमा दुवैजना परेनन् । सर्वसम्मतको प्रयास सफल नभएपछि दाबेदार मानिएका पण्डित र घिमिरे 'ब्याक' भएको एमाले स्रोतले बतायो । एमालेले विराटनगर१०, ११ र १९ नम्बर वडामा वडाध्यक्षका उम्मेदवारको समेत टुंगो लगाएको छ । विराटनगर१० मा अर्जुन गिरी, ११ मा तिर्थेन्द्र न्यौपाने र १९ मा श्याम घिमिरेको नाम वडाध्यक्षको उम्मेदवारका लागि सिफारिस गरिएको छ । १९ वटा वडा रहेको विराटनगरमा १६ वटाका उम्मेदवारको टुंगो लगाउन बाँकी रहेको एमालेले जनाएको छ । उम्मेदवार सिफारिस गर्न बसेको एमाले विराटनगर महानगर कमिटीको बैठक । तस्बिर : अन्नपूर्ण"
भिभोद्वारा नेपालमा तीन नयाँ स्मार्टफोनहरु सार्वजनिक,"काठमाडौं : भिभोले आफ्नो भि र वाई सिरिजका तीनवटा स्मार्टफोनहरू क्रमश: भि २३ फाइभजी, वाई ३३ एस र वाई ०१ नेपालमा सार्वजनिक गरेको छ। यी नयाँ स्मार्टफोन सस्तो र उत्कृष्ट भएको कम्पनीको भनाइ रहेकोछ। भिभो नेपालका सिईओ माइकलले नयाँ स्मार्टफोनले उपभोक्ताको मन जित्ने विश्वास व्यक्त गरेका छन्। भिभोमा हामी आफ्नो व्यक्तित्व झल्काउन साहसी एवं नयाँ तरिकाहरू खोज्ने प्रयोगकर्ताहरुका लागि नवाचार, अत्याधुनिक क्षमताहरु र स्टाइलको संयोजन गरी उत्कृष्ट मोबाइल अनुभव सिर्जना गर्ने प्रयास गर्दछौं। भि २३ फाइभजीले विशिष्ट गुणस्तरीय सेल्फी र पोर्टलेट शटहरूको लागि विभिन्न पक्षहरूमा उत्कृष्ट क्यामेरा क्षमताहरु प्रदान गर्दछ साथै हल्का तौल र सुरुचिपूर्ण डिजाइनले यसलाई फेशनेबल बनाउँछ तर अद्वितीय रङपरिवर्तन विशेषताले गर्दा यो अन्यभन्दा अझ अलग छ। आज सार्वजनिक भएका तीनवटै स्मार्टफोनले प्रयोगकर्ताको मन जित्ने हाम्रो विश्वास रहेको छ उनले भने। भिभोका तीनवटा स्मार्टफोनहरुभि २३ फाइभजी, वाई ३३ एस, वाई ०१ आजबाट देशभर उपलब्ध रहने कम्पनीले जनाएको छ। भिभो भि २३ फाइभजीको मूल्य रु ५५,९९९ रहेको छ र यो ८ जीबी प्लस १२८ जीबी स्टोरेज भेरियन्टमा सनसाइन गोल्ड र स्टारडस्ट ब्ल्याक रंगमा उपलब्ध हुनेछ। यस्तै वाई ३३ एस रु २९,९९९ मा ८ जीबी प्लस १२८ जीबी स्टोरेज भेरियन्टमा मिरर ब्ल्याक र मिडडे ड्रीम रंगमा उपलब्ध हुनेछ। वाई ०१ रु १३,९९९ मा २ जीबी प्लस ३२ जीबी स्टोरेज भेरियन्टमा एलिगेन्ट ब्ल्याक र सेफाइस ब्लू रंग उपलब्ध हुनेछन्।"
अर्घा भगवतीमा भक्तजनहरुको घुइँचो,"सन्धिखर्क : सन्धिखर्क नगरपालिका९ अर्घामा रहेको अर्घा भगवती मन्दिरमा रामनवमीको अवसरमा विहानैदेखि भक्तजनहरुको घुइँचो लागेको छ। बाईसे, चौबिसे राज्यअन्तर्गत पर्ने यस मन्दिरमा पूजाआजा गर्न बिहानैदेखि भक्तजनको घुइँचो बढेको मन्दिरका पुजारी धर्म पोख्रेलले बताए। चैते दशैँको महाअष्टमीको अवसरमा गएराति कालरात्री पूजा भएको मन्दिरमा आज मर्यादा पुरुषोत्तम भगवान रामको रथयात्रा निकाल्ने कार्यक्रम रहेको अर्घा भगवती मन्दिर ब्यवस्थापन समितिका अध्यक्ष सरोज भुसालले बताए। सन्धिखर्क नगरपालिकाले यहीँ मन्दिरमा एसियाकै ठूलो भगवती देवीको मूर्ति बनाउन थालेको छ। जसका कारण पछिल्लो समय धार्मिक पर्यटकहरुको संख्यामा वृद्धि पनि भएको छ। अर्घा भगवती मन्दिरमा दशैँको कोजाग्रत पूर्णिमाको दिन सबैभन्दा ठूलो मेला लाग्ने गर्दछ।"
ट्रमा सेन्टर बन्ने जग्गामा १५ शैयाको टेण्डर !,"ढल्केवर(धनुषा) : केही समय अघिदेखि चर्चा र चासोको विषय बनेको धनुषाको ढल्केवरमा बन्ने प्रदेशस्तरीय ट्रमा सेन्टरको प्रस्तावित जग्गामा अर्को नयाँ लफडा सुरु भएको छ। ट्रमा सेन्टरको प्रस्तावित जग्गामा मिथिला नगरपालिकाले १५ शैयाको नगरस्तरीय अस्पताल बनाउन टेण्डर सूचना निकालेपछि स्थानीयस्तरमा विभिन्न शंकाउपशंका उब्जिएको छ। हालको मिथिला नगरपालिका७ साविकको ढल्केवर गाविस वडा नं २क को कित्ता नं १६९ को चार विघा क्षेत्रफल रहेको ऐलानी जग्गालाई आधार मानेर संघीय सरकारले आर्थिक वर्ष २०७८०७९ को बजेटमा धनुषाको ढल्केवरमा ५० शैयाको ट्रमा सेन्टर निर्माण गर्ने शीर्षकमा रकम विनियोजन गरेको छ। पछिल्लो पटक गत पुष ४ गतेको मिथिला नगरपालिकाको कार्यपालिका बैठकले पनि क्रिटिकल केयर तथा ट्रमा सेन्टर सहितको अस्पताल निर्माण कार्यको लागि सम्बन्धीत निकायमा सोही जग्गा सिफारिस गर्ने निर्णय गरेको थियो। तर उक्त जग्गामा १५ शैया अस्पताल निर्माण गर्नको लागि नगरपालिकाले टेण्डर आह्वान गरेपछि नयाँ तरङ्ग उत्पन्न भएको छ। नगरपालिकाले गत चैत २० गते १५ शैयाको अस्पताल भवन निर्माण गर्न शिलबन्दी दरभाउपत्रको सूचना प्रकाशित गरेको छ। टेण्डर सूचना प्रकाशित भएलगत्तै नगरपालिकाले उपलब्ध गराएको सूचनामा मिथिला नगरपालिका७ मा रहेको करिब ३ विघा ऐलानी जग्गामा १५ शैया अस्पतालको भवन निर्माण गर्ने योजना रहेको उल्लेख गरेको छ। सूचनामा जग्गाको चार किल्लासमेत किटान गरेको छ। पूर्वमा बसही खोला, पश्चिममा एक्लेवर जाने बाटो, उत्तरमा खुशीलाल महतोको जग्गा र दक्षिणमा पोखरीया जाने बाटो रहने गरी चारकिल्ला भित्र रहेको करिब ३ विघा ऐलानी जग्गामा १५ शैया अस्पताल भवन निर्माण गर्ने योजना रहेको नगरपालिकाले जनाएको छ। नगरपालिकाकै आधिकारिक एउटा अर्को पत्रलाई आधार मान्ने हो भने सो ऐलानी जग्गा ४ विघाको प्लट छ। त्यो सबै जग्गा यसअघि नगरपालिकाले ट्रमा सेन्टर बनाउन जनकपुरधामस्थित रहेको संघीय सहरी आयोजना कार्यान्वय इकाई धनुषाको कार्यालयलाई सिफारिस गरिसकेको छ। तर सोही जग्गामा १५ शैयाको अस्पताल निर्माण गर्न टेण्डर आह्वान गरेपछि नगरपालिकाको दोहोरो चरित्र उदाङ्गो भएको छ। नगरपालिका र त्यहाँका जनप्रतिनिधिहरु ट्रमा सेन्टर सार्ने चलखेलमा अझै लागिपरेको स्थानीय शिव कुमार महतोको आरोप छ। ढल्केवरबाट ट्रमा अस्पताल भगाउने खेलमा अझै भइरहेको छ। त्यस ठाउँमा जति धेरै अस्पताल भए झन् राम्रो। तर ट्रमा सेन्टरको लागि छुट्याएको जग्गामा अर्को अस्पताल बनाउन लाग्नु षड्यन्त्र बाहेक केही हैन, महतो भन्छन् पहिला ट्रमा सेन्टरको जग्गा क्लियर गरेर अनि मात्रै बाँकी जग्गामा अर्को अस्पतालको विषयमा सोच्नु उपयुक्त हुन्छ। त्यसो नभए ट्रमा सेन्टर फेरी दुर्घटनामा पर्ने निश्चित छ। यता मिथिला नगरपालिकाका प्रमुख प्रशासकीय अधिकृत रचिन्द्र डंगोलले स्वास्थ्य मन्त्रालयले डिपीआर स्वीकृत गरेको जग्गामा १५ शैया अस्पताल बनाउन लागिएको जानकारी दिए। ट्रमा सेन्टरको विषयमा मलाई थाहा भएन। मन्त्रालयले डिपीआर डिजाईन स्वीकृत गरेको जग्गामा हामीले १५ शैया अस्पताल बनाउन लागेका हौं। त्यहाँ ट्रमा सेन्टर नहुने भनेर भनिसकेको छ नि !, अधिकृत डंगोलले अन्नपूर्णसँग भने त्यो जग्गा ट्रमा सेन्टर बनाउन कार्यपालिकाबाट सिफारिस भएको थियो तर स्वीकृत भएन। संघीय सरकारको मन्त्रीले पनि त्यो जग्गामा ट्रमा सेन्टरको प्रक्रिया अघि बढाउनु भनेर निर्देशन दिएका छन्, अनि कसरी अस्वीकृत भयो? भन्ने अन्नपूर्णको जिज्ञासामा अधिकृत डंगोलले भने त्यो कुरा मलाई जानकारी भएन। ट्रमा सेन्टरको विषयमा अहिले बोल्न चाहिन। १५ शैया अस्पतालको मन्त्रालयबाट जहाँ स्वीकृत भएर आएको हो त्यहाँ नै हामीले बनाउन लागेका हौ। यस्तै मिथिला नगरपालिकाका मेयर हरिनारायण महतोले दुवै अस्पताल सोही जग्गामा बन्ने स्पष्ट पारे। ट्रमा सेन्टर र १५ शैया अस्पताल त्यही जग्गामा बन्छ। त्यहाँ जम्मा ४ विघा ऐलानी जग्गा छ। ट्रमा सेन्टरको लागि ३ विघा मात्रै आवश्यक छ। १५ शैया अस्पताल १५ कठ्ठामै बन्छ। अनि किन त्यहाँ स्वास्थ्यको हब नबनाइदिने भनेर १५ शैया पनि त्यही निर्माण गर्न लागेका हौं, मेयर महतोले अन्नपूर्णसँग भने। मेयर महतोले १५ शैया अस्पताल १५ कठ्ठामा बन्ने बताएपनि मिथिला नगरपालिकाले उपलब्ध गराएको सूचनामा ३ विघा जग्गामा १५ शैया अस्पताल भवन निर्माण गर्ने योजना रहेको उल्लेख गरिएको छ। यसअघि शहरी विकास तथा भवन निर्माण विभागको जनकपुरधामस्थित संघीय आयोजना कार्यान्वय इकाईले मापदण्डको बहाना देखाएर उक्त जग्गा ट्रमा सेन्टरको लागि अनुपयुक्त रहेको बताउँदै आएपछि विवाद उत्पन्न भएको थियो। आयोजना कार्यान्वय इकाईका प्राविधिकहरुले प्रस्तावित जग्गा ५ सय मिटरभन्दा बढी रहेको कारण देखाउँदै अनुपयुक्त रहेको बताउँदै आएपछि संघीय सरकारले निर्माण गर्न लागेको प्रदेशस्तरीयको ट्रमा सेन्टरको निर्माण प्रक्रिया अलपत्र बनेको थियो। प्राविधिकहरुले मुख्य एजेण्डा बनाएको राजमार्गदेखि दायाँबायाँ ५०० मिटर भित्र जग्गा हुनुपर्ने मापदण्ड स्वास्थ्य मन्त्रालय अन्तर्गत स्वास्थ्य सेवा विभागको व्यवस्थापन महाशाखाले बनाएको स्वास्थ्य भवन पूर्वाधार डिजाईन तथा निर्माण सम्बन्धी निर्देशिका २०७३ भन्दा बाहिर रहेको तथ्य अन्नपूर्णले सार्वजानिक गरेपछि प्राविधिकहरु सच्चिएका थिए। ढल्केवरमा किटान गरेको ट्रमा सेन्टरको लागि जग्गा छनौट प्रक्रियामा विवाद उत्पन्न भएपछि संघीय सरकारकी शहरी विकास मन्त्री राम कुमारी झाँक्री आफैंले गत चैत १७ गते प्रस्तावित जग्गाको निरीक्षण अवलोकन गरेकी थिइन्। जग्गा निरीक्षण पश्चात मन्त्री झाँक्रीले संघीय आयोजना कार्यान्वय इकाई धनुषाका आयोजना प्रमुख प्रदिप खनाललाई प्रक्रिया अघि बढाउन निर्देशन दिएकी थिइन्। आफ्नो मन्त्रालयका सचिवसहितको टोली लिएर मन्त्री झाँक्री जग्गा निरीक्षण गर्न ढल्केवर पुगेकी थिइन्। जग्गा अवलोकनको क्रममा मन्त्री झाँक्री र शहरी विकास मन्त्रालयका सचिव डा रमेश प्रसाद सिंहसहितकाले ट्रमा सेन्टरको लागि जग्गा उपयुक्त रहेको बताएका थिए। मन्त्री र मन्त्रालयका सचिवसहितका उच्च अधिकारीहरुले प्रस्तावित जग्गाको अवलोकन गरेर उपयुक्त रहेको बताएपछि ट्रमा सेन्टरको निर्माण प्रक्रिया अघि बढिरहेको बेला नगरपालिकाको १५ शैया अस्पतालको टेण्डर सूचनाले फेरी झमेला हुने भएको छ।"
उम्मेदवार बन्न आफन्तको नाममा ठेक्का नामसारी गर्दैं बाजुराका ठेकेदार,"बाजुरा : निर्वाचन आयोगले कुनै स्थानीय तहको उम्मेदवार बन्न स्थानीय तहको ठेक्कापट्ठा तथा चल अचल सम्पति सम्बन्धी ब्यवहारमा संलग्न नरहेको हुनैपर्ने नियमपछि बाजुराका १२ जना ठेकेदारहरुले आफ्नो नाममा रहेको ठेक्काको फर्म आफन्तको नाममा नामसारी गरेका छन्। २०७८ चैत्र १६ गत निर्वाचन आयोगका प्रवक्ता शालिग्राम शर्मा पौडेलद्धारा हस्ताक्षर प्रेस विज्ञप्तिमा उक्त कुरा उल्लेखपछि बाजुराका ठेकेदारहरुले आफन्तको नामसारीमा गर्न लागी परेका छन्। नामसारी गर्न १२ जनामध्ये सबैभन्दा बढी बुढीनन्दा नगरपालिकाबाट रहेका छन्। जसमा ६ जनाले आफन्तको नाममा नामसरी गरेका छन्। हिमाली गाउँपालिकाबाट २ जना, बुढीगंगाबाट १ जना, जगन्नाथबाट १ जना र गौमुलबाट १ जनाले आफन्तको नाममा नामसारी गराएका छन्। नामसारी गर्नेमा दिब्यश्वरी निर्माण सेवा बुढिनन्दा नगरपालिका२ का प्रोपराईटर अंगलाल जैशीले भाई प्रकाशराज रेग्मीको नाममा नामसारी गरेका छन्। अंगलाल जैशी बुढीनन्दा नगरपालिका२ नेपाली काँग्रेसबाट वडाअध्यक्षका आकाङ्क्षी रहेका छन्। दिपशन कन्स्ट्रक्सन एण्ड सप्लार्यस बुढिनन्दा१ का दयाराम पाण्डेले श्रीमती शुसिला आचार्यको नाममा नामसारी गरेका छन्। पाण्डे बुढीनन्दा नगरपालिका१ बाट नेपाली काँग्रेसकोतर्फबाट वडा अध्यक्षको आकाङ्क्षी रहेका छन्। त्यस्तै बुढिनन्दा नगरपालिका१ का वर्तमान वडाअध्यक्ष नृपराज खत्रीको नाममा रहेको लोकमणी कन्स्ट्रक्सन एण्ड अर्डर सप्लायर्स नामको फर्म श्रीमती नेत्रु खत्रीको नाममा सारेका छन्। खत्री पुन नेपाली काँग्रेसबाट वडाअध्यक्षको उम्मेदवारी बन्ने आकाँक्षा राखेका छन्। त्यसैगरी दिनेश निर्माण तथा अर्डर सप्लायर्स कन्स्ट्रक्सन बुढिनन्दा नगरपालिका१ का सुन्दर बिष्टले भाई उत्तम बिष्टका नाममा नामसारी गरेका छन्। बिष्ट नेपाली काँग्रेसकोतर्फबाट वडाअध्यक्षमा उम्मेदवारका आकाङ्क्षी रहेका छन्। बिष्ट ०७४ सालको स्थानीय तहको निर्वाचनमा पराजय भएका थिए। हिमाली गाउँपालिका४ का छत्रबहादुर मल्लको नाममा रहेको छत्र कन्स्ट्रक्सन एण्ड अर्डर सप्लायर्स श्रीमती रंगसरा मल्लको नाममा नामसारी गरेका छन्। छत्रबहादुर मल्ल ०७४ सालको स्थानीय तहको निर्वाचनमा नेपाली काँग्रेस सर्मथक थिए भने बैशाख ३० गते हुने स्थानीय तहको निर्वाचनमा हिमाली गाउँपालिका४ बाट नेकपा एमालेतर्फबाट वडाअध्यक्षमा आकाँकङ्क्षा राखेका छन्। त्यसैगरी मितज्यू कन्स्ट्रक्सन एण्ड सप्लार्यसका प्रोपराईटरसमेत रहेका गौमुल गाउँपालिकाका हरिबहादुर रोकायाले भाई अर्जुन रोकायाको नाममा फर्म नामसारी गरेका छन्। रोकाया पुन गौमुल गाउँपालिकाको अध्यक्षमा दोहोरीने आकाङ्क्षा राखेका छन्। जगन्नाथ गाउँपालिका अध्यक्ष तथा नेकपा एमाले जिल्ला कमिटी बाजुराका अध्यक्ष कालिबहादुर शाहीको नाममा रहेको पूर्णा निर्माण सेवा छोरा जीवन शाहीको नाममा नामसारी गराएका छन्। शाही पुन: जगन्नाथ गाउँपालिकाको अध्यक्षमा दोहोरीने आकाँक्षामा रहेका छन्। हिमाली गाउँपालिका७ का मया प्रसाद तिमिल्सेनाको नाममा चलाउँदै आएको एमपी तिमिल्सेना समाज निमार्ण सेवा नामको फर्म काका गुरुप्रसाद उपाध्यायको नाममा सारेका छन्। तिमिल्सेना नेकपा एमालेबाट वडा अध्यक्षका आकाङ्क्षी रहेका छन्, तिमिल्सेना ०७४ सालको स्थानीय तहको निर्माचनमा पनि एमालेबाट पराजय भएका थिए। त्यसैगरी बुढिगंगा नगरपालिका७ का नेपाली काँग्रेस बाजुराका सचिब तिलकराज पुरीको नाममा रहेको ओम शान्ति निर्माण सेवा भतिजा निर्मल शाहको नाममा नामसारी गरेका छन्। सचिव पुरी नेपाली काँग्रेसकोतर्फबाट बुढीगंगा नगरपालिकाको मेयरका आकाङ्क्षी रहेका छन्। यस्तै बुढिनन्दा नगरपालिका६ का अगंकुमार रावतको नाममा रहेको भैरव कन्स्ट्रक्सन एण्ड निर्माण सेवा श्रीमती निर्मला बुढाको नाममा नामसारी गरिएको छ। अगंकुमार रावत नेपाली काँग्रेसकोतर्फबाट वडाअध्यक्षका आकाङ्क्षी रहेका छन्। बुढिनन्दा नगरपालिका५ का वडाअध्यक्षसमेत रहेका कृष्णराज उपाध्यायको नाममा रहेको विवि कन्स्ट्रक्सन एण्ड अर्डर सप्लार्यस बडिमालिका नगरपालिका९ की कृष्णा कुमारी तिमिल्सेनाको नाममा नामसारी गरेका छन्। कृष्णराज उपाध्याय बुढीनन्दा नगरपालिकामा नेपाली काँग्रेसकोतर्फबाट नगर प्रमुखको आकाङ्क्षी रहेका छन्। त्यसैगरी त्रिबेणी नगरपालिका८ का उद्धवबहादुर थापाको नाममा रहेको मौरे कन्स्ट्रक्सन र्फम श्रीमती मना थापाको नाममा नामसारी गरेका छन्। थापा नेपाली काँग्रेसबाट वडा अध्यक्षको आकाङ्क्षी रहेका छन्।"
एकीकृत समाजवादीले बैशाख ८ भित्र उम्मेदवारको टुंगो लगाउने,"काठमाडौंः नेकपा एकीकृत समाजवादीले आगामी बैशाख ८ गतेभित्र उम्मेदवारको अन्तिम टुंगो लगाउने भएको छ। शनिबार र आइतबार बसेको केन्द्रीय सचिवालयको बैठकले स्थानीय तहको निर्वाचनका लागि उम्मेदवारको टुंगो बैशाख ८ भित्र लगाउने गरी कार्यातालिका बनाएको छ। यस्तै समाजवादीले निर्वाचन घोषणा पत्र२०७८ पारित गरेको छ ।आगामी स्थानीय निर्वाचनका लागि पार्टीको तर्फबाट उम्मेदवारको सिफारिस एवं छनोटका लागि मादण्ड तय गरेको छ । उम्मेदवार बन्न पार्टी नीति र कार्यक्रमप्रति प्रतिबद्ध रहेको, पार्टीमा योगदान गरेको र विद्रोहमा भूमिका खेलेको, पार्टीप्रतिको निष्ठा र अनुशासनमा दृढ, आर्थिक एवं नैतिक आचरण राम्रो रहेको हुनुपर्नेछ । यस्तै, जनतामा स्थापित एवं लोकप्रिय, स्वच्छ छवी भएको र सुशासनको पक्षपाति, कार्यक्षमता राम्रो भएको र समावेशीतालाई ध्यान दिने मापदण्ड बनाएको छ।"
"रिभर फल्सको आइपिओ खुल्यो ,कति कित्तासम्म भर्न पाइन्छ ?","काठमाडौं : रिभर फल्स पावर लिमिटेडले प्राथमिक सार्वजनिक निष्काशन (आइपिओ) को बिक्री खुला गरेको छ । कम्पनीले आजदेखि आयोजना प्रभावित क्षेत्र सङ्खुवासभाका बासिन्दाका लागि साधारण सेयरको निष्काशन तथा बिक्री खुला गरेको हो । कम्पनीले प्रतिकित्ता १०० अङ्कित मूल्यको सात करोड बराबरको सात लाख कित्ता सेयर स्थानीयका लागि निष्काशन तथा बिक्री खुला गरेको जनाएको छ । साधारण सेयरमा आवेदकले १० कित्तादेखि अधिकतम एक लाख कित्ता सेयर खरिदका लागि आवेदन दिन सकिने कम्पनीले सार्वजनिक गरेको सूचनामा उल्लेख छ । निष्काशन गरिएको सेयर खरिदका लागि आगामी वैशाख ११ गतेसम्म आवेदन दिन सकिने र सो समयावधिसम्म मागबमोजिम आवेदन नआए बैशाख १६ सम्म निष्काशन खुला रहने कम्पनीले जनाएको छ । आयोजना प्रभावित क्षेत्रका बासिन्दाले नेपाल धितोपत्र बोर्डबाट स्वीकृत प्राप्त गरेका सम्पूर्ण सी आस्वा सदस्य बैंक तथा वित्तीय संस्था र तिनका शाखा कार्यालयका साथै प्राइम कमर्सियल बैंकको खाँदबारी, तुम्लिङटार र सभापोखरी शाखा, प्रभु बैंकको खाँदबारी शाखा, ग्लोबल आइएमी बैंकको खाँदबारी र चैनपुर शाखा, निष्काशन कम्पनीको आयोजना कार्यालय सङ्खुवासभा र प्रभु क्यापिटलको कार्यालय कमलादीबाट आवेदन दिन सकिने सूचनामा उल्लेख छ । कम्पनीको धितोपत्र निष्काशन तथा बिक्री प्रबन्धक प्रभु क्यापिटल लिमिटेड रहेको छ । कम्पनीले प्रवद्र्धन गरिरहेको १०।३० मेगावाट क्षमताको पिलुवा खोला जलविद्युत् आयोजनाको अनुमानितप्रति मेगावाट लागत रु १८ करोड ६ लाख १५ हजार रहने कम्पनीले जनाएको छ । कम्पनीलाई केयर रेटिङ संस्था केयर नेपाल लिमिटेडले केयर एनपी बीबी माइनस इस्युअर' रेटिङ्ग प्रदान गरेको छ ।"
जिब्रो छेड्ने जात्रा : अन्तिम पटक जिब्रो छेडाउँदै बुद्धकृष्ण,"भक्तपुर : मध्यपुरथिमि नगरपालिका बोडेमा हरेक नयाँ वर्षको वैशाख २ गते मनाइने विश्व प्रसिद्ध जिब्रो छेड्ने जात्रा मा यस वर्ष नवौँ पटक बोडेका ४९ वर्षीय बुद्धकृष्ण वागं श्रेष्ठले जिब्रो छेडाउने भएका छन्। मध्यपुरथिमि नगरपालिकाले सञ्चालन गरेको नेपाल कोरियामैत्री नगरपालिका अस्पतालमा लामो समयदेखि एम्बुलेन्स चालकका रुपमा कार्यरत बुद्धकृष्णले यस वर्ष आफूले अन्तिम पटक जिब्रो छेडेर जात्रालाई निरन्तरता दिन लागेको बताए। बुद्धकृष्णले भने, 'मानवीय सेवा र कलासंस्कृतिको संरक्षणमा लाग्दै आएको मैले यस वर्ष वैशाख २ गते नवौँ पटक जिब्रो छेडेर जात्रालाई निरन्तरता दिने भएको छु, यो मेरो अन्तिम पटक हो, अर्को वर्ष म जिब्रो छेड्दिन, मेरो उमेरका कारणले पनि समस्या हुन्छ, अब युवापुस्ताले यो जात्रालाई जोगाउन जिब्रो छेड्न तयार हुनुपर्छ, लोप हुन दिनुहुँदैन, युवापुस्ता तयार हुनुपर्छ ।' जिब्रो छेड्ने व्यक्तिले तीन दिनअघिदेखि केही नखाई व्रत बस्नुपर्छ । व्रत बसेदेखि जिब्रो नछेडेसम्म सुत्नसमेत नहुने र जिब्रो छेड्दा पीडा नहोस् भनेर सात दिनअघिदेखि नै नूनसमेत खान नहुने उनी बताउँछन्। व्रत बस्नेले जिब्रो छेड्नुअघि शक्ति प्राप्त होस् भन्ने कामनासहित बोडे क्षेत्रका विभिन्न देवीदेवताको पूजाआजा गर्ने र जिब्रो छेड्ने पाँचो गणेशको पाटीमा पुगेपछि जात्राका नकर्मी नाइकेले एक महिना अगाडिदेखि तयार पारेर तेलमा डुबाएर राखेको फलामको १० इञ्च लामो सुइरो जिब्रोमा छेडेर महादीप बोकेर एक घण्टा नगर परिक्रमा गरेर बोडेको महालक्ष्मी मन्दिरमा पुगेर सुइरो झिकेपछि जात्राको समापन हुने र भोज खाने प्रचलन छ । बोडेको नीलबाराही मन्दिरसँग जोडिएको कथा र किंवदन्तीलाई पछिल्लो समय बिगारेर प्रचार गरेकामा दुखेसो व्यक्त गर्छन् बुद्धकृष्ण । उनी भन्छन, 'यो जात्रा नीलबाराही देवीको प्रतिष्ठासँग जोडिएको छ, जिब्रो छेड्ने व्यक्ति नीलबाराहीका देवगण हुन् तर यहाँका केही व्यक्तिले भनेको भन्दै पत्रकारले जिब्रो छेड्ने व्यक्तिलाई ख्याक र राक्षससँग जोडेर प्रचार गर्दा परम्पराको बदनाम भएको छ, त्यसैले पनि युवापुस्ता जिब्रो छेड्न तयार छैनन्, जिब्रो छेड्ने व्यक्ति ख्याक वा राक्षर होइनन्, देवगण हुन् यो सबैलाई बुझाइदिनुपर् यो ।' केही वर्ष अगाडिसम्म जिब्रो छेड्ने व्यक्तिले नै जात्राको सबै खर्च व्यहोर्नुपर्ने र भोजसमेत खुवाउनुपथ्र्यो भने जनप्रतिनिधि आएपछि नगरपालिकाले जात्रा सञ्चालनका लागि सहयोग गर्दै आएको छ । जुजुभाइ बाँस श्रेष्ठले जिब्रो छड्ने बेलामा स्थानीय क्लब र युवाको सक्रियतामा जात्रालाई जोगाउन आर्थिक सङ्कलन गरी कोष खडा खरिएको थियो भने जनप्रतिनिधि आए पनि नगर प्रमुख मदन सुन्दर श्रेष्ठले यहाँका अधिकांश जात्रा परम्पराको संरक्षणका लागि भन्दै बजेट छुट्याएपछि यो जात्रा सञ्चालनमा पनि राहत मिलेको छ । नगर प्रमुख श्रेष्ठले भने क्क, 'यहाँको पहिचान नै कला, संस्कृति हो, त्यसैले यहाँका मठ, मन्दिर, पाटीपौवा, पोखरी, धारा, इनार, पार्क मात्रै नभई अमूर्त कलाकारुपमा रहेको नाच, जात्रा, पर्व परम्परालाई पनि जोगाउनुपर्छ भनेर मैले हरेक वर्ष नगरपालिकाबाट बजेट छुट्याए, यस वर्ष पनि जात्रा चलाउन नगर पालिकाले बजेट दिएको छ, यसले जात्रा परम्परा र पर्वको संरक्षणमा टेवा पुगेको महशुस गरेको छु ।' परापूर्वकालदेखि चल्दै आएको जिब्रो छेड्ने जात्रा सयौँ वर्षदेखि कोरोना सङ्क्रमणका कारण विसं २०७६ मा रोकिए पनि त्यसपछि फेरि जात्राले निरन्तरता पाउँदै आएको छ । जात्रा मध्यपुरथिमि बोडेका श्रेष्ठ थरीले प्राचीन पाँचो गणेश मन्दिर परिसरमा हजारौँ भक्तजनको उपस्थितिमा जिब्रो छेड्ने प्रचलन छ । जिब्रो छेडिसकेपछि ती व्यक्तिले अर्धचन्द्राकार महादीप बोकेर बोडे शहर परिक्रमा गर्ने र बोडेकै महालक्ष्मी मन्दिरको परिक्रमापछि उक्त सुइरो जिब्रोबाट झिकेर महालक्ष्मी मन्दिरमै ठोकेर घाउमा महालक्ष्मी मन्दिरको माटो लगाउने प्रचलन छ । हालसम्म १२ जनाबाट निरन्तर १०७ वर्ष जिब्रो छेडेका छन् । अहिलेसम्म १९६९ देखि १९९० सम्म हर्कनरसिंह बाँस श्रेष्ठले २२ पटक, विसं १९९१ देखि २०२२ सम्म बेखानारायण हाय श्रेष्ठ ३२ पटक, २०२३ मा हरिदेव किला श्रेष्ठले एक, २०२४ देखि २०२६ सम्म हरि भासिंक श्रेष्ठले तीन, २०२७ र २०२८ मा इन्द्र बाटा श्रेष्ठले दुई, २०२९ देखि २०३१ सम्म हर्केश्वर ब्याँ श्रेष्ठले तीन, २०३२ देखि २०३८ सम्म चन्द्रसेन द्यों श्रेष्ठले सात, २०३९ देखि २०४६ सम्म दीलकुमार खपे श्रेष्ठले सात, २०४७ मा मुनि घों श्रेष्ठले एक, २०४८ मा धर्मराज बलाय श्रेष्ठले एक, २०४९ देखि २०६० सम्म कृष्णचन्द्र बाग श्रेष्ठले १२ पटक, बुद्धकृष्ण बाग श्रेष्ठले २०६१ देखि २०६४ सम्म तथा २०७३ देखि २०७५ सम्म सात र जुजुभाइ बाँस श्रेष्ठले २०६५ देखि २०७२ सालसम्म आठ पटक जिब्रो छेडाएर जात्रालाई निरन्तरता दिएका थिए।"
लागुऔषधसहित २२ वर्षीय युवक पक्राउ,"मकवानपुर : हेटौंडा उपमहानगरपालिका ७ नागस्वती बस्ने २२ वर्षीय सन्देश ब्लोनलाई नियन्त्रित लागुऔषधसहित पक्राउ गरेको छ। लागुऔषध ट्रामा १ हजार ४० पिस, नाईट्राभेट ५ सय २५ ट्याब्लेट र कोरेक्स १० बोतलसहित शनिबार बिहान प्रहरीले पक्राउ गरेको छ । उनको घरमा लागुऔषध रहेको भन्ने सूचनाको आधारमा अस्थायी प्रहरी पोष्ट हरियाली र ईलाका प्रहरी कार्यालय पशुपतिनगरबाट खटिएको प्रहरीले घर तलासी गर्दा उक्त परिमाणको लागुऔषध फेला पारी उनलाई पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
जसपा परित्याग गरेकी औरही गाउँपालिकाकी उपाध्यक्ष कांग्रेस प्रवेश,सिरहा : सिरहाको सीमावर्ती औरही गाउँपालिकाकी उपाध्यक्ष सीताकुमारी यादव नेपाली कांग्रेसमा प्रवेश गरेकी छन् । उनी गत स्थानीय तहको निर्वाचनमा जनता समाजवादी पार्टी (जसपा) बाट निर्वाचित भएका थिइन्। कांग्रेस केन्द्रीय सदस्य दिनेशप्रसाद यादव र जिल्ला सभापति रामचन्द्र यादवले गाउँपालिका उपाध्यक्ष यादवलाई फूल माला र अबिर लगाएर पार्टीमा स्वागत गरेका हुन् । जसपाबाट निर्वाचित उनले केहिदिन अगाडि पार्टी परित्यागको घोषणा गरेकी थिइन् । उनीसहित जसपा र अन्य पार्टीका दर्जनौं नेता कार्यकर्ता कांग्रेसमा प्रवेश गरेको जिल्ला सचिव शैलेन्द्र यादवले जानकारी गराए । यो पटक पुनः उपाध्यक्षको टिकट नदिने भएपछि उनले जसपा छाडेकी हुन्। कांग्रेसले भने उनलाई उपाध्यक्षको टिकट दिने आश्वासन दिएर पार्टीमा ल्याएको स्रोतको दाबी छ ।
मञ्जुश्री फाइनान्सको नयाँ शाखा कार्यालय कलंकीमा,"काठमाडौं : मञ्जुश्री फाइनान्स लिमिटेडले काठमाडौंको १४ कलंकीमा २५ औं शाखा उद्घाटन गरेको छ । मञ्जुश्री फाइनान्स लिमिटेडको संस्थापक अध्यक्ष तथा नेपाल सरकारको पूर्व मुख्य सचिव दामोदरप्रसाद गौतम, संस्थाका अध्यक्ष इन्दिरा पण्डित घिमिरे र कामनपा वडा नं १४ का वडा अध्यक्ष शोभा सापकोटाले संयुक्तरुपमा समारोहकाबीच शाखा कार्यालयको उद्घाटन गरे। २०७८ साल पुस मसान्तसम्म १ अर्ब ३५ करोड चुक्ता पुँजी एवं ५० करोड डिवेन्चर जारी गरेको राष्ट्रियस्तरको यस फाइनान्सले ११६३ अर्ब निक्षेप संकलन गरी ११०२ अर्ब कर्जा परिचालन गरेको छ । यसका साथै फाइनान्सले विप्रेशण, मोबाइल बैकिंग, इन्टरनेट बैकिंग र ब्त्ः सेवालगायत सरल कर्जा र निक्षेपमा आकर्षक ब्याजदरको सुविधा दिँदै आएको छ ।"
राजविराजलाई मेयर कप,"विराटनगर : प्रथम टीट्वेन्टी मेयर कप क्रिकेट प्रतियोगिताको उपाधि राजविराज नगरपालिकाले जितेको छ। विराटनगर महानगरपालिका१९ स्थित वैजनाथपुर क्रिकेट मैदानमा शनिबार भएको फाइनलमा जनकपुर उपमहानगरपालिकालाई १० रनले निराश बनाउँदै राजविराजले उपाधि जितेको हो। टस जितेर पहिले ब्याटिङ गरेको राजविराजले निर्धारित २० ओभरमा आठ विकेट गुमाउँदै ९७ रनको योगफल बनाएको थियो। राजविराजका विवेक यादवले २१ र पूर्व अन्तर्राष्ट्रिय खेलाडी मेहबुब आलमले १४ रन बनाए। जनकपुरका साइमन रोयले तीन विकेट लिए। उनले चार ओभर बलिङ गर्दै नौ रन मात्रै खर्चिए। जवाफी ब्याटिङ गरेको जनकपुरले निर्धारित २० ओभरमा ६ विकेटको क्षतिमा ८७ रनमै समेटियो। जनकपुरका विशाल सुसबैनले सर्वाधिक ३३ रन बनाए। राजविराजका विकास दास र विवेक यादवले सटिक बलिङ गर्दै जनकपुरलाई धराशयी बनाएका थिए। विकासले चार ओभरमा २२ खर्चिएर तीन विकेट लिए। यस्तै विवेकले चार ओभरमा १६ खर्चेर दुई विकेट हात पारे। विवेक प्लेयर अफ दी म्याच घोषित भए। राजविराजले उपाधिसँगै एक लाख रूपैयाँ नगद पुरस्कार पायो। उपविजेतामा खुम्चिएको जनकपुरले ५१ हजार रुपैयाँमै चित्त बुझायो। प्रतियोगितामा राजविराजका विकास दास उत्कृष्ट ब्याट्सम्यान, राजविराजकै अनिल यादव उत्कृष्ट बलर र जनकपुरका हरिशंकर साह प्लेयर अफ दी सिरिज घोषित भए। विराटनगर महानगरपालिकाको आयोजना र होराइजन क्रिकेट क्लबको संयोजनमा गत २२ गतेदेखि प्रतियोगिता सुरु भएको थियो। प्रतियोगितामा प्रदेश १ का विराटनगर महानगरपालिका, इनरुवा नगरपालिका, मेची नगरपालिका र मधेस प्रदेशका वीरगञ्ज महानगरपालिका, जनकपुर उपमहानगरपालिका एवं राजविराज नगरपालिका गरेर ६ वटा टोलीले सहभागिता जनाएका थिए।"
भैरहवा सेजमा उद्योगीको आकर्षण,"भैरहवा : भैरहवास्थित विशेष आर्थिक क्षेत्र (सेज)मा उद्योग स्थापनाका लागि उद्योगी व्यवसायीको आकर्षण देखिएको छ। सेज संचालनमा आएपनि विभिन्न विषयमा उद्योगी व्यवसायीले असन्तुष्टि जनाउँदै त्यसप्रति आकर्षित हुन सकेका थिएनन्। पछिल्लो समयमा सेजले उद्योग स्थापनका लागि आह्वान गरेको प्रस्तावमा उद्योगी व्यवसायीको आकर्षण ह्वात्तै बढेको छ। उद्योग स्थापनाका लागि आंकलनभन्दा बढी आवेदन परेपछि उद्योगी व्यवसायीको आकर्षण बढेको देखिएको हो। उद्योग स्थापनाका लागि व्यवसायी असन्तुष्ट रहेको विषयमा सरकार लचिलो हुने भएपछि आंकलनभन्दा बढी आवेदन परेको सेज प्राधिकरणका कार्यकारी निर्देशक चण्डिका भट्टले बताए। यसअघि सम्झौता गरेर पनि उद्योगीले उद्योग स्थापना नगरेपछि सेज प्राधिकरणले केही उद्योगीसँगको सम्झौता रद्ध गरेको थियो। त्यसपछि उद्योग स्थापनाका लागि प्लट लिन पुनः आह्वान गरिएको थियो। सेजमा कुल ६८ वटा प्लट छन्। जसमध्य २२ वटा प्लटमा केही उद्योगहरू सञ्चालनमा छन्। एउटा प्लट विद्युत् सबस्टेशनका लागि हो भने अन्य ४५ वटा खाली प्लटमा उद्योग स्थापनाका लागि प्रस्ताव आह्वान गरिएको थियो। प्रस्ताव आह्वानपश्चात् ५८ वटा प्लटमा २३ वटा उद्योग संचालनका लागि आवेदन आएको उनले बताए। प्लटको भाडादर, निर्यातलगायत विषयमा हामीले उद्योगी व्यवसायीसँग छलफल गरेका थियौं, उनले भने, सोही छलफलको परिणामस्वरुप सेजमा उद्योग स्थापनाका लागि उद्योगी व्यवसायीको आकर्षण देखिएको हो। निर्यात बढाइ व्यापार घाटा कम गर्ने उद्देश्यका साथ संचालनमा ल्याइएको भैरहवा सेज मुलुककै पहिलो हो।"
प्रतिशोधपूर्ण निलम्बन,"७० वर्षदेखि मुलुक राजनीतिक अस्थिरताले गिजोलियो। त्यही भएर अर्थतन्त्रले गति लिन सकेन। सरकारले केन्द्रीय बैंकको नेतृत्वलाई निलम्बन गरेर मुलुकलाई आर्थिक अस्थिरताको प्रवेश बिन्दुमा धकेलिदिएको छ। स्थानीय चुनावको आचार संहिता शनिबारदेखि लागू भयो। त्यसको मुखैमा नेपाल राष्ट्र बैंकका गभर्नर महाप्रसाद अधिकारीलाई मन्त्रिपरिषद्ले निलम्बन गर्नु आचार संहिता छल्ने नियत देखिन्छ। त्यसो त यसमा मात्र सीमित होइन, त्यसभित्र राष्ट्रिय अर्थतन्त्र धरासयी बनाउने नियतको दबाब र प्रभाव परेको देखिन्छ। राष्ट्र बैंकले अर्थतन्त्र जोगाउनैका लागि विलासी वस्तुहरूको आयातमा कडाइ गर्यो। अमेरिकाबाट नेपाल भित्रन लागेको स्रोत नखुलेको ४० करोड रुपैयाँ फुकुवा गर्न मानेन। बैंकहरूको ब्याजदरमा लगाम कस्यो। अर्थमन्त्री जनार्दन शर्मा र स्वयं प्रधानमन्त्री शेरबहादुर देउवालाई गभर्नरले अर्थतन्त्र जोगाउन गरेका कसिकसाउ चित्त बुझेको थिएन। अर्थमन्त्री शर्माले त झन् अमेरिकाबाट आएको पैसा फुकुवा गर्न दबाब दिइरहेका थिए। तर बहानाचाहिँ सूचना चुहावट गरेको, राष्ट्र बैंकको व्यवस्थापकीय जिम्मेवारी बहन गर्न असमर्थ रहेकोलगायत लगाइएको छ। गभर्नर त्यत्तिकै पदमुक्त हुने जिम्मेवारी होइन। त्यसैले ऐन अनुसारै कुनै न कुनै बहानाका आरोप लगाउनुपर्ने थियो। लगाइयो। गभर्नर अधिकारी र अर्थमन्त्रीबीच टसल थियो भन्ने ओपन सेक्रेट नै थियो। सार्वजनिक सभाहरूमा दुईबीच जुहारी पनि चले। अर्थमन्त्री मुलुकको अवस्था श्रीलंकाको दिशामा जाँदै छैन भन्दै रक्षात्मक हुन्थे। गभर्नर भने बेलामा आयातमा लगाम नकसे अर्थतन्त्र धरासयी हुन्छ र त्यही दिशामा जान लागियो भनेर प्रतिरक्षामा उत्रन्थे। यसको प्रतिशोधमा सरकारले गभर्नरलाई निलम्बन गर्यो। यो उनलाई पदमुक्त गर्ने प्रक्रिया हो। राष्ट्र बैंक ऐनअनुसार गठित छानबिन समितिबाट एक महिनामा प्रतिवेदन लिएर अधिकारीलाई बर्खास्त गर्ने नियतबाटै सरकारलाई उनलाई निलम्बन गरेको छ। अर्थतन्त्रको नेतृत्वकर्ता अर्थ मन्त्रालय हो। मन्त्रालयको नेतृत्व शर्माले गरिरहेका छन्। तर, ठिक दिशामा अर्थतन्त्रलाई हिँडाउन सकेनन्। त्यो अपजस अर्थमन्त्री शर्माले गभर्नरमाथि थोपर्न गरेको प्रयास पनि हो, उनको निलम्बन। खासमा उनले अर्थतन्त्रलाई डामाडोल बनाएको अपजस लिनुपर्दा आफ्नो राजनीतिक करियर धरासयी हुने देखे। अनि उल्टै अर्थतन्त्र धरासयी हुने खतरा निम्त्याउने धृष्टता गरे। अरू जेसुकै भर्सेला परे परोस्, मेरो राजनीति जोगियोस् भन्ने हेतुबाटै अथर्तन्त्रलाई नै दाउमा राख्ने दुस्साहस गरे। अर्थतन्त्र अस्थिर र धरासयी हुन सक्ने खतरा छ। किनभने गभर्नर अधिकारीले लागू गरेका नीति अर्थमन्त्रीले उल्ट्याए भने अर्थतन्त्र अस्थिर हुने मात्रै होइन, संकटमा पर्ने निश्चित जस्तै छ। अहिले अर्थतन्त्र निकै संवेदनशील र संकटोन्मुख छ भन्ने भनाइ विज्ञहरूकै हो। अर्थतन्त्रका सूचकहरू गभर्नरको भनाइसँगै नजिक छन्। मुलुक भित्रिने विदेशी रकमभन्दा बाहिरिने बढी हुँदा शोधनान्तर घाटा दुई खर्ब ५८ अर्ब रुपैयाँ पुगेको छ। मुलुकको व्यापार घाटा साढे ११ खर्बभन्दा बढी छ। वैदेशिक ऋण चुलिँदो छ। श्रीलंका टाट पल्टिनुका पछाडि विदेशी मुद्रा सञ्चय बिनाको राष्ट्रिय ढुकुटी र विदेशी ऋणलगायत कारणहरू त हुन्। गभर्नरजस्ता जिम्मेवारीलाई निश्चित अवधिका लागि स्थायी बनाउने परम्पराका पछाडि कारणहरू पनि संवेदनशील छन्। सरकार फेरिएजस्तो राष्ट्र बैंकका नीति र नेतृत्व फेरियो भने आर्थिक सन्तुलन नै खल्बलिन्छ। मुद्रा र अर्थव्यवस्थामाथि नै नागरिकको विश्वास टुट्छ। देश टाट उल्टिने त्यसरी नै हो। तसर्थ, भ्रष्टाचार वा अन्य कुनै कमजोरी नगर्दासम्म तोकिएको अवधिसम्म गभर्नरलाई जिम्मेवारीमुक्त गरिन्न। थुप्रै विषयमा असहमत हुँदाहुँदै पूर्ववर्ती सरकार प्रमुख र अर्थमन्त्रीहरूले गभर्नर र राष्ट्र बैंकमा हस्तक्षेप नगरेका दृष्टान्त काफी छन्। तर, केपी ओली सरकारका पालामा नियुक्त भएको भन्ने पूर्वाग्रह यो सरकारले देखाएको छ। सिंगो अर्थव्यवस्थामाथि पर्ने असरलाई नजरअन्दाज गरिएको छ। त्यस आधारमा गभर्नरलाई पदमुक्तिको प्रक्रियामा धकेल्नु मुलुकको अर्थतन्त्रलाई पनि भीरको डिलमा पुर्याउनु हो।"
गठबन्धनको भारी,"आसन्न स्थानीय तहको मात्र होइन, आगामी वर्ष हुने प्रदेश र संघीय संसद्को निर्वाचन समेत हुँदैछ। सोका लागि हालका सत्तारुढ गठबन्धनसँग मिलेर संयुक्त रूपमा निर्वाचनमा जाने नेपाली कांग्रेसका सभापतिलगायत जिम्मेवार पदाधिकारीले घोषणा गरिसकेका छन्। जसले पार्टीभित्रै फरक विचार राख्ने पक्ष तथा आमकार्यकर्तामा चरम निराशा छाएको छ। किंकर्तव्यविमुढको अवस्था निम्त्याएको छ। आफ्नो दह्रो उपस्थिति रहेको स्थानमा समेत हँसियाँ, हथौडा, कलम, मसालजस्ता पार्टीसँग सैद्धान्तिक र कार्यगत रूपमै भिन्न मत राख्ने पार्टीका चुनाव चिन्ह छन्। जसमा कसरी स्वस्तिक छाप लगाउने भनेर उनीहरूको मनमष्तिस्कमा आँधीहुरी चलेको छ। यद्यपि उनीहरूको निरीह याचनालाई सुन्न नेतृत्व तयार छैन। कांग्रेसका कार्यकर्ता एवं शुभेच्छुक दुई धारमा विभाजित मनस्थितिमा छन्। जसलाई मतको माध्यमबाट जोड्न आत्मादेखि नै हिच्किचाइरहेका छन्। कांग्रेस र कम्युनिष्टबीच सैद्धान्तिक मतभेद मात्र होइन, वैचारिक भिन्नताकै कारण मतदाता दुई ध्रुवमा विभाजित रहन्छन्। उज्वल विगत यथार्थमा के भुल्न हुँदैन भने २००७ सालमा प्रजातन्त्रको उदयपछि २०१५ सालको आमनिर्वाचनमा कांग्रेस र कम्युनिष्टबीचको प्रतिस्पर्धा भयो। त्यसमा नेपाली कांग्रेसले दुईतिहाइभन्दा बढी मतले निर्वाचन जितेको थियो। २०४६ सालको परिवर्तन पछिको पहिलोे आमनिर्वाचनमा कम्युनिष्टले केही संख्या बढायो। तर पनि नेपाली जनताको रोजाइ भने प्रजातान्त्रिक आदर्श बोकेको मुलुकको जेठो पार्टी कांग्रेसप्रति नै अडिग रह्यो। यसरी जनताको पहिलो रोजाइमा रहेको मुुलुकको जेठो र प्रजातान्त्रिक आदर्श बोकेको कांग्रेसको क्रमिक ह्रास हुन थालेको छ। यसो हुनुमा तत्कालीन राजाको प्रजाातान्त्रिक शक्तिको बढ्दो लोकप्रियतालाई घटाउन कम्युनिष्टलाई मलजल गर्नेदेखि सुवर्ण शमशेरजस्ता उदार समन्वयवादी नेताको प्रवास हुनुपर्ने बाध्यतात्मक अवस्था पनि हो। नेपाली कांग्रेस निर्वाचनमा जाँदा आफ्नो राजनीतिक दर्शन, आर्थिक दृष्टिकोण, जनजीविकाका सवाल, विकासमा प्राथमिकता र कार्यान्वयनयोग्य कार्यक्रमको भरपर्दो आधार प्रस्तुत गर्नुपर्छ। यसरी जनताको मन जित्ने स्वस्थ्य राजनीनिक अभ्यासको बाटो समात्न पर्नेमा यसबाट पछि हटेर अस्वस्थ्य साँठगाँठ गर्ने बाटोमा कांग्रेस छ। यसो गर्दा प्रजातान्त्रिक संस्कार धुलीसात् हुने मात्र नभई मतदाता समेत अन्योलमा परेका छन्। कु्न जनधारमा निर्वाचनमा जाने भन्ने प्रश्न समेत निर्वाचनको पूर्वसन्ध्यामा प्रजातान्त्रिक विचार राख्ने मतदाताले नै उठाउन थालेका छन्। विगत बिर्सेको कांग्रेस यसबेला निष्ठावान् सच्चा देशभक्त एवं आदर्शका प्रतिमूर्तिको रूपमा सम्झिइने श्रद्धेय गणेशराज शर्माको अनुहार झल्झली अगाडि आउँछ। पूर्वप्रधानमन्त्री गिरिजाप्रसाद कोइरालालाई केन्द्रमा राखी सर्वांगीण कृतिको रूपमा जेपी फाउन्डेसनले प्रकाशन गर्ने पुस्तकका सन्दर्भमा श्रद्धेय शर्माले स्व कोइरालालाई सत्ताका लागि प्रचन्ड र अर्कोतिर माधव नेपाल राखेर बस्ने व्यक्ति प्रजातान्त्रिक मूल्य र मान्यताप्रति अडिग रहने स्पष्ट नैतिक धरातलको आधार नभएको व्यक्ति भएको इंगित गरे। आफ्नो मूल्यमान्यताभन्दा बाहिरका व्यक्तिका बारेमा केही भन्न र लेख्न अस्वीकार गर्नु भएको स्मरण हुन्छ। कोइरालाले लामो समय हिंसाको चपेटामा आक्रान्त मुलुकलाई क्रुर शासन व्यवस्था बावजुद आफ्नो वृद्ध शरीर, कमजोर स्वास्थ अवस्थाका बाबजुद शान्ति प्रक्रियामा सफल अवतरण गराए। दिगो शान्तिको नेतृत्वदायी भूमिका निर्वाह गर्नु भएको यथार्थ बिर्सन सकिँदैन। त्यो एउटा महŒवपूर्ण र मुलुकलाई दीर्घकालीन प्रभाव पर्ने अप्ठयारो बाटो थियो। जसलाई कोइरालाको आँट र साहसले नै सफल बनाएको थियो। तर त्यसपछिको राजनीतिले भने थप विकृत र अस्वस्थ हुँदै फुकाउन नसकिने गाँठोजस्तै जेलिएर मुलुुक र जनतालाई आक्रान्त पारेको छ। यी र हालका यस्ता प्रवृत्ति हेर्दा कांग्रेसले विगतको गर्विलो इतिहास बिर्सिएको भान पार्नु अस्वाभाविक होइन। आत्मबलको अभाव विगतको निर्वाचनमा राम्रा, सक्षम, सबल र मुलुकको भलो चाहने नैतिकवान पठित व्यक्तिहरूलाई चुन्ने अभ्यास नगर्दा देश र जनता पछाडि परेको यथार्थ कसैबाट लुकेको छैन। आउने चुनावमा फेरि त्यो गल्ती नदोहोयाउँदै आगामी स्थानीय चुनावमा हाम्रा होइन, राम्रा व्यक्तिलाई चुन्ने मनस्थितिमा जनता पुगेका छन्। यसैले पनि जनताको मन जितेर अगाडि बढ्नुपर्नेमा स्वस्थ्य राजनीतिक अभ्यासबाट पछि हटेर अस्वस्थ्य साँठगाँठको कुनै अर्थ छैन। विगतमा नेतृत्व, नेता, प्रतिनिधिहरू क्षमतावान नचुन्दा त्यसको सकारात्मक नतिजा प्राप्त हुन नसकेकोमा सबै सचेत छन्। यसैले पनि पार्टीले अन्य दलको कार्यकर्ताभन्दा नैतिक मूल्यमान्यता बोकेका क्षमतावान र राम्रा उमेद्वार छानेर व्यक्ति र मतदाता दुबैको मनोबल बढाउनुको विकल्प छैन। ऐतिहासिक पार्टी कांग्रेस सत्ता गठबन्धन बाध्यात्मक परिस्थितिमा स्वाभाविक देखिए पनि नैतिकताको संस्कार र जिम्मेवारीको राजनीतिले मात्र दीर्घकालीन रूपमा प्रजातान्त्रिक मूल्य र नैतिक धरातलको जग बस्ने हुन्छ। निर्वाचनमा मत गठबन्धन अस्वाभाविक एवं असम्भव हुन्छ। एकै प्रकारको राजनीतिक सिद्धान्त र प्रणाली बोकेका कम्युनिष्टबीच गठबन्धन सम्भव देखिएको छ। तर पनि त्यो संसदीय फ्लोरको सहकार्यमा मात्र सीमित हुनसक्छ। प्रजातान्त्रिक मूल्यमान्यता र बहुदलीय प्रतिस्पर्धाको दर्शनबाट निर्देशित कांग्रेस एकदलीय कम्युनिष्ट सत्ता स्थापित गर्ने सोचबाट निर्देशितका लागि भने गठबन्धन भन्ने प्रश्न अनुत्तरित छ। नेतृत्वलाई बिर्सदा विश्व मानवचित्रमा प्रजातन्त्रप्रतिको क्रमिक विश्वास एवं सर्वस्वीकार्यताको गतिसँगै प्रजातान्त्रिक उदार शासन व्यवस्था छ। जसका लागि नेपालको प्रतिबद्धता तथा सम्वर्धनमा राजनेता बीपी र सुवर्ण जीवनपर्यन्त अडिग रहनुभयो। यस प्रजातान्त्रिक मूल्यमा विचलन आउन नदिन किशुनजी भीष्म पितामह भएर खडा हुनुभयो। फलतः प्रजातन्त्रको उदयपछि २०१५ र २०४७ सालको आमनिर्वाचन कांग्रेस नेपाली जनताको उच्च रोजाइमा पयो। प्रजातान्त्रिक आदर्श बोकेको कांग्रेस पनि आफ्नो मूल्य र मान्यतामा अडिग रह्यो। त्यसैले विगतका नेतृत्वको आदर्शलाई कांग्रेसले कदापि भुल्नु हुँदैन। वैचारिक स्खलन स्थानीय तहको निर्वाचनका गठवन्धन राजनीतिक दलका प्रत्यासी प्रतिनिधिबीच सिट बाँडफाँटको कुनै सर्वमान्य वैज्ञानिक आधार सम्भव देखिँदैन। विगतको मत परिणामलाई आधार मान्ने हो भने पनि कम्युनिष्टको मत धेरैतिर छरिएको छ। त्यसैले के कति भन्ने यकिन निर्णयमा पुग्नु असहज भएको छ। यो विषय कलहको बिउ मात्र होइन, सम्भावित अन्तर्घात हुँदै हिंसात्मक घटनामा बदलिन सक्ने सम्भावनालाई नकार्न सकिँदैन। वर्तमान गठबन्धनका पार्टीबीच सरकार निर्माणमा कायम अनुपात आगामी निर्वचनमा यस गठबन्धनका पार्टीले माग गर्नु स्वाभाविक नै हुन्छ। कांग्रेसले गठबन्धनको चंगुलमा करिब ५० प्रतिशत निर्वाचन क्षेत्रमा पहिले नै आफ्नो प्रतिनिधित्वविहीन हुने स्वीकार्नु दुर्भाग्यपूर्ण हुने देखिन्छ। यसरी बाँकी ५० प्रतिशत संख्यामा मात्र निर्वाचन लड्दा उक्त सबै सिटमा जित्ने सम्भावना पनि यकिन छैन। यसरी समर्पण गर्दै जाँदा कहिँकतै दलको अस्तित्व नै संकटमा पर्ने र पार्टी नै भड्खालोमा जाने त होइन ? प्रजातान्त्रिक मतदाताबाट यस्तो प्रश्न उठ्नु र उनीहरू चिन्तित हुनु स्वाभाविक हो । मौलिकपनको खडेरी गठबन्धनमा प्रत्येक राजनीतिक दलका घोषणापत्रको ताँंती बनाउने कि एकीकृत घोषणापत्रको रूपमा ऊँट ? कसरी निर्वाचनमा होमिने भन्ने पनि अझै पेचिलो बनेको छ। मुलुकको एक मात्र प्रजातान्त्रिक दलको रूपमा कांग्रेसलाई अंगीकार गरी कार्यकर्ता तथा मतदाता समर्पित छन्। तर, यसरी विपरीत दिशामा अग्रसर दलको विकल्प सोच्न बाध्य हुनुपर्ने अवस्था आउन नदिनेतर्प सोच पुगेको देखिँदैन। अहिलेको कांग्रेसको अस्वाभाविक चुनावी तालमेलले दलबाट कतै दलदलमा त फस्दैन ? जर्ज ओर्वेलको एनिमल फर्ममा परिकल्पना गरेको जस्तै मानिस र पशु अनि पशु र मानिस हेर्दा दुईबीच विभेद छुट्याउन नसकेको जस्तो हुने त होइन ? अहिलेको अवस्था हेर्दा कांग्रेसको मौलिकपन धुलिसात् नहोला भनेर कसरी भन्ने ? अप्राकृतिक गठबन्धन अस्वाभाविक कम्युनिष्ट पार्टीबीच गठबन्धन अस्वाभाविक नहोला। तथापि कम्युनिष्टकांग्रेस गठबन्धनलाई प्राकृतिक मान्ने कुनै आधार छैन। यसरी नै गठवन्धनको होडबाजीमा पुनर्जागरणले मुर्झाएको राप्रपा र अहिलेको सबैभन्दा ठुलो दल एमालेबीच गठबन्धनका अस्वस्थ प्रतिस्पर्धामा सम्भावना नकार्न सकिँदैन। एक्लो एमालेसँग त्रसित कांग्रेसी नेताको मनस्थिति एमालेराप्रपाबीचको गठबन्धनले पाँचदलीय गठबन्धनलाई चुनौती दिनसक्छ। पार्टीको घोषणापत्र, चुनावचिन्ह र झन्डा निर्वाचनमा आफ्ना पार्टीको घोषणापत्र, झन्डा र चुनावचिन्ह सबै दलको अस्तित्वसँग जोडिएको हुन्छ। गठबन्धनमा निर्वाचन हुने सिटको बाँडफाँट जोकोही पनि जतासुकैको प्रतिनिधित्व गर्नुपर्ने सम्भावना छ। यसले कसले कुन पार्टीको घोषणापत्र, झन्डा र चुनावचिन्ह बोक्ने भन्नेमा अन्योल मात्र होइन, कार्यकर्तामा स्वीकार्य हुनेमा शंका नै देखिन्छ। यसबाट पार्टीका इमान्दार कार्यकर्ताको प्रतिबद्धतामा कुठाराघात हुनेछ। साथै समर्पित कार्यकर्ताको हितविपरीत पनि हुन्छ। नेपालमा मास बेस्ड र क्याडर बेस्ड दलहरूमा कांग्रेस मास बेस्ड पार्टीको रूपमा स्थापित छ। कम्युनिष्ट पार्टी क्याडर बेस्डको रूपमा छ ? यसको अर्थ क्याडर बेस्डमा जस्तो कार्यकर्ताको घेराले आफ्ना मतदातालाई सुरक्षित गर्ने अवस्थामा छ। साथै मास बेस्डमा प्रजातान्त्रिक मूल्य र नैतिक धरातलको जगमा जनजीविकाको सवालमा संवेदनशील रहेर मतदातालाई आकर्षण गर्नुपर्ने हुन्छ। जुन कांग्रेसले गर्न सक्ने छैन। यस्तो पे्ररणाहीन र अन्योलग्रस्त परिस्थिति छ। यस्तै विचलित मनस्थिति पनि। यसमा एकतर्फ माओवादीलगायतलाई भोट हाल्न पे्ररित गर्ने र अर्कोतर्फ कुन साहसले घरघर जाऔं, कांग्रेस जिताऔंको नाराको औचित्य बुझाउने ? स्थानीय नेता तथा कार्यकर्तालाई चुनौतीपूर्ण छ। कांग्रेसजनमा खुल्नुपर्ने चेत कांग्रेसले संविधान निर्माणको चरणदेखि यसको सफल कार्यान्वयनमा गरेको नेतृत्व, देश विकास र समृद्धिका लागि आर्थिक उदारीकरणमा काम गरेको छ। कोरोना महामारीबाट आमजनताको जीवन रक्षाका लागि आवश्यक खोपको व्यवस्था र अन्य अत्यावश्यक स्वास्थ्य सुविधामा गरेका काम सम्झनलायक छन्। यसरी स्वास्थ्य सुविधा उपलब्ध गराउन कांग्रेस नेतृत्वको सरकारले निर्वाह गरेको प्रभावकारी भूमिका, सन्तुलित र परिपक्व वैदेशिक नीति पनि सोचनीय पक्ष छन्। कांग्रेसको अन्य दलप्रति संयमित राजनीतिक व्यवहार र कुशल समन्वयकारी भूमिका तथा स्थानीय तहमा कांग्रेसले निर्वाह गरेको प्रभावकारी एवं जनमुखी भूमिकालाई हृदयंगम गर्दा आसन्न निर्वाचनमा कांग्रेस डराउनुपर्ने स्थिति छैन। आसन्न निर्वाचनमा स्थिति सबल हुँदाहुँदै पनि यो अपवित्र, अस्वाभाविक र कृत्रिम गठबन्धन कसलाई कुन स्वार्थले चाहिएको हो ? भन्नेमा कार्यकर्ता एवं मतदाता अन्योलग्रस्त छन्। प्रजातन्त्रमा दलीय प्रणाली निर्विकल्प मात्र होइन, दलबीचको स्वस्थ प्रतिस्पर्धाले समृद्धिका ढोका खुुल्ने हुन्छ। यी समृद्धिका ढोका बन्द भएमा अधीरताको बाढीले जोकोहीलाई पनि बगाउन सक्नेछ। उक्त सन्देश यथार्थ भएकाले यसमा प्रजातान्त्रिक शक्ति सचेत भएर अगाडि बढ्नु पर्ने समय आएको छ। यसतर्फ नेतृत्वको ध्यान जाओस्।"
संयुक्त राष्ट्रसंघमा सद्गुरुको सम्बोधन : माटोका बारेमा केही बोल्नुहोस्,"काठमाडौं : संसारभर माटो जोगाउने अभियानमा जग्गी वासुदेव अर्थात् सद्गुरुले जेनेभास्थित संयुक्त राष्ट्रसंघलाई सम्बोधन गरेका छन्। सद्गुरुले माटो विनाश भइरहेको विषयप्रति तत्काल सबैको ध्यान आकर्षित गर्न सम्बोधनमार्फत आह्वान गरेका छन्। सद्गुरुले तपाईंहरूको आवाज कहाँ छ ? अब बोल्ने समय भएको छ भन्दै माटो जोगाऔं अभियानको समर्थनमा जेनेभास्थित भारतको संयुक्त राष्ट्र मिसनमा स्रोताहरूलाई सम्बोधन गरे। मैले यसबारे विगत ३० वर्षदेखि बोलिरहेको छु। सबैले भनिरहेका छन्, तर यो अघि नबढी मर्नेछ। सम्बोधनको सुरुआतमा यो टिप्पणी गरेर हाँस्दै, उनले विश्व समुदायलाई माटो जोगाउनका लागि भावपूर्ण अपिल गर्दै भने, हाम्रो जीवन र हामी वरपर रहेका बाँकी सम्पूर्ण जीवनहरूको आधार माटो नै हो, माटोको चमत्कारिक गुणबारे उल्लेख गर्दै उनले बताए, यदि तपाईंले माटोमा मरेको कुरा हाल्नुभयो भने पनि, त्यसबाट जीवन अंकुुरित हुन्छ। यस्तो अर्को कुनै पदार्थ छैन, साथै पूरै ब्रह्माण्डमा हामीलाई थाहा भएसम्म यस्तो अर्को कुनै स्थान पनि छैन। संयुक्त राष्ट्रसंघले द्रुत गतिमा माटो खराब भइरहेको हुनाले यसबाट निकै भयानक खाद्य संकट निम्तिन सक्ने, जसबाट अबको केही दशकमा पूरै विश्व निकै क्रुर द्वन्द्व र हिंसामा फस्न सक्ने चेतावती दिएको थियो। माटो जोगाऔं अभियानको उद्देश्य विश्वभरिका नागरिकहरूलाई आफ्नो राष्ट्रमा माटोको विनाशलाई रोक्नेतर्फ आवाज उठाउनका लागि एकत्रित गर्नु हो। माटोको विनाशले विश्वस्तरमा अकल्पनीय उथलपुथलहरू निम्त्याउन सक्ने अनुमान गरिएको छ। भोजन तथा पानीको अभाव, गृहयुद्ध, जलवायु परिवर्तनको प्रतिकूल असर अनि संसारैभरि अनियन्त्रित स्थानान्तरण समेत हुनसक्ने आशंका संयुक्त राष्ट्रसंघले गरेको छ। यो चुनौतीलाई तत्काल सम्बोधन गर्नुपर्ने कुरामा जोड दिँदै सद्गुरुले भने, विश्वभरि माटो खराब हुँदै गएको स्थितिलाई रोक्न र उल्ट्याउनका लागि नीति निर्माणको काम अहिल्यै हुनुपर्छ। लोकतन्त्रमा जनताको आवाज महत्वपूर्ण हुने कुरामा जोड दिँदै सद्गुरुले कुनै पनि सरकार जनताको आज्ञा पालना गर्नका लागि चुनिने बताए। उनले थपे, लोकतान्त्रिक राष्ट्रमा दुईवटा कुरा शक्तिशाली हुन्छन्। एउटा तपाईंको भोट, अर्को तपाईंको आवाज। म सोध्न चाहन्छु, तपाईंहरूको आवाज कहाँ छ ? आफ्नो निम्ति र पूरै विश्वको सरोकारका लागि तपाईंले अहिलेसम्म के कुरा बोल्नुभएको छ ? अब बोल्ने समय आएको छ। अहिलेका पिँढीको हातमा जुन साधन छ, त्यसको सही प्रयोगले पूरै विश्व परिवर्तन गर्न सकिन्छ। सद्गुरुले अगाडि भने जबसम्म नागरिकहरूले यो कुरा खुलेर स्पष्ट रूपमा व्यक्त गर्दैनन्, उनीहरू आफ्ना नेता र नेतृत्वकर्ताबाट राष्ट्रको दीर्घकालीन भलाइतर्फ लगानी भएको हेर्न चाहन्छन्, तबसम्म निर्वाचित सरकारहरूले केही गर्न सक्दैनन्। यी १०० दिनहरूमा, हामी चाहन्छौं कि ३४ अर्ब मानिसहरूले यसबारे बोलुन्। तपाईंले मलाई समर्थन नगरेपनि हुन्छ। तर, हरेक दिन माटोका बारेमा केही बोल्नुहोस्। माटो विनाश हुनबाट जोगाउनका लागि सद्गुरुले गत महिनादेखि विश्वव्यापी अभियान सुरु गरेका थिए। यसै अभियानअन्तर्गत उनी जेनेभा पुगेका हुन्। आफ्नो सय दिने यात्राको क्रममा १६औं दिनमा सद्गुरु रोमबाट जेनेभा पुगेका थिए।"
जीवन विकास लघुवित्त वित्तीयको तेस्रो वार्षिक साधारण सभा सम्पन्न,काठमाडौं : जीवन विकास लघु वित्तय वित्तीय संस्थाको तेस्रो वार्षिक साधारणसभा सम्पन्न भएको छ। वित्तीय संस्थाका अध्यक्ष विक्रम राज सुवेदीको अध्यक्षता तथा जीवन विकास समाजका संस्थापक अध्यक्ष एवं कार्यकारी निर्देशक योगेन्द्र मण्डलको प्रमुख आतिथ्यमा साधारसभा सम्पन्न भएको हो। कार्यक्रममा सामुदायिक महिला विकास केन्द्रका अध्यक्ष मीरादेव विशिष्ट अतिथि तथा अन्य विभिन्न संघ संस्था एवम् निकायका प्रतिनिधिहरू अतिथिको रुपमा सहभागी रहेको कम्पनीले जनाएको छ । साधारणसभाबाट नगद लाभांश तथा बोनस सेयरसम्बन्धी प्रस्ताव पारित भएको छ। उक्त सभाबाट सर्वसाधारण शेयरधनीहरु मध्येबाट २ जना सञ्चालक चयन हुनुपर्नेमा तीनजनाको उम्मेदवारी परेको थियो। उक्त दुईजना सञ्चालक छनौटका लागि भएको निर्वाचनमा जम्मा १२६०२६ मत खसेकोमा १३९ मत बदर भएको थियो । सञ्चालक छनौटका लागि भएको निर्वाचनमा गोकर्ण खतिवडा र अशोक सिटौला निर्वाचित भएका छन् । नव नियुक्त सञ्चालकहरुलाई वित्तीय संस्थाका अध्यक्ष विक्रम राज सुबेदीले प्रमाण पत्र प्रदान गर्नुका साथै शपथ ग्रहण गराएका छन् ।
होमियोप्याथी जन्माउने डा हेनिमेन,"सन् १७५५ अप्रिल १० तारिख अर्थात् आजैका दिन जर्मनीको माइसेन सहरमा होमियोप्याथीका जन्मदाताका रूपमा क्रिश्चयन फेड्री सेमुअल हेनिमेनको जन्म भएको थियो। निम्न वर्गीय परिवारमा जन्मिएका हेनिमेनलाई संसारले होमियोप्याथीको जन्मदाताका रूपमा सम्झन्छ। हेनिमेनका बुवा गोथे हेनिमन बहुतै गरिब थिए। चिनियाँ माटो (सेरामिक) को भाँडामा बुट्टा हाल्ने (चित्रकारी) को काम गरेर आफ्नो परिवारको पालनपोषण गर्थे। कहिलेकाहीँ उनीहरूलाई हातमुख जोड्न पनि धौधौ पथ्र्याे। गरिबीका कारणले गर्दा हेनिमेनको बाल्यावस्था बडो संघर्षमा बित्यो। अध्ययनका लागि साहै्र दुःख गर्नुपयो हेनिमेनले। तर, हुने बिरुवाको चिल्लोपात भनेझैं कुशाग्रबुद्धि र तीव्र प्रतिभाका धनी हेनिमेनले २४ वर्षको उमेरमा एलोप्याथीमा (एमडी) डाक्टर आफ मेडिसिनको उपाधि हासिल गरे। ड्रेसडेनको अस्पतालमा सिभिल सर्जनको पदमा रही कार्य गर्न थाले। १० वर्षसम्म यिनले अस्पतालमा सेवा गरे। डा हेनिमेन आफ्नो समयको चिकित्सा प्रक्रियाबाट काम गर्न सहमत थिएनन्। तीतो, कष्टकारी एवं विपरीत प्रतिक्रिया (साइड इफेक्ट) उत्पन्न गर्ने औषधिहरूको सेवनबाट एउटा रोगको उपचार हुनुका साथै शरीरमा कैयौं नयाँनयाँ रोग उत्पन्न भइरहेका थिए। संयोगबस यसैबीच उनको छोरी पनि बिरामी भइन्। चिकित्सा विशेषज्ञको हैसियतले राम्रोभन्दा राम्रो उपचार गरियो। तर, अफसोच डा हेनिमेनले छोरीलाई बचाउन सकेनन्। यस घटनाले गर्दा उनको तत्कालीन चिकित्सा पद्धति एलोप्याथीप्रतिको मोह नै भंग हुन गयो। यी सबै कुराबाट दिक्दार भएर हेनिमेनले (एलोप्याथी) चिकित्सा कार्य गर्न छोडिदिए। हेनिमेन जीविकोपार्जनका लागि चिकित्सा एवं विज्ञानका पुस्तकहरूको बिभिन्न भाषामा अनुवाद गर्ने कार्य गर्न थाले। उनलाई ग्रिक, ल्याटिन, अंग्रेजी, इटालियन, अरबी, स्पेनिस, फ्रेन्च, जर्मन, सिरियन, हिब्रुसमेत गरी १० भाषाको ज्ञान थियो। सन् १७९० मा डा कुलेनको मेटेरियामेडिका (औषधीय गुण संग्रह पुस्तक)को अंग्रेजीबाट जर्मन भाषामा अनुवाद गर्ने क्रममा हेनिमेनले सिनकोना भन्ने औषधिका बारेमा विशेष जानकारी पाए। एक स्वस्थ शरीरमा सिनकोनाको अर्क (एक्सट्राक्ट) को सेवन गर्नाले मलेरिया त होइन तर मलेरियाकै ज्वरोको जस्तै लक्षण उत्पन्न भइहाल्छ। जबकि सिनकोना मलेरिया ज्वरोको महŒवपूर्ण औषधि भन्ने कुरा यिनलाई थाहा भयो। आफ्नै शरीरमा सिनकोनाको अर्कको प्रयोगले डा हेनिमेन निष्कर्षमा पुगे कि जुन औषधीय गुणयुक्त पदार्थ ( औषधि) एउटा स्वस्थ्य मानिसमा प्रयोग गर्नाले जुन किसिमको शारीरिक, मानसिक लक्षणहरू उत्पन्न हुन्छन्। उही औषधिले त्यस्तै लक्षणयुक्त भएको रोगी व्यक्तिलाई (शक्तिकृत) रूपमा थोरै मात्रामा सेवन गराउनाले आरोग्य प्रदान गर्छ। यही कुराको चिन्तनमनन गर्दा गर्दै उनको मनमा फरक विचार आयो। कि सिनकोनाको जस्तै प्रकृतिप्रदत्त अन्य औषधीय पदार्थमा पनि रोगोत्पादन र विनाश गर्ने शक्ति विद्यमान छ। यसै आधारमा हेनिमेनले ६ वर्षसम्म अनवरत रूपले आफ्नो शरीरमाथि नानाप्रकारका औषधिहरूको परीक्षण गरे। यसै परीक्षणले हेनिमेनलाई समः समं शमयतिः अर्थात् जसले रोग उत्पन्न गर्छ, उसैले रोग निको पार्छ भन्ने जानकारी भयो। सदृश रोगको सदृश चिकित्सा भन्ने एक नयाँ सिद्धान्तको प्रतिपादन गरे। उनले समानताले समानताको उपचारको पद्धतिलाई व्यावहारिक एवं स्वाभाविक बनाए। यसप्रकार हेनिमेनले व्यापक परीक्षण, अनुभव एवं शोधपश्चात् रोगको स्थायी चिकित्साविधि खोजे र त्यसलाई होमियोप्याथी नाम राखे। होमियोप्याथी अर्थात् रोगको सदृश चिकित्सा विज्ञान १८आंै शताब्दीको अन्त्यतिरको एउटा चमत्कारी तर वैज्ञानिक चिकित्साजगत्को उपलिब्ध हो। सन् १७९६ मेमा उनको एउटा निबन्ध जर्मनीको हुकेल्यान्डे जर्नलमा प्रकाशित भयो। त्यसपछि अनुसन्धानको अभिनव मतले चिकित्सा जगत्मा क्रान्ति ल्याइदियो। यसपछि एलोप्याथिक चिकित्सकहरूको एक वर्ग (समूह)ले होमियोप्याथिक चिकित्साको सिद्धान्तलाई बुझे। त्यसलाई महŒव पनि दिन थाले र एलोप्याथिक चिकित्सा गर्न छोडेर होमियोप्याथ भए। अर्कोतर्फ चिकित्सकहरूको एउटा ठूलो समूह चिकित्साको यस क्रान्तिकारी सिद्धान्तको विरोध पनि गरिरहेका थिए। सन् १८०५ मा उनको अर्को फ्रागमेनटावेरीमाइक्स नामक पुस्तक ल्याटिन भाषामा प्रकाशित भयो। यस पुस्तकमा डा हेनिमेनले स्वस्थ्य मानिसको शरीरमाथि परिक्षित २७ वटा औषधिको गुण वर्णन गरिएको थियो। यो पुस्तक होमियोप्याथिक चिकित्साको पहिलो मेटेरिया मेडिका (औषधीय लक्षण संग्रह पुस्तक) थियो। सन् १८१० मा अर्गेनन अफ मेडिसिन नामक ग्रन्थ प्रकाशित गरियो। यसमा होमियोप्याथीको मूलभूत सिद्धान्तहरूको वर्णन गरिएको छ। जुन आज पनि उत्तिकै समय सान्दर्भिक छ। यस ग्रन्थलाई होमियोप्याथिक चिकित्साको गीता भनिन्छ। सन् १८१२ मा डा हेनिमेन लिपिजिग विश्वविद्यालयमा होमियोप्याथी चिकित्साको अध्यापन कार्य गराउन लागे। उनको बढ्दो प्रभावलाई देखेर विरोधी चिकित्सकहरूले हेनिमेनविरुद्ध नानाथरी भ्रम फैलाए। उनलाई सन् १८२१ तिर देश निकाला गर्नसमेत लगाए। हेनिमेनले नयाँ उपचार पद्धति जन्माए। यसलाई स्थापित गर्न उनी स्वयं देश निकालामा पर्नु परेको थियो। उनी कोटेन नगरमा आश्रय लिन पुगे र तत्कालीन त्यहाँका राजाको दुसाध्यरोग (क्रोनिकडिजिज) को चिकित्सा होमियोप्याथीद्वारा सफलतापूर्वक गरे। त्यसपछि उनी त्यहाँ रोयलफिजिसियन (राजवैद्य) को पदमा बहाल भई कार्य गर्न लागे। सन् १८२८ उनको क्रोनिकडिजिज नामक पुस्तक प्रकाशित भयो। सन् १८३० मा फ्रान्सको राजधानी पेरिसमा चिकित्सा कार्य गर्दै उनी त्यहाँको एकेडेमी अफ मेडिसिन नामक संस्थाको सचिव बन्न पुगे। यसप्रकार उनको ख्याति सर्वत्र फैलियो। जर्मनीमा कुचक्र रचेर देशनिकाला गराउने विरोधी पनि अब आफ्नो भूलमा पश्चाताप गर्न थाले। डा हेनिमेनलाई स्वदेशमा ससम्मान फर्कन आग्रह गर्न थाले। जीवनको अन्तिमकालसम्म पनि मानव स्वास्थ्य सेवामा समर्पित डा हेनिमेनको २ जुलाई सन् १८४३ मा ८९ वर्षको उमेरमा निधन भयो। सन् १९५१ मा जर्मनीको लिपिजिगनगरमा यिनको पित्तलको भव्य मूर्ति बनाए। कसले भन्नसक्छ, डा हेनिमेन यस जगत्मा छैनन् भनेर ? स्मरण स्वरूप २६७औं जन्मजयन्ती एवं होमियोप्याथी दिवस विश्वभरि मनाइँदै छ।"
देशको आर्थिक अवस्थाबारे एमालेले धारणा सार्वजनिक गर्दै,"काठमाडौंः प्रमुख प्रतिपक्षी दल नेकपा एमालेले देशको पछिल्लो आर्थिक अवस्थाबारे पत्रकार सम्मेलन गर्दैछ । तीन पूर्वअर्थमन्त्रीको सहभागितामा देशको आर्थिक अवस्थाबारे पार्टीको धारणा सार्वजनिक गर्न लागेको हो । ललितपुरको होटेल हिमालयमा केहि बेरमै आयोजना हुने कार्यक्रममा एमालेका नेतासमेत रहेका पूर्वअर्थमन्त्रीहरू विष्णु पौडेल, सुरेन्द्र पाण्डे र युवराज खतिवडा सहभागी हुनेछन् । नेपाल राष्ट्र बैंकका गभर्नर महाप्रसाद अधिकारीलाई सरकारले निलम्बन गरेपछि एमाले रुष्ट छ । सरकारकै कारण देशको आर्थिक अवस्था संकटमा आएको एमालेले बताउँदै आएको छ ।"
"चिकित्सक मृत्यु प्रकरण थप रहस्यमय बन्दै, अनुसन्धान प्रभावित पार्ने गतिविधि नगर्न प्रहरीको आग्रह","विराटनगर : विराटनगरमा चिकित्सक मृत फेला परेको घटना थप रहस्यमय बन्दै गएको छ । नोबेल शिक्षण अस्पतालमा कार्यरत चिकित्सक २६ वर्षीय विजय यादवको मृत्युको कारण अहिलेसम्म यकिन हुन सकेको छैन । प्रहरीको एक साता लामो अनुसन्धानले उनको मृत्युको कारण पहिल्याउन नसक्दा घटना थप रहस्यमय र पेचिलो बनेर गएको हो । घटनालाई निस्कर्षमा पुर्याउन प्रहरीले अनुसन्धानलाई भने जारी राखेको छ । तर घटनासँग सम्बन्धित प्रमाण जुटाउन प्रहरीलाई गाह्रो पर्दा अनुसन्धान जटिल मोडमा पुगेको छ । परिवारका सदस्य र आफन्तले उनको हत्या भएको दाबी गर्दै आएका छन् । अनुसन्धानमा दबाब दिन हिरा यादवको संयोजकत्वमा डा विजय न्याय संघर्ष समिति गठन गरिएको छ । समितिले घटनाको वास्तविकता पत्ता लगाएर दोषीमाथि कारबाही हुनुपर्ने माग राख्दै शनिबार विराटनगरमा प्रदर्शनसमेत गरेको थियो । उच्चस्तरीय छानबिन समिति बनाएर घटनाको सत्यतथ्य पत्ता लगाउनुपर्ने माग गर्दै समितिले प्रमुख जिल्ला अधिकारी काशीराज दाहालको ध्यानाकर्षण समेत गराएको छ । डा विजय विराटनगर४ स्थित डेरा बसेकै घरको कम्पाउण्डमा अघिल्लो शनिबार मृत फेला परेका हुन् । उनको हत्या भएको हुनसक्ने प्रहरीको प्रारम्भिक अनुमान थियो । प्रहरी स्रोतका अनुसार अहिलेसम्मको अनुसन्धानबाट हत्यासँग जोडिएको कुनै प्रमाण फेला पर्न सकेन । प्रहरीले भने अनुसन्धानलाई प्रभावित पार्ने खालका कुनै पनि गतिविधी नगर्न सबैमा आग्रह गरेको छ । 'उत्तेजित बनाएर माहोललाई भड्काउने प्रयास गर्न हुँदैन । अनुसन्धान प्राभावित भयो भने घटनाको यथार्थ पत्ता लगाउन समस्या हुन्छ,' प्रहरी स्रोतले भन्यो, 'अनुसन्धानको दायरालाई फराकिलो पारेर लगिएकाले प्रहरीमाथि शंका गर्नुपर्ने कुनै कारण छैन । घटनाको निस्कर्ष निस्कन र सत्यतथ्य पत्ता लाग्न केही समय लाग्न सक्छ ।' प्रहरीले घटनाको अनुसन्धानलाई सहयोग पुर्याउन सबैलाई आग्रह पनि गरेको छ । सप्तरीको विष्णुपुर गाउँपालिका१ घर भएका डा विजयको शवको पोस्मार्टम धरानस्थित बीपी कोइराला स्वास्थ्य विज्ञान प्रतिष्ठानमा गरिएको थियो । प्रहरीले पोस्टमार्टम रिपोर्ट प्राप्त गरिसकेको छ । प्रहरी स्रोतका अनुसार रिपोर्टबाट समेत हत्याको पुष्टि हुन सकेन । पोस्मार्टम रिपोर्टमा शरीरमा भित्री चोट रहेको र रगत जमेको उल्लेख रहेको प्रहरी स्रोतले बतायो । रिपोर्टका आधारमा डा विजय दुर्घटनामा परेको हुनसक्ने आशंकासमेत गरिएको छ । डेरा बसेको घरको माथिल्लो तलाबाट खसालेर हत्या गरिएको हुनसक्ने सम्भावना भने जीवितै रहेको प्रहरी स्रोतले बतायो । पोस्टमार्टम रिपोर्टका बारेमा अध्ययन गरिरहेको प्रहरी अब भिसेरा परीक्षण रिपोर्टको पर्खाइमा छ । भिसेरा रिपोर्टले घटनाका बारेमा थप प्रष्ट पार्ने प्रहरीको अपेक्षा छ । प्रहरीले डा विजयसँगै होटलमा राति अबेरसम्म खानपिन गर्ने २ जनासहित ८ जनालाई नियन्त्रणमा लिएर यस घटनाको अनुसन्धान गरिरहेको छ । सिसी टिभी फुटेज, कल डिटेल रिपोर्ट (सीडीआर) समेतका आधारमा प्रहरीले घटनाको अनुसन्धान गरिहेको हो । चिकित्सक मृत्यु प्रकरणलाई निस्कर्षमा पुर्याउन विभिन्न कोणबाट सुक्ष्म ढंगले अनुसन्धान भइरहेको मोरङ प्रहरी प्रमुख एसपी शान्तिराज कोइरालाले जानकारी दिए । 'अनुसन्धान गरेर घटनालाई निस्कर्षमा पुर्याउनका लागि प्रहरी सक्रिय छ । जतिसक्दो चाँडो वास्तविकता पत्ता लगाउनेतर्फ केन्द्रित छौँ,' उनले भने, 'पोस्टमार्टम रिपोर्टसमेतलाई केलाएर मिहीन ढंगले अनुसन्धान जारी राखिएको छ । अनुसन्धानमा सबै पक्षबाट सहयोगको अपेक्षा गरेका छौँ ।' केही समय लागे पनि प्रहरीले घटनालाई निस्कर्षमा पुर्याएर छाड्ने प्रतिवद्धता एसपी कोइरालाले जनाएका छन् । घटनालाई गम्भीर र शंकास्पद मानेर प्रहरीले निक्कै संवेदनशील हिसाबले अनुसन्धान गरिरहेको उनको भनाइ छ ।"
सत्य अर्थात् श्रीराम,"विश्वमा एक मात्र हिन्दू राष्ट्र नेपाल हो। यो देशमा ८१ प्रतिशतभन्दा बढी हिन्दूको बाहुल्यता छ। महान् चाड पर्वमध्ये रामनवमी पनि एक हो। यो पर्व प्रत्येक वर्ष चैत्र महिनाको शुक्ल पक्षको नवमी तिथीमा पर्छ। यसर्थ प्रख्यात हिन्दू धर्म ग्रन्थ रामायणका अनुसार यो दिनलाई भगवान् श्रीरामचन्द्रको जन्मदिनको रूपमा लिइन्छ। यो पर्व चैत्र नवरात्रको बीचमा आउने भएकाले यो दिन भगवान् श्रीरामका साथै आद्य शक्ति नवदुर्गादेवीको पनि पूजा हुन्छ। त्रेता युगमा चैत्र शुक्ल नवमीका दिन अयोध्यामा जन्मेका श्रीरामले दानवीय प्रवृित्तका रावणको अन्त्य गरी जनकल्याण गरिएको सम्झनामा यो पर्व मनाइन्छ। श्रीराम एक असल स्वभाव र मर्यादा पुरुषोत्तमका रूपमा यो संसारमा जन्म लिएका थिए। आजसम्म पनि पृथ्वीभरमा यिनको नाम अमर भएको छ। यिनले असत्यताको अन्धकार माथि सत्य अनि मर्यादाको उज्यालोको ज्योति विश्वभरि फैलाएका छन्। नेपाल, भारत, बंगलादेश, म्यानमार, थाइल्यान्ड, श्रीलंका, फुजी टापु, साउथ अफ्रिका अनि इन्डोनेसियासम्म रामको जीवन अनि घटनाक्रम झल्काउने नाटक, सभा, कीर्तनलगायत कार्यक्रम गर्दै हिन्दू धर्मावलम्वीद्धारा मनाइन्छ। रामनवमीका दिन राजधानीको बत्तीसपुतली, ललितपुर र भक्तपुरका अन्य राम मन्दिरमा भक्तजनहरूको भीड लाग्ने गर्छ। रामनवमीमा जनकपुरस्थित रामजानकी मन्दिरमा भव्य मेला लाग्छ। आज देशभरका नदी, ताल एवं कुण्डहरूमा नित्य स्नान गरी ब्रत बस्ने गरिन्छ। रामगीता पाठ गरिन्छ। साथै अध्यात्मयुक्त वाल्मिकीकृत्य भानुभक्तीय रामायणसमेत वाचन गरिन्छ। यसरी वाल्मिकी पुराण अनुसार भगवान् रामको जन्म पाँचवटा ग्रहहरू उच्च स्थानमा रहेका थिए। रामले परिवार, समाज र राज्यभित्र कायम हुनुपर्ने सबै मर्यादाको सधैं ख्याल गरेका कारण उहाँलाई मर्यादा पुरुषोत्तम भनिएको हो। यसर्थ रामको राज्य रामराज्य अर्थात् न्यायका लागि नमुना मानिन्छ। भगवान् श्रीरामको जन्म इशापूर्व ७ हजार ३ सय ९३ तिर दिनको मध्यान्न समयमा भएको अनुमान गरिएको थियो। अतः अयोध्याका राजा दशरथका जेठा छोराका रूपमा जन्म लिएका रामले मिथिलापुत्री तथा राजा जनककी छोरी सीतासँग विवाह भएको थियो। राम र रावणको जन्म कुण्डली एकै प्रकारको रहेको थियो। दशरथ राजाका चार छोरामा राम, भरत, लक्ष्मण र शत्रुधन नाम गरेका थिए। भरतकी माता कैकेयीले छलपूर्वक दशरथ राजालाई परिबन्दमा पारेर रामलाई १४ वर्ष वनवास पठाएकी थिइन्। तर रामका प्रिय भक्त भएका कारण भरतले पनि वनमै पुगेर रामले लगाउने खराउलाई सिंहासनमा राखेर पुजेको किंवदन्ती छ। भगवान् रामका सबैभन्दा असल साथी हनुमान हुन्। रामभक्त हनुमान रावणराज्य लंका तहसनहस बनाउने प्रमुख पात्र पनि हुन्। रामलाई हिन्दू धर्म संस्कृतिमा सबैभन्दा धेरै पुजिने भगवान्का रूपमा लिइन्छ। राम अनि रावणको कुरा गर्दा दक्षिणी भारतलगायत श्रीलंका अनि माल्दिभ्ससम्म अझै पनि रावणलाई पनि राम जत्तिकै श्रद्धा मानेर पूजा गर्ने चलन छ। रामायणले समावेश नगरेको भए पनि रावण आफैं अत्यन्त ज्ञानी भएको पाइन्छ। अनि मर्यादा पुरुषोत्तम रामको हातबाट बध भएमा मात्र आफू बैकुण्ठलोक पुग्ने भएकाले सीताको अपहरण गरी रामलाई आफूसँग युद्ध गर्न घटना रचेको भन्ने तर्क पनि छन्। राम अनि सीताको जीवनको इर्दगिर्दमा रहेर तुलसीदासले अवधी भाषामा कथेका छन्, रामचरित्रमानस। यसै रामचरित्रमानसका अवधी श्लोकहरूका आधारमा आज नेपालको तराईलगायत भारतका विभिन्न ठाउँमा रामलीला अनि श्लोकहरूकै लय अनि माधुर्यतामा रामसीताका कथाहरू प्रस्तुत गरिन्छन्। हाम्रो देशको पवित्र नगरी जनकपुरको गंगासागर मेलामा नेपाल तथा भारतका हजारौं श्रद्धालुको घुइँचो लाग्छ। पवित्र पोखरी गंगासागरमा स्नान गरी श्रद्धालुले जानकी मन्दिरसहित विभिन्न मठमन्दिरमा पूजापाठ गर्ने प्रचलन छ। वाल्मिकी रामायणको एउटा घटनाक्रमबाट एकदिन वनवासको बेला मर्यादा पुरुषोत्तम भगवान् श्रीराम र सीताबीच लुकामारी चल्छ। एउटा सामान्य दम्पतीजस्तै मायालु भावबीच चलिरहेको लुकामारीमा राम एक्कासि धेरै बेरसम्म लुक्छन्। जंगलमा रहेकी सीताले एउटा मिठो बिलौना अझ भनौं पुकार गर्नुहुन्छ। यसरी यस्ता धेरै रोमाञ्चक भजन, घटनाक्रम अनि पात्रहरूले रामायणको समग्र प्रस्तुतिलाई एउटा महान् ग्रन्थ बनाउन सकेको हुनुपर्छ। यसको साथै सीताको जीवनको वरिपरि रहेर तुलसीदासले रामचरित्रमानसमा अवधी भाषामा कथेका छन्। यस्तै रामचरित्रमानसका अवधी श्लोकहरूका आधारमा आज नेपालको तराईलगायत भारतका विभिन्न ठाउँमा रामलीला अनि श्लोकहरूकै लय अनि माधुर्यतामा रामसीताका कथाहरू प्रस्तुत गरिन्छ। संसारभरि नै वैदिक सनातन हिन्दू धर्मावलम्बीले आजको दिन श्रद्धा, भक्ति अनि आराधनाका माहौलबीच श्रीरामको सम्झना गर्ने दिनको रूपमा मनाइन्छ। यसै क्रममा आज देशभरका नदी, ताल एवं कुण्डहरूमा नित्य स्नान गरी ब्रत बस्ने गरिन्छ। रामगीता पाठ गर्ने चलन छ। साथै अध्यात्मयुक्त वाल्मिकीकृत्य भानुभक्तीय रामायणसमेत वाचन गरिन्छ। रामभक्तयुक्त भजनकीर्तनका साथ जाग्राम बस्ने परम्परा समेत चलिआएको छ। अन्त्यमा, त्रेतायुगको चैत शुक्ल नवमीका दिन यस संसारमा रामले जन्म लिएका थिए। यसै कारण यिनको धार्मिक, सांस्कृतिक, सामाजिक आदि क्षेत्रमा धेरै महŒवपूर्ण छ। यसै धर्तीमा जन्म लिएका यिनै रघुवंशी सत्यवक्ता, मर्यादा पुरुषोत्तम अनि ज्ञानी पुरुष हुन्। अहिलेसम्मको खोज अनुसन्धान अनुसार भगवान् रामको जन्म रामले राज्यभित्र कायम हुनुपर्ने देखिन्छ। सबै मर्यादाको सधैं ख्याल गरेका कारण रामलाई मर्यादा पुरुषोत्तम भनिएको हो। भगवान् रामको राज्य पनि न्यायका लागि नमुना मानिन्छ। वैकुण्ठनिवासी भगवान् विष्णुका सातौं अवतारका रूपमा श्रीरामले असत्यका प्रतिरूप रावणको दुराचार र अन्यायविरुद्ध विजय प्राप्त गरेका थिए। अयोध्याका राजा दशरथका जेठा छोराका रूपमा जन्म लिएका रामको मिथिलापुत्री तथा राजा जनककी छोरी सीतासँग विवाह भएको थियो। राम र रावणको जन्मकुण्डली एकै प्रकारको थियो। राम, उनको सत्यता अनि मर्यादा संसारमा सबैका लागि एउटा अनुकरणीय उदाहरण हो, सत्यको जीत।"
बूढीगण्डकीमा लगानी जुटाउनै २ वर्ष,"काठमाडौं : अन्ततः बूढीगण्डकी जलविद्युत आयोजना (१२००मेगावाट) सरकारले नै बनाउने भएको छ। चैत २४ गते बसेको मन्त्रिपरिषद् बैठकले राष्ट्रिय गौरवको बूढीगण्डकी आयोजना नेपाल आफैंले बनाउने निर्णय गरेको हो। योसँगै चिनियाँ निर्माता कम्पनी गेजुवासँग सरकारले गरेको सम्झौता पनि तोडिएको छ। अब सरकार आफैंले बूढीगण्डकी बनाउने ऊर्जामन्त्री पम्फा भुसालको भनाइ छ। एक महिनाअघि नै गेजुवासँगको सम्झौता तोड्ने र आफैं बनाउने भनेर मन्त्रिपरिषद्मा प्रस्ताव पठाएको थिए। अब नेपाली लगानीमा बूढीगण्डकी बन्छ, मन्त्री भुसालको भनाइ छ। कुन ढाँचामा र कसरी बनाउने सम्बन्धमा भने थप छलफल हुन आवश्यक रहेको भुसालले बताइन्। यो आयोजनाको मुख्य विषय पनि ढाँचा र लगानी नै हो। सरकारले तत्कालबाट नै काम सुरु गर्ने हो भने पनि करिब २ वर्ष लगानी जुटाउन लाग्ने र ८ वर्ष निर्माणको समय गर्दा कम्तीमा १० वर्ष लाग्ने देखिन्छ। स्वदेशी लगानीमा नै बन्ने गरी ईपीसीएफ मोडलमा आयोजना निर्माणका लागि राष्ट्रिय योजना आयोगले आयोजनाको लगानी खाकासम्बन्धी प्रतिवेदन २०७४ सार्वजनिक गरिसकेको छ। उक्त प्रतिवेदनअनुसार यस आयोजनाको कुल लागत २ खर्ब ६१ अर्ब अनुमान गरिएको छ। अनुमानित कुल लागतको ब्याजसहित उक्त आयोजनाको कुल लागत ३ खर्बको हाराहारी रहेको नेपाल विद्युत् प्राधिकरणका कार्यकारी निर्देशक कुलमान घिसिङ बताउँछन्। माथिल्लो तामाकोसी जस्तो सोचर ब्याज नजोड्न मिल्दैन, उनी बताउँछन्। उक्त प्रतिवेदनले सुझाएको मोडालिटीमा जाँदा पनि हुने बताउँदै घिसिङले अन्य मोडालिटीका सम्बन्धमा पनि छलफल गर्न सकिने जानकारी दिए। ऊर्जा मन्त्रालयले अहिलेको समयअनुसार लागतको पुनरावलोकन गर्न प्राधिकरण इन्जिनियरिङ विभागलाई दिएको र काम भइरहेको घिसिङले जानकारी दिए। आयोजना बनाउनका लागि नै भनेर ४० अर्ब रुपैयाँभन्दा बढी खर्च नै भइसकेकाले सरकारले आफ्नै लगानीमा बनाउन पर्ने पूर्वऊर्जासचिव सुमन शर्मा बताउँछन्। १२ सय मेगावाट बनाउन सक्दैन भने पूर्वप्रस्तावित ६ सय मेगावाट बनाउँदा हुन्छ। तर, सरकारले निजी क्षेत्रलाई दिनेभन्दा पनि आफैंले लगानी जुटाउनुपर्छ, उनी भन्छन्। सम्झौता टुट्नु नै राष्ट्र हितमा भएको शर्माले बताए। गेजुवाले इन्जिनियरिङ, प्रोकुमेन्ट, कन्स्ट्रक्सन, फाइनान्सिङ(ईपीसीएफ) मोडलमा बनाउने भनेको थियो, त्यसो हुँदा आयोजनाको लगानी महँगो हुन्थ्यो, शर्माको भनाइ छ। सरकारले गेजुवालाई दिने निर्णय नै गलत भएको र अहिले सही निर्णय गरेको आयोजनाका पूर्वअध्यक्ष डा लक्ष्मीप्रसाद देवकोटा बताउँछन्। ४५ हजार जनता प्रभावित यो आयोजनाको निर्माण निजी कम्पनी अझ विदेशी कम्पनीले गर्न सक्दैनथ्यो। यसले आयोजनामा लफडा र भेरियसन बढाउने काम मात्र हुन्थ्यो, उनको भनाइ छ। विगत १० वर्षदेखि भकुन्डो बनाउने काम भइरहेको छ अब भने निर्माणमा नै जानुपर्ने उनले बताए। जलाशययुक्त बूढीगण्डकी जलविद्युत् आयोजना आर्थिक वर्ष २०७७०७८ मा नै निर्माण सम्पन्न गर्नुपर्ने थियो। तर, अहिलेसम्म जम्मा १० प्रतिशत मात्रै भौतिक प्रगति भएको सरकारी तथ्यांकले देखाउँछ। १० वर्षसम्म जग्गा अधिग्रहण र मुआब्जामा नै आयोजना अलमलिएको देखिन्छ। आयोजना व्यवस्थापनको नाममा वार्षिक १ करोडभन्दा बढी खर्च भइरहेको छ। गोरखा र धादिङको सिमाना भएर बग्ने बूढीगण्डकी नदीमा जलविद्युत् आयोजना बनाउन सरकारले पूर्वसम्भाव्यता अध्ययन गरेको ३९ वर्ष बित्यो। २०६९७० देखि सरकारको वार्षिक बजेटमा परेको यो आयोजना कसरी बनाउने भन्ने नै निक्र्योल हुन नसक्दा अहिले प्रगति शून्य छ। आयोजना सम्पन्न गर्ने मिति २०७७०७८ सरेर संशोधित मिति २०८३०८४ पुगेको छ। गण्डकी नदीको सहायक नदीका रूपमा रहेको बूढीगण्डकीमा बाँध बाँधी निर्माण गरिने जलाशययुक्त यस आयोजनाको पूर्वसम्भाव्यता अध्ययन सरकारले विसं २०३९०४० मा ६०० मेगावाट जडित क्षमता रहने गरी सम्पन्न गरेको थियो। तत्पश्चात् २०६६०६७ मा नेपाल विद्युत् प्राधिकरणले उक्त आयोजनाको थप अध्ययनसहित साविक अध्ययनलाई अद्यावधिक गरेको थियो। सम्भावता अध्ययन भएको करिब तीन दशकसम्म कुनै पनि सरकारको चासोमा यो आयोजना पर्न सकेन। तत्कालीन बाबुराम भट्टराई प्रधानमन्त्री हुँदा २०६९ सालमा पाँचै विकास क्षेत्रमा जलाशययुक्त जलविद्युत आयोजना बनाउने महत्वाकांक्षी आयोजनाको अवधारणा विकास भयो। राजधानी र राजमार्गबाट नजिक पर्ने भन्दै १२०० मेगावाट क्षमताको बूढीगण्डकी जलाशययुक्त जलविद्युत् आयोजनालाई अघि बढाउने प्रक्रिया सुरु भयो। नेपाल सरकारको २०६९ मंसिर १८ को निर्णयले बूढीगण्डकी जलविद्युत् आयोजना विकास समिति गठन गरी यो आयोजना सुरु भएको हो। जेडिई कन्सल्ट प्रालि र एनईएसएस प्रालिसँग सहकार्य गरी फ्रान्सको ट्रयाकबेल इञ्जिनियरिङ एसएले २०७२ सालमा यसको विस्तृत अध्ययन प्रतिवेदन(डीपीआर) तयार गरेर सरकारलाई हस्तान्तरण गयो। डीपीआरमा २ खर्ब ६० अर्ब लागतमा ८ वर्षभित्र सो आयोजना बन्ने उल्लेख थियो। डिपिआर तयार भएको ८ वर्ष बित्यो। तर, आयोजनाको जग पनि हालिएको छैन। भट्टराई नेतृत्वको सरकारले २०६९ मंसिर १८ गते बूढीगण्डकी जलविद्युत् आयोजना विकास समिति (गठन) आदेश, २०६९ बमोजिम जलविद्युत् आयोजना विकास समिति स्थापना गयो। तर, पुष्पकमल दाहाल प्रधानमन्त्री भएको समयमा ऊर्जा मन्त्रालय र चाइना गेजुवा ग्रुप कम्पनी लिमिटेडबीच २०७४ जेठ २१ मा इन्जिनियरिङ, प्रोकुमेन्ट, कन्स्ट्रक्सन एण्ड फाइनान्सिङ (ईपीसी एन्ड एप) मोडेलमा विकास निर्माण गर्न समझदारीपत्रमा हस्ताक्षर भएको थियो। बिना प्रतिस्पर्धा नै चाइनिज कम्पनीलाई आयोजना दिइएको थियो। यसैलाई आधार मानेर तत्कालीन व्यवस्थापिका संसद अन्तर्गतको कृषि तथा जलस्रोत समिति र अर्थ समितिको २०७४ असोज ९ गतेको संयुक्त बैठकले उक्त समझदारी खारेज गर्न निर्देशन दियो। निर्देशानुसार प्रधानमन्त्री शेरबहादर देउवा नेतृत्वको मन्त्रिपरिषद्को २०७४ कात्तिक २७ को बैठकले उक्त समझदारी खारेज गर्ने निर्णय गरेको थियो।"
सहरमा हरसिद्धिको चहलपहल,"धार्मिक, सांस्कृतिक, ऐतिहासिक, पुरातातात्विक एवं मौलिक संस्कृति बोकेको धार्मिक महत्त्वको हरसिद्धि नाच (जलद्योः) विभिन्न ठाउँमा प्रदर्शन हुँदैछ। हरेक १२१२ वर्षमा प्रस्तुत हुँदै आइरहेको नाच २०६६ सालपछि १२ वर्षमा यस वर्ष विभिन्न ठाउँमा प्रदर्शन भइरहेको छ। दुई हजार वर्ष पुरानो इतिहास बोकेको हरसिद्धि नाचको सुरुआत लिच्छविकालदेखि भएको पाइन्छ। यो नाचको सञ्चालन वीर राजा विक्रमादित्यको पालाबाट हुँदै आएका किंवदन्तीहरू पाइन्छन्। सहर तथा विभिन्न धार्मिक तथा ऐतिहासिक ठाउँहरूमा १२ वर्षमा यो नाच प्रस्तुत हुँदै आइरहेको पाइन्छ। (नट) अर्थात् संगीतसहितको नृत्य प्रस्तुत गरिने उक्त नाचको आफ्नै मौलिक संस्कृति तथा परम्परा रहेको विज्ञहरू बताउँछन्। विभिन्न कालखण्डमा हरसिद्धिको सुरुआत विभिन्न राजाहरूले प्रचलनमा ल्याएको पाइन्छ। ६० वर्षको अन्तरालपछि हरसिद्धि नाचले २०६६ सालदेखि स्थानीय बासिन्दा तथा ऐतिहासिक व्यक्तित्वहरूको पहलमा निरन्तरता पाउँदै आएको हो। त्यसैको फलस्वरूप यस वर्ष हरसिद्धि हुन लागेको संस्कृतिविद् मुकुन्दराज वैद्य बताउँछन्। विगतका दिनमा हरसिद्धि नाच तीन महिना लामो समयसम्म काठमाडौंको जयवागेश्वरी डबली, पशुपति मन्दिर छेउको सानो चउरमा र खञ्जेश्वर महादेव अर्थात् अमालकोट कचहरी अगाडि एकएक महिना देखाउने प्रचलन थियो। पछि गएर व्यवस्थापन तथा मानिसहरूको व्यस्तताका कारण नाच देखाउन गाह्रो भयो। त्यसपछि हाल तीन दिनसम्म मात्र प्रस्तुत गर्ने गरिन्छ। नाचको आफ्नै परम्परा र रीतिरिवाज रहेका छन्। हरसिद्धिलाई जलको देवताका रूपमा पनि लिइन्छ। हरसिद्धि काठमाडौंको हरसिद्धि भन्ने ठाउँबाट प्रचलनमा आएको जानकारहरू बताउँछन्। हरसिद्धिको रीतिरिवाज धान्न विभिन्न कालखण्डमा विभिन्न राजाको महत्त्वपूर्ण भूमिका रहेको स्व सकलबहादुर महर्जनद्वारा लिखित पुस्तक हरसिद्धि : एक संक्षिप्त परिचय मा उल्लेख गरिएको छ। हरसिद्धिमा पशुपतिनाथले हरसिद्धि मातालाई बली दिने प्रचलनसमेत रहेको छ। त्यतिबेला पञ्चबली दिने क्रममा विवाद उत्पन्न भएपछि मूलभट्टको निर्णयले पछि बली दिने परम्परा चलिआएको जानकारहरू बताउँछन्। जात्रामा बोका, भेडा, राँगो, हाँस तथा माछाको बली दिने प्रचलनसमेत रहिआएको छ। हरसिद्धिको विशेषता भनेकै सुनको ढोकाबाट छिरेर चाँदीको ढोकाबाट निस्कने हो। जसका लागि जयवागेश्वरी नजिकैको भण्डारखालको जंगलको पूर्वबाट सुनको ढोका बनाइएको हुन्छ। त्यहाँबाट देवगणका टोलीहरूलाई भित्र छिराएर उनीहरूले कुण्डमा नुहाउँछन्। कपडाहरू फेरेर मन्दिरमा पूजा गर्छन्। त्यसपछि भोज ग्रहण गरेर उत्तरपट्टिको चाँदीको ढोकाबाट निस्कने प्रचलन छ। त्यसैअनुसार व्यवस्थापन गरिएको हरिसिद्धि (जलद्योः) नाच मूल समितिका अध्यक्ष दिलिप वैद्य बताउँछन्। हरसिद्धि भनेकै श्री यन्त्र, महाकाली महालक्ष्मी, महासरस्वती सहितको अर्ध नारेश्वरको रूपमा प्रस्तुत भएको पाइन्छ। हरसिद्धि देवीलाई विभिन्न नामले विभिन्न ठाउँमा पूजा गर्ने गरेको पाइन्छ। त्यसैगरी उज्जैन (भारत) मा हरसिद्धि मातालाई अम्बा माँको स्वरूपमा पूजा गर्ने गरिन्छ। द्वारिका (सौराष्ट्र भारतमा) वैष्णवी, गुजरात भारतमा हरसिद्धि आदि नामले पूजा गर्ने गरेको पाइन्छ। नेपालको दोलखामा बालकुमारी हरसिद्धि, सीतापाइला काठमाडौंमा हरसिद्धि पीठ, धुलिखेलमा त्रिशक्ति, त्रिदेवी, क्वालखु पाटनमा त्रिदेवी (बालकुमारी, भैरव, वैष्णवी), अग्नि मथ (अजिम थः) ललितपुरमा त्रिशक्ति माहेश्वरी, हरसिद्धिमा त्रिशक्ति, जगदम्बा, निराकार, अर्धनारीस्वर आदिका रूपमा मनाइन्छ। ठैवमा हरसिद्धि, त्रिशक्ति, जगदम्बा, नाहरूले हरसिद्धि माताको पूजा अर्चना गर्ने गरिएको पनि स्व महर्जनद्वारा लिखित पुस्तक हरसिद्धि ः एक संक्षिप्त परिचय मा उल्लेख गरिएको छ। हरसिद्धि गाउँभित्र हरसिद्धि भवानी विराजमान भएको कारणबाट नै ठाउँको नाम हरसिद्धि रहन गएको विभिन्न वंशावलीमा उल्लेख गरिएको पाइन्छ। उज्जैन नगरका राजा विक्रम सेन १२ वर्षको भए। त्यसपछि उनलाई सपनामा ज्योतिस्वरूपा पशुपति श्री उग्रतारादेवी सुप्रसन्न भई सपनामा तपाईंको पुण्यभूमि नेपालको पशुपतिनाथ हो भनी उग्रतारादेवीले दर्शन दिएको धर्मशास्त्रमा छ। उक्त जात्रालाई देवमाला वंशावलीमा विक्रमसेन राजाले नेपालको राज्य पाएपछि गुह्येश्वरीबाट खड्ग वर लिए। आफ्नो देश गई शत्रुहरूलाई हराए। आफ्नो इष्ट तथा कुल देवताहरू आह्वान गरे। तिनलाई कलशमा राखी ल्याई द्वापर शेष वर्ष २६७५ बाँकी रहँदा नेपालमा प्रवेश गराए। र, बानेश्वरको पूर्वपट्टि स्थापना गरेर शुक्रवीरले नागेन्द्रलाई बध गरेको प्रमाणहरू एकत्रित गरे। यसरी नाटक प्रस्तुत गरिएको बताइन्छ। ७४५ सालमा बानेश्वरबाट हरसिद्धि मातालाई हालको हरसिद्धि ठाउँमा लगियो। त्यसपछि १००३ सालसम्म उक्त जात्रा त्यहीँ चलिआएको पाइन्छ। त्यसपछि नाच बन्द भएको पाइन्छ। त्यसपछि ११३३ राजा अमर मल्लले नेपाल सम्वत् ६८० सालमा १२ वर्षमा एकपटक हरसिद्धि जात्रा नचाउने प्रचलन चलाए। उक्त सन्दर्भ पनि हरसिद्धि ः एक संक्षिप्त परिचयमै उल्लेख छ। अमर मल्लले सुरु गरेपछि पनि बीचमा यो नाच रोकिएको थियो। जसलाई राजा प्रताप मल्लले फेरि सुरु गरेका हुन्। २०६६ अघि पनि करिब आधा शताब्दी जात्रा लोप भएको थियो। हरसिद्धि जात्रा उज्जैनका राजा विक्रमादित्यबाट सुरुआत भएको वरिष्ठ पुजारीहरूले बताएका छन्। विक्रम सम्वत् प्रवर्तक सम्राट विक्रमादित्यको आराध्यदेवी हरसिद्धि माता भएको र उनले हरसिद्धि माताको कृपाले शासन चलाएको पनि पुस्तकमा बताइएको छ। विक्रमादित्य गर्दभिल्ला वंशका राजा महेन्द्रदित्य र वीरमतिका सुपुत्र रहेको समेत बताइन्छ। उज्जैनमा विराजमान हरसिद्धि माताको मन्दिरमा सतिदेवीको कुहिनो पतन भएको धार्मिक ग्रन्थहरूमा वर्णन गरिएको पाइन्छ। त्यसैले हरसिद्धि माताको मन्दिरमा मूर्तिको सट्टामा श्री यन्त्रको स्थापना गरिएको छ। हरसिद्धि नाच विक्रमादित्यद्वारा प्रारम्भ गरिएको पाइन्छ। विक्रमादित्यका महाशत्रुहरू शक राजाहरूलाई युद्धमा परास्त गरी उनले आफ्नो राज्यमा हरसिद्धि नाच प्रस्तुत गरेको किंवदन्तीहरू पाइन्छन्। हरसिद्धिको मन्दिरमा मूर्ति नभई कलशहरू स्थापना गरिएको छ। उक्त कलशहरूमा हरसिद्धि माता विराजमान हुनुभएको विश्वास समेत गर्ने गरिन्छ। हरसिद्धिको विभिन्न रूपहरूको वर्णन शास्त्रहरूमा गरिएको छ। हरसिद्धि मातालाई (जतल) अर्थात् जको अर्थ हुन्छ, पिता, उत्पत्ति र तलको अर्थ मूल, स्रोत, सतह भन्ने बुझिन्छ। हरसिद्धिको नृत्य प्रस्तुत गर्ने देवगणको भूमिकामा १९ जनाको विभिन्न रूप रहेको हुन्छ। सहयोगी लगायतका व्यवस्थापनका समूहहरू सहित एक सय जनाको टोली हुने बताइएको छ। हरसिद्धि जात्राका लागि करिब २० लाख खर्च हुने आयोजक संस्थाले अनुमान गरेको छ। यस्तो प्रख्यात जात्रा यही वर्ष चैत २५ गतेदेखि २६ र २७ गतेसम्म जयवागेश्वरीमा हुन गइरहेको छ। जात्रामा २५ गते दिउँसो देवगण आउने र त्यही दिन बेलुका ७ बजे जयवागेश्वरीमा पूजा गरी राति १२ बजे पशुपतिमा पूजासहितको बली दिइन्छ। बलीसहित भुवनेश्वरी मन्दिरमा पूजा गरिने र २६ गते दिनभरि जयवागेश्वरीमा नट प्रस्तत गरिन्छ। २७ गते बिहान ९ बजे जयवागेश्वरीमा पूजा गरी दिउँसो प्रसाद ग्रहणपछि नाच समापन हुने आयोजक संस्थाले जनाएको छ। विभिन्न संघसंस्था तथा जनसहभागिताबाट चन्दा संकलनसहित हरसिद्धि नाच लागिएको बताइएको छ। उक्त जात्रा यसअघि हरसिद्धि, भीमेश्वरमा नचाइसकिएको छ। अब जयवागेश्वरीपछि पनौतिमा जात्रा हुने बताइएको छ। त्रिशक्ति हरसिद्धिको बास बसुञ्जेल अन्य बाजा बजाउन मनाही गरिएको छ। हरसिद्धि गाउँबाट बाहिर १२ वर्षमा एकपटक मात्र लग्ने चलन रहेको छ।"
एनआईसी एसिया बैंकका प्रमुख कार्यकारी अधिकृत न्यौपाने मेनेजर अफ द इयर अवार्डबाट सम्मानित,"काठमाडौं : एनआईसी एसिया बैंकका प्रमुख कार्यकारी अधिकृत रोशनकुमार न्यौपाने 'मेनेजर अफ द इयर२०२२' अवार्डबाट सम्मानित भएका छन् । व्यवस्थापनकर्मीहरूको सर्वोच्च निकाय नेपाल व्यवस्थापन संघले न्यौपानेले नेपालको व्यवस्थापन क्षेत्रमा पुर्याएको योगदानको कदर गर्दै सो अवार्डबाट सम्मानित गरेको हो । शनिबार राजधानीको याक एन्ड यति होटलमा आयोजित समारोहमा न्यौपानेलाई उक्त पुरस्कार प्रदान गरिएको हो । पुरस्कार वितरण समारोहलाई सम्बोधन गर्दै न्यौपानेले उक्त पुरस्कार सम्पूण फेलो एनआईसी एसिएन्सलाई समर्पण गर्दै आफूलाई योग्य ठानेकामा व्यवस्थापन संघ, पुरस्कार छनौट समिति तथा व्यवस्थापन संघका पदाधिकारीप्रति कृतज्ञता जाहेर गरे । न्यौपाने यसअघि प्रबल जनसेवा श्री (चतुर्थ),कर्पोरेट सीईओ अफ द इयर २०७८, बैंकिङ सीईओ अफ द ईयर२०२१ बाट पनि सम्मानित भएका थिए । हाल एनआइसी एसिया बैंकको कुल कर्जा करिब ७३ अर्बबाट करिब ४ गुणाले वृद्धि भई २७४ अर्ब पुगेको छ । त्यसैगरी निक्षेप संकलनतर्फ पनि ८६ अर्बबाट करिब ४ गुणाले वृद्धि भई ३०० अर्ब पुगेको छ । साथै बैंकको प्रतिसेयर आम्दानी तर्फ करिब २ गुणाले वृद्धि भई ४१४३ पुगेको छ । बैंकक देशभर करिब ३६ लाखभन्दा बढी ग्राहक छन्। यस्तै, बैंकका ३५८ शाखा कार्यालयहरू, ४७३ एटीएम, १०१ वटा विस्तारित काउन्टर एवं ८१ वटा शाखारहित बैंकिङ्गमार्फत् बैंकिङ सेवा प्रदान गर्दै आएको छ। उत्तरदायी बैंकिङ्गको अभ्यास गर्दै आएको यस बैंकले प्रत्यक्ष र अप्रत्यक्ष गरी गत आर्थिक वर्षमा करिब ३ अर्ब १६ करोड भन्दा बढी राजश्व नेपाल सरकारलाई भुक्तानी गरिसकेको छ ।"
स्वास्थ्य तथा जनसंख्या वैज्ञानिकहरुको सम्मेलन सुरु,"काठमाडौं स्वास्थ्य तथा जनसंख्या वैज्ञानिकहरुको आठौं राष्ट्रिय सम्मेलन आइतबारदेखि सुरु भएको छ । नेपाल स्वास्थ्य अनुसन्धान परिषद्को आयोजनामा सम्मेलन सुरु भएको हो । स्वास्थ्य नीति तथा प्रणाली अनुसन्धानको प्रबर्द्धनः नेपालमा दृढ स्वास्थ्य प्रणालीका लागि पाठ' भन्ने नाराका साथ सुरु भएको सम्मेलनमा जनस्वास्थ्यविद्, अनुसन्धानकर्ता तथा विज्ञहरुको सहभागिता छ । परिषद्का अनुसार सम्मेलनमा स्वास्थ्य तथा जनसंख्या विषयसँग सम्बन्धित ४० वटा अवधारणापत्र प्रस्तुत हुनेछन् । सम्मेलनमा ३१ जना देशभित्रका र २२ जना अन्तर्राष्ट्रिय विज्ञलाई प्रस्तुतिकरणका लागि आमन्त्रण गरिएको परिषद्ले जनाएको छ। स्वास्थ्य तथा जनसंख्यासँग सम्बधित स्वास्थ्य प्रणाली तथा नीति, जनस्वास्थ्य, कोभिड१९ महामारी, क्लिनिकल अनुसन्धान, एक स्वास्थ्य एवम् विश्वव्यापी स्वास्थ्य बायोमेडिकललगायत विषयमा अनुसन्धानकर्ताहरुले आफ्नो खोज तथा अनुसन्धानमूलक कार्यहरु पेश हुने परिषद्का सदस्य सचिव डाप्रदीप ज्ञवालीले जानकारी दिए । सम्मेलन चैत २९ गतेसम्म हुनेछ ।"
सागर र दुर्गालाई उपाधि,"पोखरा : २०औं संस्करणको खुला प्याराग्लाइडिङ च्याम्पियनसिपको एक्युरेसी प्रतियोगिताअन्तर्गत सोलो ओभरअलमा त्रिभुवन आर्मी क्लबका सागर जलारीले उपाधि जितेका छन्। सराङकोटबाट उडेर फेवाताल किनारमा अवतरण गर्ने गरी भएको प्रतियोगितामा जलारीले १७ अंक जोडेका थिए। १८ अंक ल्याएका अञ्जन कुँवर दोस्रो र २० अंकसहित अमन थापाले तेस्रो स्थान हात पारे। २१ अंकसहित विशाल थापा चौथो भए। यसैगरी महिलातर्फको ओभरअल एकलमा दुर्गामाया गुरुङ ४९१ अंकका साथ पहिलो भइन्। ५४७ अंक ल्याएकी स्वस्तिका गुरुङ दोस्रो र ७२३ अंकका साथ सविता तामाङले तेस्रो स्थान हात पारिन्। ९५० अंक ल्याएकी सुिस्मता सुनारले चौथो स्थान हासिल गरेको निर्णायक समितिका संयोजक योगश भट्टराईले जानकारी दिए। ओभरअल टेन्डममा इन्द्र नेपाली ४२ अंकसहित पहिलो हुँदा ५० अंक ल्याएका कृष्णबहादुर सुनार दोस्रो र ५५ अंक ल्याएका न्युरेन राना तेस्रो भए। यसैगरी टिम टेन्डमतर्फ टिम एड्भान्सले ११८६ अंकसहित च्याम्पियन बन्यो। १२५६ अंकका साथ टिम ड्रागनफ्लाई दोस्रो र १३०९ अंकका साथ टिम गोल्डेन तेस्रो भयो। टिम सोलोतर्फ २०२ अंकका साथ स्काई राइडर पहिलो भयो। यसैगरी फ्लाई तानसेनले १५१७ अंकका साथ दोस्रो र नेपाल एक्रो टिम १९६० अंकसहित तेस्रो भयो। बुधबारदेखि सुरु भएको प्रतियोगितामा आठ महिलासहित ९९ प्रतियोगीले सहभागिता जनाएको आयोजक नेपाल हवाई खेलकुद संस्थाका अध्यक्ष कृष्ण भण्डारीले जानकारी दिए। प्रतियोगितामा सात इभेन्टमा प्रतिस्पर्धा भएको थियो। एक्युरेसी सोलो ल्यान्डिङ ओभरअलतर्फ पहिलो, दोस्रो, तेस्रो र चौथो हुने खेलाडीले क्रमसः ५० हजार, ३० हजार, २० हजार र १० हजार रुपैयाँ पुरस्कार प्राप्त गर्यो। महिलातर्फका विजेताले ३० हजार, २० हजार, १० हजार र पाँच हजार रुपैयाँ पुरस्कार पाए। एक्युरेसी टेन्डम ल्यान्डिङ ओभरअल र एक्युरेसी टिम टेन्डम ल्यान्डडिङ ओभरअलमा पहिलो, दोस्रो र तेस्रो हुनेले क्रमशः ३० हजार, २० हजार र १० हजार पुरस्कार पाए।"
"सुनको मूल्य फेरि तोलाको एक लाख नाघ्यो,चाँदी १० रुपैयाँले बढ्यो","काठमाडौं : नेपाली बजारमा सुनको मूल्य फेरि बढेको छ। आइतबार सुनको मूल्य ८ सयले बढेर तोलाको १ लाख ३०० रुपैयाँ पुगेको नेपाल सुन चाँदी व्यवसायी महासंघले जनाएको छ। अघिल्लो दिन प्रतितोला ९९ हजार ५०० मा कारोबार भएको सुन आज प्रतितोला ८०० ले बढेको हो । महासंघका अनुसार तेजाबी सुनको मूल्य प्रतितोला ९९ हजार ८०० कायम भएको छ । यसको मूल्य शुक्रबार प्रतितोला ९९ हजार थियो । त्यस्तै, आज चाँदीको मूल्य अघिल्लो कारोबार मूल्यका तुलनामा प्रतितोला १० ले बढेर एक हजार ३६५ पुगेको छ। अन्तर्राष्ट्रिय बजारमा सुन तथा चाँदीका मूल्यमा हुने घटबढका आधारमा नेपाली बजारमा महासंघले दैनिक कारोबार मूल्य तोक्दै आएको छ । अन्तर्राष्ट्रिय बजारमा आज सुन प्रतिऔँस रु एक हजार ९४७ डलर आसपास कारोबार भइरहेको छ ।"
जिल्लाबाट प्राप्त प्रतिवेदनबारे थप छलफल गर्न चुनाव तयारी समितिको बैठक बस्दै,"काठमाडौंः सत्ता गठबन्धनको चुनावी तयारी समितिको बैठक बस्दैछ । जिल्लाबाट प्राप्त प्रतिवेदनबारे थप छलफल गर्न बैठक बस्न लागेको हो । राष्ट्रिय जनमोर्चाका उपाध्यक्ष समेत रहेकी सत्ता गठबन्धनका नेता दुर्गा पौडेलका अनुसार अपरान्ह ४ बजे बैठक डाकिएको हो । उनले अन्नपूर्णसँग भनिन्, 'जिल्लाबाट प्राप्त रिपोर्टका बारेमा छलफल गर्ने तयारी छ । जिल्लाबाट कुन दलको कस्तो अवस्था छ भन्नेबारे प्रतिवेदन आएपछि चुनावी तयारी तथा अनुगमन समिति बैठक बसेर तालमेल ढाँचाबारे छलफल गर्ने भन्नेछ । ' यसअघि गठबन्धनमा स्थानीय तह निर्वाचनमा तालमेल गर्ने सहमति भएको थियो । जिल्लाहरूबाट कुन दलको कस्तो अवस्था छ भन्नेबारे प्रतिवेदन आएपछि चुनावी तयारी तथा अनुगमन समिति बैठक बसेर तालमेल ढाँचाबारे छलफल हुन लागेको हो । नेपाली कांग्रेसका वरिष्ठ नेता रामचन्द्र पौडेलको नेतृत्वमा समिति गठन भएको छ।"
आफन्त पोस्ने गठबन्धन,"कुश्मा : नेकपा एमालेका अध्यक्ष केपी शर्मा ओलीले जनताका अधिकार खोसेर आफन्तलाई पोस्न ५ दलीय गठबन्धन बनेको बताएका छन्। एमाले पर्वतले कुश्मामा शनिबार आयोजना गरेको बृहत् जनसभालाई सम्बोधन गर्दै अध्यक्ष ओलीले यस्तो बताएका हुन्। उनले देउवा, प्रचण्ड र माधव नेपालले आफन्तलाई राज्यका विभिन्न पदमा नियुक्त गरिरहेको भन्दै आफन्तलाई पोस्न अदालतमार्फत आफ्नो सरकारलाई विस्थापित गरिएको बताए। गैरसांसदलाई मन्त्री बनाउने, आफ्नै भाइलाई राष्ट्रियसभा सदस्यमा मनोनित गर्ने र राजदूतमा आफ्नो मान्छे सिफारिस गर्ने, भ्रष्टाचार गर्न पाइँदैन भनेर गभर्नरलाई निलम्बित गर्ने जस्ता कार्य गरेको भन्दै असन्तुष्टि व्यक्त गरे। यो गठबन्धन मुलुक निर्माणका लागि नबनेको बताउँदै उनले भने, मिलिजुली खानका लागि बनेको गठबन्धन हो। अध्यक्ष ओलीले नेकपा एमाले सरकारले गरेको विकास निर्माणलाई देखेर विरोधी तत्त्वहरू अत्तालिएको समेत बताए। उनले कोभिडका कारण आफ्नो कार्यकालमा रेल सञ्चालन गर्न नसकिएको बताए। उनले थपे, आफ्नो पालामा बनेको रेल केही दिनअघि शेरबहादुर देउवाले दिल्लीमा गएर उद्घाटन गरेकोले मैले धन्यवाद दिएको हुँ। २०७४ सालको प्रदेशसभा र प्रतिनिधिसभा निर्वाचनअघि पर्वतमा आएर कुश्मा हुँदै बेनी जाने रेलमार्ग बनाइने बताएको स्मरण गर्दै रक्सौलकाठमाडौं रेल, केरुङकाठमाडौं रेलमार्ग निर्माण प्रक्रिया सुरु भइसकेको उनले बताए। रेलमार्ग पोखरासम्म ल्याउने कुरा भइरहेको छ। त्यसपछि यता आउँछ। रेल मार्ग भनेको बोल्नेबित्तिकै बन्ने धागो तानेको जस्तो हो र ? भन्दै मध्यपहाडी रेलमार्ग बनाउन सकिने बताए। उनले समृद्ध नेपाल, सुखी नेपाली बनाएरै छाडिने बताए। ओलीले आफ्नो कार्यकालमा तुइन विस्थापन, हुलाकी राजमार्ग, मध्यपहाडी लोकमार्गलगायत अनेक स्वरोजगार र कृषिको आधुनिकीकरण, सघन सहरी विकास, डिजिटल नेपाललगायत कार्यक्रमहरू सञ्चालन गरेको बताउँदै नेकपा एमालेको विकास देखेर विरोधीहरू छटपटाइरहेको बताए। अध्यक्ष ओलीले नेपाल विकासको मार्गमा अत्यन्तै तीव्रताका साथअघि बढेको बताउँदै धरहरा, रानीपोखरी, अस्पताल, स्वास्थ्यचौकी, विद्यालय, सिँचाइ, घरघरमा धारा जस्ता धेरै पूर्वाधार बनेको बताउँदै अहिलेको सरकार विकास विरोधी भएको बताए। आफूले भारतलाई पत्र लेखेर फिर्ता गरेको भूमिसहितको चुच्चे नक्सा मातहतका कार्यालयमा नराख्न गठबन्धन सरकारले आदेश दिनुले गठबन्धन राष्ट्रियताको पक्षमा नरहेको कुरा स्पष्टसँग बुझ्न सकिने बताए। सबै स्थानीय तहमा नेकपा एमालेको विजयी सुनिश्चित गर्नुपर्ने ओलीको भनाइ छ। मुलुक निर्माणको प्रमुख आधार स्थानीय तह भएकाले जसरी भए पनि बढीभन्दा बढी स्थानीय तहमा जित्नुपर्ने उनले बताए। संघीय सरकार हाम्रो होला, प्रदेश सरकार हाम्रो होला तर पनि विकासको आधार भनेको तल्लो तहको सरकार नै हो, उनले भने। स्थानीय तहमा कमजोर भइयो भने संघ र प्रदेशमा विजयी भएरमात्र मुलुकको विकास हुँदैन त्यसकारण सम्पूर्ण स्थानीय तहमा नेकपा एमालेको पक्षमा जनमत बनाउनुपर्छ। उनले ५ दलीय गठबन्धन बन्यो भनेर आत्तिनुपर्ने अवस्था नरहेको बताउँदै एमालेमा आएको जनलहरले ५ दलीय गठबन्धन ५ टुक्रा हुने पनि बताए। उनले नेकपा एमालेका कार्यकर्ताहरूलाई अरिंगालका रूपमा परिचालन हुनसमेत निर्देशन दिए। उनले एमालेलाई जिताउनुस्, पर्वतको विकास गरेर देखाउँछ भन्दै एमालेलाई भोट दिन अपिलसमेत गरे। अध्यक्ष ओलीले कार्यक्रममा ५ सयभन्दा बढीलाई पार्टी प्रवेश गराएका थिए। ओलीले शनिबार नै बागलुङमा समेत सम्बोधन गरे। त्यहाँ उनले कार्यकर्ताहरूलाई प्रशिक्षण दिँदै एमाले सरकारमा छँदा राम्रा कामहरू भएको तर अहिलेको सरकारले देशलाई कंगाल बनाएको आरोप लगाए।"
मुस्ताङमा चुनावी गतिविधि सुस्त,"जोमसोम : स्थानीय तहको चुनावी माहोल देशभर उत्कर्षमा पुगे पनि मुस्ताङमा भने शून्य छ। जिल्लामा पार्टीहरू आन्तरिक तयारी जुटे पनि औपचारिक चुनावी गतिविधि हुन सकेको छैन। जिल्लामा राष्ट्रिय मान्यता प्राप्त ६ दलमध्ये नेपाली कांगेस र नेकपा एमालेबीच मुख्य प्रतिस्पर्धा हुने भएको छ। यसका अलावा नेकपा माओवादी केन्द्र र नेकपा एकीकृत समाजवादीसमेतले निर्वाचनमा भाग लिँदैछन्। राष्ट्रिय मान्यता प्राप्त दलबाहेक जिल्लामा अरू ५ पार्टीले पनि जिल्ला निर्वाचन कार्यालयमा दल दर्ता गरिसकेका छन्। मुस्ताङमा राष्ट्रिय प्रजातन्त्र पार्टी, राष्ट्रिय प्रजातन्त्र पार्टी नेपाल, सामाजिक एकता पार्टी, नेपाल कम्युनिस्ट पार्टी समाजवादी र कांग्रेस बीपीले जिल्लामा दल दर्ता गरेका हुन्। मुस्ताङ भौगोलिक रूपले विकट भए पनि धार्मिक, साँस्कृतिक तथा सामाजिक रूपले अन्य जिल्लाभन्दा फरक पहिचान छ। त्यसैले यहाँका समुदायलाई हत्तपत्त चुनावी माहोलले छुँदैन। कम जनसंख्या र पर्यटकीय क्षेत्र भएकाले यहाँका मानिसले निर्वाचनलाई त्यति साह्रै महत्त्व दिँदैनन्। धौलागिरिका ४ जिल्लामध्ये पर्वत, बाग्लुङ र म्याग्दीमा स्थानीय तहको चुनावी माहोल उत्कर्षमा पुगेको छ। निर्वाचनका लागि केन्द्रीय र प्रदेश स्तरीय नेताहरूको अन्य जिल्लामा व्यापक दौडधुप रहे पनि मुस्ताङमा भने त्यस्तो देखिँदैन। कांग्रेस जिल्ला कार्यसमिति मुस्ताङका कोषाध्यक्ष गणेश शेरचन भन्छन्, मुस्ताङमा एकै प्रकारको समुदाय, पृथक भूगोल, न्यून जनसंख्या, पार्टीभित्र हुने आन्तरिक खिचातानी नहुनु र विवादरहित जिल्ला भएकाले चुनावी माहोल सिर्जना हुन नसकेको हो। त्यस्तै, नेकपा एमाले जिल्ला कार्यसमिति मुस्ताङका सचिव विनोद बिसी भन्छन्, हामी यहाँ पार्टीको आन्तरिक तयारी गरिरहेका छौं। पार्टीको तत्काल कुनै औपचारिक चुनावी कार्यक्रम छैन। पार्टी अझै पर्ख र हेरको रणनीतिअनुसार चुनावी गतिविधि अघि बढाउने तयारी गर्दैछौं। उनले गठबन्धन गतिविधि हेरेर अघि बढ्ने सोचमा रहेको बताए। निर्वाचन मिति नजिकिँदै गर्दा जिल्ला निर्वाचन कार्यालय मुस्ताङले निर्वाचनको आन्तरिक तयारी गरिरहेको जनाएको छ। कार्यालयले मतदाता नामावली अद्यावधिक गर्ने, अन्तिम मतदाता नामावली सार्वजनिक गर्ने, मतदान केन्द्र स्थलको अनुमगन तथा सुपरीवेक्षण गर्ने, ५ वटै तहमा निर्वाचन अधिकृत तोक्नेलगायतका कामहरू सम्पन्न भइसकेको जनाएको छ। कार्यालयले मतदाता शिक्षा कार्यक्रमलाई पनि अघि बढाउने जनाएको छ। संघीयतासँगै पहिलोपटक भएको स्थानीय तह निर्वाचन २०७४ अन्तर्गत मुस्ताङको लोमान्थाङ गाउँपालिकामा कांग्रेसले अध्यक्ष र उपाध्यक्ष जितेको थियो। लोघेकर दामोदरकुण्डबाट अध्यक्षमा स्वतन्त्र उम्मेदवार र उपाध्यक्षमा एमाले जितेको थियो। बारागुङ मुक्तिक्षेत्रमा अध्यक्ष कांगे्रसले र उपाध्यक्ष एमालेले जितेको थियो। यसैगरी घरपझोङ गाउँपालिकामा अध्यक्ष र उपाध्यक्ष एमालेले जितेको थियो भने जिल्लाको थासाङ गाउँपालिकामा अध्यक्ष र उपाध्यक्ष दुवै कांगे्रसले जितेको थियो। ३८ मतदान केन्द्र रहेको मुस्ताङमा कुल १० हजार ४१४ जना मतदाता छन्। जिल्लामा स्थानीय तह निर्वाचनका लागि २३२ म्यादी र सोही अनुपातमा आवश्यक सुरक्षाकर्मी परिचालन हुने जनाइएको छ।"
गफ होइन काम गरेर देखाउँछौं,"काठमाडौं : नेकपा एकीकृत समाजवादीका अध्यक्ष माधवकुमार नेपालले आफ्नो पार्टीले गफ होइन काम गरेर देखाउने बताएका छन्। पार्टीको जनसभालाई काठमाडौंको भृकुटीमण्डपमा सम्बोधन गर्दै अध्यक्ष नेपालले गफाडीहरूले कुरा मात्रै गर्ने भन्दै आफूहरूले काम गरेर देखाउने बताए। हाम्रो पार्टीको भविष्य छ, गफाडीहरूको कुनै काम छैन। हामी काम गरेर देखाउँछौं। जनताको जीवनस्तरमा रुपान्तरण हुने गरी काम गर्ने पार्टी हौं। केपी शर्मा ओलीप्रति लक्षित गर्दै अध्यक्ष नेपालले भने, हामी कुरो एउटा काम अर्को होइन, जे भन्छौं त्यो गरेर देखाउन चाहन्छौं। जेष्ठ नागरिकलाई भत्ताको व्यवस्था मनमोहन अधिकारी प्रधानमन्त्री हुँदा सुरुआत गरेको, आफूहरूले जनताको समस्यालाई पहिचान गरेको र आफ्नो गाउँ आफंै बनाऊँ अभियान सुरुआत गरेको बताए। नेपालले भने, कम्युनिस्ट आन्दोलनको निरन्तरता हामीले बोकेका छौं। २००६ सालमा निर्माण गरिएको कम्युनिस्ट पार्टीको उत्तराधिकारी हामी नै हौं। कम्युनिस्ट आन्दोलनलाई जोगाउने अभिभारा हाम्रो काँधमा छ। नेपाललका अनुसार एमाले व्यक्तिको वर्चस्वमा चलिरहेको समूह हो। हामीले गठन गरेको पार्टी एमालेमा दक्षिणपन्थी अवसरवाद, त्यो पार्टीको नेतृत्व नै कम्युनिस्ट आन्दोलनबाट विचलित भएपछि त्यसमा रहिरहनुपर्ने कुनै अवस्था रहेन, उनले भने, त्यसको एकएक गतिविधि तपाईंहरूले नियालिरहनुभएको छ। त्यो पार्टी पार्टीका रूपमा रहेन। सानो गुटमा सीमित हुन पुगेको छ। कम्युनिस्ट पार्टीलाई निरन्तरता दिन नयाँ पार्टी निर्माण गरिएको उनले बताए। एमालेले मदन भण्डारी नामको दुरुपयोग गरिरहेको नेपालको भनाइ छ। एमालेले मदन भण्डारीको नाम लिएर जनताको बहुदलीय जनवादको कुरा गरेर पुरै अलोकतान्त्रिक तरिकाले जबजको मूल मान्यतालाई समाप्त पार्दैछ, नेपालले भने, एमाले नामको पार्टीमा केपी ओलीको प्राइभेट कम्पनी चलिरहेको छ। जबजको मुल्यमान्यतामा कुठाराघात गरिरहेको छ।"
प्रदेश १ अहिलेसम्म नामविहीन,"विराटनगर : प्रदेश १ अहिलेसम्म नामविहीन छ। नामकरणको विषयमा औपचारिक छलफलसमेत हुन सकिरहेको छैन। प्रदेशको नाममा सहमति जुटाउन मुख्यमन्त्री राजेन्द्रले जिम्मेवारी दिएका स्वास्थ्यमन्त्री जयराम यादवले अहिलेसम्म छलफल अघि बढाउन सकेका छैनन्। प्रदेश सरकारको आयु कम हुँदै गइरहँदा नामकरण असम्भव बनिरहेको छ। मुलुकका ६ वटा प्रदेशले नामकरण टुंग्याए पनि प्रदेश १ पछि परिरहेको छ। नेकपाको दुई तिहाइ सरकार हुँदा पनि प्रदेशले नाम पाएन। सरकारले नामसम्बन्धी प्रस्ताव संसद्मा ल्याउनै सकेन। पहिचान, सभ्यता कि भूगोलका आधारमा प्रदेशको नामकरण गर्ने भन्ने विषयमा दलहरूबीच सहमति जुट्न नसक्दा प्रदेशले अहिलेसम्म नाम पाउन सकेको छैन। तत्कालीन नेकपाका बहुमत सदस्य पहिचानका आधारमा नाम राख्नुपर्ने पक्षमा थिए। सत्तारुढ केही प्रदेशसभा सदस्य पहिचानको विपक्षमा उभिएपछि नामसम्बन्धी प्रस्ताव त्यतिबेला सदनमा पुग्न नसकेको हो। पूर्वमुख्यमन्त्रीहरू शेरधन र भीमले नामको विषयलाई प्राथमिकतामा राखिएको बताउँथे। प्रदेशको नामकरण गर्न नसकेको भनेर शेरधन र भीमविरुद्ध अनेक टिकाटिप्पणी भए। अहिलेका मुख्यमन्त्री राजेन्द्रकुमारले पनि सरकारको प्राथमिकतामा रहेकाले प्रदेशसभाको गत हिउँदे अधिवेशनबाट नाम टुंगो लगाउने बताएका थिए। तर, यही विषयलाई ओझेलमा पारियो। ५ दलीय गठबन्धन दलभित्रै पहिचान र भूगोलका आधारमा मतभिन्नता छ। विशेष गरेर भूगोल पक्षधरलाई सत्तारुढ कांग्रेसको समर्थन छ। पहिचानवादीलाई माओवादीको साथ छ। एमालेमा पहिचान र भूगोलको विषयलाई लिएर एकमत छैन। पहिचान पक्षधर लिम्बूवान, खुम्बुवान, किरातमध्ये एउटा नाम राख्नुपर्ने अडान लिइरहेका छन्। भूगोल पक्षधरहरू कोसी, सगरमाथा, विराट, कोसीकिरात, सगरमाथाकिरातमध्ये एउटा नाम राख्नुपर्ने पक्षमा देखिन्छन्। नागरिक अगुवा रामबाबु दाहाल आआफ्नो अडान र स्वार्थमा केन्द्रित राजनीतिक दलले नाम टुंगो नलगाउनु लाजमर्दो विषय भएको बताउँछन्। मन्त्री इन्द्र आङ्बोले शून्यबाट सुरु भए पनि आवश्यक ऐनहरू निर्माणका साथै प्रदेशवासीको गुनासो सुन्ने थलोको रूपमा प्रदेश सरकार स्थापित भएको दाबी गरे। सरकारले प्रदेशको नामकरण र संरचना निर्माण गर्न नसक्नु कमजोरी भएको उनले स्वीकारे। अघिल्लो सरकारले प्रदेशको स्रोत साधनले धान्न नसक्ने योजनाको चाङ लगाएकाले पनि उपलब्धि देखिएन, उनले भने, संघीय सरकारले साझा अधिकार सूचीका ऐन निर्माण, प्रहरी हस्तान्तरण, कर्मचारी समायोजन प्रक्रिया नटुंग्याएको र कर पनि केन्द्रीकृत भएकाले प्रदेशको प्रभावकारिता देखिन नसकेको हो। प्रदेश मातहत हुने प्रशासनिक खर्च कटौती गर्ने उद्देश्यले कार्यालय समायोजन र केहीलाई खारेज गरिएको मन्त्री आङ्बोले बताए।"
"प्रभावहीन हुँदै एन्टिबायोटिक, बलवान् हुँदै ब्याक्टेरिया","काठमाडौं : मिर्गौला प्रत्यारोपण गरेका उनलाई रुघाखोकी लाग्यो। ललितपुरस्थित निदान अस्पतालको सघन उपचार कक्ष (आईसीयू)मा भर्ना भए। ज्वरो नआएको र अक्सिजन आवश्यक नपरेपछि चिकित्सकले वार्डमा पठाए। तर, त्यसलगत्तै खोकीसँगै ज्वरो आयो। एन्टिबायोटिक ट्याक्जोब्याक्टम र पिप्रासिलिन चलाए। तर, त्यो औषधिले कामै गरेन। २९ वर्षीय ती युवालाई अर्को टेइकोप्लालिनन (टार्गोसिड) चलाए। आफै हिँडेर सघन उपचार कक्षबाट बाहिर निस्केका बिरामीलाई एक सातापछि भेन्टिलेटरमा राख्नुपर्यो। पोलिमिक्सिन बी नामक एन्टिबायोटिक चलाएपछि बल्ल बिरामीको अवस्थामा सुधार आयो, बिरामीका आफन्त भन्छन्, पछिल्लो एन्टिबायोटिकले प्रत्यारोपित मिर्गौलालाई नराम्रो असर गर्यो। सुरुकै औषधिले काम गरेको भए भेन्टिलेटरमा बस्नुपर्ने थिएन। कडा एन्टिबायोटिक सेवन गरेका ती युवाको भेन्टिलेटरमा उपचाररत हुँदा मिर्गौलामा समस्या भयो। डायलासिस गर्नुपर्यो। सौभाग्यवशः प्रत्यारोपित मिर्गौला पुनः सक्रिय भएको बिरामीका आफन्त बताउँछन्। पहिलो पटक टाइफाइड हुँदा सिप्रोफ्लोक्सासिन सेवन गरेका व्यक्तिलाई दोस्रो पटक त्यही औषधि प्रभावहीन देखिएको छ। गम्भीर प्रकृतिको झाडापखालामा सेवन गर्ने लोपरामाइड प्रेसक्राइबै गरिन छाडेको चिकित्सक बताउँछन्। वरिष्ठ छातीरोग विशेषज्ञ डा दीर्घसिंह बमका अनुसार क्षयरोगीमा पनि एन्टिबायोटिकले काम नगर्ने समस्या बढिरहेको छ। बिरामीले बीचबीचमा औषधि खानेछोड्ने बानीले गर्दा क्षयरोगको किटाणु मर्दैन। झन् बढी शक्तिशाली हुन पुग्छ, डा बम भन्छन्, एन्टिबायोटिक प्रभावहीन हुन पुग्छ। उनका अनुसार सुरुवाती चरणमा सेवन गरेको औषधि प्रभावहीन हुँदा कतिपय क्षयरोगी थप कडा एन्टिबायोटिक सेवन गरिरहेका छन्। जसलाई एमडीआरएक्सडीआर टीबीका रूपमा लिइन्छ। सरुवा रोग विशेषज्ञका अनुसार क्षयरोगको सामान्य औषधि खाँदा रोग निको नभएका बिरामीलाई क्यानामाइसिनलगायत इन्जेक्सन दिइन्छ। सामान्य औषधिले नछुने अवस्थामा पुगेका र नियमित औषधि नखाएका बिरामीलाई कडा एन्टिबायोटिक औषधि दिने गरेको पाइन्छ। नेपाल औषधि व्यवस्था विभागका वरिष्ठ औषधि व्यवस्थापक सन्तोष केसी औषधि प्रभावहिन हुँदा मृत्युको प्रमुख तथा पहिलो कारण हुने अवस्था रहेको बताउँछन्। कतिपय औषधि अहिले पनि प्रभावहीन भएको पाएका छौं। अवस्था भयावह नै छ, केसी भन्छन्, अहिदेखि नै एन्टिबायोटिकको दुरुपयोग नरोक्ने हो भने अवस्था दुर्भाग्यपूर्ण हुन्छ। पहिला एउटै औषधि सेवन गर्दा निको क्षयरोगी हुन्थे। अहिले दुईतीनवटा (मल्टि ड्रग्स) सेवन गर्नुपर्ने अवस्था भएको चिकित्सक बताउँछन्। ब्याक्टेरियाले एन्टिबायोटिक पचाउने क्षमता बढाएका कारण बिरामी र चिकित्सक तनावमा परिरहेका छन्। नेपाल चिकित्सक संघका अध्यक्ष डा लोचन कार्की नयाँ एन्टिबायोटिक पत्ता लाग्न धेरै समय लाग्ने बताउँछन्। त्यसैले पनि यसको दुरुपयोग रोक्नुपर्ने सुझाउँछन् अध्यक्ष डा कार्की। भन्छन्, नयाँ एन्टिबायोटिक बन्न धेरै समय लाग्छ। सीमित एन्टिबायोटिकबाटै काम चलाउनु परेको छ। एन्टिबायोटिकको दुरुपयोगले रेजिस्टेन्ट बढ्छ। पछि गएर उपचारका लागि औषधि नै नहुने जोखिम हुन्छ। विश्वमा बर्सेनि ७ लाखकोे मृत्यु वैज्ञानिक अलेक्जेन्ड फ्लेमिङले सन् १९२८ मा एक प्रकारको ढुसीबाट पेनिसिलिन नामक एन्टिबायोटिक पत्ता लगाएका थिए। यसको उत्पादन हुनुअघि उपचार अभावमा सामान्य संक्रमणबाट ज्यान जाने गरेको थियो। एन्टिबायोटिक उत्पादनको शताब्दी पनि प्रभावहीन हुँदै गएको छ। सन् १९४५ मै वैज्ञानिक फलेमिङले नोबल पुरस्कार ग्रहण गर्दै भनेका थिए कुनै दिन पेनसिलिन बजारमा सजिलै पाइन थाल्नेछ। केही मानिसले चाहिनेभन्दा थोरै वा धेरै प्रयोग गर्दा जीवाणुहरूले प्रतिरोध गर्ने छन्। उनको भविष्यवाणी सत्य सावित भएको छ। ब्याक्टेरियाले एन्टिबायोटिकसँग समायोजन हुन खोजिरहेको औषधि विज्ञ बताउँछन्। यो भनेको ब्याक्टेरियाविरुद्ध लड्ने हतियारका रुपमा रहेको औषधि भुत्तेसरह हुनु हो। एन्टिबायोटिक प्रभावहीन भइरहेकोमा विश्व स्वास्थ्य संगठन (डब्लूएचओ)ले पनि चिन्ता व्यक्त गरेको छ। डब्लूएचओका अनुसार यही कारण हरेक वर्ष विश्वभर ७ लाख व्यक्तिले ज्यान गुमाइरहेका छन्। हरेक ४५ मिनेटमा एक जनाको मृत्यु भइरहेको छ। यही अवस्था कायम रहिरहे सन् २०५० सम्ममा १ करोडभन्दा बढीले ज्यान गुमाउने डब्लूएचओको अनुमान छ। यसबाट करिब ६६ अर्ब पाउन्ड आर्थिक क्षति हुने चेतावनी छ। संयुक्त राष्ट्र संघले पनि सन् २०१६ मा विशेष घोषणामार्फत यस समस्यासँग जुध्ने प्रतिबद्धता व्यक्त गरेको थियो। नेपालमा अहिलेसम्म एन्टिबायोटिक औषधिको प्रभावकारिताबारे अध्ययनअनुसन्धान भएको छैन। नेपालमा कति भित्रन्छ र खपत हुन्छ भन्ने यकिन तथ्यांक छैन। डब्लूएचओको अध्ययनअनुसार नेपाललगायत दक्षिण एसिया र फ्रिकाका विकासोन्मुख मुलुकमा एन्टिबायोटिक प्रभावहीन हुन पुगेका छन्। जीवाणुमा प्रतिरोधी क्षमता बढ्दा एन्टिबायोटिक निष्प्रभावी हुन्छन्। एन्टिबायोटिक प्रभावहीन हुँदा औषधि विज्ञ एवं चिकित्सकहरू चिन्तित छन्। कसरी हुन्छ प्रभावहीन ? ब्याक्टेरियाविरुद्ध लडेर शरीरको रक्षा गर्ने औषधि नै एन्टिबायोटिक हो। यसले शरीरमा प्रवेश गरेको ब्याक्टेरियालाई निस्तेज पार्छ। एन्टिबायोटिकविरुद्ध ब्याक्टेरियाले प्रतिरोध गर्ने गुण विकास गरेको अवस्थालाई चिकित्सकीय भाषामा एन्टिमाइक्रोवियल रेसिस्टेन्ट भनिन्छ। संक्रमणको अनुमानका आधारमा हुने चिकित्सकीय प्रेसक्राइब, फार्मेसिद्वारा हुने जथाभावि बिक्री वितरण र आफूखुसी सेवन गर्ने बिरामीको प्रवृत्तिले एन्टिबायोटिक प्रभावहीन हुन पुगेको विज्ञ बताउँछन्। विज्ञ बाबुराम हुमागाईंका अनुसार ब्याक्टेरियाविरुद्ध काम गर्नुपर्ने औषधिले प्रभाव पार्न छाडेको अवस्थालाई प्रभावहीन (रेसिस्टेन्ट)का रुपमा लिइन्छ। कुनै एउटा फाइटरले अर्को फाइटरसँग एकचोटी लडिसकेको छ भने प्रतिद्वन्द्वीको तौरतरिका(ट्रिक) थाहा भइसकेको हुन्छ, विज्ञ हुमागाईं भन्छन्, औषधि सेवनबाट ब्याक्टेरिया मरेनउम्किन सफल भएमा त्यसको सन्तानदरसन्तानको शारीरिक संरचनामा नै परिवर्तन हुन पुग्छ। एन्टिबायोटिकको प्रभाव नपर्ने गरी भित्रि संरचना परिवर्तन गरेर सुसज्जित हुन्छ। फलस्वरूप, पहिला प्रभावकारी मानिएको एन्टिबायोटिक औषधि प्रभावहीन हुन पुग्छ। चिकित्सक संघका अध्यक्ष डा कार्कीका अनुसार एन्टिबायोटिक औषधि प्रभावहीन भएको अनुभव मुलुकका धेरै फिजिसियनसँग छ। बढ्दो दुरुपयोग ब्याक्टेरियाबाट हुने रोगविरुद्ध प्रतिजैविक औषधि (एन्टिबायोटिक) प्रयोग गरिन्छ। यसलाई जीवनदायी (लाइफ सेभिङ) औषधिका रूपमा लिइन्छ। ब्याक्टेरिया छुट्टयाउन कल्चर र सेन्सिटिभिटी परीक्षण गरी औषधि पे्रसक्राइब गर्नुपर्छ। कोरोना भाइरस संक्रमणका बेला एन्टिबायोटिकको दुरुपयोग झन् बढी भएको छ। बिरामीले पनि एन्टिबायोटिक औषधि लेख्न दबाब दिने गरेको चिकित्सक बताउँछन्। औषधि उत्पादक एवं अस्पतालको व्यवस्थापनले आम्दानी बढाउन चिकित्सकलाई एन्टिबायोटिक प्रेसक्राइब गर्न आग्रह गर्छन्। औषधि पसलेले सामान्य रुघाखोकी, ज्वरो आउने तथा घाँटी दुख्दा पनि सहजै एन्टिबायोटिक दिन्छन्। चिकित्सक संघका अध्यक्ष डा कार्कीका अनुसार आवश्यक नहुँदा पनि एन्टिबायोटिक बेच्ने र सेवन गर्ने प्रवृत्ति छ। भन्छन्, जथाभावि एन्टिबायोटिक चलाउँदा ब्याक्टेरिया निस्तेज नभई उल्टै सेन्सिटाइज हुन्छ। बाठो हुन्छ। दुरुपयोगका कारण प्रभावहीन हुने अवस्था बढ्दो क्रममा रहेको विज्ञ हुमागार्इं बताउँछन्। कुनै पनि बेला डरलाग्दो स्थिति आउन सक्छ, हुमागाईं भन्छन्, दुई दशकयता ब्याक्टेरिया शक्तिशाली हुँदै गएको छ। एन्टिबायोटिक औषधिको विकास असाध्यै ढिलो भइरहेको छ। एन्टिबायोटिक सेवनै नगरेका व्यक्तिलाई पनि रेसिस्टेन्ट हुने विज्ञको भनाइ छ। एन्टिबायोटिक सेवन गरेको छैन। त्यसैले रेसिस्टेन्ट हुँदैन भन्ने विश्वास धेरैमा पाइन्छ। जुन गलत हो, हुमागाईं भन्छन्, एन्टिबायोटिक सेवन नगरेको व्यक्तिमा रेसिस्टेन्ट हुँदैन भन्न सकिँदैन। हावा, खाद्यपदार्थ वा जुनसुकै ठाउँमा ब्याक्टेरिया बसिरहेका हुन्छन्। एन्टिबायोटिकको एक्सपोजर भइसकेको ब्याक्टेरियाका सन्तानको शरीरमा प्रवेश हुन सक्छ। एन्टिबायोटिक चक्की सेवन नगरेको व्यक्तिमा रेसिस्टेन्ट हुन सक्छ। विभागका वरिष्ठ औषधि व्यवस्थापक केसी कोरोना संक्रमणको बेला उपभोक्ता, विक्रेता र चिकित्सकबाट एन्टिबायोटिकको दुरुपयोग भएको बताउँछन्। संक्रमितले गुगल सर्च गर्ने तथा सामाजिक सञ्जाल हेरी आफूखुसी सेवन गर्ने प्रवृत्ति रह्यो। विज्ञ चिकित्सकको सिफारिस बिना उपभोक्ताले एन्टिबायोटिक खोज्ने वा खाने गर्नु भएन। वितरकले पनि प्रेसक्रिप्सन बिना उपभोक्ताले माग्दैमा दिनुहुँदैन। केसीले भने। आफ्नै स्वास्थ्यमा खेलवाड छिटो निको हुन बिरामीले आफूखुसी एन्टिबायोटिक सेवन गर्ने प्रवृत्ति छ। चिकित्सक संघका अध्यक्ष डा कार्कीका अनुसार ५ सय रुपैयाँको टिकट काटेर जँचाउनुभन्दा फार्मेसीमा फुत्त गएर औषधि सेवन गर्ने प्रवृत्तिले जोखिम निम्त्याउँछ। विज्ञ हुमागाईं भन्छन, बिरामी पनि दोषी छन। ज्वरो आयो एन्टिबायोटिक खाईदिऊँ कि क्या हो भन्ने पनि छन्। एन्टिबायोटिक सेवन गरेको एक दुई दिनमा बिसेक महसुस गर्दै औषधि छोड्ने प्रवृत्ति छ। एन्टिबायोटिकको पूरा अवधि सेवन गर्नुपर्छ। तर, एकदुई चक्की खानेबित्तिकै निको भएको महसुस गर्दै बीचैमा छोड्दा पनि रेसिस्टेन्ट बढ्ने चिकित्सक बताउँछन्। डा मरासिनी भन्छन, पूरा मात्रा (डोज) नखाइदिने समस्याले रेसिस्टेन्ट बढेको हो। वरिष्ठ औषधि व्यवस्थापक केसी उपभोक्तालाई पनि मनखुसी सेवन नगर्न सुझाउँछन्। एन्टिबायोटिक आवश्यक हो कि होइन यकिन गरेर मात्र सेवन गर्नुपर्ने हुमागार्इं बताउँछन्। यसका लागि उपभोक्ता, उत्पादक, विक्रेता र चिकित्सकबीचको सहकार्य हुनुपर्ने उनको भनाइ छ। आपसमा समन्वय गरेमा एन्टिबायोटिक औषधिको रेसिस्टेन्टलाई घटाउन सकिन्छ, उनी भन्छन्। जनावर र वनस्पतिमा प्रयोग मानवमा मात्र होइन कुखुरा, चौपायाका साथै बनस्पतिमा पनि एन्टिबायोटिक प्रयोग बढ्दो छ। जीवजन्तुबाट मानिसमा व्याक्टेरिया सर्ने संभावना उत्तिकै रहन्छ। खेतीपाती गरिएको भूमिमा किटाणु, किरा, फट्याङ्ग्राले सागसब्जी नोक्सान गराउन नदिन प्रयोग गरिने एन्टिबायोटिक तथा किट नाशक औषधिको जथाभावि प्रयोगले एन्टिबायोटिक रेसिस्टेन्ट झन बढाएको छ। सब्जी बालीको उपभोग गर्दा एन्टिबायोटिक रेसिस्टेन्ट जीन मानव शरीरमा प्रवेश गर्छ। औषधि परामर्श परिषद्का सदस्य दीपक दाहाल भन्छन्, जमिनमा भएको एन्टिबायोटिकलाई पानीले बगाएर पानीको स्रोतसम्म पुर्याउन सक्छ। त्यो पानीको प्रयोग गर्ने जलचर र थलचरमा पनि रेसिस्टेन्ट जिन समावेश हुन्छ। कुखुरामा संक्रमणबाट जोगाउन एन्टिवायोटिक दाना र पानीबाट दिइन्छ। औषधि विज्ञ हुमागाईं भन्छन्, कुखुराको भुत्ला वा मासुमा एन्टिबायोटिक तत्व हुन्छ। मासु पकाउँदा तातोका कारण एन्टिबायोटिक नष्ट होला। बधशालादेखि घरसम्म ल्याउँदा व्याक्टेरिको सूक्ष्म जीवाणु वातावरणमा पुग्छ। मासु सेवन गर्दा पनि रेजिस्टेन्टको जोखिम हुन्छ। प्रेसक्रिप्सनबिना औषधि बिक्री गरे पाँच वर्षभन्दा माथि र जन्मकैदसम्मको व्यवस्था छ। औषधि परामर्श परिषदका सदस्य दीपक दाहाल मानव स्वास्थ्य, कृषि, भेटेरेनरी र वातावरण र चार क्षेत्रलाई समेटेर तत्काल नीति तथा कार्यक्रम बनाउनुपर्ने बताउँछन्। नेपाल औषधि उत्पादक संघका पूर्वअध्यक्षसमेत रहेका दाहाल भन्छन्, भइरहेका कानुनको कार्यान्वयन गर्नुपर्छ। जवाफदेही हुँदै नियमनकारी निकाय प्रभावकारि हुनुपर्छ। मानव, पशुपन्छि, जलचर र वनस्पतिमा प्रयोग गरिने एन्टिबायोटिकको निर्देशिका बनाई कार्यान्वयन गर्नुपर्ने खाँचो रहेको दाहाल बताउँछन् । योजनाको कार्यान्वयन खोइ ? मुलुकको पन्ध्रौं योजना (आर्थिक वर्ष २०७६७७२०८०८१)मा एन्टिबायोटिक औषधिको दुरुपयोग नियन्त्रण र औषधिको अनुसन्धानलगायत विषयलाई प्रभावकारी बनाउन नियमनकारी निकायको विकास तथा विस्तार गरिने उल्लेख छ। योजना बनाउने तर नियमन गर्न नसक्नु सरकारको कमजोरी भएको औषधि विज्ञ हुमागाई बताउँछन्। कुन अवस्थामा एन्टिबायोटिक प्रयोग गर्ने ? प्रयोग गर्ने अधिकार कसलाई दिने ? कुन एन्टिबायोटिक रिजर्व राख्नेलगायत विषयमा नीति बनाउनु पर्छ, उनी भन्छन्, नीति बनाई नियमनकारी निकायलाई प्रभावकारी बनाउन ध्यान दिनुपर्छ। एन्टिबायोटिक सेवन र यसको महत्वबारे सरकार, औषधि कम्पनी एवं फार्मेसी सुसूचित गराउन नसकेको हुमागाई बताउँछन्। फार्मेसीहरू जवाफदेहि पनि भएनन्। त्यसले गर्दा जनविश्वास गुम्दो छ, उनी भन्छन्, सरकारले नियमन प्रभावकारी गर्नुपर्छ। जनचेतना फैलाउनु पर्ने आवश्यक छ। चिकित्सक, फार्मेसी, औषधि कम्पनि र सरकारले सुसूचित गराउने दायित्व निर्वाह गर्नु पर्यो। नयाँ एन्टिबायोटिक बन्न धेरै समय लाग्छ। सीमितबाटै कामचलाउनु परेको छ । यसको दुरुपयोगले रेजिस्टेन्ट हुँदा उपचार गर्न औषधि नै नहुने जोखिम हुन्छ। डा लोचनकार्की, अध्यक्ष, नेपाल चिकित्सक संघ अहिलेदेखि नै एन्टिबायोटिकको दुरुपयोग नरोक्ने हो भने अवस्था दुर्भाग्यपूर्ण हुन्छ। सन्तोष केसी, वरिष्ठ औषधि व्यवस्थापक, औषधि व्यवस्थाविभाग क्षयरोगका कतिपय बिरामीमा एन्टिबायोटिक औषधि पचाउन सक्ने क्षमता विकास भएको पाइएको छ। डा दीर्घसिंह बम, वरिष्ठ छातीरोग विशेषज्ञ दुई दशकयता ब्याक्टेरिया शक्तिशाली हुँदै गएको छ। सोहीअनुसार एन्टिबायोटिक औषधिको विकास असाध्यै ढिलो भइरहेको छ। बाबुराम हुमागाईं, औषधि विज्ञ मानव, पशुपन्छी, जलचर र वनस्पतिमा प्रयोग गरिने एन्टिबायोटिक प्रयोगको सम्बन्धमा निर्देशिका बनाई तत्काल लागू गर्नुपर्छ। दीपक दाहाल, सदस्य, औषधि परामर्श परिषद् जथाभावी प्रेसक्राइब महोत्तरी बर्दिबास१३ का करण महतो सामान्य भाइरलको समस्या हुँदा पनि एन्टिबायोटिक सेवन गर्न बाध्य हुनुपरेको गुनासो गर्छन्। २९ वर्षीय महतो भन्छन्, सामान्य ज्वरो थियो। कोरोना भाइरस परीक्षण गर्दा नेगेटिभ देखियो। डाक्टरसँग सवालजवाफ गर्ने कुरा भएन। अनावश्यक रूपमा एन्टिबायोटिक औषधि खानुपर्यो। एन्टिबायोटिक औषधिको समूह ख मा पर्छन्। एन्टिबायोटिक प्रेसक्राइबका लागि नेसनल एन्टिबायोटिक ट्रिटमेन्ट गाइडलाईन्स २०१४ छ। चिकित्सकको प्रिक्रिप्सन बिना बिक्री वितरण गर्न मिल्दैन। औषधि प्रेसक्राइब गर्दा उत्पादक कम्पनीले विक्रेता एवं चिकित्सकलाई कमिसन दिन्छन्। ब्वरिष्ठ हाडजोर्नी तथा नसा रोग विशेषज्ञ डा गणेश गुरुङका अनुसार मानवीय पक्षलाई बेवास्ता गर्दै कतिपय चिकित्सक मुनाफामा केन्द्रित हुँदा पेसागत साख खस्कँदै गएको बताउँछन्। जुन औषधि कम्पनीले बढी बोनस दिन्छन। त्यहीँं कम्पनीद्वारा उत्पादित एन्टिबायोटिक सिफारिस गर्नुभएन। क्षणिक रूपमा चिकित्सकलाई फाइदा त होला। तर, बिरामीलाई ठूलो नोक्सानी हुन्छ। अन्ततः चिकित्सकको पनि साख पनि गिर्छ, उनी भन्छन्। बिरामी चाँडै निको हुन खोज्छन्। कतिपयले चिकित्सकलाई दबाबसमेत दिन्छन्। एन्टिबायोटिक आवश्यक नपर्ने बेला पनि प्रेसक्राइब गर्दा पनि पछि बिरामीलाई रेसिस्टेन्सको जोखिम हुन्छ, हुमागाईं भन्छन्, एउटाको ठाउँमा दुईवटा अथवा दुई सय मिलिग्रामको डोजले पुग्ने ठाउँमा पाँच सय मिलिग्राम प्रेसक्राइब पनि हुने गरेको छ। यो प्रेसक्राइब एनार्की हो। वरिष्ठ औषधि व्यवस्थापक केसीका अनुसार चिकित्सकले आवश्यकताका आधारमा मात्र एन्टिबायोटिक सिफारिस गर्नुपर्छ। कतिपय अवस्थामा एकैचोटी कडा खालका एन्टिबायोटिक औषधि सिफारिस गर्ने चलन देखिएको छ। स्तरीय उपचार विधि तथा निर्देशिकामा आधारित भएर एन्टिबायोटिक सिफारिस गर्नुपर्छ। कल्चर गरेर मात्र एन्टिबायोटिक सिफारिस गर्नुपर्छ, उनी भन्छन्, विक्रेताले पनि डाक्टरी पुर्जाको आधारमा मात्र एन्टिबायोटिक्स औषधि दिनुपर्छ। सेवन गर्ने समय र अवधिका बारेमा विक्रेताले बिरामी पक्षलाई काउन्सिलिङ गर्न जरुरी छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी एन्टिबायोटिकको दुरुपयोग बढ्नुमा उपभोक्ताका साथै औषधि विक्रेता र चिकित्सकहरू जिम्मेवार भएको बताउँछन्। एन्टिबायोटिक रेसिस्टेन्ट हुनुमा बिरामी, चिकित्सक, फार्मेसिका साथै सरकारसमेत दोषी भएको विज्ञ बताउँछन्। विज्ञ हुमागाईं भन्छन, कुनै एक पक्षलाई मात्र दोष दिन मिल्दैन। सबै पक्ष जिम्मेवार छन्।"
संयोजक भण्डारी अर्थमन्त्रीका नजिकका दाइ,"काठमाडौंजाजरकोट : अर्थमन्त्री जनार्दन शर्माले गभर्नर महाप्रसाद अधिकारीबारे जाँचबुझ समितिका संयोजकमा नजिकका नातेदारलाई राखेको पाइएको छ। संयोजक पुरुषोत्तम भण्डारी पारिवारिक नातामा शर्माका दाइ पर्छन्। पूर्वमहान्यायाधिवक्ता रमेश बडाल अर्थमन्त्री शर्मा र समितिका पदाधिकारीबीच नाता परे स्वार्थ गाँसिने बताउँछन्। नियुक्ति दिने र पाउनेबीच नातासम्बन्ध भए कन्फ्लिक्ट अफ इन्ट्रेस्ट हुन पुग्छ, पूर्वमहान्यायाधिवक्ता बडाल भन्छन्, अर्थमन्त्रीले जस्तो रिपोर्ट चाहनुभएको हो, त्यस्तै रिपोर्ट बनाउन यो समिति गठन गरेको हो। त्यस्तो समितिले गरेको कामको औचित्य र अर्थ हुँदैन। अर्का पूर्वमहान्यायाधिवक्ता सुशीलकुमार पन्त अर्थमन्त्री र संयोजकबीच नाता पर्छ भने समितिमा बस्न नहुने बताउँछन्। नाता पर्छ भने भूतपूर्व न्यायाधीशप्रतिको सम्मान कायम गर्न पनि समितिमा बस्नु हुँदैन, पूर्वमहान्यायाधिवक्ता पन्त भन्छन्। सर्वोच्च अदालतका पूर्वन्यायाधीश बलराम केसीका अनुसार नियुक्त गर्ने व्यक्ति र छानबिन समितिका पदाधिकारीबीच टाढाको भए पनि नाता सम्बन्ध कायम हुनुहुँदैन। अर्थमन्त्री र गभर्नरबीच कुरो मिलेन होला। यसमा प्रधानमन्त्रीले हस्तक्षेप गरी रोक्नुपथ्र्यो, पूर्वन्यायाधीश केसी भन्छन्, अर्थमन्त्री र छानबिन समितिका पदाधिकारीबीच टाढाको पनि नाता हुनुहुँदैन। छानबिन समितिका पदाधिकारीले कुनै नाता नपर्ने कुरा प्रष्ट र विस्वस्त पार्न सक्नुपर्छ। यदि नाता पर्ने हो भने छानबिन समितिमा बस्नु हुँदैन। मन्त्री शर्माभण्डारी नाता संयोजक भण्डारी जाजरकोट भेरी नगरपालिका४ बोहराका हुन्। भण्डारी र अर्थमन्त्री शर्माबीच पारिवारिक नातामा दाजुभाइ रहेको पाइएको छ। बुवा टीकाप्रसाद भण्डारी र आमा भद्रशीला भट्टराई भण्डारीका ७ छोरा र २ छोरीमध्ये जेठा तेजप्रसाद भण्डारी र लीलादेवी भण्डारीका माइला छोरा हुन पुरुषोत्तम। भद्रशीलाका कान्छा भाइकी छोरी नर्मदा भट्टराई शर्माका तीन भाइ छोरामध्ये जेठा हुन् जनार्दन। यस हिसाबले उनीहरू दिदीभाइका नातिहरू हुन्। दिदीका छोराका छोरा पुरुषोतम हुन्। भाइकी छोरीका छोरा हुन् जनार्दन। पुरुषोतम उमेरले जेठा हुन् जनार्दनभन्दा। जनार्दन पुरुषोतमलाई दाइ भन्छन्। पश्चिम रुकुम निवासी जनार्दनको मावलीघर र जाजरकोट निवासी पुरुषोतमका बुवाको मावली एउटै हो रुकुम पश्चिमको साक्चाखोेला। पुरुषोतमकी फुपू सीता भण्डारी जनार्दनले आफूलाई सानीआमा भन्ने गरेको बताउँछिन्। मामाकी छोरीका छोरा जनार्दन र दाइको छोरा पुरुषोतम दाजुभाइ नाता पर्ने उनको भनाइ छ। अर्थ मन्त्रालयनिकट स्रोतका अनुसार समिति संयोजकसँग अर्थमन्त्रीको नातासम्बन्ध पर्नेबारे जानकारी छैन। ती स्रोतले भन्यो, अर्थमन्त्रीज्यूसँग नाता परेको हो भने छानबिन समिति विवादमा मुछिन्छ। प्रतिवेदन बन्यो भने पनि विवादास्पद हुन्छ। समिति सदस्य डा सूर्य थापा गुल्मी थुर्कोटका स्थायी बासिन्दा हुन्। भक्तपुर मध्यपुरठिमी नगरपालिका२ गट्ठाघरमा बस्ने डा थापा त्रिभुवन विश्वविद्यालय अर्थशास्त्र केन्द्रीय विभागमा कार्यरत छन्। उनले अर्थशास्त्रमा विधावारिधि गरेका छन्। स्वतन्त्र व्यक्ति भएकाले विवेक पुर्याएर राय दिन्छ भनेर नै समितिमा राखिएको होला, उनी भन्छन्, तथ्यमा आधारित रहेर नै सरकारले दिएको जिम्मेवारी पूरा गर्छौं। समितिका अर्का सदस्य डा चन्द्रकान्त पौडेल योजना आयोगका पूर्वसदस्य हुन्। उनी माओवादी कोटाबाट २०७२ सालमा योजना आयोगमा पुगेका थिए। समितिलाई एक महिनाभित्र प्रतिवेदन दिने कार्यादेश छ। सनकका आधारमा निलम्बन निलम्बनअघि सम्बन्धित व्यक्तिसँग आवश्यक सोधपुछ गर्नुपर्ने सिद्धान्त छ। तर, गभर्नर अधिकारीसँग कुनै सोधपुछ वा सफाइको मौका नदिई निलम्बनको प्रक्रिया अघि बढाइएको पाइएको छ। संवैधानिक कानुनका ज्ञाता डा विपिन अधिकारी गभर्नर अधिकारीमाथि कुनै आरोप भए वस्तुगत रूपमा प्रमाणित हुनुपर्ने बताउँछन्। निलम्बन गर्नुअघि केही आरोप भने पनि सम्बन्धित सोधिएको हुन्छ। टिकाटिप्पणी गरिएको हुन्छ। जवाफ सवाल गरिएको हुन्छ। व्यावसायिक रूपमा निर्णय गरेको होहोइन भनेर सरकारले बरबुझारथ गर्न सक्थ्यो, संवैधानिक कानुनका ज्ञाता अधिकारी भन्छन्, फाइलसमेत नबनाइ सीधा कारबाही गर्ने कार्य व्यावसायिक भएन। सनकका आधारमा निलम्बन गर्ने होइन। नियमनकारी निकायमा यो रूपमा व्यवहार गरिँदैन। गभर्नर अधिकारीका दोष भए सार्वजनिक जानकारीमा आउनुपर्ने संविधानविद् अधिकारी बताउँछन्। भन्छन्, गभर्नर कहाँ चुकेका छन् भन्ने सार्वजनिक रूपमा जानकारी दिनुपर्छ। मुलुकको आर्थिक निर्णय प्रक्रियामा ठूलो भूमिका हुने राष्ट्र बैंकको भूमिकालाई स्वार्थी समूहले राष्ट्र बैंकको भूमिकालाई कम्प्रोमाइज गराइदिन सक्ने चिन्ता रहेको उनी बताउँछन्। राजनीतिको चक्रव्युहमा जसरी आयोगहरू परेका छन्। त्यही रूपमा राष्ट्र बैंक नपरोस् भन्ने आमचिन्ता हो, उनी भन्छन्। उनका अनुसार अर्थमन्त्री शर्माको निर्णय नमान्दा हटाउने प्रक्रियामा गएको चर्चापरिचर्चा छ। प्रधानमन्त्री शेरबहादुर देउवाको व्यवहारलाई लिएरसमेत टिप्पणी हुन थालेको उनको भनाइ छ। गभर्नरलाई निलम्बन गर्नुको आधार के हो ? यसबारेमा सरकारले स्पष्ट पार्नुपर्छ। हटाउने प्रक्रियामा जानुका आधारहरू प्रष्ट भएको पुष्टि सरकारले नै गर्नुपर्छ, उनी भन्छन्, निलम्बनको आधार प्रष्ट छैन भने यसलाई राजनीतीकरणको सुरुवात मान्नुपर्ने हुन्छ। सर्वोच्च अदालतका पूर्वन्यायाधीश बलराम केसी गभर्नर अधिकारीबारे नकारात्मक कार्य नसुनिएको बताउँछन्। सरकारले गर्भनरलाई चलाउनु हुँदैनथ्यो, पूर्वन्यायाधीश केसी भन्छन्। सामान्य नाता मात्रै हो पुरुषोत्तम भण्डारी, पूर्वन्यायाधीश तपाईं र अर्थमन्त्री जनार्दन शर्माबीच नजिकको नाता पर्छ, उहाँकै प्रस्तावमा तपार्इं नियुक्त हुनुभएको छ। यो मिल्छ ? सामान्य नाता परे पनि हामी १३ दिने भित्रको होइनौं। अर्को कुरा अर्थमन्त्रीले जाँचबुझ समिति बनाउने होइन होला। नेपाल सरकारले क्याबिनेटबाट नियुक्ति गर्ने कुरा होला। अहिलेसम्म मलाई कानुनी रूपमा कुनै जानकारी आएको छैन। जिम्मेवारी दिइयो भने कानुनको परिधिमा रहेर निष्पक्ष तवरले कार्यसम्पादन हुन्छ। यसमा ढुक्क भए हुन्छ। हावाको भरमा मिडियावाजी गरेर हुन्छ ? जिल्ला न्यायाधीश हुँदै सर्वोच्च अदालतको न्यायाधीशसम्म ४० वर्ष सेवा गरेँ। विवादमा आउने कुनै काम गरिनँ। अब रिटायर्ड लाइफमा झन किन गर्नु पर्यो ? न्यायको कुर्सीमा बसिसकेपछि कसैलाई पनि अन्याय हुन दिनु हुँदैन भन्ने मान्यताले काम गर्नुपर्छ, हल्लाको भरमा लाग्नु हुँदैन। तपाईं जाँचबुझ समितिको अध्यक्ष हुनुभएछ, काम कसरी अघि बढाउँदै हुनुहुन्छ ? होइन, मैले अहिलेसम्म आधिकारिक रूपमा जानकारी पाएको छैन। पहिलो कुरा त आधिकारिक जानकारी आउनु पर्यो। टिओआर दिनुपर्यो। त्यसपछि मात्र कसरी काम अघि बढाउने भन्ने कुरा आउने हो। अर्थमन्त्री र छानबिन समितिका पदाधिकारीबच टाढाको पनि नाता हुनु हुँदैन। बलराम केसी पूर्वन्यायाधीश, सर्वोच्च अदालत नाता पर्छ भने पूर्वन्यायाधीशप्रतिको सम्मान कायम गर्न पनि बस्नु हुँदैन। सुशीलकुमार पन्त पूर्वमहान्यायाधिवक्ता आयोगहरू राजनीतिको चक्रव्यूहमा परेजसरी राष्ट्र बैंक नपरोस् भन्ने चिन्ता हो। डा विपिन अधिकारी संवैधानिक कानुनका ज्ञाता अर्थमन्त्री आफूले चाहेजस्तो रिपोर्ट बनाउन यो समिति गठन गरिएको हो। रमेश बडाल पूर्वमहान्यायाधिवक्ता"
सुदूरपश्चिममा असन्तुष्टि नै असन्तुष्टि,"धनगढी : सुदूरपश्चिम प्रदेशमा एकाएक गरिएको मन्त्रीमण्डल हेरफेरमा सत्ता गठबन्धनभित्रै चरम असन्तुष्टि देखिएको छ। शुक्रबार मध्यरातिदेखि आचारसंहिता लागू हुने र त्यसअघि सरकारमा सहभागी नगराए स्थानीय निर्वाचनमा गठबन्धन नगर्ने भन्दै कांग्रेसले चेतावनी दिएपछि एकाएक काँग्रेसमा सरकारमा सहभागी गराइएको हो। सबैभन्दा ठूलो दल नेकपा एकीकृत समाजवादीभित्र पार्टीले सरकारको नेतृत्वका लागि पहल नगरेको, ६ महिनाअघि मात्रै मन्त्री भएकाहरूलाई छानीछानी पूर्वाग्रही ढंगले हटाएको र थपिएका मन्त्रीहरूमा पनि एक जना महिला नराखिएको भन्दै असन्तुष्टी बढेको हो। शुक्रबार नेकपा एकीकृत समाजवादीले आन्तरिक मामिला तथा कानुनमन्त्री पूर्णा जोशी र सामाजिक विकासमन्त्री लालबहादुर खड्कालाई फिर्ता बोलाएको थियो। आन्तरिक मामिलामा कांग्रेसका रणबहादुर रावल र सामाजिक विकासमन्त्रीमा कांग्रेसकै गोविन्दराज बोहरालाई नियुक्त गरिएको छ। त्यस्तै, सामाजिक विकास राज्यमन्त्री रहेकी मनकुमारी साउदलाई पनि फिर्ता बोलाइएको छ। उनको स्थानमा कांग्रेसका टेकबहादुर रैका नियुक्त भएका छन्। तर, समाजवादीभित्र आर्थिक मामिलामन्त्री तारा लामा तामाङलाई फिर्ता बोलाएर समाजवादीकै प्रकाशबहादुर रावललाई मन्त्री बनाएपछि असन्तुष्टि बढेको हो। रावल यसअघि वन राज्यमन्त्री भएका थिए। उनका विषयमा सहकारीको रकमबारे समाचार आएपछि उनलाई पार्टीले फिर्ता बोलाएको थियो। नेकपा हुँदादेखि नै मन्त्री भएकाहरू भने अहिले पार्टी विभाजन भएर समाजवादी भएपछि पनि मन्त्री पदमा छन्। नेकपा हुँदा सामाजिक विकास मन्त्री भएका दीर्घ सोडारी अहिले भौतिक पूर्वाधार विकास मन्त्री छन्। छानीछानी अछाम घर भएकाबाहेकका मन्त्रीहरू हटाइएको छ, समाजवादीका एक प्रदेश सांसदले भने। अहिले नेकपा एसका कैलाली जिल्ला इन्चार्जसमेत रहेका दीर्घ सोडारी र समाजवादीकी प्रदेश इन्चार्ज मदनकुमारी शाह (गरिमा) पनि अछामबाट झरेका हुन्। समाजवादीका ती सांसदले, दुवै जनाले भूगोलको राजनीति गरेर मन्त्री हटाएको आरोप लगाए। फिर्ता बोलाइएकी जोशी डोटी र तामाङ कञ्चनपुरका हुन्। आर्थिक मामिलामन्त्री बनाइएका प्रकाशबहादुर रावल अछामका हुन्। समाजवादीमा नेतृत्वका लागि पहल नगरेको भन्दै असन्तुष्टि सुदूरपश्चिम प्रदेश सभा ५३ सदस्यीय हो। नेकपा हुँदा नेकपा माओवादी केन्द्रबाट जितेका तत्कालीन आर्थिक मामिला तथा योजनामन्त्री झपटबहादुर बोहरा पार्टी विभाजनपछि एमालेमा लागेकाले उनको पद रिक्त छ। अहिले प्रदेशसभा ५२ सदस्यीय छ। त्यसमध्ये पनि नेकपा (एस) का १४ सांसदसहित ठूलो दल छ। माओवादी केन्द्रका १३, कांग्रेसका १२, एमालेका ११, जसपाका १ र लोसपाका १ गरी ५२ सदस्यीय प्रदेशसभा छ। १४ सांसद भएको समाजवादीले मुख्यमन्त्री माग्नुपथ्र्यो। तर, मागेन, एक प्रदेशसभा सदस्यले भने, कसैकसैलाई मन्त्रीमै भ्याइनभ्याइ छ। नेतृत्वका लागि किन पहल गर्थे ? सुदूरपश्चिम प्रदेशमा नेकपा माओवादी केन्द्रका त्रिलोचन भट्ट सुरुदेखि मुख्यमन्त्री छन्। प्रदेश सरकारमा माओवादीका दुई मन्त्री र एक राजज्यमन्त्री छन्। उद्योग वन वातावरण तथा पर्यटनमन्त्रीमा मानबहादुर धामी, भूमी व्यवस्था कृषि तथा सहकारी मन्त्रीमा विनिता चौधरी र भूमि व्यवस्था, कृषि तथा सहकारी राज्यमन्त्रीमा मानबहादुर सुनार छन्। समावेशी नभएको भन्दै असन्तुष्टि नेकपा एस र कांग्रेसभित्र पनि मन्त्रिमण्डल हेरफेरपछि समावेशी नभएको भन्दै असन्तुष्टि बढेको छ। शुक्रबार मात्रै सरकारमा गएको कांग्रेस संसदीय दलमा चार जना महिला सांसद छन्। तर, एक जना पनि महिला मन्त्री बनाइएनन्। बादी समुदायबाट प्रतिनिधित्व गरेकी उमा बादी, दार्चुलाबाट समानुपातिक सांसद नन्दाकुमारी बम, कैलालीबाट अम्बिका थापा र प्रदेशसभाकै ज्येष्ठ सदस्यका रूपमा रहेकी टीकेश्वरी शाह गरी ४ जना कांग्रेसका प्रदेश सांसद (महिला) छन्। ज्येष्ठ प्रदेश सांसद भएकै कारण टीकेश्वरी शाहले संसद्को पहिलो बैठकसमेत सञ्चालन गरेकी थिइन्। ३ जना सरकारमा सहभागी हुँदा १ जना पनि महिला नपनु कांग्रेसको अलोकतान्त्रिक र असमावेशी निर्णय हो, एक महिला प्रदेशसभा सदस्यले भनिन्, बाहिर समावेशिताका खोक्रा नारा दिएर हुन्छ ? नेकपा एसले पनि यसपालि गरिएको हेरफेरमा एक जना पनि महिला प्रदेशसभा सदस्यलाई मन्त्री बनाएन। अहिले भौतिक पूर्वाधार विकास राज्यमन्त्रीमा कुलवीर चौधरी (नेकपा एस), आर्थिक मामिला राज्यमन्त्रीमा अमरबहादुर साउद (नेकपा एस)लाई नियुक्त गरिएको छ। एक फुल मन्त्री र तीन राज्यमन्त्री (महिला) फिर्ता बोलाउदा एक जना पनि महिला नथप्नु भनेको लोकतान्त्रिक पद्धतिविपरीत हो। यो कुरा बैठकमा उठाइन्छ, समाजवादीकी केन्द्रीय सदस्यसमेत रहेकी पूर्णा जोशीले भनिन्। सुदूरपश्चिमको ११ सदस्यीय मन्त्रिमण्डलमा माओवादी केन्द्रका तर्फबाट भूमि व्यवस्था, कृषि तथा सहकारीमन्त्री विनिता चौधरी मात्रै महिला छिन्। शुक्रबार दिउँसो उनको स्थानमा पनि वीरमान चौधरीलाई ल्याउने चर्चा चलेको थियो। तर, महिलाविहीन हुने भएकाले पनि उनलाई फिर्ता नबोलाइएको बताइएको छ। जनता समाजवादीको पनि असन्टुष्टि जनता समाजवादी पार्टी केन्द्रीय गठबन्धनको साझेदार हो। सुदूरपश्चिममा उसको एक मात्र सांसद छ। सांसद् मालामती रानाले शनिबार पत्रकार सम्मेलनको आयोजना गर्दै गठबन्धन सरकारले एक मात्र सांसद भएकाले हेपेको आरोप लगाइन्। उनले, सरकारमा रहेका ३ दलहरू नेकपा एस, माओवादी केन्द्र र कांग्रेसले एक मात्र सांसद भएकाले उपेक्षा गरेको आरोप लगाइन्। कांग्रेस सरकारमा गएपछि सुदूरपश्चिममा अब ३ दलको २ तिहाइ (३९ सांसद) को सरकार बनेको छ।"
पाकिस्तानमा इमरान खानको सरकार ढल्यो : अविश्वासको प्रस्ताव पास,"स्लामावाद : पाकिस्तानको राष्ट्रिय सभामा प्रधानमन्त्री इमरान खानविरुद्धको अविश्वासको प्रस्ताव सफल भएको छ। प्रस्तावको पक्षमा १७४ सदस्यले मतदान गरेका छन्। इमरान खानको पार्टीका सांसदहरुले भने मतदान बहिष्कार गरेका थिए । नेशनल एसेम्बलीका सभामुख असद कैसरले प्रधानमन्त्री इमरान खान विरुद्धको अविश्वासको प्रस्तावमा मतदान गर्न अनुमति नदिएपछि पाकिस्तानका प्रधानन्यायाधीशले १२ बजे सर्वोच्च अदालतको ढोका खोल्ने निर्णय गरेका थिए । यस्तो अवस्थामा अदालतको आदेशपछि मध्यरातमा अविश्वासको प्रस्तावमा मतदान भएको थियो । इमरान खानको सरकार ढलेपछि पाकिस्तानको भावी प्रधानमन्त्री शाहबाज शरीफ हुन सक्छन् । विपक्षी दलले प्रधानमन्त्री पदका लागि शाहबाज शरीफलाई प्राथमिकतामा राखेका छन् । पाकिस्तानमा अहिलेसम्म कुनै पनि प्रधानमन्त्रीले आफ्नो कार्यकाल पूरा गरेका छैनन् । अविश्वासको प्रस्तावमार्फत प्रधानमन्त्री पदबाट हट्ने इमरान पहिलो प्रम हुन् । प्रधानमन्त्री इमरान खान प्रधानमन्त्री निवासबाट बाहिरीसकेका छन्। राष्ट्रिय सभामा प्रधानमन्त्री इमरान खानविरुद्धको अविश्वासको प्रस्तावमाथि कारबाही भइरहेको समयमा नै उनी प्रम निवासबाट बाहिरिएका थिए। राष्ट्रिय सभामा अविश्वासको प्रस्ताव सफल भएपछि सदनलाई सम्बोधन गर्दै पीएमएलएनका अध्यक्ष शाहबाज शरीफले आज पाकिस्तानले संविधान र कानूनको पुनर्स्थापना गर्न चाहेको बताए। पीएमएलएनका अध्यक्ष शाहबाज शरीफले आफूहरु कसैसँग बदला नलिने तर कानूनले आफ्नो बाटो लिने बताएका छन्। राष्ट्रिय सभामा अविश्वासको प्रस्ताव सफल भएपछि सदनलाई सम्बोधन गर्दै पीपीपीका अध्यक्ष बिलावल भुट्टो जर्दारीले अप्रिल १० को ऐतिहासिक महत्व रहेको बताए। उनले सदनलाई गत वैशाख १० गते १९७३ को संविधान पारित गरेको स्मरण गराए। उनले भने, 'पुरानो पाकिस्तानमा स्वागत छ!' साथै पाकिस्तानका महान्यायाधिवक्ता खालिद जावेद खानले पनि पदबाट राजीनामा दिएका छन्। एबीपी न्युज"
आज देशभर रामनवमी पर्व मनाइँदै,"काठमाडौं : चैत्र शुक्ल नवमीका दिन मर्यादा पुरुषोत्तम भगवान् रामचन्द्रको सम्झनामा मनाइने रामनवमी पर्व आज देशभरि श्रद्धा र भक्तिपूर्वक मनाइँदैछ। असत्यमाथि सत्यको विजय तथा भगवान् श्रीरामको सम्झनामा मनाइने रामनवमी पर्वका उपलक्ष्यमा भगवान् रामचन्द्रका मन्दिरहरूमा पूजापाठ गरिन्छ। त्रेतायुगमा आजकै दिन भारतको अयोध्यामा राजा दशरथ र रानी कौशल्यावतीको सुपुत्रका रूपमा विष्णुको अवतार लिएर भगवान् श्रीरामको जन्म भएको थियो। त्यही स्मृतिमा पवित्र नदी, ताल तथा कुण्डहरूमा स्नानका साथ व्रत बसी रामगीता पाठ, अध्यात्म, वाल्मीकीय, तुलसीकृत र भानुभक्तीय रामायण वाचन गर्ने र भगवान् रामको पूजा आराधना गरी रातभरि भजनकीर्तन गर्ने परम्परा छ। आजका दिन व्रत बसी श्रीरामको पूजापाठ र जपध्यान गर्नाले चिताएको कार्य पूरा हुने र अर्को जन्ममा बैकुण्ठ वास हुने कुरा व्रतार्क नामक धर्मग्रन्थमा उल्लेख छ। अयोध्याका राजा दशरथका जेठा छोरा भई भगवान् विष्णुको सातौँ अवतारका रूपमा जन्मनुभएका श्रीरामले मिथिलाका राजा जनककी छोरी सीतासँग विवाह गरेपछि संसारबाट पापी तथा दुष्ट राक्षसहरूको नाश गरेका थिए। लोक रञ्जनात् राजा भन्ने शास्त्रीय मान्यतालाई श्रीरामले पूरा गारेका थिए। पितृ मातृ भक्त, ठूलालाई आदर र सानालाई माया गर्ने आदर्श पुरुषका रूपमा रामले अयोध्यामा राज्य गरेकाले उनको शासन काललाई अहिले पनि रामराज्यका रूपमा स्मरण गरिन्छ। सृष्टिमा दुर्जनको अन्त्य गरी सज्जनको रक्षाका लागि भगवान् विष्णुले रामका रुपमा मनुष्यलोकमा जन्म लिएका हुन्। रामकै जस्तो गुण हामीमा पनि प्राप्त होस् भन्ने कामनाले रामनवमी पर्व मनाउने गरिएको वाल्मीकि विद्यापीठका पूर्वसहप्राध्यापक श्रीराम सापकोटाले बताए। रामनवमीका दिन श्रीरामको व्रत, उपवास गरी पूजा, आराधना गर्नाले यो लोकमा सुख, शान्ति र परलोकमा सद्गति पाइने रामायण लगायत धर्मग्रन्थमा उल्लेख गरिएको छ। आफ्ना पिताको कठोर आज्ञालाई सहजतापूर्वक ग्रहण गरी मानव जातिलाई सत्यको मार्गमा लाग्न प्रेरणा दिएकाले उनको सम्झनामा रामनवमी पर्व मनाउन थालिएको धार्मिक ग्रन्थमा उल्लेख छ। यस अवसरमा बत्तीसपुतलीस्थित श्रीरामचन्द्र मन्दिर, पशुपति आर्यघाट पारिको राममन्दिर, गोकर्णेश्वर नगरपालिका९ स्थित आरुबारीमा रहेको राम मन्दिरलगायत देशभरका विभिन्न स्थानमा रहेका राम मन्दिरमा मेला लाग्ने जनाइएको छ। रासस"
अष्ट्रेलियामा मे २१ मा आम निर्वाचन हुने,"अष्ट्रेलिया : अष्ट्रेलियाका प्रधानमन्त्री स्कट मोरिसनले मे २१ मा आम निर्वाचन हुने घोषणा गरेका छन् । स्कट मोरिसन सन् २०१८ देखि अष्ट्रेलियाका प्रधानमन्त्री छन् । मोरिसनको नेतृत्वमा रहेको गठबन्धनसँग संसदमा ७६ सिट छन् र अष्ट्रेलियामा सरकार बनाउन कम्तीमा त्यति संख्या हुनु आवश्यक छ। अष्ट्रेलियामा सरकार परिवर्तन भइ विपक्षी लेबर पार्टी सत्तामा आउन सक्ने चुनावी सर्वेक्षणले देखाएको छ । तर, गत चुनावमा स्कट मोरिसनले हार्ने भनिए पनि उनले चुनाव जितेका थिए। स्कट मोरिसनले गभर्नर जनरलसँग कुरा गरेपछि चुनावको घोषणा गरेका हुन्। हालैका दिनहरूमा प्रधानमन्त्री स्कट मोरिसनमाथि विभिन्न आरोप लागेपछि उनको लोकप्रियता घटेको छ। पछिल्लो नौ संसदीय निर्वाचनमध्ये सातवटा चुनाव जितेर पनि स्कट मोरिसनको पार्टीलाई आगामी चुनाव जित्न गाह्रो हुने राजनीतिक विश्लेषकहरू बताउँछन् । बीबीसी"
रुसले १५ वटा पश्चिमा गैरसकारी संस्था बन्द गर्ने,"मस्को : रूसले मानवअधिकारको क्षेत्रमा काम गर्ने १५ वटा पश्चिमा गैरसरकारी संस्था बन्द गर्ने भएको छ। रुसले एमनेन्स्टी इन्टरनेशनल र ह्युमन राइट्स वाचसहितका १५ संस्थाका आफ्नो देशमा रहेका कार्यलय बन्द गर्ने घोषणा गरेको हो। संयुक्त राष्ट्रसंघ महासभाले यूक्रेनमा गरेको गम्भीर मानवअधिकार उल्लंघन र अत्याचारलाई लिएर रुसलाई राष्ट्रसंघीय मानव अधिकार नियोग (युएनएचसिआर) बाट निलम्बित गरेको छ। जवाफमा रूसले मानवअधिकारको क्षेत्रमा काम गर्ने संस्थाका आफ्नो देशमा रहेका कार्यालय बन्द गर्ने घोषणा गरेको हो। रूसको कानुन उल्लंघन गरेकाले ती संस्थाहरु बन्द गर्ने निर्णय गरिएको रूसी न्याय मन्त्रालयले जनाएको छ, तर कुन कानुन कसरी उल्लंघन गरे भन्ने खुलाएको छैन। एमनेन्स्टी इन्टरनेशनलकी निर्देशक एग्नेस कालामार्डले सत्य बोलेका कारण रुसले आफूहरुलाई निशाना बनाएको बताएका छन्। तर सत्य बाहिर ल्याउने कार्यमा आफूहरु थप सक्रिय भएर लाग्ने उनले उल्लेख गरे। रासस"
स्वतन्त्रको एजेन्डामा सुशासन,"पोखरा : पोखरा महानगरपालिकाको स्वतन्त्र मेयर पदका उम्मेदवार गनेश पौडेलले शनिबार घोषणपत्र सार्वजनिक गरेका छन्। पोखरामा एक कार्यक्रमबीच पौडेल र विभिन्न १० वटा वडाका वडाध्यक्ष तथा सदस्य पदका उम्मेदवारहरूले पोखरा लक्ष्य २०७९ (कार्ययोजना पत्र) नाम दिएर घोषणपत्र सार्वजनिक गरेका हुन्। पोखरा लक्ष्य २०७९ मा स्वतन्त्र उम्मेदवार पौडेलले शिक्षा, स्वास्थ्य, पर्यटन र सुशासनलाई प्राथमिकतामा राखेका छन्। निधारमा पर्यटन, आँखामा शिक्षा र स्वास्थ्य, नाकमा सुशासन स्वतन्त्र उम्मेदवारको लक्ष्य रहेको छ। विकासका योजना बनाउनुअघि विभिन्न क्षेत्रका स्वतन्त्र विज्ञसँग राय सुुझाव पनि लिएको पौडेलले बताए। घोषणापत्रमा प्राकृतिक स्रोत नदीनाला, तालतलैया, सार्वजनिक जमिन उच्च अतिक्रमणमा परेको उल्लेख गर्दै संरक्षणको योजना छ। सुकुमबासी व्यवस्थापन, सडक तथा यातायात सुधारमा पनि जोड दिइएको छ। सामुदायिक विद्यालयको दुरावस्थालाई सबैको सहयोग र परामर्शमा गुणस्तरीय नमुना विद्यालय बनाइने पनि घोषणपत्रमा उल्लेख छ। कार्यक्रममा बोल्दै पौडेलले स्थानीय तहलाई स्वतन्त्र बनाउनुपर्नेमा जोड दिए। दलीय भागबण्डामा होइन सबैका साझा उम्मेदवार आउनुपर्ने उनले बताए। कार्यक्रममा सिद्धार्थ नगरपालिकाकी मेयर पदकी उम्मेदवार ईशा खड्काले आफू सधैं सचेत नागरिकको भूमिकामा रहेको र यसपटकको स्थानीय निर्वाचनमा मेयरका रूपमा नागरिकका समस्या समाधान गर्न उम्मेदवार बनेको बताइन्। कार्यक्रममा लेखककुमार नगरकोटीले कविता वाचन गरेका थिए। निर्वाचन संयोजक हरि कार्कीले स्थानीय तहलाई स्वतन्त्र बनाउने अभियानलाई साथ दिन र अटेरी अभियानअन्तर्गतका स्थानीय तहका उम्मेदवारलाई भोट दिन अनुरोध गरेका थिए।"
साउदीमा २१ नेपाली अलपत्र,"साउदी : रोजगारीका क्रममा साउदी अरब पुगेका २१ नेपालीलाई कम्पनीले तोकिएको सेवा सुविधा नदिएपछि अलपत्र परेका छन्। म्यानपावरसँग राम्रो काम र पारिश्रमिकको सम्झौता गरेर ६ महिना अघि साउदी पुगेका उनीहरूले तोकिएको तलब र सुबिधा त पाएनन् नै कम्पनीबाट समेत निकालिएका छन्। मार्स सर्भिस म्यानपावरले ७ अक्टोबर २०२१ मा इन्टरनेसनल सामा एन्ड मेन्टेनस कम्पनीमा उनीहरूलाई पठाएको थियो। कम्पनीले २१ जनाकै राहदानी राखेर निकाली दिएको पीडितहरूले बताए। कम्पनीबाट निकालिनेमा सिन्धुलीका ४, काभे्रका २, कास्कीका ३, सर्लाहीका २, तनहुँका ३, बैतडी ३, पर्वत २, हेटौंडा र पर्वतका ११ जना छन्। अलपत्र सिन्धुलीका विष्णु वाइबा, सन्तोष पाख्रिन, अमृत पोख्रेल र राजु भुसाल काभ्रेका तुलरीन जिम्बा र जोन घलान, कास्कीका सागर राना भाट, सुवास विक र विराट थापा, सर्लाहीका वीरबहादुर डोङ र दीपककुमार सिंह, तनहुँका बलबहादुर थापा तनहुँ, टेकबहादुर आले र खेमबहादुर थापा, बैतडीका हरिस साउद, पदम साउद र जनक मेहता, पर्वतका जनक लामिछाने र किरज कुँवर साथै हेटौंडाका पर्वत घिसिङ हेटौडा र गोरखाका वुद्धी वहादुर गुरुङ हाल नेपालीको सरणमा छन्। उनीहरूलाई साउदीको रियाद वथामा रहेको नेपाली होटल लालीगुराँसका सञ्चालक यम तमुले नेपालीहरूसँगको सहकार्यमा खाना र बस्नको व्यवस्था गर्दै आएका छन्। पीडितका अनुसार नेपालमा म्यानपावरले दिराममा १ हजार तलब र ३ सय ओभर टाइम दिने सम्झौता गरेको थियो। तर, कम्पनीले सुरुवातमा नै ओभरटाइमको २ सय मात्रै दिए र तीन महिनापछि ८ सय तलब र २ सय दिराम दिएर ठगेको पीडित मध्येका एक बैतडीका हरिस साउद बताउँछन्। सम्झौताअनुसार नभए काम नगर्ने र स्वदेश फर्कने बताएपछि कम्पनीले निकालिदिएको उनी बताउँछन्। हामीले सम्झौताबमोजिम होस् भनेर कुरा गर्दा, सबैलाई निकालिदिएको हो, उनले भने। अलपत्र परेपछि दूतावास र म्यनपावरलाई जानकारी गराए पनि सहयोग र उद्धार नगरेको पीडितहरूको गुनासो छ। साउदी अरेबियाको श्रम काउन्सिलरका सहचारी जीवन राई नेपाली अलपत्र परेको सूचना दुतावासले पाउनासाथ सम्बन्धित कम्पनी र नेपालको म्यानपावर सञ्चालकाबीच छलफल गराएको भए पनि अटेर गरेको बताए। हामीले कम्पनी र म्यानपावर सञ्चालकलाई कामदारको समस्या समाधान गर्न अनुरोध गरेका थियौं। तर, म्यानपावरले जिम्मेवारीपूर्ण ढंगले काम नगरेपछि चैत १४ मा कारबाही गर्न वैदेशिक रोजगार विभागलाई पत्र पठाएका छौं, सहचारी राईले भने। दूतावासको सहयोगमा अलपत्र परेका नेपालीहरूको उद्धारका लागि आवश्यक कदम चाल्ने उनले बताए। कामदारबाट साउदी पठाउँदा म्याननपावरले प्रतिव्यक्ति १ लाख ३० हजारदेखि १ लाख ७० हजारसम्म रकम लिएको पीडित बताउँछन्। पीडितहरूले आफूहरूलाई सम्बन्धित कम्पनीले अलपत्र पारेको गुनासो म्यानपावर सञ्चालक जयराम खत्री, प्रकाश बोहोरा र एजेन्ट अनिलकुमार ठाकुरलाई पटकपटक जानकारी गराएका थिए। तर, कुनै सुनुवाइ नभएको अलपत्र नेपाली बताउँछन्।"
युक्रेन रूससँग वार्ता गर्न अझै तयार छ : जेलेन्स्की,"किभ : युक्रेन मस्कोसँग वार्ता जारी राख्न अझै तयार रहेको युक्रेनी राष्ट्रपति भोलोडिमिर जेलेन्स्कीले शनिबार बताएका छन्। किभ नजिकै बुचा र अन्य क्षेत्रमा भएको रुसी आक्रमणपछि रोकिएको वार्तालाई जारी राख्न युक्रेन निरन्तर लाग्ने जेलेन्स्कीले बताए। बुचाको भ्रमण गरेका अष्ट्रियाका चान्सलर कार्ल नेह्यामरसँगको पत्रकार सम्मेलनमा जेलेन्स्कीले भने, 'युक्रेनले सधैँ वार्ताका लागि तयार छ। यो युद्ध रोक्ने उपायको खोजी गरिरहेको छ।' दुई पक्षबीच मार्च २९ मा अन्तिम पटक प्रत्यक्ष वार्ता भएको थियो। सो क्रममा रुसले आक्रमण कम गर्ने सम्झौता भएको थियो। तर वार्तपछि पनि रुसले आक्रमण कम नगरी अझ बढाएको आरोप लगाएका छन्। जेलेन्स्कीले भने, 'पूर्व र दक्षिणमा हामीले हाम्रो इलाकाको अर्को भागमा कब्जा गर्न तयार भएका हतियार, उपकरणसहित फौजहरू देखेका छौं। रूसी आक्रमणको नतिजा युक्रेनको शक्ति,साझेदारहरूले युक्रेनलाई कति चाँडो हतियार आपूर्ति गर्छन् भन्नेमा निर्भर हुन्छ।' उनले रूसी नेता भ्लादिमिर पुटिन अझै आक्रमण गर्ने मनसायमा रहेको बताए। रासस"
"काममा अलमल, नाममा अल्झन","विराटनगर : मुख्यमन्त्रीमा नियुक्त भएपछि शेरधन राईले भनेका थिए, प्रदेश १ लाई मुलुककै १ नम्बर र नमुना प्रदेश बनाउने छौं। तीव्र विकास गरेर समृद्धिको बाटोमा लैजान्छौं। राईसहित उनको मन्त्रिपरिषद्मा रहेका मन्त्रीहरूले पनि बारम्बार यही कुरा भनिरहे। राई २०७४ साल फागुन ३ गते मुख्यमन्त्री बनेका थिए। प्रदेशलाई समृद्धिको दिशामा लगेर संघीयताको नयाँ अभ्यासलाई सफल बनाउनुपर्छ भन्नेमा सरकारका मन्त्रीदेखि नेताहरू पनि प्रतिबद्ध थिए। तर, काम भनेजस्तो भएन। विकास र समृद्धिसहित प्रदेश १ लाई सबै हिसाबले १ नम्बर बनाउने प्रतिबद्धता जनाएका राईले पूरा कार्यकाल प्रदेश सरकारको नेतृत्व सम्हाल्न भने पाएनन्। मुलुकमा आएको राजनीतिक परिवर्तनको सिकार प्रदेश बन्यो। अन्ततः ५ बर्से कार्यकाल नसकिँदै प्रदेश १ को पहिलो मुख्यमन्त्री बन्ने सौभाग्य प्राप्त गरेका राई नेतृत्वको सरकार ढल्यो। न त उनले गरेका प्रतिबद्धता पूरा हुने चरणमै छन्। यसअघिको सरकारका योजना भत्काउने काम गरिरहेको आरोप अहिलेको सरकारमाथि छ। सत्ता परिवर्तनको खेल सुरु भएसँगै मुलुक संघीयतामा गएको ४ वर्षभित्र प्रदेशमा अहिलेसम्म ३ जना मुख्यमन्त्रीले सरकारको नेतृत्व गरिसकेका छन्। तर, संघीयताको मर्म र भावनाविपरीतका राजनीतिक गतिविधिले जनस्तरमा वितृष्णा पैदा गरेको छ। केन्द्रले दिएको अधिकार र स्रोतमै रमाउने गरेको भनेर प्रदेश सरकारको आलोचना भइरहेको छ। प्रदेशको सार्थक उपस्थिति देखाउनेभन्दा पनि प्रचारात्मक काममै रमाउने र प्राथमिकताका काम छाड्दै अरू नै कुरामा अल्झिएर आफ्नो अमूल्य समय खेर फाल्ने काम सरकारबाट भइरहेको छ। संघीयताको वास्तविक अभ्यासमै चुकेको, प्रदेश सरकारको प्रभावकारी उपस्थिति दर्शाउन नसकेको, सेवा प्रवाहमा सुस्त भएको, केन्द्रले दिएको जति मात्रै लिने गरेको, अधिकारका लागि लड्नेभिड्ने प्रयास नै नगरेको जस्ता आरोपले प्रदेश १ म बनेका सबै सरकार खेदिएका छन्। संघीयता कार्यान्वयनतर्फ अगाडि बढ्दै गर्दा प्रदेशलाई विकास र समृद्धिको बाटोमा लैजाने प्रतिबद्धता पटकपटक सुनिएकै हो। तर, जनताले अहिलेसम्म संघीयताको अनुभूति गर्न नपाएको पूर्वशिक्षक केशव अधिकारीको भनाइ छ। प्रदेश राजनीतिक खिचातानीको कोपभाजनमा पर्दा संघीयताको अनुभूति गर्न पाइएन्। राजनीतिक विकृति बढ्दा जनस्तरमा वितृष्णा पैदा भएको छ, उनले भने, प्रदेशवासीको सुरुवाती उत्साह निराशामा परिणत भएका छन्। भोट बैंक सुरक्षित बनाउन सरकारमा भएकाले जनताका धेरै अपेक्षालाई वास्ता नगरी पार्टी कार्यकर्ता, सांसद र मन्त्री तथा मुख्यमन्त्री लक्षित योजनाहरू ल्याएर समय खेर फाले। अधिकारीका शब्दमा प्रदेश सरकारप्रति आशा र विश्वास जगाउन सन्तुलित विकासको अभ्याससमेत अहिलेसम्म हुन नसक्नु दुःखद् हो। सरकार परिवर्तनका नाममा प्रदेशलाई अस्थिरता, अलमल र अन्योलमा पारियो। संघीयताको अभ्यासमा सरकार असफल भयो, उनी भन्छन्, बेरोजगारी समस्या बढ्दो छ। उत्पादन एवं उत्पादकत्व बढाउँदै रोजगारी सिर्जना गरेर आयात प्रतिस्थापन र आत्मनिर्भर प्रदेश निर्माणमा सरकार चुक्यो। प्रदेश सरकारले ल्याएका योजनामा व्यापक अनियमितताको विषय बाहिर आउँदा पनि त्यसलाई नियन्त्रण नगरिनु र अनियमिततामाथि छानबिन गरेर कारबाहीको दायरामा ल्याउन पहल नगरिनु अर्को जनविरोधी काम भएको उनले बताए। अनुत्पादक क्षेत्रमा खर्च, पद र शक्तिको चरम दुरुपयोग तथा सत्ता भागबन्डामा केन्द्रित भएकैले सरकारले उपलब्धि हासिल नगरेको अधिकारीको बुझाइ छ। उनका अनुसार प्रदेश १ मा ४ वर्षको अवधिमा भ्रष्टाचार, नातावाद, कृपावाद, बेरुजुलगायतका विषय बढी चर्चामा रहे। सरकारले आफ्नो छवि सुधार्नेतर्फ ध्यान दिएन। सरकारले ल्याएका महत्वकांक्षी योजना पनि गतिहीनजस्तै छन्। कतिपय मन्त्रालयमा सचिवालयको निर्णय चल्छ। ४ वर्ष, ३ सरकार मुलुकलाई स्थिरतातर्फ लैजाने दाबी गरेर झन्डै दुईतिहाइ शक्तिसहित नेकपा (नेपाल कम्युनिष्ट पार्टी) सत्तामा पुगेको थियो। नेकपा (एमाले) र नेकपा (माओवादी केन्द्र) मिलेर बनेको नेकपा विभाजनको बाटोमा पुग्दा प्रदेशमा अस्थिरता उचाइमा पुग्यो। फलस्वरूप ४ वर्षमा प्रदेशमा ३ वटा सरकार बने। ९३ सदस्यीय प्रदेशसभामा एमाले एक्लैसँग ५१ सांसद थिए। त्यसमा गठबन्धनको अर्को घटक माओवादीका १६ सांसद थपिँदा सत्ता पक्षमा ६७ सांसद भए। सत्तारूढ दलसामु सानो आकारमा खुम्चिएको प्रमुख प्रतिपक्षी नेपाली कांग्रेससँग जम्मा २१ सांसद थिए। तर, २०७७ पुस ५ पछिको घटनाक्रमले राजनीतिक समीकरणमा फेरबदल भयो। वाम गठबन्धन हुँदै ठूलो दल बनेको नेकपा एकताबद्ध रहेन। न त मुख्य घटक एमाले नै सग्यो रह्यो। नेकपा विभाजित हुँदासम्म एमाले नेतृत्वको सरकारसँग बहुमत थियो। तर एमाले पनि विभाजित भएर भदौ ९ मा नेकपा (एकीकृत समाजवादी पार्टी) बनेपछि प्रदेशमा सत्ता परिवर्तनको सिलसिला सुरु भयो। शेरधनले राजीनामा दिएपछि भदौ १० गते एमाले नेता भीम आचार्य प्रदेशको दोस्रो मुख्यमन्त्री बने। आचार्य २ महिना ६ दिनसम्म मात्रै प्रदेशको मुख्यमन्त्री रहे। अर्थात् पाँच दलीय गठबन्धनको बलमा नेकपा (एकीकृत समाजवादी)का नेता राजेन्द्रकुमार राई कात्तिक १६ गते प्रदेश सरकारको तेस्रो मुख्यमन्त्री बने। अहिले जम्बो मन्त्रिपरिषद्को नेतृत्व गरिरहेका उनले मंसिर १ गते प्रदेशसभाबाट विश्वासको मत लिएका थिए। उनी नेतृत्वको मन्त्रिपरिषद् १४ सदस्यीय छ। मन्त्रालय ७ बाट १३ पुर्याइयो। ठूलो मन्त्रिपरिषद्को नेतृत्व गरेर मुख्यमन्त्री पदमा राजेन्द्र आसिन छन्। यसले सरकार सञ्चालको खर्च बढाएको छ। नयाँ थपिएका मन्त्रालयमा कर्मचारी व्यवस्थापन गर्न सकिएको छैन। अझै ५ जना राज्यमन्त्री थप्ने चर्चा छ। राजेन्द्र नेतृत्वको सरकारले प्रदेश स्थापना दिवस पनि मनाएन। पछिल्ला राजनीतिक गतिविधि, सरकारका काम कारबाही र सत्ता परिवर्तनको सर्वत्र आलोचना भइरहेको छ। राजनीति शास्त्री भाष्कर गौतम सिद्धान्तच्यूत संघीयतामा प्रवेश गरिएका कारण राजनीतिक स्वार्थ हावी हुँदा सत्ता अस्थिरता पैदा भएको बताउँछन्। आधारभूत कुरामै स्वार्थ जोड्दै छोटो राजनीतिक अभीष्ट पूरा गर्नलाई मुलुकमा सिद्धान्तच्यूत संघीयता अपनाउने काम भयो। त्यतिबेला जुन बीउ रोप्यौं, अहिले त्यही उम्रिएको हो, उनी भन्छन्, सिद्धान्तच्यूत संघीयतामा हामी प्रवेश गरेको अनुभूति भइरहेको छ। अहिले देखाउनका लागि र आवरणमा मात्रै संघीयता छ। संघीयताको मर्म र भावनाभन्दा पनि स्वार्थ जोडेर भागबन्डाको राजनीति गर्न खोज्ने परिपाटी हाबी भएको गौतमले बताए। अनुत्पादक क्षेत्रमा खर्च शेरधन नेतृत्वको सरकारको सबैभन्दा वेश, प्रदेश नम्बर १ नारा थियो। तर, नारामै सीमित रह्यो। अहिलेको सरकारसँग पनि १४ जिल्ला रहेको प्रदेशलाई समृद्ध बनाउने खालका कुनै योजना छैनन्। राजनीतिक उतारचढावपछि शेरधनले सत्ता छाडे। त्यसपछिका मुख्यमन्त्री भीमले कुनै उल्लेख्य काम नगरिकन छोटो समयमै बिदा भए। पार्टी विभाजनपछि एमालेबाट एकीकृत समाजवादीमा लागेका राजेन्द्र मुख्यमन्त्री बने। लगभग ५ महिने अवधि पूरा गरिसकेका राजेन्द्रको कार्यकाल पनि कुहिराको काग जस्तो रनभुल्लमै छ। उनी सत्ता टिकाउन मन्त्रालयसँगै मन्त्रीको संख्या बढाउने लगायतका दलीय भागबन्डामै केन्द्रित छन्। महँगा र विलासी गाडी खरिद गर्नेजस्ता अनुत्पादक क्षेत्रमा सरकारको लगानी धेरै छ। गत आर्थिक वर्षसम्ममा सरकारले गाडी खरिदमा २ अर्ब १२ करोड ६८ लाख १३ हजार खर्च गरिसकेको छ। अरू थप सवारीसाधन खरिद गरेर खर्च २ अर्ब ६६ करोड ८२ लाखभन्दा बढी पुर्याइँदै छ। प्रदेशको स्थायी राजधानी विराटनगर तोकिएको छ। मुलुकका ७ प्रदेशमध्ये सबैभन्दा पहिले २०७६ वैशाख २६ गते प्रदेशको राजधानी तोक्न प्रदेश सरकार सफल भएको थियो। ५८ वटा कानुन निर्माण प्रदेश सरकारले हालसम्म ५८ वटा कानुन निर्माण गरेको छ। जसमध्ये ५३ वटा विधेयक सदनमा पेस भएर पारित भएको र ५ वटा ऐन संशोधनसहित पारित गरिएको प्रदेशसभा सचिव गोपालप्रसाद पराजुलीले बताए। उनका अनुसार पारित भएका सबै विधेयक प्रमाणीकरण भइसकेका छन्। विधेयकमध्ये मुख्यमन्त्री तथा मन्त्रिपरिषद्को कार्यालयका ११, आन्तरिक मामिला तथा कानुन मन्त्रालयका १३, आर्थिक मामिला तथा योजना मन्त्रालयका १४ वटा छन्। त्यस्तै भौतिक पूर्वाधार विकास, सामाजिक विकास मन्त्रालय, भूमि व्यवस्था, कृषि तथा सहकारी र उद्योग, पर्यटन, वन तथा वातावरण मन्त्रालयसमेतले ल्याएका विधेयक प्रदेशसभाले पारित गरेको छ। प्रदेशसभाबाट ४८ वटा नियमावली बनेका छन्। नियमावलीमध्ये १८ वटा कृषिसम्बन्धी र ३० वटा अन्य ऐनसँग सम्बन्धित रहेको पराजुलीले बताए। तर, बनेका कानुन कार्यान्वयनको अवस्था कमजोर छ। आधाभन्दा बढी कार्यान्वयनमै गएका छैनन्। प्रदेशसभाबाट पारित भएका कानुन कार्यान्वयनमा सरकार गम्भीर नभएको र त्यसका लागि आवश्यक पर्ने नियमावली निर्माणमा चासो नदेखाएको आरोप विपक्षीले लगाउँथे। कानुनलाई पन्छाएर कार्यविधि, निर्देशिका र मार्गदर्शन बनाएर सरकारले मनोमानी गरिरहेको आरोप विपक्षीको हुन्थ्यो। कानुन धेरै बनाए पनि प्रभावकारी कार्यान्वयन नहुँदा बेथिति बढेको छ। प्रदेश प्रहरी गठनलगायत संविधानमा भएका साझा र एकल सूचिका अधिकार प्रदेश सरकारले आफू मातहतमा ल्याउन सकिरहेको छैन। प्रदेशसभा सचिव पराजुलीका अनुसार ऐन कानुन कार्यान्वयनका सम्बन्धमा संसदीय समितिबाट अनुगमन सुरु भइसकेको छ। सभामुख प्रदीपकुमार भण्डारीले संसद्मा सहभागी सबै दलको सहमतिमा विधेयक पारित गरिएको जानकारी दिए। संसदीय प्रक्रियामा आएको केही अवरोधबाहेक अहिलेसम्म संसद्मा अरू चुनौतीको सामना गर्न नपरेको उनको भनाइ छ। सहमतिमा विधेयक पारित गर्नु, प्रदेशसभाको नयाँ भवन बनाउनु र राजधानीको टुंगो लगाउनु उपलब्धि हो, उनले भने, तर नामको विषय टुंगोमा पुग्न नसक्नु कमजोरी हो। संघीयताको नयाँ अभ्यासमा केही अलमल हुनुका साथै कोरोना महामारीका कारण अवस्था थप असहज बन्दा समस्या भएको भण्डारीले बताए। संसद् सरकारी इच्छाको बन्धक प्रदेशको पहिलो कार्यकाल सकिन लाग्दासम्मको अवधिमा प्रदेशसभा सधैं सरकारी इच्छाको बन्धक बन्यो। आफू अनुकूल भए सदन चलाउने, नत्र बन्द गर्ने काम सरकारले गरिरहेको छ। पूर्ववर्ती सरकारको त्यो कदमको कडा आलोचना गर्ने तत्कालीन विपक्षी अहिले सत्तासीन छ। तर, त्यो कमजोरी दोहोर्याउन राजेन्द्र नेतृत्वको सरकार पनि दत्तचित्त देखिन्छ। यसको प्रमाण केही समयअघि सकिएको प्रदेशको नवौं तथा हिउँदे अधिवेशन नै हो। भदौ १० गते प्रदेश १ को दोस्रो मुख्यमन्त्री बनेका भीमले संविधानतः ३० दिनभित्र सदनबाट विश्वासको मत लिनुपथ्र्यो। उनका अघि विश्वासको मत लिन विशेष अधिवेशन बोलाउने विकल्प खुला थियो। तर, उनले ६० दिन बितिसकेपछि अधिवेशन बोलाए। त्यो पनि दसैंअघि नै हिउँदे अधिवेशन डाकिदिए। संसदीय परम्परामा सामान्यतयाः चाडपर्व सकिएपछि मात्रै हिउँदे अधिवेशन बोलाउने चलन छ। भीमले त्यो परम्परा तोडेर अधिवेशन डाक्दा विपक्षीले आलोचना गरे। सदनमा विश्वासको मत लिन नसक्ने अवस्था भएपछि उनले राजीनामा दिए। र राजेन्द्र मुख्यमन्त्री बनेका हुन्। उनी मुख्यमन्त्री बन्दै गर्दा संसदको प्रभावकारिता बढाउने वाचा गर्थे। तर, असोज २२ देखि सुरु भएको हिउँदे अधिवेशनलाई उनी नेतृत्वको सरकारले पर्याप्त विजनेस दिन सकेन। ६ महिनाभन्दा बढी समय चलेको विधेयक अधिवेशनका रूपमा चिनिने हिउँदे अधिवेशन जम्मा एउटा कानुन (प्रदेश आर्थिक कार्यविधि तथा वित्तीय उत्तरदायित्व सम्बन्धमा व्यवस्था गर्न बनेको विधेयक २०७८) पारित गरेपछि अन्त्य गरियो। केही प्रदेश ऐनलाई संशोधन गर्न बनेको विधेयक २०७८ मन्त्रिपरिषद्को पुस २९ गतेको बैठकले फिर्तालिने निर्णय गरेको छ। योजना अलपत्र प्रदेशभरका ठूला विकासका बहुवर्षीय आयोजनाहरू बजेट अभावको सकस भोगिरहेका छन्। ६ सय ३१ वटा सिँचाइ, ६२ वटा सडक, ८७ वटा मुख्यमन्त्री ग्रामीण सडक, १ सय २६ वटा मोटरेबल पुल, १ सय ३४ वटा झोलुंगे पुल र ९ सय ४९ वटा खानेपानी आयोजनाको बहुवर्षीय योजना तत्कालीन शेरधन सरकारले ल्याएको थियो। हालसम्म निर्माण सम्पन्न नभएका केहीको पुनः म्याद थपिएको छ। अधिकांशको काम अघि बढ्न सकेको छैन। न त अध्ययन नै भएका छन्। केही अहिलेको सरकारले खारेज गरिदियो। सरकारले बजेट जुटाउन नसक्दा अधिकांश योजना अलपत्र परेका छन्। बजेट अभाव भएको भन्दै मुख्यमन्त्री राजेन्द्रसहितको टोलीले केही दिनअघि प्रधानमन्त्री शेरबहादुर देउवालाई भेटेर बजेट माग गरेको थियो। ठूला योजनामा धरानमूलघाट जोड्ने सुरुङ मार्ग (अध्ययन गर्ने भनिएको), लगानी प्राधिकरणमार्फत ल्यान्ड फिलिङ गरेर नयाँ सहर बनाउने, विराटनगर महानगरपालिकाभित्र २२ तले मल्टिपर्चेज कम्प्लेक्स निर्माण, धनकुटाको भेडेटारमा स्काई वाक, संघीय योजनाअन्तर्गत सबै पालिकाको केन्द्रलाई राजमार्गमा जोड्ने, जनता आवास कार्यक्रम लगायतका छन्। सुनसरीको कोसी गाउँपालिकाको कटान क्षेत्रमा २२ बिघा क्षेत्रफलमा निर्माण गर्ने भनिएको रिफ्रेसमेन्ट सेन्टरको कार्यालय अहिलेको सरकारको खारेजीमा परेको छ। परियोजनालाई भने चलाइएको छैन। अब सेन्टर निर्माणको काम सहरी विकास कार्यालय मोरङले हेर्नेछ। रिफ्रेसमेन्ट सेन्टरमा सुविधासम्पन्न होटल, ७ तले कम्प्लेक्स, हेल्थपोस्ट भवन, पेट्रोल पम्प, बसपार्क, भ्यूटावर, स्वीमिङ पुल र लिफ्टसहितको आकाशे पुलसमेतका संरचना बनाउने योजना थियो। आयोजनाका लागि जग्गा खरिदको काम सकेर संरचना निर्माणको प्रक्रिया अघि बढाइएको भए पनि काम सुस्त गतिमा भइरहेको थियो। प्रादेशिक विशेष सडक आयोजनाको कार्यालय पनि सरकारले खारेज गरेको छ। सो आयोजनाअन्तर्गतका कार्यक्रम सम्बन्धित मन्त्रालयबाटै सञ्चालन गर्ने निर्णय सरकारको छ। कर्मचारी अभाव कर्मचारी अभावको सकस प्रदेशले भोगिरहेको छ। नयाँ थपिएका मन्त्रालयमा कर्मचारी व्यवस्थापन जटिल बनेको छ। भौतिक संरचना र जनशक्ति अभाव, जनशक्तिको दक्षतामा कमी र हतारमा कानुन निर्माण प्रदेश प्रभावकारी नहुनुको मुख्य कारण रहेको मुख्यमन्त्री तथा मन्त्रिपरिषद् कार्यालयका प्रवक्ता उद्धवप्रसाद रिजालको भनाइ छ। रिजालका अनुसार ऐन नबनाइएकाले कर्मचारी पदपूर्तिमा समस्या हुँदा प्रदेश सरकारको सेवा नै प्रभावकारी हुन सकिरहेको छैन। नामकरणको विषय मुख्यमन्त्रीबाट मात्रै सम्भव थिएन। प्रदेशको नामकरण मुख्यमन्त्रीले गर्ने भन्ने अधिकार संविधानले दिएको छैन। यसलाई प्रदेश सभाको दुईतिहाइ बहुमतले टुंग्याउनुपर्छ। शेरधन राई पूर्वमुख्यमन्त्री अघिल्लो सरकारले प्रदेशको स्रोत साधनले धान्न नसक्ने योजनाको चाङ लगाएको थियो। अनुत्पादक क्षेत्र तथा दीर्घकालीन दायित्व थपिने योजना र बजेट रोकिएको हो। इन्द्र आङ्बो मन्त्री, आर्थिक मामिला तथा योजना पूर्वाग्राही ढंगबाट अहिलेको सरकारले ठेकेदारको भुक्तानी रोकेर काम अलपत्र पारेको छ। स्रोत सुनिश्चित गरेर पारित गरिएका ठूला योजना काट्ने र भुक्तानी रोक्ने काम भएको छ। विकास निर्माण अलपत्र परे। सुवोधराज प्याकुरेल पूर्वउपाध्यक्ष, प्रदेश योजना आयोग राजनीतिक स्वार्थ हावी हुँदा सत्ता अस्थिरता पैदा भयो। अहिले देखाउनका लागि र आवरणमा मात्रै संघीयता छ। यसको मर्म र भावनाभन्दा पनि स्वार्थ जोडेर भागबन्डाको राजनीति गर्न खोज्ने परिपाटी हाबी भयो। भाष्कर गौतम राजनीतिशास्त्री प्रदेश १ ले पाएन नाम प्रदेश १ अहिलेसम्म नामविहीन छ। नामकरणको विषयमा औपचारिक छलफलसमेत हुन सकिरहेको छैन। प्रदेशको नाममा सहमति जुटाउन मुख्यमन्त्री राजेन्द्रले जिम्मेवारी दिएका स्वास्थ्यमन्त्री जयराम यादवले अहिलेसम्म छलफल अघि बढाउन सकेका छैनन्। प्रदेश सरकारको आयु कम हुँदै गइरहँदा नामकरण असम्भव बनिरहेको छ। मुलुकका ६ वटा प्रदेशले नामकरण टुंग्याए पनि प्रदेश १ पछि परिरहेको छ। नेकपाको दुई तिहाइ सरकार हुँदा पनि प्रदेशले नाम पाएन। सरकारले नामसम्बन्धी प्रस्ताव संसद्मा ल्याउनै सकेन। पूर्वमुख्यमन्त्रीहरू शेरधन र भीमले नामको विषयलाई प्राथमिकतामा राखिएको बताउँथे। प्रदेशको नामकरण गर्न नसकेको भनेर शेरधन र भीमविरुद्ध अनेक टिकाटिप्पणी भए। अहिलेका मुख्यमन्त्री राजेन्द्रकुमारले पनि सरकारको प्राथमिकतामा रहेकाले प्रदेशसभाको गत हिउँदे अधिवेशनबाट नाम टुंगो लगाउने बताएका थिए। तर, यही विषयलाई ओझेलमा पारियो। ५ दलीय गठबन्धन दलभित्रै पहिचान र भूगोलका आधारमा मतभिन्नता छ। विशेष गरेर भूगोल पक्षधरलाई सत्तारुढ कांग्रेसको समर्थन छ। पहिचानवादीलाई माओवादीको साथ छ। एमालेमा पहिचान र भूगोलको विषयलाई लिएर एकमत छैन। पहिचान पक्षधर लिम्बूवान, खुम्बुवान, किरातमध्ये एउटा नाम राख्नुपर्ने अडान लिइरहेका छन्। भूगोल पक्षधरहरू कोसी, सगरमाथा, विराट, कोसीकिरात, सगरमाथाकिरातमध्ये एउटा नाम राख्नुपर्ने पक्षमा देखिन्छन्। नागरिक अगुवा रामबाबु दाहाल आआफ्नो अडान र स्वार्थमा केन्द्रित राजनीतिक दलले नाम टुंगो नलगाउनु लाजमर्दो विषय भएको बताउँछन्। मन्त्री इन्द्र आङ्बोले शून्यबाट सुरु भए पनि आवश्यक ऐनहरू निर्माणका साथै प्रदेशवासीको गुनासो सुन्ने थलोको रूपमा प्रदेश सरकार स्थापित भएको दाबी गरे। सरकारले प्रदेशको नामकरण र संरचना निर्माण गर्न नसक्नु कमजोरी भएको उनले स्वीकारे। अघिल्लो सरकारले प्रदेशको स्रोत साधनले धान्न नसक्ने योजनाको चाङ लगाएकाले पनि उपलब्धि देखिएन, उनले भने, संघीय सरकारले साझा अधिकार सूचीका ऐन निर्माण, प्रहरी हस्तान्तरण, कर्मचारी समायोजन प्रक्रिया नटुंग्याएको र कर पनि केन्द्रीकृत भएकाले प्रदेशको प्रभावकारिता देखिन नसकेको हो। प्रदेश मातहत हुने प्रशासनिक खर्च कटौती गर्ने उद्देश्यले कार्यालय समायोजन र केहीलाई खारेज गरिएको मन्त्री आङ्बोले बताए।"
