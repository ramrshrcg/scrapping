शीर्षक,विवरण
"मध्यरातमा प्रतिनिधिसभा विघटन : १२:५० मा सिफारिस, १:४९ मा राष्ट्रपतिबाट घोषणा","काठमाडौं : प्रधानमन्त्री केपी ओलीको सिफारिसमा मध्यरातमा फेरि प्रतिनिधिसभा विघटन भएको छ । शुक्रबार राति आकस्मिक मन्त्रिपरिषद् बैठक बोलाएर ओलीले १२:५० मा प्रतिनिधिसभा विघटनका लागि गरेको सिफारिस राष्ट्रपति विद्यादेवी भण्डारीले एक घण्टापछि १ बजेर ४९ मिनेटमा घोषणा गरेकी हुन् । राष्ट्रपतिबाट नेपालको संविधानको धारा ७६ को उपधारा (७) बमोजिम प्रतिनिधि सभा विघटन गर्न र अर्को प्रतिनिधि सभाको पहिलो चरणको निर्वाचन २०७८ साल कार्तिक २६ गते शुक्रबार र दोस्रो चरणको निर्वाचन २०७८ साल मङ्सीर ३ गते शुक्रबार सम्पन्न गर्नेगरी निर्वाचनको मिति घोषणा भएको हो । हस्ताक्षर दुरुपयोग भएको भन्दै जयकुमारको पत्र राष्ट्रपतिलाई २१ घन्टे समय सीमा सकियो : अब राष्ट्रपतिको कदम कस्तो होला ? राष्ट्रपतिबाट सरकार गठनका दुवै दाबी खारेज मध्यरातमा ओलीले बोलाए मन्त्रिपरिषद्को आकस्मिक बैठक : चुनाव घोषणाको तयारी विपक्षीको आक्रोश : संविधान च्यात्ने काम भयो, मध्यरातमा डकैती भयो ! मध्यरातमा मन्त्रिपरिषद्को निर्णय : प्रतिनिधिसभा विघटन, कात्तिक २६ र मंसिर ३ मा चुनाव राष्ट्रपति कार्यालयका सहप्रवक्ता केशवप्रसाद घिमिरेले मध्यराति १ बजेर ४९ मिनेटमा सार्वजनिक गरेको विज्ञप्तिमा प्रधानमन्त्रीको सिफारिसमा प्रतिनिधिसभा विघटन गरेर चुनावको घोषणा गरिएको उल्लेख गरिएको हो । यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। त्यसपछि माओवादी केन्द्रले समर्थन फिर्ता नलिँदै ओलीले विश्वासको मत लिन संसद्को अधिवेशन बोलाएका थिए। संविधानको ७६ (१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६ (२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६ (२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६ (३) अनुसार संसद्मा रहेको ठूलो दलको हैसियतले पुन ः प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६ (५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। ओलीको यो कदम नै प्रतिनिधिसभा पुनः विघटनको तयारी भनेर केही कानुनविदले अनुमान गरेका थिए । सोही अनुमान अनुसार शुक्रबार राष्ट्रपति कार्यालयमा पेश भएका नयाँ प्रधानमन्त्रीका लागि बहुमतसहितका पत्र खारेज गर्दै राष्ट्रपतिले चुनावको घोषणा गरेकी हुन् ।"
"मध्यरातमा मन्त्रिपरिषद्को निर्णय : प्रतिनिधिसभा विघटन, कात्तिक २६ र मंसिर ३ मा चुनाव",काठमाडौँ: मध्यरातमा बालुवाटारमा बसेको मन्त्रिपरिषद्को आकस्मिक बैठकले प्रतिनिधिसभा विघटन गरेर आगामी कात्तिक २६ र मंसिर ३ गते नयाँ प्रतिनिधिसभाको निर्वाचन गर्ने निर्णय गरेको छ। मन्त्रिपरिषद्को सिफारिसका आधारमा राष्ट्रपतिबाट निर्वाचनको घोषणा हुनेछ। शुक्रबार मध्यरातमा राष्ट्रपतिले सरकार गठनका लागि परेका दुवै दाबी खारेज गरिदिएपछि मन्त्रिपरिषदको आकस्मिक बैठक बसेको हो । यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। त्यसपछि माओवादी केन्द्रले समर्थन फिर्ता नलिँदै ओलीले विश्वासको मत लिन संसद्को अधिवेशन बोलाएका थिए। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६(२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।
एमाले एकता जोगाउन अध्यक्षविरुद्ध हस्ताक्षर गरिन : योगेश भट्टराई,"काठमाडौं : एमाले नेता एवम् प्रतिनिधिसभा सदस्य योगेश भट्टराईले नेकपा (एमाले) एकतालाई जोगाउन सकिन्छ कि भन्ने आशाले प्रधानमन्त्री एवम् पार्टी अध्यक्षविरुद्ध हस्ताक्षर नगरेको बताएका छन् । प्रधानमन्त्री तथा पार्टी अध्यक्ष केपी ओलीको नाम नलिई भट्टराईले यस्तो बताएका हुन् । उनले शुक्रबारलाई जीवनकै सबैभन्दा कठिन दिन भएको समेत बताएका छन् । पूर्वमन्त्रीसमेत रहेका भट्टराईले आफूले सहि वा गलत के गरेको भन्ने कठोर मूल्यांकन इतिहासले गर्ने उल्लेख गरेका छन् । मेरो राजनीतिक जीवन कै सबैभन्दा कठिन दिन आज । नेकपा एमालेको एकतालाई जोगाउन सकिन्छ कि भन्ने आशाले मैले आजको निर्णय लिएको हुँ, भट्टराईले फेसबुकमा लेखेका छन्, सहि गरेंकी, गलत गरें ईतिहासको कठोर मुल्याङ्कनमा खडा छु । नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', जसपाका उपेन्द्र यादव र बाबुराम भट्टराई, एमालेका माधव नेपालसहितका विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी शीतल निवास बुझाएका छन्। विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका केही सांसदहरूले आफूहरू त्यो प्रस्तावमा सहभागी नभएको बताएका थिए । नेता भट्टराईले समेत आफूले विपक्षी दलका नेताको नाममा हस्ताक्षर नगरेको दाबी गरेका हुन् । यसअघि भने भट्टराई एमाले माधवकुमार नेपाल समूहको प्रमुख नेताको रुपमा परिचित थिए । नेता नेपालका हरेक कदमलाई साथ दिएका भट्टराईले शुक्रबार विपक्षी गठबन्धनमा लाग्ने प्रस्तावलाई अस्वीकार गरेका हुन् । यसले माधव नेपाल समूहसमेत विभाजित भएको प्रष्ट भएको छ । राष्ट्रपति विद्या भण्डारीले संविधानको धारा ७६(५) अनुसार वैकल्पिक सरकारको दाबी प्रस्तुत गर्न दिएको समय शुक्रबार पाँच बजे सकिएको छ। राष्ट्रपतिले दिएको समयभित्र सरकार गठनका लागि प्रधानमन्त्री केपी ओली र विपक्षी गठबन्धन दुवैतर्फबाट दाबी प्रस्तुत भएको छ। दुवै दाबी पत्रको अध्ययन गरेर संविधान कानुनबमोजिम निर्णय लिने र कदम चाल्ने जानकारी राष्ट्रपति भण्डारीले दलहरूलाई दिएकी छन्। दलहरुले राष्ट्रपतिको निर्णय पर्खेका छन्।"
राष्ट्रपतिबाट सरकार गठनका दुवै दाबी खारेज,"काठमाडौँ: राष्ट्रपति विद्यादेवी भण्डारीले सरकार गठनका लागि गरिएका दुवै दाबी पूर्ण नभएको भन्दै खारेज गरेकी छन् । दुवै पक्षबाट प्रस्तुत दाबीमा विश्वास प्राप्त गर्ने ठोस आधार नदेखिएकोले दुवै दाबी खारेज गरिएको भन्दै शुक्रबार मध्यरातमा राष्ट्रपति कार्यालयले विज्ञप्ति जारी गरेको हो । विज्ञप्तिमा दुवै तर्फको दाबीमा संसदीय दलको नाम दोहोरिएकोले समेत दाबी अमान्य भएको उल्लेख गरिएको छ । प्रधानमन्त्री तथा एमाले अध्यक्ष केपी शर्मा ओली र कांग्रेस सभापति शेरबहादुर देउवाले शुक्रबार साँझ सरकार गठनका लागि आआफ्नो दाबी राष्ट्रपति समक्ष पेश गरेका थिए । राष्ट्रपति विद्या भण्डारीले संविधानको धारा ७६(५) अनुसार शुक्रबार वैकल्पिक सरकारको दाबी प्रस्तुत गर्न दिएको समय सीमाभित्र प्रधानमन्त्री ओलीले १५३ सांसदको हस्ताक्षर सहितको दाबी पेश गरेका थिए भने कांग्रेसका सभापति देउवाले भने १४९ सांसदको हस्ताक्षर सहित दाबी पेश गरेका थिए । तर राष्ट्रपति भण्डारीले दुवै दाबी पत्रको अध्ययन गरेर संविधान कानुनबमोजिम निर्णय लिने र कदम चाल्ने जानकारी दलहरूलाई दिएकी थिइन् । सांसदको हस्ताक्षर सहित दाबी लिएर विपक्षीहरू शीतल निवास पुग्नुअघि नै प्रधानमन्त्री केपी ओली पनि १५३ सांसदहरूको हस्ताक्षरसहित नयाँ सरकार दाबी गर्न शीतल निवास पुगेका थिए। विपक्षी नेताहरूले राष्ट्रपतिसँग भेट्नका लागि समय कुरिरहेकै बेला ओली एक घन्टा राष्ट्रपति भण्डारीसँग छलफल गरेर बाहिरिएका थिए। प्रधानमन्त्रीका प्रमुख राजनीतिक सल्लाहकार विष्णु रिमालले नेकपा (एमाले)का १२१ र जसपाका ३२ गरी १५३ जना सांसदको समर्थन आफूलाई रहेको पत्रसहित प्रधानमन्त्री केपी शर्मा ओलीले संविधानको धारा ७६(५) वमोजिम प्रधानमन्त्री पदको लागि दाबी गरेको जानकारी दिएका छन्। रिमालका अनुसार दाबी पत्रमा जसपाको तर्फबाट अध्यक्ष महन्थ ठाकुर तथा संसदीय दलका नेता राजेन्द्र महतो र एमालेका अध्यक्ष एवम् दलका नेता केपी शर्मा ओलीले हस्ताक्षर गरेका थिए। रिमालका अनुसार विपक्षी गठबन्धनभन्दा पहिले नै ओलीले आफ्नो दाबी प्रस्तुत गरेका थिए । नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जसपाका उपेन्द्र यादव र बाबुराम भट्टराई, एमालेका माधव नेपालसहितका विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी शीतल निवास बुझाएका थिए । तर विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका योगेश भट्टराई, सुरेन्द्र पाण्डे सहित केही सांसदहरूले आफूहरू त्यो प्रस्तावमा सहभागी नभएको प्रतिक्रिया दिएका थिए । २ सय ७५ सदस्यीय प्रतिनिधिसभामा चार पद रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरी र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै विरोध गरेका थिए। तर त्यो प्रकियामा उनीहरू सहभागी भएका छन्। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६ (२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७ ६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।"
महामहिमलाई अन्तिम पटक सुध्रिने मौका छ : गगन थापा,"काठमाडौं : नेपाली कांग्रेसका सांसद गगन थापाले राष्ट्रपति विद्यादेवी भण्डारीलाई अन्तिम पटक सुध्रिने मौका आएको बताएका छन्। शुक्रबार विपक्षी गठबन्धन र प्रधानमन्त्री केपी ओली स्वयम्ले प्रधानमन्त्रीका लागि दाबी गरेको विषय उल्लेख गर्दै थापाले यस्तो बताएका हुन्। प्रधानमन्त्री ओलीसँग १५३ जनाको समर्थन भएको भए सरकारले ७६ (३) को विश्वासको मत लिने वैधानिक बाटो किन छोडेको ? भन्दै प्रश्न गरेका थापाले फेरि किन भजालझेल गरेको भनेर सोधेका हुन्। १५३ जनाको समर्थन भएको भए सरकारले ७६ (३) को विश्वासको मत लिने वैधानिक बाटो किन छोडेको ?, थापाले फेसबुकमा लेखेका छन्, प्रमले नै म विश्वासको मत लिन सक्दिन र पहिलाभन्दा तात्त्विक फरक छैन भनेर ७६ (५) को सरकार गठनको ढोका खोल्ने, राष्ट्रपतिले विश्वासको मत प्राप्त गर्ने आधार नदेखिएको भन्दै आव्हान गर्ने। अब फेरी जालझेल! आफूसँग बहुमत नभएको प्रष्ट हुँदाहुँदै बहुमतको समर्थन छ भनेर दाबी गर्नु असङ्गत असंवैधानिक र अनैतिक भएको दाबी थापाले गरेका छन्। यो प्रस्ट हुँदाहुँदै आज प्रमले बहुमतको समर्थन छ भन्दै दाबी गर्नु असङ्गत मात्र होइन अवैधानिक र अनैतिक छ। राष्ट्रपतिज्यू, तपाईंमा ओलीको जालझेल र अपराधमा साथ दिँदा लागेको दागै दाग छ, थापाले थप लेखेका छन्, महामहिमलाई परिस्थितिले अन्तिम पटक सुध्रिने मौका दिएको छ ! नभए भिर बाट खस्नेलाई राम राम।"
"विपक्षीको आक्रोश : संविधान च्यात्ने काम भयो, मध्यरातमा डकैती भयो !","काठमाडौँ: सरकार गठनका लागि परेका दुबै दाबी राष्ट्रपतिबाट खारेज भएपछि विभिन्न राजनीतिज्ञहरुले टिप्पणी गरेका छन्। धेरैले राष्ट्रपतिको मध्यरातको कदमको विरोध गरेका छन्। राष्ट्रपति विद्यादेवी भण्डारीले दुवै दाबी खारेज गरिदिएपछि विभिन्न नेताहरुले आपत्ति जनाएका हुन्। नेपाली कांग्रेसका नेता शेखर कोइरालाले राष्ट्रपतिको कदमले देशलाई कहालिलाग्दो द्वन्द्वमा लगेको बताएका छन्। 'आफ्नो पदको गरिमा र मर्यादा कुल्चेर संविधानको संरक्षक राष्ट्रपतिबाट मध्यरातमा फेरि पनि संविधान च्यात्ने काम भयो। राष्ट्रपतिको गैरसंवैधानिक र गैरराजनीतिक कदमले देशलाई कहालिलाग्दो द्वन्द्वमा लगेको छ', उनले ट्वीटरमा भनेका छन्, 'संविधानलाई समाप्त गर्ने काम भएको छ। राष्ट्रपतिको यो कदम कदापि क्षम्य हुनै सक्दैन।' त्यस्तै नेपाली कांग्रेसका अर्का नेता रमेश लेखकले राष्ट्रपतिले संविधान च्यात्ने काम गरेको प्रतिक्रिया दिएका छन्। राष्ट्रपतिले प्रधानमन्त्रीमा परेका दाबी खारेज गरेकै केही मिनेटमै यस्तो टिप्पणी गरे। राष्ट्रपति भण्डारीबाट लोकतन्त्रको संरक्षण नहुने पनि आरोप लगाए। राष्ट्रपतिजीले फेरि आफ्नो पदको सम्मान, मर्यादा र गरिमा समाप्त गर्दै संविधान च्यात्ने काम गरिन। यिनीबाट गणतन्त्र र लोकतन्त्रको संरक्षण हुन सक्दैन नेता लेखकले भनेका छन्। माओवादी केन्द्रका नेता वर्षमान पुनले राष्ट्रपतिको कदमलाई मध्यरातमा डकैती गरेकोसंज्ञा दिएका छन्। उनले ट्वीटरमा लेखेका छन् मध्यरातमा डकैती गरियो। ज्ञानेन्द्र शाहले पनि शुक्रबार र मध्यरात नै रोज्ने गर्थे। संविधानको धारा ७६(५) अनुसार केपी शर्मा ओली र शेरबाहादुर देउवाले गरेको दाबीलाई राष्ट्रपति विद्यादेवी भण्डारीले खारेज गरिदिएकी छन्। राष्ट्रपतिको उक्त निर्णयसँगै प्रधानमन्त्री निवास बालुवाटारमा मन्त्रिपरिषदको आकस्मिक बैठक समेत बसेको छ। स्रोतका अनुसार मन्त्रिपरिषदको यही बैठकले संसद विघटनका लागि राष्ट्रपति समक्ष सिफारिस गर्नेछ। प्रधानमन्त्री तथा एमाले अध्यक्ष केपी शर्मा ओली र कांग्रेस सभापति शेरबहादुर देउवाले शुक्रबार साँझ सरकार गठनका लागि आआफ्नो दाबी राष्ट्रपति समक्ष पेश गरेका थिए। राष्ट्रपति विद्या भण्डारीले संविधानको धारा ७६(५) अनुसार शुक्रबार वैकल्पिक सरकारको दाबी प्रस्तुत गर्न दिएको समय सीमाभित्र प्रधानमन्त्री ओलीले १५३ सांसदको हस्ताक्षर सहितको दाबी पेश गरेका थिए भने कांग्रेसका सभापति देउवाले भने १४९ सांसदको हस्ताक्षर सहित दाबी पेश गरेका थिए।"
मध्यरातमा ओलीले बोलाए मन्त्रिपरिषद्को आकस्मिक बैठक : चुनाव घोषणाको तयारी,काठमाडौँ: शुक्रबार मध्यरातको १२ बजेपछि मन्त्रिपरिषदको आकस्मिक बैठक प्रधानमन्त्री निवास बालुवाटारमा बस्दैछ । सरकार गठनका लागि राष्ट्रपतिबाट दुबै पक्षको दाबी खारेज भएपछि प्रधानमन्त्री केपी शर्मा ओलीले मन्त्रिपरिषदको आकस्मिक बैठक बोलाएका हुन् । बालुवाटार स्रोतका अनुसार मन्त्रीहरुलाई राति ११ पछि मात्रै खबर गरिएको थियो । बैठक राष्ट्रपति कार्यालयबाट विज्ञप्ति जारी गरिएको केही मिनेटमै सुरु भएको हो । स्रोतका अनुसार मन्त्रिपरिषदको यही बैठकले संसद्को विघटन गरेर मध्यावधी चुनावको घोषणा गर्नसक्ने समेत बुझिएको छ । यसअघि ओलीले पुस ५ गते गरेको संसदको विघटनलाई सर्वोच्चले बदर गरिदिएको थियो।
सर्वोच्चले पदमुक्त गरेका सात मन्त्रीको जिम्मेवारी प्रधानमन्त्री ओलीलाई,"काठमाडौं : राष्ट्रपति विद्यादेवी भण्डारीले सर्वोच्च अदालतले पदमुक्त गरेका सात मन्त्रीको जिम्मेवारी प्रधानमन्त्री केपी शर्मा ओलीलाई दिएकी छन्। अर्को व्यवस्था नभएसम्मका लागि सातवटै मन्त्रीको जिम्मेवारी प्रधानमन्त्रीलाई दिइएको राष्ट्रपति कार्यालयबाट जारी गरेको विज्ञप्तिमा उल्लेख छ। सर्वोच्च अदालतले मन्त्रीहरु रामबहादुर थापा, टोपबहादुर रायमाझी लेखराज भट्ट प्रभु साह मणिचन्द्र थापा गौरीशंकर चौधरी र दावा लामा तामाङलाई मन्त्रीको हैसियतमा काम गर्न रोक लगाउँदै अन्तरिम आदेश जारी गरेको थियो। प्रधानन्यायाधीश चोलेन्द्र शम्शेर जबराको एकल इजलासले उनीहरुलाई मन्त्रीको हैसियतमा काम गर्न रोक लगाउँदै अन्तरिम आदेश जारी गरेको हो । अधिवक्ता कपिलदेव ढकाल र विराज थापाले दायर गरेको रिटमाथि सुनुवाई गर्दै सर्वोच्च अदालतले उनीहरुको पुनःनियुक्ति संविधानसम्मत नभएको ठहर गरेको हो।"
सप्तरीमा कोरोनाबाट तीनजनाको मृत्यु,"राजविराज : कोरोना संक्रमणले शुक्रबार सप्तरीका तीनजनाको मृत्यु भएको छ । हनुमाननगर कंकालिनी नगरपालिका१ भारदहका ५८ वर्षीय, कञ्चनरुप नगरपालिका१ का २८ वर्षीय र महादेवा गाउँपालिकाका १ का ७५ वर्षीय पुरुषको मृत्यु भएको जिल्ला स्वास्थ्य कार्यालयले जनाएको छ । ज्वरो आएपछि वैशाख २७ गते गजेन्द्रनारायण सिंह अस्पताल राजविराजमा पीसीआर परीक्षण गराएका ५८ वर्षीय पुरुष र ७५ वर्षीय पुरुषको उपचारका क्रममा सोही अस्पतालमा मृत्यु भएको अस्पतालले जनाएको छ । यसैगरी वैशाख २७ गते विराट अस्पताल विराटनगरमा परीक्षण गराउँदा संक्रमित पुष्टि भएका २८ वर्षीय पुरुषको बीपी कोइराला स्वास्थ्य विज्ञान प्रतिष्ठान धरानको कोभिड अस्पतालमा मृत्यु भएको हो । संक्रमित पुष्टि भएपछि सामान्य अवस्थामा रहेकाले उनी होम आइसोलेशनमा बसेका थिए । होम आइसोलेसनमा बसेका उनलाई बिहीबार राति स्वास फेर्न गाह्रो भएपछि उपचारका लागि धरानको कोभिड अस्पतालको सघन उपचार कक्षमा भर्ना गरिएको थियो । कोभिड१९ को दोस्रो लहरमा यो समेत कञ्चनरुप नगरपालिकामा मृत्यु हुनेको सङ्ख्या १२ पुगेको छ भने हनुमाननगर कंकालिनी नगरपालिकामा ५ जना पुगेको छ । तीनवटै शवको व्यवस्थापनको तयारी भइरहेको जिल्ला प्रहरी कार्यालयले जनाएको छ । सप्तरीमा तीन साताको अवधिमा ४५ जनाको कोरोना संक्रमणले मृत्यु भएको छ । स्वास्थ्य कार्यालय सप्तरीका अनुसार कोभिड१९ को पहिलो लहरमा गत वर्ष सप्तरीमा ४१ जनाले ज्यान गुमाएका थिए ।"
पोखरीमा डुबेर बालकको मृत्यु,राजविराजः नुहाउन गएका १० वर्षीय बालकको शुक्रबार दिउँसो पोखरीमा डुबेर मृत्यु भएको छ । शम्भुनाथ नगरपालिका१२ का मुनिलाल साहको छोरा रुपेशको मृत्यु भएको स्थानीयवासीले जानकारी दिएका छन् । पोखरीमा नुहाउने क्रममा पानीमा डुबेर मृत्यु भएको मृतकका परिवारका सदस्यले समेत बताएका छन् । परिवारका अनुसार बिहान पानी पर्न रोकिएपछि घर नजिकै रहेको सार्वजानिक पोखरीमा रुपेश नुहाउन गएका थिए । घरदेखि दक्षिण अवस्थित सार्वजानिक पोखरीमा दिउँसो नुहाउन गएका उनी डुबेर घाइते भएपछि निकालेर राजविराज ल्याएको मृतकका बुवा मुनीलालले बताए । उपचारका लागि राजविराजस्थित छिन्नमस्ता अस्पताल ल्याउने क्रममा बाटोमा नै मृत्यु भएको हुनसक्ने अस्पतालले जनाएको छ । अस्पतालका डा महेश साहका अनुसार उपचारका लागि अस्पतालमा ल्याउँदा बालकको मृत्यु भइसकेको थियो ।
२१ घन्टे समय सीमा सकियो : अब राष्ट्रपतिको कदम कस्तो होला ?,"काठमाडौं : राष्ट्रपति विद्या भण्डारीले संविधानको धारा ७६(५) अनुसार वैकल्पिक सरकारको दाबी प्रस्तुत गर्न दिएको समय शुक्रबार पाँच बजे सकिएको छ। राष्ट्रपतिले दिएको समयभित्र सरकार गठनका लागि प्रधानमन्त्री केपी ओली र विपक्षी गठबन्धन दुवैतर्फबाट दाबी प्रस्तुत भएको छ। दुवै दाबी पत्रको अध्ययन गरेर संविधान कानुनबमोजिम निर्णय लिने र कदम चाल्ने जानकारी राष्ट्रपति भण्डारीले दलहरूलाई दिएकी छन्। दलहरुले राष्ट्रपतिको निर्णय पर्खेका छन्। विपक्षी गठबन्धनमा एमाले खनालनेपाल समूहका २७ सांसदको हस्ताक्षर देउवालाई प्रधानमन्त्री प्रस्ताव गर्न विपक्षी गठबन्धनका नेता शीतल निवासमा शीतल निवासबाट बाबुरामको ट्वीट : खुराफात शिरोमणिले जालझेल गरे प्रतिवाद गर्नुपर्छ विपक्षीको दाबी पत्र बुझेपछि राष्ट्रपतिले भनिन्, म हेरेर निर्णय गर्छु। हस्ताक्षर दुरुपयोग भएको भन्दै जयकुमारको पत्र राष्ट्रपतिलाई ओलीले दलगत आधारमा सांसदहरूको व्यक्तिगत हस्ताक्षर नै बुझाएका छन्। सांसदको हस्ताक्षरलाई आधार मान्ने कि दलको आधिकारिक पत्रलाई भन्ने विवाद छ। अब त्यसको टुंगो कसरी लाग्छ, संविधान र स्थापित प्रचलन अनि राष्ट्रपतिकै विवेकमा निर्भर हुन्छ। विपक्षीहरू पुग्नुअघि नै प्रधानमन्त्री केपी ओली पनि १५१ सांसदहरूको हस्ताक्षरसहित नयाँ सरकार दाबी गर्न शीतल निवास पुगेका थिए। विपक्षी नेताहरूले राष्ट्रपतिसँग भेट्नका लागि समय कुरिरहेकै बेला ओली एक घन्टा राष्ट्रपति भण्डारीसँग छलफल गरेर बाहिरिएका थिए। प्रधानमन्त्रीका प्रमुख राजनीतिक सल्लाहकार विष्णु रिमालले नेकपा (एमाले)का १२१ र जसपाका ३२ गरी १५३ जना सांसदको समर्थन आफूलाई रहेको पत्रसहित प्रधानमन्त्री केपी शर्मा ओलीले संविधानको धारा ७६(५) वमोजिम प्रधानमन्त्री पदको लागि दाबी गरेकाे जानकारी दिएका छन्। रिमालका अनुसार दाबी पत्रमा जसपाको तर्फबाट अध्यक्ष महन्थ ठाकुर तथा संसदीय दलका नेता राजेन्द्र महत्तो र एमालेका अध्यक्ष एवम् दलका नेता केपी शर्मा ओलीले हस्ताक्षर गरेका छन्। विपक्षी गठबन्धनभन्दा पहिले नै ओलीले आफ्नो दाबी प्रस्तुत गरेको रिमालले बताएका छन्। नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जसपाका उपेन्द्र यादव र बाबुराम भट्टराई, एमालेका माधव नेपालसहितका विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी शीतल निवास बुझाएका छन्। विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका केही सांसदहरूले आफूहरू त्यो प्रस्तावमा सहभागी नभएको बताएका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरी र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै विरोध गरेका थिए। तर त्यो प्रकियामा उनीहरू सहभागी भएका छन्। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६ (२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७ ६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।"
महँगोमा औषधि बिक्री गर्ने विराटनगरका फार्मेसी सञ्चालक पक्राउ,"विराटनगर: सर्वसाधारण कोरोना महामारीको चपेटामा परिरहेका बेला विराटनगरका फार्मेसी (औषधि पसल)ले बिरामीलाई बजार मूल्यभन्दा महँगोमा औषधि बिक्री गर्ने गरेको पाइएको छ । एउटा फार्मेसीका सञ्चालकलाई प्रहरीले विराटनगरबाट पक्राउ गरेर अनुसन्धान थाल्दा यस्तो रहस्य बाहिरिएको हो । विराटनगर महानगरपालिका३ स्थित विराट नर्सिङ होम एवं विराटनगर अस्पतालनजिक सञ्चालनमा रहेको पश्चिमवासी फार्मेसीका सञ्चालक २२ वर्षीय रवीन्द्र महतोलाई पक्राउ गरिएको मोरङ प्रहरीका प्रवक्ता डीएसपी मानबहादुर राईले जानकारी दिए । उनका अनुसार सिरहाको धनगढीमाई नगरपालिका७ फुलकाहाकट्टी घर भएका रवीन्द्र विराटनगरमा फार्मेसी सञ्चालन गरेर बसेका छन् । सञ्चालक नै बिहीबारसाँझ पक्राउ परेपछि फार्मेसी बन्द भएको छ । डीएसपी राईले उपचारका लागि अस्पताल भर्ना भएका बिरामीलाई बढी मूल्य लिएर औषधि बेचेको प्रारम्भिक अनुसन्धानबाट खुलेको बताए । सिरहाको बरियारपट्टी गाउँपालिका३ का ४५ वर्षीय रामनारायण मुखियाले प्रसूतिका लागि बुहारी सपना मुखियालाई वैशाख २५ गते अस्पताल भर्ना गरेका थिए । वैशाख ३० गतेसम्म बुहारीलाई अस्पताल राख्दा आवश्यक औषधि रवीन्द्रकै फार्मेसीबाट लगे । तर डिस्चार्ज पाएर घर फर्किने बेलामा बिल हेर्दा उनलाई अस्वभाविक लाग्यो । त्यसपछि रामनारायण प्रहरीको शरणमा पुगेका हुन् । डीएसपी राईका अनुसार रामनारायणले उक्त फार्मेसीबाट वैशाख २५ गतेदेखि ३० गतेसम्म औषधि खरिद गरेको देखिन्छ । फार्मेसी सञ्चालक रवीन्द्रले औषधिको मूल्य ३५ हजार चार सय ५६ रुपैयाँ लिनुपर्नेमा रामनारायणसँग ५३ हजार तीन सय ४५ रुपैयाँ लिएको पाइएको मोरङ प्रहरी प्रमुख एसपी सन्तोष खड्काले बताए । उनका अनुसार वास्ताविक मूल्यभन्दा १७ हजार आठ सय ८९ रुपैयाँ बढी लिएको देखिएको छ । फार्मेसी सञ्चालकले औषधि खरिद गर्ने ग्राहाकका नाममा दुईवटा खाता बनाउने गरेको पाइयो, एसपी खड्काले भने, एउटामा वास्तविक मूल्य लेख्ने र अर्कोमा बढी मूल्य उल्लेख गरेर ग्राहाकसँग पैसा लिने गरेको पत्ता लागेको छ । फार्मेसी सञ्चालक महतोका दुवै खाता प्रहरीले नियन्त्रणमा लिएको छ । दुवै खाताको विस्तृतमा अध्ययन एवं अनुसन्धान गरेर ठगीमा परेका अरु बिरामीको विवरण निकाल्ने प्रयास प्रहरीले गरिरहेको छ । ४० रुपैयाँपर्ने औषधिलाई एक सय ४० रुपैयाँसम्ममा बिक्री गरेको फेला परेको एसपी खड्काले बताए । कोरोना महामारीको चपेटामा परिरहेका सर्वसाधारणलाई महँगो मूल्य लिएर औषधिमा कालोबजारी गरिरहेको पाइयो, उनले भने, बजार मूल्यभन्दा बढीमा औषधि बिक्री गरेको गुनासोका आधारमा अनुसन्धान थाल्दा औषधिमा भइरहेको कालोबजारीको नयाँ तथ्य फेला पर्यो । एसपी खड्काले पक्राउ परेका महतोविरुद्ध कालोबजार तथा केही अन्य सामाजिक अपराध तथा सजाय ऐन, २०३२ बमोजिम कारबाही अघि बढाउन शुक्रबार म्याद थप गरेर बाँकी अनुसन्धान थालिएको जानकारी दिए । जाहेरी नपर्दा अर्का सञ्चालक छुटे प्रहरीले रवीन्द्रकै छेउमा रहेको अर्को गोलबजार फार्मेसीका सञ्चालक जितेन्द्र महतोलाई पनि पक्राउ गरेको थियो । तर बिरामीलाई महँगोमा औषधि बेचेको पाइएपछि पक्राउ परेका जितेन्द्र किटानी जाहेरी नपर्दा छुटेका छन् । उनले २६ दिन अस्पताल बसेका बिरामीको उपचारमा चार लाख ५५ हजार रुपैयाँको औषधि प्रयोग भएको भन्दै आफन्तलाई बिल थमाएको पाइएको थियो । प्रयोग भएको भन्दा औषधिको मूल्य धेरै आएपछि बिरामीका आफन्तले प्रहरीमा खबर गरेका थिए । उनले ठगी गरेको भनिएका बिरामीको निधन शुक्रबार बिहान भएको छ । त्यसपछि जाहेरी दिन आफन्त आएनन् । जाहेरी नपरेपछि कारबाही अघि बढाउन आधार भएन, प्रहरी स्रोतले भन्यो, थप अनुसन्धानभने जारी राखिएकाले नयाँ विषय केही खुलेमा पुनः पक्राउ गरेर कारबाही गरिने छ । प्रहरीका अनुसार मोरङको पथरीशनिश्चरेका ८४ वर्षीय पूर्णबहादुर लिम्बूलाई उपचारका लागि अस्पताल भर्ना गरिएको थियो । २६ दिनसम्म अस्पताल राख्दा परिवारका सदस्यले गोलबजार फार्मेसीबाट औषधि खरिद गरेका थिए । डिस्चार्ज भएर घर जाने बेलामा चार लाख ५५ हजार रुपैयाँको बिल थमाएपछि आफन्त आश्चर्यमा परे । पूर्णबहादुरको शुक्रबार बिहान घरमै निधन भएको जानकारी प्रहरीलाई प्राप्त भएको छ । औषधि बिक्री गरेको भनिएका बिरामीकै मृत्यु भइसकेकाले परिवारका सदस्य मृत्युपछिको संस्कारमा लागे, स्रोतले भन्यो, जाहेरी दिन आउन नपाएपछि पक्राउ परेका फार्मेसी सञ्चालक त्यत्तिकै छुट्ने अवस्था बन्यो । औषधि विभाग मौन कोरोना महामारीका बेला औषधिमा कालोबजारी बढेको जनगुनासो प्रहरीमा पुगिरहेको छ । यो गुनासो फार्मेसीको नियमन गर्ने निकाय औषधि व्यवस्था विभागमा पनि नपुगेको भने हैन । तर विभागले बद्मासी गर्ने फार्मेसीलाई कारबाहीका लागि कुनै चासो नदिएको गुनासो पीडित पक्षको छ । विभागकै सेटिङमा बिरामीलाई फार्मेसीले महँगो मूल्यमा औषधि बिक्री गर्ने गरेको पाइयो, एक बिरामीका आफन्तले भने, सम्बन्धित निकायकै संरक्षण पाएपछि कालोबजारी मौलाउनु स्वभाविक हो । उनले महासंकटका बेला औषधि बिक्रीका नाममा बद्मासी गर्नेलाई कारबाहीको दायरामा ल्याउन नचाहनु विभागको ठूलो लापरबाही भएको बताए । भने, निम्न आर्थिक अवस्था भएका बिरामीसँग औषधि बिक्रीका नाममा फार्मेसीले चर्को मूल्य लिइरहँदा विभागले मौन स्वीकृति दिएको देखिन्छ । राज्यकै संरक्षणमा औषधिमा कालोबजारी मौलाउँदा सर्वसाधारण जनता मारमा परिरहेका छन् । विभागका विराटनगर प्रमुख सञ्जीव कट्टेलले औषधिमा निगरानी बढाइएको बताए । औषधि लगायत स्वास्थ्य सामाग्रीमा कालोबजारी बढेको गुनासो आएको छ, उनले भने, सबै पक्षसँग समन्वय गर्दै अनुगमन गरेर बद्मासी गर्नेलाई कारबाहीको दायरामा ल्याउने काम भइरहेको छ ।"
इलाम अस्पताललाई जनशक्ति र स्वास्थ्य सामग्री माग,"काठमाडौं : कांग्रेस केन्द्रीय सदस्य एवं प्रतिनिधिसभा सदस्य सुजाता परियारले इलाम जिल्ला अस्पतालमा आवश्यक जनशक्ति र स्वास्थ्य सामग्रीतत्काल उपलब्ध गराउन सरकारसँग माग गरेकी छन् । सांसद परियारले शुक्रबार सिंहदरबारमा स्वास्थ्य तथा जनसंख्यामन्त्री हृदयेश त्रिपाठीलाई कोरोना महामारीको अवस्थाबारे ध्यानाकर्षण गराउँदै ज्ञापनपत्र बुझाएकी हुन् । इलाम अस्पतालमा दरबन्दी अनुसार डाक्टर, नर्स र स्वास्थ्यकर्मी छैनन् भने स्वास्थ्य सामग्री तथा उपकरण, अक्सिजनलगायत अति आवश्यक उपचार सामग्रीको अभावमा संक्रमितको उचित उपचार हुन सकिरहेको छैन । व्यवस्थित सघन कक्ष, भेन्टिलेटरको अभावमा इलामका संक्रमितलगायत अन्य बिमारीहरु थप उपचारको लागि अन्यत्र जानुपर्ने बाध्यता रहेको छ, ज्ञापनपत्रमा लेखिएको छ, तसर्थ इलामवासीको जीवन रक्षा र स्वास्थ्य उपचारको लागि तत्काल इलाम अस्पताललाई आवश्यक पर्ने परीक्षण किट, मास्क, स्यानिटाइजर, पीपीई सेट, थर्मल गनलगायत स्वास्थ्य सामग्री र अक्सिजन सिलिन्डर, अक्सिजन कन्सन्ट्रेटरको तत्काल व्यवस्था गरिदिन अनुरोध छ । सांसद परियारले आफ्ना माग सम्बोधन गर्ने प्रतिबद्धता मन्त्री त्रिपाठीले जनाएको अन्नपूर्ण पोस्ट्लाई बताइन् ।"
संसद्को सर्वोच्चतालाई जोगाउन राष्ट्रपति समक्ष पत्रकार महासंघको आग्रह,"काठमाडौं : नेपाल पत्रकार महासंघले नयाँ प्रधानमन्त्री नियुक्तिको प्रक्रिया थालिनुलाई असंवैधानिक कदम भएको जनाएको छ । महासंघले विज्ञप्ति निकालेर प्रधानमन्त्रीको पद रिक्त नभई नयाँ सरकार गठनको प्रक्रिया सुरु नहुने भन्दै नयाँ प्रधानमन्त्री नियुक्तिको प्रक्रिया थालिनुलाई असंवैधानिक कदम भएको दाबी गरेको हो । महासंघको शुक्रबार बसेको आकस्मिक बैठकले नयाँ प्रधानमन्त्री नियुक्तिको प्रक्रिया थालिनुलाई संविधान र संसदको हुर्मत लिने काम गरेको ठहर गरेको महासचिव रोशन पुरीले हस्ताक्षर गरेको विज्ञप्तीमा उल्लेख छ । यस्तै बिहीबार राष्ट्रपति विद्यादेवी भण्डारीले संवैधानिक प्रक्रियालाई अलपत्र पार्नेगरी २४ घण्टासम्म पनि समय नदिई नयाँ प्रधानमन्त्री नियुक्तको लागि गरिएको आह्वानलाई तत्काल सच्याउन महासंघले माग गरेको छ । महासंघले संविधानको धारा ७६ को (४) अनुसार संसदबाट विश्वासको मत लिने वा राजीनामा दिएर पद रिक्त गर्ने प्रक्रियालाई निरन्तरता दिँदै संवैधानिक तथा संसद्को सर्वोच्चतालाई जोगाइराख्न पनि राष्ट्रपति समक्ष आग्रह गरेको छ। विज्ञप्ति असंवैधानिक कदमका विपक्षमा दृढताकासाथ एक ठाउँमा उभिन र लोकतान्त्रिक मूल्य मान्यताको रक्षाका लागि सहकार्य गर्न प्रेस तथा अभिव्यक्ति र नागरिक स्वतन्त्रताका पक्षधरहरुमा महासंघकाे अपिल मितिः २०७८।०२।०७ नेपालको संविधानको धारा ७६ (३) अनुसार नियुक्त भएका प्रधानमन्त्रीले संविधानको अनिवार्य शर्तअनुसार प्रतिनिधिसभाबाट ३० दिनभित्र विश्वासको मत लिनु पर्दछ । प्रधानमन्त्रीले संसदबाट बिश्वासको मत लिन नसकेमा वा पदबाट राजीनामा दिएमा प्रधानमन्त्री पद रिक्त हुन पुग्दछ । त्यसपछि मात्रै नयाँ सरकार गठनको प्रक्रिया सुरु हुन्छ । तर, प्रधानमन्त्री केपी शर्मा ओलीले यी संवैधानिक प्रक्रिया पूरा नगरी नयाँ सरकार गठनको प्रक्रिया सुरु गर्न शिफारिस गरेको र सो सिफारिसका आधारमा २०७८ जेठ ६ गते साँझ सम्माननीय राष्ट्रपतिबाट धारा ७६ (५) अनुसार नयाँ प्रधानमन्त्री नियुक्तिको प्रक्रिया थालिनुलाई नेपाल पत्रकार महासंघले असंवैधानिक कदमका रुपमा लिएको छ । महासंघका पदाधिकारीको शुक्रबार बसेको आकस्मिक बैठकले यो कदमले संविधान र संसदको हुर्मत लिने काम गरेको ठहर गरेको छ । राज्यका संवैधानिक अंगहरुले संविधानको पालना गर्नु गराउनु पर्दछ । संविधानको कार्यान्वयन गर्नु भनेको संवैधानिक प्रक्रियाका आधारमा हिड्नु हो । संवैधानिक प्रक्रियालाई अलपत्र पार्नेगरी सम्माननीय राष्ट्रपतिज्यूबाट २४ घण्टासम्म पनि समय नदिइ गरिएको आह्वानलाई तत्काल सच्चाइ धारा ७६ को (४) अनुसार संसदबाट विश्वासको मत लिने वा राजीनामा दिएर पद रिक्त गर्ने प्रक्रियालाई निरन्तरता दिँदै संवैधानिक तथा संसदको सर्वोच्चतालाई जोगाइराख्न महासंघ सम्माननीय राष्ट्रपति समक्ष आग्रह गर्दछ । पछिल्लो समयमा संविधानको आफू अनुकूल व्याख्या गर्दै सत्ताको निरन्तरता खोज्ने प्रवृत्ति बलियो बन्दै गएको सर्वोच्च अदालतबाट जारी भएका केही आदेशले पुष्टि गरेका छन् । यस्तो प्रवृत्तिले संविधानको कार्यान्वयन प्रक्रियामा बाधामात्र पुयाउँदैन, समग्रमा लोकतन्त्रलाई नै कमजोर बनाउँछ । यस्तो प्रवृत्तिको अन्त्य गरी संविधानवादको रक्षा गर्नु यतिबेला अपरिहार्य आवश्यकता बन्न पुगेको छ । संविधानसभामार्फत् संविधान निर्माणका लागि नेपालले लामो मूल्य चुकाएको छ । नेपाली पत्रकारिता क्षेत्रलेसमेत यो मुद्दालाई उठान गर्न, जीवितराख्न र कार्यान्वयन गर्दै संविधान निर्माण गर्नका लागि अविष्मरणीय योगदान पुयाएको छ । त्यसकारण यो संविधानप्रति अपनत्वभाव महसुसगर्दै संविधानको सही कार्यान्वयनका लागि निगरानी राख्नु पत्रकारिता क्षेत्रको दायित्व हुन्छ । यही दायित्वलाई बोध गर्दै महासंघले विभिन्न कालखण्डमा भएका संविधान मिच्ने कदमको विपक्षमा आफूलाई उभ्याउँदै आएको छ । यतिबेला फेरि संविधानमाथि निर्मम प्रहार हुँदा पत्रकार महासंघले त्यो प्रहार रोक्नका लागि संविधानको संरक्षक मानिने सम्मानीत राष्ट्रपति संस्थासंग आग्रह गर्नु आफ्नो दायित्व ठान्दछ । संवैधानिक प्रक्रियाका आधारमा संविधानको कार्यान्वयन नहुँदा लोकतान्त्रिक प्रणाली कमजोर हुनजान्छ । लोकतान्त्रिक प्रणाली कमजोर हुँदा प्रेस तथा अभिव्यक्ति स्वतन्त्रता र नागरिक स्वतन्त्रता कमजोर हुँदै जान्छ । त्यसकारण प्रेस तथा अभिव्यक्ति र नागरिक स्वतन्त्रताका पक्षधरहरु असंवैधानिक कदमका विपक्षमा दृढताकासाथ एक ठाउँमा उभिन र लोकतान्त्रिक मूल्य मान्यताको रक्षाका लागि सहकार्य गर्न नेपाल पत्रकार महासंघ सबैमा अपिल गर्दछ । रोसन पुरी महासचिव"
तारा लिम्बुको आधा लैजाऊबजारमा (भिडियो),"काठमाडौं : साहित्यकार तारा लिम्बुको आधा लैजाऊ तिमी माया आधा लिन्छु मैलेको भिडियो सार्वजनिक गरिएको छ। साहित्यको क्षेत्रमा लामो समयदेखि कलम चलाउँदै आएकी गीतकार ताराको नयाँ गीतमा गायक राजेश पायल राईको स्वर रहेको छ। गीतमा कम्पोज तथा एरेन्ज सविन लिम्बुको रहेको छ। गीतको भिडियोमा अमित सुब्बा र क्रिन्चा राईको अभिनय देख्न सकिन्छ। भिडियोको छायांकन बेलायतका रमणीय स्थानहरुमा गरिएको छ। भिडियोमा प्रेम र रोमान्सका रोमान्टिक दृश्यलाई फिल्मी शैलीमा तयार पारिएको छ। जसमा आफ्नी मायालुलाई फकाउन प्रेमीले भावी जीवनका सपना देखाएका छन्। सार्वजनिक भिडियोमा कोरियोग्राफी तथा मेकअप दिपिका श्रेष्ठको रहेको छ। जसमा रंग संयोजन नवीन निरौलाको रहेको छ। जसको निर्देशन बेलायतमा रहेर एक दशकभन्दा लामो समयदेखि पत्रकारिता र म्यूजिक भिडियो निर्देशनमा ब्यस्त संचारकर्मी तथा निर्देशक कुशल श्रेष्ठले गरेका हुन्। ३ दर्जन बढी म्यूजिक भिडियोको निर्देशन, सम्पादन र छायांकन गरिसकेका निर्देशक श्रेष्ठ परवासमा रहेर पनि सबैभन्दा धेरै म्यूजिक भिडियो निर्देशन गर्ने निर्देशकका रुपमा पनि परिचित छन्। बेलायतमा कोरोना महामारी बढीरहेको समयमा उनले आफ्नो समय अनुकुलतामा निरन्तर भिडियोका कामहरु गरि नै रहे। हरेक महिना जस्तो नै उनका एकपछि अर्को भिडियोहरु बजारमा आइरहेका बेला कुशलले निर्देशन गरेको पछिल्लो भिडियो हो। भिडियो सबिन लिम्बुको युट्यूव च्यानलमा हेर्न सकिन्छ।"
नवलपरासीमा कोरोनाबाट मृत्यु भएका ४४ शव सेनाले व्यवस्थापन गर्यो,"परासीः कोरोना संक्रमणले मृत्यु भएका ४४ वटा शवलाई पश्चिम नवलपरासीस्थित कालीध्वज गण परासीले व्यवस्थापन गरेको छ । व्यवस्थापन गरिएका शवमा सबैभन्दा बढी होम आइसोलेसनमा मृत्यु भएकाहरु रहेको गणका प्रमुख सेनानी समिर कुमार गुरुङले जानकारी दिए । होम आइसोलेसनका २६ र पृथ्वीचन्द्र जिल्ला अस्पतालमा मृत्यु भएका १८ जनाको शव व्यवस्थापन गरिएको गुरुङले जानकारी दिए । जिल्लामा पहिलो लहरमा ३३ र दोस्रो लहरमा ७७ गरी कुल १ सय १० जनाको मृत्यु भएको छ । जसमा सेनाले दोस्रो लहरमा मात्र ३६ जनाको शव व्यवस्थापन गरेको हो । जिल्ला अस्पताल र होम आइसोलेसनबाहेक अन्यको उपचारका क्रममा अन्य जिल्लामा मृत्यु भएको हो । उनीहरुको सोही जिल्लाहरुमा शव व्यवस्थापन हुँदै आएको स्वास्थ्य कार्यालयले जनाएको छ । शव व्यवस्थापनका लागि गणले दैनिक ४ वटा टिम तयारी अवस्थामा राखेको छ । गणमा रहेका सबैलाई शव व्यवस्थापनबारे प्रशिक्षण दिइएको छ । आवश्यक परेको अवस्थामा जति जनालाई पनि परिचालन गर्न सकिन्छ । प्रमुख सेनानी गुरुङले भने । मृतकका परिवारको चाहानाअनुसार अन्तिम संस्कार गर्न चाहनेलाई स्वास्थ्य मापदण्डसहित उक्त कर्म समेत गर्न दिइने गरिएको छ । निर्देशिकाअनुसार शवलाई र्यापिङ गर्ने जिम्मेवारी स्वास्थ्यकर्मीको हो । विपद्को समयमा जिम्मेवारीलाई कुर्नुभन्दा पनि तत्काल समस्या समाधान तर्फ लाग्नु पर्ने भएकाले हामी आफैंले पनि र्यापिङ गरेर व्यवस्थापन गर्दै आएका छौं उनले भने । शव व्यवस्थापन र अन्य अवस्थामा आवश्यक पर्ने पीपीई स्वास्थ्य कार्यालयले उपलब्ध गराउँदै आएको गणले जनाएको छ । शव व्यवस्थापनका लागि खटिने सुरक्षाकर्मीहरुले भने अहिलेसम्म जोखिम भत्ता रकम पाएका छैनन् । संकटका बेला भत्ता र रकमको कुरा भएन, रकम आयो भने पाईहाल्छन् । प्रमुख सेनानी गुरुङले भने ।"
शीतल निवासबाट बाबुरामको ट्वीट : खुराफात शिरोमणिले जालझेल गरे प्रतिवाद गर्नुपर्छ,"काठमाडौं : पूर्वप्रधानमन्त्री डा बाबुराम भट्टराईले जालझेल गर्ने दुष्प्रयास भए अवसरवादी र प्रतिवाद गर्नुपर्ने बताएका छन्। विपक्षी गठबन्धनको तर्फबाट कांग्रेस सभापति शेरबहादुर देउवालाई प्रधानमन्त्री प्रस्ताव गर्न शीतल निवास पुगेका बाबुरामले यस्तो बताएका हुन्। राष्ट्रपति भण्डारीले शीतल निवासमा विपक्षी गठबन्धनलाई हस्ताक्षर बुझाउन सजिलै समय नदेएकोतर्फ लक्षित गर्दै बाबुरामले यस्तो ट्वीट गरेका हुन्। धारा ७६ (५) बमोजिम १४९ सांसदहरूले प्रमुख प्रतिपक्षी दलका नेतालाई प्रम नियुक्ति निम्ति गरेको प्रस्तावलाई कुनै किन्तुपरन्तुजालझेल गरी टार्ने ठाउॅ छैन, बाबुरामले ट्वीट गरेका छन्, खुराफात शीरोमणिहरूले पुनः जालझेल गर्ने दुष्प्रयास गरे भने आम जनता र सचेत नागरिकले यथोचित खबरदारीप्रतिवाद गर्नुपर्छ है।"
"२३ हजार २२६ नमूना परीक्षणमा ८ हजार ६०७ जनामा कोरोना संक्रमण, १७७ को मृत्यु",काठमाडौं : नेपालमा पछिल्लो २४ घन्टामा ८ हजार ६०७ जनामा कोरोना संक्रमण पुष्टि भएको छ। परीक्षण गराएका २३ हजार २२६ नमूनामध्ये ८ हजार ६०७ जनामा कोरोना संक्रमण देखिएको हो। २२ हजार ३५३ जनाको पीसीआर विधिबाट र ८७३ जनाको एन्टिजेन परीक्षण गराउँदा ८ हजार ६०७ जनामा संक्रमण देखिएको मन्त्रालयले पुष्टि गरेको छ। यस्तै पछिल्लो २४ घन्टामा कोरोना भाइरसबाट १७७ जनाको मृत्यु भएको छ। यो सहित कोरोनाबाट मृत्यु हुनेको संख्या ६ हजार २४ पुगेको छ। बिहीबार मात्र १९० जनाको कोरोनाबाट मृत्यु भएको थियो। मन्त्रालयका अनुसार शुक्रबार ७ हजार ८९० जना कोरोनामुक्त भएका छन्। यस्तै हालसम्म १ लाख १६ जहार १९२ जना कोरोनाका सक्रिय संक्रमित छन्। ९१२ जना क्वारेन्टाइमा रहेको मन्त्रालयले जनाएको छ।
गाजा क्षेत्रमा युद्धविरामपछि हमासको दावी: इजरायलमाथि विजय हासिल गर्यौँ,जेरुसेलम: गाजा क्षेत्रमा इजरायल र हमास विद्रोहीको युद्धविरामसँगै हमासका एक वरिष्ठ नेताले आफूहरुले इजरायलमाथि जित हासिल गरेको दावी गरेका छन् । गाजामा आफ्ना समर्थकहरुसहित हजारौँ मानिसलाई सम्बोधन गर्दै हमासका वरिष्ठ नेता खलील अल हायाले शुक्रबार यस्तो बताएका हुन् । उनले आमसभालाई देखाउँदै भाषणको क्रममा यसलाई विजयको उल्लास भएको प्रतिक्रिया दिए । खलील गाजा क्षेत्रस्थित इस्लामिस्ट मुभमेन्टको राजनीतिक ब्यूरोका दोस्रो बरियताका नेता हुन् । उनले इजरायलको हवाइ आक्रमणबाट ध्वस्त पारिएका गाजाका भवनहरुको पूनर्निर्माण समेत गरिने प्रतिवद्धता व्यक्त गरे । इजरायलले मे १० देखि गाजा क्षेत्रमा निरन्तर हवाइ आक्रमण गर्दा कम्तिमा २३२ प्यालेस्टाइनी मारिएका छन् । जसमध्ये ६५ जना बालबालिका थिए । यस्तै इजरायली आक्रमणमा १९०० जना घाइते भएका छन् । यस क्रममा गाजा क्षेत्रबाट १ लाख २० हजार भन्दा धेरै मानिस सुरक्षित स्थानतर्फ भागेका छन् । हमास र इस्लामिस्टका अन्य कार्यकर्ताले भने इजरायलतर्फ ४ हजार भन्दा धेरै रकेट प्रहार गरेको बताइएको छ । रकेट हमलामा इजरायली पक्षमा भने १२ जना इजरायली मारिएको बताइएको छ ।
देउवालाई प्रधानमन्त्री प्रस्ताव गर्न विपक्षी गठबन्धनका नेता शीतल निवासमा,काठमाडौं : विपक्षी गठबन्धनले बहुमत सांसदको हस्ताक्षरसहित कांग्रेस सभापति शेरबहादुर देउवालाई प्रधानमन्त्रीको रुपमा दाबी गर्न नेताहरु शीतल निवास पुगेका छन्। दिउँसो सिंहदरबारमा बसेको विपक्षी गठबन्धनको बैठकले १५० सांसदको हस्ताक्षरसहित प्रधानमन्त्रीका लागि देउवाको नाम अगाडि सारेर राष्ट्रपति समक्ष पेश गर्ने निर्णय गरेको थियो । निर्णय लगत्तै नेताहरु शीतल निवास पुगेका हुन् । संविधान छलेर सत्ता कब्जा गर्न खोजिएको होइन : प्रधानमन्त्री ओली प्रधानमन्त्रीको प्रश्न : मलाई हटाएर विकल्प दिनुस् भन्दा कसरी षडयन्त्र हुन्छ ? (भिडियो) विश्वासको मत लिने समय नभएकाले मार्ग प्रशस्त गरेँ : ओली नयाँ प्रधानमन्त्रीका लागि दावी गर्ने प्रयासमा छु : प्रधानमन्त्री ओली देउवाको नाममा विपक्षी गठबन्धनको सहमति : हस्ताक्षर लिएर सांसद शीतल निवासतर्फ विपक्षी गठबन्धनमा एमाले खनालनेपाल समूहका २७ सांसदको हस्ताक्षर विपक्षी गठबन्धनमा सत्तारुढ नेकपा (एमाले) माधवकुमार नेपाल र झलनाथ खनाल समूहका २७ सांसदले हस्ताक्षर गरेका छन् । पार्टी अध्यक्ष एवम् प्रधानमन्त्री ओलीलाई सत्ताबाट हटाउन विपक्षी गठबन्धनलाई नेपालखनाल समूहले साथ दिएको हो । विपक्षी गठबन्धनको तर्फबाट कांग्रेस सभापति देउवालाई प्रधानमन्त्री बनाउने नेपाल खनाल समूहका २७ सांसदको हस्ताक्षर आएको कांग्रेस नेता गगन थापाले जानकारी दिए ।
हस्ताक्षर दुरुपयोग भएको भन्दै जयकुमारको पत्र राष्ट्रपतिलाई,"काठमाडौं : विपक्षी गठबन्धनले प्रमुख प्रतिपक्षी दलका नेता शेरबहादुर देउवालाई प्रधानमन्त्री प्रस्ताव गर्न आफ्नो हस्ताक्षर दुरुपयोग भएको भन्दै एमाले सांसद जयकुमार राईले राष्ट्रपतिलाई पत्र लेखेका छन् । शुक्रबार दिउँसो विपक्षी गठबन्धनले बुझाएको १४९ सदस्यको हस्ताक्षरमा आफ्नो नाम र हस्ताक्षर रहेको भन्दै सुनसरी क्षेत्र नम्बर १ का एमाले प्रतिनिधिसभा सदस्य राईले राष्ट्रपति विद्यादेवी भण्डारीलाई ध्यानाकर्षण गराएका हुन् । म एमाले प्रतिनिधिसभा सदस्य हुँ, राईले पत्रमा लेखेका छन्, मैले मेरो पार्टी ध्यक्षको विरुद्धमा विपक्षी पार्टी नेतालाई प्रधानमन्त्री बनाउने गरी कुनै हस्ताक्षर नगरेको व्यहोरा जानकारी गराउँदछु । राईसहित एमालेका अन्य केही सांसदले हस्ताक्षर दुरुपयोग भएको भन्दै आपत्ति जनाएका छन् ।"
जसपाको समर्थन प्रधानमन्त्री ओलीलाई,"काठमाडौं : जनता समाजवादी पार्टी नेपाल (जसपा) संसदीय दलको बैठकले प्रधानमन्त्री केपी ओलीलाई समर्थन गर्ने निर्णय गरेको छ। सिंहदरबारमा शुक्रबार जसपाका अध्यक्ष महन्थ ठाकुर र संसदीय दलका नेता राजेन्द्र महतो पक्षका सांसदको बैठकले अहिलेका परिस्थितिमा प्रधानमन्त्री ओलीका पक्षमा उभिने निर्णय गरेको हो। नेता महतोले वर्तमान सरकारका प्रधानमन्त्री ओलीले मधेशका माग पूरा गराउने पहल गरिरहेकाले आफूहरुले उनलाई समर्थन जनाउने निर्णय गरेको जानकारी दिए। हाम्रा मुद्दालाई वर्तमान सरकारले सकारात्मक रुपमा लिएको हुनाले प्रधानमन्त्री ओलीलाई समर्थन गर्ने निर्णय गरिसकेका छौँ, उनले भने। बैठकमा बिहीबार प्रधानमन्त्री ओलीसँगको छलफलबारे अध्यक्ष ठाकुर र नेता महतोले आफ्ना सांसदलाई ब्रिफिङ गरेका थिए। बैठकले निर्णय गर्ने अधिकार अध्यक्ष ठाकुरलाई दिएको थियो। जसपाको निर्णयपछि प्रधानमन्त्री ओलीले आफ्नो पार्टीसहित जसपा सांसदहरुको समर्थनमा बहुमत सदस्यको हस्ताक्षरसहित प्रधानमन्त्रीमा आफ्नो दाबीसहित राष्ट्रपतिलाई हस्ताक्षर बुझाएका छन्। विपक्षी गठनधनबाट कांग्रेस सभापति शेरबहादुर देउवाले पनि बहुमतको दाबी गर्दै राष्ट्रपतिसमक्ष हस्ताक्षर बुझाएका छन्।"
विपक्षी गठबन्धनमा एमाले खनालनेपाल समूहका २७ सांसदको हस्ताक्षर,काठमाडौं : नयाँ सरकार गठनका लागि बनेको विपक्षी गठबन्धनमा सत्तारुढ नेकपा (एमाले) माधवकुमार नेपाल र झलनाथ खनाल समूहका २७ सांसदले हस्ताक्षर गरेका छन्। पार्टी अध्यक्ष एवम् प्रधानमन्त्री ओलीलाई सत्ताबाट हटाउन विपक्षी गठबन्धनलाई नेपालखनाल समूहले साथ दिएको हो। प्रधानमन्त्रीको प्रश्न : मलाई हटाएर विकल्प दिनुस् भन्दा कसरी षडयन्त्र हुन्छ ? (भिडियो) विश्वासको मत लिने समय नभएकाले मार्ग प्रशस्त गरेँ : ओली नयाँ प्रधानमन्त्रीका लागि दावी गर्ने प्रयासमा छु : प्रधानमन्त्री ओली देउवाको नाममा विपक्षी गठबन्धनको सहमति : हस्ताक्षर लिएर सांसद शीतल निवासतर्फ विपक्षी गठबन्धनको तर्फबाट कांग्रेस सभापति शेरबहादुर देउवालाई प्रधानमन्त्री बनाउने नेपाल खनाल समूहका २७ सांसदको हस्ताक्षर आएको कांग्रेस नेता गगन थापाले जानकारी दिए। विपक्षी गठबन्धन १५० सांसदको हस्ताक्षरसहित कांग्रेस सभापति देउवालाई प्रधानमन्त्री नियुक्तिको दाबी गर्न शीतल निवास पुगेको छ।
पर्वतमा निषेधाज्ञा जेठ १५ सम्म लम्बियो,"कुश्मा : कोरोना संक्रमण नियन्त्रणका लागि जिल्ला प्रशासन कार्यालय पर्वतले लागू गरेको निषेधाज्ञा थप एक हप्ता लम्बिएको छ । जिल्लाको कोरोना संक्रमण बढ्दै गएपछि जिल्ला कोभिड संकट व्यवस्थापन समितिको सिफारिस अनुसार जेठ १५ गते सम्म निषेधाज्ञा थपिएको प्रमुख जिल्ला अधिकारी देबी पाण्डे खत्रीले जानकारी दिइन् । राष्ट्रिय गौरवका आयोजना र सार्वजनिक विकास निर्माणका आयोजनाहरुको काम भने निषेधाज्ञामा नरोकिने भएको छ । अत्यावश्यक सेवा २४ सै घण्टा खुल्ला हुने भएपनि बजार पसल दिनको २ घण्टा मात्रै खुल्ला हुने भएको छ । बिहान ७ देखि ९ बजेसम्म पसलहरु खोल्न पाईने भएको छ । अत्यावश्यक सेवाका सरकारी कार्यालय बाहेक सबै बन्द गरिने भएको छ । बैँक तथा वित्तिय संस्था समेत निषेधाज्ञामा बन्द गरिएको छ । सर्वसाधारणलाई घरबाहिर नडुल्न, स्वास्थ्यका मापदण्ड पालना गर्न, भौतिक दुरी कायम गर्न प्रशासनले अनुरोध गरेको छ । पर्वतमा दिनदिनै कोरानो संक्रमण बढ्दो क्रममा छ । विद्यालय, सिनेमा, सार्वजनिक समारोह, विवाह, व्रतबन्ध, चौरासी पूजा सबै रोकिएको छ । मठमन्दिर, गुम्वा, मस्जिदमा हुने प्रार्थना, पूजापाठहरु निषेधाज्ञा अवधिमा बन्द रहेका छन् । जिल्लामा मध्यपहाडी लोकमार्ग, कालीगण्डकी लोकमार्ग र मोदी लेखनाथ विद्युत प्रसारण आयोनजाको निर्माण कार्य भइरहेको छ । यी मध्ये दुई वटा गौरबका आयोजनाका सडकहरुको निर्माण कार्य तीव्र गतिमा छ । मुख्य गरी मध्यपहाडी लोकमार्गमा निर्माणको काम तीव्र गतिमा अघि बढिरहेको छ । उता, कालीगण्डकी लोकमार्गमा पनि निर्माणको काम भइरहेको छ । यी सवै आयोजनाहरुमा काम नरोकिने भएको प्रजिअ खत्रीले बताइन् । यसैगरी जिल्लामा विभिन्न सडकहरुमा पूर्वाधार विकास कार्यालयले पनि सडक निर्माणको काम भने स्थानीय तह र अन्य कार्यालयहरु मार्फत पनि पूर्वाधार विकासको काम भइरहेको छ । सबै आयोजनाहरुमा पूर्वाधार निर्माणको कामलाई गति दिने गरी समन्वय गरिने प्रशासन कार्यालयले उल्लेख गरेको छ ।"
"१५३ सांसदको हस्ताक्षरसहित ओली राष्ट्रपतिकहाँ, विपक्षीको भन्दा पहिले नै दाबी पेस","काठमाडौं : प्रधानमन्त्री केपी शर्मा ओली पनि बहुमत सांसदहरूको हस्ताक्षरसहित नयाँ सरकारको शीतलनिवास पुगेका छन्। विपक्षी दलका नेताहरुले राष्ट्रपतिलाई नभेट्दै प्रधानमन्त्री ओली शीतलनिवास पुगेर १५१ जना सांसदहरूको हस्ताक्षर बुझाएका हुन्।प्रधानमन्त्रीका प्रमुख राजनीतिक सल्लाहकार विष्णु रिमालले नेकपा (एमाले)का १२१ र जसपाका ३२ गरी १५३ जना सांसदको समर्थन आफूलाई रहेको पत्रसहित प्रधानमन्त्री केपी शर्मा ओलीले संविधानको धारा ७६(५) वमोजिम प्रधानमन्त्री पदको लागि दावी गर्नु भएको जानकारी दिएका छन्।रिमालका अनुसार दावी पत्रमा जसपाको तर्फबाट अध्यक्ष महन्थ ठाकुर तथा संसदीय दलका नेता राजेन्द्र महत्तो र एमालेका अध्यक्ष एवम् दलका नेता केपी शर्मा ओलीले हस्ताक्षर गरेका छन्। विपक्षी गठबन्धनभन्दा पहिले नै ओलीले आफ्नो दाबी प्रस्तुत गरेको रिमालले बताएका छन्।विपक्षी नेताहरूले राष्ट्रपतिसँग भेट्नका लागि समय कुरिरहेकै बेला ओलीले एक घन्टाजति राष्ट्रपति विद्यादेवी भण्डारीसँग छलफल गरेर शीतलनिवासबाट बाहिरिएका छन्।विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी बोकेर शीतलनिवास पुगेका छन्। विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका केही सांसदहरूले आफूहरू त्यो प्रस्तावमा सहभागी नभएको बताएका छन्। विपक्षी दलको गठबन्धनले कांग्रेस सभापति शेरबहादुर देउवालाई प्रधानमन्त्रीको प्रस्ताब गर्ने तयारी गरेका छन्। संविधानको धारा धारा ७६(५) अनुसार वैकल्पिक सरकार गठनका लागि राष्ट्रपतिले शुक्रबार बेलुका पाँच बजेसम्मको समयसिमा दिएकी छिन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
"विपक्षीको दाबी पत्र बुझेपछि राष्ट्रपतिले भनिन्, म हेरेर निर्णय गर्छु।","काठमाडौं : विपक्षी गठबन्धनले बहुमत सांसदको हस्ताक्षरसहित कांग्रेस सभापति शेरबहादुर देउवालाई प्रधानमन्त्रीको रुपमा दाबी गर्दै शीतल निवासमा पत्र बुझाएको छ। विपक्षी गठबन्धनको तर्फबाट पत्र बुझाउन पुगेका एक नेताले राष्ट्रपति विद्यादेवी भण्डारीले हेरेर निर्णय गर्ने बताएकी छन् । राष्ट्रपतिले हेरेर निर्णय गर्छु भन्नु भएको छ, ती नेताले भने । दिउँसो सिंहदरबारमा बसेको विपक्षी गठबन्धनको बैठकले १४९ सांसदको हस्ताक्षरसहित प्रधानमन्त्रीका लागि देउवाको नाममा पत्र बुझाएर विपक्षी गठबन्धन शीतल निवासबाट ५ बजे अघि नै बाहिरिएको हो। विपक्षी गठबन्धनमा सत्तारुढ नेकपा (एमाले) माधवकुमार नेपाल र झलनाथ खनाल समूहका २७ सांसदले हस्ताक्षर गरेका छन्। पार्टी अध्यक्ष एवम् प्रधानमन्त्री ओलीलाई सत्ताबाट हटाउन विपक्षी गठबन्धनलाई नेपालखनाल समूहले विपक्षी गठबन्धनलाई साथ दिएको हो। राष्ट्रपति भण्डारीले संविधानको धारा ७६ (५) अनुसार प्रधानमन्त्रीमा नियुक्त गर्न संसदको बहुमत प्राप्त गर्ने आधार प्रस्तुत गर्न शुक्रबार साँझ ५ बजेसम्मको समय दिएकी थिइन्। विपक्षी गठबन्धनले भन्दा अगाडि नै प्रधानमन्त्री ओलीले बहुमत सांसदसहितको हस्ताक्षर बुझाएर पुनः प्रधानमन्त्रीमा दाबी गरेर विपक्षी गठबन्धनभन्दा अगाडि नै फर्किएका थिए ।"
"राष्ट्रपतिलाई कमल थापाको सुझाव: प्रधानमन्त्रीमा दुबै दावी किर्ते, खारेज गरी चुनाव घोषणा गर्नूस्","काठमाडौँ: राष्ट्रिय प्रजातन्त्र पार्टी राप्रपाका नेता कमल थापाले राष्ट्रपति समक्ष प्रधानमन्त्री पदका लागि बुझाइएका दुबै दावी किर्ते भएको आरुोप लगाएका छन् । शुक्रबार दिउँसो राष्ट्रपति समक्ष केपी ओली र शेरबहादुर देउवाले बुझाएका दावीबारे नेता थापाले टिप्पणी गरेका हुन् । नेता थापाका अनुसार उनीहरु दुबैको संविधान बमोजिम विश्वासको मत प्राप्त गर्ने आधार छैन । 'राष्ट्रपति महोदय,दुवै दावीमा संविधानको धारा ७६(५)अनुसार 'बिश्वासको मत प्राप्तगर्ने'आधार छैन। दुवै जालीकिर्ते हुन्' नेता थापाले लेखेका छन् । दुबै नेताहरुलाई लक्षित गर्दै उनले गणतन्त्रलाई गाईजात्रामा परिणत गरेको आरोप समेत लगाएका छन् । साथै अब जनतालाई विकल्प खोज्ने अवसर दिनुपर्ने उनको सुझाव छ । थापाले लेखेका छन्, 'दुवै खारेजगरी संविधान बमोजिम चुनाव घोषणाहोस्।यिनीहरूले संघीय गणतन्त्रलाई गाईजात्रामा परिणत गरे,लोकतन्त्रको नाममा ब्रम्हलुट गरे।अब जनतालाई विकल्प खोज्ने अवसर दिनुपर्छ ।' शुक्रबार दिउँसो प्रधानमन्त्री पदका लागि कांग्रेसका सभापति शेरबहादुर देउवाले १४९ सांसदको हस्ताक्षर सहित राष्ट्रपति समक्ष दावी पेश गरेका छन् भने एमाले अध्यक्ष तथा वर्तमान प्रधानमन्त्री केपी ओलीले १५३ सांसदको हस्ताक्षर सहित दावी पेश गरेको बताएका छन् ।"
"गाउँमा कोरोना : संक्रमित निको, परिवारमा ट्रान्सफर","बागलुङ : जिल्लाको ग्रामीण क्षेत्रमा अहिले कोरोना संक्रमण भयावह हुन थालेको छ। कोरोना भाइरसको दोस्रो भेरियन्ट देखा परेसँगै बढ्न थालेको संक्रमण दर अहिले गाउँ गाउँमा उच्च देखिएको हो। बागलुङ नगरपालिका (बानपा) सहित अधिकांश पालिकाका गाउँ टोलमा अहिले कोरोना संक्रमित बढेका छन्। बानपाको मालिका, सिम, भान्सा, कालिमाटी, बाटुले, सिगाना, तित्याङ, बलेवा, काठेखोलाको पाला, धम्जा, तंग्राम, बिहुँ, लेखानीमा कोरोनाको संक्रमण दर उल्लेख्य देखिएको छ। यसैगरी, ताराखोलाका सबै वडा, बडिगाड, ढोरपाटन नगरपालिकाको पनि कोरोना संक्रमण भएको पाइएको छ। कोरोना संक्रमण पश्चात उपचारका क्रममा धौलागिरी अस्पताल, पोखरा लगायतमा मृत्यु हुनेमा पनि एकाध बाहेक सबैजसो ग्रामीण क्षेत्रका छन्। पछिल्लो एक महिनाको अन्तरालमा गाउँघरमा कोरोना संक्रमणको दर तीव्र गतिमा फैलिएको काठेखोला गाउँपालिकाका कार्यपालिका सदस्य हेमलाल बिकले बताए। कोरोना बेस्सरी फैलिन थालेको, गाउँमा मानिसहरु बिरामी पर्न थालेको धेरै लामो समय भएको छैन, वैशाखमा बिहेवारी धेरै भयो, भीडभाड हुने गतिविधिमा सबै गाउँले सरिक भए, उनले भने, त्यसबाटै सर्बत्र कोरोना संक्रमण फैलिन थाल्यो। अहिले गलकोट नगरपालिकाको वडा नम्बर २ नरेठाटीमा मात्रै ४२ जना सक्रिय संक्रमित छन् भने काठेखोलाको धम्जामा पनि ३० भन्दा बढी संक्रमित छन्। एकै वडामा दर्जनौको संख्यामा कोरोना संक्रमण पुष्टि भएको छ। पछिल्लो साताको संक्रमण दर हेर्दा संक्रमण डरलाग्दो रूपमा फैलिएको स्वयंसेवी नर्स नितु खड्काले बताइन्। हामी कोरोना संक्रमितको अवस्था बुझ्न र उनीहरुलाई स्वास्थ्य परामर्श र औषधि प्रदान गर्ने अभियान लिएर बानपाका केही गाउँका संक्रमित र काठेखोलाका सक्रिय संक्रमितहरुलाई भेट्न पुग्दा संक्रमित पुष्टि भएकाहरु क्रमश: निको हुने चरणमा पुगेको पायौँ, उनले भनिन्, तर संक्रमित भएकाहरु सुरक्षित भएर आइसोलेशनमा नबस्दा परिवारका अन्य सदस्यहरुमा सरेको देखियो, अहिले अधिकांश संक्रमित परिवारका अन्य सदस्य लक्षणसहित बिरामी अवस्थामा छन्। स्वास्थ्य कार्यालय बागलुङका प्रमुख सुरज गुरौंले अहिले संक्रमण दर बढ्नुको मुख्य कारण संक्रमित सुरक्षित आइसोलेशनमा नबस्दा भएको बताए। अहिले संक्रमण दर जे जसरी बढ्दो क्रममा देखिन्छ, यसमा संक्रमित र नागरिकको लापरबाही कारक छ, उनले भने, खाना एकै ठाउँमा बसेर खाने र सौचालय पनि एउटै प्रयोग गर्ने समस्याले पनि संक्रमण बढेको देखिन्छ, एउटै परिवारमा एक जनालाई भएपछि पूरै परिवार आइसोलेशनमा बस्नु पर्दछ, यसमा सबै सचेत र जिम्मेवार बन्न आवश्यक छ। परिवारका एक सदस्य संक्रमित भएर उनीहरु घुलमिल हुने भएकाले १० दिनसम्म परिवारका सबै सदस्य होम आइसोलेशनमै बस्नुपर्नेमा गुरौंले जोड दिए। संक्रमित र पीसीआर दिएकाहरु पनि डुल्ने घुम्ने, संक्रमित नभएकाहरु पनि स्वास्थ्य सुरक्षा मापदण्ड पालना नगरेर हिँड्दा समस्या बढ्दै गएको उनको भनाई छ।"
राजनीतिमा यु टर्न,"काठमाडौं : संविधानको धारा ७६ (३) बमोजिम केपी शर्मा ओलीको सरकार बनेको केही दिनमै राजनीतिले अप्रत्यासित युटर्न लिएको छ। धारा ७६ (४) बमोजिम प्रधानमन्त्रीले विश्वासको मत लिन एक महिना अवधि पाउँथे। त्यसको अन्तिम घडीतिर वैकल्पिक सरकारको कसरत गर्ने विपक्षीको ध्येय थियो। त्यसका लागि गृहकार्य गर्न नपाउँदै प्रधानमन्त्री ओलीले धारा ७६ (५) बमोजिमको सरकार बनाउने बाटो खोल्दै सिफारिस गरेका छन्। त्यसका आधारमा बिहीबार साँझ राष्ट्रपति विद्यादेवी भण्डारीबाट शुक्रबार साँझ ५ बजेभित्र बहुमतको आधारसहित प्रधानमन्त्रीको दाबी गर्न प्रतिनिधिसभाका सदस्यलाई आह्वान भएको छ। धारा ७६ (५) मा भनिएको छ, उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। त्यो सरकार नबनेमा वा त्यसरी बनेको सरकारले एक महिनाभित्र विश्वासको मत नपाएमा ७६ (७) मा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी ६ महिनाभित्र गर्ने गरी अर्को प्रतिनिधि सभाको निर्वाचन तोक्ने व्यवस्था छ। प्रधानमन्त्री ओलीले विश्वासको मत नलिई नयाँ प्रक्रियामा जाने निर्णय बिहीबार मन्त्रिपरिषद् बैठकमार्फत गरेका थिए। त्यसको कारणमा प्रधानमन्त्रीले हाल विकसित राजनीतिक परिस्थितिमा संविधानको धारा ७६ (३) बमोजिमको मौजुदा सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्ग प्रशस्त गर्न उपयुक्त देखिएको उल्लेख गरेका थिए। आफूले विश्वासको मत पाउने स्थिति नभएकाले पुनः त्यही झन्झटमा व्यर्थ अलमलिनबाट प्रधानमन्त्री जोगिन चाहेका हुन्। सर्वोच्च अदालतले संघीय संसदको सदस्य नरहेका ७ मन्त्रीलाई बर्खास्त गर्नुका साथै गृहमन्त्री रामबहादुर थापा एमालेकै अन्तर्घातबाट राष्ट्रिय सभामा हारेपछि प्रधानमन्त्रीले मन्त्रिपरिषद् बैठक बोलाएका थिए। उक्त बैठकले धेरैले नसोचेको समयमा नयाँ सरकार निर्माणमा मार्ग प्रशस्त गर्ने निर्णय गरेको हो। प्रधानमन्त्रीले सम्पूर्ण अवस्था विश्लेषण गरेर यो निर्णयको निचोड निकालेको उनी निकट स्थायी समिति सदस्यले बताए। वैशाख २७ गते उहाँले विश्वासको मत पाउनुभएन। यी नै दल, यी नै सांसद, यो स्थितिमा उही प्रक्रिया दोहोर्याएर नयाँ के आउँछ ? उनले भने, जेठ १५ मा अनिवार्य रूपमा बजेट ल्याउनुपर्ने संवैधानिक व्यवस्था छ। त्यसभन्दा पहिला नीति तथा कार्यक्रम आउनुपर्यो। प्रधानमन्त्रीले देश र जनताप्रति जिम्मेवारी महसुस गरेरै यो मार्ग प्रशस्त गर्नुभएको हो। ती नेताले प्रधानमन्त्रीको राजीनामाको माग विपक्षीबाट सधैँ आइरहेकाले यो विषय नयाँ नभएको बताए। एकाएकको यो निर्णयले वैकल्पिक सरकारको पहल गर्न तयार विपक्षी दललाई भने निर्णयमा पुग्न वातावरण साँघुर्याई दिएको छ। मन्त्रिपरिषद्ले संविधानको धारा ७६ को ५ अनुसार सरकार गठनका लागि राष्ट्रपतिलाई सिफारिस गर्ने निर्णय गरेपछि नयाँ सत्ता समीकरणका लागि निर्णायक मानिएका जसपाका अध्यक्ष महन्थ ठाकुर र राजेन्द्र महतो ओलीलाई भेट्न बालुवाटार पुगेका थिए। नेपाली कांग्रेसलगायत विपक्षी दलबाट ७६(५) मा जाने कदमको विरोध गरेका छन्। कांग्रेस प्रवक्ता विश्वप्रकाश शर्माले संविधान छल्ने र संसद्लाई प्रयोजनहीन बनाउने प्रधानमन्त्री र राष्ट्रपतिबाट संयुक्त षड्यन्त्र भएको आरोप लगाएका छन्। उनले प्रश्न गरेका छन्, प्रधानमन्त्रीको प्रस्ताव परिपक्व हुन समय किन चाहिएन ? कांग्रेसकै वरिष्ठ नेता रामचन्द्र पौडेलले २४ घण्टाको पनि समय नदिई राष्ट्रपतिबाट सरकार गठनका लागि आह्वान हुनु संसद् विघटन गरेर संविधान फाल्ने षड्यन्त्र भएको बताएका छन्। सामान्यतया नयाँ सरकार गठनका लागि न्यूनतम तीन दिनको समय दिने प्रचलन हो, उनले भनेका छन्। माओवादी केन्द्रका नेता देवेन्द्र पौडेलले यसलाई शक्ति र पदको अकल्पनीय दुरुपयोग भनेका छन्। उनले प्रधानमन्त्रीद्वारा ३० दिनभित्र विश्वासको मत लिने प्रक्रिया हुँदाहुँदै शक्तिको दुरुपयोग गरेर असंवैधानिक कदम चालेको आरोप लगाए। पूर्वप्रधानमन्त्री एवं जसपाका नेता डा बाबुराम भट्टराईले दलीय र निजी स्वार्थ त्यागेर धारा ७६ (५) बाट निकास दिन आह्वान गरेका छन्। उनले देशलाई चुनावको अँध्यारो सुरुङ धकेल्नेबाट रोक्न जो जेमा सहमति हुन्छ खोज्नुपर्नेमा जोड दिएका छन्। यस विषयमा छलफल गर्न कांग्रेसले शुक्रबार बिहान ९ बजे बैठक बोलाएको छ भने माओवादी केन्द्र र जसपाले पनि बैठक गर्ने जनाएका छन्। कानुनविद् राधेश्याम अधिकारीे विश्वासको मत लिनेनलिने अधिकार प्रधानमन्त्रीको स्वविवेकीय भएको बताए। कांग्रेसबाट राष्ट्रिय सभाका सांसदसमेत रहेको अधिकारीले विश्वासको मत नलिएको अवस्थामा राजीनामा गर्नुपर्ने धारणा राखे। संविधानविद् विपिन अधिकारी भने प्रधानमन्त्रीले बेलैमा हात उठाएपछि विश्वास वा अविश्वासको मतको प्रश्नको कुनै अर्थ नरहेको बताउँछन्। प्रधानमन्त्रीले म बिदा हुन्छु भनेर हात उठाइसक्नुभयो। अब केको विश्वासअविश्वास मत कुरा ? अधिकारीले भने, कानुनविद्हरू बढ्ता पार्टीका कार्यकर्ता भएका कारण जनता धेरै भ्रममा परेका छन्। विपक्षी दलले समय नपुगेको भए राष्ट्रपतिसमक्ष थप समय माग्न सक्ने उनको धारणा छ। प्रधानमन्त्री छेउ लागि दिनुपर्यो। समय चाहिएमा राष्ट्रपतिसँग दलले थप समय माग्नु पर्यो, उनले भने ।"
सरकारमा सुशासन र सदाचार,"दण्डजरिवानामा परेका सामान्य मानिसको टाउको गनेर सफलता पाएको गौरव गर्नु सौभाग्यको कुरा हुनै सक्दैन फ्रान्सेली लेखक एमिल जोला भन्छन्, यो जगत्मा सबै मानिस असल भए भने कथा लेख्न कठिन हुनेछ। मानव इतिहासमा सबैभन्दा धेरै मसी र वाणी खर्च भएको विषय नैतिक र सदाचार शिक्षा हो। परन्तु अझै पनि नैतिक शिक्षाको कमी रहेकाले नै समाजमा अनाचार र दुराचार फैलिएको हो भन्न र लेख्न छोडिएको छैन। सभ्यताको आरम्भदेखि नै गर्दै आएको यो एक आदर्शवादी मजाक हो। मनुष्य जातिमा एउटा अचम्मको मतैक्य छ, प्रायः सबै समाजमा पहिले ठिक थियो र आज सबै खराब छ भन्ने परम्परा छ। पूर्वीय दर्शनमा मानवीय चरित्रलाई प्रतिनिधित्व गर्ने चार युगको परिकल्पना गरिएको छ। सत्ययुगमा शुभ नै शुभ थियो भन्दाभन्दै पनि त्यस शुभ समयमा समेत भयानक दुराचार, कामुकता र सत्ताससंघर्षका घटना भएको पाइन्छ। सत्ययुगमा सबै शुभ नै शुभ भएको भए त्यस युगको कथा लेख्न कठिन हुने थियो। पूर्वकालमा सबै मानिस सत्यवादी र सदाचारी भएको भए रामायण महाकाव्य लेख्ने कथानक नै प्राप्त हुने थिएन। कलियुगभन्दा उच्चस्तरका अघिल्ला युगहरूमा सत्यवादी हरिश्चन्द्र र युधिष्ठिरको सत्यवादको महिमागान गर्ने आवश्यकता पर्दैनथ्यो। न नीति सुनाएर विदुर हैरान हुन्थे, न कृष्ण र अर्जुनबीचको सुन्दर संवादमय गीता अस्तित्वमा आउँथ्यो। अघिल्लो समयमा न्याय, सदाचार र सत्यको पक्षपोषण मात्र भएको भए न राजकुमार सिद्धार्थ घरबार छाडेर हिँड्ने अवस्था आउँथ्यो, न कौटिल्य र अरस्तुलाई चिन्न पाइन्थ्यो, न त राजा पृथ्वीनारायण शाहले आफ्ना सेवकहरूको घुसपेसबारे चर्चा गर्थे। मानव जसरी स्वभावैले दयालु, करुणामय र परोपकारी छ, त्यसरी नै काम, क्रोध, लोभ, मोह, मद र मात्सर्यबाट समेत ग्रस्त छ। पद्घति सदाचारी भएपछि व्यत्तिा पनि स्वतः सदाचारी हुँदोरहेछ। समृद्धि भनेको पश्चिमीकरण हो भन्ने सोचले गर्दा हाम्रो मुलुक सांस्कृतिक साम्राज्यवादको चंगुलमा परिसकेको छ। पश्चिमले सिकाएका सुशासनका आयामहरू घोक्न बाध्य छौं हामी। कुनै कालखण्डमा ज्यादा र कुनैमा न्यून भयो होला, किन्तु यो सनातन मानवीय प्रवृत्ति हो। यहाँ प्रश्न उठ्न सक्छ कि त्यसो भए समाजलाई उसकै मनोमानीमा छाड्ने त ? त्यस्तो कदापि गर्न सकिन्न र मिल्दैन। सभ्यतामा बसेपछि केही कुरा समाजको हितका लागि र केही आफ्नो आत्मशुद्धिका लागि त्याग गर्नै पर्छ। यो सभ्यताले दिएको बन्धन र उपहार दुवै हो। हामीले एउटा कुरा गहिरिएर मनन गर्नु जरुरी छ। यतिका अर्तिउपदेश र कानुनको उपस्थितिमा त यो हाल छ भने तिनको अभावमा झन् कस्तो हुँदो हो ? आफ्नो समग्र जीवन नैतिकता र सदाचारको उपदेश दिएरै बिताइरहेका कन्फ्युसियसले लाओत्सुलाई सोधे, तपाईंको विचारमा नैतिकता के हो ? लाउत्सुको उत्तर थियो, जसले आफ्नो वासना, लोभ र चाहनालाई कानुन र बदनामीको डरले मात्र दबाएर राख्दछ। त्यसैले मात्र नैतिकता र सदाचारको दुहाई दिइरहन्छ। लाओत्सुको वचन सुनेर कन्फ्युसियस भयभीत भए। मानवीय स्वभावलाई यति सरल र यथार्थ रूपमा व्याख्या गर्ने हिम्मत जो कोहीमा हुँदैन। जो सच्चा सदाचारी छ, त्यस्तो व्यक्तिलाई आफू सदाचारी छु भन्ने ज्ञान नै हुँदैन। प्रजा सुखे सुखं राज्ञः प्रजानां तु हिते हितं नात्मप्रियं हितं राज्ञः प्रजानां तु प्रियं हितं चाणक्य अर्थात् जुन कुरा जनतालाई प्रीतिकर लाग्छ त्यसैलाई आत्मसात गर्दा नै शासकको समेत हित हुन्छ। सभ्यताले गरेको सबैभन्दा आश्चर्यको आविष्कार डरलाग्दो ईश्वर, राज्य र सदाचार पद्धति हो। समाजको निर्माण आधारभूत रूपमा व्यक्ति र सोमार्फत समाजको हितका लागि भएको हो भने राज्यको निर्माण मूलतः नियन्त्रण र दमनका लागि। शासन शब्दमा शासन या दण्डको प्रधानता र भयको झझल्को महसुस हुन्छ। कुशासन शासनको विकृत रूप हो। यो अत्यन्तै दुराशयपूर्ण तरिकाले चलाइने सेटिङमा आधारित शासन प्रणाली हो। सुशासन शब्द आफैंमा सुन्दर र आकर्षक छ। सुशासन रहेको राज्यका जनता भयमुक्त हुन्छन्। सरकारको उच्च तहमा आसीन व्यक्तिमा सत् र असत् छुट्याउने विवेक हुन्छ। सुशासित राज्यको राष्ट्रिय जीवन शान्त, शालीन र राष्ट्रप्रेमी हुन्छ। सुशासन सरकारसँग र सदाचार व्यक्तिसँग मात्र सम्बन्धित हुन्छ भन्ने धारणा गलत छ। सार्वजनिक सेवा, उत्पादन, व्यापार, राजनीति र सामाजिक कार्यमा लागेका व्यक्ति सुशासन कायम गर्ने कार्यमा सरकारको सहयोगी र व्यक्तिगत रूपमा सदाचारी हुनु आवश्यक हुन्छ। प्रत्येक व्यक्ति परिवार, समाज, राष्ट्र र स्वयंप्रति जिम्मेवार बन्नु नै सदाचारी हुनुको लक्षण हो। सदाचारको दायरा अत्यन्त फराकिलो छ। सरकार आफैं अनुकरणीय सदाचारी बन्नु आवश्यक छ। जनतालाई सास फेर्नका लागि शुद्ध हावा, सफा खानेपानी, निःशुल्क र सर्वसुलभ शिक्षा, निर्वाध स्वास्थ सेवा, रोजगारी एवं भविष्यका सन्ततिका खातिर राष्ट्रिय सम्पदाको जगेर्ना गर्नु राजकीय सदाचारको नैतिक पक्ष हो। सुशासनको कानुनी व्यवस्थालाई मात्र जोड दिइने एकपक्षीय सदाचारबाट समाजमा शान्ति, समृद्धि र सुखको आशा गर्नु कोरा कल्पना मात्र हो। सामान्यतः सदाचार पालनबारे उपदेशात्मक र दण्डात्मक गरी दुई तरिका अपनाइएको हुन्छ। उपदेश र दण्डको माध्यमबाट मात्र समाजमा सदाचार कायम गर्न सकिने भए धेरै वर्षअघि नै सारा मानव समाज सदाचारी भइसक्थ्यो। दण्डको डरले सदाचारी हुन प्रेरित गर्ने भए कुनै समयको बेलायतमा पाकेटमारहरूलाई सार्वजनिक ठाउँमा झुन्ड्याएको हेर्न आउनेहरूले त्यही समयमा पाकेटमारी गर्ने थिएनन्। कर्मअनुसार स्वर्ग या नरक जानुपर्ने कुराले डर पैदा गर्ने भए प्रेरक प्रवचन दिने बाबाको उपदेश सुन्न आएकाहरूको झोला र चप्पल भक्तहरूले नै चोर्ने थिएनन्। अघाएकाले भोकोलाई जीवनको उद्देश्य खानु मात्र होइन भनी उपदेश दिएर सदाचारी बनाउने प्रयत्न गर्नु अर्थहीन छ। जीवनको लक्ष्य खानु मात्र होइन भन्ने थाहा पाउन पनि भरिलो पेटको दरकार पर्छ। सबैलाई थाहा भएको कुरा हो, प्रायः नुनचोरहरूलाई कारबाही गर्ने सुन चोर नै हुन्छ। पोखरीका ठूला माछाले साना माछा निलेजस्तो मत्स्य न्यायले दुराचारको विनाश गर्न सक्दैन। लुकेर समाजको करोड हात लागी गर्ने व्यापारीले प्रकट रूपमा त्यही समाजलाई दस हजारको खैरात बाँडेर सुनाम कमाउँछ। शक्तिशालीले शक्तिहीनलाई काबुमा राख्न कडा कानुन बनाउँछ। सदाचारको एकोहोरो शृंखला अविरल चलिरहेछ यहाँ। गिट्टी कुट्ने मजदुर, साना किसान, सक्कली सुकुम्बासी, कारखानाका मजदुर र घरेलु नोकरका सरकारी विद्यालयमा पढ्ने केटाकेटीलाई लोभी हुनु हुन्न, त्यागी हुनुपर्छ, कसैलाई दुःख पीर दिनु हुँदैन आदिजस्ता नैतिक शिक्षा प्रदान गर्दा ती बालबालिका आश्चर्य मान्छन्। यो गरिबीमाथिको भद्दा मजाक हो। आदर्शको बखान गर्नु एउटा कुरा हो तर हाम्रो राज्यव्यवस्था र शिक्षापद्धतिले निर्माण गरेको समाज यही हो। यहाँ जीवनपद्धतिको पश्चिमीकरण त भयो, किन्तु राज्यले प्रदान गर्ने सुविधा जस्ताका त्यस्तै रहे। पश्चिमी समाजमा आर्थिक अपराधको न्युनीकरण हुनुको कारण त्यहाँका मानिस निर्लोभी, निस्वार्थी र महान् सदाचारी भएर होइन। अपराध घट्नुको मूल कारण हो। राज्यको तर्फबाट शिक्षा, स्वास्थ्य, रोजगारीका साथै अशक्त र वृद्धावस्थाका लागि सामाजिक सुरक्षाको प्रत्याभूति। पद्धति सदाचारी भएपछि व्यक्ति पनि स्वतः सदाचारी हुँदोरहेछ। समृद्धि भनेको पश्चिमीकरण हो भन्ने सोचले गर्दा हाम्रो मुलुक सांस्कृतिक साम्राज्यवादको चंगुलमा परिसकेको छ। पश्चिमले सिकाएका सुशासनका आयामहरू घोक्न बाध्य छौं हामी। लोक सेवा आयोग र तालिमको पाठ्यक्रममा तिनै सिद्धान्तका आधारमा कागजपत्र कसरी मिलाउने भन्नेबारे उल्लेख भएको हुन्छ। आफ्नो संस्कृतिको जरो मासिने गरी प्राप्त हुने समृद्धिले खुसी दिन सक्दैन। राज्यले अन्तर्राष्ट्रिय सहयोग ग्रहण गर्दा राष्ट्रिय प्रतिष्ठामा आँच आउन नदिनु पनि सुशासन र राजकीय सदाचारको नैतिक पक्ष हो। अन्त्यमा, आफ्ना बालबालिकाको शिक्षाका लागि पैसाको जोहो गर्नुपर्ने र बुढेसकालमा ज्यान पाल्न र औषधिमूलोका लागि धन आर्जन गर्न बाध्य हुने परिस्थिति कायम रहेसम्म नैतिक उपदेश र सुशासनीय कानुनहरू वास्तविक सदाचार कायम गर्न कारागार हुनु असम्भव छ। दण्डजरिवानामा परेका सामान्य मानिसको टाउको गनेर सफलता पाएको गौरव गर्नु सौभाग्यको कुरा हुनै सक्दैन। राज्यको तर्फबाट आधारभूत सुविधा, रोजगारी, समान एवं सुलभ शिक्षा र न्यूनतम रूपमा समान र सहज पहुँचको स्वास्थ्य सेवा प्रदान गर्न सकियो भने धेरै हदसम्म आर्थिक सदाचार कायम हुनेछ। त्यति गर्दा पनि सदाचारको सीमा भत्काउने व्यक्तिलाई कारबाही गर्नुको मजा पनि अर्कै हुनेछ।"
सेता सिपाहीहरू,"राजविराज : सबै जना घरबाट बाहिर निक्लन डराउँछन्। सुष्मा यादवलाई भने घर फर्कन डर लाग्छ। घाम अस्ताएपछि घरबाट निस्केकी उनी कोही नब्यँुझिँदै घर पुग्ने तर्खरमा छिन्। पसिनाले निथ्रुक्क भिजेकी छिन्। राति सुत्न पाइनन्। १२ घण्टाको कार्यबोझले शिथिल बनेको शरीरमा जाँगर मरेको छ। घर फर्किंदा उनको शरीर पूरै गलेको छ। यादवले घरमा श्रीमान् र उनीसँगै सुताएर हिंँडेकी नाबालक छोरा सम्झिइन्। राति लगाएको सेता गह्रुंंगो कपडा फुकालिन्। साबुनपानीले मिचेर धोइपखाली गरिन्। घरबाट आउँदा लगाएको सारी फेरिन्। अनुहार छोपिने गरी मास्क पहिरिन्। सहकर्मीलाई हेन्डओभर दिँदै गुडबाई भनिन्। तर उनलाई हिजोआज घर आउन निकै संकोच र डर लाग्ने गरेको छ। यादवका सहकर्मीहरू कामना मिश्र, आँचल गुप्ता, पुनम यादव, सोनी शर्मा, शिल्पा बाँस्कोटा, सुस्मिता देव, चन्द्रकला साह, प्रतिभा चौधरी, काजल देव, आरती साह सबैको हालत उस्तै छ। एउटा अज्ञात, अदृश्य र अप्रत्याशित घटनासँग साक्षात्कार हुने भयले सबैलाई सताएको छ। पुण्यको पेसा भनी रोजेको पेसामा घरपरिवार रमाउन सकेका छैनन्। छिमेकीहरू पनि टाढा भएका छन्। खुला सिमाना रहेको छिमेकी मुलुक भारतमा यूके, ब्राजिलियन, अफ्रिकन, त्रिपल म्युटेन्ट भेरियन्ट देखिएको छ। हालै सबै उमेरसमूहका लागि घातक र तीव्र गतिमा संक्रमण फैलिन सक्ने कोरोनाको नयाँ भेरियन्ट नेपालमा पनि पुष्टि भएको छ। नयाँ भेरियन्टसहितको कोभिड १९ को दोस्रो लहरको संक्रमण भयावह रूपमा मडारिएको छ। यो भेरियन्टले संक्रमण बढी सार्न सक्ने र शरीरको प्रतिरक्षा प्रणालीलाई छल्न सक्ने भनेर डाक्टरबाट उनीहरूले सुनेका छन्। पीसीआर र एन्टिजेन परीक्षणको दायरा बढ्दै जाँदा सक्रिय संक्रमितको संख्या ह्वात्तै बढेर १२ सय नाघिसकेको छ। पहिलो लहरमा ४१ जनाको मृत्यु भएको सप्तरीमा दोस्रो लहरको एक महिनामै त्यत्तिकै संख्यामा मृत्यु भएको छ। संक्रमण भुसको आगोझैँ फैलिएको छ। गजेन्द्रनारायण सिंह अस्पताल राजविराजमा रहेको २५ बेडको एचडीयू आइसोलेसन भरिएका छन्। त्यसमाथि अक्सिजनलगायत आधारभूत स्वास्थ्य सामग्रीको अभाव हुँदा संक्रमितहरू सिलिन्डर खोसाखोस गर्ने अवस्थामा पुगेका छन्। एनेस्थेसियोलोजिस्ट डाक्टर स्वयम् संक्रमित भएकाले जडान भएका चारवटा भेन्टिलेटर उपयोगविहीन छन्। कतिपयको समयमा उपचार नपाएर अकालमै ज्यान गइरहेको छ। घरकै मानिस पनि शव उठाउन मानिरहेका छैनन्। सेनाले एउटा शव व्यवस्थापन गर्न नपाउँदै अर्को मृत्यु हुने क्रमले लामो समयसम्म अस्पतालमै शव रहन थालेको छ। आइसोलेसन कक्षमा छटपटिएर आँखै अगाडि दैनिक मृत्युवरण देख्नु पर्दा मर्माहत हुन्छन्। मृत्युपछि बेड खाली हुन्छ। आकस्मिक कक्षमा वेटिङ बेडमा रहेका कोरोनाका गम्भीर लक्षण देखिएका बिरामीलाई खाली भएको बेडमा लगिन्छ। सबै बिरामी अक्सिजनको सहयोगमा जीवनसँग संघर्ष गरिरहेका छन्। यो साता वार्डले धान्नै नसक्ने बिरामी देखेको छ। पीडादायी क्षणहरूको साक्षी उनीहरू स्वयम् छन्। जीवनमा उनीहरूले यस्तो भयावह अवस्था देखेका थिएनन्। नेपालमा पहिलोपटक २०७६ माघ ९ गते कोरोना संक्रमण पुष्टि हुँदा सामान्य लागेको थियो। कोभिड१९ को पहिलो लहरमा वैशाख २९ गतेदेखि संक्रमित पुष्टि भएका धेरैलाई ठीक पारेर घर पठाएकाले खासै डर लागेको थिएन। तर यसपटक संक्रमण र मृत्युको दरले सबैलाई अत्याएको छ। तथापि उनीहरू सबैभन्दा अगाडि पंक्तिमा छन्। बिरामीको रेखदेखदेखि औषधि उपचारको जिम्मेवारी बहन गरिरहेका छन्। कामना कालको मुखबाट जीवन खोस्ने हरसम्भव प्रयास गर्छिन्। उतिबेलै आँचल अक्सिजन सिलिन्डर घरी यता, घरी उता गुडाउँछिन्। सोनी सुक्दै गरेका फोक्सोहरूमा श्वास भर्छिन्। आरती बेडमा तन्ना फेर्छिन्। कोही भिटामिनका औषधि खुवाउँछन् त कोही सुई लगाउँछन्। मुटुको चाल मोनिटरमा नाप्छन्। अक्सिमिटरले औंला च्यापेर घण्टाघण्टाको अंक टिप्छन्। सेवा नै परम धर्म हो वाक्यांशलाई १८ पुराणको सार मानेका उनीहरू ईश्वरसँग प्राथना गर्दै काम सुरु गर्छन्। जनशक्ति पर्याप्त छैन। आइसोलेसन युनिटमा दौडादौड गर्नुपर्छ। त्यसमाथि पीपीर्ई लगाएर काम गर्न कम्ता सकस छैन। कोही त कुरा सुन्छन् र बुझ्छन्। तर प्रायः बिरामीका आफन्त कराउँछन्, झगडा गर्छन्। नानाभाँती गाली गर्न र तथानाम आरोप लगाउँछन्। जसरी नि एउटा बेड त मिलाइदिनु न, तपार्इं भएको के काम, बिरामीका आफन्तको हपार सुन्छन्। अपेक्षा लिएर आएका चिनेजानेकालाई त सम्झाउन झन् मुस्किल छ। सहरको मुख्य अस्पताल भनेर आएका होलान् तर बेड छैन त मैंले के गरूँ, शिल्पा भन्छिन्, अरूलाई हटाएर राख्न पनि मिलेन। कामना भन्छिन्, कहिलेकाहीँ त रुखो बोल्नुपर्छ। परिस्थिति नै यस्तै हुन्छ कि खरो बोल्यो भने मात्र शान्त हुन्छन्। फेरि संक्रमितको निरीह आँखा र आफन्तहरूको अपेक्षाले मन पग्लिन्छ। रिसलाई काबुमा राख्दै सबैको गलफत्ती सुन्दै उनी दोहोयाउँछिन्, बेड भरिएको छ, नआत्तिनुस्, हाम्रो सेवामा विश्वास गर्नुस्। हामीलाई सबैको चिन्ता छ। हामीले सकेको प्रयास गर्छौं। आँचल भन्छिन्, समन्वय नै नगरीे रिफर भनेर पठाइन्छ। होम आइसोलेसन र क्वारेन्टिनमा समेत थेग्न नसकेर समन्वय नगरी पठाउन स्वास्थ्य केन्द्र पनि बाध्य भएका होलान्। मनमा कुरा खेल्छन् उनका, सबैलाई आफ्नै बिरामीको चिन्ता हुनु स्वाभाविक हो। यसैबेला भेन्टिलेटर सञ्चालन गर्न नमानेर तथा सुविधा नपाएको भनेर निजी अस्पतालका चिकित्सक, स्वास्थ्यकर्मीहरूले राजीनामा दिन सुरु गरेका छन्। यसले पनि सरकारी अस्पतालको चाप बढेको छ। बिरामीको ओइरो लगातार बढिरहेको छ। प्रत्येक दिन परीक्षण गराएकामध्ये ७५ प्रतिशतको रिपोर्ट पोजिटिभ आएको सुनेर ढक्क श्वास फुल्छ। झस्किएर सोनी हत्तपत्त झोलाबाट सेनेटाइजर निकाल्छिन् र दल्छिन्। उपचारका लागि आएकाहरू कसैको सास छिटो चलिरहेछ। कोही शिथिल छन्। कसैको धड्कन त कसैको होस् गुमेको छ। कसैलाई कम्पन छुटेको छ। कोही छटपटाइरहेका छन्। उनको भनाइमा कमजोर मुटु भएकाले यो सब हेर्नै सक्दैनन्। एचडीयू युनिटमा हरेक दिन कम्तीमा पनि एकजना बिरामीको मृत्यु हुन्छ। अस्पतालका दुई चिकित्सक, एक अहेब र १० जना नर्स संक्रमित भइसकेका छन्। गत वर्ष अस्पतालमा कार्यरत चालक र फार्मेसीमा कार्यरत कर्मचारीको संक्रमणबाट मृत्यु भयो। सुस्मिता भन्छिन्, मृत्युसँग डर त छ तर त्योभन्दा ठूलो जिम्मेवारी छ। निको पारेर पठाउँदा आत्मसन्तुष्टि प्राप्त हुन्छ। अस्पतालबाट घर आउँदा आफूमा भाइरस सरेको त छैन भन्ने शंकाले छिमेकीहरू डर मान्छन्। आफू संक्रमित भए पनि अरूलाई केही नहोस् भन्ने कामना गर्छन्। घरपरिवारको पनि नजिक पर्दैनन्। आवश्यकभन्दा बढी त्रसित भएका कारण फ्रन्टलाइनमा काम गर्ने वारियर्सहरूको मनोविज्ञानमा समेत असर परेको छ। पेसाभन्दा ठूलो जिम्मेवारी निभाइरहेका उनीहरूलार्ई आफ्नो कर्तव्य बहन गर्नुछ। नर्सहरूको लगनशीलता र कठिन परिश्रमले नै नर्सिङ पेसालाई थप विशिष्ट बनाएको भन्दै लेडी विद् दी ल्याम्प फ्लोरेन्स नाइटिंगेललाई सम्झिन्छन्। मास्कमाथि अर्को एन ९५ को मास्क लगाउँछन्। हामीले नगरे कसले गर्छ भन्दै मन दह्रो बनाउँछन्। पेसाप्रति गर्व गर्दै सचेत हुने हो, डराउने होइन भनेर आफैंलाई सान्त्वना दिन्छन्। सामान्य अवस्थामा त जसले पनि काम गर्छ, तर स्वास्थकर्मीमा त अरूले भन्दा जोखिम मोल्न सक्ने क्षमता हुनुपर्छ, उनीहरू एकै स्वरमा भन्छन् जति बढी चुनौती हुन्छ, सफलताको आनन्द पनि त्यति बढी पाइन्छ। कुनै दिन निर्धक्कताका साथ बिरामी छोएर हेर्ने दिन चाँडै आउनेछ भन्ने उनीहरूमा आशा छ। युद्धका बेला सिपाही लड्छन्, अहिलेको यो महामारीको युद्ध लड्ने भनेको हामीले हो। यहीं आस र त्रास, अनि अर्कोतिर दायित्व बोक्दै उनीहरू प्रत्येक दिन एउटा भीषण युद्धको मैदानमा निस्कन्छन्। आँखाले देख्न नसकिने खतरनाक जीवाणुसँग लड्न शरीरमा पीपीई, मुखमा डबल मास्क, हातमा पञ्जा, खुट्टामा बुट, टाउकोमा फेस सिल्ड लगाएर तयार हुन्छन् सेता सिपाहीहरू।"
वित्तीय क्षेत्रमा डिजिटल कारोबार बढ्दै,"काठमाडौं : बैंक तथा वित्तीय संस्थामा डिजिटल कारोबार बढिरहेको छ। तर सहकारी क्षेत्रमा डिजिटल कारोबार अझै सुरु हुन सकेको छैन। नेपाल राष्ट्र बैंकका अनुसार बैंक तथा वित्तीय संस्थामा आईपीएस, मोबाइल बैंकिङ, इन्टरनेट बैंकिङ, वालेट, क्यूआरकोडबाट दिनप्रतिदिन डिजिटल कारोबार भइरहेको छ। तर सहकारी क्षेत्रले निर्वाधरूपमा प्रविधि प्रयोग गर्न पाएका छैनन्। केही सहकारीले जबर्जस्ती डिजिटल कारोबार सुरु गरे पनि सदस्यले निकै कम मात्रै डिजिटल कारोबार गरेको पाइएको छ। राष्ट्र बैंकका अनुसार चालू आर्थिक वर्षको नौ महिना अवधिमा तीन गुणा बढीले मोबाइल बैंकिङमार्फत डिजिटल कारोबार गरेका छन्। साउनमा १८ अर्ब ३९ करोड रुपैयाँ मोबाइल बैंकिङमार्फत कारोबार भएकोमा चैत्रमा ४८ अर्ब ६५ करोडको कारोबार भएको छ। साउनमा १ खर्ब ५६ अर्ब आईपीएसमार्फत कारोबार भएकोमा चैत्रमा २ खर्ब ११ अर्बको कारोबार भएको छ। साउनमा ७ अर्ब ५७ करोड वालेटबाट कारोबार भएकोमा चैत्रमा ११ अर्ब कारोबार भएको छ। इन्टरनेट बैंकिङबाट साउनमा ३ अर्ब कारोबार भएकोमा चैत्रमा १० अर्ब २१ करोड कारोबार भएको छ। क्यूआरकोड साउनमा उल्लेख्य कारोबार भए पनि चैत्रमा ह्वात्तै घटेको छ। साउनमा २ अर्बको कारोबार हुँदा चैत्रमा ७२ करोडको मात्रै कारोबार भएको राष्ट्र बैंकले जनाएको छ। बैंक तथा वित्तीय संस्थामा क्यूआरकोड नयाँ प्रविधि मानिन्छ। तर सहकारीमा कति कारोबार भयो भन्ने यकिन तथ्यांक छैन। सहकारीको नियामक निकायले प्रविधि प्रयोगमा प्रोत्साहन गरेको पाइँदैन। विभागले प्रविधि प्रयोग गर्न कुनै संरचना नबनाएकाले सहकारीले अरू कम्पनीसँग सम्झौता गरी डिजिटल कारोबार सुरु गरेका छन्। बैंक तथा वित्तीय संस्था ऐनले सहकारी चिन्दैन। यता विभागले सहकारीको क्षमता बढाउन ध्यान नदिएको सहकारीकर्मीको गुनासो छ। विभागका रजिस्ट्रार लीलाप्रसाद शर्माले सहकारीमा डिजिटल कारोबार प्रयोगमा विभागको ध्यान पुगेको बताए। सहकारीमा प्रविधिको प्रयोग बढाउन अन्तर सहकारी कारोबार कार्यविधिले सघाउने उनले बताए। कार्यविधिको मस्यौदा तयार भए पनि भूमि व्यवस्था, सहकारी तथा गरिबी निवारण मन्त्रालयबाट स्वीकृति भएको छैन। डिजिटल कारोबार, प्रविधिको प्रयोग, नियमन र सुधारलगायतका क्षेत्रमा सरकारले चासो नदिएकाले सहकारी क्षेत्र कमजोर हुनुका साथै विकृति पनि बढेको छ। सहकारीलाई आउने आर्थिक वर्षमा चेक क्लिरियन्सको सुविधा दिने तयारी भएको रजिस्ट्रार शर्मा बताउँछन्। कानुनी अस्पष्टताका बाबजुद पनि पछिल्लो समयमा सहकारीले प्रविधि प्रयोगलाई जोड दिन थालेको पाइएको छ। डिजिटल कारोबार गर्न सहकारी उत्साहित देखिए पनि कतिपयले फेसनको रूपमा लिइरहेका छन्। केही सहकारीले एटीएम, मोबाइल बैंकिङ, क्यूआरकोडलगायत डिजिटल कारोबार सुरु गरे पनि ती संस्थाका सदस्यले प्रविधि प्रयोगमा उत्साह देखाएका छैनन्। इन्फो डेभलपर्स प्रालिका प्रमुख कार्यकारी अधिकृत उमेश रघुवंशीले डिजिटल कारोबारमा सहकारीको चासो बढ्न नसकेको बताउँछन्। मोबाइल बैंकिङ, एटीएमलगायत प्रविधि प्रयोग गर्ने सहकारीको केही संख्या बढे पनि सदस्य र सहकारीको संख्याको अनुपातमा सहकारीमा डिजिटल कारोबार हुन सकेको छैन। सहकारी अब डिजिटल डिपेनिङमा जानुपर्ने भए पनि त्यसतर्फ उनीहरूको रुचि नभएको उनले बताए। सबै सदस्यलाई सिकाउँदै प्रविधि प्रयोगमा अभ्यस्त बनाउनुपर्छ उनले भने, गुणस्तरीय सेवा दिन सहकारीले प्रविधि प्रयोगमा कञ्जुस्याइँ गर्न हुन्न। कतिले सदस्यलाई प्रविधिमैत्री सेवा दिनेभन्दा पनि फेसनको रूपमा मोबाइल बैंकिङ र एटीएमलाई लिएको उनले बताए। देशभर एटीएम प्रयोग गर्ने सहकारी दुई सयभन्दा बढी भएको बताइन्छ। त्यस्तै मोबाइल बैंकिङ प्रयोग गर्ने त्योभन्दा बढी छन्। देशभर ३० हजार सहकारी छन्। सहकारी क्षेत्रमा प्रविधि प्रयोग निकै कम छ। राष्ट्रिय सहकारी महासंघले सहकारीलाई प्रविधिसँग जोड्दै डिजिटल कारोबार बढाउने प्रयत्न गरे पनि गाइडलाइन बनाउन सकेको छैन। सीतापाइला बहुउद्देश्यीय सहकारी संस्थाका अध्यक्ष केदार मानन्धरले सामान्य अवस्थामा दैनिक एक करोड कारोबार हुँदै आएकोमा निषेधाज्ञाका क्रममा डिजिटलमार्फत दैनिक तीन लाख कारोबार भइरहेको बताए। ज्येष्ठ बचत तथा ऋण सहकारी संस्थाका प्रबन्ध सञ्चालक मधुसूदन पाठकले दैनिक ४०५० लाखसम्म डिजिटल कारोबार हुने गरेको बताए। संस्थाका २ हजार २ सय सदस्यले डिजिटल कारोबार गर्छन्। त्यस्तै नेचुरल बचत तथा ऋण सहकारी संस्थाबाट दैनिक दुई हजार जनाले ५० लाखसम्म डिजिटल कारोबार गर्ने गरेको प्रमुख कार्यकारी अधिकृत विकल्प पाठकले बताए। वैशाख १६ गतेदेखि जारी निषेधाज्ञा पछि बैंक तथा वित्तीय संस्थामा डिजिटल कारोबार उल्लेख्य बढेको छ। साथसाथै निषेधाज्ञापछि सहकारीले पनि डिजिटल कारोबारमा चासो देखाउन थालेका छन्।"
नयाँ नक्सा जारी भएको त्यो दिन,"नेपाली इतिहासको एउटा ऐतिहासिक दिन हो जेठ ७ गते। नेपालको इतिहासमा स्वर्णअक्षरले लेखिएको त्यो दिन देशले २०४ वर्षको अवधिमा पहिलोपटक लिम्पियाधुरासहितको नक्सा जारी गर्न सफल भएको दिन। २०७७ जेठ ७ मा तत्कालीन भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले नयाँ नक्सा जारी गरिन्। सन् १८१६ मा सुगौली सन्धिलाई आधार बनाएर त्यसबेला कायम भएको नेपालको क्षेत्रफललाई पहिलोपटक नेपाल सरकारले नक्सामा समेट्न सफल भएको हो। लिम्पियाधुरासहितको भूभाग नेपालकै हो भन्ने विषयमा सुस्तरूपमा आवाज उठेको होइन तर यसको सुनुवाई हुन सकेको थिएन। यही स्तम्भकारले पटकपटक यस विषयमा आवाज उठाउँदै निरन्तर समाचार लेखेको थियो। कालापानी र लिपुलेकको मात्रै विगतका आवाज उठाउँदै आएसँगै केही अभियन्तासहित लिम्पियाधुरा पनि नेपालकै हो भनेर निरन्तर कलम चलाएका थिए। सर्वप्रथम सबै राजनीतिक दल एक ढिक्का भएर कोभिडको महामारीसँग जुध्दै राष्ट्रियता, सार्वभौमसत्ता, राष्ट्रिय अखण्डता र स्वाधीनताको पक्षमा डटेर लाग्नुपर्छ। जब भारतले २०७६ कात्तिक १६ मा नेपालको भूभाग लिम्पियाधुरा, कालापानी र लिपुलेकसहितको भूभाग आफ्नो नक्सामा पारेर जारी गर्यो तबदेखि भने जोडदार रूपमा उठ्न थाल्यो। त्यसविरुद्ध नेपालबाट ठुलो प्रतिकार भयो। नेपालको राष्ट्रियता, सार्वभौमसत्ता, राष्ट्रिय अखण्डता, स्वाधीनतामाथि प्रहार भएको भन्दै देशभर विरोध प्रदर्शन भयो। नेपाल सरकारले सर्वसम्मत ढंगबाट पहिलोपटक औपचारिकरूपमा लिम्पियाधुरासहितको भूभाग नेपालको भनेर दाबी प्रस्तुत गर्यो। भारत सरकारसमक्ष नेपाल सरकारले यसबारे तीनवटा कुटनीतिक नोट पठायो। त्यसपछि त भारतले नेपालसँगको संवाद कट अफ गर्यो। सीमाविद् र कुटनीतिज्ञले भारतको काउन्टरमा नेपालले नयाँ नक्सा तत्काल जारी गर्न सरकारलाई दबाब दिए। प्रधानमन्त्री केपी शर्मा ओलीले बढी नै हौसिएर नक्सा होइन भूमि नै फिर्ता ल्याउने बताए। त्यसको आलोचना पनि भयो। त्यसले दबाब सृजना गर्ने काम पनि गर्यो। यसैबीच २०७७ वैशाख २६ मा लिपुलेक हुँदै कैलाश मानसरोवर जाने सडक उद्घाटन गरियो। यसपछि नेपालमा त्यसको चर्को विरोध भयो। फेरि नेपालले प्रमाणसहित भारत सरकारलाई त्यस विषयमा आपत्ति जनायो। संवादका लागि आग्रह गर्यो तर भारतले उल्टै त्यो भूमि आफैं हो भनेर दाबी गर्न पुग्यो। भारतले संवाद नै ढोका बन्द गरेपछि नेपाल सरकारले २०७७ जेठ २ को नीति तथा कार्यक्रममार्फत लिम्पियाधुरासहित नक्सा जारी गर्ने घोषणा गर्यो। मन्त्रिपरिषद्ले जेठ ५ को निर्णयअनुसार जेठ ७ मा नक्सा जारी भयो। पहिलोपटक आफैंले लिम्पियाधुरा समेटेर नयाँ नक्सा जारी गरेपछि नेपालमा उत्साह छायो। नेपालको संविधानको अनुसूची ३ मा रहेको देशको निशान छापमा लिम्पियाधुरा नभएको नक्सा राखिएको थियो। त्यो पनि संविधान संशोधन गर्नुपर्ने भयो। जेठ ३१ मा प्रतिनिधि सभाबाट संविधान संशोधन गर्दै नयाँ नक्सा सर्वसम्मतरूपमा अनुमोदन भयो। सम्पूर्ण पार्टीले एकमत भएर संविधान सम्बोधनका पक्षमा मत जाहेर गरे। प्रतिनिधि सभा र राष्ट्रिय सभाबाट यो सर्वसम्मतरूपमा अनुमोदन भयो। असार ४ मा राष्ट्रपति विद्यादेवी भण्डारीद्धारा संघीय संसद्द्धारा अनुमोदनको भएको नयाँ नक्सा प्रमाणीकरण गरिन्। नक्सा जारी भएपछि देशमा धेरै उतारचढाव आयो। नक्सा जारीसँगै नेपालमा खुसियाली भइरहेको थियो। उता भारतमा खलबली नै मच्चियो। नेपाल भारतको सम्बन्धमै तनाव सृजना भयो। भारतीय सञ्चारमाध्यमले प्रधानमन्त्री ओलीको खेदो खन्न सुरु गरे। प्रधानमन्त्री ओलीलाई विस्थापन गर्न भारत सरकार नै लागेको थियो। चिनियाँ उक्सावट भएको भन्दै भारतीय मिडिया, कुटनीतिज्ञ र सेनाका अधिकारीसम्मले नेपालको सत्तो सराप गरे। यत्रो वर्षसम्म कुनै नेपालको नेतृत्व नगरेको हिम्मत प्रधानमन्त्री ओली गरेको कारण उनी भारतको निसानामा परे। यसअघि संविधान जारी भएपछि नेपाल भारतले लगाएको नाकाबन्दीको विषयमा लिएको अडानका कारण ओलीसँग भारत सन्तुष्ट थिएन। भारतले ओलीलाई हटाउन तत्कालीन नेकपाभित्रै अन्तर्विरोध सृजना गराउने काम गर्यो। यता नेपालमा यसको जस लिन तँछाडमछाड हुन थाल्यो। नक्सा प्रकरणले प्रधानमन्त्री ओलीको कद बढ्ने देखेपछि पार्टीको सचिवालयबाट दबाब दिएपछि मात्रै प्रधानमन्त्री ओली नक्सा जारी गर्न बाध्य भएको टिप्पणी पार्टी नेताले गर्न थाले। सरकारको नेतृत्व गरेका कारण त्यसको प्रमुख भागेदार प्रधानमन्त्री ओली नै हुने देखेर पार्टीभित्र ओलीविरुद्ध षडयन्त्रका तानामुना सुरु भए। कोभिड महामारी चलिरहेकै बेला एकजुट भएर सामना गर्नुपर्ने समयमा नेपालकै सत्तारुढ दलका अध्यक्ष पुष्पकमल दाहालले ओलीको सरकारको राजीनामा नै माग्न पुगे। नक्सा जारी गरेको विषयमा भारतले ओली राजीनामा मागेको चर्चा चलिरहेको बेला उनले औपचारिक रूपमा नै भने, भारतले होइन मैले हो ओलीको राजीनामा मागेको। यो सबै नेपालले भारतलाई नटेरेको परिणाम थियो। नक्सा प्रकरणपछि नै नेकपामा विग्रहको सिलसिला सुरुआत भयो। ओलीले भारतसँग सम्बन्ध सुधारका लागि भारतीय गुप्तचर विभागप्रमुख सामन्त गोयललाई भेटेको विषयमा धेरै आलोचना गरियो। अन्तत: विश्वको दोस्रो ठुला कम्युनिष्ट पार्टी भनेर दाबी गरिएको नेकपा नै दुई चिरामा विभाजित भयो। संवादलाई अगाडि बढाउनुपर्ने सरकार त्यही अवधिदेखि राजनीतिक विषयमै अलमलिइरहेको छ। लिम्पियाधुरा, लिपुलेक र कालापानी विषयमा संवादको थालनी हुनै सकेको छैन। परराष्ट्रमन्त्री प्रदीप ज्ञवालीले नेपाल भारतको संयुक्त आयोगको बैठकमा सीमाको विषयमा एजेन्डामा राखे पनि भारतले छलफल अगाडि बढाउन नजरअन्दाज गरिरहेको छ। सन् २०१४ मै भारतीय प्रधानमन्त्री नरेन्द्र मोदी नेपाल भ्रमणको बेला कालापानीको विषय सचिवस्तरीय संयन्त्र बनाएर टुंगो लगाउने सहमति भएको थियो। त्यो विषयलाई भारत र नेपालका विदेशमन्त्रीस्तरको बैठकले अनुमोदन त गर्यो तर कालपानीलगायतका विषयमा परराष्ट्रसचिवस्तरको बैठक एकपटक बस्न सकेको छैन। नक्सा प्रकरणपछि वर्षेनि हुँदै आएको नेपालभारतबीचको सीमांकनको कार्यसमेत यो वर्ष रोकिन पुगेको छ। यत्रो विषयमा नेपालको प्रशासनिक र कुटनीतिक क्षेत्र विगतदेखि नै मौन देखिनु अझै रहस्यमय छ। भारतले यो भूभाग सन् १८५६ देखि नक्सा, भूमि हुँदै प्रशासनिक रूपमा अतिक्रमण गर्दै आएको छ। क्षेत्रफलमा घोषणा बाँकी नक्सा जारी भएको एक वर्षसम्ममा नेपालको आधिकारिक क्षेत्रफल घोषणा हुन सकेको छैन। अद्यावधिक नक्सा जारी नहुँदा नेपालको क्षेत्रफल १ लाख ४७ हजार १८१ वर्गकिलोमिटर थियो। अब नेपालको क्षेत्रफल कति भयो भन्ने आमनागरिकमा अन्योल छ। नेपालको क्षेत्रफल पुनर्मापन गर्दा नेपालको क्षेत्रफल १,४८,००६६७ वर्गकिलोमिटर बराबर हुन आउँछ। नापी विभागले नापनक्साको प्राविधिक काम सकेर प्रस्तावित क्षेत्रफल मन्त्रालयमा ६ महिना बढी भइसकेको छ। सरकारले आधिकारिकरूपमा घोषणा नगरेसम्म यसलाई आधिकारिक मान्न सकिँदैन। सरकारले आधिकारिक क्षेत्रको घोषणा नगरेको हुँदा पाठ्यक्रममा लागू हुन सकेको छैन। यसैबीचमा शिक्षा मन्त्रालयले सीमासम्बन्धी त्रुटिपूर्ण पाठ्यपुस्तक पनि लागू गर्ने प्रयास गरेको थियो। सरकारले सीमाका धेरै विषय त्रुटिपूर्ण र कुटनीतिक मर्यादाविपरीत भएको भन्दै रोक लगाएको छ। शिक्षा मन्त्रालयअन्तर्गत पाठ्यक्रम विकास केन्द्रले तयार पारेको सीमासम्बन्धी पाठ्यक्रम धेरै त्रुटिपूर्ण भएका कारण परिमार्जन गर्न सरकारले निर्देशन दियो। क्षेत्रफलको घोषणा नभएका कारण परिमार्जनसहित पाठ्यपुस्तक आउन सकेको छैन। अन्तमा, सर्वप्रथम सबै राजनीतिक दल एक ढिक्का भएर कोभिडको महामारीसँग जुध्दै राष्ट्रियता, सार्वभौमसत्ता, राष्ट्रिय अखण्डता र स्वाधीनताको पक्षमा डटेर लाग्नुपर्छ। गुमेको भूमि प्राप्त गर्ने अभियानको पहिलो चरण हो। नक्सा जारी भएर मात्रै सबै काम पूरा हुँदैन। रणनीतिक र कुटनीतिक रूपमा कदम चाल्नुपर्छ। भूमिबाट विगत ६० वर्षभन्दा अघिदेखि नेपाली भूमि अतिक्रमण गरी बस्दै आएको भारतीय फौज हटाउन अन्तर्राष्ट्रिय रूपमै दबाब सृजना गर्नुपर्छ। नेपाली भूभागमा भारतले गरिरहेका संरचनाको निर्माण रोक्न दबाब दिनुपर्छ। तेस्रो पक्षको मध्यस्थता, संयुक्त राष्ट्रसंघ, सुरक्षा परिषद्देखि अन्तर्राष्ट्रिय अदालत जाने विषयमा तयारीमा गर्नुपर्छ।"
चूडामणिको यो माया खत्रा,"काठमाडौं : सञ्चारकर्मी चूडामणि खनाल र मनु कुँवरको लोकदोहोरी बोलको गीत यो माया खत्रा सार्वजनिक भएको छ। सञ्चारकर्मी खनालको शब्द, संगीत र खनालकै आवाज साथै मनु कुँवरको आवाजमा तयार भएको लोकदोहोरी प्रेमिल गीत म्युजिक स्टार नेपाल कम्पनीमार्फत सार्वजनिक भएको हो। रैला पप टिपिकल रूपमा सार्वजनिक लोकदोहोरी गीतको भिडियोमा लोमस शर्मा र बबिता बोहराको अभिनय रहेको छ भने अन्य स्थानीयले सहयोगी भूमिका निभाएका छन्। गीतको भिडियो पर्यटकीय, धार्मिक तथा ऐतिहासिक स्थलमा तयार पारिएको छ। गीतले प्रेमको सन्देश साथै अहिलेको परिस्थितिमा विश्वसनीय प्रेमको विषयलाई उठान गरेको छ। मनोरञ्जनात्मक टिपिकल रूपमा गीत तयार पारिएको हो। लुम्बिनी, कपिलवस्तुलगायतका स्थानमा छायांकन गरिएको गीतको एरेन्ज मिक्सिङ हेमन्त शिशिर र रेकर्डिस्टमा वीरेन बीसीले साथ दिएका छन्। गीतको भिडियो निर्देशक निशान एसके साथै दृश्य सम्पादनमा प्रकाश धमला र क्यामरामा दीपक गिरीले साथ दिएका छन्। खनालको योभन्दा पहिला राष्ट्रिय गीत नर्बिसौं वीरताको गाथा सार्वजनिक भइसकेको छ।"
"महामारीसँग नभागौं, लडौं","मुलुकको समग्र प्रणाली कोरोना भाइरस नियन्त्रण गर्दै संक्रमितको मृत्युदर घटाउने कसरतमा छ। दोस्रो चरणमा आएको कोरोनाको नयाँ भेरियन्टले संक्रमण र मृत्युदरलाई बढाउँदा महामारी नियन्त्रण चुनौतिपूर्ण बनेको छ। लगभग देशैभर निषेधाज्ञा छ, बाध्यताले सुनसान सडकमा निस्कनेहरू बाहेक शववाहन र एम्बुलेन्सका साइरन मात्रै सडकमा सुनिन्छन्। संक्रमणले सहर मात्रै नभई गाउँका कुनाकुनासम्म आफूलाई फैलाउँदा यसबाट अब कुनै पनि समय जो कोहीलाई संक्रमण हुने निश्चित प्रायः छ। अब जोगाउने र जोगिने बाहेक हामीसँग विकल्प छैन। संक्रमित भएर उपचार गर्न जानुपरे अस्पतालका शैया नपाउने अवस्था छ। विश्वमा यो मात्रै पहिलोपटक आएको नयाँ महामारी भने होइन। अघिल्ला पुस्ताले पनि धेरै महामारीसँग जुध्नु परेको थियो। नेपालमै विफर र हैजाको महामारी भोगेका बुढापाका हाम्रा समाजमा अझै छन्। इबोला, रुबेला र हैजाले विश्वका धेरै देशमा विभिन्न समय महामारीको रूप लिएर हजारौंको ज्यान लिएका उदाहरण छन्। समयसमयमा आफूलाई विकास गरेर फैलने रोग अझै छन्। घटनाक्रमलाई नियाल्दा विभिन्न समयमा मानव स्वास्थ्यलाई गम्भीर असर गर्ने रोग र फैलने महामारीमा जुध्नुको विकल्प छैन। जनसंख्या वृद्धि, विश्वमा भइरहने विकास, परीक्षण र बिस्तारसँगै दूरगामी प्रभाव पार्ने महामारीले पनि आफूलाई क्रमशः विकास गर्दै लगेको पाइन्छ। पहिले आउने महामारीको अध्ययन भएर खोप र औषधिको विकास भए। यसले ती महामारीबाट अहिले हामीलाई जोगाएको छ। नयाँ रोगका महामारीहरू क्रमशः आउँदैछ। यस घटनाबाट हामीलाई रोग र यसले गर्ने असर सकिने होइन, आउने र फैलने हो। समय अनुकूल आफूलाई सुरक्षित गर्नुपर्छ भन्ने पाठ सिकाएको छ। अहिले भोगिरहेको कोरोना भाइरसको संक्रमणलाई उदाहरणका रूपमा लिन सक्छौं। कोरोना भित्रिएकाले अब यसबाट बच्ने, भ्याक्सिन र औषधि बनाउने अनि शरीरमा रोगसँग लड्ने एन्टिबडी उत्पादन गर्नु नै अबको विकल्प हो। रोगका असर र फैलने प्रकृति फरक हुनसक्छन्। नसर्नेभन्दा सर्ने रोग धेरै छन् र यसबाट जोगिने तरिका पनि फरक फरक। कोरोनाबाट पनि जोगिन स्वास्थ्य मापदण्ड बनेका छन्। यसलाई पालना गरे संक्रमणबाट डराउनु पर्दैन। तर, रोगलाई नबुझी हाउगुजी ठान्दा रोगसँग जुधिरहेका संक्रमितलाई समाज, व्यक्ति र आफ्नै परिवारले गर्ने व्यवहारले महामारी नियन्त्रणमा चुनौति थप्दैछ। प्रदेश १ का दुई उदाहरण लिऊँ। झापामा शारीरिक अवस्था समेत कमजोर भएकी गर्भवती श्रीमतीलाई कोरोना पोजेटिभ देखिएपछि पति बेपता भए। संक्रमण थाहा पाएर घरबेटीले त डेराबाट निकालेका थिए नै, माइती जाँदा पनि त्यहाँका छिमेकीले गाउँ छिर्न दिएनन्। सुनसरीको इटहरी ३ को एक बस्तीमा कोरोना संक्रमण फैलिएपछि एन्टिजेन परीक्षणका लागि स्वास्थ्यकर्मी पुग्दा गाउँलेको भागाभाग भयो। परीक्षण गरेर संक्रमित भए समाजले के भन्ला ? भन्ने डर त्यहाँ थियो। संक्रमण भए पनि लुकाएर बस्दा बस्तीमै महामारी फैलियो। यी घटनाले अझै पनि रोग र रोगीलाई हेर्ने दृष्टिकोणमा परिवर्तन आएको देखिँदैन। रोगका नयाँ रूप फैलिरहन्छ। कुनै सुषुप्त हुन्छन् त कुनैले समय समयमा महामारीको रूप पनि लिन्छन्। कोरोना समाजमा भित्रिएको नयाँ रोग हो। स्वास्थ्य विज्ञहरूका अनुसार फरक रूपमा समय समयमा फैलने हुँदा यसबाट सुरक्षित भएर जोगिनु र जोगाउनुको विकल्प छैन। संक्रमण भए समयमा उपचार गर्ने, संक्रमितको स्वास्थ्य मापदण्ड अपनाउँदै स्याहार, सेवा र उपचार गर्नबाट अब कसैले भाग्नु हुँदैन। म पनि कुनै समय संक्रमित हुन सक्छु भन्ने यथार्थ बुझेर अरूलाई आइपरेका अप्ठ्यारामा कम्तिमा सहज वातावरण बनाउनै पर्छ। सामूहिक प्रयासबाट मात्रै यस्ता महामारीलाई जित्न सकिन्छ।"
सुतेकै ठाउँमा एक पुरुषको हत्या,"विराटनगर : मोरङको सुन्दरहरैँचा नगरपालिका३ स्थित लोचनीमा सुतेकै ठाउँमा एक पुरुषको हत्या भएको छ। शुक्रबार बिहान विभत्स हत्या भएको अवस्थामा पुरुषको शव फेला परेको हो। घाँटीमा धारिलो हतियारले प्रहार गरेर विभत्स हत्या गरिएको अवस्थामा ४० वर्षीय विष्णु ऋषिदेवको शव ओछ्यानमा भेटिएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार शव घरभित्र सुतेकै खाटको ओछ्यानमा लडिरहेको अवस्थामा भेटिएको हो। सुतेकै ओछ्यानमा हत्या गरिएको अवस्थामा भेटिएको विष्णु ऋषिदेवको शव। तस्बिर : अन्नपूर्ण शव खाटमै लडिरहेको छ। घटनास्थल रगताम्य छ, राईले भने, निदाएका बेला कुनै धारिलो हतियारले घाँटीको अगाडिको भागमा प्रहार गरेर हत्या गरिएको हुनसक्ने आशंका छ। घटनाको विस्तृत विवरण आइसकेको छैन। प्रहरीका अनुसार गछिया खोला छेउको ऐलानी जग्गामा टिनको छानो भएको र टाटीको बेरा लगाएर बनाइएको झुप्रो घरमा विष्णु एक्लै बस्थे। केही समयअघि श्रीमतीको मृत्यु भइसकेको प्रहरीले जनाएको छ। श्रीमतीको मृत्यु भइसकेको र छोराछोरी बाहिर अन्यत्रै बस्ने गरेका कारण विष्णु आफ्नो घरमा एक्लै बस्ने गरेको पाइएको डीएसपी राईले बताए। विष्णु ज्यालामजदुरी गर्थे। सधैँ चाँडै उठेर काममा जाने गरेका उनी नआएपछि साथीभाइ बोलाउन जाँदा घरभित्रै शव देखेर प्रहरीलाई खबर गरेका थिए। प्रहरीले घटनाका बारेमा बिहान ७ बजे जानकारी पाएको थियो। डीएसपी राईले घटनामा प्रयोग गरिएको कुनै हतियार फेला नपरेको बताए। घटनामा संलग्नको पहिचान हुन सकिरहेको छैन, उनले भने, हत्या गर्नुपर्ने कारण पनि खुल्न बाँकी छ।"
पर्यटक पोखरामै रोकिए,"पोखरा : पर्यटकीय सहर पोखरामा अझै पनि १ सय ५० भन्दा बढी पर्यटक रहेको पर्यटक प्रहरी कार्यालय पोखराले जनाएको छ। पहिलो लकडाउन हुनु अघिदेखि बसेका र कोरोना कम हुँदै गर्दा नेपाल आएका पर्यटकसमेत गरी करिब १ सय ५० विदेशी पर्यटक पोखरामा रहेको पर्यटक प्रहरी कार्यालय पोखराका प्रमुख राजन रायमाझीले बताए। कोरोना संक्रमणको दोस्रो लहर सँगै फर्कन नपाएका पर्यटक अझै पोखरामा छन्। दोस्रो लकडाउनकै बीचमा ३२ जना पर्यटक चार्टर्ड प्लेनबाट आफ्नो देश जान गाडीबाट काठमाडौं गएका छन्। यसरी जानेमा रसियन, फ्रान्सलगायतका देशका पर्यटक रहेको उनले सुनाए। कोरोना संक्रमण निकै बढेको र लकडाउनसमेत भएकोले पर्यटकहरू पोखराबाट काठमाडौं जानु परे आफ्नो देश जान बुकिङ गरेको प्लेन टिकट, काठमाडौंमा कुन होटलमा बस्ने हो त्यस होटलमा बुकिङ कन्फ्म गरेको प्रमाण हुनुपर्ने नियम छ। पहिलो लकडाउनपछि कोरोना संक्रमण घटेको समयमा नेपाल आएका केही पर्यटक अझै पनि अन्नपूर्ण पदयात्रा क्षेत्रमा समेत रहेको पर्यटक प्रहरी कार्यालय पोखरामा प्रमुख रायमाझीले बताए। अन्नपूर्ण संरक्षण क्षेत्र आयोजना (एक्याप) र ट्रेकिङ एजेन्सिज एसोसियसन अफ नेपाल (टान) पश्चिमाञ्चल पोखरासँग समन्वय गरेर पोखरा आउन चाहने पर्यटकलाई संरक्षण क्षेत्रबाट पोखरा आउने व्यवस्था मिलाइने पनि उनले बताए। पहिलो लकडाउनपछि क्रमशः कोरोना संक्रमण दर घट्दै गएपछि आन्तरिक र बाह्य पर्यटक आउने क्रम बढेको थियो। छिमेकी देश भारतमा कोरोनाको दोस्रो लहरसँगै नेपालमा पनि यसको असर देखिएपछि पर्यटन उद्योग पूनः ओरालो लागेर जिरोकै अवस्थामा पुगेको टेकिङ एजेन्सिज एसोसियसन अफ नेपाल (टान) पश्चिमाञ्चलका अध्यक्ष सुशील पौडेलले बताए। कोरोना संक्रमण कम भएपछि पदयात्रामा जान सबैभन्दा धेरै रसियन पर्यटक आएको पौडेलले सुनाए। कोरोना संक्रमण घट्दै गएपछि पोखराका होटलमा १५ देखि २० प्रतिशतसम्म पुगेको थियो। पर्यटक पोखरामा आउने क्रम सुरु भएको अवस्थामा फेरि कोरोनाको दोस्रो लहरले ठप्प पारेको व्यवसायीले बताए। होटल सञ्चालन खर्च उठ्न ३५ देखि ४० प्रतिशत पर्यटक होटलमा भएको अवस्थमा मात्र पुग्ने व्यवसायी बताउँछन्। कोरोना संक्रमण घट्दो र पर्यटक आउने क्रम सुरु सँगै पर्यटन लयमा फर्कने विश्वासमा व्यवसायी थिए। कोरोना संक्रमण घट्दै गएपछि अन्नपूर्ण, धौलागिरि हिमालको आरोहण गर्न र पदयात्राका लागि पर्यटक आएर हिमालको सफल आरोहणसमेत गरेका थिए। नयाँ भेरियन्टको कोरोना संक्रमण बढेपछि फेरि धानिनै नसकिने गरी पर्यटन उद्योग समस्यामा परेको पश्चिमाञ्चल होटल संघका अध्यक्ष विकल तुलाचनले बताए।"
सुरक्षाको चित्त दुखाइ,"काठमाडौं : अभिनेत्री सुरक्षा पन्तले आफूले अभिनीत गरेको सर्ट फिल्म मन बार हिन्दी सर्ट मुभी नामर्दको हुबहु कपी भएको भन्दै दुःख व्यक्त गरेकी छिन्। उनले सामाजिक सञ्जाल फेसबुकमा स्टाटस् लेख्दै सो कुरा थाहा पाउँदा निकै दुःख लागेको बताएकी छन्। उनले सो कुरा पहिले नै थाहा भएको भए काम नगर्ने बताएकी छन्। हालसालै मैले काम गर्न पुगेको एउटा छोटो सिनेमा कुनै हिन्दी छोटो सिनेमाको हुबहु कपी रहेको कुरा थाहा पाएपछि मलाई धेरै दुःख लागेको छ, सुरक्षाले लेखेकी छन्, पहिले जानकारी भएको भए पक्कै पनि काम गरिँदैनथ्यो होला। उनले अरूको आइडिया हुबहु कपी गर्नेको आफू सदैव विरोधी गरेको बताएकी छन्। कुनै आइडिया मन परेर काम गरिन्छ। अनि यस्तो गलत हर्कतले गर्दा आफ्नो कामप्रति कहिलेकाहीँ मन खुम्चिन पुग्छ, उनले भनेकी छन्, व्यक्तिगत रूपमा आइडिया हुबहु कपी गर्ने कुराको म घोर विरोधी हुँ। त्यसैले अनविज्ञ भई यस माहोलको एउटा पात्र हुन पुगेकोमा खेद प्रकट गर्दछु। उनले इन्टरनेटका सम्पूर्ण कन्टेन्ट हेर्न नसकिने भन्दै यस्तो फेरि नहोला भन्न नसक्ने पनि उल्लेख गरेकी छिन्। सायद, काम गर्नुअघि कलाकार वा अन्य टिमले विषय कपी हो वा होइन भन्ने प्रश्न लेखकको सम्मानमा ठेस नपुर्याई कसरी राख्न सक्ला ? सोच्नुपर्ने कुरा हो यो, भन्दै उनले प्रश्न उठाएकी छन्। सुरक्षाले सर्ट मुभीको दोस्रो भाग पनि बनाउने कुरा उठे पनि कपी गरेको थाहा पाएपछि काम नगर्ने मनसायमा पुगेको बताएकी छिन्। उनले यो पाठ आफूले मात्र नभएर सम्पूर्ण टिमले नै मनन् गर्न आवश्यक रहेको पनि उल्लेख गरेकी छिन्।"
समुदायमा फैलियो कोरोना,"भोजपुर : समयमै कोरोना परीक्षण नहुँदा षडानन्द नगरपालिका१ नेपालेडाँडास्थित समुदायस्तरमै कोरोना संक्रमण फैलिएको छ। एकपछि अर्को कोरोना संक्रमित भेटिएपछि उक्त वडाको मझुवाबेंसी र सोमबारेका करिब ६० घरधुरी संक्रमणबाट प्रभावित बनेका छन्। तीन दिनअघि काकाको मृत्युसंस्कार सकेर झापाबाट फर्किएका स्थानीय हरिहर गौतम र उनकै सम्पर्कमा आएका अर्का स्थानीय तेजबहादुर राईमा कोरोना पुष्टि भएपछि संक्रमण समुदायमा फैलिएको हो। संक्रमित गाउँ प्रवेश गर्नुपूर्व गाउँमा सचेतना, पूर्वतयारी र परीक्षणमा ढिलाइ भएकाले कोरोनाको त्रास भयावह बनेको मझुवाबेंसीका स्थानीय सौगात गौतम बताउँछन्। वडाध्यक्ष र स्थानीय प्रशासनले यसको व्यवस्थापनमा बेलैमा सोच्नुपर्ने हो, खासै चासो देखाउनु भएन, उनले भने, शून्य पूर्वतयारीले संक्रमणको दर बढ्ने भएकाले गाउँमा सुरक्षित वातावरण छैन, गाउँमा त्रास बढेको छ, ज्यानै जोखिममा परेको छ। एकातिर गाउँमा त्रास अर्कोतिर आवश्यक सहज सडकको पहुँच नहुँदा शंकास्पद बिरामीको उद्धार गर्नसमेत समस्या भएको अर्का स्थानीय सुजन भुजेलले सुनाए। उनका अनुसार स्वास्थ्यचौकी धाउनसमेत समस्या भइरहेका बेला गाउँमा संक्रमित भित्रिएपछि झनै जोखिम बढेको छ। करिब ६० घरधुरी रहेको उक्त गाउँमा संक्रमणको डरले खेतबारीको काम थाती राखेरै घरमै बसेका छन्। जसले खेतीपातीको काम ठप्प भएको उनले बताए। यता वडाले सिंगो वडा सिल गरेको छ। साथै गाउँवासीलाई सुरक्षित साथ घरमै बस्न निर्देशन दिएको छ। वडाध्यक्ष रामेश्वर भण्डारीले संक्रमितको सम्पर्क आउने व्यक्तिहरू थुप्रै रहेको र किट अभावका कारण सबैको पीसीआर परीक्षण गर्न असमर्थ रहेको बताए। उनले भने, हामीसँगै अहिले मात्रै १२ जनालाई पुग्ने परीक्षण किट छ, कन्टयाक्ट टेसिङ गर्दा गाउँका सबैजसोको पीसीआर टेस्ट गराउनुपर्ने हुन्छ, तर कीट अभावले सबैको परीक्षण गर्न असमर्थ भएका छौँ, सम्बन्धित निकायले पनि सहयोग गरेको छैन। वडाका अनुसार संक्रमित पुष्टि भएकालाई षडानन्द नगरपालिका दिङ्लास्थित तयार भएको कोभिड अस्पतालमा लगिने व्यवस्था गरिएको छ। अहिले विशेषगरी गाउँमा वृद्धवृद्धा र बालबालिका उच्च जोखिममा छन्। पूर्वसावधानी नअपनाउँदा यस्तो भयावह वातावरण सिर्जना भएको स्वास्थ्यचौकी नेपालेडाँडाका अहेब राजु योगीले बताए। स्वास्थ्यचौकी पुग्ने बाटो र सडकको सहज पहुँच नहुँदा यहाँका स्थानीयवासी झन् मारमा परेको उनले बताए। पछिल्लो अपडेटअनुसारको भोजपुरमा कोरोना संक्रमितको संख्या १ सय ७ पुगेको छ।"
युभेन्टस कोपा इटालिया फुटबलको च्याम्पियन,मिलान : युभेन्टसले कोपा इटालिया फुटबलको उपाधि जितेको छ। बुधबार राति भएको फाइनलमा एटलान्टालाई २१ गोलले पराजित गर्दै युभेन्टसले उपाधि जितेको हो। निकै प्रतिस्पर्धात्मक फाइनल खेलको ३१औं मिनेटमा डेजान कुलुसेभ्सकीको गोलमा युभेन्टसले सुरुआती अग्रता लिएको थियो। एटलान्टाका डिफेन्डरले क्लियर गर्न नसकेको अवस्थामा कुलुसेभ्सकीले दर्शनीय गोल गरेका थिए। पहिलो हाफको ४१औं मिनेट एटलान्टाले बराबरी गोल फर्कायो। हान्स हाटेबोरको पासलाई सदुपयोग गर्दै रुस्लान मालिनोभ्स्कीले लामो दूरीबाट गरेको प्रहार बलले सीधै जाली चुमेको थियो। त्यसपछि युभेन्टसले काउन्टर अट्याकमा केही राम्रो अवसर बनाए पनि गोलरक्षक पारलिइगी गोलिनी बाधक बनेका थिए। खेलको ७३औं मिनेटमा फेड्रिको चिएसाले गोल गर्दै युभेन्टसलाई अग्रता दिलाएका थिए। खेलको ८८औं मिनेटमा रेफ्रीमाथि अभद्र व्यवहार गरेपछि राफेल टोलोइले रातो कार्ड पाउँदै बाहिरिएपछि एटलान्टाले युभेन्ट्सलाई दबाबमा राख्न सकेन। युभेन्टसले सन् २०१८ पछि पहिलो पटक उपाधि जितेको हो। गत सिजन युभेन्टस फाइनलमा नापोलीसँग पराजित भएको थियो। युभेन्ट्स सबैभन्दा धेरै पटक कोपा इटालिया फुटबलको उपाधि जित्ने टोली हो। युभेन्ट्सले अहिलेसम्म १४औं पटक उपाधि जितिसकेको छ। युभेन्ट्सले २०औं फाइनलमा पुग्दा १४औं उपाधि जित्न सफल भएको हो। युभेन्टसपछि रोमाले नौ पटक उपाधि जितेको छ। सन् १९६३ मा पहिलो उपाधि जितेको एटलान्टा त्यसपछि चौथो पटक फाइनलमा पुगे पनि उपाधि भने जित्न सकेको छैन।
"महामारीसँग नभागौं, लडौं","मुलुकको समग्र प्रणाली कोरोना भाइरस नियन्त्रण गर्दै संक्रमितको मृत्युदर घटाउने कसरतमा छ। दोस्रो चरणमा आएको कोरोनाको नयाँ भेरियन्टले संक्रमण र मृत्युदरलाई बढाउँदा महामारी नियन्त्रण चुनौतिपूर्ण बनेको छ। लगभग देशैभर निषेधाज्ञा छ, बाध्यताले सुनसान सडकमा निस्कनेहरू बाहेक शववाहन र एम्बुलेन्सका साइरन मात्रै सडकमा सुनिन्छन्। संक्रमणले सहर मात्रै नभई गाउँका कुनाकुनासम्म आफूलाई फैलाउँदा यसबाट अब कुनै पनि समय जो कोहीलाई संक्रमण हुने निश्चित प्रायः छ। अब जोगाउने र जोगिने बाहेक हामीसँग विकल्प छैन। संक्रमित भएर उपचार गर्न जानुपरे अस्पतालका शैया नपाउने अवस्था छ। विश्वमा यो मात्रै पहिलोपटक आएको नयाँ महामारी भने होइन। अघिल्ला पुस्ताले पनि धेरै महामारीसँग जुध्नु परेको थियो। नेपालमै विफर र हैजाको महामारी भोगेका बुढापाका हाम्रा समाजमा अझै छन्। इबोला, रुबेला र हैजाले विश्वका धेरै देशमा विभिन्न समय महामारीको रूप लिएर हजारौंको ज्यान लिएका उदाहरण छन्। समयसमयमा आफूलाई विकास गरेर फैलने रोग अझै छन्। घटनाक्रमलाई नियाल्दा विभिन्न समयमा मानव स्वास्थ्यलाई गम्भीर असर गर्ने रोग र फैलने महामारीमा जुध्नुको विकल्प छैन। जनसंख्या वृद्धि, विश्वमा भइरहने विकास, परीक्षण र बिस्तारसँगै दूरगामी प्रभाव पार्ने महामारीले पनि आफूलाई क्रमशः विकास गर्दै लगेको पाइन्छ। पहिले आउने महामारीको अध्ययन भएर खोप र औषधिको विकास भए। यसले ती महामारीबाट अहिले हामीलाई जोगाएको छ। नयाँ रोगका महामारीहरू क्रमशः आउँदैछ। यस घटनाबाट हामीलाई रोग र यसले गर्ने असर सकिने होइन, आउने र फैलने हो। समय अनुकूल आफूलाई सुरक्षित गर्नुपर्छ भन्ने पाठ सिकाएको छ। अहिले भोगिरहेको कोरोना भाइरसको संक्रमणलाई उदाहरणका रूपमा लिन सक्छौं। कोरोना भित्रिएकाले अब यसबाट बच्ने, भ्याक्सिन र औषधि बनाउने अनि शरीरमा रोगसँग लड्ने एन्टिबडी उत्पादन गर्नु नै अबको विकल्प हो। रोगका असर र फैलने प्रकृति फरक हुनसक्छन्। नसर्नेभन्दा सर्ने रोग धेरै छन् र यसबाट जोगिने तरिका पनि फरक फरक। कोरोनाबाट पनि जोगिन स्वास्थ्य मापदण्ड बनेका छन्। यसलाई पालना गरे संक्रमणबाट डराउनु पर्दैन। तर, रोगलाई नबुझी हाउगुजी ठान्दा रोगसँग जुधिरहेका संक्रमितलाई समाज, व्यक्ति र आफ्नै परिवारले गर्ने व्यवहारले महामारी नियन्त्रणमा चुनौति थप्दैछ। प्रदेश १ का दुई उदाहरण लिऊँ। झापामा शारीरिक अवस्था समेत कमजोर भएकी गर्भवती श्रीमतीलाई कोरोना पोजेटिभ देखिएपछि पति बेपता भए। संक्रमण थाहा पाएर घरबेटीले त डेराबाट निकालेका थिए नै, माइती जाँदा पनि त्यहाँका छिमेकीले गाउँ छिर्न दिएनन्। सुनसरीको इटहरी ३ को एक बस्तीमा कोरोना संक्रमण फैलिएपछि एन्टिजेन परीक्षणका लागि स्वास्थ्यकर्मी पुग्दा गाउँलेको भागाभाग भयो। परीक्षण गरेर संक्रमित भए समाजले के भन्ला ? भन्ने डर त्यहाँ थियो। संक्रमण भए पनि लुकाएर बस्दा बस्तीमै महामारी फैलियो। यी घटनाले अझै पनि रोग र रोगीलाई हेर्ने दृष्टिकोणमा परिवर्तन आएको देखिँदैन। रोगका नयाँ रूप फैलिरहन्छ। कुनै सुषुप्त हुन्छन् त कुनैले समय समयमा महामारीको रूप पनि लिन्छन्। कोरोना समाजमा भित्रिएको नयाँ रोग हो। स्वास्थ्य विज्ञहरूका अनुसार फरक रूपमा समय समयमा फैलने हुँदा यसबाट सुरक्षित भएर जोगिनु र जोगाउनुको विकल्प छैन। संक्रमण भए समयमा उपचार गर्ने, संक्रमितको स्वास्थ्य मापदण्ड अपनाउँदै स्याहार, सेवा र उपचार गर्नबाट अब कसैले भाग्नु हुँदैन। म पनि कुनै समय संक्रमित हुन सक्छु भन्ने यथार्थ बुझेर अरूलाई आइपरेका अप्ठ्यारामा कम्तिमा सहज वातावरण बनाउनै पर्छ। सामूहिक प्रयासबाट मात्रै यस्ता महामारीलाई जित्न सकिन्छ।"
राष्ट्रपतिबाट सरकार गठनका दुवै दाबी खारेज,"काठमाडौँ: राष्ट्रपति विद्यादेवी भण्डारीले सरकार गठनका लागि गरिएका दुवै दाबी पूर्ण नभएको भन्दै खारेज गरेकी छन् । दुवै पक्षबाट प्रस्तुत दाबीमा विश्वास प्राप्त गर्ने ठोस आधार नदेखिएकोले दुवै दाबी खारेज गरिएको भन्दै शुक्रबार मध्यरातमा राष्ट्रपति कार्यालयले विज्ञप्ति जारी गरेको हो । विज्ञप्तिमा दुवै तर्फको दाबीमा संसदीय दलको नाम दोहोरिएकोले समेत दाबी अमान्य भएको उल्लेख गरिएको छ । प्रधानमन्त्री तथा एमाले अध्यक्ष केपी शर्मा ओली र कांग्रेस सभापति शेरबहादुर देउवाले शुक्रबार साँझ सरकार गठनका लागि आआफ्नो दाबी राष्ट्रपति समक्ष पेश गरेका थिए । राष्ट्रपति विद्या भण्डारीले संविधानको धारा ७६(५) अनुसार शुक्रबार वैकल्पिक सरकारको दाबी प्रस्तुत गर्न दिएको समय सीमाभित्र प्रधानमन्त्री ओलीले १५३ सांसदको हस्ताक्षर सहितको दाबी पेश गरेका थिए भने कांग्रेसका सभापति देउवाले भने १४९ सांसदको हस्ताक्षर सहित दाबी पेश गरेका थिए । तर राष्ट्रपति भण्डारीले दुवै दाबी पत्रको अध्ययन गरेर संविधान कानुनबमोजिम निर्णय लिने र कदम चाल्ने जानकारी दलहरूलाई दिएकी थिइन् । सांसदको हस्ताक्षर सहित दाबी लिएर विपक्षीहरू शीतल निवास पुग्नुअघि नै प्रधानमन्त्री केपी ओली पनि १५३ सांसदहरूको हस्ताक्षरसहित नयाँ सरकार दाबी गर्न शीतल निवास पुगेका थिए। विपक्षी नेताहरूले राष्ट्रपतिसँग भेट्नका लागि समय कुरिरहेकै बेला ओली एक घन्टा राष्ट्रपति भण्डारीसँग छलफल गरेर बाहिरिएका थिए। प्रधानमन्त्रीका प्रमुख राजनीतिक सल्लाहकार विष्णु रिमालले नेकपा (एमाले)का १२१ र जसपाका ३२ गरी १५३ जना सांसदको समर्थन आफूलाई रहेको पत्रसहित प्रधानमन्त्री केपी शर्मा ओलीले संविधानको धारा ७६(५) वमोजिम प्रधानमन्त्री पदको लागि दाबी गरेको जानकारी दिएका छन्। रिमालका अनुसार दाबी पत्रमा जसपाको तर्फबाट अध्यक्ष महन्थ ठाकुर तथा संसदीय दलका नेता राजेन्द्र महतो र एमालेका अध्यक्ष एवम् दलका नेता केपी शर्मा ओलीले हस्ताक्षर गरेका थिए। रिमालका अनुसार विपक्षी गठबन्धनभन्दा पहिले नै ओलीले आफ्नो दाबी प्रस्तुत गरेका थिए । नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जसपाका उपेन्द्र यादव र बाबुराम भट्टराई, एमालेका माधव नेपालसहितका विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी शीतल निवास बुझाएका थिए । तर विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका योगेश भट्टराई, सुरेन्द्र पाण्डे सहित केही सांसदहरूले आफूहरू त्यो प्रस्तावमा सहभागी नभएको प्रतिक्रिया दिएका थिए । २ सय ७५ सदस्यीय प्रतिनिधिसभामा चार पद रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरी र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै विरोध गरेका थिए। तर त्यो प्रकियामा उनीहरू सहभागी भएका छन्। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६ (२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७ ६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।"
२१ घन्टे डेडलाइन : फेरि गोल गर्ने मौका ओलीलाई नै,"काठमाडौं : प्रधानमन्त्री केपी ओलीले विश्वासको मत नलिइकन नयाँ सरकार गठनको प्रक्रिया प्रारम्भ भएपछि राजनीति एकाएक तातेको छ। बिहीबार रातिदेखि नै दलहरू आन्तरिक परामर्श र सत्ता साझेदारीको रणनीतिमा व्यस्त छन्। शुक्रबार बेलुका पाँच बजेसम्मको समयसिमा तोकिएकोले दलहरूसँग थोरै समय छ। थोरै समयमा युद्धस्तरीय तयारी गरेर शितलनिवासमा वैकल्पिक सरकारका लागि हस्ताक्षर बुझाउनुपर्ने अवस्था छ। ओली सकेसम्म आफ्नै नेतृत्वमा सरकार बनाउने, त्यो संभव नभए विपक्षी गठबन्धनलाई रोकेर फेरि आफै प्रधानमन्त्री नियुक्त हुने र चुनाव घोषण गर्ने दाउमा छन्। ओलीलाई हटाएर वैकल्पिक सरकार बनाउनका लागि विपक्षीलाई यो अन्तिम मौका हो। यो मौका पनि गुमाए भने त्यसपछिको अवस्था ओलीका लागि निकै अनुकुल हुनेछ र ओलीले आफ्नो इच्छाअनुसार गोल गर्न सक्नेछन्। बिहीबार बेलुकादेखि शुक्रबार बिहानसम्म विपक्षीहरूको तयारी र सक्रियताको गम्भीरता हेर्ने हो भने १३६ सांसदहरूको हस्ताक्षर जुटाएर वैकल्पिक सरकार बनाउने संभावना कमजोर देखिन्छ। कांग्रेस र माओवादीको तयारीलाई न जसपाले सघाउने स्पस्ट अवस्था छ न त एमालेका माधव पक्षले साथ दिने अवस्था छ। विपक्षहरू अलमलिँदै गर्दा ओली भने स्पस्ट रणनीतिका साथ योजनावद्ध रुपमा अघि बढेको देखिनन्छ। शुक्रबार दिउँसो ओलीले पत्रबार सम्मेलनमा दिएको अभिव्यक्ति र उनको हाउभाउले पनि फेरि सरकारको नेतृत्व आफूले पाउनेमा उनी ढुक्क छन् भन्ने संकेत दिएको छ। राजनीतिक संकटबीच पत्रकार सम्मेलनमा प्रस्तुत भएका ओलीको मुहारमा अलिकति पनि तनाव तथा निरासा देखिएन। उनले विपक्षीले विकल्प दिन नसकेकोले फेरि आफूले दाबी गर्नुपर्ने अवस्था आउनसक्ने बताएका थिए। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (६) अनुसार नयाँ सरकार बनाउन २१ घन्टे म्यादसहित बिहीबार साँझ अपिल गरेकी हुन्। तर ओलीले राजीनामा दिएका छैनन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरीकन र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीहरूले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्। संसद्को तरल अंकगणित र ओलीलाई नै सजिलो २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। त्रिशंकु संसद्को तरल अंकगणित र संवैधानिक प्रबन्ध ओलीकै लागि अनुकुल देखिन्छ। त्यसमाथि राष्ट्रपतिको साथ र सद्भाव छँदैछ प्रधानमन्त्रीलाई। एमालेसँग १२१ रहेकोले अब १५ सांसद मात्रै थपिए ओलीको निरन्तरता सुरक्षित हुनेछ। जसपाका कम्तीमा १९ जना सांसदहरू महन्थ र राजेन्द्र पक्षमा देखिएका छन्। स्वतन्त्रमध्ये राप्रपा र नेमकिपाका दुईजना पनि ओलीतिरै छन्। ओली महन्थ र महतोलाई फकाएर संभव भए उनीहरूको सहभागितासहित वैकल्पिक सरकार बनाउने रणनीतिमा छन्। त्यसरी सरकार बन्यो भने बाँकी १८ महिना ओलीलाई ढुक्क हुनेछ। बीचमा अहयोग र अप्ठ्यारो परे कुनै पनि बेला उनले संसद् विघटन गरेर चुनावा जानसक्नेछन्। ठाकुर र महतो पक्ष ओली नेतृत्वको नयाँ सरकारमा सहभागी नहुने अवस्थामा ओलीको फेरि अर्को रणनीति छ, त्यो भनेको जसपालाई तटस्था राखेर विपक्षीको गठबन्धनको सरकार बन्न नदिने। ओली यी दुई लाइनको रणनीतिअनुसार अघि बढेका छन्। विपक्षीले माधव नेपाललाई प्रधानमन्त्रीका रुपमा अघि सारेर वैकल्पिक सरकार बनाउने एउटा संभावना छ। माधव पक्षका २० सांसदको मात्रै हस्ताक्षर जुट्यो भने पनि कांग्रेस, माओवादी र जसपाको उपेन्द्र यादव पक्ष मिलेर नयाँ सरकार बन्न सक्छ। तर यो बाटो माधवका त्यति सहज छैन। तत्काल ओलीले उनलाई पार्टीबाट निकाल्ने र संसद् सदस्यबाट बर्खास्त गर्नेसम्मका कदम चाल्नसक्छन्। त्यसकारणले त्यो जोखिम मोलेर माधव त्यसरी मुभ होलान् भनेर विश्वास गर्न गारो छ। जसपाको खेल र महन्थको प्रस्ताव संसद्को गणितमा निर्णायक खेलाडीको भूमिकामा रहेको जसपा कसरी मुभ गर्छ, राजनीतिक कोर्स त्यसरी नै अघि बढ्ने अवस्था छ। उसको सहयोगबिना कांग्रेस र माओवादीले वैकल्पिक सरकार बनाउने अवस्था छैन। सिंगो जसपाले सघाउने संभावना निकै कम छ। जसपा विभाजित अवस्थामा छ। अध्यक्ष महन्थ ठाकुर र राजेन्द्र महतोसहितका बहुमत सांसदहरू वैकल्पिक सरकारको पक्षमा छैनन्। बिहीबार साँझ बालुवाटार र राति शितलनिवासमा जसपाका अध्यक्ष महन्थ र महतोसँग भएको 'डिल' ले पनि जसपाको आगामी मुभ के हुन्छ भनेर अनुमान गर्न सकिन्छ। विश्वासको मत नलिने र वैकल्पिक सरकार गठनका लागि आग्रह गर्ने निर्णय हुनसाथ ओलीले ठाकुर र महतोलाई बालुवाटार बोलाएर परामर्श गरेका थिए। पछि दुवैजनालाई लिएर ओली राति नै शितलनिवास गएका थिए।स्रोतका अनुसार बिहीबार राति नै जसपाको डिल टुंग्याएर ओली ढुक्क भएर सुतेका हुन्। महन्थ र महतोको साथ लिने रणनीतअनुसार बिहीबार केही दीर्घकालीन महत्वका संवेदनशील निर्णय भएका छन्। जसपाको माग सम्बोधन लागि संविधान संशोधन कार्यदल गठनको लागि मन्त्रिपरिषद्ले सैद्धान्तिक स्वीकृति समेत प्रदान गरिसकेको छ भने सरकारले नागरिकतासम्बन्धी अध्यादेश पनि बिहीबार नै निर्णय गरेर राष्ट्रपति समक्ष सिफारिस गरिसकेको छ। यसअघि तराईमधेस आन्दोलनमा संलग्न १ सय २० जनाको १५ वटा मुद्दा राजनीतिक निर्णयका आधारमा फिर्ता लिने निर्णय मन्त्रिपरिषद्ले गरेको छ। जसपाले आफ्नै नेतृत्वमा सरकार गठन गर्ने भन्दै महन्थलाई प्रधानमन्त्रीको रुपमा प्रस्ताव गरे पनि त्यो संभावना कमजोर देखिन्छ। कांग्रेस र माओवादीको गठबन्धनलाई असफल तुल्याउने रणनीतिअनुसार नै महन्थले यसरी मुभ गरेको अनुमान गरिएको छ। किनभने कांग्रेस र माओवादीले महन्थलाई प्रधानमन्त्री मानेर अघि बढ्ने अवस्था छैन। ओलीले पनि आफू नहुने अवस्थामा महन्थलाई अघि सार्ने अवस्था छैन र बरु तटस्थ राखेर चुनावमा जाने बाटो सजिलो छ। विपक्षीले रमिता मात्रै हेर्ने ! संसद्को संसद् पुनर्स्थापना भएको तीन महिनासम्म अविश्वास प्रस्तावको हल्ला गर्दै विपक्षीहरूले रमिता मात्रै हेरेकोले यो अवस्था आएको हो। कांग्रेस अलि गम्भीर भएर ठोस् तयारीका साथ समयमै मुभ गरेको भए संभवत : अहिलेको अवस्था आउने थिएन। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६(२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो। निशानामा फेरि पनि संसद् पुस ५ गते ओलीले विघटन गरेको संसद्लाई सर्वोच्चले फागुन ११ गते पुनःस्थापना गरिदिएको थियो। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। त्यसपछि माओवादी केन्द्रले समर्थन फिर्ता नलिँदै ओलीले विश्वासको मत लिन संसद्को अधिवेशन बोलाएका थिए। पछिल्लो राजनीतिक कदमको निशाना फेरि पनि संसद्तिर सोझिएको छ। संवैधानिक औपचारिकता पुरा गरेर संसद् विघटन गर्ने र आफ्नै नेतृत्वमा चुनाव गराउने ओलीको रणनीति हो। पुस ५ गते आफूले गरेको संसद विघटन ठीक थियो भनेर पुष्टि गर्नुपर्ने दम्भबाट ओलीको पछिल्लो कदम निर्देशित देखिन्छ। त्यो अवस्थामा ओलीको राजनीतिक र नैतिक विजय हुने विश्लेषणसहित बालुवाटार वैकल्पिक सरकारको संभावनालाई कुनै पनि हालतमा रोक्ने रणनीतिमा लागेको छ। सत्ता साझेदारीको साँचो बोकेको जसपाभित्र पनि संसद्मा अल्झिनुभन्दा चुनावमा जानु ठीक हुने मत बलियो छ। अहिले दलहरूको दाउपेच भनेको कसको नेतृत्वमा चुनावमा जाने भन्नेतिर केन्द्रित छ। ७६(५) के भन्छ ?संविधानको ७६(५) मा लेखिएको छ उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। यसअनुसार प्रधानमन्त्री ओलीले चुनावका लागि मार्गप्रशस्त गर्न खोजेको आँकलन गरिएको छ। ७६ (५) अनुसार नियुक्त प्रधानमन्त्रीले विश्वासको मत प्राप्त गर्न नसकेमा ७६ (७) अनुसार प्रधानमन्त्रीले प्रतिनिधिसभा विघटनका लागि सिफारिस गर्नसक्ने प्रावधान छ। ७६ (७) मा भनिएको छ उपधारा ९५० बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ। यस्तो छ सरकार गठनको संवैधानिक व्यवस्था संविधानको धारा ७६ मा मन्त्रिपरिषद्को गठन सम्बन्धमा निम्न बमोजिमको व्यवस्था गरिएको छ। चारवटा विकल्प संभव नभएपछि मात्र ताजा जनादेशमा जानसकिने परिकल्पना संविधानले गरेको छ। (१) राष्ट्रपतिले प्रतिनिधि सभामा बहुमत प्राप्त संसदीय दलको नेतालाई प्रधानमन्त्री नियुक्त गर्नेछ र निजको अध्यक्षतामा मन्त्रिपरिषदको गठन हुनेछ । (२) उपधारा (१) बमोजिम प्रतिनिधि सभामा कुनै पनि दलको स्पष्ट बहुमत नरहेको अवस्थामा प्रतिनिधि सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई राष्ट्रपतिले प्रधानमन्त्री नियुक्त गर्नेछ । (३) प्रतिनिधि सभाको निर्वाचनको अन्तिम परिणाम घोषणा भएको मितिले तीस दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधि सभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ । (४) उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले तीस दिनभित्र प्रतिनिधि सभाबाट विश्वासको मत प्राप्त गर्नु पर्नेछ । (५) उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ । (६) उपधारा (५) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्नु पर्नेछ । (७) उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ । (८) यस संविधान बमोजिम भएको प्रतिनिधि सभाको निर्वाचनको अन्तिम परिणाम घोषणा भएको वा प्रधानमन्त्रीको पद रिक्त भएको मितिले पैंतीस दिनभित्र यस धारा बमोजिम प्रधानमन्त्री नियुक्ति सम्बन्धी प्रक्रिया सम्पन्न गर्नु पर्नेछ । (९) राष्ट्रपतिले प्रधानमन्त्रीको सिफारिसमा संघीय संसदका सदस्यमध्येबाट समावेशी सिद्धान्त बमोजिम प्रधानमन्त्री सहित बढीमा पच्चीसजना मन्त्री रहेको मन्त्रिपरिषद गठन गर्नेछ । (१०) प्रधानमन्त्री र मन्त्री सामूहिक रूपमा संघीय संसदप्रति उत्तरदायी हुनेछन् र मन्त्री आफ्नो मन्त्रालयको कामका लागि व्यक्तिगत रूपमा प्रधानमन्त्री र संघीय संसदप्रति उत्तरदायी हुनेछन् ।"
"मध्यरातमा मन्त्रिपरिषद्को निर्णय : प्रतिनिधिसभा विघटन, कात्तिक २६ र मंसिर ३ मा चुनाव",काठमाडौँ: मध्यरातमा बालुवाटारमा बसेको मन्त्रिपरिषद्को आकस्मिक बैठकले प्रतिनिधिसभा विघटन गरेर आगामी कात्तिक २६ र मंसिर ३ गते नयाँ प्रतिनिधिसभाको निर्वाचन गर्ने निर्णय गरेको छ। मन्त्रिपरिषद्को सिफारिसका आधारमा राष्ट्रपतिबाट निर्वाचनको घोषणा हुनेछ। शुक्रबार मध्यरातमा राष्ट्रपतिले सरकार गठनका लागि परेका दुवै दाबी खारेज गरिदिएपछि मन्त्रिपरिषदको आकस्मिक बैठक बसेको हो । यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए। राष्ट्रपतिले ७६(२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।
प्रधानमन्त्री केपी ओलीको पत्रकार सम्मेलन (लाइभ),"ओलीले यही जेठ १५ गते बजेट ल्याउनुपर्ने संवैधानिक व्यवस्था भएको तर त्यसबीचमा सरकारले विश्वासको मत लिने समय नभएकाले नयाँ सरकार गठनका लागि मार्गप्रशस्त गरिएको बताएका छन्। राष्ट्रपति विद्यादेवी भण्डारीले मौजुदा सरकारले विश्वासको मत लिन सक्ने बलियो राजनीतिक आधार नभएको भनी प्रधानमन्त्री ओलीको आग्रहका आधारमा नेपालको संविधानको धारा ७६ को उपधारा ५ बमोजिम नयाँ सरकार गठनका लागि आह्वान गरेको भोलिपल्ट आज उनले प्रधानमन्त्री निवासमा पत्रकार भेटघाट गर्दै उक्त धारणा राखेका हुन्। प्रधानमन्त्रीले ओलीले गत एक वर्षदेखि सरकार ढाल्ने तथा नयाँ सरकार बनाउने अस्थिर र अस्वस्थ राजनीतिक गतिविधि भई सरकारले राम्रोसँग काम नसकेकाले निकासका लागि संवैधानिक प्रक्रियाबमोजिम उपधारा ५ का बाटामा अघि बढिएको बताए। उनले अनुचित अभ्यासको राजनीतिलाई उचित अभ्यासमा लान आफूले गत वैशाखका लागि मध्यावधि निर्वाचन घोषणा गरेकामा सर्वोच्च अदालतको फैसलबाट सफल नभएको र आफूले वैशाख २७ गते लिएको विश्वासको मत अस्वीकृत भएको तथा फेरि पनि विश्वासको मत पाउन सक्ने स्थिति नरहेको स्पष्ट पारे। ओलीले संविधानको व्याख्या गर्दा देशको राजनीतिक परिस्थितिको विश्लेषण गरेर उत्पन्न समस्याको सम्बोधन गर्ने गरी कदम चालिएको पनि बताए। राष्ट्रपति भण्डारीले प्रधानमन्त्री नियुक्तिको प्रयोजनका लागि यही जेठ ७ गते साँझ ५ बजेभित्र प्रतिनिधिसभामा विश्वासको मत प्राप्त गर्न सक्ने आधार प्रस्तुत गर्न प्रतिनिधिसभाका सदस्यलाई आह्वान गरेकी छन्। गत वैशाख २७ गते विश्वासको मत लिने प्रधानमन्त्री ओलीको प्रस्ताव प्रतिनिधिसभाको बहुमतबाट अस्वीकृत भएपछि संविधानको धारा ७६ को उपधारा २ बमोजिम प्रतिनिधिसभाका दुई वा दुईभन्दा बढी दललाई नयाँ प्रधानमन्त्रीमा दावी गर्न आह्वान गरिएकामा कुनै दावी नपरेपछि वैशाख ३० गते राष्ट्रपति भण्डारीले संविधानको धारा ७६ (३) बमोजिम प्रतिनिधिसभामा सबैभन्दा बढी सदस्य भएको संसदीय दल नेकपा (एमाले) का अध्यक्ष ओलीलाई प्रधानमन्त्रीमा पुनः नियुक्त गरेकी थिइन्। यसरी नियुक्त प्रधानमन्त्रीले एक महिनाभित्र विश्वासको मत लिनुपर्ने व्यवस्था रहेकामा हाल विकसित राजनीतिक परिस्थितिमा वर्तमान सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ गतेको भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्गप्रशस्त गर्न उपयुक्त देखिएकाले प्रधानमन्त्री नियुक्तिसम्बन्धी प्रक्रिया आरम्भ गर्न मन्त्रिपरिषद्कोे बैठकबाट निर्णय भएको र सोबमोजिम प्रधानमन्त्रीले आग्रह गरेपछि राष्ट्रपतिले उक्त आह्वान गरेकी हुन्।"
वित्तीय क्षेत्रमा डिजिटल कारोबार बढ्दै,"काठमाडौं : बैंक तथा वित्तीय संस्थामा डिजिटल कारोबार बढिरहेको छ। तर सहकारी क्षेत्रमा डिजिटल कारोबार अझै सुरु हुन सकेको छैन। नेपाल राष्ट्र बैंकका अनुसार बैंक तथा वित्तीय संस्थामा आईपीएस, मोबाइल बैंकिङ, इन्टरनेट बैंकिङ, वालेट, क्यूआरकोडबाट दिनप्रतिदिन डिजिटल कारोबार भइरहेको छ। तर सहकारी क्षेत्रले निर्वाधरूपमा प्रविधि प्रयोग गर्न पाएका छैनन्। केही सहकारीले जबर्जस्ती डिजिटल कारोबार सुरु गरे पनि सदस्यले निकै कम मात्रै डिजिटल कारोबार गरेको पाइएको छ। राष्ट्र बैंकका अनुसार चालू आर्थिक वर्षको नौ महिना अवधिमा तीन गुणा बढीले मोबाइल बैंकिङमार्फत डिजिटल कारोबार गरेका छन्। साउनमा १८ अर्ब ३९ करोड रुपैयाँ मोबाइल बैंकिङमार्फत कारोबार भएकोमा चैत्रमा ४८ अर्ब ६५ करोडको कारोबार भएको छ। साउनमा १ खर्ब ५६ अर्ब आईपीएसमार्फत कारोबार भएकोमा चैत्रमा २ खर्ब ११ अर्बको कारोबार भएको छ। साउनमा ७ अर्ब ५७ करोड वालेटबाट कारोबार भएकोमा चैत्रमा ११ अर्ब कारोबार भएको छ। इन्टरनेट बैंकिङबाट साउनमा ३ अर्ब कारोबार भएकोमा चैत्रमा १० अर्ब २१ करोड कारोबार भएको छ। क्यूआरकोड साउनमा उल्लेख्य कारोबार भए पनि चैत्रमा ह्वात्तै घटेको छ। साउनमा २ अर्बको कारोबार हुँदा चैत्रमा ७२ करोडको मात्रै कारोबार भएको राष्ट्र बैंकले जनाएको छ। बैंक तथा वित्तीय संस्थामा क्यूआरकोड नयाँ प्रविधि मानिन्छ। तर सहकारीमा कति कारोबार भयो भन्ने यकिन तथ्यांक छैन। सहकारीको नियामक निकायले प्रविधि प्रयोगमा प्रोत्साहन गरेको पाइँदैन। विभागले प्रविधि प्रयोग गर्न कुनै संरचना नबनाएकाले सहकारीले अरू कम्पनीसँग सम्झौता गरी डिजिटल कारोबार सुरु गरेका छन्। बैंक तथा वित्तीय संस्था ऐनले सहकारी चिन्दैन। यता विभागले सहकारीको क्षमता बढाउन ध्यान नदिएको सहकारीकर्मीको गुनासो छ। विभागका रजिस्ट्रार लीलाप्रसाद शर्माले सहकारीमा डिजिटल कारोबार प्रयोगमा विभागको ध्यान पुगेको बताए। सहकारीमा प्रविधिको प्रयोग बढाउन अन्तर सहकारी कारोबार कार्यविधिले सघाउने उनले बताए। कार्यविधिको मस्यौदा तयार भए पनि भूमि व्यवस्था, सहकारी तथा गरिबी निवारण मन्त्रालयबाट स्वीकृति भएको छैन। डिजिटल कारोबार, प्रविधिको प्रयोग, नियमन र सुधारलगायतका क्षेत्रमा सरकारले चासो नदिएकाले सहकारी क्षेत्र कमजोर हुनुका साथै विकृति पनि बढेको छ। सहकारीलाई आउने आर्थिक वर्षमा चेक क्लिरियन्सको सुविधा दिने तयारी भएको रजिस्ट्रार शर्मा बताउँछन्। कानुनी अस्पष्टताका बाबजुद पनि पछिल्लो समयमा सहकारीले प्रविधि प्रयोगलाई जोड दिन थालेको पाइएको छ। डिजिटल कारोबार गर्न सहकारी उत्साहित देखिए पनि कतिपयले फेसनको रूपमा लिइरहेका छन्। केही सहकारीले एटीएम, मोबाइल बैंकिङ, क्यूआरकोडलगायत डिजिटल कारोबार सुरु गरे पनि ती संस्थाका सदस्यले प्रविधि प्रयोगमा उत्साह देखाएका छैनन्। इन्फो डेभलपर्स प्रालिका प्रमुख कार्यकारी अधिकृत उमेश रघुवंशीले डिजिटल कारोबारमा सहकारीको चासो बढ्न नसकेको बताउँछन्। मोबाइल बैंकिङ, एटीएमलगायत प्रविधि प्रयोग गर्ने सहकारीको केही संख्या बढे पनि सदस्य र सहकारीको संख्याको अनुपातमा सहकारीमा डिजिटल कारोबार हुन सकेको छैन। सहकारी अब डिजिटल डिपेनिङमा जानुपर्ने भए पनि त्यसतर्फ उनीहरूको रुचि नभएको उनले बताए। सबै सदस्यलाई सिकाउँदै प्रविधि प्रयोगमा अभ्यस्त बनाउनुपर्छ उनले भने, गुणस्तरीय सेवा दिन सहकारीले प्रविधि प्रयोगमा कञ्जुस्याइँ गर्न हुन्न। कतिले सदस्यलाई प्रविधिमैत्री सेवा दिनेभन्दा पनि फेसनको रूपमा मोबाइल बैंकिङ र एटीएमलाई लिएको उनले बताए। देशभर एटीएम प्रयोग गर्ने सहकारी दुई सयभन्दा बढी भएको बताइन्छ। त्यस्तै मोबाइल बैंकिङ प्रयोग गर्ने त्योभन्दा बढी छन्। देशभर ३० हजार सहकारी छन्। सहकारी क्षेत्रमा प्रविधि प्रयोग निकै कम छ। राष्ट्रिय सहकारी महासंघले सहकारीलाई प्रविधिसँग जोड्दै डिजिटल कारोबार बढाउने प्रयत्न गरे पनि गाइडलाइन बनाउन सकेको छैन। सीतापाइला बहुउद्देश्यीय सहकारी संस्थाका अध्यक्ष केदार मानन्धरले सामान्य अवस्थामा दैनिक एक करोड कारोबार हुँदै आएकोमा निषेधाज्ञाका क्रममा डिजिटलमार्फत दैनिक तीन लाख कारोबार भइरहेको बताए। ज्येष्ठ बचत तथा ऋण सहकारी संस्थाका प्रबन्ध सञ्चालक मधुसूदन पाठकले दैनिक ४०५० लाखसम्म डिजिटल कारोबार हुने गरेको बताए। संस्थाका २ हजार २ सय सदस्यले डिजिटल कारोबार गर्छन्। त्यस्तै नेचुरल बचत तथा ऋण सहकारी संस्थाबाट दैनिक दुई हजार जनाले ५० लाखसम्म डिजिटल कारोबार गर्ने गरेको प्रमुख कार्यकारी अधिकृत विकल्प पाठकले बताए। वैशाख १६ गतेदेखि जारी निषेधाज्ञा पछि बैंक तथा वित्तीय संस्थामा डिजिटल कारोबार उल्लेख्य बढेको छ। साथसाथै निषेधाज्ञापछि सहकारीले पनि डिजिटल कारोबारमा चासो देखाउन थालेका छन्।"
राजनीतिमा यु टर्न,"काठमाडौं : संविधानको धारा ७६ (३) बमोजिम केपी शर्मा ओलीको सरकार बनेको केही दिनमै राजनीतिले अप्रत्यासित युटर्न लिएको छ। धारा ७६ (४) बमोजिम प्रधानमन्त्रीले विश्वासको मत लिन एक महिना अवधि पाउँथे। त्यसको अन्तिम घडीतिर वैकल्पिक सरकारको कसरत गर्ने विपक्षीको ध्येय थियो। त्यसका लागि गृहकार्य गर्न नपाउँदै प्रधानमन्त्री ओलीले धारा ७६ (५) बमोजिमको सरकार बनाउने बाटो खोल्दै सिफारिस गरेका छन्। त्यसका आधारमा बिहीबार साँझ राष्ट्रपति विद्यादेवी भण्डारीबाट शुक्रबार साँझ ५ बजेभित्र बहुमतको आधारसहित प्रधानमन्त्रीको दाबी गर्न प्रतिनिधिसभाका सदस्यलाई आह्वान भएको छ। धारा ७६ (५) मा भनिएको छ, उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। त्यो सरकार नबनेमा वा त्यसरी बनेको सरकारले एक महिनाभित्र विश्वासको मत नपाएमा ७६ (७) मा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी ६ महिनाभित्र गर्ने गरी अर्को प्रतिनिधि सभाको निर्वाचन तोक्ने व्यवस्था छ। प्रधानमन्त्री ओलीले विश्वासको मत नलिई नयाँ प्रक्रियामा जाने निर्णय बिहीबार मन्त्रिपरिषद् बैठकमार्फत गरेका थिए। त्यसको कारणमा प्रधानमन्त्रीले हाल विकसित राजनीतिक परिस्थितिमा संविधानको धारा ७६ (३) बमोजिमको मौजुदा सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्ग प्रशस्त गर्न उपयुक्त देखिएको उल्लेख गरेका थिए। आफूले विश्वासको मत पाउने स्थिति नभएकाले पुनः त्यही झन्झटमा व्यर्थ अलमलिनबाट प्रधानमन्त्री जोगिन चाहेका हुन्। सर्वोच्च अदालतले संघीय संसदको सदस्य नरहेका ७ मन्त्रीलाई बर्खास्त गर्नुका साथै गृहमन्त्री रामबहादुर थापा एमालेकै अन्तर्घातबाट राष्ट्रिय सभामा हारेपछि प्रधानमन्त्रीले मन्त्रिपरिषद् बैठक बोलाएका थिए। उक्त बैठकले धेरैले नसोचेको समयमा नयाँ सरकार निर्माणमा मार्ग प्रशस्त गर्ने निर्णय गरेको हो। प्रधानमन्त्रीले सम्पूर्ण अवस्था विश्लेषण गरेर यो निर्णयको निचोड निकालेको उनी निकट स्थायी समिति सदस्यले बताए। वैशाख २७ गते उहाँले विश्वासको मत पाउनुभएन। यी नै दल, यी नै सांसद, यो स्थितिमा उही प्रक्रिया दोहोर्याएर नयाँ के आउँछ ? उनले भने, जेठ १५ मा अनिवार्य रूपमा बजेट ल्याउनुपर्ने संवैधानिक व्यवस्था छ। त्यसभन्दा पहिला नीति तथा कार्यक्रम आउनुपर्यो। प्रधानमन्त्रीले देश र जनताप्रति जिम्मेवारी महसुस गरेरै यो मार्ग प्रशस्त गर्नुभएको हो। ती नेताले प्रधानमन्त्रीको राजीनामाको माग विपक्षीबाट सधैँ आइरहेकाले यो विषय नयाँ नभएको बताए। एकाएकको यो निर्णयले वैकल्पिक सरकारको पहल गर्न तयार विपक्षी दललाई भने निर्णयमा पुग्न वातावरण साँघुर्याई दिएको छ। मन्त्रिपरिषद्ले संविधानको धारा ७६ को ५ अनुसार सरकार गठनका लागि राष्ट्रपतिलाई सिफारिस गर्ने निर्णय गरेपछि नयाँ सत्ता समीकरणका लागि निर्णायक मानिएका जसपाका अध्यक्ष महन्थ ठाकुर र राजेन्द्र महतो ओलीलाई भेट्न बालुवाटार पुगेका थिए। नेपाली कांग्रेसलगायत विपक्षी दलबाट ७६(५) मा जाने कदमको विरोध गरेका छन्। कांग्रेस प्रवक्ता विश्वप्रकाश शर्माले संविधान छल्ने र संसद्लाई प्रयोजनहीन बनाउने प्रधानमन्त्री र राष्ट्रपतिबाट संयुक्त षड्यन्त्र भएको आरोप लगाएका छन्। उनले प्रश्न गरेका छन्, प्रधानमन्त्रीको प्रस्ताव परिपक्व हुन समय किन चाहिएन ? कांग्रेसकै वरिष्ठ नेता रामचन्द्र पौडेलले २४ घण्टाको पनि समय नदिई राष्ट्रपतिबाट सरकार गठनका लागि आह्वान हुनु संसद् विघटन गरेर संविधान फाल्ने षड्यन्त्र भएको बताएका छन्। सामान्यतया नयाँ सरकार गठनका लागि न्यूनतम तीन दिनको समय दिने प्रचलन हो, उनले भनेका छन्। माओवादी केन्द्रका नेता देवेन्द्र पौडेलले यसलाई शक्ति र पदको अकल्पनीय दुरुपयोग भनेका छन्। उनले प्रधानमन्त्रीद्वारा ३० दिनभित्र विश्वासको मत लिने प्रक्रिया हुँदाहुँदै शक्तिको दुरुपयोग गरेर असंवैधानिक कदम चालेको आरोप लगाए। पूर्वप्रधानमन्त्री एवं जसपाका नेता डा बाबुराम भट्टराईले दलीय र निजी स्वार्थ त्यागेर धारा ७६ (५) बाट निकास दिन आह्वान गरेका छन्। उनले देशलाई चुनावको अँध्यारो सुरुङ धकेल्नेबाट रोक्न जो जेमा सहमति हुन्छ खोज्नुपर्नेमा जोड दिएका छन्। यस विषयमा छलफल गर्न कांग्रेसले शुक्रबार बिहान ९ बजे बैठक बोलाएको छ भने माओवादी केन्द्र र जसपाले पनि बैठक गर्ने जनाएका छन्। कानुनविद् राधेश्याम अधिकारीे विश्वासको मत लिनेनलिने अधिकार प्रधानमन्त्रीको स्वविवेकीय भएको बताए। कांग्रेसबाट राष्ट्रिय सभाका सांसदसमेत रहेको अधिकारीले विश्वासको मत नलिएको अवस्थामा राजीनामा गर्नुपर्ने धारणा राखे। संविधानविद् विपिन अधिकारी भने प्रधानमन्त्रीले बेलैमा हात उठाएपछि विश्वास वा अविश्वासको मतको प्रश्नको कुनै अर्थ नरहेको बताउँछन्। प्रधानमन्त्रीले म बिदा हुन्छु भनेर हात उठाइसक्नुभयो। अब केको विश्वासअविश्वास मत कुरा ? अधिकारीले भने, कानुनविद्हरू बढ्ता पार्टीका कार्यकर्ता भएका कारण जनता धेरै भ्रममा परेका छन्। विपक्षी दलले समय नपुगेको भए राष्ट्रपतिसमक्ष थप समय माग्न सक्ने उनको धारणा छ। प्रधानमन्त्री छेउ लागि दिनुपर्यो। समय चाहिएमा राष्ट्रपतिसँग दलले थप समय माग्नु पर्यो, उनले भने ।"
हस्ताक्षर दुरुपयोग भएको भन्दै जयकुमारको पत्र राष्ट्रपतिलाई,"काठमाडौं : विपक्षी गठबन्धनले प्रमुख प्रतिपक्षी दलका नेता शेरबहादुर देउवालाई प्रधानमन्त्री प्रस्ताव गर्न आफ्नो हस्ताक्षर दुरुपयोग भएको भन्दै एमाले सांसद जयकुमार राईले राष्ट्रपतिलाई पत्र लेखेका छन् । शुक्रबार दिउँसो विपक्षी गठबन्धनले बुझाएको १४९ सदस्यको हस्ताक्षरमा आफ्नो नाम र हस्ताक्षर रहेको भन्दै सुनसरी क्षेत्र नम्बर १ का एमाले प्रतिनिधिसभा सदस्य राईले राष्ट्रपति विद्यादेवी भण्डारीलाई ध्यानाकर्षण गराएका हुन् । म एमाले प्रतिनिधिसभा सदस्य हुँ, राईले पत्रमा लेखेका छन्, मैले मेरो पार्टी ध्यक्षको विरुद्धमा विपक्षी पार्टी नेतालाई प्रधानमन्त्री बनाउने गरी कुनै हस्ताक्षर नगरेको व्यहोरा जानकारी गराउँदछु । राईसहित एमालेका अन्य केही सांसदले हस्ताक्षर दुरुपयोग भएको भन्दै आपत्ति जनाएका छन् ।"
जसपाको समर्थन प्रधानमन्त्री ओलीलाई,"काठमाडौं : जनता समाजवादी पार्टी नेपाल (जसपा) संसदीय दलको बैठकले प्रधानमन्त्री केपी ओलीलाई समर्थन गर्ने निर्णय गरेको छ। सिंहदरबारमा शुक्रबार जसपाका अध्यक्ष महन्थ ठाकुर र संसदीय दलका नेता राजेन्द्र महतो पक्षका सांसदको बैठकले अहिलेका परिस्थितिमा प्रधानमन्त्री ओलीका पक्षमा उभिने निर्णय गरेको हो। नेता महतोले वर्तमान सरकारका प्रधानमन्त्री ओलीले मधेशका माग पूरा गराउने पहल गरिरहेकाले आफूहरुले उनलाई समर्थन जनाउने निर्णय गरेको जानकारी दिए। हाम्रा मुद्दालाई वर्तमान सरकारले सकारात्मक रुपमा लिएको हुनाले प्रधानमन्त्री ओलीलाई समर्थन गर्ने निर्णय गरिसकेका छौँ, उनले भने। बैठकमा बिहीबार प्रधानमन्त्री ओलीसँगको छलफलबारे अध्यक्ष ठाकुर र नेता महतोले आफ्ना सांसदलाई ब्रिफिङ गरेका थिए। बैठकले निर्णय गर्ने अधिकार अध्यक्ष ठाकुरलाई दिएको थियो। जसपाको निर्णयपछि प्रधानमन्त्री ओलीले आफ्नो पार्टीसहित जसपा सांसदहरुको समर्थनमा बहुमत सदस्यको हस्ताक्षरसहित प्रधानमन्त्रीमा आफ्नो दाबीसहित राष्ट्रपतिलाई हस्ताक्षर बुझाएका छन्। विपक्षी गठनधनबाट कांग्रेस सभापति शेरबहादुर देउवाले पनि बहुमतको दाबी गर्दै राष्ट्रपतिसमक्ष हस्ताक्षर बुझाएका छन्।"
"मध्यरातमा मन्त्रिपरिषद्को निर्णय : प्रतिनिधिसभा विघटन, कात्तिक २६ र मंसिर ३ मा चुनाव",काठमाडौँ: मध्यरातमा बालुवाटारमा बसेको मन्त्रिपरिषद्को आकस्मिक बैठकले प्रतिनिधिसभा विघटन गरेर आगामी कात्तिक २६ र मंसिर ३ गते नयाँ प्रतिनिधिसभाको निर्वाचन गर्ने निर्णय गरेको छ। मन्त्रिपरिषद्को सिफारिसका आधारमा राष्ट्रपतिबाट निर्वाचनको घोषणा हुनेछ। शुक्रबार मध्यरातमा राष्ट्रपतिले सरकार गठनका लागि परेका दुवै दाबी खारेज गरिदिएपछि मन्त्रिपरिषदको आकस्मिक बैठक बसेको हो । यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए। राष्ट्रपतिले ७६(२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।
२१ घन्टे समय सीमा सकियो : अब राष्ट्रपतिको कदम कस्तो होला ?,"काठमाडौं : राष्ट्रपति विद्या भण्डारीले संविधानको धारा ७६(५) अनुसार वैकल्पिक सरकारको दाबी प्रस्तुत गर्न दिएको समय शुक्रबार पाँच बजे सकिएको छ। राष्ट्रपतिले दिएको समयभित्र सरकार गठनका लागि प्रधानमन्त्री केपी ओली र विपक्षी गठबन्धन दुवैतर्फबाट दाबी प्रस्तुत भएको छ। दुवै दाबी पत्रको अध्ययन गरेर संविधान कानुनबमोजिम निर्णय लिने र कदम चाल्ने जानकारी राष्ट्रपति भण्डारीले दलहरूलाई दिएकी छन्। दलहरुले राष्ट्रपतिको निर्णय पर्खेका छन्। ओलीले दलगत आधारमा सांसदहरूको व्यक्तिगत हस्ताक्षर नै बुझाएका छन्। सांसदको हस्ताक्षरलाई आधार मान्ने कि दलको आधिकारिक पत्रलाई भन्ने विवाद छ। अब त्यसको टुंगो कसरी लाग्छ, संविधान र स्थापित प्रचलन अनि राष्ट्रपतिकै विवेकमा निर्भर हुन्छ। विपक्षीहरू पुग्नुअघि नै प्रधानमन्त्री केपी ओली पनि १५१ सांसदहरूको हस्ताक्षरसहित नयाँ सरकार दाबी गर्न शीतल निवास पुगेका थिए। विपक्षी नेताहरूले राष्ट्रपतिसँग भेट्नका लागि समय कुरिरहेकै बेला ओली एक घन्टा राष्ट्रपति भण्डारीसँग छलफल गरेर बाहिरिएका थिए। प्रधानमन्त्रीका प्रमुख राजनीतिक सल्लाहकार विष्णु रिमालले नेकपा (एमाले)का १२१ र जसपाका ३२ गरी १५३ जना सांसदको समर्थन आफूलाई रहेको पत्रसहित प्रधानमन्त्री केपी शर्मा ओलीले संविधानको धारा ७६(५) वमोजिम प्रधानमन्त्री पदको लागि दाबी गरेकाे जानकारी दिएका छन्। रिमालका अनुसार दाबी पत्रमा जसपाको तर्फबाट अध्यक्ष महन्थ ठाकुर तथा संसदीय दलका नेता राजेन्द्र महत्तो र एमालेका अध्यक्ष एवम् दलका नेता केपी शर्मा ओलीले हस्ताक्षर गरेका छन्। विपक्षी गठबन्धनभन्दा पहिले नै ओलीले आफ्नो दाबी प्रस्तुत गरेको रिमालले बताएका छन्। नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जसपाका उपेन्द्र यादव र बाबुराम भट्टराई, एमालेका माधव नेपालसहितका विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी शीतल निवास बुझाएका छन्। विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका केही सांसदहरूले आफूहरू त्यो प्रस्तावमा सहभागी नभएको बताएका छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरी र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै विरोध गरेका थिए। तर त्यो प्रकियामा उनीहरू सहभागी भएका छन्। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६ (२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७ ६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।"
राष्ट्रपतिबाट सरकार गठनका दुवै दाबी खारेज,"काठमाडौँ: राष्ट्रपति विद्यादेवी भण्डारीले सरकार गठनका लागि गरिएका दुवै दाबी पूर्ण नभएको भन्दै खारेज गरेकी छन् । दुवै पक्षबाट प्रस्तुत दाबीमा विश्वास प्राप्त गर्ने ठोस आधार नदेखिएकोले दुवै दाबी खारेज गरिएको भन्दै शुक्रबार मध्यरातमा राष्ट्रपति कार्यालयले विज्ञप्ति जारी गरेको हो । विज्ञप्तिमा दुवै तर्फको दाबीमा संसदीय दलको नाम दोहोरिएकोले समेत दाबी अमान्य भएको उल्लेख गरिएको छ । प्रधानमन्त्री तथा एमाले अध्यक्ष केपी शर्मा ओली र कांग्रेस सभापति शेरबहादुर देउवाले शुक्रबार साँझ सरकार गठनका लागि आआफ्नो दाबी राष्ट्रपति समक्ष पेश गरेका थिए । राष्ट्रपति विद्या भण्डारीले संविधानको धारा ७६(५) अनुसार शुक्रबार वैकल्पिक सरकारको दाबी प्रस्तुत गर्न दिएको समय सीमाभित्र प्रधानमन्त्री ओलीले १५३ सांसदको हस्ताक्षर सहितको दाबी पेश गरेका थिए भने कांग्रेसका सभापति देउवाले भने १४९ सांसदको हस्ताक्षर सहित दाबी पेश गरेका थिए । तर राष्ट्रपति भण्डारीले दुवै दाबी पत्रको अध्ययन गरेर संविधान कानुनबमोजिम निर्णय लिने र कदम चाल्ने जानकारी दलहरूलाई दिएकी थिइन् । सांसदको हस्ताक्षर सहित दाबी लिएर विपक्षीहरू शीतल निवास पुग्नुअघि नै प्रधानमन्त्री केपी ओली पनि १५३ सांसदहरूको हस्ताक्षरसहित नयाँ सरकार दाबी गर्न शीतल निवास पुगेका थिए। विपक्षी नेताहरूले राष्ट्रपतिसँग भेट्नका लागि समय कुरिरहेकै बेला ओली एक घन्टा राष्ट्रपति भण्डारीसँग छलफल गरेर बाहिरिएका थिए। प्रधानमन्त्रीका प्रमुख राजनीतिक सल्लाहकार विष्णु रिमालले नेकपा (एमाले)का १२१ र जसपाका ३२ गरी १५३ जना सांसदको समर्थन आफूलाई रहेको पत्रसहित प्रधानमन्त्री केपी शर्मा ओलीले संविधानको धारा ७६(५) वमोजिम प्रधानमन्त्री पदको लागि दाबी गरेको जानकारी दिएका छन्। रिमालका अनुसार दाबी पत्रमा जसपाको तर्फबाट अध्यक्ष महन्थ ठाकुर तथा संसदीय दलका नेता राजेन्द्र महतो र एमालेका अध्यक्ष एवम् दलका नेता केपी शर्मा ओलीले हस्ताक्षर गरेका थिए। रिमालका अनुसार विपक्षी गठबन्धनभन्दा पहिले नै ओलीले आफ्नो दाबी प्रस्तुत गरेका थिए । नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, जसपाका उपेन्द्र यादव र बाबुराम भट्टराई, एमालेका माधव नेपालसहितका विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी शीतल निवास बुझाएका थिए । तर विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका योगेश भट्टराई, सुरेन्द्र पाण्डे सहित केही सांसदहरूले आफूहरू त्यो प्रस्तावमा सहभागी नभएको प्रतिक्रिया दिएका थिए । २ सय ७५ सदस्यीय प्रतिनिधिसभामा चार पद रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरी र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै विरोध गरेका थिए। तर त्यो प्रकियामा उनीहरू सहभागी भएका छन्। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६ (२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७ ६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो।"
"विपक्षीको आक्रोश : संविधान च्यात्ने काम भयो, मध्यरातमा डकैती भयो !","काठमाडौँ: सरकार गठनका लागि परेका दुबै दाबी राष्ट्रपतिबाट खारेज भएपछि विभिन्न राजनीतिज्ञहरुले टिप्पणी गरेका छन्। धेरैले राष्ट्रपतिको मध्यरातको कदमको विरोध गरेका छन्। राष्ट्रपति विद्यादेवी भण्डारीले दुवै दाबी खारेज गरिदिएपछि विभिन्न नेताहरुले आपत्ति जनाएका हुन्। नेपाली कांग्रेसका नेता शेखर कोइरालाले राष्ट्रपतिको कदमले देशलाई कहालिलाग्दो द्वन्द्वमा लगेको बताएका छन्। 'आफ्नो पदको गरिमा र मर्यादा कुल्चेर संविधानको संरक्षक राष्ट्रपतिबाट मध्यरातमा फेरि पनि संविधान च्यात्ने काम भयो। राष्ट्रपतिको गैरसंवैधानिक र गैरराजनीतिक कदमले देशलाई कहालिलाग्दो द्वन्द्वमा लगेको छ', उनले ट्वीटरमा भनेका छन्, 'संविधानलाई समाप्त गर्ने काम भएको छ। राष्ट्रपतिको यो कदम कदापि क्षम्य हुनै सक्दैन।' त्यस्तै नेपाली कांग्रेसका अर्का नेता रमेश लेखकले राष्ट्रपतिले संविधान च्यात्ने काम गरेको प्रतिक्रिया दिएका छन्। राष्ट्रपतिले प्रधानमन्त्रीमा परेका दाबी खारेज गरेकै केही मिनेटमै यस्तो टिप्पणी गरे। राष्ट्रपति भण्डारीबाट लोकतन्त्रको संरक्षण नहुने पनि आरोप लगाए। राष्ट्रपतिजीले फेरि आफ्नो पदको सम्मान, मर्यादा र गरिमा समाप्त गर्दै संविधान च्यात्ने काम गरिन। यिनीबाट गणतन्त्र र लोकतन्त्रको संरक्षण हुन सक्दैन नेता लेखकले भनेका छन्। माओवादी केन्द्रका नेता वर्षमान पुनले राष्ट्रपतिको कदमलाई मध्यरातमा डकैती गरेकोसंज्ञा दिएका छन्। उनले ट्वीटरमा लेखेका छन् मध्यरातमा डकैती गरियो। ज्ञानेन्द्र शाहले पनि शुक्रबार र मध्यरात नै रोज्ने गर्थे। संविधानको धारा ७६(५) अनुसार केपी शर्मा ओली र शेरबाहादुर देउवाले गरेको दाबीलाई राष्ट्रपति विद्यादेवी भण्डारीले खारेज गरिदिएकी छन्। राष्ट्रपतिको उक्त निर्णयसँगै प्रधानमन्त्री निवास बालुवाटारमा मन्त्रिपरिषदको आकस्मिक बैठक समेत बसेको छ। स्रोतका अनुसार मन्त्रिपरिषदको यही बैठकले संसद विघटनका लागि राष्ट्रपति समक्ष सिफारिस गर्नेछ। प्रधानमन्त्री तथा एमाले अध्यक्ष केपी शर्मा ओली र कांग्रेस सभापति शेरबहादुर देउवाले शुक्रबार साँझ सरकार गठनका लागि आआफ्नो दाबी राष्ट्रपति समक्ष पेश गरेका थिए। राष्ट्रपति विद्या भण्डारीले संविधानको धारा ७६(५) अनुसार शुक्रबार वैकल्पिक सरकारको दाबी प्रस्तुत गर्न दिएको समय सीमाभित्र प्रधानमन्त्री ओलीले १५३ सांसदको हस्ताक्षर सहितको दाबी पेश गरेका थिए भने कांग्रेसका सभापति देउवाले भने १४९ सांसदको हस्ताक्षर सहित दाबी पेश गरेका थिए।"
महामहिमलाई अन्तिम पटक सुध्रिने मौका छ : गगन थापा,"काठमाडौं : नेपाली कांग्रेसका सांसद गगन थापाले राष्ट्रपति विद्यादेवी भण्डारीलाई अन्तिम पटक सुध्रिने मौका आएको बताएका छन्। शुक्रबार विपक्षी गठबन्धन र प्रधानमन्त्री केपी ओली स्वयम्ले प्रधानमन्त्रीका लागि दाबी गरेको विषय उल्लेख गर्दै थापाले यस्तो बताएका हुन्। प्रधानमन्त्री ओलीसँग १५३ जनाको समर्थन भएको भए सरकारले ७६ (३) को विश्वासको मत लिने वैधानिक बाटो किन छोडेको ? भन्दै प्रश्न गरेका थापाले फेरि किन भजालझेल गरेको भनेर सोधेका हुन्। १५३ जनाको समर्थन भएको भए सरकारले ७६ (३) को विश्वासको मत लिने वैधानिक बाटो किन छोडेको ?, थापाले फेसबुकमा लेखेका छन्, प्रमले नै म विश्वासको मत लिन सक्दिन र पहिलाभन्दा तात्त्विक फरक छैन भनेर ७६ (५) को सरकार गठनको ढोका खोल्ने, राष्ट्रपतिले विश्वासको मत प्राप्त गर्ने आधार नदेखिएको भन्दै आव्हान गर्ने। अब फेरी जालझेल! आफूसँग बहुमत नभएको प्रष्ट हुँदाहुँदै बहुमतको समर्थन छ भनेर दाबी गर्नु असङ्गत असंवैधानिक र अनैतिक भएको दाबी थापाले गरेका छन्। यो प्रस्ट हुँदाहुँदै आज प्रमले बहुमतको समर्थन छ भन्दै दाबी गर्नु असङ्गत मात्र होइन अवैधानिक र अनैतिक छ। राष्ट्रपतिज्यू, तपाईंमा ओलीको जालझेल र अपराधमा साथ दिँदा लागेको दागै दाग छ, थापाले थप लेखेका छन्, महामहिमलाई परिस्थितिले अन्तिम पटक सुध्रिने मौका दिएको छ ! नभए भिर बाट खस्नेलाई राम राम।"
"राष्ट्रपतिलाई कमल थापाको सुझाव: प्रधानमन्त्रीमा दुबै दावी किर्ते, खारेज गरी चुनाव घोषणा गर्नूस्","काठमाडौँ: राष्ट्रिय प्रजातन्त्र पार्टी राप्रपाका नेता कमल थापाले राष्ट्रपति समक्ष प्रधानमन्त्री पदका लागि बुझाइएका दुबै दावी किर्ते भएको आरुोप लगाएका छन् । शुक्रबार दिउँसो राष्ट्रपति समक्ष केपी ओली र शेरबहादुर देउवाले बुझाएका दावीबारे नेता थापाले टिप्पणी गरेका हुन् । नेता थापाका अनुसार उनीहरु दुबैको संविधान बमोजिम विश्वासको मत प्राप्त गर्ने आधार छैन । 'राष्ट्रपति महोदय,दुवै दावीमा संविधानको धारा ७६(५)अनुसार 'बिश्वासको मत प्राप्तगर्ने'आधार छैन। दुवै जालीकिर्ते हुन्' नेता थापाले लेखेका छन् । दुबै नेताहरुलाई लक्षित गर्दै उनले गणतन्त्रलाई गाईजात्रामा परिणत गरेको आरोप समेत लगाएका छन् । साथै अब जनतालाई विकल्प खोज्ने अवसर दिनुपर्ने उनको सुझाव छ । थापाले लेखेका छन्, 'दुवै खारेजगरी संविधान बमोजिम चुनाव घोषणाहोस्।यिनीहरूले संघीय गणतन्त्रलाई गाईजात्रामा परिणत गरे,लोकतन्त्रको नाममा ब्रम्हलुट गरे।अब जनतालाई विकल्प खोज्ने अवसर दिनुपर्छ ।' शुक्रबार दिउँसो प्रधानमन्त्री पदका लागि कांग्रेसका सभापति शेरबहादुर देउवाले १४९ सांसदको हस्ताक्षर सहित राष्ट्रपति समक्ष दावी पेश गरेका छन् भने एमाले अध्यक्ष तथा वर्तमान प्रधानमन्त्री केपी ओलीले १५३ सांसदको हस्ताक्षर सहित दावी पेश गरेको बताएका छन् ।"
एमाले एकता जोगाउन अध्यक्षविरुद्ध हस्ताक्षर गरिन : योगेश भट्टराई,"काठमाडौं : एमाले नेता एवम् प्रतिनिधिसभा सदस्य योगेश भट्टराईले नेकपा (एमाले) एकतालाई जोगाउन सकिन्छ कि भन्ने आशाले प्रधानमन्त्री एवम् पार्टी अध्यक्षविरुद्ध हस्ताक्षर नगरेको बताएका छन् । प्रधानमन्त्री तथा पार्टी अध्यक्ष केपी ओलीको नाम नलिई भट्टराईले यस्तो बताएका हुन् । उनले शुक्रबारलाई जीवनकै सबैभन्दा कठिन दिन भएको समेत बताएका छन् । पूर्वमन्त्रीसमेत रहेका भट्टराईले आफूले सहि वा गलत के गरेको भन्ने कठोर मूल्यांकन इतिहासले गर्ने उल्लेख गरेका छन् । मेरो राजनीतिक जीवन कै सबैभन्दा कठिन दिन आज । नेकपा एमालेको एकतालाई जोगाउन सकिन्छ कि भन्ने आशाले मैले आजको निर्णय लिएको हुँ, भट्टराईले फेसबुकमा लेखेका छन्, सहि गरेंकी, गलत गरें ईतिहासको कठोर मुल्याङ्कनमा खडा छु । नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', जसपाका उपेन्द्र यादव र बाबुराम भट्टराई, एमालेका माधव नेपालसहितका विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी शीतल निवास बुझाएका छन्। विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका केही सांसदहरूले आफूहरू त्यो प्रस्तावमा सहभागी नभएको बताएका थिए । नेता भट्टराईले समेत आफूले विपक्षी दलका नेताको नाममा हस्ताक्षर नगरेको दाबी गरेका हुन् । यसअघि भने भट्टराई एमाले माधवकुमार नेपाल समूहको प्रमुख नेताको रुपमा परिचित थिए । नेता नेपालका हरेक कदमलाई साथ दिएका भट्टराईले शुक्रबार विपक्षी गठबन्धनमा लाग्ने प्रस्तावलाई अस्वीकार गरेका हुन् । यसले माधव नेपाल समूहसमेत विभाजित भएको प्रष्ट भएको छ । राष्ट्रपति विद्या भण्डारीले संविधानको धारा ७६(५) अनुसार वैकल्पिक सरकारको दाबी प्रस्तुत गर्न दिएको समय शुक्रबार पाँच बजे सकिएको छ। राष्ट्रपतिले दिएको समयभित्र सरकार गठनका लागि प्रधानमन्त्री केपी ओली र विपक्षी गठबन्धन दुवैतर्फबाट दाबी प्रस्तुत भएको छ। दुवै दाबी पत्रको अध्ययन गरेर संविधान कानुनबमोजिम निर्णय लिने र कदम चाल्ने जानकारी राष्ट्रपति भण्डारीले दलहरूलाई दिएकी छन्। दलहरुले राष्ट्रपतिको निर्णय पर्खेका छन्।"
मध्यरातमा ओलीले बोलाए मन्त्रिपरिषद्को आकस्मिक बैठक : चुनाव घोषणाको तयारी,काठमाडौँ: शुक्रबार मध्यरातको १२ बजेपछि मन्त्रिपरिषदको आकस्मिक बैठक प्रधानमन्त्री निवास बालुवाटारमा बस्दैछ । सरकार गठनका लागि राष्ट्रपतिबाट दुबै पक्षको दाबी खारेज भएपछि प्रधानमन्त्री केपी शर्मा ओलीले मन्त्रिपरिषदको आकस्मिक बैठक बोलाएका हुन् । बालुवाटार स्रोतका अनुसार मन्त्रीहरुलाई राति ११ पछि मात्रै खबर गरिएको थियो । बैठक राष्ट्रपति कार्यालयबाट विज्ञप्ति जारी गरिएको केही मिनेटमै सुरु भएको हो । स्रोतका अनुसार मन्त्रिपरिषदको यही बैठकले संसद्को विघटन गरेर मध्यावधी चुनावको घोषणा गर्नसक्ने समेत बुझिएको छ । यसअघि ओलीले पुस ५ गते गरेको संसदको विघटनलाई सर्वोच्चले बदर गरिदिएको थियो।
"मध्यरातमा प्रतिनिधिसभा विघटन : १२:५० मा सिफारिस, १:४९ मा राष्ट्रपतिबाट घोषणा",काठमाडौं : प्रधानमन्त्री केपी ओलीको सिफारिसमा मध्यरातमा फेरि प्रतिनिधिसभा विघटन भएको छ । शुक्रबार राति आकस्मिक मन्त्रिपरिषद् बैठक बोलाएर ओलीले १२:५० मा प्रतिनिधिसभा विघटनका लागि गरेको सिफारिस राष्ट्रपति विद्यादेवी भण्डारीले एक घण्टापछि १ बजेर ४९ मिनेटमा घोषणा गरेकी हुन् । राष्ट्रपतिबाट नेपालको संविधानको धारा ७६ को उपधारा (७) बमोजिम प्रतिनिधि सभा विघटन गर्न र अर्को प्रतिनिधि सभाको पहिलो चरणको निर्वाचन २०७८ साल कार्तिक २६ गते शुक्रबार र दोस्रो चरणको निर्वाचन २०७८ साल मङ्सीर ३ गते शुक्रबार सम्पन्न गर्नेगरी निर्वाचनको मिति घोषणा भएको हो । राष्ट्रपति कार्यालयका सहप्रवक्ता केशवप्रसाद घिमिरेले मध्यराति १ बजेर ४९ मिनेटमा सार्वजनिक गरेको विज्ञप्तिमा प्रधानमन्त्रीको सिफारिसमा प्रतिनिधिसभा विघटन गरेर चुनावको घोषणा गरिएको उल्लेख गरिएको हो । यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। त्यसपछि माओवादी केन्द्रले समर्थन फिर्ता नलिँदै ओलीले विश्वासको मत लिन संसद्को अधिवेशन बोलाएका थिए। संविधानको ७६ (१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६ (२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६ (२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६ (३) अनुसार संसद्मा रहेको ठूलो दलको हैसियतले पुन ः प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६ (५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। ओलीको यो कदम नै प्रतिनिधिसभा पुनः विघटनको तयारी भनेर केही कानुनविदले अनुमान गरेका थिए । सोही अनुमान अनुसार शुक्रबार राष्ट्रपति कार्यालयमा पेश भएका नयाँ प्रधानमन्त्रीका लागि बहुमतसहितका पत्र खारेज गर्दै राष्ट्रपतिले चुनावको घोषणा गरेकी हुन् ।
शीतल निवासबाट बाबुरामको ट्वीट : खुराफात शिरोमणिले जालझेल गरे प्रतिवाद गर्नुपर्छ,"काठमाडौं : पूर्वप्रधानमन्त्री डा बाबुराम भट्टराईले जालझेल गर्ने दुष्प्रयास भए अवसरवादी र प्रतिवाद गर्नुपर्ने बताएका छन्। विपक्षी गठबन्धनको तर्फबाट कांग्रेस सभापति शेरबहादुर देउवालाई प्रधानमन्त्री प्रस्ताव गर्न शीतल निवास पुगेका बाबुरामले यस्तो बताएका हुन्। राष्ट्रपति भण्डारीले शीतल निवासमा विपक्षी गठबन्धनलाई हस्ताक्षर बुझाउन सजिलै समय नदेएकोतर्फ लक्षित गर्दै बाबुरामले यस्तो ट्वीट गरेका हुन्। धारा ७६ (५) बमोजिम १४९ सांसदहरूले प्रमुख प्रतिपक्षी दलका नेतालाई प्रम नियुक्ति निम्ति गरेको प्रस्तावलाई कुनै किन्तुपरन्तुजालझेल गरी टार्ने ठाउॅ छैन, बाबुरामले ट्वीट गरेका छन्, खुराफात शीरोमणिहरूले पुनः जालझेल गर्ने दुष्प्रयास गरे भने आम जनता र सचेत नागरिकले यथोचित खबरदारीप्रतिवाद गर्नुपर्छ है।"
"विपक्षीको दाबी पत्र बुझेपछि राष्ट्रपतिले भनिन्, म हेरेर निर्णय गर्छु।","काठमाडौं : विपक्षी गठबन्धनले बहुमत सांसदको हस्ताक्षरसहित कांग्रेस सभापति शेरबहादुर देउवालाई प्रधानमन्त्रीको रुपमा दाबी गर्दै शीतल निवासमा पत्र बुझाएको छ। विपक्षी गठबन्धनको तर्फबाट पत्र बुझाउन पुगेका एक नेताले राष्ट्रपति विद्यादेवी भण्डारीले हेरेर निर्णय गर्ने बताएकी छन् । राष्ट्रपतिले हेरेर निर्णय गर्छु भन्नु भएको छ, ती नेताले भने । दिउँसो सिंहदरबारमा बसेको विपक्षी गठबन्धनको बैठकले १४९ सांसदको हस्ताक्षरसहित प्रधानमन्त्रीका लागि देउवाको नाममा पत्र बुझाएर विपक्षी गठबन्धन शीतल निवासबाट ५ बजे अघि नै बाहिरिएको हो। विपक्षी गठबन्धनमा सत्तारुढ नेकपा (एमाले) माधवकुमार नेपाल र झलनाथ खनाल समूहका २७ सांसदले हस्ताक्षर गरेका छन्। पार्टी अध्यक्ष एवम् प्रधानमन्त्री ओलीलाई सत्ताबाट हटाउन विपक्षी गठबन्धनलाई नेपालखनाल समूहले विपक्षी गठबन्धनलाई साथ दिएको हो। राष्ट्रपति भण्डारीले संविधानको धारा ७६ (५) अनुसार प्रधानमन्त्रीमा नियुक्त गर्न संसदको बहुमत प्राप्त गर्ने आधार प्रस्तुत गर्न शुक्रबार साँझ ५ बजेसम्मको समय दिएकी थिइन्। विपक्षी गठबन्धनले भन्दा अगाडि नै प्रधानमन्त्री ओलीले बहुमत सांसदसहितको हस्ताक्षर बुझाएर पुनः प्रधानमन्त्रीमा दाबी गरेर विपक्षी गठबन्धनभन्दा अगाडि नै फर्किएका थिए ।"
विपक्षी गठबन्धनमा एमाले खनालनेपाल समूहका २७ सांसदको हस्ताक्षर,काठमाडौं : नयाँ सरकार गठनका लागि बनेको विपक्षी गठबन्धनमा सत्तारुढ नेकपा (एमाले) माधवकुमार नेपाल र झलनाथ खनाल समूहका २७ सांसदले हस्ताक्षर गरेका छन्। पार्टी अध्यक्ष एवम् प्रधानमन्त्री ओलीलाई सत्ताबाट हटाउन विपक्षी गठबन्धनलाई नेपालखनाल समूहले साथ दिएको हो। विपक्षी गठबन्धनको तर्फबाट कांग्रेस सभापति शेरबहादुर देउवालाई प्रधानमन्त्री बनाउने नेपाल खनाल समूहका २७ सांसदको हस्ताक्षर आएको कांग्रेस नेता गगन थापाले जानकारी दिए। विपक्षी गठबन्धन १५० सांसदको हस्ताक्षरसहित कांग्रेस सभापति देउवालाई प्रधानमन्त्री नियुक्तिको दाबी गर्न शीतल निवास पुगेको छ।
प्रधानमन्त्रीको प्रश्न : मलाई हटाएर विकल्प दिनुस् भन्दा कसरी षडयन्त्र हुन्छ ? (भिडियो),"काठमाडौं : प्रधानमन्त्री केपी ओलीले बाहिर हल्ला गरिएजस्तो संविधान छलेर सत्ता कब्जा गर्ने कुनै उद्देश्य नभएको स्पस्ट पारेका छन्। शुक्रबार पत्रकार सम्मेलन गर्दै ओलीले यस्तो धारणा राखेका हुन्। उनले मुलुकलाई निकास दिनका लागि आफूले अघि बढाएको कदमको गलत व्याख्या गर्दै भ्रम फैलाउन खोजिएको आरोप लगाए। उनले भने, 'मैले त वैकल्पिक सरकार बनाउन मार्ग प्रशस्त गरेको हुँ। यहाँ कहाँनिर षडयन्त्र भयो त ? मलाई हटाएर विकल्प दिनुस् भन्दा कसरी षडयन्त्र हुन्छ ? प्रधानमन्त्री ओलीले भने, 'वैकल्पिक सरकार बनाउनुस्। म रचानात्मक सहयोग गर्छु। सहयोगी, संयमित र शान्त भूमिकामा प्रस्तुत हुनेछ हाम्रो दल। मलाई पनि समर्थन पनि नसक्ने अनि आफूहरू पनि सरकार बनाउन नसक्ने अनि षडयन्त्र भयो मात्रै भन्ने ? ओलीले अहिलेको अवस्था आउनुमा विपक्षीहरू नै जिम्मेबार रहेको बताए। उनले समयमै अविश्वास प्रस्ताव ल्याएर वैकल्पिक सरकार बनाको भए अहिलेको अवस्था सिर्जना हुने थिएन भने। ओलीले राष्ट्रिय सहमतिको सरकार बनाएर अघि बढ्न दलहरूलाई आग्रह गरेका छन्। उनले भनेका छन्, 'म सबै दलहरूसँग आग्रह गर्छु। राष्ट्रिय सहमतिको सरकार बनाऔं अनि मुलुकका संकट र समस्यालाई मिलेर समाधान गरौं। मेरो आग्रह यहीं हो।' ओलीले देउवालाई फोन गरेर वैकल्पिक सरकार बनाउन र त्यो संभव नभएर राष्ट्रिय सहमतिको सरकार निर्माण गर्न आग्रह गरेको बताए। उनले भने, ' मैले आजै बिहान पनि देउवालाई फोन गरेर वैकल्पिक सरकार बनाउनुस्, हामी पुरै सहयोग गर्छौं।सहयोगी, संयमित र शान्त भूमिकामा प्रस्तुत हुनेछ हाम्रो दल। त्यो संभव नभए मिलेर राष्ट्रिय सहमतिको सरकार बनाऔं भनेको छु।' सत्ताको अस्वस्थ खेलको चक्रब्यूहमा मुलुक अल्झिनुपर्ने अवस्थालाई अन्त्य गर्न आफूले यस्तो कदम चालेको बताएका छन्। उनले भने, 'सरकार चलाउन सक्ने अवस्था पनि छैन। नयाँ सरकार बन्ने अवस्था पनि छैन। यही जटिल अवस्थामा घुमिरहनुपर्ने अवस्थालाई ध्यानमा राखेर विकल्प दिन खोजिएको हो।' ताजा जनादेश नै उत्तम विकल्प हुने ठानेर आफूले संसद विघटन गरेको दाबि गरे। संसद पुनर्स्थापना भएको दुई महिनासम्म विपक्षीले अविश्वास प्रस्ताव ल्याउन नसकेको बताए। ओलीको भनाइ थियो, 'विपक्षीहरूले वैकल्पिक सरकार बनाउन सकेनन्। न त संसदले कुनै पनि निकास दिनसक्यो। अनि विश्वासको मत माग्न खोज्दा त्यो पनि संभव भएन।'"
पेरिसडाँडामा माओवादी केन्द्रको स्थायी कमिटी बैठक,काठमाडौं : माओवादी केन्द्रको स्थायी कमिटी बैठक बस्दैछ । दिउँसो १ बजे पार्टी कार्यालय पेरिस डाँडामा बैठक बस्न लागेको बैठकमा पछिल्लो राजनीतिक विषयमा छलफल हुने जनाइएको छ। यसैबीच पार्टी अध्यक्ष पुष्पकमल दाहाल 'प्रचण्ड' र नेता नारायणकाजी श्रेष्ठ बुढानिलकण्ठ पुगेका थिए। केही समयअघि मात्र कांग्रेस सभापति शेरबहादुर देउवा भेट्न उनीहरु त्यहाँ पुगेका हुन्। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (६) अनुसार नयाँ सरकार बनाउन २१ घन्टे म्यादसहित बिहीबार साँझ अपिल गरेकी हुन्। तर ओलीले राजीनामा दिएका छैनन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरीकन र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीहरूले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्। प्रधानमन्त्री केपी ओलीले विश्वासको मत नलिइकन नयाँ सरकार गठनको प्रक्रिया प्रारम्भ भएपछि राजनीति एकाएक तातेको छ। बिहीबार रातिदेखि नै दलहरू आन्तरिक परामर्श र सत्ता साझेदारीको रणनीतिमा व्यस्त छन्।
सर्वोच्चले पदमुक्त गरेका सात मन्त्रीको जिम्मेवारी प्रधानमन्त्री ओलीलाई,"काठमाडौं : राष्ट्रपति विद्यादेवी भण्डारीले सर्वोच्च अदालतले पदमुक्त गरेका सात मन्त्रीको जिम्मेवारी प्रधानमन्त्री केपी शर्मा ओलीलाई दिएकी छन्। अर्को व्यवस्था नभएसम्मका लागि सातवटै मन्त्रीको जिम्मेवारी प्रधानमन्त्रीलाई दिइएको राष्ट्रपति कार्यालयबाट जारी गरेको विज्ञप्तिमा उल्लेख छ। सर्वोच्च अदालतले मन्त्रीहरु रामबहादुर थापा, टोपबहादुर रायमाझी लेखराज भट्ट प्रभु साह मणिचन्द्र थापा गौरीशंकर चौधरी र दावा लामा तामाङलाई मन्त्रीको हैसियतमा काम गर्न रोक लगाउँदै अन्तरिम आदेश जारी गरेको थियो। प्रधानन्यायाधीश चोलेन्द्र शम्शेर जबराको एकल इजलासले उनीहरुलाई मन्त्रीको हैसियतमा काम गर्न रोक लगाउँदै अन्तरिम आदेश जारी गरेको हो । अधिवक्ता कपिलदेव ढकाल र विराज थापाले दायर गरेको रिटमाथि सुनुवाई गर्दै सर्वोच्च अदालतले उनीहरुको पुनःनियुक्ति संविधानसम्मत नभएको ठहर गरेको हो।"
संविधान छलेर सत्ता कब्जा गर्न खोजिएको होइन : प्रधानमन्त्री ओली,"काठमाडौं : प्रधानमन्त्री केपी ओलीले बाहिर हल्ला गरिएजस्तो संविधान छलेर सत्ता कब्जा गर्ने कुनै उद्देश्य नभएको स्पस्ट पारेका छन्। शुक्रबार पत्रकार सम्मेलन गर्दै ओलीले यस्तो धारणा राखेका हुन्। उनले मुलुकलाई निकास दिनका लागि आफूले अघि बढाएको कदमको गलत व्याख्या गर्दै भ्रम फैलाउन खोजिएको आरोप लगाए। सत्ताको अस्वस्थ खेलको चक्रब्यूहमा मुलुक अल्झिनुपर्ने अवस्थालाई अन्त्य गर्न आफूले यस्तो कदम चालेको बताएका छन्। उनले भने, 'सरकार चलाउन सक्ने अवस्था पनि छैन। नयाँ सरकार बन्ने अवस्था पनि छैन। यही जटिल अवस्थामा घुमिरहनुपर्ने अवस्थालाई ध्यानमा राखेर विकल्प दिन खोजिएको हो।' ताजा जनादेश नै उत्तम विकल्प हुने ठानेर आफूले संसद विघटन गरेको दाबि गरे। संसद पुनर्स्थापना भएको दुई महिनासम्म विपक्षीले अविश्वास प्रस्ताव ल्याउन नसकेको बताए। ओलीको भनाइ थियो, 'विपक्षीहरूले वैकल्पिक सरकार बनाउन सकेनन्। न त संसदले कुनै पनि निकास दिनसक्यो। अनि विश्वासको मत माग्न खोज्दा त्यो पनि संभव भएन।'"
विवेकशील साझाले भन्यो राष्ट्रपतिमाथि महाअभियोग लगाऊ,"काठमाडौं : प्रधानमन्त्री केपी शर्मा ओली र राष्ट्रपति विद्यादेवी भण्डारीबाट संविधानमाथि सृंखलावद्धरूपमा भइरहेका प्रहारप्रति विवेकशील साझा पार्टीले गम्भीर चिन्ता व्यक्त गरेको छ। संविधानको रक्षा गर्ने दायित्व बोकेको राष्ट्रपति संस्थाको बारम्बार साख गिराउने, अपमान गर्ने र देशको होइन केवल प्रधानमन्त्रीको राष्ट्रपतिका रूपमा काम गर्ने विद्यादेवी भण्डारीमाथि तत्काल महाभियोग लगाउन साझाको माग छ। त्यसका लागि विपक्षी दल तथा सांसद एकजुट भई नयाँ सरकार गठनका लागि पहल गर्न विवेकशीलले आह्वान गरेको छ।'संविधानतः प्रधानमन्त्रीले प्रतिनिधिसभामा विश्वासको मत प्राप्त गर्नुपर्नेमा त्यस विपरीत बिहीबार साँझ नयाँ प्रधानमन्त्री नियुक्तिका लागि अघि बढाइएको प्रक्रियाबाट संविधानको ठाडो उल्लङ्घन भएको छ। प्रधानमन्त्री ओलीको सिफारिसलाई राष्ट्रपति विद्यादेवी भण्डारीले सदाझैँ रबर स्ट्याम्पसरह सदर गर्नु पुरापुर असंवैधानिक कदम हो,'साझाको विज्ञप्तिमा उल्लेख छ। वैकल्पिक सरकार गठनका लागि लगभग २० घण्टाको मात्र समय दिइनु ओलीलाई नै फेरी प्रधानमन्त्री बनाएर संसद् विघटन गरी मध्यावधि चुनावको बहानामा मुलुकलाई अस्थिरतातर्फ होम्ने पुरानै षड्यन्त्रको निरन्तरता भएको साझाको ठम्याइ छ। संविधान र नागरिकको जीवन रक्षाका लागि राष्ट्रपतिमाथि महाअभियोग लगाउन र ओलीको विकल्प दिन संसद्मा रहेका सबै विपक्षी दल तथा सांसदहरू एक ठाउँमा उभिनु अत्यन्त जरुरी रहेको विज्ञप्तिमा उल्लेख छ।"
नयाँ प्रधानमन्त्रीका लागि दावी गर्ने प्रयासमा छु : प्रधानमन्त्री ओली,"काठमाडौं : प्रधानमन्त्री केपी ओलीले आफू नयाँ बन्ने प्रधानमन्त्रीका लागि दावी गर्ने प्रयासमा रहेको बताएका छन्। शुक्रबार प्रधानमन्त्री निवास बालुवाटारमा आयोजित पत्रकार सम्मेलनमा फेरि प्रधानमन्त्रीका लागि दावी गर्नु हुन्छ कि हुँदैन ? भन्ने पत्रकारले सोधेको प्रश्नको उत्तर दिने क्रममा प्रधानमन्त्रीले यस्तो बताएका हुन्। 'प्रतिनिधिसभाको सदस्यको हिसाबमा मैले दावी गर्न सक्छु। मसँग १२१ मतभार छ। १२१ मतभार भएकाले अलि सजिलो होला कि । समर्थन पाएमा भरपर्दो आधार लागेमा राष्ट्रपतिले मलाई प्रधानमन्त्री बनाउनुहुन्छ।' उनले फेरि आफू प्रधानमन्त्री बने एक महिनाभित्र विश्वासको मत लिने बताए। 'सरकार बनाएँ भने एक महिनाभित्र विश्वासको मत लिनेछु, उनले भने, त्यसबेला पनि विश्वासको मत दिएन भने संसद विघटन गर्यो भन्न पाइने छैन।' राष्ट्रपति विद्यादेवी भण्डारीले संविधानको धारा ७६ (५) अनुसार सरकार गठन गर्न शुक्रबार अपरान्ह ५ बजेसम्म समय दिएकी छिन।"
प्रधानमन्त्री ओलीले पत्रकार सम्मेलन गर्दै,काठमाडौं : प्रधानमन्त्री केपी शर्मा ओलीले पत्रकार सम्मेलन गर्ने भएका छन्। शुक्रबार साढे १२ बजे पत्रकार सम्मेलन हुँदैछ । समसामयिक विषयमा पत्रकार सम्मेलन हुने जनाइएको छ। ओलीले प्रधानमन्त्री निवास बालुवाटारमा पत्रकार सम्मेलनको आयोजना गरेको प्रधानमन्त्रीको सचिवालयले जनाएको छ। बिहीबार राष्ट्रपति विद्यादेवी भण्डारीले संविधानको धारा ७६ को उपधारा ५ बमोजिम नयाँ सरकार गठनका लागि आह्वान गरेकी छिन् ।विपक्षी दलहरुले राष्ट्रपति विद्यादेवी भण्डारीको भूमिकामाथि प्रश्न उठाउँदै आएका छन्। विपक्षी दलहरुले आपत्ति जनाइरहेका बेला ओलीले पत्रकार सम्मेलन गर्न लागेका हुन् । राष्ट्रपतिले नयाँ सरकार गठनका लागि आह्वन गरेसँगै बिहीबार रातिदेखि नै दलहरू आन्तरिक परामर्श र सत्ता साझेदारीको रणनीतिमा व्यस्त छन्। संविधानको धारा ७६ (५) अनुसार नयाँ सरकार गठन गर्न राष्ट्रपतिले बिहीबार थोरै समय दिएर दलहरूलाई आह्वान गरेकी थिइन्। उक्त समय आज अपरान्ह ५ बजेसम्म मात्रै छ।
राजनीतिमा यु टर्न,"काठमाडौं : संविधानको धारा ७६ (३) बमोजिम केपी शर्मा ओलीको सरकार बनेको केही दिनमै राजनीतिले अप्रत्यासित युटर्न लिएको छ। धारा ७६ (४) बमोजिम प्रधानमन्त्रीले विश्वासको मत लिन एक महिना अवधि पाउँथे। त्यसको अन्तिम घडीतिर वैकल्पिक सरकारको कसरत गर्ने विपक्षीको ध्येय थियो। त्यसका लागि गृहकार्य गर्न नपाउँदै प्रधानमन्त्री ओलीले धारा ७६ (५) बमोजिमको सरकार बनाउने बाटो खोल्दै सिफारिस गरेका छन्। त्यसका आधारमा बिहीबार साँझ राष्ट्रपति विद्यादेवी भण्डारीबाट शुक्रबार साँझ ५ बजेभित्र बहुमतको आधारसहित प्रधानमन्त्रीको दाबी गर्न प्रतिनिधिसभाका सदस्यलाई आह्वान भएको छ। धारा ७६ (५) मा भनिएको छ, उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। त्यो सरकार नबनेमा वा त्यसरी बनेको सरकारले एक महिनाभित्र विश्वासको मत नपाएमा ७६ (७) मा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी ६ महिनाभित्र गर्ने गरी अर्को प्रतिनिधि सभाको निर्वाचन तोक्ने व्यवस्था छ। प्रधानमन्त्री ओलीले विश्वासको मत नलिई नयाँ प्रक्रियामा जाने निर्णय बिहीबार मन्त्रिपरिषद् बैठकमार्फत गरेका थिए। त्यसको कारणमा प्रधानमन्त्रीले हाल विकसित राजनीतिक परिस्थितिमा संविधानको धारा ७६ (३) बमोजिमको मौजुदा सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्ग प्रशस्त गर्न उपयुक्त देखिएको उल्लेख गरेका थिए। आफूले विश्वासको मत पाउने स्थिति नभएकाले पुनः त्यही झन्झटमा व्यर्थ अलमलिनबाट प्रधानमन्त्री जोगिन चाहेका हुन्। सर्वोच्च अदालतले संघीय संसदको सदस्य नरहेका ७ मन्त्रीलाई बर्खास्त गर्नुका साथै गृहमन्त्री रामबहादुर थापा एमालेकै अन्तर्घातबाट राष्ट्रिय सभामा हारेपछि प्रधानमन्त्रीले मन्त्रिपरिषद् बैठक बोलाएका थिए। उक्त बैठकले धेरैले नसोचेको समयमा नयाँ सरकार निर्माणमा मार्ग प्रशस्त गर्ने निर्णय गरेको हो। प्रधानमन्त्रीले सम्पूर्ण अवस्था विश्लेषण गरेर यो निर्णयको निचोड निकालेको उनी निकट स्थायी समिति सदस्यले बताए। वैशाख २७ गते उहाँले विश्वासको मत पाउनुभएन। यी नै दल, यी नै सांसद, यो स्थितिमा उही प्रक्रिया दोहोर्याएर नयाँ के आउँछ ? उनले भने, जेठ १५ मा अनिवार्य रूपमा बजेट ल्याउनुपर्ने संवैधानिक व्यवस्था छ। त्यसभन्दा पहिला नीति तथा कार्यक्रम आउनुपर्यो। प्रधानमन्त्रीले देश र जनताप्रति जिम्मेवारी महसुस गरेरै यो मार्ग प्रशस्त गर्नुभएको हो। ती नेताले प्रधानमन्त्रीको राजीनामाको माग विपक्षीबाट सधैँ आइरहेकाले यो विषय नयाँ नभएको बताए। एकाएकको यो निर्णयले वैकल्पिक सरकारको पहल गर्न तयार विपक्षी दललाई भने निर्णयमा पुग्न वातावरण साँघुर्याई दिएको छ। मन्त्रिपरिषद्ले संविधानको धारा ७६ को ५ अनुसार सरकार गठनका लागि राष्ट्रपतिलाई सिफारिस गर्ने निर्णय गरेपछि नयाँ सत्ता समीकरणका लागि निर्णायक मानिएका जसपाका अध्यक्ष महन्थ ठाकुर र राजेन्द्र महतो ओलीलाई भेट्न बालुवाटार पुगेका थिए। नेपाली कांग्रेसलगायत विपक्षी दलबाट ७६(५) मा जाने कदमको विरोध गरेका छन्। कांग्रेस प्रवक्ता विश्वप्रकाश शर्माले संविधान छल्ने र संसद्लाई प्रयोजनहीन बनाउने प्रधानमन्त्री र राष्ट्रपतिबाट संयुक्त षड्यन्त्र भएको आरोप लगाएका छन्। उनले प्रश्न गरेका छन्, प्रधानमन्त्रीको प्रस्ताव परिपक्व हुन समय किन चाहिएन ? कांग्रेसकै वरिष्ठ नेता रामचन्द्र पौडेलले २४ घण्टाको पनि समय नदिई राष्ट्रपतिबाट सरकार गठनका लागि आह्वान हुनु संसद् विघटन गरेर संविधान फाल्ने षड्यन्त्र भएको बताएका छन्। सामान्यतया नयाँ सरकार गठनका लागि न्यूनतम तीन दिनको समय दिने प्रचलन हो, उनले भनेका छन्। माओवादी केन्द्रका नेता देवेन्द्र पौडेलले यसलाई शक्ति र पदको अकल्पनीय दुरुपयोग भनेका छन्। उनले प्रधानमन्त्रीद्वारा ३० दिनभित्र विश्वासको मत लिने प्रक्रिया हुँदाहुँदै शक्तिको दुरुपयोग गरेर असंवैधानिक कदम चालेको आरोप लगाए। पूर्वप्रधानमन्त्री एवं जसपाका नेता डा बाबुराम भट्टराईले दलीय र निजी स्वार्थ त्यागेर धारा ७६ (५) बाट निकास दिन आह्वान गरेका छन्। उनले देशलाई चुनावको अँध्यारो सुरुङ धकेल्नेबाट रोक्न जो जेमा सहमति हुन्छ खोज्नुपर्नेमा जोड दिएका छन्। यस विषयमा छलफल गर्न कांग्रेसले शुक्रबार बिहान ९ बजे बैठक बोलाएको छ भने माओवादी केन्द्र र जसपाले पनि बैठक गर्ने जनाएका छन्। कानुनविद् राधेश्याम अधिकारीे विश्वासको मत लिनेनलिने अधिकार प्रधानमन्त्रीको स्वविवेकीय भएको बताए। कांग्रेसबाट राष्ट्रिय सभाका सांसदसमेत रहेको अधिकारीले विश्वासको मत नलिएको अवस्थामा राजीनामा गर्नुपर्ने धारणा राखे। संविधानविद् विपिन अधिकारी भने प्रधानमन्त्रीले बेलैमा हात उठाएपछि विश्वास वा अविश्वासको मतको प्रश्नको कुनै अर्थ नरहेको बताउँछन्। प्रधानमन्त्रीले म बिदा हुन्छु भनेर हात उठाइसक्नुभयो। अब केको विश्वासअविश्वास मत कुरा ? अधिकारीले भने, कानुनविद्हरू बढ्ता पार्टीका कार्यकर्ता भएका कारण जनता धेरै भ्रममा परेका छन्। विपक्षी दलले समय नपुगेको भए राष्ट्रपतिसमक्ष थप समय माग्न सक्ने उनको धारणा छ। प्रधानमन्त्री छेउ लागि दिनुपर्यो। समय चाहिएमा राष्ट्रपतिसँग दलले थप समय माग्नु पर्यो, उनले भने ।"
"१५३ सांसदको हस्ताक्षरसहित ओली राष्ट्रपतिकहाँ, विपक्षीको भन्दा पहिले नै दाबी पेस","काठमाडौं : प्रधानमन्त्री केपी शर्मा ओली पनि बहुमत सांसदहरूको हस्ताक्षरसहित नयाँ सरकारको शीतलनिवास पुगेका छन्। विपक्षी दलका नेताहरुले राष्ट्रपतिलाई नभेट्दै प्रधानमन्त्री ओली शीतलनिवास पुगेर १५१ जना सांसदहरूको हस्ताक्षर बुझाएका हुन्।प्रधानमन्त्रीका प्रमुख राजनीतिक सल्लाहकार विष्णु रिमालले नेकपा (एमाले)का १२१ र जसपाका ३२ गरी १५३ जना सांसदको समर्थन आफूलाई रहेको पत्रसहित प्रधानमन्त्री केपी शर्मा ओलीले संविधानको धारा ७६(५) वमोजिम प्रधानमन्त्री पदको लागि दावी गर्नु भएको जानकारी दिएका छन्।रिमालका अनुसार दावी पत्रमा जसपाको तर्फबाट अध्यक्ष महन्थ ठाकुर तथा संसदीय दलका नेता राजेन्द्र महत्तो र एमालेका अध्यक्ष एवम् दलका नेता केपी शर्मा ओलीले हस्ताक्षर गरेका छन्। विपक्षी गठबन्धनभन्दा पहिले नै ओलीले आफ्नो दाबी प्रस्तुत गरेको रिमालले बताएका छन्।विपक्षी नेताहरूले राष्ट्रपतिसँग भेट्नका लागि समय कुरिरहेकै बेला ओलीले एक घन्टाजति राष्ट्रपति विद्यादेवी भण्डारीसँग छलफल गरेर शीतलनिवासबाट बाहिरिएका छन्।विपक्षी दलका नेताहरु पनि १४९ जना सांसदहरुको हस्ताक्षरसहित नयाँ सरकारको दाबी बोकेर शीतलनिवास पुगेका छन्। विपक्षी गठबन्धनले बुझाउन तयार गरेको प्रस्तावमा आफ्नो हस्ताक्षर दुरुपयोग भएको भन्दै एमालेका केही सांसदहरूले आफूहरू त्यो प्रस्तावमा सहभागी नभएको बताएका छन्। विपक्षी दलको गठबन्धनले कांग्रेस सभापति शेरबहादुर देउवालाई प्रधानमन्त्रीको प्रस्ताब गर्ने तयारी गरेका छन्। संविधानको धारा धारा ७६(५) अनुसार वैकल्पिक सरकार गठनका लागि राष्ट्रपतिले शुक्रबार बेलुका पाँच बजेसम्मको समयसिमा दिएकी छिन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्।"
देउवाको नाममा विपक्षी गठबन्धनको सहमति : हस्ताक्षर लिएर सांसद शीतल निवासतर्फ,"काठमाडौं : विपक्षी गठबन्धनले बहुमत सांसदको हस्ताक्षरसहित प्रधानमन्त्रीका लागि दाबी गर्ने भएका छन् । दिउँसो सिंहदरबारमा बसेको विपक्षी गठबन्धनको बैठकले १५० सांसदको हस्ताक्षरसहित प्रधानमन्त्रीका लागि राष्ट्रपति समक्ष दाबी पेश गर्न लागेको हो । स्रोतका अनुसार कांग्रेस सभापति शेरबहादुर देउवालाई प्रधानमन्त्री बनाउने गरी १५० सांसदको हस्ताक्षर लिएर विपक्षी गठबन्धनका नेता शीतल निवास हिँडिसकेका छन् । विपक्षी गठबन्धनमा नेपाली कांग्रेस, माओवादी केन्द्र, एमाले खनालनेपाल समूह र जसपाको उपेन्द्र यादव समूह रहेको छ । यो गठबन्धनमा सहमति भएपछि दाबी प्रस्तुत गर्न सांसद शीतल निवास गएका हुन् । संसद्को २७५ सिटमध्ये प्रधानमन्त्रीको लागि आवश्यक बहुमत पुग्न १३६ भए पुग्छ । माओवादी केन्द्रको ४९, कांग्रेस ६१, जसपा उपेन्द्र यादव समूह १५ र माधव नेपाल समूहको २० देखि २८ जनासम्म सांसद हुँदा विपक्षी गठबन्धनमा पर्याप्त बहुमत पुग्छ । संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (५) अनुसार नयाँ सरकार बनाउन बिहीबार २१ घन्टे म्याद दिएकी हुन् । उक्त म्याद शुक्रबार साँझ ५ बजे सकिँदै छ । त्यसअघि नै विपक्षी गठबन्धनका नेता शीतल निवास गएका हुन् । ओलीले शुक्रबार पत्रकार सम्मेलन गर्दै आफ्नै नेतृत्वमा सरकार गठनका लागि दाबी पेश गर्ने बताइसकेका छन्। ओलीले आफूसँग १२१ संख्या रहेको भन्दै यस्तो दाबी गर्ने बताएका हुन् । यद्यपि यता खनालनेपाल समूहले विपक्षी गठबन्धनबाट हस्ताक्षर बुझाएका छन् । यसले ओली सरकार अप्ठेरोमा पर्ने देखिएको छ ।"
सिंहदरबारमा विपक्षी गठबन्धनको बैठक : माधव नेपाललाई अघि सार्ने तयारी,"काठमाडौं : राष्ट्रपतिले प्रधानमन्त्रीका लागि आह्वान गरेपछि विपक्षी गठबन्धनले माधव नेपाललाई अगाडि सार्ने तयारी गरेको छ। सिंहदरबारमा छलफललाई तीव्र पारेका विपक्षी दलले एमाले वरिष्ठ नेता नेपाललाई अगाडि सारेर ओलीलाई हटाउने तयारी थालेका हुन्। विपक्षी गठबन्धनमा नेपाली कांग्रेस, माओवादी केन्द्र, एमाले खनालनेपाल समूह र जसपाको उपेन्द्र यादव समूह रहेको छ। यसरी गठबन्धनमा सहमति भए पर्याप्त बहुमत पुग्छ। संसदको २७५ मध्ये प्रधानमन्त्रीको लागि आवश्यक बहुमत पुग्न १३६ सिट भए पुग्छ। माओवादी केन्द्रको ४९, कांग्रेस ६१, जसपा उपेन्द्र यादव समूह १५ र माधव नेपाल समूहको २० देखि २८ जनासम्म सांसद हुँदा विपक्षी गठबन्धनमा पर्याप्त बहुमत पुग्छ। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (५) अनुसार नयाँ सरकार बनाउन बिहीबार २१ घन्टे म्याद दिएकी हुन्। उक्त म्याद शुक्रबार साँझ ५ बजे सकिँदै छ। ओलीले शुक्रबार पत्रकार सम्मेलन गर्दै आफ्नै नेतृत्वमा सरकार गठनका लागि दाबी पेश गर्ने बताइसकेका छन्। ओलीले आफूसँग १२१ संख्या रहेको भन्दै यस्तो दाबी गर्ने बताएका हुन्। यद्यपि यता खनालनेपाल समूहले विपक्षी गठबन्धनको तयारी गरेको हो। बिहीबारको कदमलाई विपक्षीहरूले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्। विपक्षी गठबन्धनले राष्ट्रपतिविरुद्ध अविश्वास प्रस्ताव दर्ता गर्ने तयारीसमेत गरेको छ। माधव नेपाल स्वयम्ले भने प्रधानमन्त्रीका लागि आफू तयार नभएको बताएका छन्। कांग्रेस र माओवादीले नेपाललाई प्रधानमन्त्रीको रुपमा अगाडि सारेपछि यो विषयमा नेता नेपालले आफ्नो समूहको छलफलमा छन्। नेपाल समूहको छलफल सिंहदरबारमा भर्खरै सकिएको छ। बैठक सकिए लगत्तै कांग्रेस, माओवादी र जसपासहितको बैठक सिंहदरबारमा सुरु भएको छ।"
"देउवा निवासमा सर्वदलीय बैठक, प्रचण्ड र माधव नेपाललगायतका नेताहरू सहभागी",काठमाडौं : प्रमुख प्रतिपक्षी नेपाली कांग्रेसले नयाँ राजनीतिक घटनाक्रमबारे छलफल गर्न सर्वदलीय बैठक बोलाएको छ। कांग्रेस सभापति शेरबहादुर देउवाको निवास बुढानिलकण्ठमा डाकिएको बैठकमा माओवादी केन्द्रका अध्यक्ष पुष्पकमल दाहाल प्रचण्ड र एमालेका नेता माधव नेपाल पनि सहभागी छन्। यसअघि सभापति शेरबहादुर देउवाको निवास बुढानिलकण्ठमा शुक्रबार बिहान बसेको पदाधिकारी र पूर्व पदाधिकारी बैठकले वैकल्पिक सरकार गठनका लागि अरु दलसँग छलफल गर्नुपर्ने भएकाले बैठक बोलाएको हो। कांग्रेस नेता रामचन्द्र पौडेलले संविधान र संसद् जोगाउनका लागि सबै विकल्प खुल्ला राखेर छलफल हुने बताएका छन्। बैठकमा प्रधानमन्त्री र राष्ट्रपतिको कदमविरुद्धको रणनीतिबारे छलफल हुनेछ। त्यही छलफलका आधारमा विपक्षीले आफ्नो कदम अघि बढाउनेछन्। कांग्रेसले प्रधानमन्त्री केपी ओली पदमुक्त नभइकन नयाँ सरकार गठनका लागि राष्ट्रपतिले अघि बढाएको प्रक्रिया असंवैधानिक र अलोकतान्त्रिक भएको बताएको छ। यस्तै आज बिहान बसेको कांग्रेस पदाधिकारी र पूर्व पदाधिकारीहरुको बैठकले संसदमा विश्वासका मत नलिने भए प्रधानमन्त्रीले राजीनामा दिनुपर्ने निष्कर्ष निकालेको छ । राष्ट्रपति विद्यादेवी भण्डारीले संविधानको धारा ७६ (५) अनुसार सरकार गठन गर्न शुक्रबार अपरान्ह ५ बजेसम्म समय दिएकी छिन। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (६) अनुसार नयाँ सरकार बनाउन २१ घन्टे म्यादसहित बिहीबार साँझ अपिल गरेकी हुन्। तर ओलीले राजीनामा दिएका छैनन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरीकन र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीहरूले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्।
देउवालाई प्रधानमन्त्री प्रस्ताव गर्न विपक्षी गठबन्धनका नेता शीतल निवासमा,काठमाडौं : विपक्षी गठबन्धनले बहुमत सांसदको हस्ताक्षरसहित कांग्रेस सभापति शेरबहादुर देउवालाई प्रधानमन्त्रीको रुपमा दाबी गर्न नेताहरु शीतल निवास पुगेका छन्। दिउँसो सिंहदरबारमा बसेको विपक्षी गठबन्धनको बैठकले १५० सांसदको हस्ताक्षरसहित प्रधानमन्त्रीका लागि देउवाको नाम अगाडि सारेर राष्ट्रपति समक्ष पेश गर्ने निर्णय गरेको थियो । निर्णय लगत्तै नेताहरु शीतल निवास पुगेका हुन् । विपक्षी गठबन्धनमा सत्तारुढ नेकपा (एमाले) माधवकुमार नेपाल र झलनाथ खनाल समूहका २७ सांसदले हस्ताक्षर गरेका छन् । पार्टी अध्यक्ष एवम् प्रधानमन्त्री ओलीलाई सत्ताबाट हटाउन विपक्षी गठबन्धनलाई नेपालखनाल समूहले साथ दिएको हो । विपक्षी गठबन्धनको तर्फबाट कांग्रेस सभापति देउवालाई प्रधानमन्त्री बनाउने नेपाल खनाल समूहका २७ सांसदको हस्ताक्षर आएको कांग्रेस नेता गगन थापाले जानकारी दिए ।
प्रधानमन्त्री केपी ओलीको पत्रकार सम्मेलन (लाइभ),"ओलीले यही जेठ १५ गते बजेट ल्याउनुपर्ने संवैधानिक व्यवस्था भएको तर त्यसबीचमा सरकारले विश्वासको मत लिने समय नभएकाले नयाँ सरकार गठनका लागि मार्गप्रशस्त गरिएको बताएका छन्। राष्ट्रपति विद्यादेवी भण्डारीले मौजुदा सरकारले विश्वासको मत लिन सक्ने बलियो राजनीतिक आधार नभएको भनी प्रधानमन्त्री ओलीको आग्रहका आधारमा नेपालको संविधानको धारा ७६ को उपधारा ५ बमोजिम नयाँ सरकार गठनका लागि आह्वान गरेको भोलिपल्ट आज उनले प्रधानमन्त्री निवासमा पत्रकार भेटघाट गर्दै उक्त धारणा राखेका हुन्। प्रधानमन्त्रीले ओलीले गत एक वर्षदेखि सरकार ढाल्ने तथा नयाँ सरकार बनाउने अस्थिर र अस्वस्थ राजनीतिक गतिविधि भई सरकारले राम्रोसँग काम नसकेकाले निकासका लागि संवैधानिक प्रक्रियाबमोजिम उपधारा ५ का बाटामा अघि बढिएको बताए। उनले अनुचित अभ्यासको राजनीतिलाई उचित अभ्यासमा लान आफूले गत वैशाखका लागि मध्यावधि निर्वाचन घोषणा गरेकामा सर्वोच्च अदालतको फैसलबाट सफल नभएको र आफूले वैशाख २७ गते लिएको विश्वासको मत अस्वीकृत भएको तथा फेरि पनि विश्वासको मत पाउन सक्ने स्थिति नरहेको स्पष्ट पारे। ओलीले संविधानको व्याख्या गर्दा देशको राजनीतिक परिस्थितिको विश्लेषण गरेर उत्पन्न समस्याको सम्बोधन गर्ने गरी कदम चालिएको पनि बताए। राष्ट्रपति भण्डारीले प्रधानमन्त्री नियुक्तिको प्रयोजनका लागि यही जेठ ७ गते साँझ ५ बजेभित्र प्रतिनिधिसभामा विश्वासको मत प्राप्त गर्न सक्ने आधार प्रस्तुत गर्न प्रतिनिधिसभाका सदस्यलाई आह्वान गरेकी छन्। गत वैशाख २७ गते विश्वासको मत लिने प्रधानमन्त्री ओलीको प्रस्ताव प्रतिनिधिसभाको बहुमतबाट अस्वीकृत भएपछि संविधानको धारा ७६ को उपधारा २ बमोजिम प्रतिनिधिसभाका दुई वा दुईभन्दा बढी दललाई नयाँ प्रधानमन्त्रीमा दावी गर्न आह्वान गरिएकामा कुनै दावी नपरेपछि वैशाख ३० गते राष्ट्रपति भण्डारीले संविधानको धारा ७६ (३) बमोजिम प्रतिनिधिसभामा सबैभन्दा बढी सदस्य भएको संसदीय दल नेकपा (एमाले) का अध्यक्ष ओलीलाई प्रधानमन्त्रीमा पुनः नियुक्त गरेकी थिइन्। यसरी नियुक्त प्रधानमन्त्रीले एक महिनाभित्र विश्वासको मत लिनुपर्ने व्यवस्था रहेकामा हाल विकसित राजनीतिक परिस्थितिमा वर्तमान सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ गतेको भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्गप्रशस्त गर्न उपयुक्त देखिएकाले प्रधानमन्त्री नियुक्तिसम्बन्धी प्रक्रिया आरम्भ गर्न मन्त्रिपरिषद्कोे बैठकबाट निर्णय भएको र सोबमोजिम प्रधानमन्त्रीले आग्रह गरेपछि राष्ट्रपतिले उक्त आह्वान गरेकी हुन्।"
२१ घन्टे डेडलाइन : फेरि गोल गर्ने मौका ओलीलाई नै,"काठमाडौं : प्रधानमन्त्री केपी ओलीले विश्वासको मत नलिइकन नयाँ सरकार गठनको प्रक्रिया प्रारम्भ भएपछि राजनीति एकाएक तातेको छ। बिहीबार रातिदेखि नै दलहरू आन्तरिक परामर्श र सत्ता साझेदारीको रणनीतिमा व्यस्त छन्। शुक्रबार बेलुका पाँच बजेसम्मको समयसिमा तोकिएकोले दलहरूसँग थोरै समय छ। थोरै समयमा युद्धस्तरीय तयारी गरेर शितलनिवासमा वैकल्पिक सरकारका लागि हस्ताक्षर बुझाउनुपर्ने अवस्था छ। ओली सकेसम्म आफ्नै नेतृत्वमा सरकार बनाउने, त्यो संभव नभए विपक्षी गठबन्धनलाई रोकेर फेरि आफै प्रधानमन्त्री नियुक्त हुने र चुनाव घोषण गर्ने दाउमा छन्। ओलीलाई हटाएर वैकल्पिक सरकार बनाउनका लागि विपक्षीलाई यो अन्तिम मौका हो। यो मौका पनि गुमाए भने त्यसपछिको अवस्था ओलीका लागि निकै अनुकुल हुनेछ र ओलीले आफ्नो इच्छाअनुसार गोल गर्न सक्नेछन्। बिहीबार बेलुकादेखि शुक्रबार बिहानसम्म विपक्षीहरूको तयारी र सक्रियताको गम्भीरता हेर्ने हो भने १३६ सांसदहरूको हस्ताक्षर जुटाएर वैकल्पिक सरकार बनाउने संभावना कमजोर देखिन्छ। कांग्रेस र माओवादीको तयारीलाई न जसपाले सघाउने स्पस्ट अवस्था छ न त एमालेका माधव पक्षले साथ दिने अवस्था छ। विपक्षहरू अलमलिँदै गर्दा ओली भने स्पस्ट रणनीतिका साथ योजनावद्ध रुपमा अघि बढेको देखिनन्छ। शुक्रबार दिउँसो ओलीले पत्रबार सम्मेलनमा दिएको अभिव्यक्ति र उनको हाउभाउले पनि फेरि सरकारको नेतृत्व आफूले पाउनेमा उनी ढुक्क छन् भन्ने संकेत दिएको छ। राजनीतिक संकटबीच पत्रकार सम्मेलनमा प्रस्तुत भएका ओलीको मुहारमा अलिकति पनि तनाव तथा निरासा देखिएन। उनले विपक्षीले विकल्प दिन नसकेकोले फेरि आफूले दाबी गर्नुपर्ने अवस्था आउनसक्ने बताएका थिए। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (६) अनुसार नयाँ सरकार बनाउन २१ घन्टे म्यादसहित बिहीबार साँझ अपिल गरेकी हुन्। तर ओलीले राजीनामा दिएका छैनन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरीकन र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीहरूले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्। संसद्को तरल अंकगणित र ओलीलाई नै सजिलो २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। त्रिशंकु संसद्को तरल अंकगणित र संवैधानिक प्रबन्ध ओलीकै लागि अनुकुल देखिन्छ। त्यसमाथि राष्ट्रपतिको साथ र सद्भाव छँदैछ प्रधानमन्त्रीलाई। एमालेसँग १२१ रहेकोले अब १५ सांसद मात्रै थपिए ओलीको निरन्तरता सुरक्षित हुनेछ। जसपाका कम्तीमा १९ जना सांसदहरू महन्थ र राजेन्द्र पक्षमा देखिएका छन्। स्वतन्त्रमध्ये राप्रपा र नेमकिपाका दुईजना पनि ओलीतिरै छन्। ओली महन्थ र महतोलाई फकाएर संभव भए उनीहरूको सहभागितासहित वैकल्पिक सरकार बनाउने रणनीतिमा छन्। त्यसरी सरकार बन्यो भने बाँकी १८ महिना ओलीलाई ढुक्क हुनेछ। बीचमा अहयोग र अप्ठ्यारो परे कुनै पनि बेला उनले संसद् विघटन गरेर चुनावा जानसक्नेछन्। ठाकुर र महतो पक्ष ओली नेतृत्वको नयाँ सरकारमा सहभागी नहुने अवस्थामा ओलीको फेरि अर्को रणनीति छ, त्यो भनेको जसपालाई तटस्था राखेर विपक्षीको गठबन्धनको सरकार बन्न नदिने। ओली यी दुई लाइनको रणनीतिअनुसार अघि बढेका छन्। विपक्षीले माधव नेपाललाई प्रधानमन्त्रीका रुपमा अघि सारेर वैकल्पिक सरकार बनाउने एउटा संभावना छ। माधव पक्षका २० सांसदको मात्रै हस्ताक्षर जुट्यो भने पनि कांग्रेस, माओवादी र जसपाको उपेन्द्र यादव पक्ष मिलेर नयाँ सरकार बन्न सक्छ। तर यो बाटो माधवका त्यति सहज छैन। तत्काल ओलीले उनलाई पार्टीबाट निकाल्ने र संसद् सदस्यबाट बर्खास्त गर्नेसम्मका कदम चाल्नसक्छन्। त्यसकारणले त्यो जोखिम मोलेर माधव त्यसरी मुभ होलान् भनेर विश्वास गर्न गारो छ। जसपाको खेल र महन्थको प्रस्ताव संसद्को गणितमा निर्णायक खेलाडीको भूमिकामा रहेको जसपा कसरी मुभ गर्छ, राजनीतिक कोर्स त्यसरी नै अघि बढ्ने अवस्था छ। उसको सहयोगबिना कांग्रेस र माओवादीले वैकल्पिक सरकार बनाउने अवस्था छैन। सिंगो जसपाले सघाउने संभावना निकै कम छ। जसपा विभाजित अवस्थामा छ। अध्यक्ष महन्थ ठाकुर र राजेन्द्र महतोसहितका बहुमत सांसदहरू वैकल्पिक सरकारको पक्षमा छैनन्। बिहीबार साँझ बालुवाटार र राति शितलनिवासमा जसपाका अध्यक्ष महन्थ र महतोसँग भएको 'डिल' ले पनि जसपाको आगामी मुभ के हुन्छ भनेर अनुमान गर्न सकिन्छ। विश्वासको मत नलिने र वैकल्पिक सरकार गठनका लागि आग्रह गर्ने निर्णय हुनसाथ ओलीले ठाकुर र महतोलाई बालुवाटार बोलाएर परामर्श गरेका थिए। पछि दुवैजनालाई लिएर ओली राति नै शितलनिवास गएका थिए।स्रोतका अनुसार बिहीबार राति नै जसपाको डिल टुंग्याएर ओली ढुक्क भएर सुतेका हुन्। महन्थ र महतोको साथ लिने रणनीतअनुसार बिहीबार केही दीर्घकालीन महत्वका संवेदनशील निर्णय भएका छन्। जसपाको माग सम्बोधन लागि संविधान संशोधन कार्यदल गठनको लागि मन्त्रिपरिषद्ले सैद्धान्तिक स्वीकृति समेत प्रदान गरिसकेको छ भने सरकारले नागरिकतासम्बन्धी अध्यादेश पनि बिहीबार नै निर्णय गरेर राष्ट्रपति समक्ष सिफारिस गरिसकेको छ। यसअघि तराईमधेस आन्दोलनमा संलग्न १ सय २० जनाको १५ वटा मुद्दा राजनीतिक निर्णयका आधारमा फिर्ता लिने निर्णय मन्त्रिपरिषद्ले गरेको छ। जसपाले आफ्नै नेतृत्वमा सरकार गठन गर्ने भन्दै महन्थलाई प्रधानमन्त्रीको रुपमा प्रस्ताव गरे पनि त्यो संभावना कमजोर देखिन्छ। कांग्रेस र माओवादीको गठबन्धनलाई असफल तुल्याउने रणनीतिअनुसार नै महन्थले यसरी मुभ गरेको अनुमान गरिएको छ। किनभने कांग्रेस र माओवादीले महन्थलाई प्रधानमन्त्री मानेर अघि बढ्ने अवस्था छैन। ओलीले पनि आफू नहुने अवस्थामा महन्थलाई अघि सार्ने अवस्था छैन र बरु तटस्थ राखेर चुनावमा जाने बाटो सजिलो छ। विपक्षीले रमिता मात्रै हेर्ने ! संसद्को संसद् पुनर्स्थापना भएको तीन महिनासम्म अविश्वास प्रस्तावको हल्ला गर्दै विपक्षीहरूले रमिता मात्रै हेरेकोले यो अवस्था आएको हो। कांग्रेस अलि गम्भीर भएर ठोस् तयारीका साथ समयमै मुभ गरेको भए संभवत : अहिलेको अवस्था आउने थिएन। संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६(२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो। निशानामा फेरि पनि संसद् पुस ५ गते ओलीले विघटन गरेको संसद्लाई सर्वोच्चले फागुन ११ गते पुनःस्थापना गरिदिएको थियो। फागुन २३ सुरु भएको पुनःस्थापित संसद्को अधिवेशन डेढ महिनासम्म चल्यो। यो बीचमा पटकपटक अविश्वास प्रस्तावको हल्ला र चर्चा चल्यो तर त्यो प्रयासले आकार लिन सकेन। विपक्षीहरू अविश्वास प्रस्तावका लागि अलि तात्दै गर्दा गत वैशाख ६ मा सरकारले पुनःस्थापित संसद्को अधिवेशन नै अन्त्य गरिदियो। त्यसपछि माओवादी केन्द्रले समर्थन फिर्ता नलिँदै ओलीले विश्वासको मत लिन संसद्को अधिवेशन बोलाएका थिए। पछिल्लो राजनीतिक कदमको निशाना फेरि पनि संसद्तिर सोझिएको छ। संवैधानिक औपचारिकता पुरा गरेर संसद् विघटन गर्ने र आफ्नै नेतृत्वमा चुनाव गराउने ओलीको रणनीति हो। पुस ५ गते आफूले गरेको संसद विघटन ठीक थियो भनेर पुष्टि गर्नुपर्ने दम्भबाट ओलीको पछिल्लो कदम निर्देशित देखिन्छ। त्यो अवस्थामा ओलीको राजनीतिक र नैतिक विजय हुने विश्लेषणसहित बालुवाटार वैकल्पिक सरकारको संभावनालाई कुनै पनि हालतमा रोक्ने रणनीतिमा लागेको छ। सत्ता साझेदारीको साँचो बोकेको जसपाभित्र पनि संसद्मा अल्झिनुभन्दा चुनावमा जानु ठीक हुने मत बलियो छ। अहिले दलहरूको दाउपेच भनेको कसको नेतृत्वमा चुनावमा जाने भन्नेतिर केन्द्रित छ। ७६(५) के भन्छ ?संविधानको ७६(५) मा लेखिएको छ उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। यसअनुसार प्रधानमन्त्री ओलीले चुनावका लागि मार्गप्रशस्त गर्न खोजेको आँकलन गरिएको छ। ७६ (५) अनुसार नियुक्त प्रधानमन्त्रीले विश्वासको मत प्राप्त गर्न नसकेमा ७६ (७) अनुसार प्रधानमन्त्रीले प्रतिनिधिसभा विघटनका लागि सिफारिस गर्नसक्ने प्रावधान छ। ७६ (७) मा भनिएको छ उपधारा ९५० बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ। यस्तो छ सरकार गठनको संवैधानिक व्यवस्था संविधानको धारा ७६ मा मन्त्रिपरिषद्को गठन सम्बन्धमा निम्न बमोजिमको व्यवस्था गरिएको छ। चारवटा विकल्प संभव नभएपछि मात्र ताजा जनादेशमा जानसकिने परिकल्पना संविधानले गरेको छ। (१) राष्ट्रपतिले प्रतिनिधि सभामा बहुमत प्राप्त संसदीय दलको नेतालाई प्रधानमन्त्री नियुक्त गर्नेछ र निजको अध्यक्षतामा मन्त्रिपरिषदको गठन हुनेछ । (२) उपधारा (१) बमोजिम प्रतिनिधि सभामा कुनै पनि दलको स्पष्ट बहुमत नरहेको अवस्थामा प्रतिनिधि सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई राष्ट्रपतिले प्रधानमन्त्री नियुक्त गर्नेछ । (३) प्रतिनिधि सभाको निर्वाचनको अन्तिम परिणाम घोषणा भएको मितिले तीस दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधि सभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ । (४) उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले तीस दिनभित्र प्रतिनिधि सभाबाट विश्वासको मत प्राप्त गर्नु पर्नेछ । (५) उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ । (६) उपधारा (५) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्नु पर्नेछ । (७) उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ । (८) यस संविधान बमोजिम भएको प्रतिनिधि सभाको निर्वाचनको अन्तिम परिणाम घोषणा भएको वा प्रधानमन्त्रीको पद रिक्त भएको मितिले पैंतीस दिनभित्र यस धारा बमोजिम प्रधानमन्त्री नियुक्ति सम्बन्धी प्रक्रिया सम्पन्न गर्नु पर्नेछ । (९) राष्ट्रपतिले प्रधानमन्त्रीको सिफारिसमा संघीय संसदका सदस्यमध्येबाट समावेशी सिद्धान्त बमोजिम प्रधानमन्त्री सहित बढीमा पच्चीसजना मन्त्री रहेको मन्त्रिपरिषद गठन गर्नेछ । (१०) प्रधानमन्त्री र मन्त्री सामूहिक रूपमा संघीय संसदप्रति उत्तरदायी हुनेछन् र मन्त्री आफ्नो मन्त्रालयको कामका लागि व्यक्तिगत रूपमा प्रधानमन्त्री र संघीय संसदप्रति उत्तरदायी हुनेछन् ।"
जसपा कार्यकारिणी बैठक स्थगित : ठाकुर समूह विपक्षी गठबन्धनमा सहभागी नहुने,"काठमाडौं : जनता समाजवादी पार्टी नेपाल (जसपा) को कार्यकारिणी समितिको बैठक स्थगन भएको छ । जसपाका अध्यक्ष महन्थ ठाकुरले विज्ञप्ति जारी गर्दै यही जेठ ८ र ९ गतेका लागि बोलाइएको बैठक स्थगित गरेका हुन् । यसअघि जेठ ४ गते जानकारी गरिएअनुसार जेठ ८ र ९ गते बस्ने भनिएको पार्टीको केन्द्रीय कार्यकारिणी समिति बैठक कोभिड१९ बढ्दो महामारीको कारणले अर्को सूचना नभएसम्म बैठक स्थगन गरिएको छ, विज्ञप्तिमा भनिएको छ । जसपाका अध्यक्ष उपेन्द्र यादव र सङ्घीय परिषद् अध्यक्ष डा बाबुराम भट्टराई पक्षले भने एकतर्फी रुपमा बैठक स्थगन गरिएकामा आपत्ति जनाएको छ । यसअघि ठाकुर र यादवले संयुक्त विज्ञप्ति जारी गर्दै वर्तमान सरकारमा सहभागी नभई आफ्नै दलका नेतृत्वमा सरकार गठन गर्न पहल गर्ने र नभए प्रतिपक्षमै रहेर भूमिका निर्वाह गर्ने सहमति भएको थियो । दुवै अध्यक्षका सहमतिमा कार्यकारिणी समितिको बैठक बोलाइएको थियो । यसैबीच अध्यक्ष ठाकुर र वरिष्ठ नेता राजेन्द्र महतो पक्षको संसदीय दलको बैठक सिंहदरबारमा जारी छ । उक्त बैठकका सम्बन्धमा यादव र डा भट्टराई पक्षलाई जानकारी नगराइएको जनाइएको छ । ठाकुरमहतो समूहले संसदीय दलका नेतामा राजेन्द्र महतोलाई चयनसमेत गरिसकेको छ । सो पक्षले आफूसँग बहुमत सांसद रहेको दावी गर्दै आएको छ । जसपा ठाकुर समूहले विपक्षी गठबन्धनसँग सहकार्य नगर्ने बताएको छ । बिहीबारदेखि नै बालुवाटार र शीतल निवासको छलफलमा सहभागी भएका ठाकुरले विपक्षी गठबन्धसँग सहकार्य नगर्ने बताएका हुन्।"
विश्वासको मत लिने समय नभएकाले मार्ग प्रशस्त गरेँ : ओली,"काठमाडौं : प्रधानमन्त्री केपी शर्मा ओलीले यही जेठ १५ गते बजेट ल्याउनुपर्ने संवैधानिक व्यवस्था भएको तर त्यसबीचमा सरकारले विश्वासको मत लिने समय नभएकाले नयाँ सरकार गठनका लागि मार्गप्रशस्त गरिएको बताएका छन्। राष्ट्रपति विद्यादेवी भण्डारीले मौजुदा सरकारले विश्वासको मत लिन सक्ने बलियो राजनीतिक आधार नभएको भनी प्रधानमन्त्री ओलीको आग्रहका आधारमा नेपालको संविधानको धारा ७६ को उपधारा ५ बमोजिम नयाँ सरकार गठनका लागि आह्वान गरेको भोलिपल्ट आज उनले प्रधानमन्त्री निवासमा पत्रकार भेटघाट गर्दै उक्त धारणा राखेका हुन्। प्रधानमन्त्रीले ओलीले गत एक वर्षदेखि सरकार ढाल्ने तथा नयाँ सरकार बनाउने अस्थिर र अस्वस्थ राजनीतिक गतिविधि भई सरकारले राम्रोसँग काम नसकेकाले निकासका लागि संवैधानिक प्रक्रियाबमोजिम उपधारा ५ का बाटामा अघि बढिएको बताए। उनले अनुचित अभ्यासको राजनीतिलाई उचित अभ्यासमा लान आफूले गत वैशाखका लागि मध्यावधि निर्वाचन घोषणा गरेकामा सर्वोच्च अदालतको फैसलबाट सफल नभएको र आफूले वैशाख २७ गते लिएको विश्वासको मत अस्वीकृत भएको तथा फेरि पनि विश्वासको मत पाउन सक्ने स्थिति नरहेको स्पष्ट पारे। राष्ट्रपति भण्डारीले प्रधानमन्त्री नियुक्तिको प्रयोजनका लागि यही जेठ ७ गते साँझ ५ बजेभित्र प्रतिनिधिसभामा विश्वासको मत प्राप्त गर्न सक्ने आधार प्रस्तुत गर्न प्रतिनिधिसभाका सदस्यलाई आह्वान गरेकी छन्। गत वैशाख २७ गते विश्वासको मत लिने प्रधानमन्त्री ओलीको प्रस्ताव प्रतिनिधिसभाको बहुमतबाट अस्वीकृत भएपछि संविधानको धारा ७६ को उपधारा २ बमोजिम प्रतिनिधिसभाका दुई वा दुईभन्दा बढी दललाई नयाँ प्रधानमन्त्रीमा दावी गर्न आह्वान गरिएकामा कुनै दावी नपरेपछि वैशाख ३० गते राष्ट्रपति भण्डारीले संविधानको धारा ७६ (३) बमोजिम प्रतिनिधिसभामा सबैभन्दा बढी सदस्य भएको संसदीय दल नेकपा (एमाले) का अध्यक्ष ओलीलाई प्रधानमन्त्रीमा पुनः नियुक्त गरेकी थिइन्। यसरी नियुक्त प्रधानमन्त्रीले एक महिनाभित्र विश्वासको मत लिनुपर्ने व्यवस्था रहेकामा हाल विकसित राजनीतिक परिस्थितिमा वर्तमान सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ गतेको भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्गप्रशस्त गर्न उपयुक्त देखिएकाले प्रधानमन्त्री नियुक्तिसम्बन्धी प्रक्रिया आरम्भ गर्न मन्त्रिपरिषद्कोे बैठकबाट निर्णय भएको र सोबमोजिम प्रधानमन्त्रीले आग्रह गरेपछि राष्ट्रपतिले उक्त आह्वान गरेकी हुन्।"
सप्तरीमा कोरोनाबाट तीनजनाको मृत्यु,"राजविराज : कोरोना संक्रमणले शुक्रबार सप्तरीका तीनजनाको मृत्यु भएको छ । हनुमाननगर कंकालिनी नगरपालिका१ भारदहका ५८ वर्षीय, कञ्चनरुप नगरपालिका१ का २८ वर्षीय र महादेवा गाउँपालिकाका १ का ७५ वर्षीय पुरुषको मृत्यु भएको जिल्ला स्वास्थ्य कार्यालयले जनाएको छ । ज्वरो आएपछि वैशाख २७ गते गजेन्द्रनारायण सिंह अस्पताल राजविराजमा पीसीआर परीक्षण गराएका ५८ वर्षीय पुरुष र ७५ वर्षीय पुरुषको उपचारका क्रममा सोही अस्पतालमा मृत्यु भएको अस्पतालले जनाएको छ । यसैगरी वैशाख २७ गते विराट अस्पताल विराटनगरमा परीक्षण गराउँदा संक्रमित पुष्टि भएका २८ वर्षीय पुरुषको बीपी कोइराला स्वास्थ्य विज्ञान प्रतिष्ठान धरानको कोभिड अस्पतालमा मृत्यु भएको हो । संक्रमित पुष्टि भएपछि सामान्य अवस्थामा रहेकाले उनी होम आइसोलेशनमा बसेका थिए । होम आइसोलेसनमा बसेका उनलाई बिहीबार राति स्वास फेर्न गाह्रो भएपछि उपचारका लागि धरानको कोभिड अस्पतालको सघन उपचार कक्षमा भर्ना गरिएको थियो । कोभिड१९ को दोस्रो लहरमा यो समेत कञ्चनरुप नगरपालिकामा मृत्यु हुनेको सङ्ख्या १२ पुगेको छ भने हनुमाननगर कंकालिनी नगरपालिकामा ५ जना पुगेको छ । तीनवटै शवको व्यवस्थापनको तयारी भइरहेको जिल्ला प्रहरी कार्यालयले जनाएको छ । सप्तरीमा तीन साताको अवधिमा ४५ जनाको कोरोना संक्रमणले मृत्यु भएको छ । स्वास्थ्य कार्यालय सप्तरीका अनुसार कोभिड१९ को पहिलो लहरमा गत वर्ष सप्तरीमा ४१ जनाले ज्यान गुमाएका थिए ।"
संसद्को सर्वोच्चतालाई जोगाउन राष्ट्रपति समक्ष पत्रकार महासंघको आग्रह,"काठमाडौं : नेपाल पत्रकार महासंघले नयाँ प्रधानमन्त्री नियुक्तिको प्रक्रिया थालिनुलाई असंवैधानिक कदम भएको जनाएको छ । महासंघले विज्ञप्ति निकालेर प्रधानमन्त्रीको पद रिक्त नभई नयाँ सरकार गठनको प्रक्रिया सुरु नहुने भन्दै नयाँ प्रधानमन्त्री नियुक्तिको प्रक्रिया थालिनुलाई असंवैधानिक कदम भएको दाबी गरेको हो । महासंघको शुक्रबार बसेको आकस्मिक बैठकले नयाँ प्रधानमन्त्री नियुक्तिको प्रक्रिया थालिनुलाई संविधान र संसदको हुर्मत लिने काम गरेको ठहर गरेको महासचिव रोशन पुरीले हस्ताक्षर गरेको विज्ञप्तीमा उल्लेख छ । यस्तै बिहीबार राष्ट्रपति विद्यादेवी भण्डारीले संवैधानिक प्रक्रियालाई अलपत्र पार्नेगरी २४ घण्टासम्म पनि समय नदिई नयाँ प्रधानमन्त्री नियुक्तको लागि गरिएको आह्वानलाई तत्काल सच्याउन महासंघले माग गरेको छ । महासंघले संविधानको धारा ७६ को (४) अनुसार संसदबाट विश्वासको मत लिने वा राजीनामा दिएर पद रिक्त गर्ने प्रक्रियालाई निरन्तरता दिँदै संवैधानिक तथा संसद्को सर्वोच्चतालाई जोगाइराख्न पनि राष्ट्रपति समक्ष आग्रह गरेको छ। विज्ञप्ति असंवैधानिक कदमका विपक्षमा दृढताकासाथ एक ठाउँमा उभिन र लोकतान्त्रिक मूल्य मान्यताको रक्षाका लागि सहकार्य गर्न प्रेस तथा अभिव्यक्ति र नागरिक स्वतन्त्रताका पक्षधरहरुमा महासंघकाे अपिल मितिः २०७८।०२।०७ नेपालको संविधानको धारा ७६ (३) अनुसार नियुक्त भएका प्रधानमन्त्रीले संविधानको अनिवार्य शर्तअनुसार प्रतिनिधिसभाबाट ३० दिनभित्र विश्वासको मत लिनु पर्दछ । प्रधानमन्त्रीले संसदबाट बिश्वासको मत लिन नसकेमा वा पदबाट राजीनामा दिएमा प्रधानमन्त्री पद रिक्त हुन पुग्दछ । त्यसपछि मात्रै नयाँ सरकार गठनको प्रक्रिया सुरु हुन्छ । तर, प्रधानमन्त्री केपी शर्मा ओलीले यी संवैधानिक प्रक्रिया पूरा नगरी नयाँ सरकार गठनको प्रक्रिया सुरु गर्न शिफारिस गरेको र सो सिफारिसका आधारमा २०७८ जेठ ६ गते साँझ सम्माननीय राष्ट्रपतिबाट धारा ७६ (५) अनुसार नयाँ प्रधानमन्त्री नियुक्तिको प्रक्रिया थालिनुलाई नेपाल पत्रकार महासंघले असंवैधानिक कदमका रुपमा लिएको छ । महासंघका पदाधिकारीको शुक्रबार बसेको आकस्मिक बैठकले यो कदमले संविधान र संसदको हुर्मत लिने काम गरेको ठहर गरेको छ । राज्यका संवैधानिक अंगहरुले संविधानको पालना गर्नु गराउनु पर्दछ । संविधानको कार्यान्वयन गर्नु भनेको संवैधानिक प्रक्रियाका आधारमा हिड्नु हो । संवैधानिक प्रक्रियालाई अलपत्र पार्नेगरी सम्माननीय राष्ट्रपतिज्यूबाट २४ घण्टासम्म पनि समय नदिइ गरिएको आह्वानलाई तत्काल सच्चाइ धारा ७६ को (४) अनुसार संसदबाट विश्वासको मत लिने वा राजीनामा दिएर पद रिक्त गर्ने प्रक्रियालाई निरन्तरता दिँदै संवैधानिक तथा संसदको सर्वोच्चतालाई जोगाइराख्न महासंघ सम्माननीय राष्ट्रपति समक्ष आग्रह गर्दछ । पछिल्लो समयमा संविधानको आफू अनुकूल व्याख्या गर्दै सत्ताको निरन्तरता खोज्ने प्रवृत्ति बलियो बन्दै गएको सर्वोच्च अदालतबाट जारी भएका केही आदेशले पुष्टि गरेका छन् । यस्तो प्रवृत्तिले संविधानको कार्यान्वयन प्रक्रियामा बाधामात्र पुयाउँदैन, समग्रमा लोकतन्त्रलाई नै कमजोर बनाउँछ । यस्तो प्रवृत्तिको अन्त्य गरी संविधानवादको रक्षा गर्नु यतिबेला अपरिहार्य आवश्यकता बन्न पुगेको छ । संविधानसभामार्फत् संविधान निर्माणका लागि नेपालले लामो मूल्य चुकाएको छ । नेपाली पत्रकारिता क्षेत्रलेसमेत यो मुद्दालाई उठान गर्न, जीवितराख्न र कार्यान्वयन गर्दै संविधान निर्माण गर्नका लागि अविष्मरणीय योगदान पुयाएको छ । त्यसकारण यो संविधानप्रति अपनत्वभाव महसुसगर्दै संविधानको सही कार्यान्वयनका लागि निगरानी राख्नु पत्रकारिता क्षेत्रको दायित्व हुन्छ । यही दायित्वलाई बोध गर्दै महासंघले विभिन्न कालखण्डमा भएका संविधान मिच्ने कदमको विपक्षमा आफूलाई उभ्याउँदै आएको छ । यतिबेला फेरि संविधानमाथि निर्मम प्रहार हुँदा पत्रकार महासंघले त्यो प्रहार रोक्नका लागि संविधानको संरक्षक मानिने सम्मानीत राष्ट्रपति संस्थासंग आग्रह गर्नु आफ्नो दायित्व ठान्दछ । संवैधानिक प्रक्रियाका आधारमा संविधानको कार्यान्वयन नहुँदा लोकतान्त्रिक प्रणाली कमजोर हुनजान्छ । लोकतान्त्रिक प्रणाली कमजोर हुँदा प्रेस तथा अभिव्यक्ति स्वतन्त्रता र नागरिक स्वतन्त्रता कमजोर हुँदै जान्छ । त्यसकारण प्रेस तथा अभिव्यक्ति र नागरिक स्वतन्त्रताका पक्षधरहरु असंवैधानिक कदमका विपक्षमा दृढताकासाथ एक ठाउँमा उभिन र लोकतान्त्रिक मूल्य मान्यताको रक्षाका लागि सहकार्य गर्न नेपाल पत्रकार महासंघ सबैमा अपिल गर्दछ । रोसन पुरी महासचिव"
राष्ट्रपति र प्रधानमन्त्रीविरुद्ध सर्वोच्चमा रिट,"काठमाडौं : राष्ट्रपति विद्यादेवी भण्डारी र प्रधानमन्त्री केपी ओलीको कदमविरुद्ध सर्वोच्च अदालतमा रिट परेका छन्। संविधानको धारा ७६(५) विपरित प्रधानमन्त्री ओलीले नयाँ सरकार गठनका लागि आह्वान गरेको भन्दै सर्वोच्चमा रिट पेश भएका हुन्। सर्वोच्चमा अधिवक्ता सन्तोष भण्डारी, सुजन नेपाल, नवराज पाण्डे र प्रकृति खड्कालगायतले रिट दायर गरेका हुन्। यद्देपी रिट सर्वोच्चमा दर्ता गर्न बाँकी रहेको जनाइएको छ। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (६) अनुसार नयाँ सरकार बनाउन २१ घन्टे म्यादसहित बिहीबार साँझ अपिल गरेकी छिन्। तर, ओलीले राजीनामा दिएका छैनन्। कानुनविद्ले प्रधानमन्त्रीले संसद्मा विश्वासको मत लिने प्रयास नगरीकन र राजीनामा पनि नदिइकन नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। विपक्षीहरूले पनि राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्।"
सुतेकै ठाउँमा एक पुरुषको हत्या,"विराटनगर : मोरङको सुन्दरहरैँचा नगरपालिका३ स्थित लोचनीमा सुतेकै ठाउँमा एक पुरुषको हत्या भएको छ। शुक्रबार बिहान विभत्स हत्या भएको अवस्थामा पुरुषको शव फेला परेको हो। घाँटीमा धारिलो हतियारले प्रहार गरेर विभत्स हत्या गरिएको अवस्थामा ४० वर्षीय विष्णु ऋषिदेवको शव ओछ्यानमा भेटिएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार शव घरभित्र सुतेकै खाटको ओछ्यानमा लडिरहेको अवस्थामा भेटिएको हो। सुतेकै ओछ्यानमा हत्या गरिएको अवस्थामा भेटिएको विष्णु ऋषिदेवको शव। तस्बिर : अन्नपूर्ण शव खाटमै लडिरहेको छ। घटनास्थल रगताम्य छ, राईले भने, निदाएका बेला कुनै धारिलो हतियारले घाँटीको अगाडिको भागमा प्रहार गरेर हत्या गरिएको हुनसक्ने आशंका छ। घटनाको विस्तृत विवरण आइसकेको छैन। प्रहरीका अनुसार गछिया खोला छेउको ऐलानी जग्गामा टिनको छानो भएको र टाटीको बेरा लगाएर बनाइएको झुप्रो घरमा विष्णु एक्लै बस्थे। केही समयअघि श्रीमतीको मृत्यु भइसकेको प्रहरीले जनाएको छ। श्रीमतीको मृत्यु भइसकेको र छोराछोरी बाहिर अन्यत्रै बस्ने गरेका कारण विष्णु आफ्नो घरमा एक्लै बस्ने गरेको पाइएको डीएसपी राईले बताए। विष्णु ज्यालामजदुरी गर्थे। सधैँ चाँडै उठेर काममा जाने गरेका उनी नआएपछि साथीभाइ बोलाउन जाँदा घरभित्रै शव देखेर प्रहरीलाई खबर गरेका थिए। प्रहरीले घटनाका बारेमा बिहान ७ बजे जानकारी पाएको थियो। डीएसपी राईले घटनामा प्रयोग गरिएको कुनै हतियार फेला नपरेको बताए। घटनामा संलग्नको पहिचान हुन सकिरहेको छैन, उनले भने, हत्या गर्नुपर्ने कारण पनि खुल्न बाँकी छ।"
नवलपरासीमा कोरोनाबाट मृत्यु भएका ४४ शव सेनाले व्यवस्थापन गर्यो,"परासीः कोरोना संक्रमणले मृत्यु भएका ४४ वटा शवलाई पश्चिम नवलपरासीस्थित कालीध्वज गण परासीले व्यवस्थापन गरेको छ । व्यवस्थापन गरिएका शवमा सबैभन्दा बढी होम आइसोलेसनमा मृत्यु भएकाहरु रहेको गणका प्रमुख सेनानी समिर कुमार गुरुङले जानकारी दिए । होम आइसोलेसनका २६ र पृथ्वीचन्द्र जिल्ला अस्पतालमा मृत्यु भएका १८ जनाको शव व्यवस्थापन गरिएको गुरुङले जानकारी दिए । जिल्लामा पहिलो लहरमा ३३ र दोस्रो लहरमा ७७ गरी कुल १ सय १० जनाको मृत्यु भएको छ । जसमा सेनाले दोस्रो लहरमा मात्र ३६ जनाको शव व्यवस्थापन गरेको हो । जिल्ला अस्पताल र होम आइसोलेसनबाहेक अन्यको उपचारका क्रममा अन्य जिल्लामा मृत्यु भएको हो । उनीहरुको सोही जिल्लाहरुमा शव व्यवस्थापन हुँदै आएको स्वास्थ्य कार्यालयले जनाएको छ । शव व्यवस्थापनका लागि गणले दैनिक ४ वटा टिम तयारी अवस्थामा राखेको छ । गणमा रहेका सबैलाई शव व्यवस्थापनबारे प्रशिक्षण दिइएको छ । आवश्यक परेको अवस्थामा जति जनालाई पनि परिचालन गर्न सकिन्छ । प्रमुख सेनानी गुरुङले भने । मृतकका परिवारको चाहानाअनुसार अन्तिम संस्कार गर्न चाहनेलाई स्वास्थ्य मापदण्डसहित उक्त कर्म समेत गर्न दिइने गरिएको छ । निर्देशिकाअनुसार शवलाई र्यापिङ गर्ने जिम्मेवारी स्वास्थ्यकर्मीको हो । विपद्को समयमा जिम्मेवारीलाई कुर्नुभन्दा पनि तत्काल समस्या समाधान तर्फ लाग्नु पर्ने भएकाले हामी आफैंले पनि र्यापिङ गरेर व्यवस्थापन गर्दै आएका छौं उनले भने । शव व्यवस्थापन र अन्य अवस्थामा आवश्यक पर्ने पीपीई स्वास्थ्य कार्यालयले उपलब्ध गराउँदै आएको गणले जनाएको छ । शव व्यवस्थापनका लागि खटिने सुरक्षाकर्मीहरुले भने अहिलेसम्म जोखिम भत्ता रकम पाएका छैनन् । संकटका बेला भत्ता र रकमको कुरा भएन, रकम आयो भने पाईहाल्छन् । प्रमुख सेनानी गुरुङले भने ।"
निषेधाज्ञामा महंगोमा सामान बिक्री गर्ने व्यापारी पक्राउ,वीरगन्ज : कोरोना महामारी र निषेधाज्ञाका बेला पसल खोलेर बढी मुल्यमा सामान बेचेको आरोपमा प्रहरीले वीरगन्जबाट एकजना व्यापारीलाई पक्राउ गरेको छ । वीरगन्ज १० आदर्शनगरस्थित नगरसभागृह छेउको न्यू पप्पु किराना पसलका सञ्चालक ५० वर्षीय लक्ष्मण पोद्दारलाई प्रहरीले शुक्रबार पक्राउ गरेको हो । पाउरोटी बनाउन प्रयोग गरिने बेकिङ पाउण्डर ५०० ग्रामको बजार मुल्य १०५ रुपैयाँ पर्छ । तर पोद्दारले उक्त सामान ३ सय ८० रुपैयाँमा बिक्री गरेकाले प्रहरीले उनलाई शुक्रबार पसलबाटै प्रहरीले नियन्त्रणमा लिएको हो । कोरोना नियन्त्रणका कारण निषेधाज्ञा लगाइएको बेला बजार बन्द रहेको र त्यहि मौका छोपेर पोद्दारले बढी मुल्यामा सामान बिक्री गरी कालोबजारी गरेको गुनासो प्रहरी कार्यायमा पुगेको थियो । शुक्रबार खटिएको प्रहरी टोलीले न्यु पप्पु किराना पसलमा पुगेर अनुगमन गरेको थियो । त्यस क्रममा ५०० ग्रामको बेकिङ पाउडरको बट्टामा उत्पादकले १०५ रुपैयाँ अंकित गरेकोमा त्यसमा पोद्दारले कालो पोतेर ३ सय ८० लेखेको भेटिएपछि उनलाई पक्राउ गरिएको प्रहरी नायव उपरीक्षक ओमप्रकाश खनालले बताए । पसलबाट १२ पिस बेकिङ पाउडरको डब्बाका साथै पोद्दारलाई नियन्त्रणमा लिएर जिल्ला प्रहरी कार्यालय पर्साको हिरासतमा राखिएको उनले जानकारी दिए ।
इलाम अस्पताललाई जनशक्ति र स्वास्थ्य सामग्री माग,"काठमाडौं : कांग्रेस केन्द्रीय सदस्य एवं प्रतिनिधिसभा सदस्य सुजाता परियारले इलाम जिल्ला अस्पतालमा आवश्यक जनशक्ति र स्वास्थ्य सामग्रीतत्काल उपलब्ध गराउन सरकारसँग माग गरेकी छन् । सांसद परियारले शुक्रबार सिंहदरबारमा स्वास्थ्य तथा जनसंख्यामन्त्री हृदयेश त्रिपाठीलाई कोरोना महामारीको अवस्थाबारे ध्यानाकर्षण गराउँदै ज्ञापनपत्र बुझाएकी हुन् । इलाम अस्पतालमा दरबन्दी अनुसार डाक्टर, नर्स र स्वास्थ्यकर्मी छैनन् भने स्वास्थ्य सामग्री तथा उपकरण, अक्सिजनलगायत अति आवश्यक उपचार सामग्रीको अभावमा संक्रमितको उचित उपचार हुन सकिरहेको छैन । व्यवस्थित सघन कक्ष, भेन्टिलेटरको अभावमा इलामका संक्रमितलगायत अन्य बिमारीहरु थप उपचारको लागि अन्यत्र जानुपर्ने बाध्यता रहेको छ, ज्ञापनपत्रमा लेखिएको छ, तसर्थ इलामवासीको जीवन रक्षा र स्वास्थ्य उपचारको लागि तत्काल इलाम अस्पताललाई आवश्यक पर्ने परीक्षण किट, मास्क, स्यानिटाइजर, पीपीई सेट, थर्मल गनलगायत स्वास्थ्य सामग्री र अक्सिजन सिलिन्डर, अक्सिजन कन्सन्ट्रेटरको तत्काल व्यवस्था गरिदिन अनुरोध छ । सांसद परियारले आफ्ना माग सम्बोधन गर्ने प्रतिबद्धता मन्त्री त्रिपाठीले जनाएको अन्नपूर्ण पोस्ट्लाई बताइन् ।"
घर भत्किँदा च्यापिएर मृत्यु,दैलेख : बिहीबार रातिदेखि परेको अबिरल वर्षाले घर भत्किँदा दैलेखमा एकजनाको ज्यान गएको छ । जिल्लाको भैरबी गाउँपालिका२ रावतकोटस्थित बालेसैनीकी ६२ वर्षीया वृद्धा लक्ष्मी थापाको मृत्यु भएको हो । वर्षात्ले घर भत्किँदा च्यापिएर मृत्यु भएको जिल्ला प्रहरी कार्यालय दैलेखका प्रहरी निरीक्षक इन्द्रजित सुनारले जानकारी दिए । अबिरल वर्षातले दुई तले मुण्डा घरको (माटोले छाएको घर) बरण्डा भत्काएको प्रहरीले जनाएको छ । लक्ष्मीका तीनजना नातीनतिना र छोरा भने सकुशल रहेको प्रहरी निरीक्षक सुनारले बताए । घरमा लक्ष्मीसहित तीन नातीनातिना र एक छोरा थिए । घर भत्किँदा च्यापिएर ज्यान गुमाएकी लक्ष्मी केहि दिनअघि देखिज्वरो आउनेलगायतका स्वास्थ्य समस्याले थलिएकी थिइन् । शुक्रबार बिहान स्थानीय एक मेडिकलमा सामान्य चेकजाँच र उपचार गरेर घर फर्किएकी थिइन् । मेडिकलबाट फर्किएर घरको बरण्डामा बसेकी लक्ष्मी एक्कासी घरको बरण्डा भत्किँदा च्यापिएकी थिइन् । दैलेखमा बिहीबा रातिदेखि अविरल वर्षा भइरहेको छ । वर्षाका कारण केहि सडकमा क्षति पुगेको प्रहरीले जनाएको छ ।
पोखरीमा डुबेर बालकको मृत्यु,राजविराजः नुहाउन गएका १० वर्षीय बालकको शुक्रबार दिउँसो पोखरीमा डुबेर मृत्यु भएको छ । शम्भुनाथ नगरपालिका१२ का मुनिलाल साहको छोरा रुपेशको मृत्यु भएको स्थानीयवासीले जानकारी दिएका छन् । पोखरीमा नुहाउने क्रममा पानीमा डुबेर मृत्यु भएको मृतकका परिवारका सदस्यले समेत बताएका छन् । परिवारका अनुसार बिहान पानी पर्न रोकिएपछि घर नजिकै रहेको सार्वजानिक पोखरीमा रुपेश नुहाउन गएका थिए । घरदेखि दक्षिण अवस्थित सार्वजानिक पोखरीमा दिउँसो नुहाउन गएका उनी डुबेर घाइते भएपछि निकालेर राजविराज ल्याएको मृतकका बुवा मुनीलालले बताए । उपचारका लागि राजविराजस्थित छिन्नमस्ता अस्पताल ल्याउने क्रममा बाटोमा नै मृत्यु भएको हुनसक्ने अस्पतालले जनाएको छ । अस्पतालका डा महेश साहका अनुसार उपचारका लागि अस्पतालमा ल्याउँदा बालकको मृत्यु भइसकेको थियो ।
