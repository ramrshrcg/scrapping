शीर्षक,विवरण
तहमा बढ्दो भ्रष्टाचार,"भ्रष्टाचारको एक कारण स्थानीय तहमा जनप्रतिनिधि नहुनुलाई पनि मानिँदै आएको थियो। कर्मचारीमा सबै जिम्मेवारी हुँदा भ्रष्टाचार मौलाएको आरोप धेरै वर्ष उनीहरूले भोगे। संघीयतासँगै तीनै तहमा जनप्रतिनिधि आएपछि भ्रष्टाचार घट्ने अनुमान पनि थियो। तर, जनप्रतिनिधि निर्वाचित भएर आएपछि पनि नेपालमा भ्रष्टाचारको ग्राफ घट्न सकेको छैन। ट्रान्सपरेन्सी इन्टरनेसनलले सन् २०२० मा प्रकाशन गरेको भ्रष्टाचार हुने देशहरूको तथ्यांकमा नेपाल ३४ अंकका साथ ११३औं स्थानमा छ। यसले भ्रष्टाचार बढेको देखाउँछ। पछिल्लो समय त जनप्रनिधि नै भ्रष्टाचारको आरोपमा मुछिन र पक्राउ पर्न थालेका छन्। तीन तहमध्ये अझै बढी स्थानीय तहमा भ्रष्टाचार मौलाएको विभिन्न अध्ययनले देखाउँछ। व्यवस्थापकीय, कार्यपालिका र न्यायिक शक्ति र अधिकारको प्रयोग गर्न पाउने अख्तियारी संवैधानिक रूपमा स्थानीय तहलाई दिइएको छ। तहहरू अधिकारको हिसाबले पूर्ण र स्रोतसाधनको परिचालन, व्यवस्थापन र सञ्चालनका हिसाबले स्वायत्त जस्तै छन्। तर, यो शक्ति, अधिकार र स्रोतको दुरूपयोग गरेर भ्रष्टाचार मौलाएको छ। गैरकानुनी क्रियाकलाप, पतीत व्यवहार, भ्रष्ट आचरणका रूपमा भ्रष्टाचारलाई बुझ्ने गरिन्छ। गलत सोच र व्यवहारका दृष्टिमा यसलाई कमाउने माध्यमका रूपमा पनि लिने गरिन्छ। स्थानीय तहमा जनप्रतिनिधि आएपछि पनि महामारी रोगजस्तै फैलिने भ्रष्टाचारको प्रभाव अहिले मुलुकको सभ्य समाजदेखि अविकसित र कमजोर समाजसम्म पुगेको छ। भ्रष्टाचारको प्रवृत्ति माथिल्लो तहका राजनीतिक वा प्रशासनिक नेतृत्वलगायत तल्लो तहका राजनीतिक कार्यकर्ता, कर्मचारीसम्म भएको पाइएको छ। यसको उदाहरणका रूपमा प्रदेश २ का स्थानीय तहलाई लिन सकिन्छ। अनियमितताकै कारण यस प्रदेशमा जनप्रतिनिधि र कर्मचारी माथि हातपातसमेत भएका घटना छन्। बोलपत्रलाई तीनपटकसम्म संशोधन गर्ने, कमिसन दिलाउनेलाई मात्रै ठेक्का दिने, स्वीकृतिबिना सवारी खरिद गर्नेजस्ता बेतिथिको चाङ प्रदेश २ का तहमा थुप्रिएको छ। जनप्रतिनिधिले भ्रष्टाचारलाई नियन्त्रण गर्नुपर्नेमा उल्टै यस्तो दुुराचारमा मुछिनु राम्रो होइन। रक्षक नै भक्षक हुने हो भने देशको समृद्धिको कल्पना गर्न सकिँदैन। गैरआर्थिक आर्जनविरुद्धमा कमजोर सरकारी निगरानी, फजुल खर्च, धन हुनेलाई सम्मान गर्ने सामाजिक मान्यता, भ्रष्टाचारविरुद्ध सहकार्यको कमी, गरिबी, सम्पन्न र विपन्नबीच चर्को अन्तरलाई भ्रष्टाचार हुनुको कारणका रूपमा लिन सकिन्छ। यिनै सूचीको घेरामा जनप्रतिनिधि र कर्मचारी पनि घेरिँदा भ्रष्टाचार बढेको यस क्षेत्रको अध्ययन गरेका विज्ञ बताउँछन्। तहमा योजना छनोट गर्दा आवश्यकता र प्राथमिकता हेर्नुभन्दा पनि आफन्त र कार्यकर्तामुखी हुन्छ। योजना छनोटमा समाजको भौगोलिक, आर्थिकसामाजिक र नागरिकको आवश्यकता र चाहनाको बीचमा समदूरी कायम गर्नभन्दा पनि निश्चित वर्ग, क्षेत्र र समुदायको प्रभावमा छनोट गर्ने गरेको देखिन्छ। यसले भ्रष्टाचार मात्रै बढाएको छैन, विकासमा बाधा पनि गरेको छ। सोच, नीति, योजना र रणनीतिको नियमितताका लागि राजनीतिक सहमति र प्रतिबद्धता नभएसम्म कुनै पनि ठाउँमा हुने भ्रष्टाचारको अन्त्य हुँदैन। भ्रष्टाचारमा राजनीतिक नेतृत्वकै सहभागिताका कारण यसको अन्त्य चुनौतीपूर्ण छ। तहदेखि संघसम्मको नेतृत्व राजनीतिक दलकै व्यक्तिले गर्न र अन्य भ्रष्टाचारमा मुछिएकाको पनि संरक्षण तिनै नेतृत्वले गर्ने भएकाले भ्रष्टाचारी पक्राउ परेर कानुनी दायरामा कमै आउँछन्। जसका कारण प्रशासनिक संरचना, कार्यसंस्कार एवं कार्य पद्धतिमा सुधार हुँदैन। पहिले कर्मचारीकै मिलेमतोमा भ्रष्टाचार हुन्थ्यो भने अहिले जनप्रतिनिधिले पनि सघाएका छन्। कमजोर कर्मचारी व्यवस्थापन र प्रक्रियाउन्मुख कार्यप्रणाली पनि भ्रष्टाचारको अर्को कारण हो। यसमा पनि समयमा सुधार आवश्यक छ। भ्रष्टाचार नियन्त्रण गर्न नेपालको संविधानको भाग २१ अन्तर्गत धारा २३८ मा अख्तियार दुरूपयोग अनुसन्धान आयोगको गठनसम्बन्धी व्यवस्था छ। धारा २३९ मा आयोगको काम, कर्तव्य र अधिकारबारे व्यवस्था छ। संविधानमा भएको व्यवस्थाबमोजिम कुनै सार्वजनिक पद धारण गरेको व्यक्तिले भ्रष्टाचार गरी अख्तियारको दुरूपयोग गरेको सम्बन्धमा आयोगले कानुनबमोजिम अनुसन्धान तहकिकात गरी विशेष अदालतमा मुद्दा दायर गर्ने व्यवस्था छ। यो व्यवस्थाको कडाईका साथ कार्यान्वयन आवश्यक छ। सार्वजनिक कृयाकलापलाई पारदर्शी गरे मात्रै पनि भ्रष्टाचार आधाले घट्छ। भ्रष्टाचार रोक्न कार्यसम्पादन गर्ने जनप्रतिनिधि र कर्मचारीले नियम, कानुन र प्रकृयालाई अनुसरण गर्नुपर्छ। नागरिकमा अझै पनि चेतनाको कमी र समाजमा भ्रष्टाचारबाट कमाएको सम्पत्तिको सम्मान गर्ने प्रवृत्तिले भ्रष्टाचारलाई जरा गाड्न सहज बनाएको छ। नागरिक अब सचेत बन्नुपर्छ। आफ्नो क्षेत्रमा आएको योजना र बजेटको विषयमा मात्रै पनि जानकारी राखेर खबरदारी गर्न सके तहका भ्रष्टाचार घटाउन सकिन्छ।"
अन्ततः एमाले एकढिक्का,"काठमाडौं : अत्यन्त तिक्ततापूर्ण सम्बन्धबाट गुज्रिरहेका एमालेका दुई खेमा अन्ततः एकढिक्का भएका छन्। एकता कार्यदल र मध्यमार्गी केही नेताको लामो प्रयासमा एमाले फुट्नबाट जोगिएको हो। प्रधानमन्त्री केपी शर्मा ओली र वरिष्ठ नेता माधवकुमार नेपाल दुवै पक्षले आइतबार राति मेलमिलापको दस्तावेज जारी गरेका छन्। उक्त नेकपा (एमाले) मा विद्यमान समस्या समाधानसम्बन्धी प्रस्तावमा दुवै पक्षका कतिपय अडानलाई सम्बोधन गरिएको छ। कार्यदलमा भएको सहमति अध्यक्ष ओली र वरिष्ठ नेता नेपाललाई बुझाइने भएको छ। केही समययता पार्टीभित्र देखापरेका असहज र असामान्य अन्तरविरोधले गर्दा देशभरिका पार्टी कार्यकर्ता र समर्थकशुभेच्छुकहरू चिन्तित छन्। यसबाट नेकपा (एमाले)को आन्तरिक जीवन मात्र होइन, मुलुकको राजनीतिक स्थायित्व, अग्रगति र एकतासमेत कमजोर हुने हो कि भन्ने आशंका बढेर गएको छ, पार्टी एकता रक्षा, विकास र सुदृढीकरणका लागि निकालिएको साझा प्रस्तावमा भनिएको छ, यस्तो स्थितिको अविलम्ब अन्त्य र विद्यमान समस्याहरूको समाधान गरी पार्टीलाई एकतावद्ध एवं सुदृढ बनाउन पार्टीका सबै नेताकार्यकर्ताहरूले सकारात्मक योगदान गर्नु आवश्यक छ। कटुतापूर्ण तथा निषेधात्मक बन्दै गएका अन्तरविरोधहरूलाई पार्टीभित्रै विधिसम्मत ढंगले समाधान गर्न दुवै पक्ष सहमत भएका छन्। कार्यदलमा नेपाल पक्षका संयोजक भीम रावलले ऐतिहासिक र महत्वपूर्ण निर्णय गरिएको बताए। ओली पक्षका कार्यदल संयोजक सुवास नेम्बाङले लामो छलफलपछि सहमति भएको बताए। सहमतिअनुसार अब २०७५ साल जेठ २ गतेको (जेठ ३ गतेको केन्द्रीय कमिटीमा सदस्यहरू मनोनयन गर्ने निर्णयसहित) संगठनात्मक अवस्थाबाट क्रियाशील हुनेछन्। गत फागुन २३ गतेपछिका दुवैतर्फका राजनीतिक र संगठनात्मक कामकारबाही स्वतः बदर भएका छन्। माओवादी त्यागेर बसेका नेताहरूका हकमा तत्कालीन नेकपामा रहँदा सरहका कमिटीमा एमालेमा आबद्ध गर्ने सहमति भएको छ। पार्टीमा योगदान भएका केही नेतालाई केन्द्रीय कमिटीको कुल सदस्य संख्याको १० प्रतिशतमा नबढ्ने गरी मनोनीत गरिने भएको छ। प्रतिनिधिसभा विघटनसम्बन्धी सर्वोच्च अदालतमा विचाराधीन मुद्दा र सरकारका सम्बन्धमा पार्टी एकताको मर्म र भावनाका आधारमा विधिसम्मत एवं संस्थागत निर्णयअनुरूप हामी अगाडि बढ्नेछौं, सहमतिमा भनिएको छ। पार्टी तथा जनसंगठनहरू पूर्ववत अवस्थामा क्रियाशील हुने क्रममा उत्पन्न हुन सक्ने समस्या निराकरण गर्न र सदस्यता नवीकरण, महाधिवेशन तथा विभिन्न तहका अधिवेशनका सम्बन्धमा सुझाव दिन कार्यदल गठन गर्ने तय गरिएको छ। यी निर्णय अनुमोदनका लागि यथाशीघ्र विधान महाधिवेशन आयोजना गरिने भएको छ। पार्टी, संसदीय दल र जनसंगठनहरूलाई विधि र पद्धतिसम्मत किसिमले उच्च समझदारीका साथ सञ्चालन गर्दै एकता, क्रियाशीलता र मर्यादाको अभिवृद्धि गरिनेछ। यसका लागि एकताबद्ध भई आआफ्नो स्थानबाट सक्रियतापूर्वक योगदान गर्न समस्त पार्टी पंक्तिलाई आह्वान गरिएको छ, प्रस्तावमा भनिएको छ, कार्यदलको सिफारिस कार्यान्वयनका लागि तत्काल पार्टी स्थायी कमिटीको बैठक आयोजना गर्न अध्यक्ष एवं महासचिवलाई अनुरोध गर्ने। कार्यदलमा ओली पक्षका सदस्य प्रदीपकुमार ज्ञवालीले सहमतिका बारेमा जानकारी दिँदै केही समययता पार्टीभित्र देखापरेका असहज र असामान्य अन्तरविरोधले गर्दा देशभरिका पार्टी कार्यकर्ता र समर्थक शुभेच्छुक चिन्तित बनेको बताए। एमालेको आन्तरिक जीवन मात्र होइन, मुलुकको राजनीतिक स्थायित्व, अग्रगति र एकतासमेत कमजोर हुने हो कि भन्ने आशंका बढेर गएको छ। यस्तो स्थितिको अविलम्ब अन्त्य र विद्यमान समस्याहरूको समाधान गरी पार्टीलाई एकताबद्ध एवं सुदृढ बनाउन पार्टीका सबै नेता कार्यकर्ताहरूले सकारात्मक योगदान गर्नु आवश्यक छ, नेता ज्ञवालीले भने, यही निष्कर्षलाई आत्मसात् गर्दै पार्टी एकताको रक्षा, विकास र सुदृढीकरणका लागि यी निर्णय गरिएको छ। कार्यदलको सिफारिस कार्यान्वयनका लागि तत्काल स्थायी कमिटी बैठक आयोजना गर्न अध्यक्ष र महासचिवलाई अनुरोध गर्ने निर्णय गरिएको छ। कार्यदलका सदस्य सुरेन्द्र पाण्डेले सर्वसम्मत रूपमा सहमतिपत्रमा हस्ताक्षर भएको जानकारी दिए। कार्यदलले गरेको सहमति शीर्ष नेतालाई उपलब्ध गराइने नेता पाण्डेले बताए। स्थायी कमिटीको सोमबार बस्ने बैठकले यो सहमतिलाई अनुमोदन गर्ने एक स्थायी कमिटी सदस्यले बताए। बैठक आइतबार अपराह्न ४ बजे बोलाइए पनि कार्यदलमा सहमति गर्न ढिलाइ भएपछि सोमबार सारिएको हो। यसैबीच एमालेले केन्द्रीय कमिटीको १४ औं बैठक असार २९ गते मंगलबार बिहान ११ बजे बालुवाटारमा बस्ने गरी बोलाएको छ। वरिष्ठ नेता नेपालले आइतबारै आफूनिकट केन्द्रीय सदस्य र सांसदसँग छलफल गरेका थिए। केन्द्रीय सदस्य निरज आचार्यले छलफल ६ बुँदे प्रस्तावमा टेकेर सहमति गर्न आफूले कार्यदलका सदस्यलाई निर्देशन दिएको नेपालले बताएको जानकारी दिए।"
सांसद कि ठेकदार ?,"जनकपुरधाम : कानुन, नीति, नियम बनाउन भूमिका निर्वाह गर्नुपर्ने प्रदेश २ का सांसद बजेटकेन्द्रित भएका छन्। यससँगै उनीहरू सांसदभन्दा ठेकदारको भूमिकामा बढी देखिन थालेका छन्। एकातर्फ मन्त्रीहरूले आफ्नो क्षेत्रमा बढीभन्दा बढी बजेट लगी कार्यकर्ता वा नातेदारमार्फत काम गराएर सकाउने गरेका छन्। अर्कातर्फ सांसदहरू मन्त्रीसँग नजिकिएका आधारमा योजना लिई मनमौजी रूपमा काम गराउने थुप्रै उदाहरण छन्। चालू आर्थिक वर्ष पर्यटन पूर्वाधार विकासका लागि छुट्ट्याइएको ८० करोड ९६ लाख रुपैयाँमध्ये उद्योग, पर्यटन वन तथा वातावरणमन्त्री रामनरेश रायले सबैभन्दा बढी २८ करोड ५१ लाखका १ सय १३ योजना गृहजिल्ला सर्लाहीमा लगे। यो बजेट बारा, पर्सा र सप्तरी जिल्लालाई छुट्ट्याइएको बजेटभन्दा पाँच गुणा बढी छ। रायले निर्वाचनलाई लक्ष्य गरी नेता, कार्यकर्ता खुसी पार्न अधिकांश २० लाखका टुक्रे काम उपभोक्ता समितिमार्फत गराएका छन्। प्रदेशमा कोरोना महामारीले गर्दा व्याप्त बेरोजगारी वा शिक्षा, स्वास्थ्य सुधारभन्दा पुँजीगत विकासको रकम अनुत्पादक क्षेत्रमा खर्च गरिएको छ। बाराको प्रसौनी गाउँपालिका३ नवतनटोलमा वरपीपल संरक्षणमा प्रदेश सरकारले २० लाख खर्च गर्यो। पर्यटन प्रवर्द्धनका लागि भन्दै सांसद जितेन्द्र सोनलको पहलमा उनकै निर्वाचन क्षेत्रमा चारवटा वरपीपलका रूख संरक्षण गर्न सामान्य पर्खाल उठाएर घेराबेरा लगाइयो। झरीका बेला लगाइएको पर्खाल वर्षाले भत्काइसके पनि प्राविधिक रूपमा शतप्रतिशत मूल्यांकन देखाएर वन कार्यालयले २० लाख रुपैयाँ भुक्तानी दिइसकेको छ। सोनलले जस्तै पर्यटन प्रवर्द्धनका नाममा बारामा प्रदेशसभा सदस्यहरूको पहलमा ११ वटा योजना आठ पालिकामा सञ्चालित छन्। जसमध्ये अधिकांश योजना अधुरै छन्। हतारमा सम्पन्न भएका योजना प्राविधिक रूपमा त्रुटिपूर्ण छन्। प्रदेश २ का सभामुख सरोजकुमार यादव, प्रदेससभा सदस्य पारसप्रसाद साह, बच्चा राउत, सुन्दर विश्वकर्माले लगेका योजना असार पहिलो सातादेखि सञ्चालन भएका हुन्। यी योजनामा प्रदेश सरकारले साढे २ करोड खर्च गरेको छ। शिक्षा, स्वास्थ्य वा रोजगारीमूलक कार्यक्रमभन्दा पनि माटो, ग्राभेल, पोखरी सौन्दर्यीकरण, मठमन्दिर, धर्मशाला निर्माणजस्ता अनुत्पादक क्षेत्रमा सांसद र मन्त्रीहरूले बजेट केन्द्रित गर्ने गरेका छन्। मठमन्दिर वा पोखरीको नाममा बजेट खर्चिंदा जनताले पनि बढी सोधखोज गर्दैन र सजिलै रकम पचाउन सकिन्छ, एक कर्मचारीले नाम नखुलाउने सर्तमा भने, सांसदहरूले योजना छनोट गरेर प्राविधिक कार्यालयलाई दिने र प्राविधिक कार्यालयबाट मूल्यांकन भई आवश्यकताअनुसार कार्य सञ्चालन गरी अनुगमन गरिने व्यवस्था छ। अनुगमनपछि बिल पेस गरिन्छ र भुक्तानी हुन्छ। तर, यस प्रदेशमा कर्मचारीहरू पनि नेताहरूसँग मिलोमतो गरी जुन पायो त्यही योजनालाई स्वीकृति दिन्छन् र कमिसनको भरमा भुक्तानी हुन्छ। आर्थिक वर्ष २०७८७९ को बजेट पनि प्रदेशको समृृद्धिभन्दा मन्त्री र सांसदहरूको सजिलै भ्रष्टाचार गरिन सकिने शीर्षकहरूमा बढी केन्द्रित देखिन्छ। बजेटमा कोरोना महामारी नियन्त्रणका लागि जहाँ २० करोड छुट्ट्याइएको छ भने अर्कोतर्फ पोखरी सौन्दर्यीकरणका लागि ३२ करोड रकम विनियोजन गरिएको छ। बजेट अर्थमन्त्री र मन्त्रीहरूका गृहजिल्ला र निर्वाचन क्षेत्र केन्द्रित भएको भन्दै आइतबार प्रतिपक्षी दलका सांसदले प्रदेशसभा बैठकसमेत अवरुद्ध गरे। जहाँजहाँ भ्रष्टाचार गर्न सकिन्छ सोही शीर्षकमा बढी बजेट छुट्ट्याइएको छ। मन्त्रीहरूको जिल्लामा मनोमानी रूपमा बजेट राख्ने अधिकार सरकारलाई कसले दियो, सदन अवरुद्ध गर्ने क्रममा बोल्दै माओवादी केन्द्रका सांसद दिलीप साहले भने, ६४ ओटै निर्वाचन क्षेत्रमा समानुपातिक रूपमा बजेट विनियोजन नगरिएसम्म हामी सदन चल्न दिँदैनौं। सांसद मञ्जु यादवले यस प्रदेशमा सरकार सञ्चालनभन्दा पनि ठेकदारी प्रवृत्ति मौलाएको बताइन्। सांसद यादवले भनिन्, जो मन्त्री र सांसदहरू बाहुबली छन् तिनले आफ्नो क्षेत्रमा सक्दो बजेट लान्छन् र अन्य सांसदहरू मूकदर्शक बन्ने गर्छन्। प्रदेशको समग्र विकासभन्दा आफ्नो गोजी कसरी भर्ने त्यसमै सबै केन्द्रित भएका छन्। प्रदेशको नाम र राजधानी तोक्न खासै चासो नदेखाउने सांसदहरूले बजेट बढाउने बेला निकै एकता देखाउने गर्छन्। यसअघि २०७५७६ को प्रदेश सरकारको बजेटमा आठै जिल्लामा मन्त्रालयहरूबाट सांसदमार्फत मनोमानी रूपमा ८ सय ४२ वटा योजना बाँडेर आर्थिक मसान्तको अन्त्यमा काम गराइएको थियो। ती योजनामध्ये ५ सय ९० वटाको रकम निकासा रोकिएको थियो। सांसदहरूको प्रत्यक्ष संलग्नतामा उपभोक्ता समितिमार्फत भएका कामहरूमा ९४ करोड २२ लाख ९६ हजार लागत अनुमान गरी बिल पेस गरिएको थियो। तर, छानबिनपछि ८६ करोड ६५ लाख २३ हजारको मात्र काम फेला परेपछि भुक्तानीमा झमेला भएको थियो। सो भुक्तानीको विषयलाई लिएर सांसदहरूले पटकपटक सदन अबरुद्ध गर्नेदेखि लिएर सरकारका मन्त्रीहरूले नै कर्मचारीहरूविरुद्ध कार्यक्रम गरे। अन्त्यमा आर्थिक वर्ष २०७६०७७ मा रेड बुकमा सो बक्र्यौता रकम राखेर उपभोक्ताहरूलाई भुक्तानी गरियो।"
यस्तो छ सर्वोच्चको ऐतिहासिक फैसला (पूर्णपाठ),"काठमाडौं : सर्वोच्च अदालतले संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा दल त्याग सम्बन्धी कारवाही गर्न नमिल्ने जनाएको छ। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ। जारी आदेशमा भनिएको छ, संविधानको धारा ७६ को उपधारा (५) बमोजिम प्रधानमन्त्री नियुक्त गर्न प्रयोजनका लागि विश्वास जनाएको वा समर्थन गरेको कारणबाट राजनीतिक दल सम्बन्धी ऐन, २०७३ बमोजिम दल त्याग सम्बन्धी कारवाही गर्न नमिल्ने भएकाले उक्त प्रावधान बमोजिम प्रधानमन्त्री पदमा नियुक्तिका सन्दर्भमा प्रतिनिधि सभाका कुनै सदस्यप्रति विश्वास जनाएको, समर्थन गरेको, आफ्नो अभिमत वा धारणा व्यक्त गरेको, वा मतदान गरेको कुरालाई लिएर प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भनी प्रत्यर्थीहरुका नाउँमा प्रतिषेधको आदेश जारी हुने ठहर्छ।' प्रतिनिधिसभा पुनर्स्थापना तथा कांग्रेस सभापति शेरबहादुर देउवालाई प्रधानमन्त्री बनाउन परमादेश जारी गरेको छ । सोमबार अदालतले १ सय ४६ जना सांसदहरुले दिएको रिट निवेदनको पक्षमा सर्वोच्च अदालतले फैसला गरेको हो । अदालतले पुनर्स्थापित प्रतिनिधि सभाको अधिवेशन आजका मितिले ७ (सात) दिनभित्र (अर्थात २०७८ साल श्रावण ३ गते आइतबार अपरान्ह ५ बजेभित्री प्रारम्भ हुने गरी नेपालको संविधान बमोजिम अधिवेशन आह्वान गरी नियमित रुपमा बैठक बस्ने व्यवस्था तत्काल मिलाउन परमादेश जारी गरेको छ। प्रधानमन्त्री ओलीको दाबी संविधानसम्मत् देखिएन सर्वोच्च अदालतले प्रधानमन्त्री केपी शर्मा ओलीले धारा ७६ को उपधारा (५) बमोजिम प्रधानमन्त्री पदमा नियुक्तिका लागि गरेको दावी संविधानसम्मत् नदेखिएको जनाएको छ। आदेशमा भनिएको छ,नेपालको संविधानको धारा ७६ को उपधारा (३) बमोजिम नियुक्त प्रधानमन्त्रीले उपधारा (४) बमोजिम प्रतिनिधि सभाबाट विश्वासको मत प्राप्त नगरेको वा निजले सो प्रकृया परित्याग गरेको कारणबाट उपधारा (५) बमोजिम प्रधानमन्त्री नियुक्ति हुने अवस्थामा निजले दावी पेश गर्न नमिल्ने भएकाले तत्काल विश्वासको मत लिन नसक्नु भएका सम्माननीय प्रधानमन्त्री श्री के पी शर्मा ओलीले धारा ७६ को उपधारा (५) बमोजिम प्रधानमन्त्री पदमा नियुक्तिका लागि गर्नु भएको दावी संविधानसम्मत् देखिएन। नेपालको संविधानको धारा ७६ को उपधारा (५) मा प्रतिनिधि सभाका कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा भन्ने वाक्यांश रहेको र सो प्रयोजनका लागि प्रतिनिधि सभाका १४९ जना सदस्यहरु (बहुमत सदस्यहरु) ले समर्थन जनाएको कुरालाई विश्वासको मत प्राप्त गर्न सक्ने आधार प्रस्तुत गरेको भनी मान्नु पर्ने पर्याप्त र मनासिव आधार देखिएको हुँदा सोही बमोजिम आजका मितिले २ (दुई। दिनभित्र (अर्थात २०७८ साल असार २९ गते मंगलबार अपरान्ह ५ बजेभित्र देउवालाई प्रधानमन्त्री पदमा नियुक्ति गर्ने र संविधानको धारा ७६ को उपधारा (६) बमोजिम विश्वासको मत प्राप्त गर्ने प्रकृया पुरा गर्ने गराउनू भन्दै अदालतले परमादेश जारी गरेको छ। आदेशमा भनिएको छ,संविधानको धारा ७६(५) बमोजिम प्रधानमन्त्री पदमा नियुक्तिका लागि श्री शेर बहादुर देउवाले १४९ जना प्रतिनिधि सभाका सदस्यहरुको समर्थन रहेको भनी गर्नु भएको दावीलाई संविधानको धारा ७६(५) प्रतिकूल हुने गरी दावी नपुग्ने भनी गरिएको निर्णय उपरोक्त प्रकरण (क) मा उल्लेख भए अनुसार बदर गरिएको छ। अब जुन बिन्दुबाट संविधानको प्रयोग र पालनामा त्रुटी भएको हो, सोही अवस्थाबाट संविधानसम्मत् तबरले प्रकृया अगाडि बढाउनु मनासिव हुने देखिन्छ। नेपालको संविधानको धारा ७६ को उपधारा (५) मा प्रतिनिधि सभाका कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा भन्ने वाक्यांश रहेको र सो प्रयोजनका लागि प्रतिनिधि सभाका १४९ जना सदस्यहरु (बहुमत सदस्यहरु) ले समर्थन जनाएको कुरालाई विश्वासको मत प्राप्त गर्न सक्ने आधार प्रस्तुत गरेको भनी मान्नु पर्ने पर्याप्त र मनासिव आधार देखिएको हुँदा सोही बमोजिम आजका मितिले २ (दुई। दिनभित्र (अर्थात २०७८ साल असार २९ गते मंगलबार अपरान्ह ५ बजेभित्र। उपरोक्त अनुसार संविधानसम्मत् रुपमा मिति २०७८२७ गते सम्माननीय राष्ट्रपति समक्ष दावी पेश गरेका प्रतिनिधि सभाका सदस्यलाई प्रधानमन्त्री पदमा नियुक्ति गर्ने र संविधानको धारा ७६ को उपधारा (६) बमोजिम विश्वासको मत प्राप्त गर्ने प्रकृया पुरा गर्ने गराउनु भनी प्रत्यर्थी मध्येका राष्ट्रपतिको कार्यालय तथा संघीय संसदको पुनर्स्थापित प्रतिनिधि सभाका नाउँमा परमादेश जारी हुने ठहर्छ।"
"विपक्षी गठबन्धनको निर्णय : सानो मन्त्रिपरिषद् निर्माण गर्ने, सबै दललाई समेट्ने",काठमाडौं : विपक्षी गठबन्धनले सर्वोच्च अदालतले सोमबार गरेको प्रतिनिधिसभा पुनःस्थापना गर्ने फैसलालाई स्वागत गरेको छ। प्रधानन्यायाधीश चोलेन्द्रशम्शेर जबरा नेतृत्वको संवैधानिक इजलासले आज प्रतिनिधिसभा पुनःस्थापना र नेपाली कांग्रेसका सभापति शेरबहादुर देउवालाई प्रधानमन्त्रीमा नियुक्त गर्ने आदेश दिएको थियो।
कोटेश्वरमा विपक्षी गठबन्धनको बैठक : साझेदारी र सरकार निर्माणको एजेन्डामा छलफल,"काठमाडौं : सर्वोच्च अदालतले संसद विघटन बदर गरेपछि विपक्षी गठबन्धनको बैठक कोटेश्वरमा जारी रहेको छ। सोमबार सर्वोच्च अदालतले कांग्रेस सभापति शेरबहादुर देउवालाई प्रधानमन्त्री नियुक्त गर्न आदेश दिएपछि नेपाल वन पैदावार उद्योग व्यवसायी महासंघको कार्यालयमा विपक्षी गठबन्धन छलफलमा जुटेको हो। बैठकमा नेपाली कांग्रेस, नेकपा (माओवादी केन्द्र), नेकपा एमाले (माधव समूह), जनता समाजवादी पार्टी (उपेन्द्र समूह) र राष्ट्रिय जनमोर्चाका शीर्ष नेताहरु सहभागी छन्। कांग्रेसकातर्फबाट सभापति शेरबहादुर देउवा, वरिष्ठ नेता रामचन्द्र पौडेल,प्रमुख सचेतक बालकृष्ण खाण, नेकपा माओवादी केन्द्रबाट पुष्पकमल दाहाल प्रचण्ड लगाएतका नेताहरु सहभागी छन्। बैठकमा एमाले नेता माधव कुमार नेपाल पनि गठबन्धन बैठकमा सहभागी छन्। यसैगरी जसपाकाका संघीय परिषद् अध्यक्ष डा बाबुराम भट्टराई, उपेन्द्र यादव र जनमोर्चाबाट उपाध्यक्ष दुर्गा पौडेल सहभागी छन्। बैठकमा अब गठबन्धनको सरकार कसरी अगाडि बढाउने र के गर्ने भन्ने विषयमा केन्द्रित रहेर छलफल भएको छ। सर्वोच्च अदालतले शेरबहादुर देउवालाई प्रधानमन्त्रीमा नियुक्त गर्न परमादेश जारी गरेको छ । सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाउँदै प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले यस्तो आदेश दिएको हो।"
राजनीतिक दलको ह्विप नलाग्ने आदेश लोकतन्त्रमा कसैले स्वीकार्न सक्दैन : महासचिव पोखरेल,"काठमाडौं : नेकपा एमालेका महासचिव ईश्वर पोखरेलले मुलुकलाई प्रधानमन्त्री दिने काम राजनीतिक दलहरूको प्रतिनिधित्व भएको संसदले गर्ने बताएका छन्। सोमबार प्रतिनिधिसभा पुनर्स्थापनाको आदेश दिँदै शेरबहादुर देउवालाई प्रधानमन्त्रीमा नियुक्त गर्न परमादेश जारी गरेपश्चात उनले यस्तो बताएका हुन्। पोखरेलले लोकतान्त्रिक प्रणालीमा मुलुकलाई प्रधानमन्त्री दिने काम संसदले गर्ने र राष्ट्रपति संस्थाले त्यसलाई औपचारिकता दिने धारणा राखेका हुन्। फेशबुकमार्फत उनले सर्वोच्च अदालतको आजको फैसलाबाट संसदीय प्रणालीको अभ्यास र मर्ममाथि प्रहार भएको टिप्पणी गरेका छन्। उनले भनेका छन्, लोकतान्त्रिक प्रणालीमा मुलुकलाई प्रधानमन्त्री दिने काम राजनीतिक दलहरूको प्रतिनिधित्व भएको संसदले गर्ने हो, राष्ट्रपति संस्थाले त्यसलाई औपचारिकता दिने हो। सर्वोच्च अदालतको आजको फैसलाबाट यही अभ्यास र मर्ममाथि प्रहार भएको छ। लोकतन्त्रको महत्वपूर्ण पक्षनियन्त्रण र सन्तुलन अर्थात् शक्ति पृथकिकरण हो, त्यसैमाथि प्रहार भएको छ। सर्वोच्च अदालतले संविधानको धारा ७६ (५) अनुसार सरकार गठनको प्रक्रियामा सांसदहरुलाई दलीय ह्वीप नलाग्ने ठहर गरेको छ। संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ। यस्तो आदेशलाई पोखरेलल बहुदलीय व्यवस्थाको मर्मविपरित भएको बताएका छन्। उनले संसदभित्रका सम्वन्धित राजनीतिक दलको ह्विप नलाग्ने आदेश लोकतन्त्रमा विश्वास गर्ने कसैले पनि स्वीकार गर्न नसक्ने बताएका छन्। संसदभित्रका कारवाहीमा संसदभित्रका सम्वन्धित राजनीतिक दलको ह्विप नलाग्ने आदेश गरेको छ। उनले प्रस्ट्याएका छन्, लोकतन्त्रमा विश्वास गर्ने कसैले पनि यसलाई स्वीकार गर्न सक्तैन। यसका विरूद्धको बृहद जनअभिमत निर्माण गर्नु अबको प्रमुख काम हो। अदालतले जारी गरेको आदेशमा भनिएको छ, संविधानको धारा ७६ को उपधारा (५) बमोजिम प्रधानमन्त्री नियुक्त गर्न प्रयोजनका लागि विश्वास जनाएको वा समर्थन गरेको कारणबाट राजनीतिक दल सम्बन्धी ऐन, २०७३ बमोजिम दल त्याग सम्बन्धी कारवाही गर्न नमिल्ने भएकाले उक्त प्रावधान बमोजिम प्रधानमन्त्री पदमा नियुक्तिका सन्दर्भमा प्रतिनिधि सभाका कुनै सदस्यप्रति विश्वास जनाएको, समर्थन गरेको, आफ्नो अभिमत वा धारणा व्यक्त गरेको, वा मतदान गरेको कुरालाई लिएर प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भनी प्रत्यर्थीहरुका नाउँमा प्रतिषेधको आदेश जारी हुने ठहर्छ।'"
कांग्रेसमा क्रियाशील सदस्यता विवाद : अझै ५५ निर्वाचन क्षेत्रको टुङ्गो लगाउन बाँकी,"काठमाडौं : नेपाली कांग्रेसले देशभरका ५५ निर्वाचन क्षेत्रको क्रियाशील सदस्यता टुङ्गो लगाउन बाँकी रहेको जनाएको छ। पार्टीको आगामी भदौ १६ देखि १९ गतेसम्म हुने १४ औँ केन्द्रीय महाधिवेशनका लागि प्रारम्भिक मतदाताका रुपमा रहेको क्रियाशील सदस्यतामा देशभरका १६५ निर्वाचन क्षेत्रमध्ये ५५ निर्वाचन क्षेत्रको टुङ्ग्याउन बाँकी रहेको जनाएको हो। कांग्रेस केन्द्रीय कार्यालयमा देशभरको ७७ जिल्लाको १६५ निर्वाचन क्षेत्रबाट आठ लाख ५० हजार क्रियाशील सदस्यताको नामावली दर्ता भइसकेको छ। पार्टीद्वारा गठित क्रियाशील सदस्यता छानबिन समितिले विवाद टुङ्गो लगाउने कामलाई तीव्रता दिएसँगै ११० निर्वाचन क्षेत्रको टुङ्गिएको हो। समितिका प्रवक्ता एवं पार्टीका केन्द्रीय सदस्य प्रदीप पौडेलले देशभरका ६४ जिल्लाको ११० निर्वाचन क्षेत्रको क्रियाशील सदस्यता टुङ्गोमा पुर्याई सकिएको जानकारी दिए। क्रियाशील सदस्यता विवाद रहेका देशभरका ५५० वडामध्ये ३०० भन्दा बढी वडाको विवाद टुङ्गो लागिसकेको छ। पार्टीको क्रियाशील सदस्यता छानबिन समितिले द्रुत गतिमा काम गरिरहेकाले यही असार मसान्तभित्र सबै क्रियाशील सदस्यता विवाद टुङ्गोमा पु्याइने प्रवक्ता पौडेलले बताए। कांग्रेसले पार्टीका केन्द्रीय सदस्य रमेश लेखकको संयोजकत्वमा पौडेल, आनन्द ढुङ्गाना, जीवन परियार, श्यामकुमार घिमिरे, कल्याणकुमार गुरुङ र योगेन्द्र चौधरी सदस्य रहेको छानबिन समिति गठन गरेको थियो। कांग्रेसको १४औँ महाधिवेशनका लागि अगामी साउन १२ मा वडा समितिको अधिवेशन, साउन १६ मा गाउँ नगर समितिको अधिवेशन, साउन २० मा प्रदेश निर्वाचन क्षेत्रको अधिवेशन, साउन २३ मा प्रतिनिधिसभा क्षेत्रीय अधिवेशन, साउन २६ मा एकभन्दा बढी निर्वाचन क्षेत्र हुने जिल्लाको अधिवेशनको मिति तय गरिएको छ। यसैगरी आगामी भदौ १ र २ गते प्रदेश समितिको अधिवेशन र भदौ १६ देखि १९ गतेसम्म राष्ट्रिय महाधिवेशन गर्ने कार्यतालिका यसअघि नै सार्वजनिक गरिसकेको छ। रासस"
नेपालमा प्रतिनिधिसभा कति पटक विघटन र पुनःस्थापना भयो ?,काठमाडौं : नेपालको संसदीय इतिहासमा हालसम्म छ पटक प्रतिनिधिसभा विघटन भएका छन्। तीमध्ये चार पटकका विघटन बदर र दुई पटकका सदर भएका छन्।विघटित प्रतिनिधिसभा तीनपटक सर्वोच्च अदालतमार्फत र एकपटक जनआन्दोलनमार्फत पुनःस्थापित भएको सङ्घीय संसद् सचिवालयले जनाएको छ। पहिलोपटक विसं २०५१ मा तत्कालीन प्रधानमन्त्री गिरिजाप्रसाद कोइरालाले प्रतिनिधिसभा विघटनको सिफारिस गरेका थिए। विसं २०५१ असार २७ गते तत्कालीन राजाबाट सो सिफारिस सदर गरिएको थियो। आर्थिक वर्ष २०५१०५२ को सरकारको नीति तथा कार्यक्रममाथि छलफल पश्चात् पारित गर्न विसं २०५१ असार २६ गते प्रतिनिधिसभाको बैठक बसेको थियो। सो बैठकमा नीति तथा कार्यक्रम पारित गर्न प्रस्ताव हुँदा पक्षमा ७४ र विपक्षमा ८६ मत परी अस्वीकृत भएको थियो। त्यसपछि तत्कालीन प्रधानमन्त्री कोइरालाले पदबाट राजीनामा दिनुका साथै नेपाल अधिराज्यको संविधान २०४७ बमोजिम प्रतिनिधिसभा विघटन गरी विसं २०५१ कात्तिक २७ गते आमनिर्वाचनका लागि मिति तोक्न सिफारिस भएबमोजिम प्रतिनिधिसभा विघटन भएको थियो। विसं २०५१ मङ्सीर १३ गते तत्कालीन नेकपा (एमाले) संसदीय दलका नेता मनमोहन अधिकारी सबैभन्दा बढी सदस्य भएको दलको नेताको हैसियतले प्रधानमन्त्रीमा नियुक्त भएका थिए। विकसित राजनीतिक घटनाक्रमसँगै विसं २०५२ जेठ २६ गते प्रधानमन्त्री अधिकारीले प्रतिनिधिसभा विघटन गर्न तत्कालीन राजासमक्ष सिफारिस गरेपछि जेठ ३० गते प्रतिनिधिसभा विघटन भएको थियो। तर सर्वोच्च अदालतबाट विसं २०५२ भदौ १२ गते विघटनलाई बदर गरी प्रतिनिधिसभा पुनःस्थापना गरिएको थियो। नेपालमा तेस्रोपटक प्रतिनिधिसभाको बैठक चालू रहेको १५ औँ अधिवेशनको बीचमै विसं २०५५ माघ १ गते तत्कालीन प्रधानमन्त्री गिरिजाप्रसाद कोइरालाले नेपाल अधिराज्यको संविधान २०४७ बमोजिम प्रतिनिधिसभा पुनः विघटन गरी विसं २०५६ वैशाख २० गते निर्वाचनको मिति तोक्ने सिफारिस गरे। सो सिफारिसअनुसार तत्कालीन राजाबाट सोही दिन प्रतिनिधिसभा विघटन भएको थियो। त्यस्तै विसं २०५४ पुस २४ गते तत्कालीन प्रधानमन्त्री सूर्यबहादुर थापाले प्रतिनिधिसभा विघटनका लागि तत्कालीन राजा वीरेन्द्र शाहलाई सिफारिस गरेका थिए। राजाले सो सिफारिसलाई कार्यान्वयन नगरी सर्वोच्च अदालतसँग राय माग्दा सर्वोच्चले विघटन नगर्ने राय दिएको थियो। तसर्थ प्रतिनिधि सभा विघटनको सिफारिस भयो तर कार्यान्वयन भएन। चौथौपटक विसं २०५९ जेठ ९ गते प्रतिनिधिसभाको बैठक बस्ने गरी संसद्को २२ औँ अधिवेशन आह्वान भएकामा तत्कालीन प्रधानमन्त्री शेरबहादुर देउवाले विसं २०५९ जेठ ८ गते प्रतिनिधिसभा विघटनका लागि सिफारिस गरेका थिए। निर्वाचनको लागि मिति तोक्न सिफारिस गरेबमोजिम सोही दिन प्रतिनिधिसभा विघटन समेत भएको थियो। विघटन भएको सो प्रतिनिधि सभा जनआन्दोलनको बलले तत्कालीन राजा ज्ञानेन्द्र शाहबाट विसं २०६३ वैशाख ११ गते राति ११ बजे पुनःस्थापना भई २०६३ साल १५ गते बैठक बस्ने गरी मितिसमेत तोकिएको थियो। पाँचौँ पटक प्रधानमन्त्री केपी शर्मा ओलीले मन्त्रिपरिषद्को सिफारिससहित नेपालको संविधानबमोजिम र संसदीय प्रणालीको आधारभूत मर्म एवं अभ्यास बमोजिम भन्दै २०७७ साल पुस ५ गते प्रतिनिधिसभा विघटन गरियोस् भनी सिफारिस गरेका थिए। सो सिफारिसबमोजिम राष्ट्रपति विद्यादेवी भण्डारीबाट वर्तमान प्रतिनिधिसभा विघटन गरी विसं २०७८ वैशाख १७ र २७ गते दुई चरणमा प्रतिनिधिसभाको निर्वाचन सम्पन्न गर्ने गरी मितिसमेत तोकेका थिए। तर सर्वोच्च अदालतले प्रतिनिधिसभा विघटनविरुद्धको मुद्दामा सुनुवाइपछि विघटनलाई असंबैधानिक कदम भन्दै २०७७ साल फागुन ११ गते पुनःस्थापना गर्ने फैसला गरेको थियो। फैसला सुनाउँदै अदालतले १३ दिनभित्र संसद् अधिवेशन बोलाउन परमादेशसमेत जारी गरेको थियो। अदालतको फैसलापछि फागुन २३ गते पुनःस्थापित प्रतिनिधिसभाको बैठक बसेको थियो। छैटौ पटक प्रधानमन्त्री केपी शर्मा ओलीले गत जेठ ८ गते पुनः प्रतिनिधिसभा विघटन गरी आगामी कात्तिक २६ र मङ्सिर ३ गते मध्यावधि निर्वाचन तोक्ने गरी राष्ट्रपति समक्ष सिफारिस गरे। सोहीबमोजिम राष्ट्रपतिले प्रतिनिधिसभा विघटन गरी निर्वाचनको मिति तोके। सो विघटनका विरुद्धमा परेका विभिन्न निवेदनउपर सुनुवाइ गर्दै सर्वोच्च अदालतले सोमबार २८ गते संविधानका मूल्य र मान्यता अनुकूल नभएको ठहर गर्दै विघटनको कदमलाई बदर गरिदिएको छ। साथै अदालतले दुईदिनभित्र नेपाली काँग्रेसका सभापति शेरबहादुर देउवालाई प्रधानमन्त्री बनाउने परमादेश समेत जारी गरेको छ भने आगामी साउन ३ गते प्रतिनिधिसभाको बैठकले बोलाउन भनेको छ। रासस
राष्ट्रिय सभाको आठौँ अधिवेशन अन्त्य,"काठमाडौं : राष्ट्रिय सभाको आठौँ अधिवेशन अन्त्य भएको छ । मन्त्रिपरिषद्को बैठकको सिफारिसमा सोमबार राष्ट्रपति विद्यादेवी भण्डारीले चालू अधिवेशन अन्त्य गरेकी हुन् । राष्ट्रपति भण्डारीले सोमबार राति १२ बजेदेखि अधिवेशन अन्त्य गर्ने पत्र संघीय संसदलाई पठाएकी छन् । संघीय संसदको महासचिव डा भरतराज गौतमले सोमबार बसेको राष्ट्रिय सभाको बैठकबाट मङ्गलवार दिउँसो ३:०० बजे बस्नेगरी निर्धारण भएको राष्ट्रिय सभाको बैठक समेत स्वतः अन्त्य भएको जानकारी दिए। गौतमका अनुसार राष्ट्रपति विद्यादेवी भण्डारीले नेपालको संविधानको धारा ९३ को उपधारा (२) बमोजिम सोमबार बसेको मन्त्रिपरिषद्को सिफारिसमा राष्ट्रिय सभाको आठौँ अधिवेशन अन्त्य गरेकी हुन्। राष्ट्रपतिको पत्र पाएपछि संघीय संसद् सचिवालयले चालू अधिवेशन अन्त्यको घोषणा गरेको हो । राष्ट्रपति भण्डारीले नेपालको संविधानको धारा, ९३ को उपधारा(१) बमोजिम मन्त्रिपरिषद्का सिफारिसमा अन्तरराष्ट्रिय सम्मेलन केन्द्र नयाँ बानेश्वरमा असार १७ गते अपराह्न ४ बजे अधिवेशन आह्वान गरेकी थिइन्।"
पाचौँ पटक प्रधानमन्त्री बन्दै शेरबहादुर देउवा : को हुन् उनी ?,"काठमाडौं : सर्वोच्च अदालतले शेरबहादुर देउवालाई प्रधानमन्त्री पदमा नियुक्त गर्न परमादेश जारी गरेको छ । प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाएसँगै देउवा पाँचौं पटक प्रधानमन्त्रीमा नियुक्त हुन लागेका हुन्। प्रतिनिधिसभाका १४६ जना सांसदले हस्ताक्षरसहित देउवालाई प्रधानमन्त्री नियुक्तिका लागि परमादेशको माग गर्दै सर्वोच्चमा रिट दिएका थिए। देउवा पक्षमा बहुमत देखिएकोले देउवालाई प्रधानमन्त्री नियुक्त गर्न अदालतले आदेश दिएको हो। अब संविधानको धारा ७६ (५) अनुसार देउवा प्रधानमन्त्रीमा नियुक्त हुनेछन्। सर्वोच्चले देउवालाई २ दिनभित्र प्रधानमन्त्री नियुक्त गर्न परमादेश दिएको छ। अदालतले पुनर्स्थापित प्रतिनिधि सभाको अधिवेशन आजका मितिले ७ (सात) दिनभित्र (अर्थात २०७८ साल श्रावण ३ गते आइतबार अपरान्ह ५ बजेभित्री प्रारम्भ हुने गरी नेपालको संविधान बमोजिम अधिवेशन आह्वान गरी नियमित रुपमा बैठक बस्ने व्यवस्था तत्काल मिलाउन परमादेश जारी गरेको छ। को हुन् उनी ? शेरबहादुर देउवा विस २००३ जेठ महिनामा डडेलधुरा जिल्लाको असीग्राम गाविस वडा नम्बर ५ मा जन्मिएका हुन्। उनले प्राथमिक शिक्षा डडेलधुराकै असीग्राम प्राथमिक विद्यालय र निम्न माध्यमिक शिक्षा महेन्द्र मावि तथा माध्यमिक शिक्षा सीताराम मावि उच्चकोट डोटीबाट लिएका थिए। उनले स्कुले जीवनबाट नै नेपाली कांग्रेसको राजनीतिलाई अगाल्न थालिसकेका थिए। एलएसली दिएपछि देउवाले उच्च शिक्षाको लागि भारत नगइ विस २०२१ सालमा काठमाडौंको त्रिचन्द्र कलेजमा भर्ना भए। यसपछि उनी नेविसंघभित्र राजनीतिमा सक्रिय भए। यसक्रममा उनले विभिन्न समयमा पटक पटक पक्राउ परे। नेविसंघमा सक्रिय भएर काम गरिरहनु भएका देउवा विसं २०२८ सालमा पहिलो पटक नेपाल विद्यार्थी संघको सभापतिमा विजयी भए। नेविसंघको नेतृत्वमा आएपछि उनले आफ्नो राजनीतिकलाई जन सशक्त रुपमा अगाडि बढाए। विद्यार्थी राजनीतिबाट आफूलाई अब्बल बनाउनु भएका देउवालाई बीपीले सुदूरपश्चिममा पार्टीको जिम्मेवारी दिएर खटाएका थिए। त्यतिबेला उनी भारतको बाटोबाट दार्चुला, बैतडी हुँदै डडेलधुरा पुगेका थिए। जब विसं २०४६ मा नेपाली कांग्रेसले देशमा पहिलो जनाअन्दोलन अगुवाइ गर्यो त्यतिबेला देउवा लन्डन स्कूल अफ इकोनोमिक्समा अध्ययन गरिरहेका थिए। यसपछि २०४७ सालमा जनाअन्दोलन सफल भएपछि देउवा लण्डनबाट काठमाडौं ओर्लिए। २०४८ सालमा गिरिजाप्रसाद कोइरालाको नेतृत्वमा बनेको सरकारमा देउवा गृहमन्त्री बने। गृहमन्त्री बनेको पाँच वर्षभित्रै उनी मुलुकको प्रधानमन्त्री बने। राजनीतिको धेरै उतार चढाव खेप्नु भएका देउवाले कांग्रेसभित्रको बढ्दो सत्ता संघर्षमा उनले किशुनजी र गणेशमान सिंहको प्रत्यक्ष अप्रत्यक्ष साथ पाउनु भएको थियो। कोइरालाले अघि बढाएका देउवाले पार्टीको दशौ पोखरा महाधिवेशनमा कोइरालालाई नै नेतृत्वका लागि चुनौती दिए। २०५७ सालमा पोखरा महाधिवेशनमा देउवा कोइरालाकै विरुद्धमा सभापतिमा पदमा उम्मेदवारी दिनुभएको थियो तर हार व्यहोर्नुपर्यो। त्यतिबेला देशमा माओवादी जनयुद्धले पक्कड जमाइ सकेको थियो। कांग्रेसमा राजा र सेनाको असहयोग पनि बढ्दै गउको थियो भने एमालेले ५७ दिनसम्मको संसद घेराउ गरेको थियो जसबाट बाध्य भएर पार्टी सभापति गिरिजाप्रसाद कोइरालाले २०५८ असार राजिनामा दिएका थिए। यसपछि फेरि कांग्रेसको नेतृत्व देउवाकै पक्षमा आयो र उनी पुन: कांग्रेस संसदीय दलको उम्मेदवार बने। सुशील कोइरालालाई हराएर नेता बने। संसदमा पार्टीको बहुमत भएकाले उनी दोस्रोपटक प्रधानमन्त्री भए। राजनीतिक घटनासँगसँगै विंस २०६१ साल माघ १९ गते ज्ञानेन्द्रले 'शाही कू' मार्फत देउवालाई दोस्रोपटक हटाइदिएर सत्ता आफ्नो हातमा लिए। त्यतिबेला गिरिजाप्रसाद कोइराला माओवादीलाई साथ लिएर ज्ञानेन्द्र विरुद्ध जनान्दोलनको तयारीमा थिए। संसद पुनर्स्थापनापछि गिरिजाप्रसाद पुन: एक पटक नेपाली राजनीतिमा चर्चाको शिखरमा आए। यसपछि देउवा कोइरालासँग पार्टी एकीकरण गरेर मूल पार्टीमै फर्किए। नेपाली कांग्रेसको राजनीतिमा पाँच दशकपछि र सत्तरी वर्षको उमेरमा विसं २०७२ सालको तेह्रौँ महाधिवेशनमा पार्टी उपसभापति रामचन्द्र पौडेललाई हराएर देउवा नेपाली कांग्रेसको पार्टी सभापतिमा विजय भएका हुन्। कांग्रेसको इतिहास : देउवा जित्दा पार्टी हार्छसुदूरपश्चिमको पहाडी जिल्ला डडेल्धुरा जन्मिएका शेरबहादुर देउवा ७० काटेपछि मात्रै नेपाली कांग्रेसको सभापति भए। तर उनै देउवालाई नेपालको सबैभन्दा ठूलो कार्यकारी पद प्रधानमन्त्रीमा पुग्न भने भने ५० वर्ष पनि कुर्नुपरेन। बहुदल आगमनपछि २०४८ सालमा भएको पहिलो आमनिर्वाचनबाट बनेको गिरिजाप्रसाद कोइराला नेतृत्वको सरकारमा गृहमन्त्री जस्तो शक्तिशाली पद पाएपछि देउवाको सत्ता यात्रा त्यहीँबाट सुरु भयो। बिहे गरेपछि शक्तितिर गृहमन्त्री हुँदा देउवाले विवाह समेत गरेका थिएनन्। उनले ४५ वर्षको उमेरमा राणा खानदानकी आरजु राणासँग विवाह गरे। त्यसपछि उनको निकटता दरबारसँग समेत भयो। गृहमन्त्रीको शक्तिले उनलाई दरबारसँग निकट हुन झनै सहयोग गर्यो। देउवानिकट पुराना एक नेता भन्छन्,बिहे गरेपछि देउवा व्यक्तिवादी र स्वार्थी भए। उनले आफूलाई डा हरुले मलाई बिगारेको बताउँथे।' कोइराला ढलेपछि देउवाको उदय विसं २०५१ सालमा कांग्रेसकै दुई सांसदले असहयोग गरेपछि कोइराला नेतृत्वको सरकार ढल्यो। कोइरालाले त्यसपछि मध्यावधि निर्वाचन घोषणा गरे। देउवासमेत गृहमन्त्री रहेका बेला भएको मध्यावधि निर्वाचनमा कांग्रेसलाई एमालेले उछिन्यो। २०४८ सालमा ११० सिट जितेको कांग्रेस २०५१ सालको मध्यावधि निर्वाचन ८३ सिटमा खुम्चियो। ८८ सिट जितेर एमाले पहिलो पार्टी बन्यो। त्यहीबेला कांग्रेसले पहिलो झट् बेर्होनु पर्यो, त्यो पनि देउवा गृहमन्त्री भएका बेला। त्यो बेलासम्म कांग्रेसमा गिरिजाप्रसाद सर्वशक्तिमान थिए। तर कांग्रेस हारेको चुनावपछी कोइराला विकल्पमा आफूलाई उभ्याउँदै देउवा संसदीय दलको नेता बन्न सफल भए। एमाले सरकारमा २०५१ सालको निर्वाचनमा ठूलो पार्टी बनेको एमाले अध्यक्ष मनमोहन अधिकारी प्रधानमन्त्री भए। तर त्यो सरकारलाई ९ महिना भन्दा बढी टिक्न दिइएन। ९ महिना टिकेको त्यो सरकार सामाजिक सुरक्षा कार्यक्रम थालेर एमालेलाई स्थापित गराउन सफल भए। अधिकारी सरकार ढालेपछि कांग्रेस संसदीय दलका नेता देउवा प्रधानमन्त्री भए। पञ्चको साथ पञ्चायत सर्मथक राष्ट्रिय प्रजातन्त्र पार्टीलाई समेत समावेस गरेर उनले ५२ जनाको जम्बो मन्त्रिपरिषद् बनाए। त्यसपछि देउवा निरन्तर शक्तिशाली बन्दै गए। पञ्चहरुलाई सरकारमा सहभागी बनाएको भन्दै कांग्रेसको आलोचना सुरु भयो। देउवाको प्रधानमन्त्रीत्व कालमा पञ्चलाई सरकारमा ल्याउनेदेखि सुरासुन्दरी, रातो पासपोर्ट र सुत्केरी भत्ता जस्ता संसदीय विकृति जन्मिए। यी सबै विकृतिको शिकार बन्यो नेपाली कांग्रेस। काण्डैकाण्डले कांग्रेस विरामी भइरहँदा देउवा भने निरन्तर उकालो चढ्दै गए। देउवा उक्लिँदा कांग्रेस झन् ओरालो २०५४ सालको स्थानीय निर्वाचनमा कांग्रेस कहालीलाग्दो अवस्थामा पुग्यो। ७० प्रतिशत स्थानीय निर्वाचनमा एमालेले जित्यो। कांग्रेस २५ प्रतिशतमा सीमित हुन पुग्यो। २०५१ को मध्यावधि र २०५४ सालको स्थानीय निकायको निर्वाचनमा नराम्रो पराजय भोगेपछि तत्कालिन सभापति गिरीजाप्रसाद कोइरालाले कृष्णप्रसाद भट्टराईलाई प्रधानमन्त्री बनाउने घोषणा गरे। त्यहीबेला एमाले विभाजित भएको थियो। एमालेको विभाजन र भट्टराईलाई प्रधानमन्त्री बनाउने घोषणापछि कांग्रेसले सुविधाजनक बहुमत ल्यायो। कृष्णप्रसाद भट्टराई प्रधानमन्त्री भए तर कोइरालाले त्यो सरकारलाई लामो समय टिक्न दिएनन्। भट्टराईलाई पाखा लगाएपछि फेरि गिरिजा प्रधानमन्त्री बने। होलेरीकाण्ड देउवालाई नाफा २०५८ सालमा रोल्पाको होलेरीमा भएको माओवादी आक्रमणमा तत्काली राजा ज्ञानेन्द्रले सेना परिचालन गर्न नमानेपछि कोइरालाले राजीनामा दिए। तर पुनः २०५८ सालमा तत्कालीन राजा ज्ञानेन्द्रले देउवालाई प्रधानमन्त्री बनाए। दोस्रो पटक प्रधानमन्त्री भएका देउवाले आफुलाई शक्तिशाली बनाउँदा पार्टी नै फुटाए। प्रधानमन्त्री बनेपछि २०५९ सालमा देउवाले कांग्रेस फुटाएर नेपाली कांग्रेस (प्रजातान्त्रिक) बनाए अनि आफैँ बने नयाँ पार्टीको सभापति। तत्कालीन राजा ज्ञानेन्द्रले २०५९ सालमा असक्षमूको आरोप लगाई देउवा सरकारलाई विघटन गरे। तर उनै राजा ज्ञानेन्द्रले असक्षम घोषणित देउवालाई दुई वर्षपछि २०६१ सालमा पुनःप्रधानमन्त्री नियुक्त गरे। यो सँगै उनी तेस्रो पटक प्रधानमन्त्री बने। यसबेलासम्म कांग्रेसको हालत भने धेरै कमजोर भइसकेको थियो। राजाले शासन हातमा लिएपछि कांग्रेस करिब थला परेको थियो। अनि मिले देउवा २०६२०६३ को आन्दोलनपछि पार्टीको कम्जोर अवस्थाका कारण देउवाले प्रजातिन्त्रक पार्टीलाई कांग्रेससँग एकीकरण गराए। एकीकरणपछि तत्कालिन सभापति कोइरालासँग ६०४० को हैसियत बनाउन उनी सफल भए। पार्टी भित्र भने उनी गिरिजाको प्रमुख प्रतिपक्षको भुमिका रहिरहे। गिरिजाप्रसाद कोइरालाको मृत्यु भएपछि उनको शक्ति झनै बढ्दै गयो। तर सुशील कोइराला उनको बाटोमा तगारो बने। गिरिजाका उत्तराधिकारीको भुमिका रहेका सुशीलसँग उनले हार भोग्नुपर्यो। कांग्रेसमा कोइराला परिवारको प्रभुत्व रहेका कारण देउवा २०६६ सालको कांग्रेसको १२ औँ महाधिवेशनमा पराजित भए। सुशीलपछि एकछत्र राज तथापि उनको बर्चश्व भने पार्टीमा बढ्दै गयो। पार्टीमा बलियो प्रतिपक्षका रुपमा देउवा देखिए। सुशील कोइरालाले पार्टीमा प्रभाव छाड्न नसकेपछि कोइराला परिवार परिवारसँग रिसाएकाहरुलाई उनले आफुतिर ताने। त्यसैबेला तत्कालीन सभापति सुशीलको निधन भयो, अनि कांग्रेसमा देउवाका दिन खुले। २०७२ सालमा पार्टीको १३ औं महाधिवेशनमा रामचन्द्र पौडेललाई पराजित गर्दै देउवा पार्टी सभापतिमा निर्वाचित भए। २००३ सालमा असिग्राम५ रुवाखोला जन्मिएका देउवा सबै भन्दा ठूलो पार्टी कांग्रेसको सभापति जस्तो सर्वोच्च भुमिका पुगे। सभापति हुनु पुर्व नै देउवाले पौडेललाई कांग्रेस संसदीय दलको नेतामा पराजित गरिसकेका थिए। अनि बनाए जम्बो सरकार २०७४ साल जेठमा देउवा चौथो पटक प्रधानमन्त्रीमा निर्वाचित भए। फेरि उनले ६४ सदस्यीय जम्बो मन्त्रिपरिषद बनाए। जुन नेपालको इतिहासकै सबैभन्दा ठूलो मन्त्रिपरिषद हो, त्यसले उनको धेरै आलोचना भयो। २०७४ सालमा भएका स्थानीय, प्रदेश र प्रतिनिधि सभाका तीनै निर्वाचन देउवा आफैँले गराए। संविधान कार्यान्वयनका लागि तीनै निर्वाचित गराएर उनी सफल पनि भए। तर निर्वाचनमा लज्जास्पद रुपमा कांग्रेस हार्यो। ७ प्रदेशमध्ये कुनैमा पनि कांग्रेसले प्रादेशिक सरकार बनाउन सकेन। १७५ सिटको प्रतिनिधि सभाको निर्वाचनमा कांग्रेसले प्रत्यक्षमा २३ सिट मात्र जित्यो। तर देउवाले भने अत्यधिक मतसहित डडेल्धुराबाट छैटौँ पटक चुनाव जिते। उनले २०४८,२०५१,२०५६,२०६४,२०७० र २०७४ सालका सबै चुनावमा विजयको झण्डा गाडे। सर्वशक्तिमान देउवा अहिले उनै देउवा पार्टीको सर्वशक्तिमान सभापति पदमा छन्। देउवा सत्ता र शक्तिको लागि जे सुकै गर्न तयार हुने नेता भएका उनकै निकटतस्थ बनाउँछन्। नयाँ पुस्तालाई नेतृत्व हस्तान्तरणको आवाज उठेका बेला कोइराला परिवारको समेत भोट लिएर देउवा फेरि संसदीय दलको नेता बनेका छन्। सत्ता र शक्ति प्राप्त गर्न जान्ने राजनीतिक खेलाडी हुन् देउवा। उनले जुनसुकै विधिबाट पनि सत्ता र शक्ति प्राप्त गर्न जानेका छन्। जिल्लास्तरका बलियो नेतालाई प्रलोभनमा पारेर आफ्नो पक्षमा ल्याउन माहिर नेता हुन् उनी। देउवा फुल्छन्, कांग्रेस खुम्चिन्छ नेतृत्वको असक्षमताका कारण कांग्रेसले चुनाव हारेको आरोप लागिरहेका बेला नेतृत्व गर्ने देउवा संसदीय दलको नेतामा भारी मतले विजयी हुनुलाई अर्थपूर्ण रुपमा हेर्छन् कांग्रेसकै नेताहरु। २०४८ यताका तथ्यलाई केलाउँदा कांग्रेस खुम्चिँदा देउवा भने फुल्ने गरेका छन्। हरेक पटक कांग्रेस खुम्चँदा देउवा फुलेका छन्। उनी प्रधानमन्त्री र गृहमन्त्री भएर गराएका २०५१ सालको मध्यावधि र २०५४ सालको स्थानीय निर्वाचनमा कांग्रेस हारेको छ। सांसदहरुमा विकृतिको वीजारोपण उनकै पालामा सुरु भएको आरोप अन्य दलले लगाइरहेका छन्। उनी प्रधानमन्त्री भएको बेला कांग्रेस पनि फुटाएका छन्।"
सर्वोच्चको फैसला संसदीय व्यवस्था र दलीय प्रणालीमाथि गम्भीर आघात : शंकर पोखरेल,"काठमाडौं : एमाले नेता एवम् लुम्बिनी प्रदेशका मुख्यमन्त्री शंकर पोखरेलले संसदीय व्यवस्था र दलीय प्रणालीमाथि गम्भीर आघात भएको टिप्पणी गरेका छन्। सोमबार सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेसँगै फेसबुकमार्फत उनले संवैधानिक इजलासले गरेको फैसलाले दलीय प्रणालीमाथि गम्भीर आघात पुगेको दाबी गरेका हुन्। उनले सुदुर भविष्यसम्म नेपाल राष्ट्र र नेपाली जनताले अस्थिरताको दुश्चक्र बेहोर्नु पर्ने भएको बताएका छन्। पोखरेलले लेखेका छन्,संसदीय व्यवस्था र दलीय प्रणालीमाथि गम्भीर आघात। सुदुर भविष्यसम्म नेपाल राष्ट्र र नेपाली जनले अस्थिरताको दुश्चक्र बेहोर्नु पर्नेभो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन्। यसअघि गत पुस ५ गते पनि प्रतिनिधिसभा विघटनको सिफारिस गरेका थिए। त्यसलाई सर्वोच्चले उल्टाएको थियो।"
सर्वोच्चको फैसलाले प्रतिगमन परास्त भो : जनार्दन शर्मा,"काठमाडौं : नेकपा माओवादी केन्द्रका नेता जनार्दन शर्माले सर्वोच्च अदालतको फैसलाबाट प्रतिगमन परास्त भएको बताएका छन्। सर्वोच्च अदालतले प्रतिनिधिसभा विघटन बदर गर्ने फैसला सार्वजनिक भएसँगै उनले यस्तो प्रतिक्रिया दिएका हुन्। प्रतिनिधि सभा पुन: स्थापना हुने आदेश भएसँग नेता शर्माले सामाजिक सञ्जालमा ट्वीटरमा शर्माले लेखेका छन्, प्रतिगमन परास्त भो। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। प्रतिगमन परास्त भो । बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन्। यसअघि गत पुस ५ गते पनि प्रतिनिधिसभा विघटनको सिफारिस गरेका थिए। त्यसलाई सर्वोच्चले उल्टाएको थियो।"
दुई दिनभित्र देउवालाई प्रधानमन्त्री नियुक्त गर्न सर्वोच्चको आदेश,"काठमाडौं : सर्वोच्च अदालतले शेरबहादुर देउवालाई प्रधानमन्त्रीमा नियुक्त गर्न परमादेश जारी गरेको छ । सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाउँदै प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले यस्तो आदेश दिएको हो। प्रतिनिधिसभाका १४६ जना सांसदले हस्ताक्षरसहित देउवालाई प्रधानमन्त्री नियुक्तिका लागि परमादेशको माग गर्दै सर्वोच्चमा रिट दिएका थिए। देउवा पक्षमा बहुमत देखिएकोले देउवालाई प्रधानमन्त्री नियुक्त गर्न अदालतले आदेश दिएको हो। अब संविधानको धारा ७६ (५) अनुसार देउवा प्रधानमन्त्रीमा नियुक्त हुनेछन्। सर्वोच्चको परमादेशअनुसार मंगलबार नै देउवालाई राष्ट्रपतिले प्रधानमन्त्रीमा नियुक्त गर्नुपर्नेछ। सात दिनपछि सुरु हुने संसदको अधिवेशनमा देउवाले विश्वासको मत लिनेछन्। विश्वासको मत पाए बाँकी अवधि देउवाले निर्वाध रुपमा सरकार चलाउनेछन् र उनकै नेतृत्वमा चुनाव हुनेछ। विश्वासको मत नपाए देउवालाई चुनावमा जाने स्वभाविक हक हुनेछ र देउवाकै नेतृत्वमा चुनाव सम्पन्न हुनेछ। यस्तै सर्वोच्चले देउवालाई २ दिनभित्र प्रधानमन्त्री नियुक्त गर्न परमादेश दिएको छ। रिटको सुनुवाइका लागि प्रधानन्यायाधीश जबराको नेतृत्वमा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई सम्मिलित संवैधानिक इजलास गठन गरिएको छ। प्रधानमन्त्रीको सिफारिसमा राष्ट्रपतिले जेठ ८ गते गरेको प्रतिनिधिसभा विघटनविरुद्ध १ सय ४६ सांसदले सर्वोच्चमा रिट दायर गरेका थिए। रिट निवेदकका ३६ कानुन व्यवसायीले सुरुमा बहस गरेका थिए। विपक्षीका तर्फबाट महान्यायाधिवक्तासहित ११ जना सरकारी वकिलले बहस गरे। प्रधानमन्त्री केपी शर्मा ओलीका तर्फबाट २१ रसभामुख अग्निप्रसाद सापकोटाका तर्फबाट ५ कानुन व्यवसायीले बहस गरेका थिए।"
संविधान र संसदलाई दुर्घटनामा लैजाने प्रयास असफल : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले सर्वोच्च अदालतको फैसलाले संविधान रक्षा गर्ने अभियान सफल भएको बताएका छन्। सर्वोच्च अदालतले प्रतिनिधिसभा विघटन बदर गर्ने फैसला गरेसँगै उनले फेसबुकमार्फत संविधान र संसदलाई दुर्घटनामा लैजाने प्रयास असफल भएको दाबी गरेका छन्। संविधान रक्षा गर्ने हाम्रो अभियान सफल भयो । उनले लेखेका लेखेका छन्,संविधान र संसदलाई दुर्घटनामा लैजाने प्रयास असफल भएको छ । सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। सर्वोच्च अदालतले संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा दल त्याग सम्बन्धी कारवाही गर्न नमिल्ने जनाएको छ। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ।"
"प्रतिनिधिसभा विघटनविरुद्ध मुद्दा : संवैधानिक इजलास बस्दै, आज आउला त फैसला ?","काठमाडौं : यसअघि २१ असारमा हेर्दाहेर्दैमा राखेको प्रतिनिधिसभा विघटनसम्बन्धी मुद्दाको अन्तिम फैसला गर्न संवैधानिक इजलास बस्दैछ। यसअघि प्रतिनिधिसभा विघटनसम्बन्धी रिटमाथिको बहस सकिसकेकाले सम्भवत: आजै फैसला आउने छ। सर्वोच्च अदालतको संवैधानिक इजलासमा अन्तिम दिन (२१ असारमा) रिट निवेदकका तर्फबाट प्रत्युत्तर बहससँगै एमिकस क्युरीका तर्फबाट राय आएपछि बहस सकिएको थियो। रिटको सुनुवाइका लागि प्रधानन्यायाधीश जबराको नेतृत्वमा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई सम्मिलित संवैधानिक इजलास गठन गरिएको छ। प्रधानमन्त्रीको सिफारिसमा राष्ट्रपतिले जेठ ८ गते गरेको प्रतिनिधिसभा विघटनविरुद्ध १ सय ४६ सांसदले सर्वोच्चमा रिट दायर गरेका थिए। रिट निवेदकका ३६ कानुन व्यवसायीले सुरुमा बहस गरेका थिए। विपक्षीका तर्फबाट महान्यायाधिवक्तासहित ११ जना सरकारी वकिलले बहस गरे। प्रधानमन्त्री केपी शर्मा ओलीका तर्फबाट २१ रसभामुख अग्निप्रसाद सापकोटाका तर्फबाट ५ कानुन व्यवसायीले बहस गरेका थिए। रिट निवेदकका तर्फबाट चार वरिष्ठ अधिवक्ताले प्रत्युत्तर बहस गरेका थिए। एमिकस क्युरीका तर्फबाट नेपाल बार एसोसिएसनबाट दुई र सर्वोच्च बार एसोसिएसनबाट दुईजनाले बहस गरेका थिए। अदालतको साथी मानिएको (एमिकस क्युरी) को राय बाझिएको छ। दुई जना रिट निवेदनको पक्ष र दुई जनाले विपक्षमा राय दिएका थिए। वरिष्ठ अधिवक्ताद्वय उषा मल्ल पाठक र प्रकाशबहादुर केसीले प्रतिनिधिसभा विघटनको निर्णय उचित भएको बताएका थिए भने वरिष्ठ अधिवक्ताद्वय राघवलाल वैद्य र कोमलप्रकाश घिमिरेले रिट निवेदनको माग सही भएको राय दिएका थिए।"
"योगेश भट्टराईको प्रतिक्रिया, सर्वोच्चको आदेशको सम्मान र स्वागत गर्दछु","काठमाडौं : नेकपा एमालेका सचिव योगेश भट्टराईले प्रतिनिधिसभाको पुन: स्थापनाको लागि दिएको आदेशको स्वागत गरेका छन्। सोमबार सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेसँगै फेसबुकमार्फत उनले संवैधानिक इजलासले गरेको आदेशको आदेशको सम्मान र स्वागत गर्ने प्रतिक्रिया दिएका हुन् । भट्टराईले नेकपा एमालेको एकतालाई जोगाउन एमालेका नेता र कार्यकर्तामा संयम र धैर्यताका साथ अघि बढ्न आह्वान समेत गरेका छन्। उनले आइतबार भएको १० बुँदे सहमति ईमन्दारिताका साथ कार्यान्वयन हुने विश्वास व्यक्त गरेका छन्। सर्वोच्च अदालतको संवैधानिक बेञ्चद्वारा प्रतिनिधिसभाको पुनर्स्थापना गर्ने गरी गरेको आदेशको सम्मान र स्वागत गर्दछु । भट्टराईले लेखेका छन्,बदलिएको परिस्थितिमा प्रतिनिधिसभाको बाँकी कार्यकालको सुनिश्चितता सहित नेकपा एमालेको एकतालाई जोगाउन एमालेका समस्त नेता र कार्यकर्ता कमरेडहरुमा संयम र धैर्यताकासाथ अघि बढ्न आह्वान गर्दछु। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो । प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन् । यसअघि गत पुस ५ गते पनि प्रतिनिधिसभा विघटनको सिफारिस गरेका थिए । त्यसलाई सर्वोच्चले उल्टाएको थियो । पहिलो पटक प्रधानमन्त्री केपी शर्मा ओलीले पेश गरेको संसद विघटन गर्ने सिफारिस राष्ट्रपतिद्वारा स्वीकृत भएपछि संस्कृति, पर्यटन तथा नागरिक उड्डयन मन्त्री योगेश भट्टराईले राजीनामा दिएका थिए।"
ओलीले बोलाए एमाले स्थायी कमिटी बैठक,काठमाडौं : आइतबार अन्तिम समयमा आएर स्थगित भएको नेकपा स्थायी कमिटी बैठक सोमबार अपरान्ह बस्ने भएको छ। पार्टी अध्यक्ष एवं प्रधानमन्त्री केपी शर्मा ओलीले बालुवाटारमा अपरान्ह ५ बजे बस्ने गरी नेकपा स्थायी कमिटी बैठक बोलाएका हुन्। यसअघि आइतबार अपरान्ह ४ बजेका लागि बोलाइएको बैठक अन्तिम समयमा आएर स्थगित भएको थियो। एमाले उच्च स्रोतका अनुसार पार्टी एकता कार्यदलले तयार पारेको मस्यौदामा सहमति नभएपछि बैठक स्थगित भएको थियो। लामो समयदेखिको पार्टी विवाद समाधानका लागि गठन भएको कार्यदलले आइतबार १० बुँदे सहमति सार्वजनिक गरेको थियो। उक्त सहमतिलाई स्थायी कमिटी बैठकले अनुमोदन गर्ने तयारी रहेको जनाइएको छ। यता वरिष्ठ नेता माधव नेपाल पक्ष भने १० बुँदे सहमतिमा असन्तुष्टि जनाएको छ।
यस्तो छ सर्वोच्चको ऐतिहासिक फैसला (पूर्णपाठ),"काठमाडौं : सर्वोच्च अदालतले संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा दल त्याग सम्बन्धी कारवाही गर्न नमिल्ने जनाएको छ। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ। जारी आदेशमा भनिएको छ, संविधानको धारा ७६ को उपधारा (५) बमोजिम प्रधानमन्त्री नियुक्त गर्न प्रयोजनका लागि विश्वास जनाएको वा समर्थन गरेको कारणबाट राजनीतिक दल सम्बन्धी ऐन, २०७३ बमोजिम दल त्याग सम्बन्धी कारवाही गर्न नमिल्ने भएकाले उक्त प्रावधान बमोजिम प्रधानमन्त्री पदमा नियुक्तिका सन्दर्भमा प्रतिनिधि सभाका कुनै सदस्यप्रति विश्वास जनाएको, समर्थन गरेको, आफ्नो अभिमत वा धारणा व्यक्त गरेको, वा मतदान गरेको कुरालाई लिएर प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भनी प्रत्यर्थीहरुका नाउँमा प्रतिषेधको आदेश जारी हुने ठहर्छ।' प्रतिनिधिसभा पुनर्स्थापना तथा कांग्रेस सभापति शेरबहादुर देउवालाई प्रधानमन्त्री बनाउन परमादेश जारी गरेको छ । सोमबार अदालतले १ सय ४६ जना सांसदहरुले दिएको रिट निवेदनको पक्षमा सर्वोच्च अदालतले फैसला गरेको हो । अदालतले पुनर्स्थापित प्रतिनिधि सभाको अधिवेशन आजका मितिले ७ (सात) दिनभित्र (अर्थात २०७८ साल श्रावण ३ गते आइतबार अपरान्ह ५ बजेभित्री प्रारम्भ हुने गरी नेपालको संविधान बमोजिम अधिवेशन आह्वान गरी नियमित रुपमा बैठक बस्ने व्यवस्था तत्काल मिलाउन परमादेश जारी गरेको छ। प्रधानमन्त्री ओलीको दाबी संविधानसम्मत् देखिएन सर्वोच्च अदालतले प्रधानमन्त्री केपी शर्मा ओलीले धारा ७६ को उपधारा (५) बमोजिम प्रधानमन्त्री पदमा नियुक्तिका लागि गरेको दावी संविधानसम्मत् नदेखिएको जनाएको छ। आदेशमा भनिएको छ,नेपालको संविधानको धारा ७६ को उपधारा (३) बमोजिम नियुक्त प्रधानमन्त्रीले उपधारा (४) बमोजिम प्रतिनिधि सभाबाट विश्वासको मत प्राप्त नगरेको वा निजले सो प्रकृया परित्याग गरेको कारणबाट उपधारा (५) बमोजिम प्रधानमन्त्री नियुक्ति हुने अवस्थामा निजले दावी पेश गर्न नमिल्ने भएकाले तत्काल विश्वासको मत लिन नसक्नु भएका सम्माननीय प्रधानमन्त्री श्री के पी शर्मा ओलीले धारा ७६ को उपधारा (५) बमोजिम प्रधानमन्त्री पदमा नियुक्तिका लागि गर्नु भएको दावी संविधानसम्मत् देखिएन। नेपालको संविधानको धारा ७६ को उपधारा (५) मा प्रतिनिधि सभाका कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा भन्ने वाक्यांश रहेको र सो प्रयोजनका लागि प्रतिनिधि सभाका १४९ जना सदस्यहरु (बहुमत सदस्यहरु) ले समर्थन जनाएको कुरालाई विश्वासको मत प्राप्त गर्न सक्ने आधार प्रस्तुत गरेको भनी मान्नु पर्ने पर्याप्त र मनासिव आधार देखिएको हुँदा सोही बमोजिम आजका मितिले २ (दुई। दिनभित्र (अर्थात २०७८ साल असार २९ गते मंगलबार अपरान्ह ५ बजेभित्र देउवालाई प्रधानमन्त्री पदमा नियुक्ति गर्ने र संविधानको धारा ७६ को उपधारा (६) बमोजिम विश्वासको मत प्राप्त गर्ने प्रकृया पुरा गर्ने गराउनू भन्दै अदालतले परमादेश जारी गरेको छ। आदेशमा भनिएको छ,संविधानको धारा ७६(५) बमोजिम प्रधानमन्त्री पदमा नियुक्तिका लागि श्री शेर बहादुर देउवाले १४९ जना प्रतिनिधि सभाका सदस्यहरुको समर्थन रहेको भनी गर्नु भएको दावीलाई संविधानको धारा ७६(५) प्रतिकूल हुने गरी दावी नपुग्ने भनी गरिएको निर्णय उपरोक्त प्रकरण (क) मा उल्लेख भए अनुसार बदर गरिएको छ। अब जुन बिन्दुबाट संविधानको प्रयोग र पालनामा त्रुटी भएको हो, सोही अवस्थाबाट संविधानसम्मत् तबरले प्रकृया अगाडि बढाउनु मनासिव हुने देखिन्छ। नेपालको संविधानको धारा ७६ को उपधारा (५) मा प्रतिनिधि सभाका कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा भन्ने वाक्यांश रहेको र सो प्रयोजनका लागि प्रतिनिधि सभाका १४९ जना सदस्यहरु (बहुमत सदस्यहरु) ले समर्थन जनाएको कुरालाई विश्वासको मत प्राप्त गर्न सक्ने आधार प्रस्तुत गरेको भनी मान्नु पर्ने पर्याप्त र मनासिव आधार देखिएको हुँदा सोही बमोजिम आजका मितिले २ (दुई। दिनभित्र (अर्थात २०७८ साल असार २९ गते मंगलबार अपरान्ह ५ बजेभित्र। उपरोक्त अनुसार संविधानसम्मत् रुपमा मिति २०७८२७ गते सम्माननीय राष्ट्रपति समक्ष दावी पेश गरेका प्रतिनिधि सभाका सदस्यलाई प्रधानमन्त्री पदमा नियुक्ति गर्ने र संविधानको धारा ७६ को उपधारा (६) बमोजिम विश्वासको मत प्राप्त गर्ने प्रकृया पुरा गर्ने गराउनु भनी प्रत्यर्थी मध्येका राष्ट्रपतिको कार्यालय तथा संघीय संसदको पुनर्स्थापित प्रतिनिधि सभाका नाउँमा परमादेश जारी हुने ठहर्छ।"
"सर्वोच्चको फैसलाले संविधान, विधि र पद्दतिको रक्षा गर्यो : महामन्त्री कोइराला","काठमाडौं : नेपाली कांग्रेसका महामन्त्री डा शशांक कोइरालाले सर्वोच्च अदालतको फैसलाले संविधान, विधि र पद्दतिको रक्षा गरेको बताएका छन्। सर्वोच्च अदालतले प्रतिनिधिसभा विघटन बदर गर्ने फैसला गरेसँगै फेसबुकमार्फत उनले सर्वोच्च अदालतको फैसलाको स्वागतयोग्य भएको प्रतिक्रिया दिएका हुन्। कोइरालाले लोकतन्त्र भनेकै संविधानको मर्म अनुरुप शासित हुने व्यवस्था भएको स्पष्ट पारे। सम्मानित सर्वोच्च अदालतको फैसलाले संविधान, विधि र पद्दतिको रक्षा गरेको छ। लोकतन्त्र भनेकै संविधानको मर्म अनुरुप शासित हुने व्यवस्था हो। उनले लेखेका लेखेका छन्, सर्वोच्च अदालतको फैसलाको स्वागत र सम्मान गर्दछु। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। सर्वोच्च अदालतले संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा दल त्याग सम्बन्धी कारवाही गर्न नमिल्ने जनाएको छ। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ।"
"कमल थापाले भने, सर्वोच्चको राजनीतिक फैसलाले देश अस्थिरतामा फस्ने खतरा",काठमाडौं : राष्ट्रिय प्रजातन्त्र पार्टी (राप्रपा)का अध्यक्ष कमल थापाले सर्वोच्चको फैसलाले देश अस्थिरतामा फस्ने खतरा रहेको बताएका छन्। सोमबार सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेसँगै फेसबुकमार्फत उनले संवैधानिक इजलासले गरेको राजनीतिक फैसलाले कार्यान्वनमा जटिलता र देश अस्थिरतामा फस्ने खतरा रहेको प्रतिक्रिया दिएका हुन्। थापाले सर्वोच्च अदालतमा गोरु ब्याएकोसमेत टिप्पणी गरेका छन्। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको छ । प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन् । यसअघि गत पुस ५ गते पनि प्रतिनिधिसभा विघटनको सिफारिस गरेका थिए । त्यसलाई सर्वोच्चले उल्टाएको थियो ।
बागमती प्रदेशको बजेट बहुमतले पारित,"हेटौंडा : बागमती प्रदेश सरकारको आगामी आर्थिक वर्ष २०७८७९ को बजेट बहुमतले पारित भएको छ । बिपक्षी दलहरुको बहिष्कारका बीच बागमती प्रदेश सरकारको आगामी आर्थिक वर्षको लागि ५७ अर्ब ७२ करोड नौं लाख २७ हजार रुपैयाँ बजेट पारित भएको हो । पारित बजेटमा चालुतर्फ २६ अर्ब एक करोड ६६ लाख २३ हजार रुपैयाँ र पुँजिगत तर्फ २९ अर्ब ७० करोड ४३ लाख चार हजार रुपैयाँ रहेको छ । आइतबार राति ८ बजे मुख्यमन्त्री डोरमणि पौडेलले प्रदेशसभामा बजेटबारे उठेका प्रश्नहरुको जवाफ दिँदै गर्दा अकस्मात विद्युत् अवरुद्ध भएपछि प्रदेशसभामा अन्धकार छाएको थियो । लगत्तै प्रमुख प्रतिपक्ष दल नेकपा माओवादी केन्द्र र नेपाली कांग्रेसका प्रदेशसभा सदस्यहरुले बैठक बहिष्कार गरेर बाहिरिएका थिए । प्रतिपक्ष दलका प्रदेशसभा सदस्यहरुले सोमबार मात्रै बजेट पारितबारेको निर्णयार्थ छलफल अघि बढाउन सभामुख समक्ष माग गरेका थिए । बिपक्षी दलहरुले बहिस्कार गरेपछि सत्तारुढ दल नेकपा एमाले र नेपाल मजदुर किसान पार्टीका प्रदेशसभा सदस्यहरुको उपस्थितीमा बहुमतले बजेट पारित गरेको हो । नयाँ आर्थिक वर्ष २०७८७९ बिनियोजन बिधेयक र अर्थ सम्बन्धि प्रस्तावलाई कार्यान्वयन गर्न बनेको विधेयक २०७८ पारित भएपछि सभामुख सानुकुमार श्रेष्ठले सोमबार बिहान ८ बजे बस्नेगरी बैठक स्थगित गरेका छन् । प्रदेशसभामा रहेका एकसय नौं जना प्रदेशसभा सदस्यमध्ये नेकपा एमालेको मात्र ५५ जना रहेका छन् । तीमध्ये २१ जना माधव नेपाल पक्षका रहेका छन् । नेपाल पक्षसँगै नेपाल मजदुर किसान पार्टीका दुई जना प्रदेशसभा सदस्यले समर्थन गरेपछि बजेट पारित भएको हो । बजेटको बिपक्षमा नेकपा माओवादी केन्द्र, नेपाली काँग्रेस, साझा विवेकशील पार्टी, राप्रपा र एक स्वतन्त्र प्रदेशसभा सदस्य उभिएका थिए । सत्तारुढ दल नेकपा एमाले बागमती प्रदेश संसदीय दलका प्रमुख सचेतक दिपक निरौलाले बिरोधका बीच बजेट पारित भएको बताए । माओवादी,कांग्रेसका माननीयहरु अन्तिम अवस्थामा बहिस्कार गरेर हिँड्नुभयो, त्यो हाम्रो समस्या हैन, उनले भने, उहाँहरुको आन्तरिक समस्याले बैठक बहिस्कार गरेर हिँडनुभयो । हामीले प्रक्रियागत ढंगले बहुमतबाट बजेट पारित गराएका छौं । प्रमुख बिपक्षी दल नेकपा माओवादी केन्द्र बागमती प्रदेश संसदीय दलका नेता शालिकराम जम्कट्टेलले बजेटबारे अर्को दिन छलफल गरी निर्णयमा जान प्रस्ताव गरेपनि सुनुवाई नभएकाले बहिस्कार गरिएको बताए । हाम्रो यो बजेटप्रति समर्थन छैन, तर पनि उहाँहरुले बहुमतको आडमा पारित गर्नुभएको छ, उनले भने, हामी यसको कार्यान्वयको पाटो कसरी हुन्छ नजिकबाट हेर्नेछौं । नेपाली कांग्रेस बागमती प्रदेश संसदीय दलका नेता इन्द बानियाँले बजेटमा नेपाली काँग्रसेको समर्थन नरहेको बताए । विपक्षी दलहरु नेकपा माओवादी केन्द्र र नेपाली कांग्रेसले बजेटबारे असहमति राखेपनि सदन अबरुद्ध भने गरेन ।"
"संसद् पुनर्स्थापना, देउवालाई प्रधानमन्त्री नियुक्त गर्न परमादेश, सातदिन भित्र संसद बोलाउन आदेश",काठमाडौं : सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको छ । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो । बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन् ।
"बाबुराम भट्टराईले भने, स्थीर सरकार दिऊँ, प्रतिगमनकारीलाई दण्डित गरौं","काठमाडौं : पूर्वप्रधानमन्त्री एवम् जनता समाजवादी पार्टी (जसपा) संघीय परिषद् अध्यक्ष बाबुराम भट्टराईले प्रतिगमनकारीलाई दण्डित गर्नुपर्ने बताएका छन्। सर्वोच्च अदालतले प्रतिनिधिसभा विघटन बदर गर्ने फैसला गरेसँगै ट्वीटरमार्फत उनले प्रतिनिधिसभाबाट स्थीर सरकार दिन लाग्नुपर्ने धारणा राखेका छन्। भट्टराईले प्रधानमन्त्री केपीशर्मा ओलीको असंवैधानिक, प्रतिगमनकारी हर्कतलाई सर्वोच्च अदालतले पुन: एकपटक रोकेको भन्दै धन्यवाद दिएका छन्। खड्गप्रसाद एण्ड कम्पनीको असंवैधानिकप्रतिगमनकारी हर्कतलाई सर्वोच्च अदालतले पुन: एकपटक रोकेकोमा अदालतलाई र यस अभियानमा संलग्न सबैलाई हार्दिक वधाइधन्यवाद!उनले लेखेका छन्, अब कुनै किन्तुपरन्तु गर्ने ठाउॅ छैन। संविधानलाई ट्र्याकमा ल्याएर प्रतिनिधिसभाबाट स्थीर सरकार दिऊॅ । प्रतिगमनकारीलाई दण्डित गरौं! प्रधानमन्त्री ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ।"
फैसलालाई जीत र हारको विषयमा नलिन देउवाको आग्रह,"काठमाडौं : नेपाली कांग्रेसका सभापति शेरबहादुर देउवाले जीत र हारका रुपमा नलिन आग्रह गरेका छन्। सर्वोच्च अदालतको फैसलापछि सोमबार विज्ञप्ति निकाल्दै देउवाले यस्तो प्रतिक्रिया दिएका हुन्। पूर्वप्रधानमन्त्री देउवाले यस निर्णयलाई व्यक्तिगत जीत हारको विषयका रुपमा नलिइ लोकतन्त्र,लोकतान्त्रिक संविधान अनि समग्रमा देश र जनताको हितमा उपयोग गरेर जानुपर्ने आग्रह समेत गरेका छन्। 'देश र जनताको हितमा संयम र एकतासाथ समर्पित भएर कार्य गर्न हामी सबैलाई फैसलाले अझ जिम्मेवार बनाएको छ,' उनले भनेका छन्, 'कसैले पनि यसलाई व्यक्तिगत र जीत हारको विषयका रुपमा नभइ लोकतन्त्र लोकतन्त्रिक संविधान अनि समग्रमा देश र जनताको हितमा उपयोग गरेर जानुपर्दछ भन्ने अपिल र आग्रह पनि म गर्न चाहन्छु।' उनले यस फैसलाले सबैलाई थप जिम्मेवार बनाएको समेत बताएका छन्। सर्वोच्च अदालतले आफ्नो पक्षमा फैसला गरेको भन्दै उनले स्वागत गरेका छन्। सर्वोच्च अदालतले प्रतिनिधिसभा विघटनविरुद्ध कांग्रेसलगायत पाँच दलले दर्ता गरेको रिट निवेदनमाथि गरेको फैसला स्वागतयोग्य भएको प्रतिक्रिया दिएका छन्। यो फैसलाले लिक बाहिर धकेलिएको संविधानलाई ट्याकमा ल्याएको स्पष्ट पारेका छन्। उनले यसले स्वतन्त्र न्यायपालिकाप्रतिको आस्था र विश्वासलाई थप अभिवृद्धि गरेको बताएका छन्। सर्वोच्च अदालतले प्रतिनिधिसभा विघटन निर्णय बदर गर्दै शेरबहादुर देउवालाई दुईदिनभित्र प्रधानमन्त्रीमा नियुक्त गर्न परमादेश दिएको छ।"
कांग्रेसको प्रतिक्रिया : लिक बाहिर धकेलिएको संविधानलाई ट्याकमा फर्काउने कदम,"काठमाडौं : नेपाली कांग्रेसले प्रतिनिधिसभा पुन:स्थापना गर्ने सर्वोच्च अदालतको फैसला स्वागतयोग्य भएको प्रतिक्रिया दिएको छ। सर्वोच्चको यो फैसला लिक बाहिर धकेलिएको संविधानलाई ट्याकमा फर्काउने कदम भएको संज्ञा कांग्रेसले दिएको छ। सर्वोच्चको फैसला लगत्तै कांग्रेस प्रवक्ता विश्वप्रकाश शर्माले ट्वीटमा लेखेका छन्, 'रास्ट्रपति र प्रधानमन्त्रीको आवेगपुर्ण कदम सच्याउंदै सम्मानित संवैधानिक इजलासको विवेकपुर्ण फैसला ! लिक बाहिर धकेलिएको संविधानलाई ट्र्याकमा फर्काउने कदम ।' उनले सरकार निर्माण होइन इतिहास निर्माणको अवसरका रूपमा यसलाई उपयोग गर्नुपर्ने दायित्व कांग्रेसको कांधमा आएको बताएका छन्। यस्तै कांग्रेका अर्का नेता उनले सर्वोच्च अदालतले संविधान र संसदीय लोकतंत्रको पक्षमा ऐतिहासिक एवं दुरदर्शी फैसला दिएको दावी गरेका छन्। उनले भने,' शेरबहादुर देउवालाई प्रधानमन्त्री बनाउन गरिएको परमादेश र प्रतिनिधिसभाको पुनस्थापनासम्बन्धी आदेशको स्वागत गर्दछु। सर्वोच्च अदालतले संविधान र संसदीय लोकतंत्रको पक्षमा ऐतिहासिक एवं दुरदर्शी फैसला दिएको छ। यस फैसलाबाट जनतामा सर्वोच्च अदालत प्रतिको विश्वास र सम्मानमा वृद्धि भएको छ।' यस फैसलाबाट जनतामा सर्वोच्च अदालत प्रतिको विश्वास र सम्मानमा वृद्धि भएको प्रतिक्रिया उनले व्यक्त गरेका छन्। सर्वोच्च अदालतले प्रतिनिधिसभा विघटनको निर्णय असंवैधानिक रहेको ठहर गर्दै सोमबार पुनःस्थापनाको फैसला सुनाएको छ। प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले सरकारले गरेको प्रतिनिधिसभा विघटन निर्णय बदर गर्दै शेरबहादुर देउवालाई प्रधानमन्त्रीमा नियुक्त गर्न परमादेश जारी गरेको छ । सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाउँदै प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले यस्तो आदेश दिएको हो। सर्वोच्चले देउवालाई २ दिनभित्र प्रधानमन्त्री नियुक्त गर्न परमादेश दिएको छ। रिटको सुनुवाइका लागि प्रधानन्यायाधीश जबराको नेतृत्वमा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई सम्मिलित संवैधानिक इजलास गठन गरिएको थियो।"
खोपमा दुर्गम क्षेत्र र मजदूरलाई प्राथमिकता दिन माग,"काठमाडौं : राष्ट्रियसभाका सदस्यले बाढी, पहिरो र डुबानबाट प्रभावित जनतालाई तत्काल राहत उपलब्ध गराउन तथा कोभिड१९ सङ्क्रमण रोकथामका लागि सबै नागरिकलाई यथाशीघ्र खोप सुनिश्चित गराउन सरकारसँग माग गरेका छन्। राष्ट्रियसभाको सोमबारको विशेष समयमा भाग लिँदै नेकपा (एमाले)की दीपा गुरुङले सबै नागरिकलाई यथाशीघ्र खोप उपलब्ध गराउन माग गरिन्। उनले वर्षाका कारण मुलुकका विभिन्न भेगमा बाढीपहिराका घटनापछि हुने उद्धार, राहतका साथै सडक यातायात खुलाउन तीनै तहका सरकारको संयुक्त प्रयासको खाँचो औँल्याइन्। सोही दलकी शारदादेवी भट्टले मुलुकको तराई भेगका अधिकांश क्षेत्र डुबानमा परेर बालीनालीको क्षति भएकाले किसानलाई उचित क्षतिपूर्ति दिलाउन माग गरिन्। उनले कैलालीमा तीनवर्षीय विवेक विष्टका हत्यामा संलग्नलाई कानूनी कारवाही होस् भनिन्। एमालेकै कविता बोगटीले सरकारले खोपको पहल गरेर सराहनीय काम गरेको बताइन्। सोही दलकी विमला घिमिरेले राष्ट्रिय गौरवका आयोजनामा काम गर्ने मजदूरलाई कोरोनाविरुद्धको खोपको व्यवस्था गर्न माग गरिन्। एमालेकी नन्दा चपाईँले कोरोना रोगविरुद्धको खोप लगाउन दुर्गम क्षेत्रका नागरिकलाई प्राथमिकता दिन अनुरोध गरिन्। सोही दलका नरपति लोहारले बाढीपीडित जनताका लागि तत्काल राहत र क्षतिपूर्ति उपलब्ध गराउन आग्रह गरे। नेपाली कांग्रेसका प्रकाश पन्थले जनताले अपेक्षा गरेअनुरुप जनप्रतिनिधिले भूमिका निर्वाह गर्न नसकेको जनाउँदै राष्ट्रियसभाको कामकारवाही अझ प्रभावकारी हुनुपर्नेमा जोड दिए। नेकपा (माओवादी केन्द्र)का जीवन बुढाले राष्ट्रियसभालाई कानून निर्माण तथा विचार निर्माण गर्ने थलो बनाउनुपर्ने बताए। सोही दलका महेशकुमार महराले मुलुकमा शान्तिसुरक्षाको कमजोर व्यवस्थापनका कारण पछिल्लो समय हत्याहिंसा र बलात्कारका घट्ना बढेको भनी चिन्ता व्यक्त गरे।"
सर्वोच्चको फैसलाले नेपाली जनताको जीत भयो : अध्यक्ष प्रचण्ड,"काठमाडौं : नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले सर्वोच्च अदालतले गरेको फैसला इतिहासमै एउटा महत्वपूर्ण परिघटना भएको बताएका छन्। सर्वोच्च अदालतको फैसलापछि प्रतिक्रिया दिँदै अध्यक्ष प्रचण्डले यसलाई नेपाल र नेपाली जनताको जितको संज्ञा दिएका हुन्। उनले अदालतको फैसलाले संविधान र राष्ट्रको गरिमालाई उँचो राखेको दावी गरे। उनले सर्वोच्चको यस फैसलाले नेपाली जनताको जीतको संज्ञा समेत दिएका छन्। उनले भने,'पटकपटकको संसद विघटन र पटकपटक संविधानमाथि भएको प्रहारबाट आम नेपाली जनता पनि आजित भएको स्थिति थियो । त्यसकारण यो आम नेपाली जनताको जीतको रुपमा अगाडि आएको मैले देखेको छु ।' उनले भने, 'संविधानको रक्षा र लोकतान्त्रिक मूल्य मान्यताको रक्षा र राष्ट्रिय हितको रक्षा आजको ज्वलन्त आवश्यकता बनेको थियो । त्यसकारण म सर्वोच्चको यो फैसिलालाई स्वागत गर्दछु । मेरो तर्फबाट, पार्टीको तर्फबाट र गठबन्धनको तर्फबाट पनि र सम्मानित सर्वोच्च अदालत, सम्माननीय प्रधानन्यायाधीश तथा अन्य न्यायाधीशहरुलाई हार्दिक बधाई तथा धन्यवाद पनि भन्न चाहन्छु । उहाँहरुले संविधान र राष्ट्रको गरिमालाई उँचो बनाउनुभयो र न्यायालयको गरिमामयलाई पनि उँचो बनाउनुभयो । यसको लागि उहाँहरु बधाईको पात्र हुनुहुन्छ । पटकपटकको संसद विघटन र पटकपटक संविधानमाथि भएको प्रहारबाट आम नेपाली जनता पनि आजित भएको स्थिति थियो । त्यसकारण यो आम नेपाली जनताको जीतको रुपमा अगाडि आएको मैले देखेको छु । यो इतिहासमै एउटा महत्वपूर्ण परिघटनाका रुपमा भएको छ । इतिहासले यसलाई सम्मान गरिराख्ने छ ।'"
कार्यान्वयन हुँदैनन् निर्देशन,"सुर्खेत : कोरोना महामारीको दोस्रो लहर चलेपछि कर्णालीमा अक्सिजनको हाहाकार भयो। त्यही बीचमा प्रदेशका विभिन्न जिल्लामा अक्सिजन प्लान्ट खरिद र जडानको लहर नै चल्यो। त्यसैमा व्यापक आर्थिक चलखेल भयो। नक्कली मेसिन जडान भएको र बिल मिलाएर प्लान्ट खरिद गरिएको गुनासो आएपछि प्रदेश संसदमा रहेको सामाजिक विकास समितिले जिल्लामै गएर अनुगमन तथा छानबिन गर्यो। छानबिन गर्दा समितिले अक्सिजन प्लान्ट खरिद तथा जडानमा आर्थिक अनियमितता भएको निष्कर्ष निकाल्यो। साथै महामारीको समयमा अनियमितता गर्नेहरूलाई कारबाही गर्न पनि समितिले प्रदेश सरकारलाई निर्देशन दियो। तर, समितिको उक्त निर्देशन हालसम्म कार्यान्वयन भएको छैन। बरु यो मुद्दा हिजोआज सेलाएको छ। समितिको निर्देशनलाई प्रदेश सरकारले बेवास्ता गरिदिएको छ। सरकारले नै नटेर्दा समितिको उक्त निर्देशन हालसम्म कार्यान्वयन भएको छैन। प्रदेश सरकारले २०७५ वैशाखमा रारा पर्यटन महोत्सवको आयोजना गर्दा व्यापक आर्थिक अनियमितताको प्रश्न उठ्यो। त्यसमा संसद्को सार्वजनिक लेखा समितिले चासो दियो। समितिले छानबिनपछि महोत्सवमा नियमविपरीत खर्च भएको भन्दै दोषीलाई कारबाही गर्न मुख्यममन्त्री तथा मन्त्रिपरिषद्को कार्यालयलाई निर्देशन दियो। तर, समितिको उक्त निर्देशन हालसम्म पनि कार्यान्वयन भएको छैन। अख्तियार दुरुपयोग अनुसन्धान आयोगले समेत छानबिन थालेको उक्त घटना गुपचुपमै सेलायो। लेखा समितिको निर्देशन र छानबिनको निष्कर्ष पनि बीचमै तुहियो। माथि उल्लेखित घटना केही उदाहरण मात्र हुन्। कर्णालीमा संसदीय समितिका अधिकांश निर्देशनहरू कार्यान्वयन नै हुन सकेका छैनन्। संसदलाई प्रभावकारी बनाउन र सरकारका कामलाई पारदर्शी बनाउन संसदमा विभिन्न चारवटा संसदीय समितिहरू छन्। समितिले बेलाबेला सरकारका काममा पनि चासो देखाउँछन्। अनियमितताबारे अनुगमन र छानबिन पनि गर्छन्। प्रदेश सरकारलाई आवश्यक निर्देशन पनि दिन्छन्। तर, यी समितिले हालसम्म दिएका निर्देशन सरकारले भने कार्यान्वयन नै गरेको छैन। सरकारले निर्देशन कार्यान्वयन नगर्दा समितिको भूमिका निष्क्रिय बनेको छ। सरकारले नै अटेर गरेपछि पछिल्लो समय संसदीय समितिहरू निष्क्रिय बन्न थालेका हुन्। संसदमा सार्वजनिक लेखा, सामाजिक विकास, अर्थ तथा प्राकृतिक स्रोत र विधायन तथा प्रदेश मामिला समिति छन्। तर, यी समितिका निर्देशनलाई प्रदेश सरकारले नै अवज्ञा गर्दै आएको छ। अर्कोतर्फ जननिर्वाचित संसदलाई नागरिकप्रति उत्तरदायी बनाउने उद्देश्यले गठन भएका संसदीय समितिहरूले नै प्रभावकारी भूमिका निर्वाह गर्न सकेका छैनन्। संसद्का गतिविधिलाई सरल तथा छिटोछरितो बनाउने, सरकारलाई संसद्प्रति जिम्मेवार तथा जवाफदेही बनाउने, नियमित तथा आकस्मिक कार्यलाई अगाडि बढाउन र संसद्को भूमिकालाई प्रभावकारी बनाउने मूल दायित्व बोकेका समितिले नै प्रभावकारी भूमिका निर्वाह गर्न नसकेका धेरै उदारण छन्। अर्कोतर्फ सरकारलाई संसद्प्रति उत्तरदायी र संसद्का गतिविधिलाई चलायमान बनाउने उद्देश्यले गठित समितिहरू पछिल्लो समय औपचारितामा सिमित छन्। तर, संसदीय समितिले भने आफूहरूले दिएका निर्देशन सरकारले कार्यान्वयन नगर्दा समस्या भएको आरोप लगाउन थालेका छन्। समितिको काम सरकारले गरेका कमजोरी औल्याउने हो, लेखा समितिका अध्यक्ष पदमबहादुर रोकाया भन्छन्, हामीले त काम गरिरहेकै छौं, तर सरकारले नै हाम्रा निर्देशन कार्यान्वयन नगर्दा समस्या भयो। समितिले प्रभावकारी काम गरे पनि कार्यान्वयन गर्ने निकायले निर्देशन पालना नगर्दा समितिको भूमिका कमजोर देखिएको उनको तर्क छ। सामाजिक विकास समितिको पनि उस्तै गुनासो छ। समितिले अनुगमन र छानबिन गरेर औंल्याइ दिएका कमजोरीलाई सरकारले कार्यान्वयन तथा सुधार नगर्दा समस्या भएको यो समितिको गुनासो छ। हामीले सरकारका गल्ती देखाइदिने हो, त्यसको कार्यान्वयन गर्ने वा नगर्ने त सरकारकै विषय हो, सामाजिक सिमितिका अध्यक्ष देवी ओली भन्छिन्, प्रभावकारी काम गर्दा पनि समितिका निर्देशन कार्यान्वयन नहुँदा हामीले नतिजा दिन नसकेको जस्तो देखिएको हो। सरकारले निर्देशनहरू कार्यान्वयन नगर्दा समितिको भूमिका प्रभावकारी नदेखिएको उनको तर्क छ।"
"उत्तेजना, दम्भ र अहंकार बोकेर फैसला कार्यान्वयनमा बाधा पुर्याउने मूर्खता कतैबाट नहोस् : गगन थापा",काठमाडौं : नेपाली कांग्रेसका युवा नेता गगन थापाले सर्वोच्च अदालतको फैसलालाई स्वागत गरेका छन्। उनले सर्वोच्चको फैसला पछि प्रतिक्रिया दिँदै प्रतिनिधिसभा विघटन निर्णय असंवैधानिक ठहर गर्दै सर्वोच्च अदालतले बदर गरिदिएर संविधानको रक्षा गरेको बताएका छन्। अदालतको आदेश मन परेन भने असहमत हुन पाइन्छ तर अस्वीकार गर्न नमिल्ने उनको भनाइ छ ।
संसदमा देउवाको बहुमत पुग्दैन : विष्णु रिजाल,"काठमाडौं : एमाले नेता विष्णु रिजालले संसदमा कांग्रेस सभापति शेरबहादुर देउवाको बहुमत नपुग्ने दाबी गरेका छन्। सोमबार सर्वोच्च अदालतले प्रतिनिधिसभाको पुनस्थापना गर्दै शेरबहादुर देउवालाई प्रधानमन्त्रीमा नियुक्त गर्न परमादेश जारी गरेपछि उनले यस्तो बताएका हुन्। सरकार आउनेजाने नियमित कुरा भएकाले एमालेका लागि मुख्य कुरा पार्टी एकता भएको स्पष्ट पारेका छन्। सरकार आउनेजाने नियमित कुरा हो । हामी एमालेका लागि मुख्य कुरा हाम्रो पार्टी एकता हो । रिजालले लेखेका छन्,हिजो भएको सहमति अनुसार पार्टीलाई बचाउन सक्दा सदनमा देउवाको बहुमत पुग्दैन । सदनमा एमाले एक नम्बर र निर्णायक भएको धारणा राखेका छन्। सदनमा र चुनावमा पनि एमाले एक नम्बर हुने दाबी गरेका छन्। अब चुनावको विकल्प नभएकाले चुनावमा पनि एमाले एक नम्बर हुने बताएका छन्। उनले भनेका छन्,एमाले नै निर्णायक रहन्छ । सदनमा पनि एमाले एक नम्बर, चुनावमा पनि एमाले एक नम्बर ! किनकि, चुनावको विकल्प छैन। अत्यन्त तिक्ततापूर्ण सम्बन्धबाट गुज्रिरहेका एमालेका दुई खेमा एकता कार्यदल र मध्यमार्गी केही नेताको लामो प्रयासमा एमाले फुट्नबाट जोगिएको छ। कटुतापूर्ण तथा निषेधात्मक बन्दै गएका अन्तरविरोधहरूलाई पार्टीभित्रै विधिसम्मत ढंगले समाधान गर्न दुवै पक्ष सहमत भएका छन्। प्रधानमन्त्री केपी शर्मा ओली र वरिष्ठ नेता माधवकुमार नेपाल दुवै पक्षले आइतबार राति मेलमिलापको दस्तावेज जारी गरेका छन्। उक्त नेकपा (एमाले) मा विद्यमान समस्या समाधानसम्बन्धी प्रस्तावमा दुवै पक्षका कतिपय अडानलाई सम्बोधन गरिएको छ। प्रतिनिधिसभाका १४६ जना सांसदले हस्ताक्षरसहित देउवालाई प्रधानमन्त्री नियुक्तिका लागि परमादेशको माग गर्दै सर्वोच्चमा रिट दिएका थिए। देउवा पक्षमा बहुमत देखिएकोले देउवालाई प्रधानमन्त्री नियुक्त गर्न अदालतले आदेश दिएको हो। अब संविधानको धारा ७६ (५) अनुसार देउवा प्रधानमन्त्रीमा नियुक्त हुनेछन्। सर्वोच्चको परमादेशअनुसार मंगलबार नै देउवालाई राष्ट्रपतिले प्रधानमन्त्रीमा नियुक्त गर्नुपर्नेछ। सात दिनपछि सुरु हुने संसदको अधिवेशनमा देउवाले विश्वासको मत लिनेछन्। विश्वासको मत पाए बाँकी अवधि देउवाले निर्वाध रुपमा सरकार चलाउनेछन् र उनकै नेतृत्वमा चुनाव हुनेछ। विश्वासको मत नपाए देउवालाई चुनावमा जाने स्वभाविक हक हुनेछ र देउवाकै नेतृत्वमा चुनाव सम्पन्न हुनेछ।"
पोखरीमा डुबेर वृद्धको मृत्यु,वीरगन्ज : पर्साको बहुदरमाइ नगरपालिकामा पोखरीमा डुबेर एकजना वृद्धको मृत्यु भएको छ । मृत्यु हुनेमा बहुदरमाइ नगरपालिका ६ गम्हरिया टोलका ६५ वर्षीय नगिना साह कानु रहेको प्रहरी चौकी महुवनका प्रहरी सहायक निरीक्षक अवधलाल साहले जानकारी दिए । आइतबार राति शौच गर्न गएका बेला स्थानीय रामनरेस साहको माछा पोखरीमा डुबेर कानुको मृत्यु भएको हो । शौच गर्न घरबाट बाहिर निस्किएका कानु राति अबेरसम्म घर नफर्किएपछि परिवारजनले प्रहरीलाई जानकारी गराएका थिए । घर नफर्किएको जानकारी पाए लगत्तै रातिदेखि नै खोजतलास गर्दा पोखरीमा डुबेको अवस्थामा कानुको शव परेको इलाका प्रहरी कर्यालय पोखरीयाका प्रहरी निरीक्षक दीपक थापाले जानकारी दिए । शव पोस्टमार्टमको लागि नारायणी अस्पतालमा पठाइएको प्रहरी निरीक्षक थापाले बताए ।
"बाढी, पहिरो र डुबान : एक महिनामा ५१ जनाको मृत्यु","काठमाडौं : अविरल वर्षाका कारण देशका विभिन्न स्थानमा आएको बाढी, पहिरो र डुबानमा परी जेठ ३० यता ५९ जनाको मृत्यु भएको छ । मृत्यु हुनेमध्ये ३१ पुरुष, १७ महिला र ११ बालबालिका छन् । उनीहरु सिन्धुपाल्चोक र तनहुँका पाँचपाँच, डोटी, पाल्पा र गोरखाका चारचार, रोल्पा, दाङ, दार्चुलाका तीनतीन, खोटाङ, पाँचथर, रौतहट, सप्तरी, चितवन, धादिङ, सिन्धुली, म्याग्दी र प्यूठानका दुईदुई र ललितपुर, सर्लाही, काभ्रे, मकवानपुर, कास्की, अर्घाखाँची, जुम्ला, कालीकोट, बझाङ र बाजुराका एकएकजना छन् । पछिल्लो २४ घण्टामा खोटाङ र सिन्धुलीमा दुई जनाको मृत्यु भएको प्रहरी प्रधान कार्यालयले जनाएको छ । बाढी, पहिरो र डुबानमा परी उक्त अवधिमा ७३ जना घाइते भएका छन् । अन्य २७ जना बेपत्ता भएका छन् । तीमध्ये १७ पुरुष, ६ महिला, तीन बालक र एकजना बालिका रहेका छन् । बाढीपहिरामा परेका एक हजार २६८ जनाको विभिन्न ठाउँबाट उद्धार गरिएको छ । बाढीका कारण एक हजार ५१६ वटा घर डुबानमा परेका छन् । कूल ५८३ घर, १०७ गोठ, ४३ पुल, तीन विद्यालय र १३ सरकारी कार्यालयमा क्षति पुगेको छ । यस अवधिमा ६०० विपद्का घटनाबाट एक हजार १७६ परिवारका पाँच हजार ४९५ मानिस विस्थापित भएका प्रहरी प्रवक्ता प्रहरी वरिष्ठ उपरीक्षक वसन्तबहादुर कुँवरले जानकारी दिए । रासस"
सर्वोच्चको फैसलाविरुद्ध माइतीघरमा ओली समर्थकको प्रदर्शन (फोटोफिचर),काठमाडौं : सर्वोच्च अदालतले प्रतिनिधिसभा विघटन निर्णय असंवैधानिक ठहर गर्दै बदर गरिदिएपछि त्यसको विरुद्धमा प्रधानमन्त्री केपी शर्मा ओलीका समर्थकले सडक प्रदर्शन गरेका छन् । सोमबार सर्वोच्च अदालत नजिकै माइतीघर मण्डलामा जम्मा भएर उनीहरुले अदालतको फैसलाविरुद्ध प्रदर्शन गरेका हुन्। उनीहरुले सबै फैसला मानिदैन लेखिएको ब्यानर बोकेर प्रदर्शनमा उत्रिएका छन्। सर्वोच्च अदालतले प्रतिनिधिसभा विघटन र शेरबहादुर देउवालाई प्रधानमन्त्रीमा नियुक्तिको परमादेश जारी गरेपछि ओली पक्षका समर्थहरुले विरोध जनाएका हुन्।
मनसुनी वायुको प्रभाव : अझै तीन दिन वर्षा हुने,"काठमाडौं : मनसुनी वायुको प्रभावले अझै तीन दिन देशको अधिकांश स्थानमा वर्षा हुने भएको छ। मनसुनी गतिविधि सक्रिय रहिरहने भएकाले धेरैजसो स्थानमा हल्कादेखि मध्यम वर्षाका साथै एक दुई ठाँउमा भारी वर्षाकोसमेत सम्भावना रहेको मौसमविद् गङ्गा नगरकोटी जानकारी दिए। हाल देशभर सामान्यदेखि पूर्ण बदली रहनुका साथै प्रदेश नं १, वाग्मती र गण्डकी प्रदेशका केही स्थानमा र बाँकी प्रदेशका केही स्थानमा हल्कादेखि मध्यम वर्षा भइरहेको जल तथा मौसम विज्ञान विभागले जनाएको छ। विभागका अनुसार राति देशभर सामान्यदेखि पूर्ण बदली रही धेरै स्थानमा हल्कादेखि मध्यम वर्षाको सम्भावना रहेको छ। वाग्मती प्रदेश र गण्डकी प्रदेशका एकदुई स्थानमा धेरै भारी वर्षाको सम्भावना औँल्याएको छ। त्यसैले मौसम पूर्वानुमान महाशाखाले यी क्षेत्रमा सतर्कता अपनाउन अनुरोध गरेको छ। आगामी बुधबार देशभर सामान्यदेखि पूर्ण बदली भइ प्रदेश नं १, वाग्मती र गण्डकी प्रदेशका केही स्थानमा भारी वर्षाको सम्भावना रहेको बताइएको छ। नेपालमा मनसुन सुरु हुने औसत मिति जुन १३ मानिएपनि यस वर्ष त्यसभन्दा तीन दिनअघि नै सुरु भएको थियो।"
"मनकामना स्मार्ट लघुवित्तको आइपिओे बाँडफाँट, भाग्यमानी दुईजनाले पाए ११ कित्ता","काठमाडौं : मनकामना स्मार्ट लघुवित्त वित्तीय संस्थाले सर्वसाधारणका लागि जारी गरेको आइपिओ बाँडफाँट भएको छ । बिक्री प्रबन्धक एनएमबी क्यापिटलले सोमबार बिहान क्यापिटलकै कार्यालयमा शेयर बाँडफाँट गरेको हो । कम्पनीले यही असार १७ गतेदेखि २१ गतेसम्म सर्वसाधारणमा आइपिओ जारी गरेको थियो । संस्थाको आइपिओमा १९ लाख ५४ हजार २७४ जनाले आवेदन दिएका थिए । आवेदन दिएकामध्ये दुई हजार ७५३ जनाको आवेदन रद्द हुँदा १९ लाख ५१ हजार ५२१ जना योग्य आवेदक कायम गरिएको क्यापिटलले जनाएको छ । मागभन्दा बढीको आवेदन परेपछि क्यापिटलले योग्य रहेका उक्त आवेदकलाई गोलाप्रथामा सहभागी गराई शेयर बाँडफाँट गरेको थियो । जसअनुसार गोलाप्रथाबाट ३६ हजार ३४९ जनाले १० कित्ताको दरले शेयर पाएका छन् । तीमध्ये दुई जनाले ११ कित्ता शेयर पाएका छन् । आवेदन दिएकामध्ये १९ लाख १७ हजार बढी आवेदकको हात खाली भएका छन् । कम्पनीले तीन करोड ८९ लाख बराबरको तीन लाख ८९ हजार ४९२ कित्ता साधारण सेयर बिक्री खुला गरेको थियो । जसमध्ये जारी पूँजीको ०५ प्रतिशत अर्थात् १९ हजार ४५० कित्ता सेयर सामूहिक लगानीका लागि र छ हजार ५८ कित्ता कम्पनीका कर्मचारीका लागि छुट्याइएको छ । बाँकी रहेको तीन लाख ६३ हजार ४९२ कित्ताका लागि सर्वसाधारणले आवेदन दिएका हुन् । आइपिओको नतिजा मेरोसेयर, सिडिएसले आइपिओ नतिजाका लागि तयार पारेको वेबसाइट र बिक्री प्रबन्धक एनएमबी क्यापिटलको वेबसाइटबाट हेर्न सकिने छ । रासस"
पोखरीमा डुबेर मृत्यु,विराटनगर : मोरङको मिक्लाजुङ गाउँपालिका६ मा रहेको बेतेनी सिमसारको पोखरीमा डुबेर आइतबारसाँझ एक जनाको मृत्यु भएको छ । पोखरीमा माछा मार्ने क्रममा डुबेर मिक्लाजुङ३ का ५० वर्षीय आशबहादुर लिम्बूको मृत्यु भएको प्रहरीले जनाएको छ । माछा मार्नलाई भनेर पोखरीमा छिरेपछि लिम्बू आइतबार दिउँसो ३:३० बजेतिर डुबेर वेपत्ता भएका थिए । सिमसारमा डुबेर वेपत्ता भएपछि नेपाली सेनाको गोताखोर टोलीले साँझ मृत फेला पारेर उनको शव पोखरीबाट बाहिर निकालेको प्रहरीले जनाएको छ । घटनाको इलाका प्रहरी कार्यालय उर्लाबारीले अनुसन्धान थालेको छ ।
मालवाहक कन्टेनरबाट भारततर्फ गाँजा लैजाँदै गर्दा पक्राउ,वीरगन्जः वीरगन्जमा सोमबार प्रहरीले ठूलो परिमाणमा लागूऔषध गाँजा बरामद गरेको छ । खाली मालवाहक गाडीमा लुकाएर वीरगन्ज भन्सारको नाका हुँदै भारत लैजाँदै गरेको अवस्थामा प्रहरीले सोमबार २ क्वीन्टल ४७ केजी गाँजा बरामद गरेको हो । हेटौँडाबाट सामान खन्याएर भारत फर्कँदै गरेको एचआर ५५ एम २२०९ भारतीय नम्बरको लहरी (कन्टेनर बोक्ने ट्रक) मा लोड रहेको खाली कन्टेनरमा लुकाएर राखिएको २३ वटा पोकामा रहेको २ सय ४७ केजी गाँजा प्रहरीले बरामद गरेको हो । प्रहरी नायव उपरीक्षक ओम प्रकाश खनालका अनुसार हेटौँडाबाट वीरगन्ज नाका हुँदै भारत फर्किँदै गरेको खाली कन्टेर लोड भएको लहरीमा लुकाएर गाँजा भारत तस्करी भइरहेको सूचना प्रहरीले पाएको थियो । त्यही सूचनाका आधारमा जिल्ला प्रहरी कार्यालय पर्साबाट खटिएको प्रहरी टोलीले सोमबार दिउँसो २ बजे तिर वीरगन्जको ड्राइपोर्ट चोकमा उक्त लहरी रोकेर चेकजाच गरेको थियो । चेकजाँचका क्रममा लहरीमा लोड रहेको खाली कन्टेनरभित्र फल्सबटम बनाएर लुकाइएको २३ वटा पोकामा रहेको २ सय ४७ केजी बरामद भएको प्रहरी नायव उपरीक्षक खनालले बताए । कन्टेनर चेकजाँच गरिरहेकै बेला लहरीका चालक फरार भएकाले उनलाई भने पक्राउ गर्न नसकिएको प्रहरी नायव उपरीक्षक खनालले बताए । बरामद गाजा सहितको लहरी जिल्ला प्रहरी कार्यालय पर्सामा ल्याएर राखिएको छ । फरार रहेका चालक र लहरीका धनीको विषयमा अनुसन्धान भइरहेको प्रहरी नायव उपरीक्षक खनालले जानकारी दिए ।
श्रीमानसँगको विवादपछि खोलामा श्रीमती मृत फेला,"विराटनगर : मोरङको सुन्दरहरैँचा नगरपालिका७ मा रहेको गछिया खोलामा सोमबार बिहान एक महिलाको अर्धनग्न शव फेला परेको छ । सुन्दरहरैँचा७ की २४ वर्षीया छेविनी ऋषिदेव शरीरका धेरै भागमा कपडा नै नभएको अवस्थामा घरनजिकको खोलामा मृत फेला परेको मोरङ प्रहरी प्रमुख एसपी (प्रहरी उपरीक्षक) जनार्दन जिसीले जानकारी दिए । उनका अनुसार खोलाको बीचको भंगालोमा घोप्टो परेर अड्किरहेको अवस्थामा अर्धनग्न शव भेटिएको हो । खोलाको पानीभित्र शरीरको कम्मरमुनिको भागको कुनै पनि कपडा नभएको अवस्थामा महिलाको शव देखेपछि स्थानीयले प्रहरीलाई खवर गरेका थिए । कम्मरमाथिको भागमा पनि भित्री वस्त्र मात्रै छ । घटनास्थलमा पुगेको इलाका प्रहरी कार्यालय बेलबारीका प्रहरी निरीक्षक (इन्सपेक्टर) सरोज खनाल नेतृत्वको टोलीले शवलाई खोलाबाट बाहिर निकालेर पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान पठाएको छ । शव बाहिर निकाल्दा महिलाको शरीरको कम्मरभन्दामुनिको भाग पूरै कपडाविहीन र माथिको भागमा भित्री वस्त्र मात्रै थियो । खनाल नेतृत्वकै टोलीले घटनाको अनुसन्धान गरिरहेको छ । घटनालाई शंकास्पद मानेर प्रहरीले छेविनीका श्रीमान २६ वर्षीय मन्जे ऋषिदेवलाई नियन्त्रणमा लिएको छ । एसपी जिसीका अनुसार महिला मृत फेला पर्नुअघि आइतबार बेलुका घर झगडा भएको प्रारम्भिक अनुसन्धानबाट खुलेपछि घटनाको वास्तविकता पत्ता लगाउन मृतकका श्रीमानलाई नियन्त्रणमा लिएर सोधपुछ थालिएको हो । घरमा श्रीमानश्रीमतीबीच झगडा एवं वादविवाद भएको भोलिपल्ट बिहान खोलामा श्रीमतीको अर्धनग्न शव भेटिएको छ, उनले भने, त्यही भएकाले घटनालाई शंकास्पद मानेर विभिन्न कोणबाट अनुसन्धान थालिएको छ । स्थानीय बासिन्दाले पनि बेलुका घरमा श्रीमान र श्रीमतीबीच झैझगडा एवं भनाभन भएको जानकारी प्रहरीलाई दिएका छन् । प्रहरी नियन्त्रणमा रहेका मन्जेले पनि श्रीमतीले अत्याधिक मदिरा सेवन गरेर आएका कारण भनाभन र विवाद भएको प्रहरीलाई बताएका छन् । मन्जेलाई उद्रित गर्दै प्रहरीले दिएको जानकारी अनुसार विवाद भएपछि राति ८ :३० बजेतिर छेविनी घरबाट निस्किएकी थिइन् । घरबाट वेपत्ता भएपछि खोजी गर्ने क्रममा बिहान खोलामा उनको शव भेटियो एसपी जिसीको भनाइ छ । मादक पदार्थ सेवन (मापसे) गरेर दुवै जना घरमा आउने र दैनिकजसो झैझगडा गरिरहने स्थानीयले बताएका छन् । प्रहरीका अनुसार मृत फेला परेकी छेविनीको शरीरमा बाहिरी चोटपटक भने देखिएको छैन । घटना कसरी भयोभन्ने यकिन छैन, जिसीले भने, पोस्टमार्टम रिपोर्ट प्राप्त भइसकेपछि र थप अनुसन्धानबाट यथार्थ खुल्ने छ । उनका अनुसार घटना हत्या हो कि मृत्युको अरु नै कारण छ भन्ने खुल्न बाँकी छ । शरीरमा लगाएका पूरै कपडा नभेटिँदा भने रहस्यमय एवं शंकास्पद मानेर घटनाको गम्भीर ढंगले अनुसन्धान थालिएको जिसीले बताए । उनले घटनास्थल वरपर खोजी गर्दा पनि मृतक महिलाले लगाएका कपडा भने फेला पार्न नसकिएको जानकारी दिए । स्थानीयका अनुसार मृत फेला परेकी महिला केही समयअघिदेखि गछिया खोलामा ढुंगा र गिट्टी संकलनको काम गर्थिन् । पारिवारिक आर्थिक अवस्था कमजोर रहेका मन्जे पनि परिवार धान्नका लागि दैनिक ज्यालामजदुरी गर्थे । ऋषिदेव दम्पतिका आठ वर्षमुनिका दुई छोरा र एक छोरी गरेर तीन सन्तान छन् ।"
मर्स्याङ्दी नदी तटीय क्षेत्रमा उच्च सतर्कता अपनाउन अनुरोध,"मनाङ : निरन्तरको वर्षाले मर्स्याङ्दी नदीको बहाब कायमै रहेकाले तटीय क्षेत्रमा बसोबास गर्ने बासिन्दालाई सचेत रहन आग्रह गरिएको छ। जिल्ला प्रशासन कार्यालयले आज यहाँ सूचना जारी गर्दै नदी छेउछाउका बस्तीलाई उच्च सतर्कता अपनाउन आह्वान गरेको हो। सूचनामा भनिएको छ, 'यस वर्षको मनसुन अवधि कायमै रहेको हुँदा जिल्लाका नदी तटीय क्षेत्रमा बसोबास गर्ने बासिन्दालाई उच्च सचेत र सतर्क रहनु हुन जिल्ला विपद् व्यवस्थापन समितिबाट सूचीत तथा अनुरोध गरिन्छ।' चामे गाउँपालिकाको४, ५ र नासो गाउँपालिकाको१ को तालगाउँ नदीकै किनारमा रहेकाले विशेष सतर्कता अपनाउन भनिएको हो। प्रमुख जिल्ला अधिकारी विष्णु लामिछानेले भने, 'नासो १ तालगाउँ मर्स्याङ्दी नदी किनारमै छ। यहाँ विशेष सावधानी अपनाउनु पर्छ। सिरान क्षेत्रमा भीषण वर्षा भएकाले खोलाको बहावको जोखिम रहेकाले तटीय क्षेत्रको तालगाउँका बासिन्दालाई सचेत हुन आग्रह गर्दछु।' जिल्लामा गत जेठ ३१ गतेदेखि परेको अविरल वर्षाका कारण आएको बाढीपहिराले सयौँ घरपरिवार विस्थापित भएका छन्। यहाँका सार्वजनिक र निजी संरचनामा बाढीपहिराले ठूलो क्षति पुर्याएको छ। जिल्ला अहिले सडक सञ्जालदेखि विद्युत् र इन्टरनेट सेवालगायतबाट वञ्चित भएका छन्।"
नवविवाहिता युवतीको शंकास्पद मृत्यु,"जनकपुरधाम : धनुषामा एक नवविवाहिता युवतीको शंकास्पद मृत्यु भएको छ। धनुषाको बटेश्वर गाउँपालिका वडा नम्बर २ स्थित अञ्जु महतोको आइतबार साँझ शंकास्पद मृत्यु भएको इलाका प्रहरी कार्यालय सखुवा महेन्द्रनगरले जनाएको छ। आइतबार साँझ आफ्नै घरको ओछ्यानमा मृत अवस्थामा अञ्जुको शव फेला परेको प्रहरी निरीक्षक तिलक सुनारले जानकारी दिए। उनका अनुसार साँझ ७ बजे अञ्जुको शव ओछ्यानमा फेला परेको हो, तर पासो लागेको जस्तो डाम देखिएकोले घटना शंकास्पद रहेको छ। पोस्टमार्टम रिपोर्टपछि थप कुरा खुल्ने प्रहरी निरीक्षक सुनारको भनाइ छ। ओछ्यान घरको छनामा अञ्जुको सल बाँधिएको थियो। परिवारजनले अञ्जुले आत्महत्या गरेको बताएको छ। यता माइत पक्षले घरपरिवार मिलेर छोरी अञ्जुको हत्या गरेको दावी गरेको छ। घटनास्थलको प्रकृतिले अञ्जु आत्महत्या नगरेको र घरपरिवार नै मिलेर घाँटी थिचि हत्या गरेको उनकी बुबा महोत्तरीको गौशाला नगरपालिका १० भरतपुर बस्ने रामजत महतोको आरोप छ। अञ्जुको विवाह गएको फागुन २० गते रामवृक्ष महतोसँग भएको थियो। विवाहपछि परिवारजनले यस्तो बुहारीले घर नचल्ने कुरा माइत पक्षलाई पटक पटक सुनाएको आरोप छ। घटनाको सुक्ष्म अनुसन्धान गरी छोरीलाई हत्या गर्ने दोषीहरुलाई कारबाही गर्न माइती पक्षले माग गरेका छन्। अञ्जुको शवलाई सोमबार बिहान पोस्टमार्टमका लागि प्रादेशिक अस्पताल जनकपुर लगिएको र घटना विषयमा थप अनुसन्धान भइरहेको प्रहरीले जनाएको छ।"
दुई छोरीसहित श्रीमती जलाउन खोज्ने फरार अभियुक्त ६ वर्षपछि पक्राउ,सन्धिखर्क : आगलागीबाट ज्यान मार्ने उद्योग मुद्धामा कैद सजाय पाएका फरार अभियुक्त ६ वर्षपछि पक्राउ परेका छन्। विशेष सूचनाका आधारमा जिल्ला हरी कार्यालय अर्घाखाँचीबाट खटिएको प्रहरी टोली उनलाई गत शुक्रबार २५ गते पक्राउ गरेको हो । घटना लगत्तै भुमिकास्थान नगरपालिका ३ निवासी तुलबहादुर बन्जाडेलाई प्रहरीले पक्राउ गरी थुनामा राखेको थियो । केही दिनपछि धरौटीमा छुटेका तुलबहादुर जिल्ला अदालत अर्घाखाँचीले २०७३ साल वैशाख ७ गते ३ वर्ष १० महिना २८ दिन जेल सजायको फैसला सनाएको थियो । त्यसपछि उनी फरार थिए। भरतपुर महानगरपालिका वडा नं ११ अमनचोक भन्ने स्थानमा लुकिछिपि बस्दै आएको अवस्थामा पक्राउ गरी जिल्ला प्रहरी कार्यालय अर्घाखाँचीमा ल्याएको प्रहरी नायव उपरीक्षक अम्मर थापाले बताए । अहिले उनलाई अर्घाखाँची जिल्ला अदालतको आदेश कैद भुक्तान गर्न लागि जिल्ला कारागार अर्घाखाँची चलान गरिएको प्रहरी प्रवक्ता प्रहरी निरीक्षक गणेश खनालले जानकारी दिए । घटना आज भन्दा ६ वर्ष अघि अर्थात् २०७२ साल कात्तिक ६ गतेको हो । भुमिकास्थान नगरपालिका ३ निवासी तुलबहादुर बन्जाडेले अत्यधिक मदिरा सेवन गरी मात्तिएर घरमा आगो लगाइ छोरी र श्रीमतीलाई जलाउने प्रयास गरेका थिए । साँझ ५ बजेतिर अत्यधिक मदिरा सेवन गरी घरमा आएका बन्जाडेले घरमा रहेकी श्रीमतीसँग भनाभन भएपछि छोरीसहित घरमा रहेकी श्रीमतीलाई मार्न भनी राति आफ्नै घरमा आगो लगाएका थिए ।
"साढे ८ करोडको मेसिन मर्मत नहुँदा जीर्ण, ५ करोड खर्चेर नयाँ खरिद","वीरगन्ज : वीरगन्जको नारायणी अस्पतालले साढे ८ करोडको सिटि स्क्यान मेसिन मर्मत गर्नुको सट्टा ५ करोड खर्च गरेर नयाँ सिटि स्क्यान मेसिन खरिद गर्न थालेको छ । स्वास्थ्य सेवा विभागले २०७३ सालमा अस्पताललाइ उपलब्ध गराएको झण्डै साढे आठ करोड रुपैयाँ मुल्यको सिटि स्क्यान मेसिन २ वर्षदेखि बिग्रिएर थन्क्याइएको छ । अस्पतालले आफूसँग भएको मेसिन मर्मत गरेर सञ्चालनमा ल्याउनुको सट्टा ५ करोड रुपैयाँमा अर्को नयाँ सिटि स्क्यान खरिद गर्न थालेको हो । स्वास्थ्य सेवा विभागले २०७३ सालमा नारायणी अस्पताललाइ झण्डै साढे आठ करोड रुपैयाँ मुल्यको सिटि स्क्यान मेसिन उपलब्ध गराएको थियो । उक्त मेसिन ३ वर्षसम्म राम्रै चलेको थियो । तर २०७६ वैशाखमा मेसिन बिग्रीएपछि अस्पतालले मर्मतका लागि चासो देखाएन । मेसिन बिग्रिएपछि त्यतिबेला स्वास्थ्य विभागबाट आएका प्राविधिक टोलीले मर्मतामा १२ लाख रुपैयाँ खर्च लाग्ने स्टिमेट दिएको थियो । तर त्यसबेला त्यति रकम अस्पतालसँग नभएको भन्दै अस्पताल प्रशासनले मेसिन मर्मत गरेन । अहिले उक्त मेसिन मर्मतका लागि ५० लाख रुपैयाँ खर्च लाग्ने प्राविधिकले बताएका छन् । तर, अस्पताल प्रशासनले ५० लाख रुपैयाँ खर्च गरेर भएकै मेसिन सन्चालनमा ल्याउनुको सट्टा ५ करोडामा अर्को नयाँ मेसिन खरिद गर्न थालेको हो । स्वास्थ्य मन्त्रालयलेबाट आएको ४ करोड ९७ लाखको बजेटबाट ४ करोड ९१ लाख रुपैयामा नयाँ सिटिस्क्यान मेसिन खरिद गर्न लागिएको अस्पतालका निमित्त मेसु डाक्टर वीरेन्द्रबहादुर प्रधानले बताए । उनले भने, ५० लाख रुपैयाँ खर्च गरेर बनाउँदा पनि मेसिन धेरै दिन नटिक्ने ,बारम्बार फल्ट आइरहने कुरा प्राविधिकले बताए, त्यसैले पुरोनो मेसिनमा ५० लाख खर्च गर्नुको सट्टा अर्को नयाँ मेसिन खरिद गर्न थालेका हौं ।' टेण्डर स्वीकृत भएको काठमाडौंका सप्लायर्स लुम्बिनी हेल्थ केयर प्रालीले असोज पहिलो सातासम्म नयाँ सिटि स्क्यान मेसिन अस्पताललाई उपलब्ध गराउने बताएको प्रधानले जानकारी दिए । अस्पतालमा बिग्रिएर थन्किएको पुरानो मेसिन १६ स्लाइसको मात्र भएको तर बजारमा अहिले नयाँ मोडेलका मेसिन आइसकेकाले अस्पतालले ६४ स्लाइसको मेसिन खरिद गर्न लागेको प्रधानले बताए । जटिल अवस्थाका कोभिड संक्रमितको उपचारमा छातीको सिटिस्क्यान गर्नै पर्ने भएका कारण अस्पताललाइ सिटिस्क्यान मेसिन अतिआवश्यक भएको प्रधानले बताए । नयाँ मेसिन अस्पतालमा आएपछि पुरानो मेसिन स्वास्थ्य सेवा विभागमा फर्काइ दिने जानकारी पनि उनले दिए । नारायणी अस्पतालमा मेसिन बिग्रिएकै समयदेखि अर्थात् दुई वर्षदेखि सिटि स्क्यान सेवा बन्द छ । मेसिन बिग्रिएर थन्किए पछि अस्पतालको सिटि स्क्यान विभागमा २०७६ वैशाखदेखि ताल्चा लगाइएको छ । जसका कारण उपचारका लागि अस्पतालमा आउने सिटिस्क्यान गराउनु पर्ने बिरामी , बजारका निजी अस्पतालमा चर्को शुल्क तिरेर सेवा लिन बाध्य छन् । अस्पताल प्रशासनले बिग्रिएको सिटि स्क्यान मेसिन समयमै मर्मत सम्भार नगरेका कारण अहिले काम नलाग्ने अवस्थामा पुगेको सिटि स्क्यान विभागका टेक्नोलोजिष्ट (प्राविधीक) प्रदीप साहले बताए । उनले भने , सुरुमा मेसिनको सफ्ट वेयरमा फल्ट आयो , तर त्यस बेला मर्मतका लागि अस्पतालले चाँसो लिएन, पछि युपिएसमा पनि समास्या देखियो जसका कारण मेसिन स्टार्ट हुनै छाड्यो ।' साहले थपे त्यसबेला मेसिन मर्मत गर्न १२ लाख रुपैयाँ मात्रै खर्च लाग्ने प्राविधिकले बताएका थिए तर अस्पताल त्यति रकम खर्च गर्न असमर्थ भयो , अहिले त्यहि मेसिन मर्मत गर्न ५० लाख खर्च लाग्ने भएको छ । त्यहि बेला मेसिन मर्मत गरि दिएको भए अहिले ५ करोड खर्चेर अर्को नयाँ मेसिन खरिद गर्नुपर्ने अवस्था नआउने साहले बताए ।"
सशस्त्रका नक्कली घुमुवा पक्राउ,विराटनगर : आफूलाई सशस्त्र प्रहरीको घुमुवा भन्दै नेपालभारत सीमा क्षेत्रका बासिन्दालाई धाकधम्की दिने एक युवा मोरङको धनपालथानबाट पक्राउ परेका छन् । सशस्त्रका नक्कली घुमुवा बनेर तस्करीको लाइन चलाउन सहयोग गर्छु भन्दै पैसा उठाउन खोज्ने रंगेली नगरपालिका२ का २० वर्षीय मनिष राय धनपालथान गाउँपालिका३ मायागञ्जबाट पक्राउ परेका हुन् । रायलाई सीमा प्रहरी चौकी मायागञ्जको टोलीले आइतबारसाँझ ७ बजेतिर पक्राउ गरेर आवश्यक कारबाहीका लागि इलाका प्रहरी कार्यालय रंगेलीको जिम्मा लगाएको छ । पक्राउ परेका रायले आफू सशस्त्र प्रहरीको घुमुवा रहेकोभन्दै नेपालबाट भारत र भारतबाट नेपालतिर तस्करीको लाइन चलाउन सहयोग गर्ने बताउँदै आएका थिए । तस्करीको लाइन चलाएर सीमा वारिपारि सामान ल्याउन र लैजान सहयोग गर्ने भन्दै उनले केही महिला र स्थानीय बासिन्दालाई धम्की दिएर पैसा असुल्न खोजेको प्रहरीको प्रारम्भिक अनुसन्धानबाट खुलेको छ । तर अहिलेसम्म उनले कोहीबाट पैसा लिएको भने खुलिसकेको छैन । यस विषयमा अनुसन्धान भइरहेको प्रहरीले जनाएको छ । रायविरुद्ध अभद्र व्यवहार मुद्दा चलाउन म्याद थप गरेर अनुसन्धानको बाँकी प्रक्रिया अघि बढाउने प्रहरीको तयारी छ ।
छोरी र श्रीमतीलाई जलाउने प्रयास गरेको आरोपमा ६ वर्षपछि पक्राउ,"सन्धिखर्क : घटना आजभन्दा ६ वर्षअघि अर्थात् २०७२ साल कात्तिक ६ गतेको हो। भूमिकास्थान नगरपालिका३ निवासी तुलबहादुर बन्जाडेले अत्याधिक मदिरा सेवन गरी मात्तिएर घरमा आगो लगाई छोरी र श्रीमतीलाई जलाउने प्रयास गरेका थिए। साँझ ५ बजेतिर अत्याधिक मदिरा सेवन गरी घरमा आएका बन्जाडेले घरमा रहेकी श्रीमतीसँग भनाभन भएपछि छोरीसहित घरमा रहेकी श्रीमतीलाई मार्न भनी राति आफ्नै घरमा आगो लगाएका थिए। घरमा आगलागि भएपछि गाउँका स्थानीय र प्रहरी चौकी धारापानीबाट प्रहरी आए। तर, घर सबै खरानी भएको थियो। उनकी श्रीमती विष्णु बन्जाडेले भनिन्, हामी घरभित्रै छौं भनेर घरमा आगो लगाएको थियो। हामी घरबाहिर रहेकाले बाँच्यौं। घरमा रहेका सबै अन्नपात र लत्ता कपडा जलेर खरानी भए। घर मात्र हैन एउटा भैसी र ४ वटा बाख्रासमेत जलेका थिए। प्रहरीले बनाएको मुचुल्कामा ६ लाखको क्षति भएको थियो भन्ने श्रीमतीको भनाइ छ। घरमा आगो लगाउने तुलबहादुरलाई प्रहरीले खोज्दै जाँदा जंगलबाट पक्राउ गरेर तत्कालीन अवस्थामा थुनामा राखेको थियो। केही दिनपछि धरौटीमा छुटेका तुलबहादुर जिल्ला अदालत अर्घाखाँचीले २०७३ साल वैशाख ७ गते जिल्ला अदालत अर्घाखाँचीले ३ वर्ष १० महिना २८ दिन जेल सजायको फैसला सुनाएको थियो। अदालतको फैसलापछि उनी फरार रहेका थिए। आजभन्दा ६ वर्षअघि आफ्नै २ छोरी र श्रीमतीलाई जिउँदै जलाउन खोज्ने तिनै बन्जाडेलार्ई प्रहरीले पक्राउ गरेको छ। आफ्नै श्रीमान्ले छोरीहरूसहित आफूलाई जलाउन खोजेपछि आफू छोरीहरूसहित सदरमुकाम सन्धिखर्कमा आई अरूको ज्याला, मजदुरीको काम गरेर छोरीहरू पालेको बताइन्। सन्धिखर्कको गौरीशंकर इंङ्लिस बोर्डिङ स्कुलमा सुरुमा काम गरे। पछि साथी होटलमा काम गरे अहिले सन्धिखर्क६ को एक कृषि फार्ममा काम गरेर छोरीहरू पढाउने र पाल्ने काम गरेको उनले बताइन्। अदालतको फैसलापछि तुलबहादुर फरार भई भरतपुर महानगरपालिका११ अमनचोक भन्ने स्थानमा लुकीछुपी बस्दै आएका थिए। उनलाई ६ वर्षपछि प्रहरीले पक्राउ गरेको छ।आगलागीबाट ज्यान मार्ने उद्योग मुद्दामा कैद सजाय पाएर फरार उनलाई भरतपुर महानगरपालिका११ अमनचोक भन्ने स्थानमा लुकीछुपी बस्दै आएको अवस्थामा पक्राउ गरी जिल्ला प्रहरी कार्यालय अर्घाखाँचीमा ल्याएको प्रहरी नायब उपरीक्षक अम्मर थापाले बताए। २०७३ वैशाख ७ गते जिल्ला अदालत अर्घाखाँचीले उक्त व्यक्तिलाई ३ वर्ष १० महिना २८ दिन सजायको फैसला सुनाएको थियो। विशेष सूचनाका आधारमा जिल्ला प्रहरी कार्यालय अर्घाखाँचीबाट खटिएको प्रहरी टोली उनलाई गत शुक्रबार २५ गते पक्राउ गरेको हो।"
बसबाट ओर्लने क्रममा लडेर मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका७ गोठगाउँमा यात्रुबाहक बसबाट ओर्लने क्रममा लडेर आइतबार साँझ एक जनाको मृत्यु भएको छ । पूर्वतर्फ जाँदै गरेको को १ ख ७८२९ नम्बरको बसमा सवार ओखलढुंगा घर भइ सुन्दरहरैँचा७ मा बस्दै आएका २७ वर्षीय दीपेन कट्टेलको लडेर मृत्यु भएको प्रदेश १ ट्राफिक प्रहरी कार्यालय इटहरीका प्रवक्ता डीएसपी सुमनकुमार तिमल्सिनाले बताए । उनका अनुसार नरोकिएको र सडकमा गुडिरहेको अवस्थामा बसबाट हामफालेर ओर्लन खोज्दा साँझ सवा ६ बजेतिर कट्टेल लडेर गम्भीर घाइते भएका थिए । उनको उपचारका क्रममा नोबेल शिक्षण अस्पताल विराटनगरमा साँझ ७ ः ४० बजेतिर मृत्यु भएको तिमल्सिनाले बताए । बस र चालक मोरङको पथरीशनिश्चरे नगरपालिका९ का ३० वर्षीय दीपक रेग्मीलाई नियन्त्रणमा लिएर घटनाको अनुसन्धान थालिएको प्रहरीले जनाएको छ ।
