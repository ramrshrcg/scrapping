शीर्षक,विवरण
नदी दोहनको पुरानो रोग,"विज्ञ र सरोकारवालाले जति चिन्ता जाहेर गरे पनि नदी दोहन रोकिएको छैन। यो पुरानो रोगले शालिग्रामका लागि प्रख्यात कालीगण्डकी नदीलाई पनि गाँजेको छ। जसकारण शालिग्राम लोप हुने जोखिम बढेको छ। कालो, चिल्लो र चक्रचिह्न भएको, विष्णुका रूपमा पूजा गरिने विशेष प्रकारको पत्थर हो शालिग्राम। यही कारण भौगर्भिक अध्ययनको केन्द्र बनेको नदीमा जथभावी मेसिन चलाइनु दुर्भाग्य भएको विज्ञले बताएका छन्। गण्डकी प्रदेश सरकारले सूर्यास्तदेखि सूर्योदय नहुँदासम्म नदीजन्य पदार्थ उत्खनन तथा संकलन गर्न नपाइने भनेर कार्यविधि नै बनाएको छ। तर, जुन बेला जुन काम गर्न पाइँदैन भनिएको छ त्यहीबेला त्यही गर्नुले अवैध कार्य भइरहेको स्पष्ट पार्छ। जतिबेला राजमार्गहरू सुनसान हुन्छन्, स्थानीयवासी सुतिसक्छन् त्यतिबेला नदी दोहन गर्नेहरू सल्बलाउँछन्। कालीगण्डकीमा पर्वतको नयाँ पुलबाट बागलुङ र म्याग्दीसम्मै नदीजन्य पदार्थको संकलन अनि निकासी भइरहेको छ। मध्यरात निकालिएका बालुवाको थुप्रो र दर्जनौं स्काभेटर नदी किनारमा देखिन्छन्। जहाँ उत्खननको सम्झौता सकिए पनि नयाँ ठेक्का लागेको छैन। पर्वतको जलजला गाउँपालिकाले नयाँ कार्यविधि बनाएर वर्षात्को समयदेखि नै ठेक्का लगाउने निर्णय गरेको थियो। तर, चौतर्फी विरोधपछि असार ५ गते उक्त निर्णय स्थगन गर्नुपर्यो। नदी दोहनमा जनप्रतिनिधिकै संलग्नता पाइनु राम्रो संकेत होइन। स्थानीय सरकारको हैसियतमा रहेका जनप्रतिनिधिहरू नदीनालासहित जैविक विविधताको संरक्षक बन्नुपर्छ। स्थानीय सरकार सञ्चालन ऐन २०७४ ले पनि ढुंगा, गिट्टी, बालुवा उत्खनन तथा उपयोगको दर्ता, अनुमति, नवीकरण, खारेजी र व्यवस्थापनको जिम्मा गाउँपालिका र नगरपालिकालाई नै दिएको छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ ले गाउँपालिका र नगरपालिकालाई विभिन्न व्यावहारिक प्रक्रिया निर्धारण गरिदिएको छ। ती प्रक्रिया पूरा गरेर मात्रै नदीजन्य पदार्थको उत्खनन र संकलन गर्नु अपरिहार्य छ।तर, संरक्षकको भूमिकामा रहनुपर्ने जनप्रतिनिधिकै भूमिकाप्रति किन प्रश्न उठ्छ ? कतिपय जनप्रतिनिधि नै क्रसर व्यवसायसँग जोडिएका छन्। त्यसमा व्यावसायिक स्वार्थ जोडिएको भनेर प्रश्न उठ्नुले पदको दुरुपयोग भएको छैन भन्ने ठाउँ रहँदैन। अभियन्ताका अनुसार जनप्रतिनिधि आफैं ठेक्का लगाउँछन्, आफैं उत्खनन गर्छन् र आफैं बेच्छन्। यही अवस्था हो भने जनप्रतिनिधिहरू सच्चिएर अघि बढ्न जरुरी छ। सर्वोच्च अदालतले नै कालीगण्डकी उत्खनन रोक्न आदेशसमेत दिएको थियो। तर, त्यसको पालना भएको पाइँदैन। क्रसर व्यवसायी भने नदीले बगाएर खेर जाने बालुवाको उपयोग गरेको भनेर पन्छिन खोज्छन्। प्रक्रिया पुर्याएर नदीजन्य पदार्थको उत्खनन नाजायज पनि होइन। सामान्य भौतिक पूर्वाधार निर्माणदेखि ठूला आयोजनासम्ममा आवश्यक पर्छ नदीजन्य पदार्थ। तर, अनियन्त्रित दोहनको दुष्परिणामप्रति सबै पक्ष सचेत रहन जरुरी छ। क्रसर उद्योग पर्वतमा चार, बागलुङमा दुई र म्याग्दीमा एउटा मात्रै दर्ता छन्। दर्ता उद्योग कम भए पनि नदी किनारमा सयौं एस्काभेटर प्रयोगमा रहेको व्यवसायीले नै स्वीकार गर्छन्। यसले पनि अवैध कार्य भइरहेको स्पष्ट पार्छ। प्रहरी अधिकारीले केहीलाई कारबाही गरेको तर ठूलो शक्ति र सञ्जाल भएको बताउनुले ठूलै चुनौतीको संकेत गर्छ। यसर्थ कानुनको पालना र कार्यान्वयनमा कुनै पनि पक्ष नचुकौं। नदी सभ्यता, नदी संस्कृति जोगाऔं।"
"डलरको मूल्य १७ महिनाकै उच्च, कमजोर हुँदै नेपाली मुद्रा","काठमाडौं : अमेरिकी डलरको विनिमय दर पछिल्लो १७ महिनाकै उच्च रहेको छ। दिनप्रतिदिन डलर बलियो हँुदै जाँदा भारतीय मुद्रा र नेपाली रुपैयाँ भने कमजोर बन्दै गएको छ। अन्तर्राष्ट्रिय स्तरमै सुरक्षित मुद्रा ठानिने भएकाले अधिकांश मुलुककले रिजर्भ राख्ने गरिएकाले अमेरिकन डलरको माग बढेको र पछिल्ला दिनमा मूल्य अकाशिएको विज्ञहरूको भनाइ छ। यसको प्रत्यक्ष प्रभाव आयात महँगिने र मूल्यवृद्धिमा चाप पर्ने औंल्याइएको छ। नेपाल राष्ट्र बैंकले एक अमेरिकी डलरको बिक्री विनिमय दर मंसिर २५ गते १ सय २१ रुपैयाँ ५३ पैसा पुगेको छ। यस्तै सो दिनको खरिद दर भने १ सय २० रुपैयाँ ९३ पैसा पुगेको छ। अमेरिकी डलरको विनिमय दर पछिल्लो १७ महिनाकै उच्च रहेको छ। दिनप्रतिदिन डलर बलियो हँुदै जाँदा भारतीय मुद्रा र नेपाली रुपैयाँ भने कमजोर बन्दै गएको छ। अन्तर्राष्ट्रिय स्तरमै सुरक्षित मुद्रा ठानिने भएकाले अधिकांश मुलुककले रिजर्भ राख्ने गरेकाले अमेरिकन डलरको माग बढेको र पछिल्ला दिनमा मूल्य अकाशिएको विज्ञहरूको भनाइ छ। यसको प्रत्यक्ष प्रभाव आयात महँगिने र मूल्यवृद्धिमा चाप पर्ने औंल्याइएको छ। नेपाल राष्ट्र बैंकले शुक्रबारका लागि एक अमेरिकी डलरको बिक्री विनिमय दर मंसिर २५ गते १ सय २१ रुपैयाँ ५३ पैसा पुगेको छ। यस्तै सो दिनको खरिद दर भने १ सय २० रुपैयाँ ९३ पैसा पुगेको छ। यसको अघिल्लो दिन अर्थात्् मंसिर २४ गते बिक्रीदर १ सय २१ रुपैयाँ १४ पैसा पुगेको थियो । यस्तै सो दिनको खरिद दर भने १ सय २० रुपैयाँ ५४ पैसा थियो। सो बिक्री दर भने २०७७ असार ९ गतेपछिको अर्थात् १७ महिनाकै उच्च हो। सो अवधि अघि अमेरिकी डलरको बिक्रीदर अधिकतम १ सय २१ रुपैयाँ ३४ पैसासम्म पुगेको थियो। यस्तै खरिद दर पनि १२१९४ रुपैयाँ थियो। यसपछि भने घटेको थियो। डलरको मूल्य क्रमशः बढ्दै गर्दा नेपाली रुपैयाँ अवमूल्यन भएको छ। यद्यपि यसैबीचमा डलरको दरमा उतारचढाव आए। नेपाली मुद्रा बलियो पनि देखियो। किनभने गत असोजको पहिलो साता एक अमेरिकी डलर विनिमय दरको १ सय १७ देखि १ सय १८ रुपैयाँ हाराहारीमा रह्यो। यतिबेला भने डलर कमजोर अर्थात् अवमूल्यन भएको थियो। तर यो अवस्था धेरै समय रहेन। किनभने गत असोज अन्तिम सातादेखि फेरि यस्को बिक्रीदर १ सय २१ रुपैयाँ नाघ्यो। गत असोज २७ मा एक डलरको विनिमय दर १ सय २१ रुपैयाँ १२ पैसा पुग्यो । तर अहिले सो दरभन्दा पनि बढी पुगेको नेपाल राष्ट्र बैंकको तथ्यांकमा उल्लेख छ। विश्वबजारमा डलरको माग अत्यधिक बढ्न थालेकाले पछिल्ला दिनमा डलरको विनिमय दर अकासिन थालेको अर्थविद् रामेश्वर खनाल औंल्याउँछन्। यस्तै बैंकविज्ञ अनलराज भट्टराई अमेरिकामा विस्तारै नीतिहरू सामान्यीकरणतर्फ जान लागेको र त्यहाँको ब्याजदर बढ्ने सम्भावना देखिएकोले अमेरिकी डलर विश्वव्यापी रूपमै बलियो हुन थालेको बताउँछन्। विज्ञका अनुसार भारतीय मुद्रासँगको अन्तरआबद्धताका कारण डलर बढ्दा भारु कमजोर भएकाले नेपाली मुद्रा पनि स्वाभाविक रूपमा कमजोर हुन्छ। सरकारले नेपाली रुपैयाँलाई भारतीय रुपैयाँसँग स्थिर विनिमय दर (भारु १ सय बराबर नेरु१६०) कायम गरेको छ। डलरको तुलनामा भारुको कमजोर हुँदै गएको छ। मंसिर २४ र २५ गते क्रमशः एक अमेरिकी डलरको भारु ७५८१ र ७५७२ पुगेको छ। यसको दर साता दिनअघि भारु ७४३१ थियो। भारु नै डलरको तुलनामा क्रमशः खस्किँदै गएको तथ्यांकले देखाउँछ। तर अर्थविद् खनाल भारतीय मुद्रा कमजोर नभएको भए पनि अहिले नेपाली मुद्रा पनि कमजोर भइरहेको बताउँछन्। आयातको तुलनामा निर्यातको अनुपात घट्दै गयो भने यसले मुद्रा कमजोर भएको जनाउँछ। अर्कोतर्फ स्थिर विनिमय दर (पेग) कायम भएको मुलुकको तुलनामा हाम्रो मूल्यवृद्धि बढ्यो भने पनि मुद्रा कमजोर बनाउँछ, उनले भने। यससँगै नेपालले अन्य मुलुकबाट भन्दा बढी भारतबाट आयात गर्ने गर्छ। यसो हुँदा भारुको विनिमय दरमा उतारचढाव आएपछि नेपाली रुपैयाँ पनि यसबाट प्रत्यक्ष प्रभावित भएको उनको भनाइ छ। ख्नालका अनुसार अहिले फागुनपछि लगातार आयातनिर्यातको अनुपात पनि बढ्दै गएको छ । आयात उच्च हुँदा चालू खाता घाटा बढ्दै गएको छ। साथै मुद्रास्फीति (मूल्यवृद्धि) को दर पनि भारतको भन्दा बढी छ। भारतमा पनि मूल्यवृद्धि पहिलाको भन्दा बढेकाले मुद्रा कमजोर भयो। उनले भने। यसको दोहोरो असर नेपाललाई परेको उनको भनाइ छ। अब क्रमशः नेपाली मुद्राको अवमूल्यन भयो भने आयात कम हुने सम्भावना देखिएको उनको तर्क छ। तर यस अवस्थामा सैद्धान्तिक रूपमा निर्यात बढ्नुपर्ने हो। तर हामीसँग निर्यातमुखी वस्तुको अभाव छ। अन्य विकसित मुलुकमा भने डलरको तुलनामा आफ्नो मुद्रा अवमूल्यन भएमा खुसी हुन्छन्। यसो हुँदा अन्तर्राष्ट्रिय बजारमा आफ्नो निर्यात बढ्छ। नेपाली मुद्रा अवमूल्यन भएपछि खासगरी विलासिताका महँगा वस्तुहरू फ्रिज, वासिङ मेसिन, गाडीलगायतको आयात घट्न सक्ने उनको अनुमान छ। किनभने हामीसँग विदेशी मुद्रा सञ्चितिको पनि कमी भएकाले आयात नियन्त्रित हुन सक्छ। तर दैनिक उपभोग्य वस्तुहरू, औषधिजस्ता आम मानिसले उपभोग गर्ने वस्तुहरूको आयात जरुरी भएकाले यसको महँगीको मार पर्न सक्छ , उनले भने। यता बैंकरविज्ञ अनलराज भट्टराई पनि डलर बलियो हुँदै गए हामीले आयात गर्ने पेट्रोलियम पदार्थदेखि खाद्यान्नलगायतका सम्पूर्ण उपभोग्य सामानको मूल्य वृद्धि हुने बताउँछन्। उनका अनुसार यससँगै उत्पादनका लागि जोडिएका सबै चिज तथा कच्चापदार्थ बाहिरबाट मगाउँछौं, यसले गर्दा उत्पादन लागत बढ्न जान्छ। बरु रेमिट्यान्स वृद्धि घटेको थियो अब डलरको मूल्य बढेसँगै रेमिट्यान्स पनि बैंकिङ प्रणालीबाट बढ्न सक्ने उनको अनुमान छ। डलर जति बलियो भयो रेमिट्यान्स पठाउनेलाई फाइदा हुन्छ तर आयातमा खर्च धेरै हुन जान्छ। किनभने ७८ खर्बको रेमिट्यान्स आउँदा १४१५ खर्बको आयात गर्छौं। आयात महँगो हुँदा अर्थतन्त्रलाई नकारात्मक असर गर्छ, उनले भने। अर्थशास्त्री डिल्लीराज खनाल डलरको मूल्य बढ्दा व्यापारघाटा बढ्ने र राजस्वमा दबाब पर्ने बताउँछन्। यद्यपि उनका अनुसार यसले रेमिट्यान्स बढ्ने र सामान्य हिसाबले आयातलाई निरुत्साहित गर्नुपर्ने हो। तर आयात महँगो पर्दा आम उपभोक्ताले महँगीको भार खेप्नु पर्ने देखिन्छ। नेपाल राष्ट्र बैंकका पूर्वकार्यकारी निर्देशक नरबहादूर थापा डलर बलियो हुँदै गर्दा तेलजन्यवस्तुको मूल्यवृद्धि बढ्ने बताउँछन्। उनका अनुसार सरकारले लिएको वैदेशिक ऋण ब्याज तथा किस्ता भुक्तानी गर्नुपर्ने भएकाले सरकारको बजेटरी खर्च वैदेशिक ऋणमा बढ्ने हुन्छ। यसले वैज्ञानिक असर पर्छ। यातायात मूल्यलगायत समग्रमा मूल्यमा चाप पर्छ। स्वदेशी कच्चापदार्थ अत्यन्तै थोरै भएकाले अधिकांश कच्चापदार्थ आयात गर्नुपर्दा उत्पादनको लागत बढ्न जान्छ। आयातलाई निरुत्साहित गर्छ। समग्रमा अर्थतन्त्रको लागत बढाइदिने सम्भावना छ, उनले भने। कोभिडका कारण विभिन्न मुलुकमा भएको लगानी लिएर अमेरिका आफ्नो मुलुक फर्किएकाले पनि अन्य देशको मुद्राभन्दा अमेरिकन डलर बलियो भएको पनि विज्ञहरू बताउँछन्।"
अर्बौ डुबाएको वाइडबडी,"काठमाडौं : भ्रष्टाचारको प्रदूषणले नेपाल वायुसेवा निगमलाई पनि दूषित बनाएको छ। वाइडबडी (एयरबस ३३०२००) जहाज खरिदमा ठूलो भ्रष्टाचार भयो। अहिले पनि यो विषय अनुसन्धानकै क्रममा छ। सुरुमा सम्झौता गरिएभन्दा निकै कमसल हालतमा र ढिला गरेर दुइवटै जहाज असार १४, २०७५ मा नेपाल ल्याइएको थियो। १२ अर्ब रुपैयाँ ऋणमा ल्याइएका दुईवटा वाइडबडीको मात्रै ऋण र साँवा गरी करिब ३३ अर्ब रुपैयाँ दायित्व निगमले व्यहोर्नु परेको छ। अख्तियार दुरुपयोग अनुसन्धान आयोगले यो विषयमा अहिले पनि अनुसन्धान गरिरहेको छ। सार्वजनिक लेखा समितिले वाइडबडीमा भएको भ्रष्टाचारको छानबिन गर्न उपसमिति गठन गरेको थियो। उक्त उपसमितिले थप अनुसन्धान गरी तथ्यसत्य जाँचका लागि २०७५ मा आयोगलाई निर्देशन दिएको हो। यस्तै, प्रतिनिधिसभा अन्तर्गतको अन्तर्राष्ट्रिय सम्बन्ध समितिले पनि वाइडबडी खरिद सम्बन्धमा अध्ययन गरी २०७६ मा एक प्रतिवेदन तयार गरेको थियो। यी दुवै समितिका प्रतिवेदनहरूमा अनुसन्धानको प्रक्रिया अघि बढाउन मद्दत गर्ने थुप्रै कारणहरू बुँदागत रूपमा अख्तियारलाई दिएको लेखासमितिका प्रवक्ता रोजनाथ पाण्डे बताउँछन्। सार्वजनिक लेखा समितिले गठन गरेको वाइडबडी छानबिन उपसमितिको सदस्य पनि हो म। यो विषयमा अख्तियारमा सोधपुछ गर्दा छानबिनको प्रक्रियामा नै रहेको जानकारी पाएको छु। अख्तियारमा गएको विषय भएकोले त्यहाँबाट निर्णय नआएसम्म मन्त्रालयले केही गर्न सक्दैन। यसमा मन्त्रालयले ताकेता बाहेक केही गर्न सक्दैन। छिट्टै केही अघि बढाउला भन्ने मेरो आशा हो। धेरै लामो सयमसम्म वाइडबडीको मुद्दा रहेकोले अब यसलाई चाँडै टुंगो लगाउनु पर्छ। प्रेमबहादुर आले, मन्त्री संस्कृति, पर्यटन तथा नागरिक उड्डयन यो मुद्दामा जहाज ल्याउँदा स्पेसिफिकेसन जाँच गर्ने टोलीले कस्तो जहाज ल्याउने भनेका थिए र जहाज कस्तो आयो भनी दाँजेर सीधा नै कार्बाही गर्न सकिन्छ। यो विषय संसद्को अन्तर्राष्ट्रिय समन्वय समितिमा पनि छलफल भएको थियो। तर अहिलेसम्म टुंगो लाग्न सकेको छैन। यो जहाज ल्याउँदा नै कार्गोमा १२ टनभन्दा कम क्षमता बोक्ने गरी ल्याएको हुँदा यसले निगमलाई नाफामा लैजान सक्दैन। कृपासुर शेर्पा, पूर्वमन्त्री पर्यटन हामीले अख्तियारलाई यो विषयको छानबिन गर्न दुई पटकसम्म पत्राचार गरेका छौं। तर, अनुसन्धान जारी छ। छानबिन भएपछि थप जानकारी पठाउँछौं। त्यसपछि केही पनि फलोअप रिपोर्ट आएको छैन। छानबिनको परिणाम नआएसम्म केही प्रक्रिया अघि बढाउन सकिँदैन। हामी पनि अख्तियारको नै रिपोर्ट कुरिरहेका छौं। रोजनाथ पाण्डे, प्रवक्ता, सार्वजनिक लेखा समिति एयरबस खरिदको क्रममा भएको आर्थिक अनियमिता, निगमको बदनियत, जहाजको भारवहन क्षमतामा गढबडलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि यो विषय अघि आएको थियो। उक्त प्रतिवेदनलाई निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग मात्र नयाँ विमान खरिद गर्र्नुपर्नेमा अन्य आपूर्तिकर्तासँग खरिद गरेको छ। बढीमा एक हजार घण्टा उडेको र २०७१ भन्दापछि बनेको नयाँ जहाज भनी उल्लेख गरेकोमा २०६५ सालभन्दा पहिला नै बनेको जहाज खरिद गरिएको भेटिएको छ। यस्तै उल्लेखितभन्दा भारवहन क्षमता पनि प्रतिविमान १२ मेट्रिकटन कम भएको बताइएको छ। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख छ। एयर बस कम्पनीसँग सोझै खरिद गर्दा तिर्नुपर्ने मूल्य र बोलपत्रबाट कायम मूल्यबीच तुलना गर्न सकिने अवस्थामा तुलना नगरेको कारण निगमलाई ठूलो आर्थिक नोक्सानी भएको हुन सक्ने बताइएको छ। महालेखालाई औंल्याएको यही विषयलाई अध्ययन तथा अनुसन्धान लेखा समितिले उपसमिति बनाई विस्तृत अध्ययन गर्न अख्तियारलाई दिएको छ। अख्तियारका उच्च स्रोतका अनुसार सम्बन्धित एयरबस उत्पादक कम्पनीसँग जहाज खरिद समयको सूचना मागिरहेकोले छानबिन प्रक्रिया केही ढिला भएको हो। उत्पादक कम्पनीले सूचना दिनेबित्तिकै छानबिन प्रक्रिया अघि बढ्ने स्रोतको भनाइ छ। आयोगले परराष्ट्र मन्त्रालयसँग समन्वय गरी सूचना मागेको बताइएको छ। संसदीय समितिमा वाइडबडीमा भ्रष्टाचार भयो भनेर सबैभन्दा धेरै मुद्दा उठाउने व्यक्ति प्रेमबहादुर आले अहिले पर्यटन मन्त्री छन्। जहाजको खरिदको पृष्ठभूमिनिगमको क्षमता अभिवृद्धि गर्न सरकारले आर्थिक वर्ष २०७१०७२ को वार्षिक बजेटदेखि नै नयाँ जहाज थप गर्ने भनेको थियो। प्रधानमन्त्री तथा मन्त्रिपरिषद्को कार्यालयले तत्काल सुधार कार्ययोजना २०७२ मा अन्तर्राष्ट्रिय उडान सेवा विस्तार तथा विदेशी वायुसेवा कम्पनीहरूसँग प्रतिस्पर्धा गर्न तथा आन्तरिक उडानलाई थप व्यवस्थित र प्रभावकारी बनाउन निगमले आवश्यकताअनुसार विमानहरू खरिद गरी सञ्चालनमा ल्याउने भनेकाले पनि नयाँ जहाज खरिदको बाटो खुलेको देखिन्छ। सोही अनुरूप निगमले बनाएको तीनवर्षे सुधार कार्ययोजनाले २०७२ फागुनभित्र दुई वटा वाइडबडी जहाज खरिद प्रक्रिया अघि बढाउने सीमा तोकेको थियो। यसका लागि मंसिरमा एउटा र माघमा अर्को वाइडबडी जहाज किन्न अन्तर्राष्ट्रिय बोलपत्र आह्वान गर्नुपर्ने भनिएको छ। २०७३०७४ को बजेट नीति तथा कार्यक्रममा समेत व्यवस्थापनमा सुधार गर्ने, रणनीतिक साझेदारको खोजी गर्ने र दुईवटा वाइडबडी जहाज खरिद गर्ने भनिएकोमा निगमले भने जहाज किन्नेमा मात्र केन्द्रित भएको देखिन्छ। यसरी भयो जहाज खरिदनिगम व्यवस्थापन समितिले महाप्रबन्धकको संयोजकत्वमा माघ, २०७२ मा निगम आर्थिक विनियमावली २०६५ को विनियम २३६ को उपविनियम (१) (क) बमोजिम तत्कालीन महाप्रबन्धकको नेतृत्वमा नयाँ विमान खरिद उपसमिति गठन गरिएको थियो। तर, सो उपसमितिलाई निष्क्रिय बनाई २०७३ वैशाखमा सोही विनियमको २३६(१)(ख) बमोजिम विमान खरिद गर्न सञ्चालक समितिका एक सदस्यको संयोजकत्वमा व्यवस्थापनबाट प्रस्तुत खरिद प्रस्तावको अध्ययन गरी प्रतिवेदन पेस गर्न चार सदस्यीय वाइडवडी विमान खरिद उपसमिति गठन गरेको देखिन्छ। उक्त उपसमितिले साउन ३१ गते २०७३ मा समिति समक्ष वाइडबडी खरिदसम्बन्धी प्रतिवेदन पेस गर्दै तीनवटा विकल्प सिफारिस गरेको र व्यवस्थापनले ४५ दिनको म्याद दिई अन्तर्राष्ट्रिय बोलपत्र आह्वान गर्न भदौ २९ गते प्रस्ताव समितिमा पेस गरेको थियो। त्यसपछि बोलपत्र आह्वान भयो। निगमले आह्वान गरेको बोलपत्रमा विभिन्न मुलुकका ११ वटा प्रस्तावकहरूको प्रस्ताव आएको थियो। सोमध्येबाट सबैजसो सर्त पूरा भएको र कम मूल्यमा नयाँ विमान उपलब्ध गराउने गरी प्रस्ताव पेस गरेको एएआर इन्टरनेसन सप्लाई चेनसँग विमान खरिद सम्झौता गर्न सिफारिस गरेको देखिन्छ। निगमका महाप्रबन्धक सुगतरत्न कंसाकार र एएआर इन्टरनेसन सप्लाई चेनका अध्यक्ष दीपक शर्माबीच चैत्र २४, २०७३ मा विमान खरिद सम्झौता भयो। निगमले हजार घण्टासम्म उडेको सेकेन्ड ह्यान्ड विमानका लागि प्रस्ताव आह्वान गरेको थियो। एएआरले तयारी अवस्थामा रहेका नयाँ विमान दिने आकर्षक प्रस्ताव राखेको थियो। त्यही आधारमा ऊ छानियो। नयाँ विमानका म्यानिफ्याक्चर्स सिरियल नम्बर (एमएसएन) पनि दिएको थियो। तर, त्यतिन्जेल एएआरसँग जहाजै थिएन। उसले दिएका दुवै सिरियल नम्बरका जहाज एयरबसले अर्कैका नाममा बनाइरहेको थियो। फेरि अर्को कीर्ते भयो। एएआरले आफू मात्र नभएर आफ्ना कन्सोर्टियम पार्टनर हाई फ्लाई ट्रान्सपोर्ट एरोई र जर्मन एभिएसन क्यापिटलसमेत भएको देखाउन थाल्यो। जहाज अझै तीमध्ये कोहीसँग थिएन। एयरबसका दुईवटा वाइड बडी विमान किन्नेबारे नेपाल वायुसेवा निगमले अमेरिकाको एएआर कर्पसँग माघ १४, २०७३ मा समझदारी गर्यो। तर, विमान हाई फ्लाई एक्स आयरल्यान्डसँग किन्यो, जुन कम्पनी त्यसको २६ दिनपछि फागुन १०, २०७३ मा स्थापना भएको सार्वजनिक लेखा समितिको १९औं वार्षिक प्रतिवेदनमा उल्लेख छ। अर्बौंको खरिदमा कीर्ते काम यसरी सुरु भएको थियो। निगम सञ्चालक समिति सचिवालयले २०७४ जेठ ३० गते संस्थागत र अर्थ विभागका निर्देशकलाई लेखेको पत्रले यसलाई प्रष्ट्याउँछ। संख्या बीएस०४२७६ को पत्रमा भनिएको छ, जहाज एयरबस कम्पनीमा निर्माण हुने र कारोबार गर्दा कन्सोर्टियममा रहेका तीन भिन्न मुलुकका कम्पनीसँग कारोबार गर्न व्यावहारिक तथा कानुनी रूपमा असजिलो पर्ने भएकाले यही कारोबारका लागि मात्र स्पेसल पर्पोज कम्पनी गठन गरी कारोबार गर्दा सहज र सरल हुने निष्कर्षमा पुगेको छ। निगम र कन्सोर्टियमको आपसी सहमतिमा युरोपियन कानुनबमोजिम गठन भएको स्पेसल पर्पोज कम्पनी हाई फ्लाई एक्स आयरल्यान्ड लिमिटेड र निगमबीच जहाज खरिदबिक्री सम्झौता भएको। दर्ता नम्बर ५९९०१० भएको हाई फ्लाई एक्सको कार्यालय ग्रान्ड क्यानल हार्बर, डब्लिन २ मा थियो। उक्त कम्पनीको दर्ता उद्देश्यमा हवाई यातायातका उपकरण भाडामा लिनेदिने काम गर्ने भनिएको छ। तर, निगमको जहाज किनेपछि उक्त कम्पनी नै बन्द भएको स्रोतको भनाइ छ। खरिदको रकमव्यवस्थापनले दुईवटा विमान खरिदको लागि तयार गरेको प्रतिविमान लागत अनुमान ११ करोड ८१ लाख ६३ हजार ७७३ अमेरिकी डलर छ। विमान खरिदका लागि लागत अनुमान तयार गर्दा एयर बस कम्पनीसँग प्रत्यक्ष सम्पर्क रहिरहेको अवस्थामा एयर बसको तत्कालीन मूल्य र छुट रकमलाई नलिई २०६५ सालको आठ वर्ष पुरानो मूल्यमा वार्षिक मूल्यवृद्धि समायोजन गरी लागत अनुमान निर्धारण गरिएको छ। यसरी लागत मूल्य अनुमान गर्दा नयाँ विमानको मूल्य निर्धारण गरिएको तर हजार घण्टासम्म उडेको र सन् २०७१ पछि निर्मित पुरानो विमानका लागि सूचना गरिएकोमा कुनै पनि फर्म, कम्पनी तथा आधिकारिक बिक्रेताहरूबाट कोटेसन माग भएको देखिँदैन। यसबाट लागत अनुमान नियम संगत नभएको र बजार मूल्यमा आधारित रहेको देखिँदैन। साथै मूल्य वृद्धि एयर बस कम्पनीसँग खरिद गर्दा मात्र लागू हुन्छ। २०७३ मा विमानको मूल्य अमेरिकी डलर ८,८०,९९,३१७ पर्ने र निगम व्यवस्थापनले नै निर्धारण गरेको दर २७६९९५ को मूल्यवृद्धि कायम गर्दा पनि नयाँ विमानको मूल्य अमेरिकी डलर ९,३०,४७,४३४८० पर्ने देखिन्छ। यसबाट एएआर इन्कले अमेरिकी डलर १०४८ मिलियन मूल्य प्रस्ताव पेस गरेको हुँदा निगमलाई करिब अमेरिकी डलर ११८ मिलियनका दरले दुई जहाजमा २३६ मिलियन डलर नोक्सानी भएको देखिन्छ। जहाजको भुक्तानीवाइडबडीको भुक्तानी भने फरकफरक संस्थालाई गरिएको छ। प्रतिबद्धता शुल्क १० लाख डलर (१० करोड रुपैयाँभन्दा बढी) एएआरलाई तिरियो। बैनाबापत ७ करोड ९० लाख अमेरिकी डलर हाई फ्लाई ट्रान्सपोर्ट एरोइजको खातामा पठाइयो। बाँकी रकममा लागि छुट्टै एस्क्रो एजेन्ट खोजियो। यसबारे निगमको पत्राचारमा भनिएको छ, एमओयू गर्ने समयमा स्पेसल पर्पोज कम्पनी गठन भइनसकेकाले हाई फ्लाई ट्रान्सपोर्ट एरोइजको खातामा बैनास्वरूप रकम पठाउने सहमति गरिएको। बाँकी रकम एस्क्रो एजेन्ट नियुक्ति गरी त्यहीमार्फत एयरबसको खातामा पठाउने व्यवस्था मिलाइएको। निगम सञ्चालक समितिको सचिवालयले २०७४ जेठ २९ गते पत्र संख्या बीएस०४२७४ मा संस्थागत विभाग र अर्थ विभागका निर्देशकलाई पत्राचार गरेको छ। त्यसमा दुइटा वाइडबडी किन्न हाईफ्लाई एक्स आयरल्यान्डलाई बैनाबापत ७ करोड ९० लाख अमेरिकी डलर (करिब ८ अर्ब रुपैयाँ) पठाउनुपर्ने भएकाले स्वीकृत गर्न भनिएको छ। त्यसका लागि आवश्यक पर्ने विदेशी मुद्रा सटही सुविधा अनुमति पाउन संस्कृति, पर्यटन तथा नागरिक उड्डयन मन्त्रालयमार्फत नेपाल राष्ट्र बैंकमा पत्राचार गर्न व्यवस्थापनलाई स्वीकृति दिन पनि दुवै निर्देशकलाई पत्रमा निर्देशन दिइएको थियो। त्यही आधारमा २०७४ असार ३ गते ७ करोड ९० लाख अमेरिकी डलर पठाइयो। २०७४ असार २९ गते नै निगम र नागरिक लगानी कोषबीच वाइडबडी जहाज किन्न ऋण सम्झौता भएको थियो। त्यही दिन पत्र संख्या ओएमडी४३६१५ निगमका महाप्रबन्धक कंसाकारले कोषलाई पत्राचार गरे। त्यसको अघिल्लो दिन जेठ २८ गते कर्मचारी सञ्चय कोषसँग पनि १२ अर्ब रुपैयाँको ऋण सम्झौता गरिएको थियो। विभिन्न समितिद्वारा भ्रष्टाचार भएको ठहरपहिलो वाइडबडी विमान ए ३३०२४३, नाइनएलएएलवाइ अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट त्रिभुवन अन्तर्राष्ट्रिय विमानस्थल, काठमाडौंमा अवतरण गरेको देखिन्छ। तर बोलपत्रका अनुसार ढिलाइले निगम पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानीबाट बञ्चित भएको देखिन्छ। निगमले प्राप्त गरेका जहाजहरूको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध नभएको देखिन्छ। विमानहरू निर्माता कम्पनीबाट सीधै नेपाल ल्याइएको र नागरिक उड्डयन प्राधिकरणमा दर्ता भई कर्मचारी सञ्चय कोष र नागरिक लगानी कोषका नाममा रोक्का रहेको विभिन्न समितिले ठहर गरेका छन्। यसबाट आईफ्लाई एक्सको नाममा कतै पनि जहाज दर्ता भएको देखिँदैन। र यसले गैरकानुनी खरिद बिक्री प्रक्रिया तथा रकम अपचलन भएको पुष्टि गरेको छ।"
कांग्रेसमा लोकतन्त्र,"लोकतन्त्र र नागरिक हकसँगै राष्ट्रको समृद्धि ल्याउने सक्षम नेतृत्व यो महाधिवेशनले छान्ने आँट गर्नुपर्छ। मुलुकको पुरानो र ठूलो लोकतान्त्रिक पार्टी नेपाली कांग्रेसको १४औं महाधिवेशन चलिरहेको छ। वर्तमान सत्ता गठबन्धनको नेतृत्व कांग्रेसले गरिरहेको छ। यसमा प्रधानमन्त्री छन्, सभापति शेरबहादुर देउवा। संघीय संसद्को निर्वाचन २०७४ मा (प्रत्यक्ष निर्वाचनतर्फ) तेस्रो शक्तिमा खुम्चिन बाध्य कांग्रेस सत्ताधारी कम्युनिस्ट पार्टीको सत्ताद्वन्द्वका कारण आएको विभाजनपश्चात् अकस्मात सत्ताको नेतृत्वमा पुर्याइएको हो। १४औं महाधिवेशन कांग्रेसीजन, मुलुक र जनताका निम्ति विशेष चासो र महत्त्वपूर्ण मानिनुका मूलतः तीन कारण छन्। पहिलोसंगठनात्मक संरचननामा गरिएको फेरबदल। दोस्रोनेतृत्व हस्तान्तरणको सबाल र तेस्रो एवं महत्त्वपूर्ण प्रश्न होकांग्रेस लोकतन्त्रको पर्याय बन्ला ? कांग्रेसको तेह्रौ महाधिवेशनको म्यान्डेट रहुन्जेलसम्म अर्थात् स्थापनादेखि सात दशकभन्दा बढी समयसम्म एकल प्रत्यक्ष निर्वाचित कार्यकारी प्रमुख (सभापति) को एकल नेतृत्वमा गुजँ्रदै आएको पहिलो मास वेस्ड पार्टी हो। पहिलो मास वेस्ड पार्टी कसरी भन्नेतर्फ केहीपछि चर्चा गरिनेछ। कांग्रेसको मूल कार्यनीति फ्रिडम फर डिसकसन, युनाइट फर एक्सन हो। यस मान्यताको पुष्टि महाधिवेशनको केही दिन अघि मात्रै कांग्रेस प्रवक्ता विश्वप्रकाश शर्माले नेतृत्वको आलोचना गर्नु अलोकतान्त्रिक होइन भन्ने भनाइ राखेर गरे। कांग्रेस एक मात्र दल हो जसको नेतृत्वको गलत कार्यका सम्बन्धमा खुला या सार्वजनिक असहमति राख्न मात्रै होइन, आलोचनासहित विरोध गर्न समेत छुट छ। गगन थापालगायत धेरै कांग्रेसीहरू सार्वजनिक मञ्चहरूमा आफ्नै नेतृत्व, सरकार र पार्टी नीतिका विरुद्धमा बोल्ने र फरक मत राख्ने गर्छन्। तथापि पार्टीको केन्द्रीय कार्यसमिति या कुनै निकायले गरेको निर्णयप्रति उनीहरूको कहिल्यै फरक मत रहँदैन। त्यसलाई अस्वीकार गर्ने या चुनौती दिने कार्य कहिल्यै भएका छैनन्। विगतमा सभापतिबाहेक उपसभापति, महामन्त्री, कोषाध्यक्ष र प्रवक्ता अर्थात् पदाधिकारी सभापतिले नै नियुक्त गर्ने र केन्द्रीय कार्यसमितिले अनुमोदन गर्नुपर्ने व्यवस्था रहेको कांग्रेसमा १२औं महाधिवेशनपश्चात् भने सभापतिबाहेक एक महामन्त्री महाधिवेशनबाटै निर्वाचित गरिने व्यवस्था राखियो। तर, दोस्रो महामन्त्री नियुक्त गर्ने अधिकार सभापतिलाई दिइएको हँुदा निर्वाचितभन्दा सभापतिको रोजाइमा परेका महामन्त्री शक्तिशाली हुने विडम्बना रहन्थ्यो। अब १४औं महाधिवेशनदेखि भने सभापतिसहित २ उपसभापति, २ महामन्त्री र ८ सहमहामन्त्री (क्लस्टरबाट) महाधिवेशनले नै निर्वाचित गर्ने व्यवस्था राखिएको हुँदा कांग्रेसको परम्परागत सभापतीय प्रणाली भत्किन पुग्ने र सामूहिक नेतृत्वमा अघि बढ्ने अपेक्षा गर्न सकिन्छ। त्यस्तो हुन सके कांग्रेस अझ लोकतान्त्रिक पार्टी बन्ने आशा गर्न सकिन्छ, यद्यपि विधानले निर्वाचित पदाधिकारीहरूको जिम्मेवारी नतोकेको, महाधिवेशनमा नीति, सिद्धान्त र विचारमाथि बहस नहुने हुँदा र पार्टी बहुपदीय प्रणालीमा जाँदाको अन्योल यथावत् रहेको हुँदा निश्चिन्त बन्ने अवस्था छैन। कांग्रेसले नीतिगत रूपमा धर्म निरपेक्षता, संघीयतालाई स्वीकार गरिसकेको हो। कांग्रेसमा मूल सिद्धान्तलाई स्वीकार्दै आफ्नो फरक मान्यता बोकेर रहन पाइन्छ। कट्टर हिन्दूवादी, मुस्लिम, इसाईदेखि नास्तिक या भौतिकवादीसम्म अटाउन सक्छन्। प्रदीप गिरीजस्ता समाजवादीदेखि धर्म सुधारक अभियानका नाममा धर्म निरपेक्षता विरोधी गतिविधिमा संलग्नहरू यस पार्टीमा अटाएका दृष्टान्तका कारण कांग्रेस पहिलो मास वेस्ड पार्टी बन्न पुग्यो। अन्य कम्युनिस्ट पार्टीहरूमा पहिला विचारको विविधता मान्य हुँदैनथ्यो। आजकल त माओवादी पार्टीमा समेत संघीयता सुन्नै नसक्ने, धर्म गुरुहरू, जोगी, सन्न्यासी, इसाई, मुस्लिम, आस्तिक र नास्तिक सबै अटाएका छन्। कम्युनिस्टहरू भौतिकवादी, नास्तिक, विज्ञानको अनुयायी हुन्छन् भन्ने मान्यता पुरानो भइसक्यो। एमालेको झन् कुरा बेग्लै छ। त्यसैले कांग्रेस अब एक्लो मास पार्टी रहेन। नीतिमा कांग्रेस२००९ जेठमा जनकपुरमा सम्पन्न नेपाली कांग्रेसको पाँचौं महाधिवेशनमा सभापति बीपी कोइरालाले महामन्त्रीमा धनमानसिं परियार र केन्द्रीय कार्यसमितिमा मधेसबाट राधाकृष्ण थारु, रामनारायण मिश्रा र परशुनारायण चौधरीलाई समावेश गराए। २०१२ सालमा वीरगन्जमा सम्पन्न छैटौं महाधिवेशन कांग्रेसका निम्ति नीतिका हिसाबले महत्त्वपूर्ण मानिन्छ। सो महाधिवेशनमा सभापति सुवर्णशमशेर राणाद्वारा पेस गरिएको लोकतान्त्रिक समाजवादको नीति पारित गर्यो। भलैपछि त्यसलाई बीपीको समाजवाद भनी प्रचार गरियो, गरिन्छ। स्मरणीय छ, बीपी कोइराला सो समयमा जेलजीवन बिताइरहेका कारण उक्त महाधिवेशनमा उपस्थित थिएनन्। बीपी कोइरालाको जन्म १९१४ सेप्टेम्वर ८ वाराणसी (काशी) मा भएको थियो। भारतीय स्वतन्त्रता आन्दोलनमा सहभागी भएका कारण बीपीलाई धेरै पटक ब्रिटिस सरकारले पक्राउ गर्यो र जेल हालियो। गान्धी तथा जवाहरलाल नेहरूको स्वतन्त्रता आन्दोलन तथा भारतीय कांग्रेसको लोकतान्त्रिक व्यवस्थाप्रतिको निष्ठाबाट बीपीमा राम्रो प्रभाव पर्यो र उनीलगायतले नेपाली कांग्रेसको गठन गरे। कांग्रेस शब्दको अर्थ हुन्छविशाल जनसभा, महाभेला। कांग्रेसले नीतिगत रूपमा धर्म निरपेक्षता, संघीयतालाई स्वीकार गरिसकेको हो। यहाँ मूल सिद्धान्तलाई स्वीकार्दै आफ्नो फरक मान्यता बोकेर रहन पाइन्छ। नेपाली कांग्रेसको झन्डामा चार तारा छन्। जसले चार वटा स्वतन्त्रतालाई जनाउँछ। यसमध्ये एउटाले वाक वा प्रकाशन स्वतन्त्रता, अर्काेले गरिबीबाट मुक्तिको वा व्यवसाय गर्ने स्वतन्त्रता, तेस्रोले धार्मिक स्वतन्त्रता र चौथो ताराले भय वा त्रासबाट मुक्तिको स्वतन्त्रतालाई जनाउँछ। त्यसै अनुरूप बीपी आफैं धर्म निरपेक्षतावादी, लोकतन्त्रप्रति निष्ठावान् र समाजवादी चिन्तकसमेत थिए। समाजवादको मौलिक व्याख्या गर्ने एक मात्र नेपाली नेता हुन्, बीपी कोइराला। कांग्रेसका चुनौती२००७ सालको राणाशासन ढलाउनेदेखि २०६२०६३ सालको लोकतान्त्रिक गणतन्त्र स्थापना गर्ने अन्तिम राजनीतिक संघर्षसम्मको नेतृत्व कांग्रेसले नै गर्यो। यसबीचमा कांग्रेसका कतिपय निर्णयहरू मुलुकलाई दीर्घकालीन असर पर्ने प्रकृतिका र विवादित निर्णयहरूको जिम्मेवारसमेत हो, कांग्रेस। कांग्रेसले आजसम्म जोगाएको उसको विशाल लोकतान्त्रिक छवि, संसदीय बहुदलीय प्रतिस्पधात्मक व्यवस्था, स्वतन्त्रता र स्वतन्त्र न्यायप्रतिको प्रतिबद्धता हो। तर, २०४७ सालको संविधानबमोजिम बनेको गिरिजाप्रसाद कोइराला नेतृत्वको पहिलो कांग्रेस सरकारदेखि सुरु भएको स्वतन्त्र न्यायालय, स्वतन्त्र कर्मचारीतन्त्र, प्रेस तथा स्वतन्त्र निर्वाचनमाथिको हस्तक्षेप र राजनीतीकरण कलंकको रूपमा स्थापित हुन पुग्यो। भ्रष्टाचारको बिगबिगी, अनियमितता र अशान्तिको स्थापनामा कांग्रेस मुख्य जिम्मेवार छ। संसदीय निर्वाचनमा जसरी पनि जित्नैपर्ने मान्यता स्थापित हुन पुग्यो र लोकतन्त्रमा अमूल्य मताधिकारको हकको अवमूल्यन भयो। कांग्रेस सरकारको कुशासन, बेथिति र भ्रष्टाचार तथा पार्टीभित्रको सत्ता कलहका परिणामस्वरूप अस्थिरता जन्मियो भने व्यापक असन्तुष्टि बढ्न गई मुलुक हिंसाको राजनीतिबाट ग्रसित बन्न बाध्य पारियो। कतिपय बौद्धिक व्यक्तिहरू २०५२ सालदेखि माओवादीले सुरु गरेको हिंसाको राजनीति र माओवादी छिट्टै फैलनुमा कांग्रेस मुख्य जिम्मेवार रह्यो। तथापि उसले यस प्रसंगमा कहिल्यै आत्मसमीक्षा नगरेको संगीन आरोप लगाउने गर्छन्। आरोप निराधार पनि देखिँदैन। इतिहासमा कांग्रेस मात्रै एउटा पार्टी हो, जसले तीन पटक एकल बहुमत प्राप्त गर्यो। तत्कालीन दरबार, भारत आदि माथि आरोप लगाइने भए पनि कांग्रेसको आन्तरिक सत्ताद्वन्द्वका कारण बहुमत प्राप्त एकमना सरकार पूरा कार्यकाल टिकाउन सकेन साथै स्थायित्व, सुशासन दिन अक्षम रह्यो। फेरि पनि आन्तरिक गुट, सत्तास्वार्थ, व्यक्तिगत जालसाजी कांग्रेसको मुख्य चुनौती हुन्। कांग्रेसले लोकतन्त्रको रक्षा, विकास गर्दै अग्रगामी बाटो तय गर्नुपर्ने चुनौती छ। लोकतन्त्र र नागरिक हकसँगै राष्ट्रको समृद्धि ल्याउने सक्षम नेतृत्व यस महाधिवेशनले छान्ने आँट गर्नुपर्छ। अबको बाटो २०४६ सालको जनआन्दोलनका कमान्डर गणेशमान सिंहले २०४८ मै पार्टी सभापति कृष्णप्रसाद भट्टराई तथा प्रधानमन्त्री गिरिजाप्रसाद कोइरालाप्रति लक्षित गर्दै भनेका थिए, पार्टी र सरकार समावेशी भएन भने एकदिन पार्टीसग साइनबोर्ड मात्रै बाँकी रहनेछ। कांग्रेस पहिलो पटक संघीय संरचनामा गएको हो। ७ मध्ये २ नम्बर प्रदेशमा बाहेक ६ वटामा प्रदेश सभापति निर्वाचित गराउँदा ६ जना पुरुष र १ जना पुनमगर बाहेक अन्यमा खसआर्यको कब्जा रह्यो। प्रदेश कमिटीमा सभापतिदेखि पदाधिकारीमा दलितलगायत उत्पीडित समुदायलाई अवसर नदिएर अन्याय गरियो। कांग्रेसले अब लोकतन्त्रको मन्त्र जपेर मात्रै पुग्दैन। बीपी कोइरालाको विरासत जोगाउने हो भने अग्रगामी उपलब्धिहरूको जगेर्ना, संघीय लोकतान्त्रिक गणतन्त्र, धर्म निरपेक्षता, समावेशिता र समानतालाई संरक्षण गर्दै सम्मुन्नत राष्ट्र निर्माण केन्द्रित रहनु पर्छ। नेपालको संविधान २०७२ कांग्रेसको नेतृत्वमा घोषणा भएको हो। संवैधानिक रूपमा कांग्रेसका सबै मुद्दा यो संविधानमा समेटिएका छन्। संसदीय लोकतन्त्र, बहुदलीय व्यवस्था, स्वतन्त्र न्यायालय, स्वतन्त्र प्रेस, खुला अर्थतन्त्र र आधारभूत राजनीतिक, सामाजिक र आर्थिक स्वतन्त्रता र अधिकार कांग्रेसका मुद्दा हुन्। लोकतन्त्र मात्रै भनेर पुग्दैन, पूर्ण समानुपातिक समावेशिता, दलित, महिला, आदिवासी जनजाति, उत्पीडित समुदायक्षेत्रको पार्टीभित्र र राज्यमा लागू गराउनु कांग्रेसको दायित्व हो। सहमहामन्त्रीमा मात्रै होइन महामन्त्री, उपसभापति र अन्त्यमा सभापतिमा समेत गैर खसआर्य नेतृत्व स्थापित गराउन कांग्रेस गणमा सद्बुद्धि पलाओस्। कांग्रेस सभापति शेरबहादुर देउवा निर्विवाद व्यक्ति होइनन्। पार्टीको आन्तरिक कलह र सत्तालिप्साका कारण प्रजातन्त्र नै दरबारमा बुझाएको उनीमाथि आरोप छ। उनी पुनः कांग्रेस सभापतिमा दोहारिने मनशायसाथ १४औं महाधिवेशनमा सभापतिको उम्मेदवार बनेका छन्। दलितलगायत उत्पीडित समुदायको दृष्टिमा भने उनी अन्यभन्दा काम गर्ने व्यक्ति ठहरिन्छन्। उनले विगतमा दलित, महिला आदि आयोगहरू जनजाति प्रतिष्ठान, विकास समिति गठन गरिदिएर उत्पीडित समुदायलाई केही हदसम्म राहत दिलाउने काम गरे। अब उमेर, मान्यताका हिसाबले समेत वृद्ध भइसके। कांग्रेसको परिवर्तित विधानबमोजिम सामूहिक नेतृत्व र बहुपदीय व्यवस्था लागू गर्न देउवा बाहेकका नेतृत्वलाई सहज हुने देखिन्छ। तसर्थ सोचको युवा कांग्रेस, कांग्रेस इतरका लोकतन्त्रवादी शक्ति, मुलुकको भविष्य र प्राप्त उपलब्धिहरूको रक्षा गर्दै समृद्ध नेपाल बनाउन दृष्टिकोण, जोसजागर र हिम्मत भएको नेतृत्व १४ महाधिवेशनले चयन गरोस्।"
अनि पौडेल रोए,"काठमाडौं : गरुंगो मन, मलिन अनुहार अनि, टिल्पिल आँखा। केहीबेर यताउति हेरेपछि रामचन्द्र पौडेलले मुख खोले, अब म राजनीतिक प्रतिस्पर्धामा छैन। पौडेलको घोषणापछि बोहोराटारस्थित उनको निवासमा शनिबार बिहान केहीबेर सन्नाटा छायो। त्यहाँ उपस्थित नेता, कार्यकर्तालाई पौडेलले भने, हिजोसम्म मैले तपाईंहरूको संरक्षण गरें, अब आफैं गर्नुहोला। पार्टीको १४औं महाधिवेशनमा उम्मेदवार बन्न नेताहरूबीच तँछाममछाड, दौडधुप, चलखेल र जोडघटाउ भइरहेका बेला झन्डै ६ दशक कांग्रेसको सक्रिय राजनीति गरेका वरिष्ठ नेता पौडेल भने निराशा व्यक्त गर्दै थिए। चित्त दुःखाइरहेका थिए। पौडेलको अरूसँग नभै, आफ्नै प्यानलका नेताहरूसँग चित्त दुःखाइ थियो, असन्तुष्टि थियो। पार्टी सभापति शेरबहादुर देउवासँग प्रतिस्पर्धा गर्न प्यानलको तर्फबाट साझा उम्मेदवार बनाउनुपर्ने उनको प्रस्ताव थियो। सबै मिले आफूले मान्ने, नभए आफूलाई साझा उम्मेदवार बनाउनुपर्ने उनको प्रस्ताव थियो। तर, पौडेलले सोचेजस्तो न साझा उम्मेदवार बन्ने स्थिति बन्यो, न त पौडेललाई नै अन्तिम उम्मेदवार बन्ने मौका दिइयो। प्यानल भित्रै तँछाडमछाड चलेपछि पौडेलले केन्द्रीय कार्यसमितिको अन्तिम बैठकमा भाग लिएनन्, उम्मेदवारी मनोनयन कार्यक्रममा पनि सहभागी भएनन्। झन्डै ६ दशक सम्पूर्ण जीवन कांग्रेसकै राजनीतिमा समर्पित गरेका वरिष्ठ नेता पौडेलका लागि पार्टीको फस्ट म्यान बन्नका लागि मैदानमा उत्रिने यो अन्तिम अवसर थियो। समकालीन देउवा पटकपटक प्रधानमन्त्री र पार्टी सभापति बनिसक्दा पौडेल जहिल्यै दोस्रो स्थानमै चित्त बुझाउन बाध्य छन्। १४औं महाधिवेशनमा त पौडेललाई आफ्नै टिमका सहयात्रीले साझा उम्मेदवार नमान्ने अड्डी लिए। शशांक कोइराला लचिलो बने पनि शेखर कोइराला र प्रकाशमान सिंहले अड्डी कसे। त्यही कारण, पौडेलले सभापतिको उम्मेदवार नबन्ने घोषणा गरे। झन्डै ७७ वर्षीय पौडेललाई आगामी १५औं महाधिवेशनमा सभापतिको उम्मेदवार बन्न ढिला भइसक्ने विश्लेषण गरिँदैछ। पौडेल यसपटक पनि सभापति नबनेका कारण आगामी दिनमा पार्टी र सरकारमा फस्ट म्यान बन्ने सम्भावना अन्त्य भएको उनी निकट नेताहरू बताउँछन्। पौडेलले शीर्ष नेताले गरेको त्याग र संघर्ष निरर्थकमा परिणत भएको गुनासो गरिसकेका छन्। उम्मेदवार नबन्ने घोषणापछि पौडेलले प्रेस विज्ञप्ति नै जारी गरी कांग्रेसमा विचलन आएको टिप्पणी गरेका छन्। पार्टीमा संघर्ष, नैतिकता र संस्कारले जुन महत्त्व पाउनुपर्ने हो, त्यो नभएका कारण पौडेलजीमाथि अन्याय भयो, उनी निकट कांग्रेस नेता मधु आचार्यले अन्नपूर्णसँग भने, राजनीतिक मूल्य र सम्मानको पुँजी खस्कियो। झन्डै १३ वर्षको जेलजीवन, लामो त्याग र संघर्षशील पौडेल राजनीतिमा यस्ता अभागी पात्र हुन्, जसले कहिल्यै फस्ट म्यान हुने मौका पाएनन्। विगतमा गिरिजाप्रसाद कोइराला सभापति हुँदा पौडेल सेकेन्ड म्यान भएर काम गरे। २०५९ सालमा कांग्रेस विभाजन हुँदा पौडेललाई कांग्रेस प्रजातान्त्रिकको फस्ट म्यान बन्ने अफर देउवाले गरेका थिए। देउवाको प्रस्ताव अस्वीकार गरे, पौडेल कांग्रेसमै बसे। २०५१ सालमा सभामुख बनेबाहेक पौडेलले कार्यकारी भूमिका कहिल्यै पाएनन्। तत्कालीन पार्टी सभापति सुशील कोइरालाको निधनपछि उनी कार्यवाहक सभापति बने। १३औं महाधिवेशनबाट उनि कार्यवाहक को फुर्को हटाउन चाहन्थे। तर, देउवासँग पराजित भए। त्यसपछि पार्टी र सरकारको नेतृत्व एकल रूपमा देउवाले गर्दै आएका छन्। पौडेलले २०४८ सालमै संसदीय चुनाव जितेका थिए। २०६२ सालमा पार्टीको महामन्त्री बनिसकेका थिए। २०६४ सालमा कांग्रेसको उपसभापति बने। यसबीचमा उपप्रधानसहित विभिन्न मन्त्री बन्ने मौका पाए। पञ्चायत विरोधी आन्दोलनका क्रममा पटकपटक गरी १३ वर्ष त उनले जेलजीवनै बिताएका थिए। २०६७ सालमा पौडेल पहिलोपटक प्रधानमन्त्रीको उम्मेदवार बने। प्रधानमन्त्रीका लागि संसद्मा १७ पटकसम्म मतदान भयो, पौडेलले बहुमत जुटाउन सकेनन्। जति गर्दा पनि परिणाम ननिस्केपछि त्यतिबेला चुनावी प्रक्रिया नै रद्द गरियो र दोस्रो प्रक्रियाबाट तत्कालीन एमाले अध्यक्ष झलनाथ खनाल प्रधानमन्त्रीमा निर्वाचित भए। पार्टीभित्र नीतिगत र वैचारिक नेताका रूपमा चिनिन्छन्, पौडेल। १४औं महाधिवेशनको उद्घाटन सत्रमा पनि उनले अरूको जस्तो तडकभडक भाषण गरेनन्। कांग्रेसलाई कसरी सबल बनाउने, पार्टीको नीति र कार्यक्रम के हुने ? किसानका समस्या कसरी समाधान गर्ने भन्नेमा पौडेलले जोड दिएका थिए। राजनीतिमा पौडेल चतुर खेलाडी मानिँदैनन्। सानो चित्त र दाउपेचमा खेल्न नसकेकै कारण पौडेल फस्ट म्यान बन्न नसकेको उनी निकट नेताहरू बताउँछन्। बीपी कोइरालासँग निकट रहेर काम गरेका पौडेल सधैं कोइराला निकटै रहेर काम गरेका थिए। र, कांग्रेसभित्र पौडेल कहिल्यै पनि गुट नबनाउने नेताका रूपमा चिनिन्छन्। पार्टीमा आफ्नो स्थायी गुट नभएकै कारण पौडेलले यसपटक विभिन्न पक्ष जोडिएर बनेको देउवा इतर गुटबाट साझा उम्मेदवार स्वीकार नगरिएको नेताहरू बताउँछन्। सिद्धान्त, निष्ठा, विचारभन्दा गुटले चाँडो फल दिने रहेछ, आचार्य भन्छन्, गुटबाहेक अरू नहेर्ने प्रवृत्ति पुरस्कृत भयो।"
कांग्रेसमा लोकतन्त्र,"लोकतन्त्र र नागरिक हकसँगै राष्ट्रको समृद्धि ल्याउने सक्षम नेतृत्व यो महाधिवेशनले छान्ने आँट गर्नुपर्छ। मुलुकको पुरानो र ठूलो लोकतान्त्रिक पार्टी नेपाली कांग्रेसको १४औं महाधिवेशन चलिरहेको छ। वर्तमान सत्ता गठबन्धनको नेतृत्व कांग्रेसले गरिरहेको छ। यसमा प्रधानमन्त्री छन्, सभापति शेरबहादुर देउवा। संघीय संसद्को निर्वाचन २०७४ मा (प्रत्यक्ष निर्वाचनतर्फ) तेस्रो शक्तिमा खुम्चिन बाध्य कांग्रेस सत्ताधारी कम्युनिस्ट पार्टीको सत्ताद्वन्द्वका कारण आएको विभाजनपश्चात् अकस्मात सत्ताको नेतृत्वमा पुर्याइएको हो। १४औं महाधिवेशन कांग्रेसीजन, मुलुक र जनताका निम्ति विशेष चासो र महत्त्वपूर्ण मानिनुका मूलतः तीन कारण छन्। पहिलोसंगठनात्मक संरचननामा गरिएको फेरबदल। दोस्रोनेतृत्व हस्तान्तरणको सबाल र तेस्रो एवं महत्त्वपूर्ण प्रश्न होकांग्रेस लोकतन्त्रको पर्याय बन्ला ? कांग्रेसको तेह्रौ महाधिवेशनको म्यान्डेट रहुन्जेलसम्म अर्थात् स्थापनादेखि सात दशकभन्दा बढी समयसम्म एकल प्रत्यक्ष निर्वाचित कार्यकारी प्रमुख (सभापति) को एकल नेतृत्वमा गुजँ्रदै आएको पहिलो मास वेस्ड पार्टी हो। पहिलो मास वेस्ड पार्टी कसरी भन्नेतर्फ केहीपछि चर्चा गरिनेछ। कांग्रेसको मूल कार्यनीति फ्रिडम फर डिसकसन, युनाइट फर एक्सन हो। यस मान्यताको पुष्टि महाधिवेशनको केही दिन अघि मात्रै कांग्रेस प्रवक्ता विश्वप्रकाश शर्माले नेतृत्वको आलोचना गर्नु अलोकतान्त्रिक होइन भन्ने भनाइ राखेर गरे। कांग्रेस एक मात्र दल हो जसको नेतृत्वको गलत कार्यका सम्बन्धमा खुला या सार्वजनिक असहमति राख्न मात्रै होइन, आलोचनासहित विरोध गर्न समेत छुट छ। गगन थापालगायत धेरै कांग्रेसीहरू सार्वजनिक मञ्चहरूमा आफ्नै नेतृत्व, सरकार र पार्टी नीतिका विरुद्धमा बोल्ने र फरक मत राख्ने गर्छन्। तथापि पार्टीको केन्द्रीय कार्यसमिति या कुनै निकायले गरेको निर्णयप्रति उनीहरूको कहिल्यै फरक मत रहँदैन। त्यसलाई अस्वीकार गर्ने या चुनौती दिने कार्य कहिल्यै भएका छैनन्। विगतमा सभापतिबाहेक उपसभापति, महामन्त्री, कोषाध्यक्ष र प्रवक्ता अर्थात् पदाधिकारी सभापतिले नै नियुक्त गर्ने र केन्द्रीय कार्यसमितिले अनुमोदन गर्नुपर्ने व्यवस्था रहेको कांग्रेसमा १२औं महाधिवेशनपश्चात् भने सभापतिबाहेक एक महामन्त्री महाधिवेशनबाटै निर्वाचित गरिने व्यवस्था राखियो। तर, दोस्रो महामन्त्री नियुक्त गर्ने अधिकार सभापतिलाई दिइएको हँुदा निर्वाचितभन्दा सभापतिको रोजाइमा परेका महामन्त्री शक्तिशाली हुने विडम्बना रहन्थ्यो। अब १४औं महाधिवेशनदेखि भने सभापतिसहित २ उपसभापति, २ महामन्त्री र ८ सहमहामन्त्री (क्लस्टरबाट) महाधिवेशनले नै निर्वाचित गर्ने व्यवस्था राखिएको हुँदा कांग्रेसको परम्परागत सभापतीय प्रणाली भत्किन पुग्ने र सामूहिक नेतृत्वमा अघि बढ्ने अपेक्षा गर्न सकिन्छ। त्यस्तो हुन सके कांग्रेस अझ लोकतान्त्रिक पार्टी बन्ने आशा गर्न सकिन्छ, यद्यपि विधानले निर्वाचित पदाधिकारीहरूको जिम्मेवारी नतोकेको, महाधिवेशनमा नीति, सिद्धान्त र विचारमाथि बहस नहुने हुँदा र पार्टी बहुपदीय प्रणालीमा जाँदाको अन्योल यथावत् रहेको हुँदा निश्चिन्त बन्ने अवस्था छैन। कांग्रेसले नीतिगत रूपमा धर्म निरपेक्षता, संघीयतालाई स्वीकार गरिसकेको हो। कांग्रेसमा मूल सिद्धान्तलाई स्वीकार्दै आफ्नो फरक मान्यता बोकेर रहन पाइन्छ। कट्टर हिन्दूवादी, मुस्लिम, इसाईदेखि नास्तिक या भौतिकवादीसम्म अटाउन सक्छन्। प्रदीप गिरीजस्ता समाजवादीदेखि धर्म सुधारक अभियानका नाममा धर्म निरपेक्षता विरोधी गतिविधिमा संलग्नहरू यस पार्टीमा अटाएका दृष्टान्तका कारण कांग्रेस पहिलो मास वेस्ड पार्टी बन्न पुग्यो। अन्य कम्युनिस्ट पार्टीहरूमा पहिला विचारको विविधता मान्य हुँदैनथ्यो। आजकल त माओवादी पार्टीमा समेत संघीयता सुन्नै नसक्ने, धर्म गुरुहरू, जोगी, सन्न्यासी, इसाई, मुस्लिम, आस्तिक र नास्तिक सबै अटाएका छन्। कम्युनिस्टहरू भौतिकवादी, नास्तिक, विज्ञानको अनुयायी हुन्छन् भन्ने मान्यता पुरानो भइसक्यो। एमालेको झन् कुरा बेग्लै छ। त्यसैले कांग्रेस अब एक्लो मास पार्टी रहेन। नीतिमा कांग्रेस२००९ जेठमा जनकपुरमा सम्पन्न नेपाली कांग्रेसको पाँचौं महाधिवेशनमा सभापति बीपी कोइरालाले महामन्त्रीमा धनमानसिं परियार र केन्द्रीय कार्यसमितिमा मधेसबाट राधाकृष्ण थारु, रामनारायण मिश्रा र परशुनारायण चौधरीलाई समावेश गराए। २०१२ सालमा वीरगन्जमा सम्पन्न छैटौं महाधिवेशन कांग्रेसका निम्ति नीतिका हिसाबले महत्त्वपूर्ण मानिन्छ। सो महाधिवेशनमा सभापति सुवर्णशमशेर राणाद्वारा पेस गरिएको लोकतान्त्रिक समाजवादको नीति पारित गर्यो। भलैपछि त्यसलाई बीपीको समाजवाद भनी प्रचार गरियो, गरिन्छ। स्मरणीय छ, बीपी कोइराला सो समयमा जेलजीवन बिताइरहेका कारण उक्त महाधिवेशनमा उपस्थित थिएनन्। बीपी कोइरालाको जन्म १९१४ सेप्टेम्वर ८ वाराणसी (काशी) मा भएको थियो। भारतीय स्वतन्त्रता आन्दोलनमा सहभागी भएका कारण बीपीलाई धेरै पटक ब्रिटिस सरकारले पक्राउ गर्यो र जेल हालियो। गान्धी तथा जवाहरलाल नेहरूको स्वतन्त्रता आन्दोलन तथा भारतीय कांग्रेसको लोकतान्त्रिक व्यवस्थाप्रतिको निष्ठाबाट बीपीमा राम्रो प्रभाव पर्यो र उनीलगायतले नेपाली कांग्रेसको गठन गरे। कांग्रेस शब्दको अर्थ हुन्छविशाल जनसभा, महाभेला। कांग्रेसले नीतिगत रूपमा धर्म निरपेक्षता, संघीयतालाई स्वीकार गरिसकेको हो। यहाँ मूल सिद्धान्तलाई स्वीकार्दै आफ्नो फरक मान्यता बोकेर रहन पाइन्छ। नेपाली कांग्रेसको झन्डामा चार तारा छन्। जसले चार वटा स्वतन्त्रतालाई जनाउँछ। यसमध्ये एउटाले वाक वा प्रकाशन स्वतन्त्रता, अर्काेले गरिबीबाट मुक्तिको वा व्यवसाय गर्ने स्वतन्त्रता, तेस्रोले धार्मिक स्वतन्त्रता र चौथो ताराले भय वा त्रासबाट मुक्तिको स्वतन्त्रतालाई जनाउँछ। त्यसै अनुरूप बीपी आफैं धर्म निरपेक्षतावादी, लोकतन्त्रप्रति निष्ठावान् र समाजवादी चिन्तकसमेत थिए। समाजवादको मौलिक व्याख्या गर्ने एक मात्र नेपाली नेता हुन्, बीपी कोइराला। कांग्रेसका चुनौती२००७ सालको राणाशासन ढलाउनेदेखि २०६२०६३ सालको लोकतान्त्रिक गणतन्त्र स्थापना गर्ने अन्तिम राजनीतिक संघर्षसम्मको नेतृत्व कांग्रेसले नै गर्यो। यसबीचमा कांग्रेसका कतिपय निर्णयहरू मुलुकलाई दीर्घकालीन असर पर्ने प्रकृतिका र विवादित निर्णयहरूको जिम्मेवारसमेत हो, कांग्रेस। कांग्रेसले आजसम्म जोगाएको उसको विशाल लोकतान्त्रिक छवि, संसदीय बहुदलीय प्रतिस्पधात्मक व्यवस्था, स्वतन्त्रता र स्वतन्त्र न्यायप्रतिको प्रतिबद्धता हो। तर, २०४७ सालको संविधानबमोजिम बनेको गिरिजाप्रसाद कोइराला नेतृत्वको पहिलो कांग्रेस सरकारदेखि सुरु भएको स्वतन्त्र न्यायालय, स्वतन्त्र कर्मचारीतन्त्र, प्रेस तथा स्वतन्त्र निर्वाचनमाथिको हस्तक्षेप र राजनीतीकरण कलंकको रूपमा स्थापित हुन पुग्यो। भ्रष्टाचारको बिगबिगी, अनियमितता र अशान्तिको स्थापनामा कांग्रेस मुख्य जिम्मेवार छ। संसदीय निर्वाचनमा जसरी पनि जित्नैपर्ने मान्यता स्थापित हुन पुग्यो र लोकतन्त्रमा अमूल्य मताधिकारको हकको अवमूल्यन भयो। कांग्रेस सरकारको कुशासन, बेथिति र भ्रष्टाचार तथा पार्टीभित्रको सत्ता कलहका परिणामस्वरूप अस्थिरता जन्मियो भने व्यापक असन्तुष्टि बढ्न गई मुलुक हिंसाको राजनीतिबाट ग्रसित बन्न बाध्य पारियो। कतिपय बौद्धिक व्यक्तिहरू २०५२ सालदेखि माओवादीले सुरु गरेको हिंसाको राजनीति र माओवादी छिट्टै फैलनुमा कांग्रेस मुख्य जिम्मेवार रह्यो। तथापि उसले यस प्रसंगमा कहिल्यै आत्मसमीक्षा नगरेको संगीन आरोप लगाउने गर्छन्। आरोप निराधार पनि देखिँदैन। इतिहासमा कांग्रेस मात्रै एउटा पार्टी हो, जसले तीन पटक एकल बहुमत प्राप्त गर्यो। तत्कालीन दरबार, भारत आदि माथि आरोप लगाइने भए पनि कांग्रेसको आन्तरिक सत्ताद्वन्द्वका कारण बहुमत प्राप्त एकमना सरकार पूरा कार्यकाल टिकाउन सकेन साथै स्थायित्व, सुशासन दिन अक्षम रह्यो। फेरि पनि आन्तरिक गुट, सत्तास्वार्थ, व्यक्तिगत जालसाजी कांग्रेसको मुख्य चुनौती हुन्। कांग्रेसले लोकतन्त्रको रक्षा, विकास गर्दै अग्रगामी बाटो तय गर्नुपर्ने चुनौती छ। लोकतन्त्र र नागरिक हकसँगै राष्ट्रको समृद्धि ल्याउने सक्षम नेतृत्व यस महाधिवेशनले छान्ने आँट गर्नुपर्छ। अबको बाटो २०४६ सालको जनआन्दोलनका कमान्डर गणेशमान सिंहले २०४८ मै पार्टी सभापति कृष्णप्रसाद भट्टराई तथा प्रधानमन्त्री गिरिजाप्रसाद कोइरालाप्रति लक्षित गर्दै भनेका थिए, पार्टी र सरकार समावेशी भएन भने एकदिन पार्टीसग साइनबोर्ड मात्रै बाँकी रहनेछ। कांग्रेस पहिलो पटक संघीय संरचनामा गएको हो। ७ मध्ये २ नम्बर प्रदेशमा बाहेक ६ वटामा प्रदेश सभापति निर्वाचित गराउँदा ६ जना पुरुष र १ जना पुनमगर बाहेक अन्यमा खसआर्यको कब्जा रह्यो। प्रदेश कमिटीमा सभापतिदेखि पदाधिकारीमा दलितलगायत उत्पीडित समुदायलाई अवसर नदिएर अन्याय गरियो। कांग्रेसले अब लोकतन्त्रको मन्त्र जपेर मात्रै पुग्दैन। बीपी कोइरालाको विरासत जोगाउने हो भने अग्रगामी उपलब्धिहरूको जगेर्ना, संघीय लोकतान्त्रिक गणतन्त्र, धर्म निरपेक्षता, समावेशिता र समानतालाई संरक्षण गर्दै सम्मुन्नत राष्ट्र निर्माण केन्द्रित रहनु पर्छ। नेपालको संविधान २०७२ कांग्रेसको नेतृत्वमा घोषणा भएको हो। संवैधानिक रूपमा कांग्रेसका सबै मुद्दा यो संविधानमा समेटिएका छन्। संसदीय लोकतन्त्र, बहुदलीय व्यवस्था, स्वतन्त्र न्यायालय, स्वतन्त्र प्रेस, खुला अर्थतन्त्र र आधारभूत राजनीतिक, सामाजिक र आर्थिक स्वतन्त्रता र अधिकार कांग्रेसका मुद्दा हुन्। लोकतन्त्र मात्रै भनेर पुग्दैन, पूर्ण समानुपातिक समावेशिता, दलित, महिला, आदिवासी जनजाति, उत्पीडित समुदायक्षेत्रको पार्टीभित्र र राज्यमा लागू गराउनु कांग्रेसको दायित्व हो। सहमहामन्त्रीमा मात्रै होइन महामन्त्री, उपसभापति र अन्त्यमा सभापतिमा समेत गैर खसआर्य नेतृत्व स्थापित गराउन कांग्रेस गणमा सद्बुद्धि पलाओस्। कांग्रेस सभापति शेरबहादुर देउवा निर्विवाद व्यक्ति होइनन्। पार्टीको आन्तरिक कलह र सत्तालिप्साका कारण प्रजातन्त्र नै दरबारमा बुझाएको उनीमाथि आरोप छ। उनी पुनः कांग्रेस सभापतिमा दोहारिने मनशायसाथ १४औं महाधिवेशनमा सभापतिको उम्मेदवार बनेका छन्। दलितलगायत उत्पीडित समुदायको दृष्टिमा भने उनी अन्यभन्दा काम गर्ने व्यक्ति ठहरिन्छन्। उनले विगतमा दलित, महिला आदि आयोगहरू जनजाति प्रतिष्ठान, विकास समिति गठन गरिदिएर उत्पीडित समुदायलाई केही हदसम्म राहत दिलाउने काम गरे। अब उमेर, मान्यताका हिसाबले समेत वृद्ध भइसके। कांग्रेसको परिवर्तित विधानबमोजिम सामूहिक नेतृत्व र बहुपदीय व्यवस्था लागू गर्न देउवा बाहेकका नेतृत्वलाई सहज हुने देखिन्छ। तसर्थ सोचको युवा कांग्रेस, कांग्रेस इतरका लोकतन्त्रवादी शक्ति, मुलुकको भविष्य र प्राप्त उपलब्धिहरूको रक्षा गर्दै समृद्ध नेपाल बनाउन दृष्टिकोण, जोसजागर र हिम्मत भएको नेतृत्व १४ महाधिवेशनले चयन गरोस्।"
"डलरको मूल्य १७ महिनाकै उच्च, कमजोर हुँदै नेपाली मुद्रा","काठमाडौं : अमेरिकी डलरको विनिमय दर पछिल्लो १७ महिनाकै उच्च रहेको छ। दिनप्रतिदिन डलर बलियो हँुदै जाँदा भारतीय मुद्रा र नेपाली रुपैयाँ भने कमजोर बन्दै गएको छ। अन्तर्राष्ट्रिय स्तरमै सुरक्षित मुद्रा ठानिने भएकाले अधिकांश मुलुककले रिजर्भ राख्ने गरिएकाले अमेरिकन डलरको माग बढेको र पछिल्ला दिनमा मूल्य अकाशिएको विज्ञहरूको भनाइ छ। यसको प्रत्यक्ष प्रभाव आयात महँगिने र मूल्यवृद्धिमा चाप पर्ने औंल्याइएको छ। नेपाल राष्ट्र बैंकले एक अमेरिकी डलरको बिक्री विनिमय दर मंसिर २५ गते १ सय २१ रुपैयाँ ५३ पैसा पुगेको छ। यस्तै सो दिनको खरिद दर भने १ सय २० रुपैयाँ ९३ पैसा पुगेको छ। अमेरिकी डलरको विनिमय दर पछिल्लो १७ महिनाकै उच्च रहेको छ। दिनप्रतिदिन डलर बलियो हँुदै जाँदा भारतीय मुद्रा र नेपाली रुपैयाँ भने कमजोर बन्दै गएको छ। अन्तर्राष्ट्रिय स्तरमै सुरक्षित मुद्रा ठानिने भएकाले अधिकांश मुलुककले रिजर्भ राख्ने गरेकाले अमेरिकन डलरको माग बढेको र पछिल्ला दिनमा मूल्य अकाशिएको विज्ञहरूको भनाइ छ। यसको प्रत्यक्ष प्रभाव आयात महँगिने र मूल्यवृद्धिमा चाप पर्ने औंल्याइएको छ। नेपाल राष्ट्र बैंकले शुक्रबारका लागि एक अमेरिकी डलरको बिक्री विनिमय दर मंसिर २५ गते १ सय २१ रुपैयाँ ५३ पैसा पुगेको छ। यस्तै सो दिनको खरिद दर भने १ सय २० रुपैयाँ ९३ पैसा पुगेको छ। यसको अघिल्लो दिन अर्थात्् मंसिर २४ गते बिक्रीदर १ सय २१ रुपैयाँ १४ पैसा पुगेको थियो । यस्तै सो दिनको खरिद दर भने १ सय २० रुपैयाँ ५४ पैसा थियो। सो बिक्री दर भने २०७७ असार ९ गतेपछिको अर्थात् १७ महिनाकै उच्च हो। सो अवधि अघि अमेरिकी डलरको बिक्रीदर अधिकतम १ सय २१ रुपैयाँ ३४ पैसासम्म पुगेको थियो। यस्तै खरिद दर पनि १२१९४ रुपैयाँ थियो। यसपछि भने घटेको थियो। डलरको मूल्य क्रमशः बढ्दै गर्दा नेपाली रुपैयाँ अवमूल्यन भएको छ। यद्यपि यसैबीचमा डलरको दरमा उतारचढाव आए। नेपाली मुद्रा बलियो पनि देखियो। किनभने गत असोजको पहिलो साता एक अमेरिकी डलर विनिमय दरको १ सय १७ देखि १ सय १८ रुपैयाँ हाराहारीमा रह्यो। यतिबेला भने डलर कमजोर अर्थात् अवमूल्यन भएको थियो। तर यो अवस्था धेरै समय रहेन। किनभने गत असोज अन्तिम सातादेखि फेरि यस्को बिक्रीदर १ सय २१ रुपैयाँ नाघ्यो। गत असोज २७ मा एक डलरको विनिमय दर १ सय २१ रुपैयाँ १२ पैसा पुग्यो । तर अहिले सो दरभन्दा पनि बढी पुगेको नेपाल राष्ट्र बैंकको तथ्यांकमा उल्लेख छ। विश्वबजारमा डलरको माग अत्यधिक बढ्न थालेकाले पछिल्ला दिनमा डलरको विनिमय दर अकासिन थालेको अर्थविद् रामेश्वर खनाल औंल्याउँछन्। यस्तै बैंकविज्ञ अनलराज भट्टराई अमेरिकामा विस्तारै नीतिहरू सामान्यीकरणतर्फ जान लागेको र त्यहाँको ब्याजदर बढ्ने सम्भावना देखिएकोले अमेरिकी डलर विश्वव्यापी रूपमै बलियो हुन थालेको बताउँछन्। विज्ञका अनुसार भारतीय मुद्रासँगको अन्तरआबद्धताका कारण डलर बढ्दा भारु कमजोर भएकाले नेपाली मुद्रा पनि स्वाभाविक रूपमा कमजोर हुन्छ। सरकारले नेपाली रुपैयाँलाई भारतीय रुपैयाँसँग स्थिर विनिमय दर (भारु १ सय बराबर नेरु१६०) कायम गरेको छ। डलरको तुलनामा भारुको कमजोर हुँदै गएको छ। मंसिर २४ र २५ गते क्रमशः एक अमेरिकी डलरको भारु ७५८१ र ७५७२ पुगेको छ। यसको दर साता दिनअघि भारु ७४३१ थियो। भारु नै डलरको तुलनामा क्रमशः खस्किँदै गएको तथ्यांकले देखाउँछ। तर अर्थविद् खनाल भारतीय मुद्रा कमजोर नभएको भए पनि अहिले नेपाली मुद्रा पनि कमजोर भइरहेको बताउँछन्। आयातको तुलनामा निर्यातको अनुपात घट्दै गयो भने यसले मुद्रा कमजोर भएको जनाउँछ। अर्कोतर्फ स्थिर विनिमय दर (पेग) कायम भएको मुलुकको तुलनामा हाम्रो मूल्यवृद्धि बढ्यो भने पनि मुद्रा कमजोर बनाउँछ, उनले भने। यससँगै नेपालले अन्य मुलुकबाट भन्दा बढी भारतबाट आयात गर्ने गर्छ। यसो हुँदा भारुको विनिमय दरमा उतारचढाव आएपछि नेपाली रुपैयाँ पनि यसबाट प्रत्यक्ष प्रभावित भएको उनको भनाइ छ। ख्नालका अनुसार अहिले फागुनपछि लगातार आयातनिर्यातको अनुपात पनि बढ्दै गएको छ । आयात उच्च हुँदा चालू खाता घाटा बढ्दै गएको छ। साथै मुद्रास्फीति (मूल्यवृद्धि) को दर पनि भारतको भन्दा बढी छ। भारतमा पनि मूल्यवृद्धि पहिलाको भन्दा बढेकाले मुद्रा कमजोर भयो। उनले भने। यसको दोहोरो असर नेपाललाई परेको उनको भनाइ छ। अब क्रमशः नेपाली मुद्राको अवमूल्यन भयो भने आयात कम हुने सम्भावना देखिएको उनको तर्क छ। तर यस अवस्थामा सैद्धान्तिक रूपमा निर्यात बढ्नुपर्ने हो। तर हामीसँग निर्यातमुखी वस्तुको अभाव छ। अन्य विकसित मुलुकमा भने डलरको तुलनामा आफ्नो मुद्रा अवमूल्यन भएमा खुसी हुन्छन्। यसो हुँदा अन्तर्राष्ट्रिय बजारमा आफ्नो निर्यात बढ्छ। नेपाली मुद्रा अवमूल्यन भएपछि खासगरी विलासिताका महँगा वस्तुहरू फ्रिज, वासिङ मेसिन, गाडीलगायतको आयात घट्न सक्ने उनको अनुमान छ। किनभने हामीसँग विदेशी मुद्रा सञ्चितिको पनि कमी भएकाले आयात नियन्त्रित हुन सक्छ। तर दैनिक उपभोग्य वस्तुहरू, औषधिजस्ता आम मानिसले उपभोग गर्ने वस्तुहरूको आयात जरुरी भएकाले यसको महँगीको मार पर्न सक्छ , उनले भने। यता बैंकरविज्ञ अनलराज भट्टराई पनि डलर बलियो हुँदै गए हामीले आयात गर्ने पेट्रोलियम पदार्थदेखि खाद्यान्नलगायतका सम्पूर्ण उपभोग्य सामानको मूल्य वृद्धि हुने बताउँछन्। उनका अनुसार यससँगै उत्पादनका लागि जोडिएका सबै चिज तथा कच्चापदार्थ बाहिरबाट मगाउँछौं, यसले गर्दा उत्पादन लागत बढ्न जान्छ। बरु रेमिट्यान्स वृद्धि घटेको थियो अब डलरको मूल्य बढेसँगै रेमिट्यान्स पनि बैंकिङ प्रणालीबाट बढ्न सक्ने उनको अनुमान छ। डलर जति बलियो भयो रेमिट्यान्स पठाउनेलाई फाइदा हुन्छ तर आयातमा खर्च धेरै हुन जान्छ। किनभने ७८ खर्बको रेमिट्यान्स आउँदा १४१५ खर्बको आयात गर्छौं। आयात महँगो हुँदा अर्थतन्त्रलाई नकारात्मक असर गर्छ, उनले भने। अर्थशास्त्री डिल्लीराज खनाल डलरको मूल्य बढ्दा व्यापारघाटा बढ्ने र राजस्वमा दबाब पर्ने बताउँछन्। यद्यपि उनका अनुसार यसले रेमिट्यान्स बढ्ने र सामान्य हिसाबले आयातलाई निरुत्साहित गर्नुपर्ने हो। तर आयात महँगो पर्दा आम उपभोक्ताले महँगीको भार खेप्नु पर्ने देखिन्छ। नेपाल राष्ट्र बैंकका पूर्वकार्यकारी निर्देशक नरबहादूर थापा डलर बलियो हुँदै गर्दा तेलजन्यवस्तुको मूल्यवृद्धि बढ्ने बताउँछन्। उनका अनुसार सरकारले लिएको वैदेशिक ऋण ब्याज तथा किस्ता भुक्तानी गर्नुपर्ने भएकाले सरकारको बजेटरी खर्च वैदेशिक ऋणमा बढ्ने हुन्छ। यसले वैज्ञानिक असर पर्छ। यातायात मूल्यलगायत समग्रमा मूल्यमा चाप पर्छ। स्वदेशी कच्चापदार्थ अत्यन्तै थोरै भएकाले अधिकांश कच्चापदार्थ आयात गर्नुपर्दा उत्पादनको लागत बढ्न जान्छ। आयातलाई निरुत्साहित गर्छ। समग्रमा अर्थतन्त्रको लागत बढाइदिने सम्भावना छ, उनले भने। कोभिडका कारण विभिन्न मुलुकमा भएको लगानी लिएर अमेरिका आफ्नो मुलुक फर्किएकाले पनि अन्य देशको मुद्राभन्दा अमेरिकन डलर बलियो भएको पनि विज्ञहरू बताउँछन्।"
अनि पौडेल रोए,"काठमाडौं : गरुंगो मन, मलिन अनुहार अनि, टिल्पिल आँखा। केहीबेर यताउति हेरेपछि रामचन्द्र पौडेलले मुख खोले, अब म राजनीतिक प्रतिस्पर्धामा छैन। पौडेलको घोषणापछि बोहोराटारस्थित उनको निवासमा शनिबार बिहान केहीबेर सन्नाटा छायो। त्यहाँ उपस्थित नेता, कार्यकर्तालाई पौडेलले भने, हिजोसम्म मैले तपाईंहरूको संरक्षण गरें, अब आफैं गर्नुहोला। पार्टीको १४औं महाधिवेशनमा उम्मेदवार बन्न नेताहरूबीच तँछाममछाड, दौडधुप, चलखेल र जोडघटाउ भइरहेका बेला झन्डै ६ दशक कांग्रेसको सक्रिय राजनीति गरेका वरिष्ठ नेता पौडेल भने निराशा व्यक्त गर्दै थिए। चित्त दुःखाइरहेका थिए। पौडेलको अरूसँग नभै, आफ्नै प्यानलका नेताहरूसँग चित्त दुःखाइ थियो, असन्तुष्टि थियो। पार्टी सभापति शेरबहादुर देउवासँग प्रतिस्पर्धा गर्न प्यानलको तर्फबाट साझा उम्मेदवार बनाउनुपर्ने उनको प्रस्ताव थियो। सबै मिले आफूले मान्ने, नभए आफूलाई साझा उम्मेदवार बनाउनुपर्ने उनको प्रस्ताव थियो। तर, पौडेलले सोचेजस्तो न साझा उम्मेदवार बन्ने स्थिति बन्यो, न त पौडेललाई नै अन्तिम उम्मेदवार बन्ने मौका दिइयो। प्यानल भित्रै तँछाडमछाड चलेपछि पौडेलले केन्द्रीय कार्यसमितिको अन्तिम बैठकमा भाग लिएनन्, उम्मेदवारी मनोनयन कार्यक्रममा पनि सहभागी भएनन्। झन्डै ६ दशक सम्पूर्ण जीवन कांग्रेसकै राजनीतिमा समर्पित गरेका वरिष्ठ नेता पौडेलका लागि पार्टीको फस्ट म्यान बन्नका लागि मैदानमा उत्रिने यो अन्तिम अवसर थियो। समकालीन देउवा पटकपटक प्रधानमन्त्री र पार्टी सभापति बनिसक्दा पौडेल जहिल्यै दोस्रो स्थानमै चित्त बुझाउन बाध्य छन्। १४औं महाधिवेशनमा त पौडेललाई आफ्नै टिमका सहयात्रीले साझा उम्मेदवार नमान्ने अड्डी लिए। शशांक कोइराला लचिलो बने पनि शेखर कोइराला र प्रकाशमान सिंहले अड्डी कसे। त्यही कारण, पौडेलले सभापतिको उम्मेदवार नबन्ने घोषणा गरे। झन्डै ७७ वर्षीय पौडेललाई आगामी १५औं महाधिवेशनमा सभापतिको उम्मेदवार बन्न ढिला भइसक्ने विश्लेषण गरिँदैछ। पौडेल यसपटक पनि सभापति नबनेका कारण आगामी दिनमा पार्टी र सरकारमा फस्ट म्यान बन्ने सम्भावना अन्त्य भएको उनी निकट नेताहरू बताउँछन्। पौडेलले शीर्ष नेताले गरेको त्याग र संघर्ष निरर्थकमा परिणत भएको गुनासो गरिसकेका छन्। उम्मेदवार नबन्ने घोषणापछि पौडेलले प्रेस विज्ञप्ति नै जारी गरी कांग्रेसमा विचलन आएको टिप्पणी गरेका छन्। पार्टीमा संघर्ष, नैतिकता र संस्कारले जुन महत्त्व पाउनुपर्ने हो, त्यो नभएका कारण पौडेलजीमाथि अन्याय भयो, उनी निकट कांग्रेस नेता मधु आचार्यले अन्नपूर्णसँग भने, राजनीतिक मूल्य र सम्मानको पुँजी खस्कियो। झन्डै १३ वर्षको जेलजीवन, लामो त्याग र संघर्षशील पौडेल राजनीतिमा यस्ता अभागी पात्र हुन्, जसले कहिल्यै फस्ट म्यान हुने मौका पाएनन्। विगतमा गिरिजाप्रसाद कोइराला सभापति हुँदा पौडेल सेकेन्ड म्यान भएर काम गरे। २०५९ सालमा कांग्रेस विभाजन हुँदा पौडेललाई कांग्रेस प्रजातान्त्रिकको फस्ट म्यान बन्ने अफर देउवाले गरेका थिए। देउवाको प्रस्ताव अस्वीकार गरे, पौडेल कांग्रेसमै बसे। २०५१ सालमा सभामुख बनेबाहेक पौडेलले कार्यकारी भूमिका कहिल्यै पाएनन्। तत्कालीन पार्टी सभापति सुशील कोइरालाको निधनपछि उनी कार्यवाहक सभापति बने। १३औं महाधिवेशनबाट उनि कार्यवाहक को फुर्को हटाउन चाहन्थे। तर, देउवासँग पराजित भए। त्यसपछि पार्टी र सरकारको नेतृत्व एकल रूपमा देउवाले गर्दै आएका छन्। पौडेलले २०४८ सालमै संसदीय चुनाव जितेका थिए। २०६२ सालमा पार्टीको महामन्त्री बनिसकेका थिए। २०६४ सालमा कांग्रेसको उपसभापति बने। यसबीचमा उपप्रधानसहित विभिन्न मन्त्री बन्ने मौका पाए। पञ्चायत विरोधी आन्दोलनका क्रममा पटकपटक गरी १३ वर्ष त उनले जेलजीवनै बिताएका थिए। २०६७ सालमा पौडेल पहिलोपटक प्रधानमन्त्रीको उम्मेदवार बने। प्रधानमन्त्रीका लागि संसद्मा १७ पटकसम्म मतदान भयो, पौडेलले बहुमत जुटाउन सकेनन्। जति गर्दा पनि परिणाम ननिस्केपछि त्यतिबेला चुनावी प्रक्रिया नै रद्द गरियो र दोस्रो प्रक्रियाबाट तत्कालीन एमाले अध्यक्ष झलनाथ खनाल प्रधानमन्त्रीमा निर्वाचित भए। पार्टीभित्र नीतिगत र वैचारिक नेताका रूपमा चिनिन्छन्, पौडेल। १४औं महाधिवेशनको उद्घाटन सत्रमा पनि उनले अरूको जस्तो तडकभडक भाषण गरेनन्। कांग्रेसलाई कसरी सबल बनाउने, पार्टीको नीति र कार्यक्रम के हुने ? किसानका समस्या कसरी समाधान गर्ने भन्नेमा पौडेलले जोड दिएका थिए। राजनीतिमा पौडेल चतुर खेलाडी मानिँदैनन्। सानो चित्त र दाउपेचमा खेल्न नसकेकै कारण पौडेल फस्ट म्यान बन्न नसकेको उनी निकट नेताहरू बताउँछन्। बीपी कोइरालासँग निकट रहेर काम गरेका पौडेल सधैं कोइराला निकटै रहेर काम गरेका थिए। र, कांग्रेसभित्र पौडेल कहिल्यै पनि गुट नबनाउने नेताका रूपमा चिनिन्छन्। पार्टीमा आफ्नो स्थायी गुट नभएकै कारण पौडेलले यसपटक विभिन्न पक्ष जोडिएर बनेको देउवा इतर गुटबाट साझा उम्मेदवार स्वीकार नगरिएको नेताहरू बताउँछन्। सिद्धान्त, निष्ठा, विचारभन्दा गुटले चाँडो फल दिने रहेछ, आचार्य भन्छन्, गुटबाहेक अरू नहेर्ने प्रवृत्ति पुरस्कृत भयो।"
अर्बौ डुबाएको वाइडबडी,"काठमाडौं : भ्रष्टाचारको प्रदूषणले नेपाल वायुसेवा निगमलाई पनि दूषित बनाएको छ। वाइडबडी (एयरबस ३३०२००) जहाज खरिदमा ठूलो भ्रष्टाचार भयो। अहिले पनि यो विषय अनुसन्धानकै क्रममा छ। सुरुमा सम्झौता गरिएभन्दा निकै कमसल हालतमा र ढिला गरेर दुइवटै जहाज असार १४, २०७५ मा नेपाल ल्याइएको थियो। १२ अर्ब रुपैयाँ ऋणमा ल्याइएका दुईवटा वाइडबडीको मात्रै ऋण र साँवा गरी करिब ३३ अर्ब रुपैयाँ दायित्व निगमले व्यहोर्नु परेको छ। अख्तियार दुरुपयोग अनुसन्धान आयोगले यो विषयमा अहिले पनि अनुसन्धान गरिरहेको छ। सार्वजनिक लेखा समितिले वाइडबडीमा भएको भ्रष्टाचारको छानबिन गर्न उपसमिति गठन गरेको थियो। उक्त उपसमितिले थप अनुसन्धान गरी तथ्यसत्य जाँचका लागि २०७५ मा आयोगलाई निर्देशन दिएको हो। यस्तै, प्रतिनिधिसभा अन्तर्गतको अन्तर्राष्ट्रिय सम्बन्ध समितिले पनि वाइडबडी खरिद सम्बन्धमा अध्ययन गरी २०७६ मा एक प्रतिवेदन तयार गरेको थियो। यी दुवै समितिका प्रतिवेदनहरूमा अनुसन्धानको प्रक्रिया अघि बढाउन मद्दत गर्ने थुप्रै कारणहरू बुँदागत रूपमा अख्तियारलाई दिएको लेखासमितिका प्रवक्ता रोजनाथ पाण्डे बताउँछन्। सार्वजनिक लेखा समितिले गठन गरेको वाइडबडी छानबिन उपसमितिको सदस्य पनि हो म। यो विषयमा अख्तियारमा सोधपुछ गर्दा छानबिनको प्रक्रियामा नै रहेको जानकारी पाएको छु। अख्तियारमा गएको विषय भएकोले त्यहाँबाट निर्णय नआएसम्म मन्त्रालयले केही गर्न सक्दैन। यसमा मन्त्रालयले ताकेता बाहेक केही गर्न सक्दैन। छिट्टै केही अघि बढाउला भन्ने मेरो आशा हो। धेरै लामो सयमसम्म वाइडबडीको मुद्दा रहेकोले अब यसलाई चाँडै टुंगो लगाउनु पर्छ। प्रेमबहादुर आले, मन्त्री संस्कृति, पर्यटन तथा नागरिक उड्डयन यो मुद्दामा जहाज ल्याउँदा स्पेसिफिकेसन जाँच गर्ने टोलीले कस्तो जहाज ल्याउने भनेका थिए र जहाज कस्तो आयो भनी दाँजेर सीधा नै कार्बाही गर्न सकिन्छ। यो विषय संसद्को अन्तर्राष्ट्रिय समन्वय समितिमा पनि छलफल भएको थियो। तर अहिलेसम्म टुंगो लाग्न सकेको छैन। यो जहाज ल्याउँदा नै कार्गोमा १२ टनभन्दा कम क्षमता बोक्ने गरी ल्याएको हुँदा यसले निगमलाई नाफामा लैजान सक्दैन। कृपासुर शेर्पा, पूर्वमन्त्री पर्यटन हामीले अख्तियारलाई यो विषयको छानबिन गर्न दुई पटकसम्म पत्राचार गरेका छौं। तर, अनुसन्धान जारी छ। छानबिन भएपछि थप जानकारी पठाउँछौं। त्यसपछि केही पनि फलोअप रिपोर्ट आएको छैन। छानबिनको परिणाम नआएसम्म केही प्रक्रिया अघि बढाउन सकिँदैन। हामी पनि अख्तियारको नै रिपोर्ट कुरिरहेका छौं। रोजनाथ पाण्डे, प्रवक्ता, सार्वजनिक लेखा समिति एयरबस खरिदको क्रममा भएको आर्थिक अनियमिता, निगमको बदनियत, जहाजको भारवहन क्षमतामा गढबडलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि यो विषय अघि आएको थियो। उक्त प्रतिवेदनलाई निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग मात्र नयाँ विमान खरिद गर्र्नुपर्नेमा अन्य आपूर्तिकर्तासँग खरिद गरेको छ। बढीमा एक हजार घण्टा उडेको र २०७१ भन्दापछि बनेको नयाँ जहाज भनी उल्लेख गरेकोमा २०६५ सालभन्दा पहिला नै बनेको जहाज खरिद गरिएको भेटिएको छ। यस्तै उल्लेखितभन्दा भारवहन क्षमता पनि प्रतिविमान १२ मेट्रिकटन कम भएको बताइएको छ। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख छ। एयर बस कम्पनीसँग सोझै खरिद गर्दा तिर्नुपर्ने मूल्य र बोलपत्रबाट कायम मूल्यबीच तुलना गर्न सकिने अवस्थामा तुलना नगरेको कारण निगमलाई ठूलो आर्थिक नोक्सानी भएको हुन सक्ने बताइएको छ। महालेखालाई औंल्याएको यही विषयलाई अध्ययन तथा अनुसन्धान लेखा समितिले उपसमिति बनाई विस्तृत अध्ययन गर्न अख्तियारलाई दिएको छ। अख्तियारका उच्च स्रोतका अनुसार सम्बन्धित एयरबस उत्पादक कम्पनीसँग जहाज खरिद समयको सूचना मागिरहेकोले छानबिन प्रक्रिया केही ढिला भएको हो। उत्पादक कम्पनीले सूचना दिनेबित्तिकै छानबिन प्रक्रिया अघि बढ्ने स्रोतको भनाइ छ। आयोगले परराष्ट्र मन्त्रालयसँग समन्वय गरी सूचना मागेको बताइएको छ। संसदीय समितिमा वाइडबडीमा भ्रष्टाचार भयो भनेर सबैभन्दा धेरै मुद्दा उठाउने व्यक्ति प्रेमबहादुर आले अहिले पर्यटन मन्त्री छन्। जहाजको खरिदको पृष्ठभूमिनिगमको क्षमता अभिवृद्धि गर्न सरकारले आर्थिक वर्ष २०७१०७२ को वार्षिक बजेटदेखि नै नयाँ जहाज थप गर्ने भनेको थियो। प्रधानमन्त्री तथा मन्त्रिपरिषद्को कार्यालयले तत्काल सुधार कार्ययोजना २०७२ मा अन्तर्राष्ट्रिय उडान सेवा विस्तार तथा विदेशी वायुसेवा कम्पनीहरूसँग प्रतिस्पर्धा गर्न तथा आन्तरिक उडानलाई थप व्यवस्थित र प्रभावकारी बनाउन निगमले आवश्यकताअनुसार विमानहरू खरिद गरी सञ्चालनमा ल्याउने भनेकाले पनि नयाँ जहाज खरिदको बाटो खुलेको देखिन्छ। सोही अनुरूप निगमले बनाएको तीनवर्षे सुधार कार्ययोजनाले २०७२ फागुनभित्र दुई वटा वाइडबडी जहाज खरिद प्रक्रिया अघि बढाउने सीमा तोकेको थियो। यसका लागि मंसिरमा एउटा र माघमा अर्को वाइडबडी जहाज किन्न अन्तर्राष्ट्रिय बोलपत्र आह्वान गर्नुपर्ने भनिएको छ। २०७३०७४ को बजेट नीति तथा कार्यक्रममा समेत व्यवस्थापनमा सुधार गर्ने, रणनीतिक साझेदारको खोजी गर्ने र दुईवटा वाइडबडी जहाज खरिद गर्ने भनिएकोमा निगमले भने जहाज किन्नेमा मात्र केन्द्रित भएको देखिन्छ। यसरी भयो जहाज खरिदनिगम व्यवस्थापन समितिले महाप्रबन्धकको संयोजकत्वमा माघ, २०७२ मा निगम आर्थिक विनियमावली २०६५ को विनियम २३६ को उपविनियम (१) (क) बमोजिम तत्कालीन महाप्रबन्धकको नेतृत्वमा नयाँ विमान खरिद उपसमिति गठन गरिएको थियो। तर, सो उपसमितिलाई निष्क्रिय बनाई २०७३ वैशाखमा सोही विनियमको २३६(१)(ख) बमोजिम विमान खरिद गर्न सञ्चालक समितिका एक सदस्यको संयोजकत्वमा व्यवस्थापनबाट प्रस्तुत खरिद प्रस्तावको अध्ययन गरी प्रतिवेदन पेस गर्न चार सदस्यीय वाइडवडी विमान खरिद उपसमिति गठन गरेको देखिन्छ। उक्त उपसमितिले साउन ३१ गते २०७३ मा समिति समक्ष वाइडबडी खरिदसम्बन्धी प्रतिवेदन पेस गर्दै तीनवटा विकल्प सिफारिस गरेको र व्यवस्थापनले ४५ दिनको म्याद दिई अन्तर्राष्ट्रिय बोलपत्र आह्वान गर्न भदौ २९ गते प्रस्ताव समितिमा पेस गरेको थियो। त्यसपछि बोलपत्र आह्वान भयो। निगमले आह्वान गरेको बोलपत्रमा विभिन्न मुलुकका ११ वटा प्रस्तावकहरूको प्रस्ताव आएको थियो। सोमध्येबाट सबैजसो सर्त पूरा भएको र कम मूल्यमा नयाँ विमान उपलब्ध गराउने गरी प्रस्ताव पेस गरेको एएआर इन्टरनेसन सप्लाई चेनसँग विमान खरिद सम्झौता गर्न सिफारिस गरेको देखिन्छ। निगमका महाप्रबन्धक सुगतरत्न कंसाकार र एएआर इन्टरनेसन सप्लाई चेनका अध्यक्ष दीपक शर्माबीच चैत्र २४, २०७३ मा विमान खरिद सम्झौता भयो। निगमले हजार घण्टासम्म उडेको सेकेन्ड ह्यान्ड विमानका लागि प्रस्ताव आह्वान गरेको थियो। एएआरले तयारी अवस्थामा रहेका नयाँ विमान दिने आकर्षक प्रस्ताव राखेको थियो। त्यही आधारमा ऊ छानियो। नयाँ विमानका म्यानिफ्याक्चर्स सिरियल नम्बर (एमएसएन) पनि दिएको थियो। तर, त्यतिन्जेल एएआरसँग जहाजै थिएन। उसले दिएका दुवै सिरियल नम्बरका जहाज एयरबसले अर्कैका नाममा बनाइरहेको थियो। फेरि अर्को कीर्ते भयो। एएआरले आफू मात्र नभएर आफ्ना कन्सोर्टियम पार्टनर हाई फ्लाई ट्रान्सपोर्ट एरोई र जर्मन एभिएसन क्यापिटलसमेत भएको देखाउन थाल्यो। जहाज अझै तीमध्ये कोहीसँग थिएन। एयरबसका दुईवटा वाइड बडी विमान किन्नेबारे नेपाल वायुसेवा निगमले अमेरिकाको एएआर कर्पसँग माघ १४, २०७३ मा समझदारी गर्यो। तर, विमान हाई फ्लाई एक्स आयरल्यान्डसँग किन्यो, जुन कम्पनी त्यसको २६ दिनपछि फागुन १०, २०७३ मा स्थापना भएको सार्वजनिक लेखा समितिको १९औं वार्षिक प्रतिवेदनमा उल्लेख छ। अर्बौंको खरिदमा कीर्ते काम यसरी सुरु भएको थियो। निगम सञ्चालक समिति सचिवालयले २०७४ जेठ ३० गते संस्थागत र अर्थ विभागका निर्देशकलाई लेखेको पत्रले यसलाई प्रष्ट्याउँछ। संख्या बीएस०४२७६ को पत्रमा भनिएको छ, जहाज एयरबस कम्पनीमा निर्माण हुने र कारोबार गर्दा कन्सोर्टियममा रहेका तीन भिन्न मुलुकका कम्पनीसँग कारोबार गर्न व्यावहारिक तथा कानुनी रूपमा असजिलो पर्ने भएकाले यही कारोबारका लागि मात्र स्पेसल पर्पोज कम्पनी गठन गरी कारोबार गर्दा सहज र सरल हुने निष्कर्षमा पुगेको छ। निगम र कन्सोर्टियमको आपसी सहमतिमा युरोपियन कानुनबमोजिम गठन भएको स्पेसल पर्पोज कम्पनी हाई फ्लाई एक्स आयरल्यान्ड लिमिटेड र निगमबीच जहाज खरिदबिक्री सम्झौता भएको। दर्ता नम्बर ५९९०१० भएको हाई फ्लाई एक्सको कार्यालय ग्रान्ड क्यानल हार्बर, डब्लिन २ मा थियो। उक्त कम्पनीको दर्ता उद्देश्यमा हवाई यातायातका उपकरण भाडामा लिनेदिने काम गर्ने भनिएको छ। तर, निगमको जहाज किनेपछि उक्त कम्पनी नै बन्द भएको स्रोतको भनाइ छ। खरिदको रकमव्यवस्थापनले दुईवटा विमान खरिदको लागि तयार गरेको प्रतिविमान लागत अनुमान ११ करोड ८१ लाख ६३ हजार ७७३ अमेरिकी डलर छ। विमान खरिदका लागि लागत अनुमान तयार गर्दा एयर बस कम्पनीसँग प्रत्यक्ष सम्पर्क रहिरहेको अवस्थामा एयर बसको तत्कालीन मूल्य र छुट रकमलाई नलिई २०६५ सालको आठ वर्ष पुरानो मूल्यमा वार्षिक मूल्यवृद्धि समायोजन गरी लागत अनुमान निर्धारण गरिएको छ। यसरी लागत मूल्य अनुमान गर्दा नयाँ विमानको मूल्य निर्धारण गरिएको तर हजार घण्टासम्म उडेको र सन् २०७१ पछि निर्मित पुरानो विमानका लागि सूचना गरिएकोमा कुनै पनि फर्म, कम्पनी तथा आधिकारिक बिक्रेताहरूबाट कोटेसन माग भएको देखिँदैन। यसबाट लागत अनुमान नियम संगत नभएको र बजार मूल्यमा आधारित रहेको देखिँदैन। साथै मूल्य वृद्धि एयर बस कम्पनीसँग खरिद गर्दा मात्र लागू हुन्छ। २०७३ मा विमानको मूल्य अमेरिकी डलर ८,८०,९९,३१७ पर्ने र निगम व्यवस्थापनले नै निर्धारण गरेको दर २७६९९५ को मूल्यवृद्धि कायम गर्दा पनि नयाँ विमानको मूल्य अमेरिकी डलर ९,३०,४७,४३४८० पर्ने देखिन्छ। यसबाट एएआर इन्कले अमेरिकी डलर १०४८ मिलियन मूल्य प्रस्ताव पेस गरेको हुँदा निगमलाई करिब अमेरिकी डलर ११८ मिलियनका दरले दुई जहाजमा २३६ मिलियन डलर नोक्सानी भएको देखिन्छ। जहाजको भुक्तानीवाइडबडीको भुक्तानी भने फरकफरक संस्थालाई गरिएको छ। प्रतिबद्धता शुल्क १० लाख डलर (१० करोड रुपैयाँभन्दा बढी) एएआरलाई तिरियो। बैनाबापत ७ करोड ९० लाख अमेरिकी डलर हाई फ्लाई ट्रान्सपोर्ट एरोइजको खातामा पठाइयो। बाँकी रकममा लागि छुट्टै एस्क्रो एजेन्ट खोजियो। यसबारे निगमको पत्राचारमा भनिएको छ, एमओयू गर्ने समयमा स्पेसल पर्पोज कम्पनी गठन भइनसकेकाले हाई फ्लाई ट्रान्सपोर्ट एरोइजको खातामा बैनास्वरूप रकम पठाउने सहमति गरिएको। बाँकी रकम एस्क्रो एजेन्ट नियुक्ति गरी त्यहीमार्फत एयरबसको खातामा पठाउने व्यवस्था मिलाइएको। निगम सञ्चालक समितिको सचिवालयले २०७४ जेठ २९ गते पत्र संख्या बीएस०४२७४ मा संस्थागत विभाग र अर्थ विभागका निर्देशकलाई पत्राचार गरेको छ। त्यसमा दुइटा वाइडबडी किन्न हाईफ्लाई एक्स आयरल्यान्डलाई बैनाबापत ७ करोड ९० लाख अमेरिकी डलर (करिब ८ अर्ब रुपैयाँ) पठाउनुपर्ने भएकाले स्वीकृत गर्न भनिएको छ। त्यसका लागि आवश्यक पर्ने विदेशी मुद्रा सटही सुविधा अनुमति पाउन संस्कृति, पर्यटन तथा नागरिक उड्डयन मन्त्रालयमार्फत नेपाल राष्ट्र बैंकमा पत्राचार गर्न व्यवस्थापनलाई स्वीकृति दिन पनि दुवै निर्देशकलाई पत्रमा निर्देशन दिइएको थियो। त्यही आधारमा २०७४ असार ३ गते ७ करोड ९० लाख अमेरिकी डलर पठाइयो। २०७४ असार २९ गते नै निगम र नागरिक लगानी कोषबीच वाइडबडी जहाज किन्न ऋण सम्झौता भएको थियो। त्यही दिन पत्र संख्या ओएमडी४३६१५ निगमका महाप्रबन्धक कंसाकारले कोषलाई पत्राचार गरे। त्यसको अघिल्लो दिन जेठ २८ गते कर्मचारी सञ्चय कोषसँग पनि १२ अर्ब रुपैयाँको ऋण सम्झौता गरिएको थियो। विभिन्न समितिद्वारा भ्रष्टाचार भएको ठहरपहिलो वाइडबडी विमान ए ३३०२४३, नाइनएलएएलवाइ अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट त्रिभुवन अन्तर्राष्ट्रिय विमानस्थल, काठमाडौंमा अवतरण गरेको देखिन्छ। तर बोलपत्रका अनुसार ढिलाइले निगम पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानीबाट बञ्चित भएको देखिन्छ। निगमले प्राप्त गरेका जहाजहरूको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध नभएको देखिन्छ। विमानहरू निर्माता कम्पनीबाट सीधै नेपाल ल्याइएको र नागरिक उड्डयन प्राधिकरणमा दर्ता भई कर्मचारी सञ्चय कोष र नागरिक लगानी कोषका नाममा रोक्का रहेको विभिन्न समितिले ठहर गरेका छन्। यसबाट आईफ्लाई एक्सको नाममा कतै पनि जहाज दर्ता भएको देखिँदैन। र यसले गैरकानुनी खरिद बिक्री प्रक्रिया तथा रकम अपचलन भएको पुष्टि गरेको छ।"
उत्कृष्ट मध्येको उत्कृष्टलाई जिम्मेवारी दिएको छु : ओली,"काठमाडौं: नेकपा एमालेको अध्यक्ष केपी शर्मा ओलीले केन्द्रीय कमिटी बैठकले उत्कृष्ट प्रक्रियाबाट नेतृत्व चयन गरेको भन्दै बैठकको निर्णयलाई सबैले स्वीकार्नुपर्ने बताएका छन्। भक्तपुरको जर्मन होम हस्पिटालिटीमा जारी केन्द्रीय कमिटीको दोस्रो दिनको बैठकलाई सम्बोधन गर्दै उनले पार्टी एकतालाई मूल मन्त्र मानेर अगाडि बढ्नुपर्नेमा जोड दिए। 'हाम्रो बीचको एकताले मात्र सबै कुरा जित्न सकिन्छ, एकताको मन्त्रमा ध्यान दिएर अगाडि बढ्नुपर्छ कसैलाई जिम्मेवारी पुगेन भनेपछि उचित जिम्मेवारी दिनेछौं,' उनले भने। केन्द्रीय कमिटी नेतृत्व व्यवस्थापन र जिम्मेवारी दिने कुरा सरल होइन गाह्रो कुरा हो भन्दै उनले केन्द्रीय कमिटीका लागि मात्रै आफूलाई ९०० जनाको नाम आएको बताए। पोलिटब्यूरोका लागि पनि ५० प्रतिशतभन्दा बढी योग्य व्यक्ति हुँदाहुँदै पनि उत्कृष्ट मध्येको उत्कृष्ट छान्ने गाह्रो भएको उनले बताए। लोकतान्त्रिक विधिमा निर्वाचन पद्धतिले नै सबै ठीक गर्छ भने होइन भन्दै उनले नेतृत्वसँग देशभरीलाई हेर्ने र बुझ्ने क्षमता हुने भएकाले नेतृत्वले तयारी गरेर ल्याएर गरिएको निर्णय सबभन्दा बढी विश्वासिलो र लोकतान्त्रिक हुने बताए। उनले बैठकको निर्णयलाई सबैले स्वीकार्नुपर्नेमा जोड दिँदै कतिपयलाई अन्याय पर्यो होला तर योभन्दा राम्रो प्रस्ताव अरु हुन नसक्ने बताएको केन्द्रीय सदस्य महेश बस्नेतले जानकारी दिए।"
सभापतिमा हारे प्रधानमन्त्रीबाट हटाउँछन् : शेरबहादुर देउवा,"काठमाडौंः कांग्रेस सभापति शेरबहादुर देउवाले महाधिवेशनबाट विजयी गराउन आग्रह गरेका छन्। उनले १४औं महाधिवेशन प्रतिनिधिहरुलाई सम्बोधन गर्दै भने, मलाई चुनावबाट जिताउनुस्। म हारेपछि मलाई प्रधानमन्त्रीबाट पनि हटाउँछन्। सभापतिमा हारेमा मेरो नैतिकतामाथि प्रश्न उठ्छ। उनले आफू पार्टी सभापति भएमात्रै यो सरकार टिकिरहने बताए। 'मैले सभापति जितेमात्र यो सरकार टिकिरहन्छ। त्यसैले अहिले पार्टी सभापति हारेको खण्डमा शेरबहादुरको नैतिकताले प्रधानमन्त्री बस्न नै पाइँदैन भनेर होहल्ला गर्नेवाला छन् सबैले, उनले भने। कार्यक्रममा कांग्रेस नेता कृष्णप्रसाद सिटौलाले सभापति देउवाका लागि भोट मागेका छन्। उनले सभापतिमा देउवालाई हराएर कुन मुखले चुनावमा जाने भन्दै देउवालाई जिताउन कार्यकर्तालाई अपील गरे।"
सिटौलाको प्रश्न चुनावमा जाँदा सभापतिमा हारेको प्रधानमन्त्री लिएर जाने कि जितेको?,"काठमाडौं: नेपाली कांग्रेसका नेता कृष्णप्रसाद सिटौलाले शेरबहादुर देउवालाई जिताउनुपर्ने कारण खुलाएका छन्। आफ्नो प्यानलको कार्यक्रममा सम्बोधन गर्दै उनले सभापतिमा हारेको प्रधानमन्त्रीले पार्टीलाई उत्साहका साथ निर्वाचनमा लान नसक्ने भएकाले शेरबहादुर देउवालाई जिताउनैपर्ने बताए। उनले देउवाको विजयले मात्रै कांग्रेसलाई एकताबद्ध बनाउन सक्ने उनको भनाइ छ। 'देउवाजीको विजयले मात्रै कांग्रेसको एकता पनि कायम रहन्छ र भोलि चुनावमा जाँदा अप्ठ्यारो पनि हुँदैन,' उनले भने। उनले सभापतिमा हारेको प्रधानमन्त्री लिएर निर्वाचनमा जाने वा जितेको व्यक्ति भन्दै सबैलाई देउवालाई विजय गराउन एकताबद्ध हुन आह्वान गरे।"
एमालेले तोक्यो प्रदेश इन्चार्ज,"काठमाडौंः नेकपा एमालेले सातवटै प्रदेशको इन्चार्ज तोकेको छ। आइतबार बसेको केन्द्रीय कमिटी बैठकले प्रदेश इन्चार्जहरु तोकेको हो। बैठकले प्रदेश १ को इन्चार्जमा देवराज घिमिरे, २ मा रघुवीर महासेठ, बागमतीमा काशीनाथ अधिकारीलाई जिम्मेवारी तोकेको हो। त्यस्तै गण्डकी प्रदेशमा पद्मा अर्याल, लुम्बिनीमा छविलाल विश्वकर्मा, कर्णालीमा यमलाल कँडेल र सुदूपश्चिम प्रदेशको इन्चार्जमा लेखराज भट्टलाई इन्चार्जको जिम्मेवारी दिइएको छ।"
देउवालाई शेखरको जवाफ नेतृत्व परिवर्तन हुन्छ हुन्छ,"काठमाडौंः नेपाली कांग्रेसका सभापतिका उम्मेदवार शेखर कोइरालाले गतिशिल कांग्रेस बनाउन आफ्नो पक्षलाई विजयी गराउन अपिल गरेका छन्। मतदान हुनुपूर्व पत्रकार सम्मेलन गर्दै कोइरालाले भने, यो सरकारलाई अझ मजबुत बनाउने प्रयास यो नेतृत्वले गर्ने छ। नेतृत्व परिवर्तन हुन्छ हुन्छ। उनले प्रधानमन्त्रीसमेत रहेका देउवालाई जवाफसमेत फर्काए। 'देउवाजीले सभापतिमा हारे सत्ता गठबन्धन पनि टुट्छ भन्नुभएछ। तर म उहाँलाई भन्न चाहन्छ, नेतृत्व परिवर्तन हुन्छ, हुन्छ,' उनले भने। यसअघि देउवाले आफू सभापतिमा हारे प्रधानमन्त्रीबाट हटाउँछन् भन्दै आफूलाई जिताउन प्रतिनिधिहरुमाझ अपिल गरेका थिए। उनले भागबण्डा र गुटबन्दी रहितको नेपाली कांग्रेस बनाइने बताए। तीनवटै निर्वाचनमा विजयी हासिल गराउन लागिपर्ने उनले बताए। उनले भने, संविधानलाई सुदृढ गरेर अघि बढ्छौं। अनुभव र ऊर्जासहितको नेपाली कांग्रेस बनाउन गइरहेका छौं। गतिशिल कांग्रेस बनाउने हाम्रो सोँच छ। भातृ संस्थालाई सुदृढ गर्ने जिम्मेवारी हाम्रो काँधमा छ।"
महाधिवेशन स्थलमा सरसफाइ गरेर भोट माग्दै,"काठमाडौं : नेपाली कांग्रेसको महाधिवेशनमा उम्मेदवारहरु भोट माग्न व्यस्त छन्। उनीहरुले महाधिवेशन स्थल भृकुटीमण्डपमा फरकफरक शैलीबाट भोट मागिरहेका छन्। कसैले सेल्फी खिच्दै त कसैले नाचगान गर्दै भोट माग्न व्यस्त देखिन्छन्। यसै सन्दर्भमा कांग्रेस केन्द्रीय सदस्यमा उम्मेदवारी दिएका राजेन्द्र बजगाईले भने भोट माग्न फरक शैली अपनाएका छन्। खुलातर्फ केन्द्रीय सदस्यको उम्मेदवार रहेका युवा नेता राजेन्द्र बजगाईले फोहोर सफा गर्दै महाधिवेशन प्रतिनिधिहरुसँग भोट मागिरहेका छन्। उनले महाधिवेशन स्थलमा बजगाईँका समर्थकहरूले छरिएका फोहोरहरू संकलन गरेर व्यवस्थित गरेका छन्। सरसफाइका लागि उनले स्वयंसेवक परिचालन पनि गरेका छन्। युवा नेता बजगाईँले पर्यावरणप्रति कांग्रेस नेताहरु जिम्मेवार हुनुपर्ने बताए। हाम्रो महाधिवेशनका कारण सहर फोहोर हुनुहुँदैन। महाधिवेशनमा प्रतिस्पर्धा गरौँ, तर फोहोर नगरौँ। यहीकारण म र मेरा साथीहरु सरसफाइ गर्दै प्रचारमा जुटेका हौं, उनले भने।"
"महामन्त्रीका आकांक्षी, जसलाई युवापुस्ताले निर्वाचित भएको हेर्न चाहन्छ","काठमाडौंः नेपाली कांग्रेसको १४औं महाधिवेशनअन्तर्गत महामन्त्री पदमा युवा नेताहरुले उम्मेदवारी दिएका छन्। उनीहरुले विभिन्न प्यानलबाट उम्मेदवारी दिएका हुन्। शेरबहादुर देउवा प्यानलबाट महामन्त्रीमा डा प्रकाशशरण महत र प्रदिप पौडेलले उम्मेदवारी दिएका छन्। देउवा प्यानलबाट विद्रोह गरेका विश्वप्रकाश शर्माले प्रकाशमान सिंह प्यानलबाट महामन्त्रीमा उम्मेदवारी दिएका छन्। त्यस्तै शेखर कोइराला प्यानलबाट गगन थापा र डा मिनेन्द्र रिजालले उम्मेदवारी दिएका छन्। महामन्त्रीमा उम्मेदवारी दिएका यी नेताहरुको राजनीतिक पृष्ठभूमि के हो? पार्टीभित्र यी नेताहरु कति लोकप्रिय छन्? यसबारे चर्चा गरौं। गगन थापा थापाको जन्म २०३३ सालमा काठमाडौँमा भएको हो। उनी विद्यार्थी २०४६ सालको जनआन्दोलनमा सक्रिय भएर लागेका थिए। त्यतिबेला उनी कक्षा ९ मा पढ्थे। राजनीतिमा लाग्ने उनको सोँचाइ पनि थिएन। त्रिचन्द्र क्याम्पसमा पढ्न थालेपछि उनी विद्यार्थी राजनीतिमा लागे। विसं २०५१ सालमा उनी त्रिचन्द्र स्वतन्त्र विद्यार्थी युनियनको सदस्यमा निर्वाचित भएका थिए। त्यसपछि उनले राजनीतिमै सक्रिय हुने अठोट गरे। त्रिचन्द्र स्ववियुमा सदस्य सचिव हुँदै सभापति बने। २०५५ सालमा स्ववियु सभापति भएपछि नेविसंघको केन्द्रीय राजनीतिमा उनको संलग्नता बढ्यो। पहिलो पटक २०५१ सालमा हिरासत बसेका थापालाई २०५९ असोज १८ पछि सूर्यबहादुर थापाको प्रधानमन्त्रीत्वमा उनीसहित गुरुराज घिमिरे र पुरुषोत्तम पौडेललाई राजकाज मुद्दा लाग्यो। त्यसपछि उनको अधिकांश समय सडक आन्दोलनमा बित्यो। माघ १९ पछि पनि गगनलाई राजद्रोहको मुद्दाले छाडेन। उनी पक्राउ पर्दै छुटे। दोस्रो सविधान सभामा कृषि तथा जलस्रोत समितिको सभापतिको प्रभावशाली भूमिका निर्वाह गरेका थापा नेपाली कांग्रेसका युवा नेता गगन थापा एक सभासदको रूपमा सदा चर्चाको शिखरमा रहे। समाजशास्त्र तथा मानवशास्त्रमा स्नातकोत्तर गरेका थापाले २०५९ सालदेखि २०६१ सालसम्म नेविसंघको महामन्त्री भएर काम गरे। नेपाली कांग्रेसका महाधिवेशन प्रतिनिधि थापा राजाको सक्रिय शासनका बेला कांग्रेस पार्टीमा गणतन्त्रको आवाज प्रखररूपमा उठाउने युवाको रूपमा परिचित छन्। नेपाली कांग्रेसको १४औं महाधिवेशनमा महामन्त्री पदको लागि आफ्नो उम्मेदवारी घोषणा गरेका थापालाई नेपाली कांग्रेसको भाबी सभापतिको रूपमा पनि हेरिन्छ। उनी विसं २०७३ मा प्रचण्ड नेतृत्वको सरकारमा स्वास्थ मन्त्री बनेका थिए। डा प्रकाशशरण महत नुवाकोट, कविलासका डा प्रकाशशरण महत संविधानसभामा समानुपातिकतर्फ नेपाली कांग्रेसका सभासद् भएका थिए। उनी रामशरण महतका भाइ हुन्। कुनै पनि संसदीय निर्वाचनमा भाग नलिएका डा महतले नेविसंघको महामन्त्री, तत्कालीन सात पार्टीको वार्ता कमिटी सदस्य र परराष्ट्र राज्यमन्त्रीको जिम्मेदारी सम्हालिसकेका छन्। उनी विद्यार्थी हुँदा विसं २०३० सालमा राजनीतिक यात्रा थालेका थिए। डा महतले अमेरिकाबाट अर्थशास्त्रमा पीएचडी गरेका छन्। डा महतका आर्थिक विश्लेषण र परराष्ट्र सम्बन्धमा कलम चलाउँदै आएका छन्। उनी देउवाका विश्वास पात्रका रुपमा पनि चिनिन्छन्। प्रदीप पौडेल नेपाली कांग्रेसका केन्द्रीय समिति सदस्य हुन् पौडेल। नेपाली कांग्रेसको १३औँ महाधिवेशनमा उनी सर्वाधिक मत ल्याई पार्टीको केन्द्रीय सदस्यमा निर्वाचित भएका थिए। उनले आफ्नो राजनीतिक करियर नेपाल विद्यार्थी संघबाट सुरु गरेका थिए। तनहुँ क्षेत्र नम्बर २ को प्रदेश (क) मा नेपाली कांग्रेसका केन्द्रीय सदस्य युवा नेता पौडेललाई ५ मतको अन्तरले पराजित गर्दै तत्कालीन बाम गठबन्धनकी साझा उम्मेदवार आशा कोइराला विजयी भएकी थिइन्। पौडेल नेवी संघका पूर्व केन्द्रीय सभापतिसमेत हुन्। विश्वप्रकाश शर्मा विश्वप्रकाश शर्मा नेपाली कांग्रेसको प्रतिनिधित्व गर्ने नेपाली युवा राजनीतिज्ञ हुन्। कांग्रेसको १३औँ महाधिवेशनमा देउवाको समूहका मुख्य योजनाकारका रुपमा रहेका शर्माले देउवा समूहको चुनावी रणनीति बनाउने सम्पूर्ण जिम्मेवारी पाएका थिए। ०५७ सालमा नेविसंघका केन्द्रीय सभापति बनेका उनी दुई वर्षे कार्यकालभन्दा एक दिन बढी पनि सो पदमा बसेनन्। महाधिवेशन गराएर शर्माले नयाँ नेतृत्वलाई नेविसंघ सुम्पिएका थिए। विद्यार्थी नेताका रूपमा आफ्नो क्षमता देखाइसकेका शर्माले ०७५ फागुनमा प्रवक्ता नियुक्त भएपछि पार्टीलाई चलायमान बनाउन सक्दो कसरत गरे। उनी प्रतिनिधिसभाको चुनावमा झापाबाट पराजित भएका थिए। मिनेन्द्र रीजाल रिजाल पार्टीभित्र प्रस्ट वक्ताका रुपमा चिनिन्छन्। उनी संविधानसभामा सभासद् पनि थिए। उनलाई नेपाली राजनीतिक क्षेत्रमै विद्वान नेताका रूपमा लिइन्छ। मिनेन्द्र माधवकुमार नेपालको मन्त्रिमण्डलमा सँस्कृती मन्त्री र सुशील कोइराला नेतृत्वको सरकारमा सूचना तथा सञ्चारमन्त्री भएका थिए। हालः देउवा सरकारमा उनी रक्षामन्त्री रहेका छन्। यसअघि केन्द्रीय कमिटीमा उत्कृष्ट मत ल्याएर निर्वाचित भएका थिए। उनी रामचन्द्र पौडेल निकट मानिन्छन्। उनी प्रतिनिधिसभा निर्वाचनमा मोरङ २ बाट निर्वाचित भएका थिए।"
"मतदानका लागि तयार भयो ११ सय बुथ, सोमबार मतदान हुँदै (फोटो फिचर)","काठमाडौं: नेपाली कांग्रेसको १४औं महाधिवेशनअन्तर्गत सोमबार मतदान हुँदैछ। नयाँ कार्यसमितिका लागि हुने मतदानको तयारी लगभग पूरा भएको निर्वाचन समितिले जनाएको छ। समितले छिटफुटबाहेक निर्वाचनको सम्पूर्ण तयारी पूरा भएको जानकारी दिएको छ। निर्वाचन समितिका अनुसार एघार सय बुथमार्फत् मतदान गर्ने व्यवस्था मिलाइएको छ। मतदाताको सङ्ख्या बढी भएकाले तीन स्थानमा मतदान केन्द्र स्थापना गरिएको छ। राष्ट्रियसभा गृहमा पार्टी केन्द्रीय कार्यसमिति, जनसम्पर्क समिति, भातृशुभेच्छुक सङ्घसंस्था, कर्णाली प्रदेश र लुम्बिनी प्रदेशका मतदाताका लागि मतदान गर्ने व्यवस्था तोकिएको छ। त्यसैगरी भृकुटीमण्डपको प्राङ्गणमा प्रदेश नं २ र गण्डकी प्रदेशका मतदाताका लागि मतदान गर्ने व्यवस्था गरिएको छ। भृकुटीमण्डपको हलमा भने प्रदेश नं १, वाग्मती र सुदूरपश्चिम प्रदेशका महाधिवेशन प्रतिनिधिका लागि मतदान गर्ने व्यवस्था मिलाइएको पार्टीको केन्द्रीय निर्वाचन समितिले जनाएको छ। निर्वाचनमा २९ प्रकारका मतपत्रको व्यवस्था गरिएको छ भने सबै मतपत्रका लागि अलगअलग मतपेटिकाको व्यवस्था गरिएको समितिले जनाएको छ। मतदान गर्नका लागि राष्ट्रिय सभागृहमा २९३, भृकुटीमण्डप प्राङ्गणमा २९३ बुथ र भृकुटीमण्डपको हलमा ५१४ बुथ राखिने भएको छ। मतदान सोमबार बिहान ८ देखि ५ बजेसम्म हुनेछ। महाधिवेशनमा इलेक्ट्रोनिक भोटिङ मेसिन प्रयोग गर्ने बारेमा छलफल भए पनि अन्ततः कागजको मतपत्रमा नै मतदान हुने भएको छ। कांग्रेस केन्द्रीय कार्यसमितिका पदाधिकारीमध्ये एक सभापति, दुई उपसभापति, दुई महामन्त्री, आठ सहमहामन्त्री, आठ सहमहामन्त्रीको निर्वाचन हुने व्यवस्था छ। कोषाध्यक्ष भने निर्वाचित केन्द्रीय सदस्यमध्येबाट निर्वाचित हुने व्यवस्था छ। यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासीजनजाती १५, खसआर्य १३, मधेसी नौ, थारु चार, मुस्लिम तीन, पिछडिएको क्षेत्रबाट एक, अल्पसङ्ख्यकबाट एक, अपाङ्बाट एक सदस्य गरी कूल १३४ पदाधिकारी तथा सदस्यको निर्वाचन हुने विधानको व्यवस्था छ। यस बाहेक केन्द्रीय सभापतिले ३३ जना मनोनित गर्ने विधानमा उल्लेख छ। यस महाधिवेशनमा महाधिवेशन प्रतिनिधिको सङ्ख्या जम्मा चार हजार ७४३ कायम रहेको छ। पार्टीको केन्द्रीय निर्वाचन समितिका अनुसार १६५ सङ्घीय निर्वाचन क्षेत्र, भ्रातृ तथा शुभेच्छुक संस्था र विदेशस्थित जनसम्पर्कबाट गरी उक्त सङ्ख्यामा महाधिवेशन प्रतिनिधि चयन हुने भएका हुन्।"
एमाले स्थायी कमिटीमा भीम रावलले स्थान पाएनन्,"काठमाडौं : नेकपा एमालेको केन्द्रीय कमिटी बैठकले ४५ सदस्यीय स्थायी कमिटी गठन गरेको छ । एमालेका केन्द्रीय कमिटी बैठकबाट स्थायी कमिटीमा भीम रावललाई स्थान दिइएको छैन । उनी एमाले महाधिवेशनमा अध्यक्ष केपी शर्मा ओलीसँग अध्यक्षमा भिडेका थिए। केन्द्रीय कमिटीमा नबस्ने घोषणा गरेका रावललाई ओलीले सचिवालयमा स्थान दिइएन । स्थायी कमिटीमा पार्टी अध्यक्ष ओलीसहित नेताहरु ईश्वर पोखरेल, अष्टलक्ष्मी शाक्य, युवराज ज्ञवाली, रामबहादुर थापा, विष्णु पौडेल, सुरेन्द्र पाण्डे, सुवासचन्द्र नेम्वाङ, शंकर पोखरेल, पृथ्वी सुब्बा गुरुङ, प्रदीप ज्ञवाली, विष्णु प्रसाद रिमाल, गोकर्ण विष्ट, छविलाल विश्वकर्मा, टोपबहादुर रायमाझी रहेका छन् । यस्तै, पद्मा अर्याल, योगेश भट्टराई, रघुवीर महासेठ, लेखराज भट्ट, घनश्याम भुसाल, गुरु बराल, देवराज घिमिरे, भीम आचार्य, लालबाबु पण्डित, खगराज अधिकारी, किरण गुरुङ, काशीनाथ अधिकारी, रघुजी पन्त, भानुभक्त ढकाल, मणिचन्द्र थापा, शेरधन राई, कृष्णगोपाल श्रेष्ठ, यमलाल कँडेल, अग्नि खरेल, प्रभु साह, डा राजन भट्टराई, सीता पौडेल रहेका छन् । यस्तै, नेताहरु विन्दा पाण्डे, गोरखबहादुर बोगटी, कर्णबहादुर थापा, राजेन्द्र गौतम, थममाया थापा, शेरबहादुर तामाङ, शिवमाया तुङ्वाहाम्फे, हिक्मत कार्की स्थायी कमिटीमा परेका छन्।"
महामन्त्रीका उम्मेदवार महतको प्रतिबद्धता : आर्थिक कुटनीतिलाई प्राथमिकता,"काठमाडौं : नेपाली कांग्रेसको महामन्त्रीका उम्मेदवार डा प्रकाश शरण महतले आफ्नो प्रतिबद्धता सार्वजनिक गरेका छन्। पार्टी सभापति शेरबहादुर देउवाको टिमबाट महामन्त्री पदमा उम्मेदवारी दिएका डामहतले ६ पृष्ठ लामो प्रतिबद्धता पत्रमा संगठन निर्माणलाई केन्द्रमा राखेका छन्। उनले प्रतिबद्धता पत्रमा संगठन निर्माण, केन्द्रीय कार्यालयको स्तरोन्नति र महामन्त्रीको भूमिका, भातृ तथा शुभेच्छुक संस्थाको गतिशीलता,युवा तथा महिलाको सहभागिता, समाजवादी नीतिको मूल लक्ष्यः समृद्धि र समृद्धिको पहुँचमा आम जनता, धर्म संस्कृति संरक्षणका चार मन्त्र, परराष्ट्र सम्बन्धको मूल आधारः राष्ट्रहितमा आधारित विदेश नीति जस्ता विषयलाई समेटिएका छन्। नेपाली कांग्रेसको विधानले महामन्त्रीलाई अधिकारसम्पन्न शक्तिशाली पदाधिकारीको रुपमा स्थापित गरेको छ । डामहतले आफ्नो प्रतिबद्धता पत्रमा महामन्त्रीको जिम्मेवारी कुशलतापूर्वक निर्वाह गर्ने ढंगले कार्यक्रम प्रस्तुत गरेका छन्। उनले विधानले दिएको जिम्मेवारी पूरा गर्न पार्टीको महामन्त्री पार्टी कार्यकर्ताको आवाज सुन्ने, पार्टी कार्यकर्ता र आम नागरिकबीच देखिने र कार्यकर्ताले चाहेको बखत भेटिने हुनुपर्ने र आफ्नो व्यवहार यसै अनुकूल हुने उल्लेख गरेका छन्। वीपीकोइरालाले प्रतिपादित गर्नुभएको पार्टीको आदर्श, मार्ग निर्देशक सिद्धान्त र विचारको समयानुकूल सही ब्याख्या गर्दै वर्तमानमा तिनको सान्दर्भिकतालाई थप पुष्टि गर्ने नेपाली कांग्रेसको मार्ग निर्देशक लोकतान्त्रिक समाजवादको समयानुकूल व्याख्या गरी सामाजिक न्यायलाई उच्च प्राथमिकता दिंदै समुन्नत र समतामूलक समाज स्थापना गर्ने नीति, रणनीति र कार्यक्रम तय गर्ने केन्द्रीय नीति अनुसन्धान तथा प्रशिक्षण प्रतिष्ठानलाई अझ सुदृढ र प्रभावकारी बनाउदै प्रदेश र जिल्लास्तरमा पनि विस्तारित गर्ने केन्द्रीय, प्रदेश, जिल्ला र पालिका कार्य समितिलाई प्रशिक्षणको वार्षिक क्यालेण्डर निर्माण गर्न लगाउने पार्टीका सिद्धान्त, विचार, नीति, रणनीति र कार्यक्रमका बारेमा हरेक तहका कार्यकर्तालाई उच्चस्तरीय प्रशिक्षण दिने विभिन्न तहमा प्रशिक्षण गर्ने जनशक्ति निर्माणको लागि प्रशिक्षक प्रशिक्षण  कार्यक्रम सञ्चालन गर्ने हरेक तहका कार्यकर्ताको प्रशिक्षणका लागि आवश्यक पाठ्यक्रम,पाठ्यपुस्तक र सन्दर्भ सामग्रीहरु तयार गर्ने विभिन्न संस्थाहरुसंग सहकार्य गरी नेतृत्व विकासको विशेष प्रशिक्षण दिने संगठन निर्माण र सञ्चालन तथा नेतृत्व विकासको प्रशिक्षणको साथसाथै नेपाली कांग्रेसबाट तीनै तहमा निर्वाचित जनप्रतिनिधिहरुलाई आफ्ना तहमा नीति तथा कार्यक्रम निर्माण,कार्यान्वयन र नागरिकको सेवाका पक्षमा पर्याप्त जानकारी दिन विशेष प्रशिक्षणको व्यवस्था समेत गर्ने नेपाली कांग्रेसका हरेक नेता तथा कार्यकर्तालाई विचारमा अब्बल,तार्किक,आफ्ना कुराको पुष्टि गर्न सक्ने तथा आफ्नो सरकारले गरेका कार्यहरुको प्रतिरक्षा गर्नसक्ने र विपक्षीले सिर्जना गरेका भ्रमलाई चिर्न सक्ने सक्षम बनाउने पार्टीका हरेक तहका पदाधिकारी र कार्य समितिका सदस्यहरुलाई पार्टीलाई जनताका बीचमा लैजाने कार्यक्रम तयार गर्न प्रेरित गर्ने । स्वतन्त्रता सेनानी र ज्येष्ठ नागरिकको सम्मान, युवाहरुबीच खेलकूद,विद्यालयस्तरमा हाजिरी जवाफ,नेपाली कांग्रेसका संस्थापक नेताहरुको स्मृति दिवसमा प्रवचन, दिवंगत स्थानीय नेताहरुको स्मृतिमा कार्यक्रम गर्न र प्राकृतिक प्रकोप तथा घट्नादुर्घटनामा स्वयंसेवा गर्न पार्टीका कार्यकर्ताहरुलाई परिचालन गर्ने। श्रावण र भाद्र महिनामा पर्ने वीपी कोइराला स्मृति दिवस र जन्मजयन्तीमा वगैचा निर्माण, वृक्षारोपण तथा चौतारो निर्माण जस्ता रचनात्मक र सिर्जनात्मक कार्य गर्न उत्प्रेरित गर्ने । पार्टीका संस्थापक,अग्रज र राष्ट्रिय नेताहरुको स्मृति दिवसमा उपयुक्त कार्यक्रम तर्जुमा गरी सञ्चालन तथा कार्यान्वयन गर्न अभिप्रेरित गर्ने । आआफ्नो क्षेत्रमा उत्कृष्ट नतिजा हासिल गर्ने, नेतृत्वमा विजयी हुने,राष्ट्रिय तथा अन्तर्राष्ट्रिय मान सम्मान प्राप्त गर्नेहरुलाई सम्मान गर्ने परम्पराको प्रारम्भ गर्ने । अग्रजहरुको विश्वास नटुट्ने र युवा तथा नयाँ पुस्ताको आकर्षण बढाउने कार्यक्रम गरी पार्टी सदस्यता अभिबृद्धि गर्ने कार्यक्रमलाई बिशेष अभियानको रुपमा अगाडि बढाउने । आम सञ्चार माध्यम र सामाजिक सञ्जाललाई पार्टीको संगठन विस्तार र सुदृढीकरणको अभिन्न अंगको रुपमा विकास गर्ने सबै तहका संगठनलाई आफ्नो क्षेत्र अन्तर्गतका आम सञ्चारमाध्यमको सूची अद्यावधिक गरी सञ्चारमाध्यमसंग राम्रो र कार्यमूलक सम्बन्ध स्थापित गर्न प्रेरित गर्ने नीति लिने पार्टीका औपचारिक कार्यक्रमहरुलाई जनतासमक्ष पुर्याउने माध्यमका रुपमा संबन्धित क्षेत्रका सञ्चार माध्यमको सहयोग लिने सहज अवस्था सिर्जना गर्ने विभिन्न अन्तर्राष्ट्रिय तथा राष्ट्रिय सरोकारका विषयमा पार्टीको दृष्टिकोण, पार्टीले गरेका कामहरु, विपक्षी पाटीहरुले लगाएका भ्रामक लाञ्छनाहरु चिर्ने कामलाई आमसञ्चार माध्यम तथा सामाजिक सञ्जालबाटै औपचारिक रुपमा सार्वजनिक गर्ने पार्टीका हरेक तहमा आवधिक रुपमा पत्रकार सम्मेलन गर्ने परिपाटी आरम्भ गर्ने पार्टीका हरेक कार्यकर्ता र हरेक तहका पदाधिकारीहरुका बीचमा आपसी सम्बाद हुने अवस्था विकसित गर्ने गोपनीयताको श्रेणीमा पर्ने बाहेकका सूचनाहरु वेभसाइटमार्फत सार्वजनिक गर्ने परम्पराको थालनी गर्ने केन्द्रीय कार्यालयको सबडोमेनमा पार्टीका केन्द्रीय विभागहरु, प्रदेश, जिल्ला तह तथा भातृसंगठनहरुको सूचना अद्यावधिक रहने पद्धति स्थापित गरिने छ भने केन्द्रीय विभाग,प्रदेश कार्य समिति, जिल्ला तथा नगर र गाउँ कार्यसमितिलाई तल्लोतहको सूचना प्राप्त गर्न सकिने गरी सबडोमेन सहितको वेभसाइट निर्माण गर्न लगाउने । पार्टीका विभिन्न तहमा निर्वाचित पदाधिकारी, सदस्य र प्रतिनिधिहरुलाई पार्टीको विधानले दिएको जिम्मेवारी सम्बन्धित क्षेत्रका अग्रजहरुको समन्वयमा पूरा गर्न प्रेरित गर्ने, सबै तहका कार्यसमितिलाई आफू अन्तर्गतका विभाग निर्माण गर्दा उपयुक्त व्यक्तिलाई उपयुक्त जिम्मेवारी दिन प्रेरित गर्ने, भातृ तथा शुभेच्छुक संस्थाहरुलाई पनि आफू अन्तर्गतका विभाग गठन गर्दा योग्यता, क्षमता, दक्षता, अनुभव र विगतको कार्य सम्पादनको आधारमा उपयुक्त व्यक्तिलाई उपयुक्त जिम्मेवारी दिन प्रेरित गर्ने , हरेक तहका कार्यकर्ताको मूल्यांकन एक तहमाथिबाट बार्षिक रुपमा हुने पद्धति विकास गर्ने, उत्कृष्ट काम गर्ने विभिन्न तहका कार्यसमिति,विभाग,पदाधिकारी र कार्यकर्तालाई पुरस्कृत गरिने परिपाटी विकास गर्ने पार्टीको अनुशासन कायम गर्ने पद्धतिको संस्थागत विकास गर्ने, विभाग,भातृ एवम् शुभेच्छुक संस्थाहरुको गतिशीलता महाधिवेशन सम्पन्न भएपछि समयमै सबै तहका कार्यसमितिहरुलाई मनोनित गर्नुपर्ने पदहरुमा पदाधिकारी र सदस्य मनोनित गरी पूर्णता दिन अग्रसर गराउने महाधिवेशन सम्पन्न भएपछि यथाशीघ्र केन्द्रदेखि वडातहसम्म विभागहरु गठन गरी उपयुक्त व्यक्तिलाई योग्यता,अनुभव,कार्यक्षमता र दक्षताका आधारमा उपयुक्त जिम्मेवारी दिइने सबै भातृ एवम् शुभेच्छुक संस्थाहरुलाई अविलम्ब नियमित अधिवेशन सम्पन्न गरी निर्वाचित नेतृत्वलाई जिम्मेवारी हस्तान्तरण गर्न लगाउने निजी क्षेत्र प्रभावशाली र सशक्त बन्दै गएको वास्तविकतालाई आत्मसात गर्दै सबै पेशागत संघ संगठनहरुमा आबद्ध नेपाली कांग्रेसका शुभेच्छुकहरुलाई पार्टीप्रति प्रतिबद्ध शुभेच्छुक संस्था स्थापित गरी विस्तारित गर्न प्रेरित गरिने छ र निश्चित मापदण्ड र प्रक्रिया पुर्याएर पार्टीबाट यथाशीघ्र मान्यता दिने, नेपाली कांग्रेसको भातृ संस्थाको रुपमा रहेका नेपाल तरुण दल र नेपाल महिला संघलाई थप क्रियाशील गराउने, पार्टीको स्थायी विभागको रुपमा रहेका महिला, लैङ्गिक समता, सामाजिक सुरक्षा एवं कल्याण विभाग र युवा तथा खेलकुद विभागलाई थप परिचालन गर्न प्रोत्साहित गर्ने, युवा र महिलाहरुलाई सशक्तिकरण गर्ने कार्यक्रम तय गर्ने युवाहरुलाई नेपालभित्रकै रोजगारीका अवसरलाई उपयुक्त हुने गरी सीपमूलक तालीम दिने, महिलाहरुलाई आर्थिक तथा सामाजिक विकास र राजनीतिक जीवनमा सहभागिता अभिबृद्धि गराउने कार्यक्रम तय गर्ने, युवाहरुलाई खेलकूद, गीतसंगीत र नृत्य जस्ता सिर्जनात्मक काममा पनि प्रोत्साहित गर्ने, युवाहरुलाई स्वरोजगार, रोजगार र आर्थिकोपार्जनका काममा लाग्न उपयुक्त कार्यक्रमहरु तर्जुमा गर्ने । समाजवादी नीतिको मूल लक्ष्य : समृद्धि र समृद्धिको पहुँचमा आम जनता वीपीकोइरालाले प्रतिपादित गर्नुभएको र संविधानसभाबाट निर्मित वर्तमान नेपालको संविधानले पनि अंगीकार गरेको लोकतान्त्रिक समाजवादको माध्यमबाटै नेपालको आर्थिकसामाजिक रुपान्तरण गर्न हरेक नेपालीलाई सुखी,समृद्ध र समुन्नत बनाउने कार्यक्रम तय गरी कार्यान्वयन गर्न पार्टीले तीन वटै तहका सरकारलाई अभिप्रेरित गर्ने समृद्धिमा सबै नेपालीको पहुँच सुनिश्चित गर्ने कार्यक्रम तर्जुमा गरी कार्यान्वयन गर्न सरकारलाई प्रेरित गर्ने उत्पादनमा निजी क्षेत्रलाई प्रोत्साहित गर्ने र आधारभूत तहमा नपुगेको वर्गलाई न्यायोचित वितरणको माध्यमबाट स्तरोन्नति गर्दै जाने कार्यमा राज्यलाई जिम्मेवार बनाइने नीति अबलम्बन गर्न लगाउने, लोकतान्त्रिक समाजवादको लक्ष्य हाँसिल गर्न सञ्चार र विज्ञान तथा प्रविधिका अत्याधुनिक साधनहरुको उपयोग गर्न राज्यलाई प्रेरित गर्ने नीति लिने तथा सूचना र प्रविधि आधारित उद्यम व्यवसायलाई प्रवद्र्धन गर्ने, जयवायु परिवर्तनका प्रतिकूल असरबाट नेपाललाई जोगाउन वातावरण र दीगो विकास मैत्री विकास नीति अवलम्बन गर्न राज्यलाई प्रोत्साहित गरिने छ । जल तथा सौर्य विद्युतको अधिक उत्पादन गरी घरेलु इन्धन र सवारी इन्धनमा उपयोग गर्ने नीति अबलम्बन गर्न लगाउने र विद्युत निर्यात गरी मुलुकको अर्थतन्त्रलाई सबल बनाउने, निर्वाहमुखी कृषि पद्धतिलाई व्यवसायिक बनाउने, कृषिको उत्पादन र उत्पादकत्व बढाउने, रसायनिक मल र विषादिरहित कृषि पद्धति अबलम्बन गर्ने, वर्णशंकर बीउको सट्टा रैथाने बीउ उपयोग गर्ने र रैथाने अर्गानिक बालीको व्यवसायिक खेती गर्ने कार्यलाई प्रोत्साहित गर्ने आर्थिक क्षेत्रमा सहकारी,विद्यालय र वन संरक्षणमा अबलम्बन गरिएका सामुदायिक प्रयासहरुलाई दिगो बनाइने छ । कृषि,जलस्रोत,जनशक्ति,जडिबुटी र पर्यटन हाम्रो आर्थिक विकासको दीगो आधार भएकोले देशको प्राकृतिक तथा मानवीय स्रोतसाधनमा आधारित भएर आर्थिक नीति,योजना र कार्यक्रम तय गर्ने परम्परा थालनी गर्न प्रेरित गर्ने हरेक पालिकाका पर्यटकीय स्थल, स्थानीय बासिन्दाका चाडपर्व,मेला जस्ता मौलिक संस्कृति र परम्परालाई सूचिबद्ध गरिनेछ र आन्तरिक तथा बाह्य पर्यटन आकर्षित गर्ने कार्यक्रम तर्जुमा गर्न लगाउने, नेपालमा ठूला उद्योगहरुको भन्दा साना तथा मझौला उद्योगहरुको संभावना राम्रो भएकोले स्वदेशी कच्चा पदार्थमा आधारित,आयात प्रतिस्थापन गर्ने र निर्यातमूलक उद्योगहरुको स्थापना गरी आन्तरिक रोजगारी अभिबृद्धि गराउने तथा विदेशी मुद्रा आर्जन गर्ने उद्योग खोल्ने नीति लिन राज्यलाई प्रेरित गर्ने, स्वरोजगारमुखी कार्यक्रमलाई प्रोत्साहन दिइने र वैदेशिक रोजगारीलाई सुरक्षित र सुव्यवस्थित गर्ने । नेपाल बहुजातीय,बहुधार्मिक,बहुसांस्कृति,बहुभाषिक देश भएकोले सबै जातजातिका मौलिक भाषा,धर्म, संस्कृति र परम्पराको संरक्षण,सम्बद्र्धन र प्रवद्र्धन गर्दै धार्मिक तथा सामाजिक सद्भाव अभिबृद्धि गर्न नेपाली कांग्रेसले निर्णायक भूमिका निर्वाह गर्ने, राज्य धर्मकाप्रति निरपेक्ष हुन नसक्ने भएकोले नेपाल कांग्रेसले जनताको भावना अनुरुप धार्मिक स्वतन्त्रतालाई प्राधन्यता दिने, नेपालका हरेक जातजाति तथा समुदायका आआफ्नै भाषा,भेषभूषा, मौलिक परम्परा तथा संस्कृति ,अद्धितीय र विशिष्ट रहेकोले सबै धर्म, भाषा, भेषभूषा, रीति, परम्परा र संस्कृतिको संरक्षण र विकास गर्ने, नेपाली कांग्रेस र यसका भातृ संगठनहरुका हरेक तहका कार्य समितिका पदाधिकारी तथा सदस्य र कार्यकर्ताहरुलाई धार्मिक सद्भाव अभिबृद्धि गर्ने र स्थानीय संस्कृतिको संरक्षण तथा विकास गर्ने कार्यमा उत्प्रेरित गराइने छ, नेपालको परराष्ट्र नीतिको मूल आधार राष्ट्रहित हुने र नेपालको राष्ट्रिय स्वार्थ र आवश्यकतालाई मूल नीति मानेर परराष्ट्र नीति सञ्चालन गर्न सरकारलाई प्रेरित गर्ने नीति लिइने, नेपालले छिमेकी मित्रराष्ट्रहरुसंगको सुसम्बन्धलाई उच्च प्राथमिकता दिंदै नेपालको सर्वाङ्गिण विकासमा बृहत्तर अन्तर्राष्ट्रिय समुदायसंगको कुटनीतिक सम्बन्धलाई विस्तारित र विविधीकरण गर्ने नीति लाई प्राथमिकता दिने । नेपालको अन्तर्राष्ट्रिय सम्बन्ध विस्तार वा परराष्ट्र नीति अवलम्बन गर्दा सार्वभौमिकता, बहुलवाद, स्वतन्त्रता, लोकतान्त्रिक प्रणाली, विधिको शासन, अन्तर्राष्ट्रिय कानुन, मानवअधिकार तथा विश्वशान्तिका विश्वव्यापी मान्यता जस्ता लोकतान्त्रिक मूल्य,मान्यता र जनताका नैसर्गिक अधिकारलाई प्रमुख मापदण्ड निर्धारण गर्दै नेपाल पक्ष राष्ट्र भएका अन्तर्राष्ट्रिय महासन्धि,अभिसन्धि र अनुबन्धहरुलाई नेपाली कांग्रेसले परराष्ट्र नीतिको आधारभूत सिद्धान्तका रुपमा अनुशरण गर्ने । नेपालले वैदेशिक सहयोगका सम्बन्धमा राष्ट्रिय सहमतिका आधारमा सबै दातृराष्ट्र तथा दातृ निकायहरुसँग समान मापदण्ड निर्धारण गर्ने नीति लिने, देशको आर्थिक विकासका लागि वैदेशिक सहयोग अभिबृद्धि गर्न आर्थिक कुटनीतिलाई नेपाली कांग्रेसले सर्वोच्च प्राथमिकता दिनेछ । ऋण लिदा प्रतिफलको आँकलन गरेर र प्रतिस्पर्धाका आधारमा लिने तथा त्यस्तो ऋण सहयोगको उपयोगमा प्रतिस्पर्धाका आधारमा काम लगाउने नीति अबलम्बन गर्न सरकारलाई प्रेरित गर्ने । द्धिपक्षीय वा बहुराष्ट्रिय अनुदान स्वीकार गर्दा पनि समान मापदण्डका आधारमा स्वीकार गर्ने नीति लिन लगाइने छ । नेपालसंग कुटनीतिक सम्बन्ध भएका मुलुकहरु र नेपाली कांग्रेस आबद्ध रहेको सोसलिष्ट इन्टरनेशनलका सदस्य राष्ट्रका समान विचार राख्ने राजनीतिक दलहरुसंग जनस्तरको सम्बन्ध विकास गरिने छ । नेपाली कांग्रेसका संस्थापक नेताहरु वीपी कोइराला, सुवर्णसमशेर, गणेशमान सिंह, कृष्णप्रसाद भट्टराईलाई श्रद्धापूर्वक स्मरण गर्दै नेपाली कांग्रेसलाई देशको प्रमुख राजनीतिक शक्तिको रुपमा स्थापित गर्न आजीवन अनवरत संघर्ष गर्नुहुने गिरिजाप्रसाद कोइराला, महेन्द्रनारायण निधि,सुशील कोइराला, शैलजा आचार्य,रामनारायण मिश्र, योगेन्द्रमान शेरचन, दिवानसिंह राई, भीमबहादुर तामाडलगायतका नेताहरुको विशिष्ट योगदानलाई हृदयमा राख्नुभएका महामन्त्रीका उम्मेद्वार डामहतले नेपाली कांग्रेसको आह्वानमा लोकतन्त्र स्थापना पुनस्थापना र प्रतिरक्षा गर्दा जीवन उत्सर्ग गर्ने शहिदहरुप्रति श्रद्धासुमन पनि अर्पण गर्नुभएको छ र शहिद परिवारलाई सम्मान प्रकट पनि गर्नुभएको छ। नेपाली कांग्रेस महामन्त्रीका उम्मेद्वारडाप्रकाशशरण महतज्यूकोसचिवालय"
समुदायमा अदालत : गाउँमै पुगेर न्यायिक प्रक्रिया बुझाउँदै मुख्य न्यायाधीश,"विराटनगर : मुख्य न्यायाधीशको नेतृत्वमा उच्च अदालत विराटनगरले न्यायमा सबैको पहुँच पुर्याउने उद्देश्य राखेर समुदायमा अदालत अभियानलाई तीव्र पारेको छ । समुदाय लक्षित अभियानले प्रभावकारी न्याय सम्पादनका लागि अदालतप्रतिको आमबुझाइको जानकारी लिँदै सर्वसाधारणको धारणा सुनेर न्यायमा सबैको पहुँच वृद्धि गराउने विषयलाई विशेष प्राथमिकतामा राखेको छ । अभियानअन्तर्गत न्यायाधीश आँफै गाउँमा पुगेर सर्वसाधारणसँग प्रत्यक्ष भेटघाट एवं अन्तरक्रिया गर्दै जनमानसमा रहेको अदालतप्रतिको भ्रम निवारण गरेर न्यायमा सबैको पहुँच स्थापित गराउने प्रत्यन भइरहेको हो । समुदायमा अदालत अभियानको नेतृत्व गर्दै उच्च अदालत विराटनगरका मुख्य न्यायाधीश तिलप्रसाद श्रेष्ठले गाउँगाउँमा गएर न्यायिक प्रक्रियाका बारेमा बुझाइरहेका छन् । विचौलियाले न्याय र अदालत महँगो हुन्छभन्ने भ्रम आमसर्वसाधारणमा छरिदिएको पाइयो । त्यही भएकाले सर्वसाधारणले अन्यायमा परे पनि सहेर बस्ने, तर अदालतसम्म पुग्ने हिम्मत नगर्दा रहेछन्,' उनले भने, विश्वभरका र नेपालका अदातलको न्याय सम्पादन प्रक्रियाका बारेमा नागरिकलाई जानकारी गराउँदै न्यायालयप्रति जनविश्वास बढाउन अभियान तीव्र पारिएको हो । गलत धारणाको विकास गराएर अदालतप्रति वितृष्णा पैदा हुने गरी फैलाइएको हल्ला, भ्रम एवं बुझाइलाई गाउँगाउँमा पुगेर चिर्नुपर्ने अवस्था आएको छ । न्यायिक सुशासनमा प्रतिवद्ध रहेर सेवाग्राहीलाई प्राथमिकतामा राख्दै उच्च अदालत विराटनगरलाई नमुना बनाउनका लागि न्यायिक प्रक्रियाका बारेमा प्रष्टसँग बुझाएर आमनागरिकमा न्यायको पहुँच स्थापित गराउने कार्यक्रमको मुख्य उदेश्य रहेको जानकारी मुख्य न्यायाधीश श्रेष्ठले दिए । उनका अनुसार अदालतले प्रवाह गर्ने सेवा र न्याय सम्पादनमा हुने प्रक्रियागत ढिलाइका बारेमा भ्रम छरेर विचौलियाले अदालतलाई असहज बनाइदिने गरेको पाइयो । जसका कारण न्याय सम्पादनलाई प्रभावकारी बनाएर जनताको आड र भरोसाको केन्द्रविन्दु बन्नुपर्ने न्यायालय बदनामी बेहोरेर बस्नुपर्ने परिस्थितिको सिर्जना भएको श्रेष्ठको भनाइ छ । सहज रूपमा न्याय पाउन सकिन्छभन्ने कुरालाई स्थापित गराउनु र सबैले कुरा बुझाउनु अभियानको मुख्य उदेश्य रहेको मुख्य न्यायाधीश श्रेष्ठले बताए । भने, अदालत सुधारको रणनीतिक योजनाअनुसार गाउँगाउँमा पुग्दै सर्वसाधारणको धारणा बुझेर कमीकमजोरी सुधार गर्दै अदालती कामकारबाहीलाई सुधारको बाटोतर्फ लैजानुपर्ने छ । न्यायिक सेवा प्रवाहमा नागरिकलाई सहजीकरण गर्ने र उनीहरुका गुनासा सुन्ने तथा सम्बोधन गर्ने अदालतको योजना छ । उच्च अदालत विराटनगरले अभियानअन्तर्गत मोरङको उर्लाबारी नगरपालिकामा शनिबार न्यायिक सेवा प्रवाहमा न्यायपालिका, हाम्रा बुझाइ र अपेक्षाहरु विषयक अन्तरसंवाद कार्यक्रम गरेको छ । मुख्य न्यायाधीश श्रेष्ठ, न्यायाधीश किरणकुमारी गुप्ता, अदालतका उपरजिष्ट्रार मणिराम पोखरेल र सूचना अधिकारी ओमराज सुवेदीलगायत कार्यक्रममा पुगेका थिए । नगरपालिकाकी उपप्रमुख एवं न्यायिक समितिकी संयोजक लक्ष्मीदेवी भण्डारीले गाउँमा न्यायाधीशसँगै बसेर न्यायपालिकाका विषयमा लागेका कुरा प्रष्टसँग राख्न र समस्या उठान गर्न पहिलो पटक पाइएको बताइन् । गाउँमै न्यायाधीशलाई भेटेर समस्या र गुनासा राख्न पाइयो,'उनले भनिन्, यसले अन्याय सहेर बसेकालाई न्यायका लागि लड्न, सबैलाई अदालनका बारेमा बुझ्न र न्यायिक प्रक्रियाका बारेमा थाहा पाउन सहज भयो । कार्यक्रमका सहभागीले अदालतको सेवा प्रवाह, न्यायिक प्रक्रिया र अदालतप्रति समुदायको बुझाइका बारेमा जिज्ञासा राखेका थिए । विभिन्न खालका हिंसा, बलात्कार, अंश, बहुविवाह, घरेलु हिंसा, पारिवारिक बेमेल लगायतको न्यायिक प्रक्रियाका विषयमा उनीहरुको जिज्ञासा थियो । ढिलासुस्तीले मुद्दाको फैसला प्रक्रिया लम्बिने र मुद्दा खर्चिलो हुने गरेका कारण अदालतबाट सोचेअनुरुप न्याय पाउन कठिन हुने गरेको गुनासो कार्यक्रमका सहभागीको छ । कार्यक्रममा उर्लाबारी नगरपालिकाको न्यायिक समितिका सदस्य निरोज तिम्सिना, वडाध्यक्षहरु मछिन्द्रकुमार कार्की, भानु पराजुली, लक्ष्मीनारायण धिमाल, कूलबहादुर कार्की, वडा सदस्य सोमप्रसाद तिम्सिना, नेकपा एमाले उर्लाबारीका अध्यक्ष गंगाप्रसाद बास्तोला, एमाले नेता सुरेन्द्र शेर्मा, जनता समाजवादी पार्टी (जसपा) नगर अध्यक्ष मात्रिका धिमाल, अग्रज पत्रकार दुर्गाप्रसाद खतिवडा, शिक्षक छत्रप्रसाद अधिकारी, वाईसिएलका नेता अनिल साहु तेलीलगायतले जिज्ञासा राखे । अदालतप्रति जनगुनासो धेरै बढेको छ । त्यसको निवारण र न्यायिक प्रक्रियाका बारेमा जानकारी दिन तथा अदालतनागरिक प्रत्यक्ष संवादका लागि अदालत आँफै गाउँमा पुग्न थालेको हो, मुख्य न्यायाधीश श्रेष्ठले भने, न्याय सम्पादन प्रक्रियाका बारेमा जनतालाई प्रष्टसँग बुझाउनु अदालतको कर्तव्य पनि हो । अदालतसँग समुदायले गरिरहेको अपेक्षा बुझ्दै भ्रमहरुलाई चिरेर जनविश्वास बढाउने प्रयासहरु अहिले भइरहेका छन् । उनका अनुसार अभियानमार्फत बाल इजलास सेवा, मेलमिलाप, असमर्थ पक्षका लागि निःशुल्क वैतनिक कानुन व्यवसायीको व्यवस्था, मुद्दाको पेसी सूची, प्रक्रियागत विवरण, निवेदनका ढाँचा, अनलाइन सेवा लगायतका बारेमा जानकारी गराइन्छ । छिटोछरितो र प्रभावकारी न्याय सम्पादनका साथ अदालतप्रति जनविश्वास बढाउन हामी प्रयत्नशील छौँ, श्रेष्ठले भने, मुद्दामामिलादेखि लिएर स्थानीय स्तरका समस्या बुझ्न समुदायमा अदालत कार्यक्रमलाई तीव्र पारिएको छ । मुद्दामा न्यायाधीश पूर्वाग्राही हुन हुँदैन र हुँदैनन् भन्ने सन्देश पनि छर्ने काम भइरहेको उनको भनाइ छ । कतिपय अवस्थामा मुद्दाका पक्षले आफ्ना कुरा राख्न नपाउने, आमअपेक्षा फरक हुने र वास्तविकताभन्दा अर्कै ढंगले न्याय सम्पादन हुने विडम्बनाका कारण न्यायपालिकाप्रति जनविश्वास घटेको हुनसक्ने मुख्य न्यायाधीश श्रेष्ठको भनाइ छ । मुद्दामा न्यायाधीशले निष्पक्ष र परिपक्व भूमिका निर्वाह गर्नुपर्छ । घुलमिल भएर समुदायका समस्या मिहीन ढंगले केलाउनुपर्छ,' उनले भने, न्यायाधीश समुदायमा पुगेमा बुझ्दा, सुन्दा र भोग्दाको अदालत कस्तो रहेछभन्ने थाहा हुन्छ । न्यायिक कार्य सम्पादनमा अवलम्बन गरिने आधारभूत प्रक्रिया र मान्यताका बारेमा सर्वसाधारणलाई जानकारी दिँदै न्यायालयमा भएका कमीकमजोरीलाई सुधार गरेर लैजाने महत्वपूर्ण अवसरका रूपमा अभियानलाई लिइएको छ । श्रेष्ठले न्यायिक सुशासनमा प्रतिवद्ध रहेर विराटनगर उच्च अदालतलाई नमुना बनाउनका लागि उच्च अदालत कस्तो भन्दा विराटनगरजस्तो हुनुपर्छ भन्ने नारा तय गरिएको बताए । हतारमा न्याय नहुने हुँदा प्रक्रियागत रूपमा प्रमाण जुटाउँदै जाँदा ढिलाइ हुने र मुद्दाको फैसलामा समय लाग्नसक्ने विषय जनतालाई प्रष्टसँग बुझाउँदा अदालतप्रतिको गलत बुझाइ हट्ने उनको भनाइ छ । उच्च अदालत विराटनगरका सूचना अधिकारी ओमराज सुवेदीका अनुसार कोरोनाका कारण बीचमा अभियान सञ्चालन गर्न सकिएन । अभियान मोरङका १७ वटै स्थानीय तहमा पुर्याउने तयारी रहेको उनको भनाइ छ। हालसम्म उर्लाबारी, रंगेली, लेटाङ, बेलबारी, सुन्दरहरैँचा नगरपालिका र कानेपोखरी गाउँपालिकामा कार्यक्रमहरु भइसकेको जानकारी सुवेदीले बताए ।"
केन्द्रीय सदस्यमा रमेश रिजाल र आनन्द ढुंगाना निर्विरोध,काठमाडौं : कांग्रेस १४ महाधिवेशनमा केन्द्रीय सदस्यमा उम्मेदवारी दिएका रमेश रिजाल र आनन्द ढुंगाना निर्विरोध निर्वाचित भएका छन्। उनीहरु दुवैजनाले प्रदेश २ बाट खुला केन्द्रीय सदस्यमा उम्मेदवारी दिएका थिए। सोही पदमा उम्मेदवारी दिएका जंगीलाल रायले उम्मेदवारी फिर्ता लिएपछि रिजाल र ढुंगाना निर्विरोध भएको निर्वाचन समितिले जनाएको छ। उनीहरु दुवै देउवा पक्षका हुन्। शनिबार दर्ता भएको उम्मेदवारहरुको मनोनयन फिर्ता लिने समय आज बिहान ११ बजेसम्मलाई तोकिएको थियो। निर्वाचन समितिले आजै १२ बजे उम्मेदवारहरुको अन्तिम नामावली प्रकाशन गर्ने जनाएको छ। कांग्रेसको नयाँ नेतृत्वका लागि सोमबार बिहान ८ बजेदेखि मतदात हुँदैछ।
यी हुन् एमालेको ९९ सदस्यीय पोलिटव्युरो कमिटी (सूचीसहित),"काठमाडौंः नेकपा एमालेको केन्द्रीय कमिटी बैठकले पोलिटव्युरो गठन गरेको छ। विधानअनुसार एमालेमा ९९ सदस्यीय पोलिटव्युरो रहने व्यवस्था छ। जसमा घनश्याम भूसाल, गुरु बराल, देवराज घिमिरे, लालबाबु पण्डित, खगराज अधिकारी, किरण गुरुङ, काशीनाथ अधिकारी, रघुजी पन्त, भानुभक्त ढकाल, मणिचन्द्र थापा, शेरधन राई, यमलाल कँडेल, राजन भट्टराई रहेका छन्। यस्तै, सिता पौडेल, अग्नि खरेल, प्रभु साह, बिन्दा पाण्डे, गोरखबहादुर बोगटी, कर्ण थापा, राजेन्द्र गौतम, थममाया थापामगर, शेरबहादुर तामाङ, शिवमाया तुम्बाहाङ्फे, हिक्मत कार्की, गोकुल बाँस्कोटा, महेश बस्नेत, अरुण नेपाल, देवी ज्ञवाली, परशुराम मेघी गुरुङ लगायत रहेका छन्।"
"उम्मेदवारको अन्तिम नामावली प्रकाशन, ५७ जनाद्वारा उम्मेदवारी फिर्ता","काठमाडौं: नेपाली कांग्रेसले १४औं महाधिवेशनमा पदाधिकारी र केन्द्रीय सदस्य पदका उम्मेदवारको अन्तिम नामावली प्रकाशन गरिएको छ। निर्वाचन समितिले प्रकाशन गरेको नामावलीअनुसार सभापतिमा ५, दुई उपसभापतिका लागि ७, दुई महामन्त्रीका लागि ६ र ८ जना सहमहामन्त्रीका लागि १९ जनाले उम्मेदवारी दिएका छन्। निर्वाचन समितिका अनुसार विभिन्न पदमा उम्मेदवारी दिएका ५७ जनाले मनोनयन फिर्ता लिएका छन्। निर्वाचन समितिले तोकेको समयभित्र सभापति पदमा उम्मेदवारी दिएका गोरखाका युवराज न्यौपाने र सहमहामन्त्रीमा उम्मेदवारी दिएका सुरेन्द्र चौधरीले उम्मेदवारी फिर्ता लिएका छन्। नयाँ केन्द्रीय समितिको पदाधिकारी र केन्द्रीय सदस्य गरी १३४ पदका लागि ५४८ जनाले मनोनयन दर्ता गराएका थिए।"
मीन विश्वकर्माले फिर्ता लिए उम्मेदवारी,"काठमाडौं : नेपाली कांग्रेसका नेता मीन विश्वकर्माले उम्मेदवारी फिर्ता लिएका छन्। पार्टी केन्द्रीय सदस्यका लागि शनिबार दर्ता गरेको उम्मेदवारी फिर्ताका लागि रिजालले निर्वाचन समितिमा निवेदन दिएका हुन्। उनले केन्द्रीय सदस्यमा उम्मेदवारी दिने कुनै मनसाय नभएको जनाएका छन्। निवेदनमा भनिएको छ, केन्द्रीय सदस्य (दलित खुल्ला)मा मेरो उम्मेदवारी दर्ता देखिएकाले उक्त पदमा उम्मेदवारी दिने मेरो कुनै मनसाय नभएकोले उक्त पदको उम्मेदवारी फिर्ता लिएको अनुरोधका साथ जानकारी गराउँदै मेरो नाम उक्त सूचीबाट हटाइदिनुहोला। मनोनयनपत्र फिर्ता लिइसक्नुपर्ने समय आइतबार बिहान ११ बजेसम्म तोकिएको थियो। सोही समयभित्र उनले उम्मेदवारी फिर्ता लिएका हुन्। कांग्रेसको जारी महाधिवेशनमा उम्मेदवारको अन्तिम नामावली नेपाली वर्णानुक्रमअनुसार दिउँसो १२:१५ बजे प्रकाशित हुने समितिका समितिका संयोजक गोपालकृष्ण घिमिरेले जानकारी दिए।"
कांग्रेस महाधिवेशन : तीन मतदान केन्द्र र एघार सय बुथ,"काठमाडौं : नेपाली कांग्रेसको १४ औँ महाअधिवेशनअन्तर्गत सोमबार (भोलि) हुने निर्वाचनका लागि तीन स्थानमा मतदान केन्द्र स्थापना गरिएको छ । यसैगरी एक हजार १०० बुथमार्फत मतदान गर्ने व्यवस्था मिलाइएको छ । मतदाताको सङ्ख्या बढी भएपछि निर्वाचन समितिले तीन स्थानमा मतदान केन्द्र स्थापना गरेको महाधिवेशन मिडिया सेन्टरका संयोजक डासुरेश आचार्यले जानकारी दिए । महाधिवेशनस्थल राष्ट्रियसभागृहमा पार्टी केन्द्रीय कार्यसमिति, जनसम्पर्क समिति, भातृशुभेच्छुक सङ्घसंस्था, कर्णाली प्रदेश र लुम्बिनी प्रदेशका मतदाताका लागि मतदान गर्ने व्यवस्था तोकिएको छ । त्यसैगरी भृकुटीमण्डपको प्राङ्गणमा प्रदेश नं २ र गण्डकी प्रदेशका मतदाताका लागि मतदान गर्ने व्यवस्था गरिएको छ । भृकुटीमण्डपको हलमा भने प्रदेश नं १, वाग्मती र सुदूरपश्चिम प्रदेशका महाधिवेशन प्रतिनिधिका लागि मतदान गर्ने व्यवस्था मिलाइएको पार्टीको केन्द्रीय निर्वाचन समितिले जनाएको छ । निर्वाचनमा २९ प्रकारका मतपत्रको व्यवस्था गरिएको छ भने सबै मतपत्रका लागि अलगअलग मतपेटिकाको व्यवस्था गरिएको समितिले जनाएको छ । मतदान गर्नका लागि राष्ट्रिय सभागृहमा २९३, भृकुटीमण्डप प्राङ्गणमा २९३ बुथ र भृकुटीमण्डपको हलमा ५१४ बुथ राखिने भएको छ । मतदान सोमबार बिहान ८ देखि ५ बजेसम्म हुनेछ । महाधिवेशनमा इलेक्ट्रोनिक भोटिङ मेसिन प्रयोग गर्ने बारेमा छलफल भए पनि अन्ततः कागजको मतपत्रमा नै मतदान हुने भएको छ । कांग्रेस केन्द्रीय कार्यसमितिका पदाधिकारीमध्ये एक सभापति, दुई उपसभापति, दुई महामन्त्री, आठ सहमहामन्त्री, आठ सहमहामन्त्रीको निर्वाचन हुने व्यवस्था छ । कोषाध्यक्ष भने निर्वाचित केन्द्रीय सदस्यमध्येबाट निर्वाचित हुने व्यवस्था छ । यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासीजनजाती १५, खसआर्य १३, मधेसी नौ, थारु चार, मुस्लिम तीन, पिछडिएको क्षेत्रबाट एक, अल्पसङ्ख्यकबाट एक, अपाङ्बाट एक सदस्य गरी कूल १३४ पदाधिकारी तथा सदस्यको निर्वाचन हुने विधानको व्यवस्था छ । यस बाहेक केन्द्रीय सभापतिले ३३ जना मनोनित गर्ने विधानमा उल्लेख छ । पार्टीका सबै तहका पदाधिकारी तथा सदस्यको पदावधि चार वर्षको हुनेछ । असाधारण स्थिति भएमा केन्द्रीय कार्यसमितिले सोको कारण खोली बढीमा एक वर्षसम्मको अवधि बढाउन सक्ने विधानको व्यवस्था छ । यस महाधिवेशनमा महाधिवेशन प्रतिनिधिको सङ्ख्या जम्मा चार हजार ७४३ कायम रहेको छ । पार्टीको केन्द्रीय निर्वाचन समितिका अनुसार १६५ सङ्घीय निर्वाचन क्षेत्र, भ्रातृ तथा शुभेच्छुक संस्था र विदेशस्थित जनसम्पर्कबाट गरी उक्त सङ्ख्यामा महाधिवेशन प्रतिनिधि चयन हुने भएका हुन्। रासस"
सभापतिमा शेखर कोइरालाको उम्मेदवारी किन ?,"काठमाडौं : नेपाली कांग्रेसको सभापतिमा उम्मेदवार घोषणा गरेका डाशेखर कोइरालाले प्रतिबद्धता सार्वजनिक गरेका छन्। नेता कोइरालाले आइतबार आफ्नो प्रतिवद्धता सार्वजनिक गर्दै सभापति पदमा 'एक कार्यकालको' लागि मात्र उठेको बताएका छन्। 'हाम्रा अग्रज नेताहरुको गौरवशाली इतिहास र त्यागलाई साक्षी राख्दै कांग्रेसको भविष्य युवाहरुको काँधमा मात्र सुरक्षित छ भन्ने विश्वासका साथ म कांग्रेस सभापति पदमा एक कार्यकालको लागि मात्र उठेको छु।' प्रतिबद्धता सार्वजनिक गर्दै कोइरालाले भनेका छन्,' चार वर्षको कांग्रेस सभापतिको कार्यकालमा पार्टीको विचार, संगठन, नेतृत्वमा नयाँधार र नयाँपन ल्याउने विश्वासको साथ आफ्नो उम्मेदवारी घोषणा गरिरहँदा संक्षिप्त विचार र कार्यक्रमसहित उभिएको छु । यसको विस्तृत रुप यथासमय ल्याउने बाचा गर्दछु।' उनले पार्टीलाई युवाको जोस र पाकाहरुको अनुभवबाट अगाडि बढाउने बताएका छन्। उनले 'नयाँ युवाको नयाँ कांग्रेस' चुनावी नारा नै बनाएका छन्। उनले कांग्रेस पार्टीका अगुवा कार्यकर्तालाई राजनीतिक विचारबाट दिक्षित गर्न पार्टी विधानअनुरुप राष्ट्रियता, लोकतन्त्र र समाजवाद जस्ता कांग्रेसका आदर्शहरु प्रति निष्ठावान बनाउने अभियान चलाउने बताएका छन्। पार्टीभित्रको सांगठनिक ढाँचालाई वैचारिक यात्रासँग जोडने कार्यलाई तीव्रता दिने र यसको लागि कार्यक्रमहरु निर्माण गरेर अगाडि बढ्ने प्रतिबद्धतामा समेटेका छन्। कांग्रेसको चालु अधिवेशनलाई अन्तराष्ट्रिय समुदायले पनि चासोको साथ हेरिरहेको भन्दै कांग्रेसको अधिवेशन कांग्रेसजनको लागि मात्र नभइ सम्पूर्ण नेपाली समाज रुपान्तरणको प्रक्रिया भएको बताएका छन्। नेता कोइरालाले आफ्नो विवेकको मत प्रयोग गरी मतदात गर्न आग्रह समेत गरेका छन्। कोइरालाको प्यानलबाट महामन्त्रीमा गगनकुमार थापा, डा मीनेन्द्र रिजाल छन्। यस्तै उपसभापतिमा धनराज गुरुङ र डा चन्द्र भण्डारीले मनोनयनपत्र दर्ता गरेका छन्। सहमहामन्त्रीमा खस आर्यबाट देवराज चालिसे, महिलाबाट कमला पन्त, दलितबाट जीवन परियार, मधेसीबाट रामकृष्ण यादव, मुस्लिमबाट शेख वकिल, पिछडिएको क्षेत्रबाट बद्री पाण्डे, आदिवासी जनजातिबाट विकास लामा र तेजुलाल चौधरी उम्मेदवार छन्। कांग्रेसको नयाँ नेतृत्वको लागि सोमबार बिहान मतदान हुँदैछ। कांग्रेसको १४ महाधिवेशनमा केन्द्रीय कार्यसमितिका १ सय ३४ पदका चुनाव हुन लागेको हो। हेर्नुहोस् डाकोइरालाको प्रतिबद्धता"
दुर्गा प्रसाई पनि एमाले केन्द्रीय सदस्य,काठमाडौं : नेकपा एमालेले मेडिकल व्यवसायी दुर्गा प्रसाईलाई केन्द्रीय सदस्यमा मनोनित गरेको छ । शनिबारबाट बसेको दोस्रो केन्द्रीय कमिटिको बैठकले प्रसाईलाई केन्द्रीय सदस्य बनाएको हो । गत असोज १५ देखि १७ गतेसम्मको विधान महाधिवेशन बेला गोदावरीमा देखिएका प्रसाई कार्तिक ७ गते झापाको विर्तामोडमा भएको भव्य समारोहमा एमालेमा प्रवेश गरेका थिए। चितवनमा भएको राष्ट्रिय महाधिवेशनमा प्रतिनिधि बनेर आएका थिए । आफू प्रवेशसँगै अन्य माओवादी नेतालाई पनि उनले एमालेमा प्रवेश गराइरहेका छन् । लामो समय प्रसाई नेकपा माओवादी केन्द्रमा रहे । विगतमा माओवादी केन्द्रका अध्यक्ष पुष्पकमल दाहालसँग निकट रहेका प्रसाई एमाले र माओवादी केन्दको एकतादेखि चर्चामा आएका हुन्। झापाको विर्तामोडमा रहेको बीएण्डबी मेडिकल कलेजलाई सम्बन्धन दिलाउने सिलसिलामा माओवादी केन्द्रका नेता नारायणकाजी श्रेष्ठ र गिराजमणी पोखरेलले असहयोग गरेको आरोप प्रसाईले लगाउँदै आएका छन् । उनी ओली र प्रचण्डलाई मार्सीको भात खुवाइएपछि भाइरल भएका थिए। झापाको क्षेत्र नम्बर २ बाट प्रतिनिधि सभामा उम्मेदवारमा उनको चर्चा हुन थालेको हो।
"एमाले केन्द्रीय कमिटीको बैठक बस्दै : केन्द्रीय सदस्य मनोनयन, स्थायी कमिटी गठन हुने","काठमाडौं : शनिबारदेखि जारी नेकपा (एमाले)को केन्द्रीय कमिटीको बैठक आइतबार बिहान पनि बस्दैछ। एमालेको दशौं महाधिवेशनपछिको दोस्रो केन्द्रीय कमिटी बैठक बिहान ११ बजे जर्मन हाउस हस्पिटालिटी गठ्ठाघर भक्तपुरमा बस्न लागेको हो। आइतबारको बैठकमा बाँकी रहेका १० प्रतिशत केन्द्रीय सदस्य मनोनयन, स्थायी कमिटी र पोलिटब्यूरो कमिटी गठन, पार्टीका केन्द्रीय सदस्यको कार्यविभाजनलगायत एजेण्डामाथि छलफल हुने उपमहासचिव प्रदीप ज्ञवालीले जानकारी दिए। शनिबार बैठकमा रहेका १५ कार्यसूचीमध्ये ९ वटा कार्यसूचीमाथि छलफल गरिएको उनले बताए। बैठकले फागुन मसान्तभित्र सबै जनवर्गीय सङ्गठनको महाधिवेशन र राष्ट्रिय सम्मेलन सम्पन्न गर्न निर्देशन दिएको ज्ञवालीले बताए। उनका अनुसार आगामी पुस २३ गते जिल्ला अधिवेशन एकै साथ र माघ ८ गते सबै प्रदेश कमिटीको अधिवेशन एकै साथ सम्पन्न गर्ने निर्णय भएको छ। पुस महिनामा आवश्यक तयारी गरेर माघ र फागुन महिनामा पार्टी विस्तार र पार्टी प्रवेश अभियान सञ्चालन गरिने बैठकले निर्णय गरेको छ। पार्टीको केन्द्रीय कार्यालय ललितपुरस्थित तुल्सीलाल स्मृति प्रतिष्ठानमा सार्ने निर्णय गरिएको छ। बल्खुस्थित पुरानो पार्टी कार्यालय रहेको जग्गामा नयाँ भवन नबनाउञ्जेल तुल्सीलाल स्मृति प्रतिष्ठानमा कार्यालय सार्ने निर्णय भएको एमालेले जनाएको छ।"
कांग्रेस निर्वाचनको मतपेटिका ५ सय लिटरको ड्रम,"काठमाडौं : नेपाली कांग्रेसले इलेक्ट्रोनिक भोटिङ सिष्टमको सट्टा पुरानै प्रणालीबाट मतदान गर्ने भएको छ। कांग्रेसका नेता र उम्मेदवारबीच इलेक्ट्रोनिक भोटिङ सिष्टमा सहमति जुट्न नसकेपछि पुरानै प्रणालीबाट मतदान हुन लागेको हो। नेपाली कांग्रेसले प्रविधिमैत्री जमानामा इलेक्ट्रोनिक भोटिङ सिष्टम प्रयोग नगरी ५ सय लिटिरको प्लाष्टिकको ड्रमलाई मतपेटिका बनाएको छ। महाधिवेशनस्थल भृकुटिमण्डपस्थित राष्ट्रियसभा गृहमा मतपेटिकाका रुपमा प्रयोग गर्न दर्जनौं ड्रम राखिएका छन्। हरियो रङका यी ड्रमहरुले त्यहाँ पुग्ने जोकसैको ध्यान तानिरहेका छन्। कांग्रेस निर्वाचन समितिका अनुसार मतदातनमा २९ किसिमका मतपत्रको व्यवस्थापन गरिएको छ । पदअनुसार फरक फरक आकार र रङका मतपत्र बनाइएका छन्। महाधिवेशनमा ४ हजार बढी महाधिवेशन प्रतिनिधिहरु मतदाता रहेका छन्। कांग्रेस केन्द्रीय कार्यसमितिका पदाधिकारीमध्ये एक सभापति, दुई उपसभापति, दुई महामन्त्री र आठ सहमहामन्त्रीको निर्वाचन हुने व्यवस्था छ। कोषाध्यक्ष भने निर्वाचित केन्द्रीय सदस्य मध्येबाट निर्वाचित हुने व्यवस्था छ। त्यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासीजनजाति १५, खसआर्य १३, मधेसी नौ, थारु चार, मुस्लिम तीन, पिछडिएको क्षेत्रबाट एक, अल्पसङ्ख्यकबाट एक, अपाङ्गताबाट एक सदस्य गरी कूल १३४ पदाधिकारी तथा सदस्यको निर्वाचन हुने विधानको व्यवस्था छ। यसबाहेक केन्द्रीय सभापतिले ३३ जना मनोनित गर्ने विधानमा उल्लेख छ। पार्टीका सबै तहका पदाधिकारी तथा सदस्यको पदावधि चार वर्षको हुनेछ। असाधारण स्थिति भएमा केन्द्रीय कार्यसमितिले सोको कारण खोली बढीमा एक वर्षसम्मको अवधि बढाउन सक्ने विधानको व्यवस्था छ। यस महाधिवेशनमा महाधिवेशन प्रतिनिधिको सङ्ख्या जम्मा चार हजार ७४३ कायम रहेको छ। पार्टीको केन्द्रीय निर्वाचन समितिका अनुसार १६५ सङ्घीय निर्वाचन क्षेत्र, भ्रातृ तथा शुभेच्छुक संस्था र विदेशस्थित जनसम्पर्कबाट गरी उक्त सङ्ख्यामा महाधिवेशन प्रतिनिधि चयन भएका हुन्। यसअघि शुक्रबार भृकुटीमण्डपमा भव्य समारोहका बीच महाधिवेशनको उद्घाटन भएको थियो। नयाँ नेतृत्व चयनका लागि सोमबार बिहान मतदान हुँदैछ।"
उम्मेदवारहरुको अन्तिम नामावली प्रकाशन (सूचीसहित),"काठमाडौं: नेपाली कांग्रेसले १४औं महाधिवेशनमा पदाधिकारी र केन्द्रीय सदस्य पदका उम्मेदवारको अन्तिम नामावली प्रकाशन गरिएको छ। निर्वाचन समितिले प्रकाशन गरेको नामावलीअनुसार सभापतिमा ५, दुई उपसभापतिका लागि ७, दुई महामन्त्रीका लागि ६ र ८ जना सहमहामन्त्रीका लागि १९ जनाले उम्मेदवारी दिएका छन्। निर्वाचन समितिका अनुसार विभिन्न पदमा उम्मेदवारी दिएका ५७ जनाले मनोनयन फिर्ता लिएका छन्। निर्वाचन समितिले तोकेको समयभित्र सभापति पदमा उम्मेदवारी दिएका गोरखाका युवराज न्यौपाने र सहमहामन्त्रीमा उम्मेदवारी दिएका सुरेन्द्र चौधरीले उम्मेदवारी फिर्ता लिएका छन्। नयाँ केन्द्रीय समितिको पदाधिकारी र केन्द्रीय सदस्य गरी १३४ पदका लागि ५४८ जनाले मनोनयन दर्ता गराएका थिए। े"
"उपसभापतिका उम्मेदवार आचार्यले भने, विचार रोज्ने कि गुट निर्णय गर्नुस्","काठमाडौं : नेपाली कांग्रेसका उपसभापति पदका उम्मेदवार महेश आचार्यले मतदान गर्न जाँदा विचार रोज्ने कि गुट रोज्ने मतदाताले छिनोफानो गर्नुपर्ने बताएका छन्। शनिबार प्यानल बाहिरबाट उपसभापति पदमा उम्मेदवारी दिएका आचार्यले पार्टीभित्रको मर्न लागेको नीति र विचारलाई नयाँ जीवन प्रदान गर्नु आवश्यक रहेको दाबी हुन्। आचार्यले भनेका छन्, मतदान गर्न जाँदा विचार रोज्ने कि गुट रोज्ने? तपाईंको विवेकले उचित निर्णय गर्नेछ। उनले पार्टीभित्र मर्न थालेको नीति र विचारको राजनीतिलाई नयाँ जीवन प्रदान गर्न आफूले उम्मेदवारी दिएको बताएका छन्। मेरो उम्मेदवारी गुटबन्दीको धमिराले खाइराखेको संगठनको शक्तिलाई जोगाउनका लागि हो। निष्ठाको राजनीति गर्ने साथीहरूको स्वाभिमानमाथि पैसा र बल प्रयोगको प्रहार रोक्नका लागि हो, उनले भनेका छन्, संकटको घडीमा हाम्रो पार्टी विचार शुन्य भयो, नीतिगत बहस र अग्रसरतामा चुक्यो भने राष्ट्रको अस्मिता जोखिम पर्नसक्छ। मेरो उम्मेदवारी यो संकटबाट पार्टी र देशलाई जोगाउने वैचारिक अभियानमा केन्द्रित छ।"
एमालेको केन्द्रीय सदस्यमा कोको भए मनोनित ? (सूचीसहित),"काठमाडौं : नेकपा एमालेले केन्द्रीय कमिटीमा १० प्रतिशत सदस्य मनोनित गरेको छ । आइतबार जर्मन हाउस हस्पिटालिटी गठ्ठाघरमा बसेको केन्द्रीय कमिटी बैठकले केन्द्रीय सदस्यमा मनोनित गरेको हो। बैठकमा अध्यक्ष केपी शर्मा ओलीले मनोनित हुनेहरूको नामावली पढेर सुनाएका हुन्। एमाले केन्द्रीय कमिटी सदस्यमा लालबाबु पण्डित, विशाल भट्टराई, दुर्गा प्रसाईदेखि अनेरास्ववियुका पूर्व अध्यक्ष ऐन महरसमेत समेटिएका छन्। महाधिवेशनबाट केन्द्रीय सदस्य निर्वाचित भएपनि पण्डितले पदमा बस्न अस्वीकार गरेका थिए । भट्टराई केन्द्रिय सदस्यमा आउने चर्चा चलेपनि उम्मेदवारी दर्ता गरेका थिएनन्। उनलाई प्रदेश अध्यक्ष बनाउने आश्वसन दिइएको थियो। यी हुन् मनोनित केन्द्रीय सदस्य१) लालबाबु पण्डित २) विशाल भट्टराई ३) चन्द्रमोहन गौचन४) कृष्ण केसी५) ऐन महर६) रमेश पौडेल७) सूर्य पाठक८) हरि घिमिरे९) पदम गिरी१०) युवराज बाँस्कोटा११) यज्ञबहादुर बोगटी१२) दल फडेरा १३) बद्री न्यौपाने१४) रुपनारायण श्रेष्ठ१५) उद्धव रेग्मी१६) प्रेम दंगला१७) भीम केसी१८) सुवास देवकोटा१९) हरिकृष्ण व्यञ्जनकार२०) इन्दिरा गौतम२१) सरस्वती चौधरी२२) मानवीर राई२३) यमुना रोका२४) कल्पना चापागाईं२५) आशा विक२६) उमा कोइराला२७) नैनकला ओझा२८) मञ्जु गुरुङ२९) इन्दिरा सञ्जेल३०) विमला अर्याल३१) गीता कार्की३२) शान्ति अधिकारी३३) रुक्मिणी राना३४) तारादेवी गुरुङ३५) सविता यादव३६) विषमलाल अधिकारी३७) रेशम लामा३८) गोविन्द दुवाल३९) रतननाथ योगी४०) चन्द्रबहादुर विश्वकर्मा४१) सहदेव बोटी४२) बालसिंह काउछा४३) दुर्गा प्रसाई"
यी हुन् एमालेको ४५ सदस्यीय स्थायी कमिटी (सूचीसहित),"काठमाडौं: नेकपा एमालेको केन्द्रीय कमिटी बैठकले ४५ सदस्यीय स्थायी कमिटी गठन गरेको छ। स्थायी कमीटीमा पार्टी अध्यक्ष केपी शर्मा ओलीसहित नेताहरु ईश्वर पोखरेल, अष्टलक्ष्मी शाक्य, युवराज ज्ञवाली, रामबहादुर थापा, विष्णु पौडेल, सुरेन्द्र पाण्डे, सुवासचन्द्र नेम्वाङ, शंकर पोखरेल, पृथ्वी सुब्बा गुरुङ, प्रदीप ज्ञवाली, विष्णु प्रसाद रिमाल, गोकर्ण विष्ट, छविलाल विश्वकर्मा, टोपबहादुर रायमाझी रहेका छन्। त्यस्तै पद्मा अर्याल, योगेश भट्टराई, रघुवीर महासेठ, लेखराज भट्ट, घनश्याम भुसाल, गुरु बराल, देवराज घिमिरे, भीम आचार्य, लालबाबु पण्डित, खगराज अधिकारी, किरण गुरुङ, काशीनाथ अधिकारी, रघुजी पन्त, भानुभक्त ढकाल, मणिचन्द्र थापा, शेरधन राई, कृष्णगोपाल श्रेष्ठ, यमलाल कँडेल, अग्नि खरेल, प्रभु साह, डा राजन भट्टराई, सीता पौडेल रहेका छन्। त्यस्तै नेताहरु विन्दा पाण्डे, गोरखबहादुर बोगटी, कर्णबहादुर थापा, राजेन्द्र गौतम, थममाया थापा, शेरबहादुर तामाङ, शिवमाया तुङ्वाहाम्फे, हिक्मत कार्की स्थायि कमिटिमा परेका छन्।"
"कांग्रेस महाधिवेशन स्थलमा नाचगान गर्दै, भोट माग्दै (फोटो फिचर)",काठमाडौंः नेपाली कांग्रेसको महाधिवेशनमा उम्मेदवारहरु भोट माग्न व्यस्त छन्। उनीहरु नाँचगान गर्दै मतदाताहरुबीच भोट मागिरहेका छन्। उनीहरुले उम्मेदवारहरुका पक्षमा नाराबाजी पनि गरिरहेका छन्। चुनावमा सभापतिमा शेखर कोइराला र शेरबहादुर देउवा प्यानलसहित भिडेका छन्। त्यसो त प्रकाशमान सिंह र विमलेन्द्र निधीले पनि सभापतिमा उम्मेदवारी दिएका छन्।
कांग्रेस महाधिवेशन : ५७ जनाले गरे उम्मेदवारी फिर्ता,"काठमाडौं : नेपाली कांग्रेसको जारी महाधिवेशनमा ५७ जनाले उम्मेदवारी फिर्ता लिएका छन्। मनोनयनपत्र फिर्ता लिइसक्नुपर्ने समय आइतबार बिहान ११ बजेसम्म समय निर्धारण भएपनि डेढ घण्टा थप गरिएको थियो । उक्त समयभित्र ५५ जना केन्द्रीय सदस्य, एक जना सभापति र एक सहमहामन्त्रीले उम्मेदवारी फिर्ता लिएको निर्वाचन समितिले जनाएको छ। समितिका अनुसार सभापतिका उम्मेदवार युवराज न्यौपानेले फिर्ता लिएका हुन्। उनले शेखर कोइरालालाई समर्थन गरेका छन्। यसैगरी सहमन्त्री पदका उम्मेदवार सुरेन्द्रकुमार चौधरीले पनि उम्मेदवारी फिर्ता लिएका छन्। उनले शेरबहादुर देउवाको प्यानलबाट उम्मेदवारी दिएका थिए। १४ औं महाधिवेशनमा सभापतिमा शेरबहादुर देउवा, डा शेखर कोइराला, प्रकाशमान सिंह र विमलेन्द्र निधि र कल्याणकुमार गुरुङबीच प्रतिस्पर्धा हुने भएको छ। संस्थापनइतर समूहले शनिबारसम्मै साझा उम्मेदवारको पहल गरे पनि सफल हुन नसकेपछि सिंह र डा कोइरालाको छुट्टाछुट्टै उम्मेदवारी परेको हो। अन्तिम नामावली नेपाली वर्णानुक्रमअनुसार केहि समयपछि प्रकाशित हुने समितिका समितिका संयोजक गोपालकृष्ण घिमिरेले जानकारी दिए। निर्वाचन समितिका अनुसार शनिबार उम्मेदवार मनोनयन दर्ताक्रम अनुसार प्रकाशित गरिएको थियो। कांग्रेसले उम्मेदवारको मनोनयन दर्ता भएसँगै आफ्ना नेताको पक्षमा मत माग्न कार्यकर्ता व्यस्त रहेका छन्। मतदान सोमबार बिहानबाट हुनेछ।"
शेखर कोइरालालाई समर्थन गर्दै न्यौपानेले गरे उम्मेदवारी फिर्ता,"काठमाडौ : नेपाली कांग्रेसको १४ औं महाधिवेशनअन्तर्गत युवराज न्यौपानेले सभापतिको उम्मेदवारी फिर्ता लिएका छन्। न्यौपानेले सभापतिका अर्का उम्मेदवार डा शेखर कोइरालालाई समर्थन गर्दै आफ्नो उम्मेदवारी फिर्ता लिएका हुन्। शनिबार सभापतिमा ६ जनाले उम्मेदवारी दिएका थिए। मैले सभापतिबाट उम्मेदवारी फिर्ता लिएँ, मैले उठाएका मुद्दा कोइरालाको प्यानलसँग मिल्यो। न्यौपानेले भने, अब शेखर कोइरालालाई समर्थन छ, उहाँको टीमलाई सघाउँछु। १४ औं महाधिवेशनमा सभापतिमा शेरबहादुर देउवा, कोइराला, प्रकाशमान सिंह र विमलेन्द्र निधिसहित स्वतन्त्र रूपमा कल्याणकुमार गुरुङबीच प्रतिस्पर्धा हुनेछ।"
कांग्रेस महाधिवेशन : उम्मेदवारको अन्तिम नामावली प्रकाशन १२:१५ बजे,"काठमाडौं : नेपाली कांग्रेसको जारी महाधिवेशनमा उम्मेदवारको अन्तिम नामावली प्रकाशन आइतबार दिउँसो १२:१५ बजे हुने भएको छ। अन्तिम नामावली नेपाली वर्णानुक्रमअनुसार दिउँसो १२:१५ बजे प्रकाशित हुने समितिका समितिका संयोजक गोपालकृष्ण घिमिरेले जानकारी दिए। निर्वाचन समितिका अनुसार शनिबार उम्मेदवार मनोनयन दर्ताक्रम अनुसार प्रकाशित गरिएको हो। मनोनयनपत्र फिर्ता लिइसक्नुपर्ने समय आइतबार बिहान ११ बजेसम्मको समय रहेको छ। उम्मेदवारको अन्तिम नामावली प्रकाशन भएपछि मतदान सोमबार बिहान ८ बजेदेखि हुने उनले बताए। उम्मेदवार मनोनयन दर्ता, उम्मेदवारी मनोनयन दर्ताउपर दाबी विरोध र जाँचबुझ, दाबी विरोधउपर निर्णय र उम्मेदवारको पहिलो नामावली प्रकाशन शनिबार राति गरिएको हो। कांग्रेसले उम्मेदवारको मनोनयन दर्ता भएसँगै आफ्ना नेताको पक्षमा मत माग्न कार्यकर्ता व्यस्त रहेका छन्। कांग्रेस सभापति पदमा ६ नेताबीच प्रतिस्पर्धा हुने भएको छ। १४ औं महाधिवेशनमा सभापतिमा शेरबहादुर देउवा, डा शेखर कोइराला, प्रकाशमान सिंह र विमलेन्द्र निधि, कल्याणकुमार गुरुङ र युवराज न्यौपानेले प्रतिस्पर्धा गर्ने भएका हुन्। संस्थापनइतर समूहले शनिबारसम्मै साझा उम्मेदवारको पहल गरे पनि सफल हुन नसकेपछि सिंह र डा कोइरालाको छुट्टाछुट्टै उम्मेदवारी परेको हो। निर्वाचन समितिका संयोजक गोपालकृष्ण घिमिरेले दुई महामन्त्री पदमा डा प्रकाशशरण महत, विश्वप्रकाश शर्मा, गगनकुमार थापा, डा मीनेन्द्र रिजाल, प्रदीप पौडेल र डा राजाराम कार्की उम्मेदवार बनेको जानकारी दिए। डा महत र पौडेल देउवा, शर्मा सिंह, डा रिजाल र थापा डा कोइराला अनि डा कार्की निधिको प्यानलबाट अघि सरेका हुन्। कृष्णप्रसाद सिटौलासँग तालमेलसँगै संस्थापनबाट डा महत र पौडेलले बाजी मारेका छन्।देउवा प्यानलबाट उपसभापतिमा विजयकुमार गच्छदार र पूर्णबहादुर खड्का उम्मेदवार छन्। सहमहामन्त्रीमा महिलाबाट महालक्ष्मी उपाध्याय डिना, आदिवासी जनजातिबाट भीष्मराज आङ्देम्बे, दलितबाट मानबहादुर विश्वकर्मा, मधेशीबाट महेन्द्र यादव, खस आर्यबाट किशोरसिंह राठौर, थारुबाट उमाकान्त चौधरी, मुस्लिमबाट फरमुल्लाह मन्सुर र पिछडिएको क्षेत्रबाट जीवनबहादुर शाही उम्मेदवार छन्। डा कोइरालाको टिमबाट उपसभापतिमा धनराज गुरुङ र डा चन्द्र भण्डारीले मनोनयनपत्र दर्ता गरेका छन्। सहमहामन्त्रीमा खस आर्यबाट देवराज चालिसे, महिलाबाट कमला पन्त, दलितबाट जीवन परियार, मधेसीबाट रामकृष्ण यादव, मुस्लिमबाट शेख वकिल, पिछडिएको क्षेत्रबाट बद्री पाण्डे, आदिवासी जनजातिबाट विकास लामा र तेजुलाल चौधरी उम्मेदवार छन्। सिंहले उपसभापतिमा सुजाता कोइराला र महामन्त्रीमा शर्मालाई अघि सारेका छन्। उनले आफ्नो प्यानल भने पूरा गरिसकेका छैनन्। यस्तै, निधिको टिमबाट उपसभापतिमा दिव्येश्वरी शाह र महामन्त्रीमा डा कार्कीबाहेक अरूको नाम खुलाइएको छैन।"
महेश आचार्यको प्रश्न 'विचार रोज्ने कि गुट?',"काठमाडौंः नेपाली कांग्रेस उपसभापतिका उम्मेदवार महेश आचार्यले हस्तलिखित चिट्ठी सार्वजनिक भएको छ। उनले चिट्ठीमा 'मतदान गर्न जाँदा विचार रोज्ने कि गुट रोज्ने? तपाईँको विवेकले उचित निर्णय गर्नेछ' भनेका छन्। पत्रमा भनिएको छ, यसपटक मैले उपसभापति पदमा उम्मेदवारी दिएको छ। तपाईँको अमूल्य मत र समर्थन चाहन्छु। पार्टीभित्र मर्न थालेको नीति र विचारको राजनीतिलाई नयाँ जीवन प्रदान गर्नु हो। उनले आफ्नो उम्मेदवारी निष्ठाको रजनीति गर्ने साथीहरुको स्वाभिमानमाथि पैसा र बल प्रयोगको प्रहार रोक्नका लागि भएको बताए। 'देश यतिबेला गम्भीर संकटमा छ। लोकतन्त्रका स्तम्भ सरकार संसद् र न्याय क्षेत्र प्रभावहीन र अस्तव्यस्त छन्, उनले भनेका छन्।"
कांग्रेसमा भयो गुट अदलबदल,"काठमाडौं : कांग्रेस सभापति पदमा शनिबार ६ नेताले मनोनयनपत्र दर्ता गरेका छन्। मुख्यगरी दुई गुट देखिँदै आएकामा १४औं महाधिवेशनमा चार प्यानल बनेको छ। जसकारण धेरै नेता गुट परिवर्तन गरी उम्मेदवार बनेका छन्। सभापतिमा शेरबहादुर देउवा, डा शेखर कोइराला, प्रकाशमान सिंह र विमलेन्द्र निधिसहित स्वतन्त्र रूपमा कल्याणकुमार गुरुङ र युवराज न्यौपानेले प्रतिस्पर्धा गर्ने भएका छन्। संस्थापनइतर समूहले शनिबारसम्मै साझा उम्मेदवारको पहल गरे पनि सफल हुन नसकेपछि सिंह र डा कोइरालाको छुट्टाछुट्टै उम्मेदवारी परेको हो। वरिष्ठ नेता रामचन्द्र पौडेल भने नेतृत्वको प्रतिस्पर्धाबाट पछि हटेका छन्। कोइराला परिवारको एकता छिन्नभिन्न भएको छ। निकै चासोका साथ हेरिएको दुई महामन्त्री पदमा डा प्रकाशशरण महत, विश्वप्रकाश शर्मा, गगनकुमार थापा, डा मीनेन्द्र रिजाल, प्रदीप पौडेल र डा राजाराम कार्की उम्मेदवार बनेका छन्। डा महत र पौडेल देउवा, शर्मा सिंह, डा रिजाल र थापा डा कोइराला अनि डा कार्की निधिको प्यानलबाट अघि सरेका हुन्। देउवा पक्षबाट यसअघि महामन्त्रीमा बालकृष्ण खाँण, ज्ञानेन्द्रबहादुर कार्की र एनपी साउदको नाम चर्चामा थियो। तर, कृष्णप्रसाद सिटौलासँग तालमेलसँगै डा महत र पौडेलले बाजी मारेका हुन्। मनोनयन दर्तापछि निवर्तमान सभापति तथा प्रधानमन्त्री शेरबहादुर देउवासहितको समुह। तस्बिर : अशोक दुलाल देउवा प्यानलबाट उपसभापतिमा विजयकुमार गच्छदार र पूर्णबहादुर खड्का उम्मेदवार छन्। सहमहामन्त्रीमा महिलाबाट महालक्ष्मी उपाध्याय डिना, आदिवासी जनजातिबाट भीष्मराज आङ्देम्बे, दलितबाट मानबहादुर विश्वकर्मा, मधेशीबाट महेन्द्र यादव, खस आर्यबाट किशोरसिंह राठौर, थारुबाट उमाकान्त चौधरी, मुस्लिमबाट फरमुल्लाह मन्सुर र पिछडिएको क्षेत्रबाट जीवनबहादुर शाही उम्मेदवार छन्। देउवाले कांग्रेसलाई बलियो बनाउँदै आगामी स्थानीय, प्रदेश र संघीय संसदको निर्वाचनमा पार्टीलाई बहुमत दिलाउने आफ्नो एउटै लक्ष्य रहेको बताए। यो लक्ष्यमा सबैको साथ र सहयोगको अपेक्षा गरेको छु, देउवाले मनोनयन दर्ताका क्रममा भने। डा कोइरालाको टिमबाट उपसभापतिमा धनराज गुरुङ र डा चन्द्र भण्डारीले मनोनयनपत्र दर्ता गरेका छन्। सहमहामन्त्रीमा खस आर्यबाट देवराज चालिसे, महिलाबाट कमला पन्त, दलितबाट जीवन परियार, मधेसीबाट रामकृष्ण यादव, मुस्लिमबाट शेख वकिल, पिछडिएको क्षेत्रबाट बद्री पाण्डे, आदिवासी जनजातिबाट विकास लामा र तेजुलाल चौधरी उम्मेदवार छन्। सिंहले उपसभापतिमा सुजाता कोइराला र महामन्त्रीमा शर्मालाई अघि सारेका छन्। उनले आफ्नो प्यानल भने पूरा गरिसकेका छैनन्। यस्तै, निधिको टिमबाट उपसभापतिमा दिव्येश्वरी शाह र महामन्त्रीमा डा कार्कीबाहेक अरूको नाम खुलाइएको छैन। निधि १३ औं महाधिवेशनमा देउवा समूहबाट उपसभापति बनेका थिए। सभापतिका अर्का प्रत्याशी गुरुङ पनि देउवा समूहबाटै केन्द्रीय सदस्य बनेका थिए। सिटौलासँगको सहमतिले धक्का !देउवा समूहबाट महिना दिनदेखि आफैं पद तोक्दै उम्मेदवारी घोषणा गर्दै आएका नेता सिटौलासँगको सहमतिका कारण पछि हट्न बाध्य भएका छन्। उम्मेदवारी दर्ता गराउने दिनको अघिल्लो मध्यरात मात्रै देउवासिटौला सहमति भएको हो। देउवाले आश्वासन दिएर आफ्नो एकल नेतृत्वका लागि अरूको राजनीतिलाई तिलाञ्जली दिएको उनीनिकट केही नेताको गुनासो छ। एक नेताले भने, देउवा आफैंले चाहेको भन्दा पनि यतिबेला भिन्न संरचना बनेको छ। उनलाई जित्नका लागि अहिलेको समयमा सिटौलाको आवश्यकता पर्ने थिएन। विभिन्न गुट र उपगुटको प्यानल बन्नुलाई स्वाभाविक ठान्छन् केन्द्रीय सदस्यका प्रत्याशी एवं पूर्वमन्त्री मोहनबहादुर बस्नेत। महाधिवेशन र निर्वाचनका बेला बन्ने प्यानलले पार्टीलाई खासै असर नपार्ने नेता बस्नेत बताउँछन्। विचार मिल्नेहरूको समूह बन्ने र त्यो व्यक्तिगत इच्छा र आकांक्षामा पनि भर पर्छ, उनी भन्छन्, नेपाली कांग्रेस भनेको समुद्र हो। कुन खोला र खोल्छा कहाँ मिसिन्छन् भन्ने कुराले अर्थ राख्दैनन्। जुन खोला जहाँबाट बगे पनि मिसिने त समुद्रमा नै हो। अहिले कहीँ न कहीँ स्थान पाउन प्यानल र गुट परिवर्तन गरे पनि अन्तिममा मिल्नै पर्छ। नमिली सुख्खै छैन। यसले पार्टीलाई कुनै असर गर्दैन। मनोनयन दर्तापछि शेखर कोइरालाको समुह। तस्बिर : सीताराम गुरागार्ईं सभापतिका प्रत्याशी गुरुङ प्यानल निर्माणले स्वार्थ समूहबीचको रस्साकस्सी चलिरहेको बताउँछन्। पहिलो कुरा त भागबन्डा र गुटबन्दीको अन्त्य गर्नुपर्छ। भागबन्डा र गुटबन्दीले नै नेपाली कांग्रेसलाई अल्मल्याइरहेको छ, उनी भन्छन्, त्यसैले नेपाली कांग्रेसलाई विधानअनुसार चलाउनुपर्छ। विधानअनुसार पार्टी चल्यो भने गुटबन्दी र भागबन्डाको अन्त्य हुन्छ। कोइराला परिवार छिन्नभिन्नकोइराला परिवारका तीन नेताले २०७४ माघ २ मा कांग्रेसमा विरासत फर्काउने उद्घोष गरेका थिए। डा शशांक कोइराला, सुजाता कोइराला र डा शेखर कोइरालाबीचको छलफल पुनः कोइराला परिवारको शक्ति फर्काउने निष्कर्षमा टुंगिएको थियो। त्यसपछि पनि यी तीन नेताले विभिन्न कार्यक्रममा कोइराला परिवार एक रहेको बताउन छाडेनन्। २०७५ भदौ १० गते विराटनगरमा एउटै माला पहिरिएर एक भएको सन्देश दिए। त्यतिबेला सुजाताले भनेकी थिइन्, कसैले टाउको दुखाउनु पर्दैन। हामी तीन एकै थियौं। एकै छौं र एक रहनेछौं। कोइराला परिवारका तेस्रो पुस्ताका शेखर, सुजाता र शशांकले धेरै पटक एकै ठाउँ भेला भएको तस्बिर सार्वजनिक गरेर एक रहेको सन्देश दिएका थिए। जसमा सुजाताको पहल मुख्य थियो। तर, उनै सुजाता शनिबार सिंहको प्यानलबाट उम्मेदवार बनेकी हुन्। जो यसअघि पटकपटकका बैठक, छलफल र भेटमा शेखरलाई सभापतिमा प्रस्ताव गर्थिन्। शेखरको प्यानल उम्मेदवारी दर्ता गर्न जानुअगावै सिंहले सभापति, सुजाताले उपसभापति र शर्माले महामन्त्रीमा उम्मेदवारी दिइसकेका थिए। उम्मेदवारी दिएर फर्किंदै गर्दा सुजाताले भनिन्, कांग्रेसको रूपान्तरण प्रकाशमानबाट मात्रै सम्भव छ। महिलालाई पनि सम्मान गर्नुहुन्छ। त्यसैले उहाँको टिमबाट उम्मेदवारी दिएकी हुँ। इतिहास हेर्दा कांग्रेसमा की वंश परम्परा र की वरिष्ठताका आधारमा नेतृत्व चयन हुने गरेको छ। लामो समयसम्म कांग्रेसमा कोइराला परिवार नेतृत्वमा रह्यो। विश्वेश्वरप्रसादले २५, मातृकाप्रसादले ४, गिरिजाप्रसादले १४ र सुशीलले ६ गरी कोइरालाहरूले ४९ वर्ष कांग्रेसको नेतृत्व गरे। सुवर्णशमशेर, कृष्णप्रसाद भट्टराई र शेरबहादुर देउवा वरिष्ठताका आधारमा नेतृत्वमा पुगे। कोइराला परिवार छिन्नभिन्न भएको यो पहिलो पटक भने होइन। २००९ जेठ १०१३ सम्म जनकपुरमा भएको पाँचौं महाधिवेशन विश्वेश्वरप्रसाद र मातृकाबीच विवाद हुँदा पार्टी नै फुटेको थियो। यो महाधिवेशनबाट विश्वेश्वरप्रसाद सभापति चयन भए। पार्टी निर्देशन नमानेको भन्दै काठमाडौंको विशालनगरमा सम्पन्न महासमिति बैठकले प्रधानमन्त्री मातृकाप्रसाद कोइराला, नारदमणि थुलुङ र महावीर शमशेरलगायत नेतालाई कारबाही गरेपछि पार्टी फुटेको थियो। २०५३ सालमा नवौं महाधिवेशनमा पनि कोइराला परिवार एक हुन सकेनन्। गिरिजाप्रसाद कोइरालाले विजयकुमार गच्छादारलाई केन्द्रीय सदस्यमा समर्थन गरेपछि विश्वेश्वरपुत्र प्रकाशले बागी उम्मेदारी दिएर पराजित भए। २०४६ सालको आन्दोलनमा परिवर्तनविरोधी अभिव्यक्ति दिएपछि नै प्रकाश कांग्रेस राजनीतिमा जम्न नसकेका हुन्। कोइराला परिवार फुट्नु नौलो नभएको विश्लेषक पुरञ्जन आचार्य बताउँछन्। कोइराला परिवारको फुट पहिलो पनि होइन र अन्तिम पनि होइन, उनी भन्छन्, तर यो महाधिवेशनमा भएको विभाजनले विशेष अर्थ राख्छ। कांग्रेस पार्टीका लागि यो राम्रो भएन। व्यक्तिगत महŒवाकांक्षाका कारण तीन नेताले एक अर्कालाई स्विकार्न नसकेको उनको भनाइ छ। शेखर, सुजाता र शशांक तीनै जनामा पछिल्लो समय को सिनियर हुने भन्ने प्रतिस्पर्धा बढ्दै गयो। बाहिर एक रहेको सन्देश दिन खोजे पनि भित्रभित्र आपसी टकराव र स्वार्थ झांगिँदो थियो, आचार्य भन्छन्, त्यही कुरा आज आएर विस्फोट भयो। सुशील कोइरालाको निधनपछि २०७२ फागुनमा सम्पन्न १३औं महाधिवेशनबाट देउवा सभापतिमा निर्वाचित भए। २०७४ सालको स्थानीय, प्रदेश र प्रतिनिधिसभा निर्वाचनमा पराजय व्यहोरेपछि वरिष्ठताका आधारमा आएको देउवा नेतृत्वमाथि प्रश्न उठेको थियो। धेरै कांग्रेसीको नजर पुनः कोइराला परिवारतिर जानुपर्ने चर्चा सुरु भयो। संस्थापन इतर नेताहरू एक हुन् भन्ने चाहना आम कार्यकर्ताको रहेको कोइराला परिवारसँग निकट नेता जीवन परियार बताउँछन्। तर पनि उहाँहरू मिल्न सक्नु भएन, शेखरको प्यानलबाट सहमहामन्त्रीको उम्मेदवारसमेत रहेका परियार भन्छन्। फुटले आफ्नो टिमलाई केही प्रभाव पर्ने उनको भनाइ छ। कोइराला परिवारको विभाजन नौलो होइन। कार्यकर्ताको चाहानाविपरीत अहिले पनि विभाजन आयो, उनी भन्छन्, यसले टिममा सामान्य प्रभाव पार्छ। युवाबीच तीव्र प्रतिस्पर्धासभापति र उपसभापतिमा पाका नेताहरूको उम्मेदवारी परे पनि महामन्त्री, सहमहामन्त्री र केन्द्रीय सदस्यमा युवाबीच तीव्र प्रतिस्पर्धा देखिएको छ। सभापतिमा उम्मेदवारी दर्ता गरेका गुरुङ मुलुक र पार्टीमा परिवर्तन चाहने हो भने नयाँ पुस्ताले आँट गर्नै पर्ने बताउँछन्। पार्टीमा साँच्चै परिवर्तन ल्याउने हो भने सभापति पदमै उम्मेदवारी दिनुपर्छ, उनी भन्छन्, मैले चालेको कदम नयाँ पुस्ताका लागि प्रेरणा पनि हो। अरू पार्टी र पेसाकर्मीका साथीहरूका लागि म प्रेरणाको स्रोत बन्न सक्छु। केन्द्रीय सदस्यका प्रत्याशी बस्नेत हैसियत नपुगेकै कारण माथिल्लो पदमा उम्मेदवारी दिन युवा नेता हिचकिचाएको बताउँछन्। माथिल्लो पदमा पुग्न आँट मात्रै गरेर हुँदैन, त्यसका लागि औकात पनि पुग्नुपर्ने उनको जिकिर छ। धेरै युवाको केन्द्रीय सदस्यमा उम्मेदवारी परेको देख्दा उनीहरूको योग्यता र क्षमता पुगेको रहेनछ भन्ने बुझिन्छ। महाधिवेशन प्रतिनिधिमा युवाहरूको उपस्थिति ठूलो छ। तर, माथिल्लो पदहरूमा उनीहरूले आँट गरेको देखिँदैन, उनी भन्छन्। कान्छी केन्द्रीय सदस्य हुने होडमा रहेकी रामेछापकी विनिता खड्का ४० वर्षभन्दा कम उमेर समूहका ३५ प्रतिशत महाधिवेशन प्रतिनिधि आएको बताउँछिन्। कांग्रेसले सबै उमेर समूहलाई स्थान दिन्छ भन्ने यसबाट प्रमाणित हुन्छ। अग्रजहरूले सँगाल्नु भएको अनुभव, योगदान र युवाहरूको जोस जाँगरलाई मिश्रित गरेर लैजानु पर्छ, २६ वर्षीया खड्का भन्छिन्, कांग्रेसमा सबैले स्थान पाउँछन् भन्ने कुरालाई स्थापित गर्न पनि मैले केन्द्रीय सदस्यमा उम्मेदवारी दिएको छु। सिटौला र पौडेलको उम्मेदवारी आएन यो महाधिवेशनमा वरिष्ठ नेता पौडेल र सिटौलाले कुनै पनि पदमा उम्मेदवारी दिएका छैनन्। पौडेल उम्मेदवारी दर्ता गर्नै गएनन्। सिटौला देउवासँगै आए पनि उम्मेदवारी दर्ता गराएनन्। पौडेलले शनिबार विज्ञप्ति जारी गरी १४औं महाधिवेशनमा नेतृत्वको प्रतिस्पर्धाबाट अलग हुने घोषणा गरे। पार्टीभित्र जुन परिस्थिति निर्माण भइरहेको छ। त्यो सन्दर्भमा मैले १४औं महाधिवेशनमा नेतृत्वको प्रतिस्पर्धाबाट अलग रहने निर्णय गरेको छु, पौडेलले प्रेस विज्ञप्तिमा भनेका छन्। सिटौलाले अन्नपूर्ण पोस्ट्सँग भने, अब मैले पार्टी नेतृत्वका लागि प्रतिस्पर्धामा उत्रिन्न। मैले केही दिनदेखी भन्दै पनि आएको छु। मसँगै हिँडेका युवा साथीहरूलाई अगाडि सार्छु। प्रदीप, उमाकान्तजी जस्ता ऊर्जावान् युवालाई अघि सारेको छु। म अब सडकबाटै पार्टीलाई सहयोग गर्छु। ५४८ उम्मेदवारकांग्रेसको १४औं महाधिवेशनमा केन्द्रीय कार्यसमितिका १ सय ३४ पदका लागि ५ सय ४८ जनाको उम्मेदवारी परेको छ। कांग्रेसको अब बन्ने केन्द्रीय कार्यसमिति १ सय ६७ सदस्यीय हुनेछ। त्यसमध्ये १३ पदाधिकारीसहित १ सय ३४ पदमा निर्वाचन हुनेछ। १ सभापतिमा ६, २ उपसभापतिमा ७ र २ महामन्त्रीमा ६ जनाको उम्मेदवारी दर्ता भएको हो। सहमहामन्त्री खसआर्य, महिला, दलित, जनजाति, मधेसी, थारू, मुस्लिम, पिछडिएको समुदायबाट गरी ८ पदमा २० जनाको उम्मेदवारी परेको छ। केन्द्रीय सदस्य पदका लागि थारूतर्फ १४, मधेसीतर्फ ३२, आदिवासी जनजातितर्फ ८७, खस आर्यतर्फ ९३, दलिततर्फ ३९, महिलातर्फ ३१, पिछडिएको क्षेत्रतर्फ २, अपांगतातर्फ १६, अल्पसंख्यकतर्फ ६, मुस्लिमतर्फ १६ र खुलातर्फ १ सय ९ जनाको उम्मेदवारी परेको छ। प्रदेश १ बाट १३, प्रदेश २ बाट ५, वाग्मतीबाट ९, गण्डकीबाट ७, लुम्बिनीबाट ११, कर्णालीबाट ७ र सुदूरपश्चिम प्रदेशबाट १२ जनाको उम्मेदवारी परेको छ। यी उम्मेदवारको दाबी विरोध र मनोनयन फिर्ता गर्ने समय आइतबार बिहान ११ बजेसम्म तोकिएको छ। मध्याह्न उम्मेदवारको अन्तिम नामावली प्रकाशन गर्ने कार्यतालिका छ। ००० कुन नेता कता ?देउवाको प्यानलमा नपरेपछि युवा नेता शर्मा सिंहतिर गएका छन्। देउवाले सिटौलासँग गठबन्धन गरेपछि उनी असन्तुष्ट देखिए। त्यसपछि शर्मालाई डा कोइरालाले आफूतिर तान्न खोजे। डा रिजाल उपसभापतिमा बस्न मानेको खण्डमा शर्मा उक्त समूहमा रहने तयारीमा देखिए। तर, महामन्त्रीमा नअट्ने देखिएपछि उनी सिंहतिर पुगेका हुन्। देउवाले शर्मालाई सहमहामन्त्रीमा बस्न आग्रह गरेका थिए। शर्माको तर्क थियो, मभन्दा शीर्ष नेता महामन्त्रीमा अघि सार्नुभयो भने मैले सहमहामन्त्रीमा बस्नुपर्ने पनि हुन सक्ला। पौडेललाई महामन्त्रीमा अघि सार्ने कुरामा देउवा र सिटौलाबीच सहमति भएपछि शर्मा उक्त समूहबाट अलग भएका हुन्। अर्का नेता खाँणले केन्द्रीय सदस्यमा उम्मेदवारी दर्ता गरे। सहमहामन्त्री र पार्टीका सचेतक बनिसकेका खाँणले महामन्त्री पदका लागि प्रयास गर्दै आएका थिए। उनले भने, सिटौलाजीसँग १३ औं महाधिवेशनमा पनि सहकार्य गरेकै हो। प्यानल बनाउने क्रममा कोही छुटिन्छ कोही जुटिन्छ। केही साथीहरूलाई चित्त दुख्यो होला उहाँहरूले पनि बिस्तारै बुझ्नुहुन्छ। देउवालाई साथ दिँदै आएका थुप्रै नेता अन्तिममा पदाधिकारीबाट पछि हटेका छन्। जसमा रमेश लेखक, एनपी साउद, नारायण खड्का, सीता गुरुङ, शंकर भण्डारी, गोपालमान श्रेष्ठ, गोविन्द भट्टराई, रामहरि खतिवडालगायत छन्। साउदले पनि शनिबार केन्द्रीय सदस्यमा उम्मेदवारी दिएका छन्। उनले भने, यतिका समय देउवानजिकै छत्रछायाँमा राजनीति गर्दै आयौं। अहिले स्थान पाउने बेला हामी छुट्यौं। चित्त दुखाइ छ। यद्यपि राजनीति हो भनेर फेरि पनि चित्त बुझाउनुको विकल्प छैन। अर्का नेता कार्की पनि पछि हटेका छन्। कार्कीले प्रतिक्रिया दिँदै भने, देखिराख्नुभएको छ के के भइराको छ। म पछि हटें। पौडेल पक्ष पनि एकजुट रहन सकेन। पौडेलले सकेसम्म मिलाएरै लैजान चाहेका थिए। पाँच दिन लगाएर सभापतिमा सर्वसम्मत उम्मेदवार खोज्न लागिपरे पनि अन्ततः यो समूहबाट सभापतिमा दुई छुट्टाछुट्टै उम्मेदवारी परेको हो। चार आकांक्षीबाट दुई जनामा झरे पनि सिंह र डा कोइराला पछि हटेनन् । सुजाता कोइराला सिंहको प्यानलबाट उपसभापति उम्मेदवार बनेकी छन्। नेतृ कोइरालाले अबको टिम बलियो हुने बताइन्। हेर्नुस् सम्मान ठूलो कुरा हो। शेखरजीको समूहमा म जान सक्थें। तर, त्यहाँ पछिल्लो समयसम्म पनि सहकार्य गर्न सकिएन, उनले अन्नपूर्ण पोस्ट्सित भनिन्, त्यसपछि प्रकाश दाइ विश्वजी र मैले सल्लाह गरेरै अघि बढेका छौं। अब बन्ने हाम्रो टिम पनि अभै बलियो हुन्छ। हामीसँग जित्ने टिम छ। डा कोइरालाको समूहमा अधिकांश नेता पौडेल पक्षधर अटाएका छन्। १३ औं महाधिवेशनमा सिटौला समूहबाट महामन्त्री उठेका थापा भने डा कोइरालाको प्यानलमा पुगेका छन्।"
"कांग्रेस १४ औँ महाधिवेशन : उम्मेदवारलाई मत माग्दै नेता, कार्यकर्ता","काठमाडौं : नेपाली कांग्रेसको १४ औँ महाधिवेशनमा आफ्ना नेतालाई निर्वाचन जिताउनका लागि शुभचिन्तक मत माग्नलाई व्यस्त छन् । शुक्रबारै पार्टीको उद्घाटन सत्र र बन्दसत्र सकाएको कांग्रेसले उम्मेदवारको मनोनयन दर्ता सुरु गरेसँगै आफ्ना नेताको पक्षमा माहोल निर्माण गर्न मत माग्न कार्यकर्ता व्यस्त छन् । पार्टीको निर्वाचनस्थल बाहिर पद्यमोदय सडक तथा भृकुटीमण्डपभित्र आफ्ना नेताका पक्षमा भोट माग्नका लागि नेता तथा कार्यकर्ता बिहानदेखि नै व्यस्त छन् । उनीहरु नेताको व्यानर,स्ट्याचु र श्रव्य सामग्री सुनाएर भोट मागिरहेका छन् । भोट माग्ने कार्यकर्ताका कारण भृकुटीमण्डप क्षेत्र वरपर भीडभाड भएको छ । यस्तै आफ्नो पक्षमा मत पार्नका लागि नेताले होर्डिङ बोर्डलाई प्राथमिकता दिएका छन् । काठमाडौँका विभिन्न प्रमुख सडक, निर्वाचन क्षेत्र वरपर र महाधिवेशन प्रतिनिधि बस्दै आएको होटलसम्म उम्मेदवारको होर्डिङ बोर्ड राखिएका छन् । यस्तै आफ्ना नेताका नाममा टोपी, टिसर्ट, जकेट, पानीका बोतल, कलमलगायका सामग्री बनाएर प्रचारप्रसार गरिरहेका छन् । महाधिवेशनका लागि वर्तमान सभापति एवं प्रधानमन्त्री शेरबहादुर देउवा, उपसभापति विमलेन्द्र निधि, पूर्वमहामन्त्री प्रकाशमान सिंह, केन्द्रीय सदस्य डा शेखर कोइराला, केन्द्रीय सदस्य कल्याणकुमार गुरुङ र महाधिवेशन प्रतिनिधि युवराज न्यौपानेले उम्मेदवारी दिएका छन् । सभापतिका उम्मेदवार देउवा र डा कोइरालाले प्यानलै बनाएर उम्मेदवारी दिएका छन् भने निधि, सिंह, गुरुङ र न्यौपानेले पूरा प्यानल बनाएका छैनन् । उम्मेदवार मनोनयन दर्ता, उम्मेदवारी मनोनयन दर्ताउपर दाबी विरोध र जाँचबुझ, दाबी विरोधउपर निर्णय र उम्मेदवारको पहिलो नामावली प्रकाशन शनिबारै गरिसकिएको छ । यस्तै मनोनयनपत्र फिर्ता लिइसक्नुपर्ने समय आज बिहान ११ बजेसम्म, उम्मेदवारको अन्तिम नामावली प्रकाशन दिउँसो १२:१५ बजे र मतदान मङ्सिर २७ गते बिहान ८ बजेदेखि हुने समितिका संयोजक गोपालकृष्ण घिमिरेले जानकारी दिए । यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासीजनजाति १५, खसआर्य १३, मधेसी नौ, थारू चार, मुस्लिम तीन, पिछडिएको क्षेत्रबाट एक, अल्पसङ्ख्यकबाट एक, अपाङ्बाट एक सदस्य गरी कूल १३४ पदाधिकारी तथा सदस्यको निर्वाचन हुने विधानको व्यवस्था छ । यसबाहेक केन्द्रीय सभापतिले ३३ जना मनोनित गर्ने विधानमा उल्लेख छ ।"
गुटलाई महाधिवेशनभर मात्रै सीमित राखौं,"नेपाली कांग्रेसको १४औं महाधिवेशनको दोस्रो दिन राष्ट्रिय सभागृहमा मनोनयन दर्ताका लागि नेताहरूको दौडधुप रह्यो। देशभरबाट आएका पार्टी कार्यकर्ताले मनोनयनमा जानुअघि आफ्ना नेताका लागि सक्दो नारा र प्रचारबाजी गरे। सभागृहभित्र विभिन्न पदमा मनोनयनका लागि छिरेका नेताहरू र उनीहरूका समर्थनमा बाहिर कार्यकर्ता उभिएका थिए। उनीहरूलाई पार्टीभित्रको गुट, उपगुटले नेपाली कांग्रेसलाई कहाँ पुर्याएको छ र यसलाई हटाउन के गर्नुपर्छ भनेर अन्नपूर्णकर्मी रामकला खड्का र राजकरण महतोले सोधेका छन्। दिगो बनाउनु हुँदैन प्यानल बनाएर लड्नु स्वभाबिकप्रजातन्त्रमा गुट, उपगुट बनाउनुभन्दा प्रतिस्पर्धामा जानु आवश्यक छ। आफू कसरी पदमा पुगिन्छ भन्नेमा सबैको चासो हुनु स्वाभाविक नै हो। यसले पार्टीलाई केही नराम्रो गर्दैन। आफू पदमा पुग्ने हिसाबले प्यानल बनाएर लड्नु चुनावी प्रक्रिया हो। मेरो विचारमा त्यो गुट, उपगुट होइन। यसले पार्टीलाई कुनै खराबी गर्दैन।श्रीराम राय यादव, क्षेत्रिय सभापति, क्षेत्र नं १, रौतहट गुटवादीले कांग्रेस बिग्रियोकांग्रेससँग ठूलो शक्ति छ। तर, गुटले पार्टी बिग्रिएको छ। यसलाई रोक्नुपर्छ। जनताको सामुन्ने गएर कांग्रेसले आफ्नो अस्तित्व कायम गर्न सक्नुपर्छ। गाउँगाउँमा कांग्रेसप्रति नागरिकको झुकाव छ। तर, नेतृत्वले आफ्नो शक्तिलाई परीक्षण गर्न सकेको छैन। गुटवादीले कांग्रेस पार्टी संरचनालाई बिगारेको छ। देश र पार्टीलाई बीपी, गिरिजा कोइराला जस्तो नेताको खाँचो छ।नेमराज शर्मा पौडेल, चितवन नतिजामा ठूलो प्रभाव पार्छ गुट, उपगुट बनाउनु राम्रो सन्देश होइन। यस्तो राजनीतिले युवा पुस्तालाई अगाडि बढ्न असहज भएको छ। त्यसैले जबसम्म युवा पुस्तालाई जिम्मेवारी बहन गर्न दिइन्न गुट उपगुटको अन्त्य हुँदैन। यही गुटकै कारण महाधिवेशनको नतिजामा पनि ठूलो प्रभाव पार्छ। यसै हो भन्न सकिने अवस्था कसैको पनि रहन्न। त्यसैले गुटको अन्त्य गर्नुपर्छ र स्वच्छ राजनीतिक प्रतिस्पर्धामा सबै सहभागी हुनुपर्छ।उषाकुमारी राउत, उम्मेदवार, केन्द्रीय सदस्य गुट बनाउनै पर्छचुनावको बेला गुट, उपगुट हुनु स्वाभाविक हो। किनभने सबैले राजनीतिमा योगदान गरेका छन्। गुट नबनाए, चुनाव नै नलडे भइहाल्यो नि। एउटै व्यक्ति वा प्यानललाई सरेन्डर गरे भइहाल्यो। किरण कोइराला, उम्मेदवार, केन्द्रीय सदस्य नयाँ अनुहार चाहिन्छअबको कांग्रेस नेतृत्व देश हाँक्ने हुनुपर्छ। गुटबाट परिचालित हुनु हुँदैन। युवाको नेतृत्व आउनु पर्छ। युवाले मात्रै कांग्रेसलाई जगाउन सक्छ। पुरानो नेतृत्वको काम छैन। पुरानो नेताले सल्लाह दिनुपर्छ, नयाँले नीति, विधि, सिद्धान्तमा टेकेर जनजागरणको अभियान चलाउनुपर्छ।विना कुमारी खड्का, म्याग्दी एक जुट भएर अगाडि बढ्नुपर्छअहिले नेपाली कांग्रेसमा धेरै गुट, उपगुट निस्किए। त्यो राम्रो होइन। अब शीर्ष नेताहरूले नेपाली कांग्रेसलाई एक ढिक्का बनाउने प्रयास गर्नुपर्छ। चुनावको बेलामा लोकतान्त्रिक पद्धतिमा धेरै समूहहरू हुन सक्छन्। तर, अन्ततोगत्वा एक जुट भएर अगाडि बढ्नुपर्छ भन्ने हाम्रो धारणा हो।कान्तिका सेजुवाल, मेयर, चन्दननाथ नगरपालिका, जुम्ला पार्टी व्यक्ति केन्द्रीत भयोअहिले कांग्रेस व्यक्ति केन्द्रित भएको छ। पहिला जनताको नजिकमा थियो। अहिले गुटले चलेको छ। त्यसले पार्टीलाई कमजोर बन(ाएको छ। अब कांग्रेसलाई बुझ्ने नेतृत्व आउनु पर्छ। कांग्रेसका सबैले पार्टीलाई भोट हाल्ने वातावरण बन्नुपर्छ। गुटका नेतालाई जिताउने कामको बन्द हुनुपर्छ। विमलप्रसाद पौडेल, चितवन युवा विदेश पठाएर देश बन्दैननयाँ सोच, नेतृत्व, विचार, सिद्धान्त र प्रविधिले मात्रै कांग्रेसको कल्याण गर्छ। आधुनिक समाज निर्माणको गतिलाई पछ्याउन सक्नुपर्छ। गुट सकिए मात्रै यो सबै सम्भव छ। कांग्रेसले हिजो राम्रो गर्यो भन्दै त्यसको ब्याज खाएर पुग्दैन। देशमा बढ्दै गएको बेरोजगारी र गरिबीलाई अन्त्य गर्ने नीतिलाई नयाँ नेतृत्वले व्यवहारमा लागू गर्छ। देशको युवालाई विदेश पठाएर जय नेपालको नारा लगाएर देश बन्दैन।भोला खड्का, महोत्तरी"
नीतिभन्दा नेता प्रधान,"काठमाडौं : कांग्रेसको १४औं महाधिवेशन कुनै पनि नीतिगत प्रतिवेदनमा छलफल नगरी सीधै नयाँ नेतृत्व छनोटमा प्रवेश गरेको छ। महाधिवेशनको दोस्रो दिन शनिबार नेतृत्वका आकांक्षी नेताहरूले आफ्नो मनोनयन दर्ता गराएका छन्। सभापति पदका उम्मेदवार प्रकाशमान सिंहले अक्षम र असफल नेतृत्वका कारण यसपटक नीति तथा कार्यक्रम बन्न नसकेको बताए। क्रियाशील सदस्यताको काम पनि विधि र नियमअनुसार समयमा नभएकाले नेतृत्वले विधान मिच्नुका साथै महाधिवेशनलाई अनिश्चित कालसम्म लम्ब्याउने दुष्प्रयास गरेको आरोप नेता सिंहले लगाए । १३औं महाधिवेशनबाट आएको नेतृत्वले आफ्नो कार्यकालमा गर्नुपर्ने काम गर्न नसकेको आरोप पनि उनले लगाए। परिवर्तनका लागि आफूले सभापति पदमा उम्मेवारी दिएको बताए। अब बन्ने नेतृत्वले जनताले चाहेअनुसारको पार्टी बनाउने नीति तथा कार्यक्रम ल्याउने उनको भनाइ थियो। उपसभापतिमा उम्मेदवारी दिएकी सुजाता कोइरालाले व्यक्तिलाई बलियो बनाउन विधान संशोधन गर्ने परिपाटीले गर्दा पार्टी कमजोर हुँदै गएको बताइन्। पार्टी खुम्चिँदै गएकोले यसलाई कसरी देशकै ठूलो पार्टी र जनताको पार्टी बनाउने भन्ने उदेश्यले आफूले उम्मेदवारी दिएको कोइरालाको भनाइ थियो। अबको नेतृत्वले पार्टीलाई सबल र सक्षम बनाउने नीति तय गर्नुपर्ने उनले जनाइन्। देशको समसामयिक राजनीतिक विषय, राष्ट्रिय तथा अन्तर्राष्ट्रिय रूपमा पार्टीले लिनुपर्ने नीति निर्माणमा सहयोग पुर्याउने केन्द्रीय नीति तथा प्रशिक्षण प्रतिष्ठान छ। पार्टीको १२औं महाधिवेशनपछि प्रतिष्ठान गठन भएको हो। उपसभापतिले प्रतिष्ठानको नेतृत्व गर्ने वैधानिक व्यवस्था छ। पार्टीको नीति तथा अनुसन्धानको प्रशिक्षणको मुद्दाको अगुवाइ गर्न आफूले उपसभापतिमा उम्मेदवारी दिएको नेता महेश आचार्यले बताए। लोकतान्त्रिक संस्थाहरूको क्षयीकरण त्योभन्दा गहन चिन्ताको विषय हो भन्ने उनलाई लाग्छ। यीबाहेक हाम्रो अन्तर्राष्ट्रिय सम्बन्धलाई सन्तुलित राख्ने, चीन र भारतबीचको बढ्दो तनावबाट नेपाललाई जोगाउने ढंगको बहस, परराष्ट्र सम्बन्ध व्यक्तिको लहडमा नभई देशको हितमा गर्नेलगायत विषयलाई सम्बोधन गर्ने नीति बनाइनुपर्ने उनको सुझाव छ। पार्टी नेताले होइन नीतिले चलाउने हो भन्ने धारणा राख्छन् नेता अर्जुननरसिंह केसी। पार्टीभित्र अहिलेसम्मको आफ्नो लडाइँ यही विषयमा रहेको केसीको भनाइ छ। पार्टी व्यक्तिले चलाउने होइन, विधि र विचारले चलाउने हो, उनले भने। जाजरकोटका राजीवविक्रम शाहले गुट, उपगुटका कारण नीति कार्यक्रम बनाउनेलगायत ठोस निर्णय गर्न नसकेको विश्लेषण गरे। पार्टी नेतृत्व गुट, उपगुटमा बन्धित भएर, पार्टी सभापतिको बहुमत भएर पनि निर्णय गर्न सकेनन्, उनले भने। १४औं महाधिवेशन एकताको महाधिवेशन भएकाले एकतासँगै गाउँ फर्काउँ अभियान चलाउनुपर्ने उनको राय छ। नेता सुनील थापाले नीति नेताले बनाउने नभई फेरि हुने अधिवेशनबाट बन्ने बताए। यसपालिको महाधिवेशनले निर्वाचित गर्ने कमिटीमा युवापुस्ता धेरै हुने हुनाले अधिवेशनअगावै नीति बन्न नसके पनि नयाँ कार्यसमितिले बनाउने नीति पक्कै पनि सबैको हितमा हुने नेतृ उमा रेग्मीको विश्वास छ। महिला बालबालिका तथा समाज कल्याणमन्त्री रेग्मीले महाधिवेशन सकिएपछि आउने नेतृत्वलाई सबैले सहयोग गरेर पार्टी र देशको हितमा हुने नीति तथा कार्यक्रम बनाउनुपर्ने बताइन्। पदाधिकारी नपाएपछि केन्द्रीय सदस्यमा उम्मेदवारी दिन नचाहेको उनले सुनाइन्।"
"पौडेललाई भेटेर देउवाले भने, राजनीतिबाट बाहिर हुने कुरा नगर्नुस्","काठमाडौं : प्रधानमन्त्री एवम् नेपाली कांग्रेसका सभापति शेरबहादुर देउवाले वरिष्ठ नेता रामचन्द्र पौडेललाई भेटेका छन्। शनिबार राति पौडेल निवास बोहोराटारमा पुगेर देउवाले भेट गरेको प्रधानमन्त्रीको सचिवालयले जनाएको छ। दुई जनाबीच समसामयिक राजनीति र कांग्रेस महाधिवेशनको बारेमा छलफल भएको बताइएको छ। भेटमा देउवाले पौडेललाई भने, राष्ट्रका लागि तपाईंको आवश्यकता छ, राजनीतिबाट बाहिर हुने कुरा नगर्नुस्। देउवाले आफूलाई सघाउनसमेत आग्रह गरेका छन्। पौडेलले महाधिवेशनमा अस्वस्थ प्रतिष्पर्धा हुने देखेर महाधिवेशनको प्रक्रियाबाट बाहिरिएको देउवालाई जानकारी गराएको बताइएको छ। पौडेलको भनाइ उद्धृत गर्दै स्रोतले भन्यो, महाधिवेशनमा आफ्नो सिद्धान्त र आदर्श विपरीत अस्वस्थ प्रतिष्पर्धा हुने देखेर महाधिवेशनको प्रक्रियाबाट बाहिरिएको हुँ। महाधिवेशनमा प्रतिष्पर्धामा रहेकाहरुलाई स्वस्थ प्रतिस्पर्धा गर्न र कांग्रेसलाई कांग्रेस जस्तो बनाउनुस्। १४ महाधिवेशनमा सभापतिमा शेरबहादुर देउवा, डा शेखर कोइराला, प्रकाशमान सिंह र विमलेन्द्र निधिसहित स्वतन्त्र रूपमा कल्याणकुमार गुरुङ र युवराज न्यौपानेले प्रतिस्पर्धा हुने भएको छ। संस्थापनइतर समूहले शनिबारसम्मै साझा उम्मेदवारको पहल गरे पनि सफल हुन नसकेपछि सिंह र डा कोइरालाको छुट्टाछुट्टै उम्मेदवारी परेको हो। निकै चासोका साथ हेरिएको दुई महामन्त्री पदमा डा प्रकाशशरण महत, विश्वप्रकाश शर्मा, गगनकुमार थापा, डा मीनेन्द्र रिजाल, प्रदीप पौडेल र डा राजाराम कार्की उम्मेदवार बनेका छन्। डा महत र पौडेल देउवा, शर्मा सिंह, डा रिजाल र थापा डा कोइराला अनि डा कार्की निधिको प्यानलबाट अघि सरेका हुन्। झन्डै ६ दशक सम्पूर्ण जीवन कांग्रेसकै राजनीतिमा समर्पित गरेका वरिष्ठ नेता पौडेलका लागि पार्टीको फस्ट म्यान बन्नका लागि मैदानमा उत्रिने यो अन्तिम अवसर थियो। समकालीन देउवा पटकपटक प्रधानमन्त्री र पार्टी सभापति बनिसक्दा पौडेल जहिल्यै दोस्रो स्थानमै चित्त बुझाउन बाध्य छन्। १४औं महाधिवेशनमा त पौडेललाई आफ्नै टिमका सहयात्रीले साझा उम्मेदवार नमान्ने अड्डी लिए। शशांक कोइराला लचिलो बने पनि शेखर कोइराला र प्रकाशमान सिंहले अड्डी कसे। त्यही कारण, पौडेलले सभापतिको उम्मेदवार नबन्ने घोषणा गरे। शनिबार एक विज्ञप्ति जारी गर्दै पौडेलले चौधौं महाधिवेशनसम्म आइपुग्दा आफूले अनेक प्रपञ्च भोगेको बताउँदै नेतृत्वको प्रतिस्पर्धाबाट अलग रहने निर्णय गरेको बताएका थिए। उनले पार्टी महाधिवेशनको मझधारमा आएर प्रतिस्पर्धाको मैदान छोड्न पर्ने अवस्थामा पुगेको धारणा राखेका छन्। प्रजातन्त्रका मूल्य, मान्यता र आर्दश अंगालेर अथक प्रयत्न गरिरहँदा पनि पार्टी महाधिवेशनको मझधारमा आएर प्रतिस्पर्धाको मैदान छोड्न पर्ने अवस्थामा म पुगें। विज्ञप्तिमार्फत उनले भनेका छन्, तथापि एउटा इमान्दार र लोकतन्त्रवादी नेपालीको हैसियतमा पार्टी र राष्ट्रमा देखिएका विकृति र गलत प्रवृत्तिविरुद्ध भने लडिनै रहनेछ। लोकतन्त्रको आस्था मनभरि भरिएका कांग्रेसजन र विशेषगरि नयाँ शिक्षित पुस्ताले नेपाली कांग्रेसलाई राष्ट्रियता, प्रजातन्त्र र समाजवादको मूल आदर्शमा स्थापित गर्ने प्रयास अघि बढाउने छन् भन्ने मेरो अपेक्षा भने मेटिएको छैन। उनले पार्टीलाई स्पष्ट नीति, योजना र एकताको सन्देश दिनु आवश्यक रहेको भन्दै प्रतिस्पर्धाबाट अलग रहने निर्णय गरेको दाबी गरेका छन्।"
कांग्रेसको १४ औं महाधिवेशन : कोकुन पदमा उम्मेदवार बने ? (नामसहित),"काठमाडौं : कांग्रेस सभापति पदमा ६ नेताबीच प्रतिस्पर्धा हुने भएको छ। १४ औं महाधिवेशनमा सभापतिमा शेरबहादुर देउवा, डा शेखर कोइराला, प्रकाशमान सिंह र विमलेन्द्र निधिसहित स्वतन्त्र रूपमा कल्याणकुमार गुरुङ र युवराज न्यौपानेले प्रतिस्पर्धा गर्ने भएका हुन्। संस्थापनइतर समूहले शनिबारसम्मै साझा उम्मेदवारको पहल गरे पनि सफल हुन नसकेपछि सिंह र डा कोइरालाको छुट्टाछुट्टै उम्मेदवारी परेको हो। निर्वाचन समितिका संयोजक गोपालकृष्ण घिमिरेले दुई महामन्त्री पदमा डा प्रकाशशरण महत, विश्वप्रकाश शर्मा, गगनकुमार थापा, डा मीनेन्द्र रिजाल, प्रदीप पौडेल र डा राजाराम कार्की उम्मेदवार बनेको जानकारी दिए। डा महत र पौडेल देउवा, शर्मा सिंह, डा रिजाल र थापा डा कोइराला अनि डा कार्की निधिको प्यानलबाट अघि सरेका हुन्। कृष्णप्रसाद सिटौलासँग तालमेलसँगै संस्थापनबाट डा महत र पौडेलले बाजी मारेका छन्। देउवा प्यानलबाट उपसभापतिमा विजयकुमार गच्छदार र पूर्णबहादुर खड्का उम्मेदवार छन्। सहमहामन्त्रीमा महिलाबाट महालक्ष्मी उपाध्याय डिना, आदिवासी जनजातिबाट भीष्मराज आङ्देम्बे, दलितबाट मानबहादुर विश्वकर्मा, मधेशीबाट महेन्द्र यादव, खस आर्यबाट किशोरसिंह राठौर, थारुबाट उमाकान्त चौधरी, मुस्लिमबाट फरमुल्लाह मन्सुर र पिछडिएको क्षेत्रबाट जीवनबहादुर शाही उम्मेदवार छन्। डा कोइरालाको टिमबाट उपसभापतिमा धनराज गुरुङ र डा चन्द्र भण्डारीले मनोनयनपत्र दर्ता गरेका छन्। सहमहामन्त्रीमा खस आर्यबाट देवराज चालिसे, महिलाबाट कमला पन्त, दलितबाट जीवन परियार, मधेसीबाट रामकृष्ण यादव, मुस्लिमबाट शेख वकिल, पिछडिएको क्षेत्रबाट बद्री पाण्डे, आदिवासी जनजातिबाट विकास लामा र तेजुलाल चौधरी उम्मेदवार छन्। सिंहले उपसभापतिमा सुजाता कोइराला र महामन्त्रीमा शर्मालाई अघि सारेका छन्। उनले आफ्नो प्यानल भने पूरा गरिसकेका छैनन्। यस्तै, निधिको टिमबाट उपसभापतिमा दिव्येश्वरी शाह र महामन्त्रीमा डा कार्कीबाहेक अरूको नाम खुलाइएको छैन। उम्मेदवार मनोनयन दर्ता, उम्मेदवारी मनोनयन दर्ताउपर दाबी विरोध र जाँचबुझ, दाबी विरोधउपर निर्णय र उम्मेदवारको पहिलो नामावली प्रकाशन शनिबार राति गरिएको हो। निर्वाचन समितिका अनुसार शनिबार उम्मेदवार मनोनयन दर्ताक्रम अनुसार प्रकाशित गरिएको हो । मनोनयनपत्र फिर्ता लिइसक्नुपर्ने समय आइतबार बिहान ११ बजेसम्म भएकाले उम्मेदवारको अन्तिम नामावली दिउँसो १२:१५ बजे प्रकाशित हुने समितिका संयोजक घिमिरेले जानकारी दिए । हेर्नुहोस् कोकुन पदमा उम्मेदवार बने"
अनि पौडेल रोए,"काठमाडौं : गरुंगो मन, मलिन अनुहार अनि, टिल्पिल आँखा। केहीबेर यताउति हेरेपछि रामचन्द्र पौडेलले मुख खोले, अब म राजनीतिक प्रतिस्पर्धामा छैन। पौडेलको घोषणापछि बोहोराटारस्थित उनको निवासमा शनिबार बिहान केहीबेर सन्नाटा छायो। त्यहाँ उपस्थित नेता, कार्यकर्तालाई पौडेलले भने, हिजोसम्म मैले तपाईंहरूको संरक्षण गरें, अब आफैं गर्नुहोला। पार्टीको १४औं महाधिवेशनमा उम्मेदवार बन्न नेताहरूबीच तँछाममछाड, दौडधुप, चलखेल र जोडघटाउ भइरहेका बेला झन्डै ६ दशक कांग्रेसको सक्रिय राजनीति गरेका वरिष्ठ नेता पौडेल भने निराशा व्यक्त गर्दै थिए। चित्त दुःखाइरहेका थिए। पौडेलको अरूसँग नभै, आफ्नै प्यानलका नेताहरूसँग चित्त दुःखाइ थियो, असन्तुष्टि थियो। पार्टी सभापति शेरबहादुर देउवासँग प्रतिस्पर्धा गर्न प्यानलको तर्फबाट साझा उम्मेदवार बनाउनुपर्ने उनको प्रस्ताव थियो। सबै मिले आफूले मान्ने, नभए आफूलाई साझा उम्मेदवार बनाउनुपर्ने उनको प्रस्ताव थियो। तर, पौडेलले सोचेजस्तो न साझा उम्मेदवार बन्ने स्थिति बन्यो, न त पौडेललाई नै अन्तिम उम्मेदवार बन्ने मौका दिइयो। प्यानल भित्रै तँछाडमछाड चलेपछि पौडेलले केन्द्रीय कार्यसमितिको अन्तिम बैठकमा भाग लिएनन्, उम्मेदवारी मनोनयन कार्यक्रममा पनि सहभागी भएनन्। झन्डै ६ दशक सम्पूर्ण जीवन कांग्रेसकै राजनीतिमा समर्पित गरेका वरिष्ठ नेता पौडेलका लागि पार्टीको फस्ट म्यान बन्नका लागि मैदानमा उत्रिने यो अन्तिम अवसर थियो। समकालीन देउवा पटकपटक प्रधानमन्त्री र पार्टी सभापति बनिसक्दा पौडेल जहिल्यै दोस्रो स्थानमै चित्त बुझाउन बाध्य छन्। १४औं महाधिवेशनमा त पौडेललाई आफ्नै टिमका सहयात्रीले साझा उम्मेदवार नमान्ने अड्डी लिए। शशांक कोइराला लचिलो बने पनि शेखर कोइराला र प्रकाशमान सिंहले अड्डी कसे। त्यही कारण, पौडेलले सभापतिको उम्मेदवार नबन्ने घोषणा गरे। झन्डै ७७ वर्षीय पौडेललाई आगामी १५औं महाधिवेशनमा सभापतिको उम्मेदवार बन्न ढिला भइसक्ने विश्लेषण गरिँदैछ। पौडेल यसपटक पनि सभापति नबनेका कारण आगामी दिनमा पार्टी र सरकारमा फस्ट म्यान बन्ने सम्भावना अन्त्य भएको उनी निकट नेताहरू बताउँछन्। पौडेलले शीर्ष नेताले गरेको त्याग र संघर्ष निरर्थकमा परिणत भएको गुनासो गरिसकेका छन्। उम्मेदवार नबन्ने घोषणापछि पौडेलले प्रेस विज्ञप्ति नै जारी गरी कांग्रेसमा विचलन आएको टिप्पणी गरेका छन्। पार्टीमा संघर्ष, नैतिकता र संस्कारले जुन महत्त्व पाउनुपर्ने हो, त्यो नभएका कारण पौडेलजीमाथि अन्याय भयो, उनी निकट कांग्रेस नेता मधु आचार्यले अन्नपूर्णसँग भने, राजनीतिक मूल्य र सम्मानको पुँजी खस्कियो। झन्डै १३ वर्षको जेलजीवन, लामो त्याग र संघर्षशील पौडेल राजनीतिमा यस्ता अभागी पात्र हुन्, जसले कहिल्यै फस्ट म्यान हुने मौका पाएनन्। विगतमा गिरिजाप्रसाद कोइराला सभापति हुँदा पौडेल सेकेन्ड म्यान भएर काम गरे। २०५९ सालमा कांग्रेस विभाजन हुँदा पौडेललाई कांग्रेस प्रजातान्त्रिकको फस्ट म्यान बन्ने अफर देउवाले गरेका थिए। देउवाको प्रस्ताव अस्वीकार गरे, पौडेल कांग्रेसमै बसे। २०५१ सालमा सभामुख बनेबाहेक पौडेलले कार्यकारी भूमिका कहिल्यै पाएनन्। तत्कालीन पार्टी सभापति सुशील कोइरालाको निधनपछि उनी कार्यवाहक सभापति बने। १३औं महाधिवेशनबाट उनि कार्यवाहक को फुर्को हटाउन चाहन्थे। तर, देउवासँग पराजित भए। त्यसपछि पार्टी र सरकारको नेतृत्व एकल रूपमा देउवाले गर्दै आएका छन्। पौडेलले २०४८ सालमै संसदीय चुनाव जितेका थिए। २०६२ सालमा पार्टीको महामन्त्री बनिसकेका थिए। २०६४ सालमा कांग्रेसको उपसभापति बने। यसबीचमा उपप्रधानसहित विभिन्न मन्त्री बन्ने मौका पाए। पञ्चायत विरोधी आन्दोलनका क्रममा पटकपटक गरी १३ वर्ष त उनले जेलजीवनै बिताएका थिए। २०६७ सालमा पौडेल पहिलोपटक प्रधानमन्त्रीको उम्मेदवार बने। प्रधानमन्त्रीका लागि संसद्मा १७ पटकसम्म मतदान भयो, पौडेलले बहुमत जुटाउन सकेनन्। जति गर्दा पनि परिणाम ननिस्केपछि त्यतिबेला चुनावी प्रक्रिया नै रद्द गरियो र दोस्रो प्रक्रियाबाट तत्कालीन एमाले अध्यक्ष झलनाथ खनाल प्रधानमन्त्रीमा निर्वाचित भए। पार्टीभित्र नीतिगत र वैचारिक नेताका रूपमा चिनिन्छन्, पौडेल। १४औं महाधिवेशनको उद्घाटन सत्रमा पनि उनले अरूको जस्तो तडकभडक भाषण गरेनन्। कांग्रेसलाई कसरी सबल बनाउने, पार्टीको नीति र कार्यक्रम के हुने ? किसानका समस्या कसरी समाधान गर्ने भन्नेमा पौडेलले जोड दिएका थिए। राजनीतिमा पौडेल चतुर खेलाडी मानिँदैनन्। सानो चित्त र दाउपेचमा खेल्न नसकेकै कारण पौडेल फस्ट म्यान बन्न नसकेको उनी निकट नेताहरू बताउँछन्। बीपी कोइरालासँग निकट रहेर काम गरेका पौडेल सधैं कोइराला निकटै रहेर काम गरेका थिए। र, कांग्रेसभित्र पौडेल कहिल्यै पनि गुट नबनाउने नेताका रूपमा चिनिन्छन्। पार्टीमा आफ्नो स्थायी गुट नभएकै कारण पौडेलले यसपटक विभिन्न पक्ष जोडिएर बनेको देउवा इतर गुटबाट साझा उम्मेदवार स्वीकार नगरिएको नेताहरू बताउँछन्। सिद्धान्त, निष्ठा, विचारभन्दा गुटले चाँडो फल दिने रहेछ, आचार्य भन्छन्, गुटबाहेक अरू नहेर्ने प्रवृत्ति पुरस्कृत भयो।"
उपल्लो मुस्ताङको लोघेकरमा पुस्तक विमोचन,"जोमसोम : मुस्ताङको लोघेकर दामोदरकुण्ड गाउँपालिकामा जनप्रतिनिधिको पहिलो कार्यकाल सकिन लाग्दा आगामी तीन वर्षका लागि त्रिवर्षीय कार्ययोजना तथा गापा पाश्र्वचित्र प्रोफाइल सार्वजनिक गरेको छ । गण्डकी प्रदेशका सांसद महेन्द्रबहादुर थकालीले शनिबार दुबै पुस्तकको एकैसाथ विमोचन गरे । संघीयता कार्यान्वयसँगै मुलुकभर ७ सय ५३ स्थानीय तहले २०७४ सालदेखि सिंह दरबारको अधिकार उपयोग गर्दै आइरहेका छन् । स्थानीय तहमा जनप्रतिनिधिको पहिलो कार्यकाल ५ वर्ष सकिन ६ महिना बाँकी रहदा मुस्ताङको लोघेरक दामोदरकुण्ड गापाले आफ्नो उपलब्धीहरु पुस्तक मार्फत जनसमक्ष सार्वजनिक गरेको हो । नेपालको संविधानले प्रत्याभूत गरेको स्थानीय सरकार सञ्चालन ऐन २०७४ को निर्दिष्ट कार्यविधिको जगमा अडिएर लोघेकर दामोदरकुण्ड गापाले संघीयताको ईतिहाँसमै पहिलो पटक पुस्तक विमोचन गरी सार्वजनिक गरेको जनाएको छ । स्थानीय तहअन्तर्गत लोघेकर दामोदरकुण्ड गापाले आफ्नो कार्यकालमा भएका कार्यप्रगति, गापाको समग्र तस्बिर, गापाकोआर्थिक,भौतिक,सामाजिक र सांस्कृतिक विषय वस्तुहरु पुस्तकमार्फत उजागर गरेको हो । गापाले पूर्वाधार विकास,शिक्षा,स्वास्थ्य,पर्यटन ,कृषि,आर्थिक विकास, सामाजिक विकास र सुशासन कार्यान्वयन लगायतका बिषयमा भएको प्रगति पुस्तकमा समेटेको छ । यस्तै, गापाले पहिलो कार्यकालको समाप्ति नजिकिँदै गर्दा दोस्रो कार्यकालमा आउने जनप्रतिनिधिको सहजताका लागि आवधिक विकास योजनाको खाका पुस्तकमा प्रस्तुत गरेको छ । योसँगै दुर्गम हिमाली जिल्लाको लोघेकर दामोदरकुण्ड गापाले ७ सय ५३ वटै स्थानीय तहमध्ये यसप्रकारको कार्यप्रगती र भावी रणनितिक योजना सार्वजनिक गर्नेमा मुलुककै पहिलो स्थानीय तह बनेको हो। पुस्तकले स्थानीय तहको समृद्धि र विकासमा राज्यको लगानी कार्यान्वयन गर्न सकेको प्रष्ट्याइएको छ । लोघेकर दामोदरकुण्ड गापाले १ सय २८ पृष्ठ लामो गापाको पाश्र्वचित्र प्रोफाइल र २ सय ४० पृष्ठ लामो प्रथम त्रिवर्षीय रणनितिक योजना सार्वजनिक गरेको हो । पुस्तक विमोचन गर्दै गण्डकी प्रदेशका सांसद महेन्द्रबहादुर थकालीले मुस्ताङको समग्र विकासको योगदानमा लोघेकर दामोदरकुण्ड गापा अब्बल सावित गरेको बताए । उनले गापाले गरेका काम र अब गर्नुपर्ने कामको नमूना पुस्तक मार्फत सार्वजनिक गरी उत्कृष्ट गापाको रुपमा उदाहरण पेश गरेको उल्लेख गरे । सांसद थकालीले भने, नामले होईन कामले चिनिनु पर्छ, लोघेकरको कुशल नेतृत्व टिमले आफुलाई सक्षम पालिकाको रुपमा गरेको छ।यसले गापाको सुशासन र विकासको काममा पारदर्शिता र निश्पक्षता झल्काउने काम गर्यो। सांसद थकालीले विकासको नमूना लोघेकर गापाबाट सिको गर्नु पर्ने र पुस्तकलाई ७ सय ५३ वटै स्थानीतमा पुर्याउन सुझाए । संघीयताको पहिलो कार्यकालमा आफु र आफ्नो टिमको सहयोगले अपेक्षा अनुरुपको प्रगति हाँसिल गर्न सकेको गापा अध्यक्ष लोप्साङ छोम्फेल बिष्टछले दावी गरे । उनले स्थानीय तह संञ्चालनको मामदण्डमा रही सरकारको लगानीलाई स्थानीय तहको विभिन्न विकास योजनामा खर्चिएको उल्लेख गरे । उनले स्थानीय तहको योजना तर्जुमा,कार्यान्वयन,पूर्वाधार विकास,अनुमगनको अधिकार स्थानीय तहलाई प्रदान गरेको जनाए । हामीले गापाको समग्र अभिलेख र योजना सार्वजनिक गर्यौं,पुस्तकमा भएको अभिलेख पुस्तान्तरणसम्म जिवितै राख्नेछ ।गापाको कार्यप्रगति र लक्ष्य हामीले होइन,अब किताबले बोल्नेछ । अध्यक्ष बिष्टले भने। संघीयताको पहिलो कार्यकालमा लोघेकर गापाले ५ वटै वडाहरुमा नेशनल ग्रीडको बिजुली र इमेल, इन्टरनेटसहित सञ्चार सम्पर्कको पहुँच विस्तार गरेको छ ।"
खानेपानी मुहानको हिउँ पन्छ्याउँदै नेपाली सेना,"जोमसोम : गत कार्तिक २८ गते मुस्ताङको धौलागिरि क्षेत्रको मानापाथी हिमालबाट खसेको भीषण हिमपहिरोले विगत एक महिनादेखि अवरुद्ध खानेपानी मुहानको हिउँ पन्छ्याउन जोमसोमस्थित बज्रदल गणको नेपाली सेनाको टोली जुटेको छ। थासाङ गाउँपालिकाका वडाध्यक्ष नरप्रसाद हिराचनको पहलमा ब्रजदल गणको करिब ३२ जना नेपाली सेना र केही स्थानीयको सहभागीतामा मानीपाथी हिमालको फेंदमा पुगेर खानेपानी मुहान सरसफाइ सुरु गरिएको जनाइएको छ। पहाडको फेंदमा अवस्थित खानेपानी मुहानको हिउँ पन्छ्याउन बज्रदल गण जोमसोमबाट आवश्यक इकुमेन्टसहित नेपाली सेनाको ३२ जनाको टोली आइतबार सो क्षेत्रमा पुगेको बज्रदल गणका सेना अधिकृत सुनिलकुमार पोखरेलले जानकारी दिए । समुन्द्री सतहदेखि ३ हजार ४० मिटर अग्लो उचाईमा अवस्थित पानीको मुहान क्षेत्र थासाङको नाउरिकोट गाउँदेखि करिब ३ किमी टाढा पर्ने उनले उल्लेख गरे । नाउरिकोटबाट हेर्दा सानो खोल्सा देखिने भएपनि त्यहाँ पुग्दा ठूलो गल्छी रहेछ, सेना अधिकृत पोखरेलले भने, त्यहाँ पुगेर हिउँ पन्छ्याउन समेत जोखिम रहेछ,साँघुरो गल्छी भएकाले आलोपालो गरी मुहानको हिउँ पन्छ्याउन जुटेका छौं । बज्रदल गणका सेना अधिकृत पोखरेलले निरन्तर मुहान सरसफाइ अभियानलाई तीब्रता दिएको र सोमबारसम्ममा अवरुद्ध पानीको मुहानमा थुप्रिएको हिउँको ढिस्को पन्छ्याएर पानीको निकास खोल्ने काम संक्ने जानकारी दिए। उनले हिउँको करिब एक सय मिटर गहिराइमा पानीको आवाज सुनिएको र हिउँ पन्छ्याउन समय लाग्न सक्ने उल्लेख गरे । उनले मुहानदेखि करिब ३ मिटर माथिबाट हिउँको ढिस्को परेको बताए । पुरै ३२ जनाको टोली एकैसाथ रिलिज गर्ने ठाउ छैन, उनले भने, यसैले सेनालाई आलोपालो गरेका छौं । मानापाथी हिमालको फेंदमा अवस्थित पानीको मुहान अवरुद्ध हुँदा नाउरिकोट गाउँमा खानेपानी,सिचाई र ३ वटा पानी घट्टको नियमित काम ठप्प भएको उल्लेख गरे । यस्तै,थासाङका वडाध्यक्ष नरप्रसाद हिराचनले हिमपहिरोले खानेपानी अवरुद्ध हुँदा करिव ७० घर एक महिनादेखि प्रभावित बन्दै आईरहेको जानकारी दिए । उनले स्थानीय तहकै पहलमा सेनाको जनशक्तिले प्रभावित क्षेत्रमा मुहानको हिउँ पन्छ्याउने काम सुरुआत गरेको बताए । पानीको मुहान अवरुद्ध हुँदा स्थानीय किसान मर्कामा परेको उनले जनाए ।पानीको श्रोत नहुँदा नाउरिकोटका ३ वटा घट्टमा पिठो पिस्ने काम ठप्प भएको छ, खानेपानी लिन समेत १ किलोमिटर टाढा जानुपर्ने अवस्था आईपरेको छ । वडाध्यक्ष हिराचनले सुनाए। हिउँदयामको मौसममा हिमालको हिउँ एकै ठाउँमा जमेर बस्नुपर्ने अवस्थामा सो क्षेत्रमा भिषण हिमपहिरो गएको थियो । २०४० को दशकमा पनि सो क्षेत्रमा हिमपहिरो जाँदा मानवीय क्षति हुनुको साथै थुप्रै याकचौरी पुरिएका थिए ।पछिल्लो पटक गएको हिमपहिरोले थासाङका १४ वटा याकचौरी पुरिएका थिए । हिमपहिरो जाँदा थासाङ२ को जनआर्दश अमरसिंह मावि कोवाङमा भागदौड मच्चिएको थियो भने स्थानीय त्रसिद बनेका थिए । विद्यालयमा भागदौड हुदा ११ जना शिक्षक विद्यार्थी घाइते भएका थिए ।"
दिनभर आगो बालेर पढ्छन् विद्यार्थी,"मुगु : जिल्लाको पूर्वी क्षेत्रमा पर्ने मुगु कार्मारोङ गाँउपालिका३ ताखामा ०७६ स्थापना गरिएको नेपाल राष्ट्रिय आवासीय विद्यालयमा अध्यन गर्ने कक्षा ४ देखि ७ सम्मका विद्यार्थी विद्यालयको क्षेत्रभित्र हिउँदमा एक दिनसम्म घाम देख्न नपाएपछि दिनभर आगो तापेर पढ्ने गरेका छन्। यो गाउँपालिकाका सबै विद्यालय हिउँदको दुई महिना पूर्ण रुपले बन्द गर्ने भए पनि कोरोना भाइरसले दुई वर्ष फागुनदेखि असारसम्म विद्यालय बन्द भएकाले विद्यार्थीको पढाइमा बाधा नहोस् भनी गाउँपालिकाले हिउँदमा समेत विद्यालय सञ्चालन गरेपछि विद्यार्थी मंसिरदेखि फागुनको दोस्रो हप्तासम्म दिनभर आगो तापेर पढ्ने गरेका हुन्। यो आवाशीय विद्यालयमा कक्षा ४ देखि ७ सम्म २ सय ५० जनाभन्दा बढी अध्यनरत छन्। विद्यालय निमार्ण गरिएको स्थानमा हिउँदमा मंसिरदेखि फागुनसम्म घाम एक मिनेट पनि देखिंदैन। कोरोना संक्रमण फैलिनुभन्दा अघिका वर्षमा यो विद्यालय मात्र नभइ गाँउपालिकाका अन्य विद्यालय हिउँदे बिदा हुने भएकाले विद्यार्थीले चिसोमा पढ्न पर्दैन थियो। कोरोनाका कारण विद्यालय बन्द भएको कारण विद्यार्थीको पढाइमा बाध भएकाले यो वर्ष हिउँदे बिदा नगरी पढाउनु पर्ने भएका आवाशीय विद्यालयका विद्यार्थीले चिसोमा कष्टकर अवस्था भोग्नु परेको छ। बिहान दुई घण्टा विद्यार्थीलाई घाम ताप्न विद्यालयभन्दा १० मिनेट टाढा कर्णाली नदीमा लिनुपर्छ त्यसपछि दिनभर विद्यार्थी आगो तापेर पढ्ने गरेको विद्यालयका प्रअ कुसल शाहीले बताउँछन्। गाउँमा विद्यालय भए पनि नियमित पढाइ नभएकोले केही अभिवावकले यो आवाशीय विद्यालयमा भर्ना गरेका छन्। यो विद्यलयमा पढाइ र खानपिन राम्रो छ। अभिभावकले कुनै रकम तिर्नु पर्दैन। तर चिसोका कारण बालबालिकालाई सारै समस्या भएको छ। दिनभर आगो तापेर पढ्ने गरेको देख्दा मन खिन्न हुने गरेको मुगुम कार्मारोङ गाँउपालिका३ का विद्यार्थीका अभिभावक कार्मा तामङले बताए। मंसिरदेखि फागुनसम्म घाम नदेखेर पढ्नु परेको विद्यार्थीहरु बताउँछन्। उनीहरुलाई आगो ताप्न चाहिने दाउरा जङ्गलबाट खोजेर विद्यालयका सहयोगी र होष्टेलमा कार्यरत महिलाले ल्याउने गरेकाले आगो तापेर भए पनि पढाइमा केही सहज भएको विद्यार्थीले बताएका छन्। 'दिनभर बिहानदेखि बेलुकासम्म विद्यार्थीको खाना र नास्ता बनाउँदै हैरान हुन्छ। यो हिउँदमा विद्यार्थीले एक छिन पनि घाम देख्न पाउँदैनन्', विद्यालयका सहयोगी खड्क ऐडिले भने। चिसोकै कारण पढाइमा बाधा नहोस् भनेर कसैले खाना नास्ता बनाउने कसैले दाउरा टिप्न जानु पर्ने अवस्था रहेको उनले बतए।"
"दाङमा जीप दुर्घटना : तीन जनाको मृत्यु, १० जना घाइते",दाङ : दाङको तुलसीपुरबाट सल्यानको कपुरकोट जाँदै गरेको जीप दुर्घटनामा परेको छ। दुर्घटनामा परी तीन जनाको मृत्यु भएको छ। दुर्घटनामा दुई जना महिला र एक जना पुरुषको मृत्यु भएको भएको हो। मृत्यु हुनेको पहिचान खुलेको छैन। राप्ती राजमार्ग अन्तर्गत तुलसीपुर उपमहानगरपालिका ३ सिरखोलामा रा १ ज ४३८ नम्बरको जीप दुर्घटना हुदा १० जना घाइते भएका छन। दुर्घटनामा घाइते भएकाको राप्ती प्रादेशिक अस्पताल तुलसीपुरमा उपचार भइरहेको ट्राफिक प्रहरी कार्यालय तुलसीपुरका प्रमुख कृष्ण पुजाराले जानकारी दिए। जिप सडकबाट करिब २ सय मिटर तल खेतमा खसेको छ। जिपमा १३ जना यात्रु रहेको अनुमान गरिएको छ। विस्तृत विवरण आउन बाँकी छ।
धैर्यबाट सफलता,"पहिलेपहिले फूलहरू पनि मान्छेहरू जस्तै कुराकानी गर्थे। उनीहरूबीच मायाप्रेम पनि हुन्थ्यो। सो समयकै कुरा हो गुलाफ विवाहका लागि उमेर पुगेकी थिइन्। सबैले उनको सुन्दरतामा ईष्र्या गर्थे। उनलाई प्रेम प्रस्ताव राख्नेहरूको त कुरा गरेर साध्य नै नहोला। सबैका बीचमा आफूलाई साँचो मायाप्रेम गर्ने केटो छान्न पनि निकै गाह्रो थियो गुलाफलाई। अन्त्यमा सच्चा प्रेमी चिन्ने अनौठो तरिका पत्ता लगाइन्। आफ्नो सुन्दर शरीरभरि नै नराम्रो देखिने डरलाग्दो काँडाहरू सजाउने उनको योजना भयो। सबैले उनको शारीरिक सुन्दरता मात्र मन पराउने हुन वा साँच्चै नै सम्पूर्ण रूपमै मन पराउँछन् त ? भन्ने बुभ्न उनी चाहन्थिन्। जसले उनको सुन्दरताका साथसाथै राम्रोनराम्रो कुराहरू, खुसी तथा दुःखी समयमा साथ दिनेछन् ती सबै गुणहरू भएको सच्चा प्रेमसित मात्र विवाह गर्ने सोच बनाइन्। भोलिपल्ट बिहानै गुलाफ आफ्नो कामको सिलसिलामा बाहिर निस्किन् पहिलो नजरैमा सधैं झैं सबै गुलाफको सुन्दरतामा आकर्षित देखिन्थे तर जब सबैको नजर गुलाफको काँडा माथि पथ्यो, कसैले पनि प्रेम प्रस्ताव राख्न अगाडि बढेनन्। यसरी नै धेरै दिनहरू बित्दै गए, तर गुलाफलाई प्रेम प्रस्ताव राख्न आएनन्। गुलाफले बुझिन् कि वास्तवमा सबै उनको शारीरिक सुन्दरतालाई मात्र मन पराउने रहेछन्, उनलाई होइनन्। यसबाट गुलाफलाई निकै चित्त दुख्यो। अन्ततः गुलाफले वास्तविकतालाई स्विकारिन् र सच्चा प्रेमीको प्रतीक्षामा काँडाहरू लिएरै फूलिरहन थालिन्। उनलाई विश्वास छ कि एक न एकदिन उनलाई मुटु भित्रबाटै माया गर्ने सच्चा प्रेमी प्रेम प्रस्ताव लिएर आउने छन्। उनको साथ सम्पूर्ण जीवन सुखीसाथ बिताउने छिन्। अहिले पनि गुलाफको वास्तविकता बुभ्नेले उनलाई माया नै गर्छन्। नैतिक शिक्षा : हामी झट्ट देखिने कुरालाई बुभ्छौं। मायामा पनि रूप र रंगको कुरा गछौं। वास्तविकता नबुझी चर्चा हुन्छ र त्यसको पछि दौडने चलन छ। त्यसैले हरेक कुराको वास्तविकता बुभ्न जरुरी छ। कुनै कुरा पाउन पनि धैर्य आवश्यक हुन्छ।"
सेती नदी र फेवाताल सफा गर्दै र्याफ्टिङ गाइड,"पोखरा : नेपालका नदीहरुमा पर्यटकलाई र्याफ्टिङ गराउने गाइडहरु यति बेला पोखराको फेवाताल, सेती नदी सफा गर्न व्यस्त छन्। कोभिड १९ का कारण पर्यटक आगमन ठप्प भएपछि बेरोजगार बनेका पानीमा खेलिने शहासिक र्याफ्टिङ गराउने गाइडहरु बेरोजगार थिए। जीविकोपार्जन पुनरुत्थान लागि दिगो पर्यटन परियोजना कार्यक्रम अन्तर्गत र्याफ्टिङ गाइडहरु गत ६ दिनदेखि फेवाताल र सेती नदीको सरसफाइमा जुटेको हिमालयन रिभर गाइड एशोसियसन पोखरा च्याप्टरका अध्यक्ष रामप्रसाद पाण्डेले बताए। कोभिडपछि पर्यटक आगमन ठप्प भएपछि दुई वर्षदेखि र्याफ्टिङ व्यवसाय पनि ठप्प भएको उनले सुनाए। र्याफ्टिङ गर्दा गर्दै टाउकोमै पर्ने गरी नदीमा फोहोर फ्याक्ने गर्ने गरेको पनि अध्यक्ष पाण्डेले बताए। व्यवसाय नै ठप्प भएको अवस्थामा जीविकोपार्जन पुनरुत्थान लागि दिगो पर्यटन परियोजना कार्यक्रम अन्तर्गत ३५ जना गाइडहरुले आफू नै र्याफ्टिङ गर्दै आएको सेती नदीको हेम्जाघाट बेसीदेखि पहिलो चरणमा यम्दीसम्म सरसफाइ गरेको अध्यक्ष पाण्डेले बताए। आइतबार भने यसै कार्यक्रम अन्तर्गत फेवातालको सफाइमा युवाहरु जुटेका थिए। पहिले र्याफ्टिङ चलाउँदा पनि सेती नदी, मादी नदीहरुमा फोहोर फ्याँक्दा पर्यटकले नरमाइलो मान्ने गरेको उनले बताए। र्याफ्टिङकै क्रममा नदी पनि सफा गर्ने गर्थ्यौं कोभिडले बेरोजगार बनेको अवस्थामा नदी र ताल सफा गर्ने काम पाउँदा खुशी लागेको अर्की र्याफ्टिङ गाईड सीता थापाले सुनाइन्। सरसफाई कार्यक्रम दश दिनसम्म हुने बताइएको छ। पर्यटन क्षेत्रको आम्दानीबाट छोराछोरीलाई पोखराकै विद्यालयमा अध्ययन गराउँदै आएकोमा कोभिडले व्यवसाय ठप्प भएको कारण गाउँ फर्कन पर्ने अवस्था आएको पर्यटन मजदुरले बताएका छन्। यस्ता कार्यक्रमले केही राहत भने मिलेको उनीहरुले सुनाए। पर्यटकीय शरह पोखराको प्रमुख आकर्षण हिमाल, ताल, नदी लगायत प्राकृतिक सुन्दरता रहेकोले संरक्षणमा बेलैमा ध्यान दिनु पर्ने गण्डकी प्रदेशका उर्जा जलस्रोत तथा खानेपानी तथा सरसफाइ महाशाखाका प्रमुख सिनियर डिभिजन इन्जिनियर प्रेमप्रसाद डोटेलले बताए। प्राकृतिक स्रोतको संरक्षण र विकास नै दिगो पर्यटनको आधार रहेकोले यसतर्फ सबै नागरिक स्तरबाटै जुट्नु पर्नेमा उनले जोड दिए। पर्यटन बोर्ड र यूएनडीपीद्वारा साढे २० लाख डलर लगानीमा दिगो पर्यटन परियोजना सुरु भएको हो। यसअघि पथप्रर्दशकहरुले पनि यस्तै कार्यक्रम अन्तर्गत कास्कीको पदयात्रा मार्ग सफा गरेका थिए। कोभिड महामारीले सबैभन्दा बढी प्रभावित बनेको मुलुकको पर्यटन क्षेत्रको पुनरुत्थानका लागि दीगो पर्यटन परियोजना सुरु गरिएको हो। नेपाल पर्यटन बोर्डले संयुक्त राष्ट्रसङघीय विकास कार्यक्रम (युएनडिपी)सँगको सहकार्यमा जीविकोपार्जन पुनरुत्थानका लागि दिगो पर्यटन परियोजना संचालन गरिरहेको नेपाल पर्यटन बोर्ड गण्डकी प्रदेश कार्यालयका प्रवन्धक नविन पोखरेलले बताए। परियोजनाबाट पर्यटन क्षेत्रका श्रमिक तथा मजदुरलाई राहत पुग्ने विश्वास गरिएको छ। कोभिडको कारण बेरोजगार बनेका पर्यटन मजदुरलाई यस क्षेत्रबाट पलायन हुन नपरोस् भन्ने दृष्टिकोणले यो कार्यक्रम आएको युएनडिपीका प्रतिनिधि सुदिप अर्यालले बताए। कोभिडका कारण हजारौं पर्यटन मजदुर बेरोजगार भएको अवस्थामा पलायन हुनबाट रोक्न यस्ता कार्यक्रम महत्वपूर्ण रहने पश्चिमाञ्चल क्षेत्रीय होटल संघका पूर्व अध्यक्ष भरत पराजुलीले बताए।"
स्कोरपिओ र मोटरसाइकल ठोक्किदा चालकको मृत्यु,विराटनगर : पूर्वपश्चिम लोकमार्गअन्तर्गत मोरङको पथरीशनिश्चरे नगरपालिका२ मा गाडी र मोटरसाइकल ठोक्किदा मोटरसाइकल चालकको मृत्यु भएको छ । पश्चिमबाट पूर्वतर्फ जाँदै गरेको बा २० च २१६२ नम्बरको स्कोरपिओमा विपरीत दिशाबाट आउँदै गरेको प्रदेश १०२०४४ प ९९४२ नम्बरको मोटरसाइकल ठोक्किएर दुर्घटना भएको प्रहरीले जनाएको छ । मोरङ ट्राफिक प्रमुख प्रहरी निरीक्षक चन्द्रबहादुर खड्काले आइतबार बिहान ९: ४५ बजेतिर दुर्घटना भएको जानकारी दिए । दुर्घटनामा मोटरसाइकल चालक सुनसरीको इटहरी उपमहानगरपालिका६ का ३४ वर्षीय शंकर पोखरेलको मृत्यु भएको खड्काले बताए। उनका अनुसार दुर्घटनामा परेर गम्भीर घाइते भएका पोखरेलको उपचारका क्रममा पथरी अस्पतालमा मृत्यु भएको हो । प्रहरीले स्कोरपिओ र चालक सप्तरीको फत्तेपुर१ का २७ वर्षीय रोशन विकलाई नियन्त्रणमा लिएको छ । घटनाको अनुसन्धान थालिएको प्रहरीले जनाएको छ।
"दाङमा जिप दुर्घटना हुँदा तीन जनाको मृत्यु, ७ जना गम्भीर घाइते","दाङ: दाङको तुलसीपुरबाट सल्यानको कपुरकोट जाँदै गरेको जिप दुर्घटनामा परेको छ। राप्ती राजमार्ग अन्तर्गत तुलसीपुरकपुरकोट सडक खण्डको तुलसीपुर उपमहानगरपालिका३ सिरखोलामा रा१ज ४३८ नम्बरको जीप दुर्घटना भएको हो। दुर्घटनामा परी तीन जनाको मृत्यु भएको छ। दुर्घटनामा दुई जना महिला र एक जना पुरुषको मृत्यु भएको हो। मृत्यु हुनेमा कपुरकोट गाउँपालिका३ का ४८ वर्षीय प्रेम प्रकाश शर्मा, २५ वर्षीया लालमति खडका र कपुरकोट गाउँपालिका४ का साउनी घर्ती रहेको ट्राफिक प्रहरी कार्यालय तुलसीपुरका प्रमुख कृष्ण पुजाराले जानकारी दिए। १२ सिटे जिपमा १८ जना सवार रहेको र १४ जना घाइते भएका छन्। घाइतेमध्ये सात जनाको अवास्था गम्भीर भएको हुँदा उपचारका लागि नेपालगञ्ज रिफर गरिएको छ। गाडीको गेयर फस्दा गाडी ब्याक गर्ने बेला जित दुर्घटनामा परेको पुराजले जानकारी दिए। दुर्घटनामा घाइते भएका सात जनाको राप्ती प्रादेशिक अस्पताल तुलसीपुरमा उपचार भइरहेको छ।"
"रकम भेटिन्छ, स्रोत भेटिंदैन","काठमाडौं : गत मंसिर १९ गते दरबारमार्ग स्थित एक कपडा पसलबाट ६९ लाख ५० हजार श्रोत नखुलेको रकमसहित पसलका म्यानेजर हिरोसी खनाल प्रक्राउ गरे। महानगरीय प्रहरी वृत्त दरवार मार्गको टोलीले उनलाई प्रक्राउ गरेको हो। यही कार्तिक २६ गते कालीमाटीबाट अमरनारायण दास १६ लाख २० हजार ९ सय रुपैयाँसहित प्रक्राउ परे। सप्तरी मलेपुर गाउँपालिकाका २५ वर्षीय दासले उक्त रकम कसको हो ?, कहाँबाट आयो भनेर कुनै आधिकारिक स्रोत खुलाउन सकेनन्। प्रहरीको प्रारम्भिक अनुसन्धानबाट उनको कुनै व्यापार, विजनेश र आम्दानी पनि देखिएको छैन। महानगरीय अपराध महाशाखा मिनभवनको टोलीले उनलाई नगदसहित शुक्रबार प्रक्राउ गरेको हो। अपराध महाशाखाका अनुसार थप अनुसन्धान र आवश्यक कारवाहीका लागि उनलाई राजस्व अनुसन्धान विभाग पुल्चोक पठाइएको छ। गत कार्तिक ३ गते राती भक्तपुर लोकन्थलीबाट स्रोत नखुलेको ८० लाख रुपैयाँसहित चित्रबहादुर पुन प्रक्राउ परे। बाग्लुङ गल्कोट घर भइ हाल कोटेश्वर बस्ने पुनलाई बा ४९ प ८५६५ नम्बरको स्कुटर र ३० लाख नगदसहित मनहरा आखा अस्पताल नजिकबाट प्रहरीले नियन्त्रणमा लिएको थियो। अनुसन्धानको क्रममा उनको कोठामा खानतलासी गर्दा थप ५० लाख फेला परेको थियो। उनलाई आवश्यक कारवाहीको लागि सम्पति शुद्धीकरण विभागमा पठाइएको छ। यस्तै गत असोज १५ गते भारतबाट लुकाइ छिपाइ नेपालतर्फ ल्याउँदै गरेको स्रोत नखुलेको १५ लाख ५० हजारसहित तीनजना प्रक्राउ परे। प्रक्राउ पर्नेमा विक्रम पटेल, मुकेश पटेल, बलिराम पटेल रहेका छन्। गत भदौ २८ गते जिल्ला प्रहरी कार्यालय पर्साले स्रोत नखुलेको नगद ५ लाख रुपैयाँसहित एकजनालाई पक्राउ गर्यो। भारतबाट वीरगञ्ज आउने क्रममा ४३ वर्षीय महमद आसिफ अंसारीलाई प्रहरीले पक्राउ गरेको थियो। ना२५ प ८७६२ नम्बरको मोटरसाइकल जाँच गर्ने क्रममा उनले हेल्मेटभित्र रकम लुकाएर ल्याएको अवस्थामा प्रहरीले बरामद गरेको थियो। साउन १८ गते पश्चिम नवलपरासीबाट भारतीय र नेपाली रुपैयाँसहित दुईजना पक्राउ परे। बर्दघाट नगरपालिकामा प्रहरीले ३२ लाख ९० हजारसहित उनीहरुलाई पक्राउ गरेको थियो। उक्त रकमको उनीहरुले स्रोत खुलाउन सकेनन्। प्रहरीले भारत मर्चवारका २७ वर्षीय समिर खान र पश्चिम नवलपरासीका ३५ वर्षीय योगेन्द्र यादवलाई पक्राउ गरेको थियो। उनीहरुको साथबाट प्रहरीले ९ लाख भारतीय रुपैयाँ र बाँकी १८ लाख ५० हजार नेपाली बरामद गरेको थियो। साउन ९ गते नै झापा प्रहरीले स्रोत नखुलेको ४० लाख बढी रकम बरामद गर्यो। झापा गाउँपालिका २ का ५० वर्षीय गौरी मण्डललाई प्रहरीले ठूलो रकमसहित पक्राउ गरेको थियो। उनको साथबाट प्रहरीले ४० लाख ३७ हजार ६७० रुपैयाँ बरामद गरेको हो। जेठ २६ गते नै रौतहटमा पनि प्रहरीले ३० लाख ७६ हजार रुपैयाँसहित दुईजनालाई नियन्त्रणमा लियो। चेकजाँचका क्रममा भारतको मोतिहारी का २२ वर्षीय बान्टीकुमार कलवार र २० वर्षीय सुरज कलवार पक्राउ परेका हुन्। बिआर ०५ आर ४५२१ नम्बरको मोटरसाइकलमा नेपाल आउँदै गरेका उनीहरूको झोलामा ३० लाख ७६ हजार रुपैयाँ थियो। स्रोत नखुलेको रकम बरामद गरेको यी केही उदाहरण मात्रै हुन्। पछिल्लो समय नेपालमा प्रहरीले ठूलो संख्यामा स्रोत नखुलेको रकम बरामद गर्दै आएको छ। भारतसँग सीमा जोडिएका जिल्लाहरु तथा नाकाहरुमा धेरै जसो श्रोत नखुलेको रकम बरामद हुने गरेको छ। पछिल्लो समय काठमाडौंभित्र पनि यस्ता रकम प्रशस्तै भेटिन थालेका छन्। प्रहरी प्रधान कार्यालयको तथ्यांक हेर्दा आर्थिक वर्ष ०७४७५ देखि चालु आर्थिक वर्षको भदौ २९ गतेसम्म ३० करोड ९० लाख ३६ हजार ३४३ रुपैयाँ बरामद गरेको छ। महानगरीय प्रहरी परिसर काठमाडौंले मात्रै २०७७ मंसिर महिनादेखी ७८ कात्तिकसम्म ५ करोड ५६ लाख ७३ हजार श्रोत नखुलेको रकम बरामद गरेको छ। १७ जनालाई प्रक्राउ गरेको छ। प्रहरीले देशका विभिन्न स्थानबाट बरामद गरेको उक्त परिणामको रकम सम्पत्ति शुद्धीकरण अनुसन्धान विभागमा दाखिला गरेको रकम हो। प्रहरीले उपलब्ध गराएको तथ्यांक अनुसार आर्थिक वर्ष ०७४७५ मा ५ करोड ८२ लाख ८५ हजार ६७९, ०७५७६ मा १० करोड ८६ लाख २ हजार ९९४, ०७६७७ मा ५ करोड ७६ लाख ५९ हजार ९१०, ०७७७८ मा ६ करोड ३६ लाख ३५ हजार ७६० र चालु आर्थिक वर्षको भदौ २९ गतेसम्म २ करोड ८ लाख ५२ हजार रुपैयाँ बरामद गरेको छ। बरामद भएको रकम कहाँबाट आउछ ? सम्पत्ति शुद्धीकरण अनुसन्धान विभागका अनुसन्धान अधिकृतका अनुसार यस्ता रकम एकथरी अपराध कर्मबाट, गैरकानुनी कार्यबाट आर्जन भएको हुन्छ तर विधिन्न ठाउँमा लगानी गरेर वैध बनाएका हुन्छन्। यसरी आर्जन भएको रकमलाई सम्पत्ति शुद्धीकरणको माध्यमबाट कानुनसम्मत बनाएका हुन्छन्। अर्कोथरी अपराध गरेको छैन तर पैसाको श्रोत खुलाउन नसकेमा पनि यस्तो रकम बरामद हुने गर्छ। हाम्रो कानुनले हरेक व्यक्तिसँग भएको सम्पत्तिको श्रोत खुलाउनपर्ने अनिवार्य व्यवस्था गरेको छ। सम्पत्ति शुद्धीकरण अनुसन्धान विभागका अनुसन्धान अधिकृतका अनुसार हामो जस्तो भारतसँग खुल्ला सिमाना भएको मुलुकमा सिमानामा हुने व्यापार व्यवसाय गर्दा पनि सम्पत्तिको स्रोत खुलाउन नसक्ने अवस्था छ। सिमानामा रहेको भारतीय बजारमा नेपाली पैसा कारोवार हुन्छ। यस्तै नेपाली बजारमा भारतीय पैसा कारोवार हुन्छ। यता उता भएका पैसा आआफ्नो देशमा ल्याउँदा पनि प्राय स्रोत खुलेको देखिंदैन। यस्तो रकम भन्सारमा जाने गर्छ। बरामद रकम कहाँ जान्छ ? प्रहरीले बरामद गरेको स्रोत नखुलेको रकम नेपाल सरकारको धरौटी खातामा जम्मा हुन्छ। राजस्व छली र हुण्डी कारोबारको रकम छ भने राजस्व अनुसन्धान विभागमा जान्छ। क्रश बोर्डरमा बरामद रकम हो भने भन्सारमा जान्छ। यस्तै स्रोत नखुलेको रकम देखिएमा सम्पत्ति शुद्धीकरणमा जान्छ। अनुसन्धान अधिकृतले दिएको जानकारी अनुसार प्रहरीले प्रक्राउ गरेको व्यक्तिविरुद्ध सम्पत्ति शुद्धीकरण अनुसन्धान विभागले उक्त रकमको श्रोतको खोजी गर्छ। उक्त रकम कानुनसम्मत देखिएमा फिर्ता हुन्छ। बरामद रकम गैरकानुनी ठहरेमा मात्रै अवस्थामा विभागले अदालतमा मुद्धा अगाडि बढाउँछ। प्रमाण जुटाउने काम पनि विभागकै हो। यसरी बरामद रकमको मुद्धामा वर्षौंसम्म पनि अनुसन्धान चलिरहेको हुन्छ। निकै कम केसमा मात्रै यस्तो रकम सम्बन्धित व्यक्तिलाई फिर्ता हुने सम्भावना हुन्छ। सामान्यतया यसरी बरामद भएको श्रोत नखुलेको रकम सरकारकै हुने गर्छ। नेपाल प्रहरीको प्रवक्ता वसन्त कुँवरका अनुसार कानुनसम्मत गरेका कामबाट प्राप्त रकम स्रोत खुलेको हुन्छ। यस्तो रकम प्रहरीले बरामद गर्न मिल्दैन। कानुन अनुसार सम्पत्ति आर्जन गर्ने अधिकार नेपाली नागरिकलाई छ। सरकारले तोकेको मापदण्ड मिचेर भइरहेको कारोबारबाट बरामद भएको रकम नेपाल सरकारको खातामा जाने गर्छ। आफ्नो हरेक काम तथा व्यापार व्यवसायलाई कानुनसम्मत बनाउनको लागि उनको अनुरोध छ।"
डेढ सय किलो बढी गाँजा बरामद,मलंगवा : सर्लाहीको मलंगवा नगरपालिका वडा नं ८ बाट सशस्त्र प्रहरीले एक सय ६८ किलो लागुऔषध गाँजा बरामद गरेको छ । नेपालबाट भारततर्फ निर्यात गर्नका लागि लुकाइ राखेको अवस्थामा एक सय ६८ किलो लागुऔषध गाँजा बरामद गरिएको सशस्त्र प्रहरी बल नेपाल नं १० गणले जानकारी दिएका छन् । प्लाष्टिकको ६ ओटा बोरामा लुकाई राखेको अवस्थामा लागुऔषध गाँजा बरामद गरिएको सशस्त्र प्रहरीले जनाएको छ । प्रहरीले गाँजा बरामद गरेपनि ल्याउने व्यक्ति फेला नपरेको जनाएको छ। लागुऔषध गाँजा कसले र कहाँबाट ल्याएको हो त्यो अहिले खुल्न सकेको छैन् । तयारी अवस्थामा राखिएको गाँजा प्रहरीको आँखा छलेर भारत तर्फ निर्यात गर्न सीमा नजिकैको टोलमा राखेको अवस्थामा फेला परेको हो । तस्करको खोजी कार्य भइरहेको प्रहरीले जनाएको छ । बरामद गरिएको गाँजा जिल्ला प्रहरी कार्यालय सर्लाहीमा बुझाइएको सशस्त्र प्रहरीले जनाएको छ । विगत केही दिन पहिले पनि सशस्त्र प्रहरीले सर्लाहीको उत्तरी भेगमा गाँजा खेति नष्ट गरेको थियो । सर्लाहीसंगै टाँसिएका मकवानपुर र सिन्धुली जिल्लाबाट समय समयमा गाँजा तस्करी गरेर ल्याउँदै गरेको अवस्थामा सर्लाहीमा पक्राउ पर्दै आएको छ ।
