शीर्षक,विवरण
"कामदारको कोष, कामदारमै उपयोग","वैदेशिक रोजगारीमा जाने कामदारसँग उनीहरूकै हितका लागि भन्दै सरकारले वैदेशिक रोजगार कल्याणकारी कोष स्थापना गरेको छ। रोजगारबाट फर्किआएका कामदार तथा उसको परिवारको सामाजिक सुरक्षा तथा कल्याणका लागि कोषको स्थापना भएको हो। यो कोषमा दुई वर्षको श्रम स्वीकृति पाउनेले एक हजार पाँच सय र त्योभन्दा बढी अवधि हुनेले दुई हजार पाँच सय बुझाउँछन्। स्वदेशमा रोजगार नपाएर विदेश जानेले आफ्नो हित हुन्छ भनेर बुझाएको अर्बौं रकम यो कोषमा जम्मा भएको छ। कोषबाट सरकारले बर्सेनि एक अर्बभन्दा बढी बजेट खर्च गर्दै आएको छ। तर, यसको दुरुपयोग गर्दै श्रमिकको हितमा भन्दा पनि अन्य क्षेत्रमा लगानी हुने गरेको छ। वैदेशिक रोजगारमा जाने कामदारलाई सीपमूलक तालिम प्रदान गर्न, कामदारको अंगभंग भई वा कामदारलाई स्वदेश फिर्ता गराउन, क्षतिपूर्ति दिन र त्यसरी फिर्ता आएका कामदार वा उनको परिवारलाई आर्थिक सहयोग प्रदान गर्ने कोषको रकम खर्च गर्ने प्रावधान छ। वैदेशिक रोजगारका लागि विदेश गएको अवस्थामा कामदारको मृत्यु भई शव अलपत्र परी नेपाल ल्याउनमा पनि कोषबाटै रकम खर्च गर्नुपर्ने छ। तर, शव व्यवस्थापन शीर्षकमा रकम पठाए पनि केही देशमा मृतकको संख्या भने शून्य छ। प्रायः दूतावासले त्यसको फछ्र्योट पनि गरेका छैनन्, रकम त्यसभित्रै हिनामिना भएको छ। मृतक धेरै भएका स्थानका नेपालीको शव व्यवस्थापन गर्न रकम समयमा खर्च गरिँदैन। तर, दूतावासमा करारमा कर्मचारी राख्न, गाडी किन्न, उच्च पदस्थको भ्रमणजस्ता विषयमा केही वर्षयता यसको रकम खर्च हुँदै आएको छ। कोरोना महामारीको समयमा विदेशमा अलपत्र धेरै नेपाली सरकारले पठाउने चार्टर्ड विमानको भाडा र पीसीआरआरडीटी टेस्टको शुल्क तिर्न नसकेर छट्पटाए। बेखर्ची भएका उनीहरूले सरकारसँग छिटो निःशुल्क उद्धारको व्यवस्था गर्न हारगुहार पनि गरे। तर, समयमा उद्धार भएन। विदेशमा मृत्यू भएकाको शव ल्याउन परिवारलाई मुस्किल पर्यो, मृतकका परिवारले सहजै क्षतिपूर्ति पाउन सकेनन्। उनीहरूका लागि वैदेशिक रोजगार कल्याणकारी कोष भए पनि नभए सरह जस्तो बन्यो। केहीले यसबाट सेवा पाए पनि त्यो नगन्य रूपमा रह्यो। क्षतिपूर्ति पाउनु फलामको चिउरा चपाउनु सरह बनेको पीडितको अनुभव छ। समस्यामा फसेका कामदार तिनै हुन्, जसले विदेश जाँदा सरकारलाई २ हजार ५ सय रुपैयाँसम्म वैदेशिक कल्याणकारी शुल्क बुझाएका थिए। सरकारले उनीलाई समस्या भएर त्यही पैसा जम्मा गरेर बनाएको कोषको उपयोग गर्ने बाचा गरेको थियो। तर, बाचा अनुसार न काम भएको छ न त यो कोषको सदुपयोगनै। रोजगार नपाएर ऋणको सहायतामा विदेशिनु पर्ने नागरिकको पीडा घटाउन नसकेको सरकारले उल्टै उनीहरूबाट लिएको रकमसमेत अरूकै मोजमा उडाउनु बेरोजगार नेपालीका लागि दुर्भाग्यको कुरा हो। यस कोषबाट दूतावासको व्यवस्थापन र कर्मचारीका लागि खर्च गरे पनि उनीहरूले विदेशमा रहेका कामदारको हितमा काम नगरेको, उनीहरूबाट सेवा पाउन समस्या भएको विदेशमा रहेका नेपाली श्रमिकको गुनासो छ। अलपत्र कामदारलाई निःशुल्क उद्धार गर्न कार्यविधि बनाइए पनि त्यसअनुसार श्रमिक फर्किन पाएका छैनन्। सर्वोच्च अदालतले निःशुल्क फिर्ता ल्याउन आदेश दिए पनि वैदेशिक रोजगार बोर्डले टेरेन। कामदारको हितका लागि भन्दै उठाइएको रकम वैदेशिक रोजगार बोर्डले मुद्दति निक्षेपमा राखेर ब्याज आम्दानी गरेको आरोप छ। तर अहिले तिनै कामदार संकटमा पर्दा मातृभूमि फर्काउन सरकार उनीहरूसँगै पैसा उठाइरहेको अवस्थामा सर्वोच्चले आदेश दिनुपर्यो। यो दुःखको कुरा हो। अब यो समस्या पुनः श्रमिकले भोग्नु नपरोस्। जे प्रयोजनका लागि रकम उठाइएको हो, त्यसमै खर्च होस्। वैदेशिक रोजगारीमा रहेका नेपालीको सुरक्षा र उद्धारमा सरकार सचेत बनोस्।"
संरक्षित छन् महान् साहित्यकारका घर,"रवीन्द्रनाथ टेगोर विलियम सेक्सपियर एक लिलामीमा सेक्सपियरका सम्पत्तिलाई सन् १८४७ मा सेक्सपियर बर्थप्लेस ट्रस्टले ३ हजार पाउन्डमा किन्यो। १६औं सताब्दीको आधा काठको उक्त घर स्ट्रयाटफोर्ड अपन एभोनमा छ। विश्वभरका साहित्यप्रेमीका लागि सेक्सपियरको उक्त घर एक पवित्र धार्मिकस्थल बन्न पुगेको छ। चार्ल्स डिकेन्स १९औं सताब्दीका एक प्रभावशाली लेखकका रूपमा परिचित चाल्र्स डिकेन्सको नामका स्थापित चाल्र्स डिकेन्स संग्रहालय लन्डनको ४८ डगटी स्ट्रिटमा अवस्थित छ। उक्त घरलाई सन् १९२३ मा भत्काउने धम्की दिइए पनि डिकेन्स फेलोसिपले त्यसलाई संरक्षण गयो। एक स्वतन्त्र कोषको तर्फबाट उक्त घरलाई जीर्णाेद्वार गरेर डिकेन्स हाउस म्युजियमको रूपमा सन् १९२५ बाट खुला गरियो। लियो टोल्सटोयमस्कोमा रहेको लियो टोल्सटोयको घरमा पुग्दा जोकोहीलाई त्यहाँ उनको आत्मा अझै जीवित छ भन्ने महसुस हुन्छ। आफ्नी पत्नीको बारम्बारको आग्रहमा उनी पोलयानाको पुख्र्यौली घरबाट मस्कोको घरमा सरेका थिए। सोही घरमा आएपछि उनको जीवनको सिद्धान्तमै परिवर्तन आएको थियो। खामोभनिकी जिल्लामा रहेको उनको घरमा उनले जीवनकै लामो समय २१ वर्ष बिताए। उनको जीवन र सिर्जनात्मक कामहरू बुझ्न संग्रहालयका रूपमा घरलाई जोगाइएको छ। जेन अस्टिनबेलायती लेखक जेन अस्टिनको संग्रहालयको रूपमा संरक्षण गरिएको घर ह्याम्पसायरको चटन गाउँमा छ। १७औं सताब्दीको उक्त घरलाई चटन कटेज पनि भनिन्छ। उक्त घरमा उनले जीवनको अन्तिम आठ वर्ष बिताएकी थिइन्। उक्त संग्रहालयमा अस्टिनको आठवटा संगीत पुस्तक, उनको पियानो, उनी र उनका परिवारको फर्निचर, उनका गहना, उनका किताबहरू संग्रहित छन्। अगाथा क्रिस्टीलेखक अगाथा क्रिस्टीले आफ्नो घर ग्रिनवेलाई संसारको सबैभन्दा प्यारो ठाउँ बताएकी छन्। सन् १४९०को उक्त घर डार्ट नदीको किनारमा अवस्थित छ। हाल राष्ट्रिय कोषको संरक्षणमा रहेको घरले उनको परिवारको कैयौं पुस्ताका विशेषता झल्काउँछ। क्विन अफ क्राइमको रूपमा चर्चित यी लेखकले आफ्ना तीनवटा उपन्यास फाइभ लिटिल पिग्स, डेड म्यान फोल्ली र अर्डियल बाइ इनोसेन्स सोही घरमा सिर्जना गरेकी हुन्। यसको भित्री भागको ऐतिहासिक सजावट, विभिन्न जातजातिका बोटबिरुवा रहेको बगैंचा निकै आकर्षक छ।"
प्रेमको सजाय मृत्यु,"राजविराज : सँगै मर्ने बाँच्ने कसम खाएर भागी विवाह गरेको पाँच महिनामै सप्तरीकी एक किशोरीले आत्महत्याको बाटो रोजेकी छन्। तिमीबिना मर्छु भनेर जसले पटकपटक कसम खाई अन्तरजातीय विवाह गरेर भगायो उसैले नै अलपत्र छाडे। त्यसपछि तनावमा परेकी सुरुंगा७ पोखरियाकी २० वर्षीया ज्योति पासवान सलको पासो लगाएर घरकै बलोमा झुन्डिएको अवस्थामा शनिबार बिहान भेटिएकी हुन्। यो घटनाले २१औं सताब्दीमा पनि पाषण युगजस्तो अन्तरजातीय प्रेमको सजाय मृत्यु रोज्नुपर्ने अवस्थालाई इंगित गरेको छ। दलित किशोरीलाई भगाउने गाउँकै २५ वर्षीय कन्हैया भनिने कृष्ण मिश्रको घरपरिवारले स्वीकार गरेन्। उल्टै अंश नपाउने कागज गर्दै घरनिकाला गर्यो। तब चार महिना सँगै बसेका कृष्ण सम्पर्कविहीन भए। पीडितको पक्षमा बोलीदिने कोही भएन। यो घटनाले छुवाछूत अन्त्यको घोषणा कागजमा सीमित रहेको देखाएको छ। हाम्रो समाजको चेतना बलोमा झुन्डिएको सन्देश दिएको छ। कृष्णका बुवा अकलेश मिश्र र ज्योतिका बुवा प्रमोद पासवान बालकैदेखिका साथी हुन्। स्कुलमा सँगै पढेका मात्र होइन, भारतको मुम्बईमा पनि १० वर्ष सँगै मजदुरी गरेका थिए। उनीहरूको उठबस, खानपिन सँगै हुन्थ्यो। तर, ज्योति र कृष्णको प्रेम सम्बन्ध थाहा भएपछि साथीको सम्बन्ध टुट्यो। ज्योतिलाई बिहेका लागि हेर्न फागुन ८ गते विराटनगरबाट केटा पक्ष आएको थियो। बिहेको कुरा थाहा पाएर कृष्णले सोही राति होहल्ला मच्चाएको ज्योतिका बुवा प्रमोदले बताए। प्रमोदले कृष्णलाई समातेर परिवारको जिम्मा लगाए। ज्योतिसँग विवाह गरिसकेकाले मेरी श्रीमतीसँग अरूले विवाह गर्न पाउँदैन भनेर जिद्दी लिएपछि गाउँमा पञ्चायती बस्यो। प्रेमका लागि सबै त्याग्न तयार रहेको बताएपछि वडा कार्यालयमा वडाध्यक्ष शिवनारायण चौधरीको रोहवरमा कृष्णसँग उनका बुवाले सम्पत्तिमा कुनै अधिकार नरहेको कागज गराए। समाजमा रहेको जातीय भेदभावका कारण घर सम्पत्तिबाट बेदखल भएका कृष्णले ज्योतिलाई फागुन ९ गते राति लिएर गए। ज्योतिकी आमा इनरदेवीका अनुसार बिहे गरेर खुसीसाथ राख्ने प्रतिबद्धता गर्दै गएका कृष्ण काका मिथलेश मिश्रको घर हुँदै गएका थिए। उनीहरूले विवाह गरेर काकाकी छोरी सिरहाको जिरो माइल बस्ने रुबि मिश्रको सहयोगमा नजिकै रहेको मिर्चैया बजारमा डेरा लिएर बसेको कुरा प्रमोदले छोरी अलपत्र परेपछि मात्र थाहा पाएको बताए। कृष्ण र ज्योति भागेर जेठसम्म सम्पर्कविहीन बसे। कृष्णले आफ्नो फेसबुकमा ज्योतिले सिन्दुर लगाएको सँगैको तस्बिर बेलाबेला पोस्ट गर्थे। सउदीमा रहेका ज्योतिका दाजु रामबाबुसँग भने ज्योति सम्पर्कमा रहेको खुलेको छ। भागेको झन्डै चार महिनापछि असार २ गते सिरहाको लहानस्थित एक होटलबाट ज्योतिले दिदी आरतीलाई अचानक फोन गरिन्। खुसी हुँदै बहिनीको फोन उठाएकी आरतीको अनुहार तुरुन्तै मलिन भयो। ज्योतिले फोनमा भनिन्, मलाई कृष्णले अलपत्र बनायो, होटलमा छाडेर दुई दिनदेखि बेपत्ता छ। मोबाइलसमेत कृष्णले लगे। कृष्णले ज्योतिलाई लजमा महँगो भाडा भएकाले कोठा खोजेर आउँछु बस्दै गए भनेर गएको तर दुई दिन बित्दा पनि नआएको ज्योतिले सुनाइन्। चैत ३० गते होटलमा ल्याएपछि ज्योतिले दिदीको फोन नम्बर गाजलले कागजमा लेखेर राखेकी थिइन्। पैसा अभावले खान नपाएपछि र होटल मालिकले पैसा तिरेर जान दबाब दिएपछि ज्योतिले माइती सम्झेकी थिइन्। बिचल्लीमा परेको सुनेर केही गाउँलेसहित लहान पुगेका ज्योतिका माइती अधिकारकर्मी र लहान प्रहरीको सहयोगमा उद्धार गरेर घर ल्याए। अधिकारकर्मीको पहलमा प्रहरीले अपहरण तथा शरीर बन्धक र जबरजस्ती करणीको उजुरी दर्ता गर्न तयार भयो। सल्लाह गरेर आउँछांै भनेर घर फर्किएका पासवानको परिवार पुनः फर्केर नआएको लहान प्रहरीले जनाएको छ। साढे एक महिनादेखि आमाबुवासँग माइतमा बस्दै आएकी ज्योति कृष्णले छाडेर सम्पर्कविहीन हुँदा तनावमा थिइन्। घरभन्दा केही पर गाउँमै प्रमोदले सानो चियाको पसल थापेका छन्। शनिबार बिहान उनका बुवा प्रमोद, आमा इनरदेवी र दिदी आरती पसल गएका थिए। घरमा ज्योति र उनकी भाउजू रन्जु र रन्जुका काखे बालक मात्र थिए। प्रमोद घरको पिलर निर्माणका लागि प्लेनसिट जस्तापाता लिन कदमाहा पुगेका थिए। साइकलमा जस्तापाता लोड गर्नासाथ आरतीले फोन गरेर घर बोलाइन्। घटना नबताएर जेठी छोरी आरतीले बुबालाई फोन गरी घर चाँडो आउनुस् मात्र भनिन्। रन्जुको होहल्लाले छिमेकी घरमा जम्मा भएका थिए। आरती र इनरदेवीले पनि रन्जुबाट घटनाको जानकारी पाएकी थिइन्। घर पुग्दा बुवाआमाको होस् उड्यो। आफ्नै सलले पासो लागेको अवस्थामा ज्योतिको शव झुण्डिएको थियो। कृष्णले धोका दिएको भनेर मान्न तयारै थिइनन् ज्योति। तर, फोनसमेत नगरेपछि र जति नै फोन गरे पनि नलागेपछि ज्योति बिस्तारै डिप्रेसनमा पर्दै गएकी थिइन्। राति दिदीबहिनी सँगै सुत्थे। आरतीले भनिन्, शनिबार बिहान हामी घरमा नभएका बेला मौका छोपिन्। जातीय विभेदका कारण कृष्ण र ज्योतिलाई अलग गराउन कृष्णको परिवारको संलग्नता रहेको दलित अभियानकर्मी दीपेन्द्र पासवानको भनाइ छ। कृष्णलाई उनका बुबा, आमालगायतले योजना बनाई भाग्न लगाएको उनले बताए। कृष्णका घरपरिवारले भने उनी गएपछि कुनै सम्पर्कमा नरहेको बताउँदै आएका छन्। घटनापछि ज्योतिका बुवा प्रमोदले मंगलबार इलाका प्रहरी कार्यालय कडरबोना, सप्तरीमा जातीय विभेदकै कारण मानसिक तनावमा परेकी ज्योतिले आत्महत्या गर्नुपरेको भन्दै आत्महत्या दुरुत्साहनको उजुरी दिएका छन्। ज्योतिलाई प्रेमजालमा पारेर चार महिना यौन शोषण गरी धोका दिएकै कारण तनावमा ज्योतिले आत्महत्या गरेको उनको निष्कर्ष छ। यो घटना एउटा आत्महत्या दुरुत्साहन मात्र होइन, जातीय आधारमा दलितमाथि सदियौंदेखि भइरहेको ज्यादति उस्तै छ भन्ने प्रतिनिधि घटना हो। छुवाछूत र जातीय विभेद उन्मूलन गर्न देशले थरीथरीका कानुन बनाएको छ। पटकपटक घोषणा गरेको छ। पछिल्लोपटक ०६८ जेठ १० मा संसद्ले जातीय भेदभाव तथा छुवाछूत कसुर सजाय र ऐन पास गरेको छ। तर, जातीय विभेदविरुद्ध कानुन पास भएको यतिका वर्षपछि पनि देशभर दलितहरूमाथिको विभेद कायमै रहेको अधिकारकर्मी दुर्गा परियारले बताए। जातका आधारमा गरिने विभेद दण्डनीय बने पनि थुप्रैले दलित भएकै कारण ज्यान गुमाउनुपरेको छ। कोहीले अन्तर्जातीय प्रेम र विवाहका कारण त कोहीले पानी र चुलो छोएको निहुँमा। अन्तरजातीय विवाह गर्ने अधिकांश जोडी गाउँनिकालामा परेका छन्। चुलो छुन र प्रेम गर्न निषेध गरिएको दलित समुदायका किशोरीहरूमाथि बलात्कार र अलपत्र पार्ने काम भने भइरहेको छ। अधिकारकर्मी राजु पासवानले समाजमा दलितमाथि हुने विभेदका अनेक रूप भएको बताए। कागजमा वर्षौँअघि अन्त्य भएको छुवाछूत प्रथा समाजमा जरो गाडेर बसेकाले अन्तरजातीय विवाह गर्नेहरू पनि विभेद खेप्न बाध्य भएको उनले बताए। कानुनले आफूले चाहेको व्यक्तिसँग विवाह गर्ने अधिकार दिएको छ। तर, समाजले कानुन मान्दैन, विजातीय विवाहकै कारण धेरैको जीवन दलदलमा फसेको छ, विश्वेन्द्र पासवानले भने, जबर्जस्ती वा फकाएर शारीरिक सम्बन्ध राख्नु, बिहे गरेर जातीय भेदभावकै कारण अलपत्र छाडनु कानुनी र मानवीय किसिमले जघन्य अपराध हो।"
भत्काइयो नभत्काइनुपर्ने कविकुञ्ज,"काठमाडौं : नेपाल प्रज्ञाप्रतिष्ठानको उद्देश्यमध्ये एक हो, भाषा, साहित्यका विद्वान् एवं प्रतिभाहरूको सम्मान। तर, प्रतिष्ठानले संग्रहालय बनाउने नाममा महाकवि लक्ष्मीप्रसाद देवकोटाको ऐतिहासिक घर भत्काएको छ। महाकविको सग्लो इतिहास नामेट पारेको भन्दै लेखक, साहित्यकारदेखि सम्पदा विज्ञसम्मले आलोचना गरिरहेका छन्। मैतीदेवी मन्दिरनजिकै शास्त्रीमार्ग टोलमा महाकवि देवकोटाको घर अर्थात् कविकुञ्ज थियो। कविकुञ्ज साहित्यको मन्दिर थियो। साहित्यानुरागी पूजा गर्न जाने तीर्थस्थल थियो। केही दिनअघिसम्म महाकविको छायाँ बोकेर उभिएको थियो। जहाँ महाकविले कलम चलाएका कोटा, चोठा थिए। स्पर्श गरेका भित्ता र भुइँहरू थिए। उनी बसेका कुर्सी थिए। महाकविकै माया पाएका दलिन र बार्दलीहरू थिए। खासमा महाकविकै पदचाप भेटिन्थे। जुन घरले महाकविलाई सिर्जना गर्न साथ दिइरह्यो। देवकोटालाई नजिकबाट अनुभूत गराउने त्यो घर एउटा जीवित इतिहास थियो। त्यही घर साहित्यकारका लागि तीर्थस्थल थियो। काठमाडौं महानगरपालिका३० मैतीदेवीस्थित महाकवि लक्ष्मीप्रसाद देवकोटाको भत्काउनुअघिको घर कविकुञ्ज परिसरमा आइतबार पुग्दा डोजर चलिरहेको थियो। घर भत्काइसकिएको थियो। ढुंगा र माटो थुप्रिएको थियो। बाँकी रहेका संरचनामा डोजर चलाइँदै थियो। एकातिर मक्किएका काठ थुपारिएको थियो। अर्कोतिर काँचो इँटाका टुक्राटाक्री थिए। महाकवि देवकोटाकी माइली छोरी अम्बिका रिमालले छेउमै भत्किरहेको घर हेर्दै बुवासँगको सम्झना साटिन्। मेरो घरको छेउमै बुढो बुवाजस्तै उभिएको थियो कविकुञ्ज। आँगनमा सुकुल बिच्छ्याएर बुवा केही न केही लेखिरहनुहुन्थ्यो। बिहान उठ्नासाथ झुलुक्क एकपटक चिहाउन मन लाग्थ्यो कविकुञ्ज। झार उम्रिरहेको आँगनमा बसेर चुरोट तानिरहेको जस्तो लाग्थ्यो। बुवा बितेको ५२ वर्ष भइसक्यो तर मलाई यही कतै घरमा हुनुहुन्छ जस्तो लाग्थ्यो। उनले भनिन्, प्रज्ञामा यत्रो विज्ञहरू हुनुहुन्छ। उहाँहरूको निर्णय राम्रै त होला। बेसहारा भएको घर संरक्षण गरेर संग्रहालय बनाउने रे ! राम्रो हुन्छ भन्ने आशावादी छु। जे भए पनि आफू हुर्किएको, जन्मिएको घर भत्काइँदा भने दिक्क लाग्ने रहेछ। बुवाले हेरिरहनुभएको छ कि जस्तो लाग्ने। महाकविका छोरा पद्म देवकोटाले घर भत्किँदै गरेको देख्दा मन दुख्ने रहेछ भनेर सामाजिक सञ्जालमा लेखेका छन्। यस्तो छ उनको अनुभूति, आफू जन्मिएको हुर्केको घर भत्काएको देख्दा मनमा अनेकौं तरंग उत्पन्न हुँदा रहेछन्। दुख्दो पनि रहेछ। कोठाकोठाको याद बैरिएर आएका छन् यसपालि। उनले घर भत्काएको विषयमा साहित्यकार र सञ्चारकर्मीले छोराछोरीलाई दोष देखाएको भन्दै गुनासो गरेका छन्। उनले लेखेका छन्, कविकुञ्जका विषयमा मलाई अनुमानका आधारमा अनेकौं आरोप लगाउनुअघि मेरो बुकमा लेखेका कुराहरू पढिदिनुहोला। नेपाल संगीत तथा नाट्य प्रज्ञा प्रतिष्ठानका पूर्वकुलपति सरुभक्तले कविकुञ्ज भत्काएर अपराध गरेको बताए। नयाँ संरचना संग्रहालय त होला तर अब कविकुञ्ज हुँदैन, सरुभक्तले अन्नपूर्ण पोस्ट्सित भने। महाकविले २००० सालमा आफैंले उक्त घर बनाएको स्मरण गर्दै उनले त्यस घरमा देवकोटाको माया मिसिएको बताए। प्रज्ञा प्रतिष्ठानले उक्त घर भत्काएपछि निकालेको विज्ञप्तिले आफूलाई रिस उठेको र झनै आपत्तिजनक लागेको प्रतिक्रिया उनको छ। काठमाडौं महानगरपालिका३० मैतीदेवीमा रहेको महाकवि लक्ष्मीप्रसाद देवकोटाको घर अर्थात् कविकुञ्ज हालै भत्काइँदै छोरीले भनेको भनेर भत्काउनु हुँदैन, यो त सबै प्राज्ञिक र साहित्यप्रेमीको साझा थलो हो। राष्ट्रको सम्पत्ति पनि, उनले भने। केही वर्ष मैतीदेवी बस्दा दिनहुँ आफ्ना आँखा कविकुञ्जमा पुग्ने स्मरण गर्दै उनले भने, प्रज्ञाको ध्यान संग्रहालय बनाउनेमा गयो तर जीर्णोद्धार गरेर त्यस्तै अवस्थामा राख्नुपथ्र्यो, भूल भयो। वरिष्ठ कार्टुनिस्ट दुर्गा बराल वास्त्सायनले देवकोटाको घर अब सम्झनामा मात्र रहेको प्रतिक्रिया दिए। नयाँ बनाउँदा त्यो घर कसरी देवकोटासँग सम्बन्धित भयो र ? न इँटा न दलिन केही पनि महाकविसँग माया गाँसेका वस्तु भएनन्। उनीसँग बाँचेका इँटा र दलिन आदि हुनुको अर्थ छुट्टै हुन्थ्यो, उनले भने। उक्त घर आकर्षणको केन्द्र र पर्यटक तान्ने हुनुपर्नेमा त्यसो हुन नसकेको भन्दै उनले दुःख व्यक्त गरे। भने, नबिगारी बनाउन सकिन्थ्यो तर अब त इतिहास नै ढल्यो। प्रज्ञा प्रतिष्ठानले बाहिरबाट राम्रो देखिए पनि उक्त घरभित्र काँचो इँटाले बनेको, काठ कमसल भएको र जीर्णोद्धार गर्नै नसक्ने भएकाले भत्काउनुपरेको दाबी गरेको छ। कुलपति गंगाप्रसाद उप्रेतीले इन्जिनियरहरूले रेट्रोफिट गरी पुनर्निर्माण गर्न नसकिने प्रतिवेदन दिएकाले भत्काउने विकल्प रोजिएको बताए। घरको अवस्था निकै जीर्ण थियो। काँचो इँटा प्रयोग गरिएको, धेरैजसो फुटेको, तलातलामा भ्वाङ परेको अवस्थामा थियो। फेरि देवकोटा जन्मिएको र ३५ वर्ष बसेको घर त डिल्लीबजारमा अझै छ नि !, उनले भने, त्यो घरको पो संरक्षण गर्नुपर्ने हो। मैतीदेवीको घरमा त देवकोटा करिब १४ वर्ष मात्रै बसेका थिए। कुलपतिको तर्कमा कुनै वस्तुगत आधार र प्रमाण नभएको संरक्षणविद्, साहित्यकार, संस्कृतिविद् र बास्तुविद् बताउँछन्। वास्तुविज्ञ तथा आर्किटेक्च इन्जिनियर ज्ञानेन्द्रराज देवकोटाले प्रज्ञाप्रतिष्ठानले घर जलाएर खरानी संरक्षण गर्न लागेको आरोप लगाए। बिरामीलाई उपचार गर्ने हो कि बाँच्दैनस् भनेर मारिदिने ? मानिस मारेर अस्तुलाई संरक्षण गर्नेतर्फ विज्ञहरूको टोली लागेका छन्, वास्तुविज्ञ देवकोटाले भने, कसले भन्यो रेट्रोफिट गर्न मिल्दैन भनेर ? एउटा सिंगो संग्रहालय मासेर टुक्राटुक्रा जोडेर कृत्रिम संरचना बनाउनु गलत हो। प्रज्ञाको नियत सही होला तर प्रक्रिया गलत हो। त्योभन्दा निकै पुराना र जीर्ण संरचना रेट्रोफिट माध्यमबाट पुनर्निर्माण गरेको उनले सुनाए। पाटन दरबार, सिंहदरबार, गोरखा दरबार पनि यही प्रक्रियाले पुनर्निर्माण भएका हुन्। राम्रोसँग चलेका छन्, उनले भने, कविकुञ्ज उहाँहरूले भनेजस्तो कच्ची पनि थिएन। २०७२ सालको भूकम्पमा जोगिएको थियो। करोडौं खर्चिएर बनेका सिमेन्टेड संरचना गर्लम्म ढल्दा कविकुञ्ज जिउँदो उभिएको थियो। यसलाई कसरी कच्ची जग भन्न मिल्छ। भत्काउने निर्णय प्राज्ञहरूको आवेशको निर्णय मात्रै हो। उनका अनुसार नरदेवीनजिकै कवि चित्तधर हृदयको घर त्योभन्दा कमजोर र जीर्ण अवस्थामा थियो। हामीले रेट्रोफिट गरेर जस्ताको तस्तै निर्माण गरेका छौँ, उनले भने, कविकुञ्जलाई जस्ताको तस्तै निर्माण गर्न प्रशस्तै सम्भावना थियो। आधार प्रमाण थियो। कसैसँग नसोधी, छलफल नगरी टुंगोमा नपुगी गरेको प्रज्ञाको यो निर्णय इतिहासकै लागी गलत सावित हुनेछ। सम्पदाकर्मी आलेक सिद्दी तुलाधरले इतिहास बोकेको कविकुञ्ज प्राज्ञहरूको स्वार्थले नामेट भएको बताए। हुँदाखाँदाको घर भत्काएर के बनाउनु ? यस्तो पनि कहीँ हुन्छ ? जीर्णोद्धार गरेको भए थोरै रकममा सकिन्थ्यो। बनाउने संभावना हुँदाहुँदै विकल्प नखोजेर भत्काउने काम जुनसुकै तर्क दिए पनि सही मान्न सकिन्न। कविकुञ्ज भत्काउँदै गरेको फोटो सामाजिक सञ्जालमा देखेपछि साहित्यकार नयनराज पाण्डेलाई नरमाइलो महसुस भयो। भन्छन्, केही वर्षअघि यो घर सरकारको स्वामित्वमा आयोभन्दा निकै खुसी लागेको थियो। अब कविकुञ्जलाई जस्ताको तस्तै संरक्षण गरिन्छ भनेर खुसी लागेको थियो। तर, एकाएक भत्काइयो। यो गलत कार्य हो। पाण्डेले सामाजिक सञ्जालमा लेखे, हुन त नेपाल प्रज्ञाप्रतिष्ठानको जागिरे प्राज्ञहरूकसित महाकवि देवकोटाको मूल घर भत्काएर नयाँ संरचना निर्माण गर्नुका अनेक तर्क होलान्। तर, यो भष्ट, मूर्खतापूर्ण र बहलठ्ठी निर्णय हो। यस्तो दरिद्र सोचको निन्दा गर्छु। संसार बुझेका प्राज्ञहरू छन्। विश्वप्रसिद्ध लेखक, साहित्यकारको घर, बगैंचा र संग्रहालय पनि देखेका छन्। तर, आफ्नो देशको महाकविको घरलाई नामेट पारिनु लापरवाहीपूर्ण कार्य हो। लेखक तथा साहित्यकार खगेन्द्र संग्रौला लेख्छन्, हैट् काइते प्रज्ञाप्रतिष्ठानका नक्कली प्राज्ञको बुद्धि। महाकविको घर भत्काएर चिटिक्क संग्रहालय बनाउने रे। यो चिटिक्क, महाकविको घरको चिहानमाथिको बिरुप संग्रहालय हुनेछ। न मौलिकताको चेत, न सक्लीपनको सम्मान, न कलात्मक संवेदनशीलता। भष्मासुर प्राज्ञको यो विनाशकारी कर्मलाई धिक्कार छ।प्रज्ञा प्रतिष्ठानका प्रवक्ता शशी लुमुम्बुले महाकवि लक्ष्मीप्रसाद देवकोटा संग्रहालय निर्माणको सम्बन्धमा आएका विवाद र हल्ला गलत भएको बताए। यत्रो वर्षसम्म मैतीदेवीमै जीर्ण भएर ढल्न लाग्दा पनि कसैलाई वास्ता नभएको उनको भनाइ छ। उनले भन्नेले जेजे भने पनि ८९ सालको लक्ष्मी जयन्तीसम्ममा संग्रहालय तयार भइसक्ने दाबी गरे। प्रज्ञा प्रतिष्ठानकै इन्जिनियर शान्ति थापा अर्यालले कविकुञ्ज भग्नावशेस बन्न लागेको अवस्थामा रहेकाले जीर्णोद्धार गर्न नसकिएको बताइन्। प्रज्ञाका अनुसार अब बन्ने संग्रहालय सुविधाका दृष्टिले आधुनिकता र कलाका दृष्टिले नेपाली मौलिकता कायम हुनेछ। जसमा महाकविको पूर्ण कदको प्रतिमा, बगैचा, पार्किङ, पहिलो तलामा देवकोटाले प्रयोग गरेका सामग्री, दोस्रो तलामा उनका प्रकाशित तथा अप्रकाशित कृति र पाण्डुलिपीहरू, स्वदेशी तथा विदेशी विद्वान्ले उनको विषयमा लेखेका शोधपत्र तथा कृति रहनेछन्। यस्तै तेस्रो तलामा सभाकक्ष रहनेछ। अशक्त अवस्थाका अवलोकन कर्ताका लागि लिफ्टको समेत व्यवस्था गरिनेछ। तर, यो निर्णयविरुद्ध गत आइतबार सर्वोच्च अदालतमा रिट निवेदन परेको छ। जनहित संरक्षण मंचका तर्फबाट अधिबक्ता संजय अधिकारीले प्रज्ञा प्रतिष्ठान, प्रधानमन्त्री कार्यालय, पुरातत्व विभाग र काठमाण्डौ महानगरपालीकालाई विपक्षी बनाई रिट दर्ता गरेका हुन्। रिटमा देवकोटाको घर भत्काई कविकुञ्जको आधिकारिकता मासिने गरी हुन लागेको निर्माण र अन्य कार्यहरू रोक्नको लागी अन्तरिम आदेश माग गरिएको छ। काठमाडौं महानगरपालिका३० मैतीदेवीस्थित महाकवि लक्ष्मीप्रसाद देवकोटाको घर अर्थात् कविकुञ्ज भत्काइने भएपछि नेपाल प्रज्ञा प्रतिष्ठानमा लगेर थन्क्याइएका विभिन्न कृति, जाँतो, कुर्सी, तस्बिर लगायत सामान"
सरकारी कोष डेढ खर्ब घाटामा : चालू खर्च धान्न समस्या (पूर्णपाठ),"काठमाडौं : अर्थमन्त्री जनार्दन शर्माले पछिल्लो सरकारले कोषको अवस्थामा ध्यान नदिएर बजेट निर्माण गरिएका कारण बजेटप्रतिको विश्वनीयतामा ह्रास आएको बताएका छन्। संघीय प्रनिनिधिसभामा मुलुकको आर्थिक अवस्थाका बारेमा जानकारी गराउँदै अर्थमन्त्री शर्माले पछिल्लो सरकारले ल्याएको श्वेतपत्रको खण्डन गरेका छन्। २०७४ चैतमा तत्कालीन सरकारद्वारा जारी श्वेतपत्रमा उक्त आर्थिक वर्षको अन्त्यमा कोष ४८ अर्बले सञ्चित घाटामा रहेको उल्लेख भएको जनकारी गराउँदै उनले उक्त घाटादरमा सुधार हुनुको साटो विस्तारै घाटा दर बढ्दै गएको बताए। आर्थिक वर्ष २०७६७७ मा २ खर्ब १६ अर्ब घाटा पुगेको अर्थमन्त्री शर्माले बताए। आर्थिक वर्ष २०७७७८ को अन्त्यमा बचत हुने भनिएको ७३ अर्बमध्ये सम्पूर्ण रकम सञ्चित घाटा न्यूनीकरणमा लगाउँदा पनि कोष १ खर्ब ४३ अर्बले घाटामा रहने तथ्य शर्माले प्रस्तुत गरेका छन्। आर्थिक अवस्था प्रतिवेदनले सरकारी खर्च बढ्दै गएपनि चालू खर्चको तुलनामा पुँजीगत खर्च बढ्न नसकेको स्वीकार गरेको छ। गत आर्थिक वर्ष २०७७।७८ मा संघीय सरकारको कुल खर्च ११ खर्ब ८० अर्ब हुँदा पुँजीगत खर्च १९३५ प्रतिशतमा सीमित भएको छ। अघिल्लो आर्थिक वर्ष २०७४।७५ मा कुल खर्च १० खर्ब ८७ खर्ब हुँदा पुँजीगत खर्च २४९ प्रतिशत भएको थियो। बजेट कार्यान्वयन क्षमतासँग मेल नखाने गरी प्रचारात्मक तवरबाट बजेटको आकार वृद्धि हुँदै आएको छ, शर्माले भने। गत आर्थिक वर्ष २०७७।७८ को असार मसान्तमा कुल खर्चको २२२३ प्रतिशत थियो भने अघिल्लो आर्थिक बर्षमा कुल खर्चको दर २७७४ प्रतिशत थियो। आर्थिक वर्षको अन्तिम महिनामा अत्यधिक खर्च हुँदा वित्तीय अनुशासन कायम हुन नसक्दा बजेटको प्राथमिकता र कार्ययोजना अनुसार खर्च हुन नसकेको औंल्याइएको छ। विनियोजित बजेट खर्च हुन नसक्दा अपेक्षित उपलब्धि हासिल नभएको अवस्थामा बर्सेनि बजेटभन्दा बाहिर गएर स्रोत सुनिश्चितताका लागि सहमति दिइएको आर्थिक अवस्थाको प्रतिवेदनमा उल्लेख छ। उदाहरणका लागि सडक पूर्वाधारतर्फ झण्डै ३ खर्बको र रेल पूर्वाधारतर्फ ५७ अर्बको बिनियोजन बाहिरको स्रोत सुनिश्चितताको दायित्व बाँकी रहेको उल्लेख गरिएको छ। उक्त प्रतिवेदनअनुसार सरकारको कुल सार्वजनिक ऋण कुल गार्हस्थ्य उत्पादनको ४०५ प्रतिशत पुगेको छ। अर्थमन्त्री शर्माले प्रस्तुत गरेको जानकारी पत्रअनुसार आर्थिक बर्ष २०७३७४ मा कुल सार्वजनिक ऋण तिर्न ६ खर्ब ९८ अर्ब बाँकी छ। यो दर कुल गार्हस्थ उत्पादनको २२७ प्रतिशत हो। यो ऋणको दर आर्थिक वर्ष २०७७७८ मा २ सय ५० प्रतिशतले वृद्धि भएर १७ खर्ब २९ अर्ब अर्थात कुल गार्हस्थ्य उत्पादनको ४०५ प्रतिशत पुगेको अर्थमन्त्रीले जानकारीपत्रका उल्लेख गरेका छन। हालसम्म ८ खर्ब १ अर्ब आन्तरिक ऋण र ९ खर्ब २८ अर्ब बाह्य ऋण तिर्न बाँकी छ। गत आर्थिक वर्ष २०७७७८ मा आन्तरिक ऋणतर्फ २ खर्ब २४ अर्ब र वैदेशिक ऋणतर्फ १ खर्ब ४० अर्ब गरी ३ खर्ब ६४ अर्ब (कुल संघीय खर्चको ३०८ प्रतिशत) परिचालन गरिएको थियो। यसरी सार्वजनिक ऋण उल्लेख्य रुपमा वृद्धि भएपनि मुलुकको आर्थिक वृद्धि र विकासमा अपेक्षित प्रतिफल हासिल हुन सकेको छैन, शर्माले उल्लेख गरेका छन्। मन्त्री शर्माले भूकम्पबाट थलिएको अर्थतन्त्र क्रमिक रुपमा साकारात्मक दिशातर्फ उन्मुख भइरहेको वेला कोभिड महामारीले पुनः शिथिल बनाउँदै लगेको जानकारी दिए। आर्थिक वर्ष २०७७।७८ मा ९ खर्ब ३८ अर्ब कुल राजस्व संकलन भएको छ। यसमध्ये संघीय सरकारतर्फ ८ खर्ब २९ अर्ब संकलन भएको छ। तर, यो राजस्व परिचालन गरी चालू खर्च धान्न समेत पर्याप्त नभएको बताइएको छ। राजस्व संकलन मुख्य गरी आयातमा आधारित हुँदा आयात बढ्दा राजस्व बढी संकलन हुने र आयात दर घट्दा राजस्व संकलन पनि घट्ने प्रवृत्ति छ। निर्यातको कमजोर आधार र उच्च दरमा आयातका कारण व्यापार घाटा पनि पछिल्लो समयमा बढ्दै गएको छ। आर्थिक वर्ष २०५७।५८ मा ४८ प्रतिशत रहेको निर्यात आयात अनुपात गत् आर्थिक वर्ष २०७७।७८ मा आइपुग्दा ९२ प्रतिशतमा झरेको छ। गत आर्थिक वर्ष २०७७।७८ मा कुल निर्यात १ खर्ब ४१ अर्ब (कुल गार्हस्थ उत्पादनको ३३ प्रतिशत) को भएको थियो। अघिल्लो आर्थिक वर्ष २०७३।७४ मा ७३ अर्ब(कुल गार्हस्थ्य उत्पादनको २४ प्रतिशत) रुपैयाँको विभिन्न वस्तु निर्यात भएको थियो। पछिल्लो समयमा आयातीत कच्चा पदार्थमा आधारित निर्यातको हिस्सा बढेकाले समग्र निर्यातको दर उच्च देखिएको जानकारीपत्रमा उल्लेख छ। गत आर्थिक बर्ष २०७७।७८ मा १५ खर्ब ४० अर्ब(कुल गार्हस्थ्य उत्पादनको ३६१ प्रतिशत) रुपैयाँको विभिन्न वस्तु आयात भएको थियो। अघिल्लो आर्थिक वर्ष २०७३।७४ मा ९ खर्ब ९० अर्ब(कूल गार्हस्थ्य उत्पादनको ३२२ प्रतिशत) वस्तु आयात भएको थियो। आर्थिक वर्ष २०७७।७८ मा आयातमा पुँजीगत अंश १४८ र औद्योगिक वस्तुको अंश ३७२ प्रतिशत हिस्सा थियो। कोभिड१९ को महामारीका कारण उपभोग तथा आर्थिक गतिविधि सुस्त हुँदा गत् आर्थिक बर्ष २०७६।७७ मा आयात दरमा उल्लेख्य गिरावट आउँदा शोधान्तर स्थिति २ खर्ब ८२ अर्बले बचतमा पुगेको थियो। तर, गत आर्थिक वर्ष २०७७।७८ मा आयात दरमा आएको उच्चता र सेवा क्षेत्रको संकुचनका कारण उक्त वर्षको ११ महिनामा शोधान्तरस्थिति १५ अर्ब १५ करोडले घाटामा पुगेको छ। पछिल्लो वर्षहरूमा उपभोग्य वस्तु तथा सेवाको मुद्रास्फीति दर सीमाभित्रै रहे पनि पछिल्लो समयमा आर्थिक गतिविधिमा हुँदै गरेको सुधार तथा अन्तर्राष्ट्रिय बजारमा पेट्रोलियम पदार्थको मूल्यमा भएको वृद्धिका कारण नेपालको समग्र मुद्रास्फीति बढ्न सक्ने जोखिम उत्पन्न भएको छ। आर्थिक वर्ष २०७७।७८ मा कुल गार्हस्थ्य उत्पादनमा उपभोगको अनुपात ९३४ प्रतिशत र बचत अनुपात ६६ प्रतिशत रहने सरकारको अनुमान छ। अघिल्लो आर्थिक वर्ष २०७३।७४ मा यस्तो अनुपात ८७ प्रतिशत र बचत अनुपात १३ प्रतिशत थियो। आर्थिक बर्ष २०७७।७८ मा कुल गार्हस्थ्य उत्पादनमा राष्ट्रिय बचतको अनुपात ३१४ प्रतिशत रहने अनुमान छ। यसले अर्थतन्त्रमा बचतको अंश अपेक्षाकृत रुपले वृद्धि नहुँदा पुँजी निर्माण सुस्त भएको उल्लेख छ। उक्त प्रतिवेदनअनुसार २०७७।७८ मा कुल गार्हस्थ्य उत्पादनमा कुल स्थिर पुँजी निर्माणको अनुपात २७३ प्रतिशत र सरकारी क्षेत्रको अनुपात ४९ प्रतिशत रहने अनुमान गरिएको छ। अघिल्लो वर्ष २०७३।७४ मा यस्तो अनुपात ३०६ प्रतिशत र सरकारी क्षेत्रको अनुपात ७९ प्रतिशत थियो। पूर्णपाठ"
लुम्बिनीमा २२ घण्टाभित्र मुख्यमन्त्रीमा दावी गर्न आह्वान,"बुटवल : लुम्बिनी प्रदेशका मुख्यमन्त्री शंकर पोखरेलले राजीनामा दिएपछि नयाँ मुख्यमन्त्री चयनका लागि आह्वान गरिएको छ । प्रदेश प्रमुख अमिक शेरचनले साउन २८ गते दिउँसो ३ बजेसम्म मुख्यमन्त्रीको दावी गर्न आह्वान गरेका हुन् । लुम्बिनीमा अब संविधानको धारा १६८ को उपधारा २ बमोजिमको बहुमतको सरकार गठन हुनेछ । यसमा दुई वा दुईभन्दा धेरै दलको समर्थनमा सरकार बन्न सक्नेछ । नयाँ मुख्यमन्त्रीका लागि अहिलेको विपक्षी गठबन्धनबाट कुलप्रसाद केसीले दावी गर्नेछन् । उनी माओवादी केन्द्र संसदीय दलका नेता हुन् । शंकर पोखरेलविरुद्ध अविश्वास प्रस्ताव दर्ता गर्दा केसीको नाम सिफारिस भएको छ । केसी पूर्वमन्त्री भइसकेका व्यक्ति हुन् । उनको पक्षमा अहिले ४१ सांसद देखिएका छन् । कांग्रेस, माओवादी, जनता समाजवादी र जनमोर्चाको साथ उनले पाएका छन् ।"
कांग्रेस विवाद: अधिवेशन बारे दुबै पक्षका आआफ्नै अडान,"काठमाडौँ: नेपाली कांग्रेसको महाधिवेशन अन्तत सर्ने निश्चित जस्तै भएको छ । पार्टीको वैधानिकता जोगाएर महाधिवेशनको मिति सार्ने कानूनी कसरतमा नेताहरु लागेका छन् । चार वर्षमा महाविधेशन गर्न नसकेर एक वर्षको थप सुविधा कांग्रेसले पाएको हो । कानूनले दिएको अर्को ६ महिने सुविधा पनि प्रयोग गरिसकेको अवस्थामा अझै महाधिवेशनको मिति टुंगो लाग्न सकेको छैन । वरिष्ठ नेता रामचन्द्र पौडेल निर्धारित मितिमै महाधिवेशन गर्नुपर्ने अडानमा छन् भने सभापति देउवा मंसिरमा महाधिवेशन गर्ने गरी नयाँ कार्यतालिका ल्याउने तयारी अनुरुप अगाडी बढेको देखिन्छ । देउवाको यस्तो प्रस्तावमा महामन्त्री डा शशांक कोइराला र पूर्वमहामन्त्री कृष्ण प्रसाद सिटौला पनि सकारात्मक छन् । बुधबार बसेको शिर्ष नेताको बैठकमा पार्टी सभापति शेरबहादुर देउवाले पार्टीको १४ औं महाधिवेशन मंसिरमा गर्न प्रस्ताव गरेका छन् । बुधबार दिउँसो २ बजेदेखि देउवा निवास बूढानीलकण्ठमा बसेको शीर्ष नेताको बैठकमा देउवासहित संस्थापन पक्षका नेताहरूले तोकिएकै मितिमा वडा अधिवेशन सुरू गर्ने र मंसिरमा महाधिवेशन गर्ने प्रस्ताव गरेका हुन् । वरिष्ठ नेता रामचन्द्र पौडेलले वैधानिकतामा प्रश्न उठ्ने भन्दै भदौ २३ अगाडि नै तल्लो तहको अधिवेशन सुरू गर्ने र असोजको पहिलो सातामा महाधिवेशन सम्पन्न गर्नुपर्ने अडान लिएका छन् । दुवैतर्फका नेता आ आफ्नो अडानमा टसमस नभएपछि विना निष्कर्ष बैठक सकिएको बैठकमा सहभागी एक नेताले बताए । बैठकमा सहभागी शिर्ष नेता कृष्ण प्रसाद सिटौलाका अनुसार बुधबार ठोस निष्कर्ष भएन ""बिहीबार फेरि बैठक बस्नेछ र अगाडि हुने वा पछाडि हुने भन्ने कुरा मिल्ला ।"" बैठकमा सभापति शेरबहादुर देउवा, वरिष्ठ नेता रामचन्द्र पौडेल, पूर्वमहामन्त्री कृष्ण प्रसाद सिटौला, महामन्त्रीद्वय डा शशांक कोइराला र पूर्णबहादुर खड्का, सहमहामन्त्री डा प्रकाशशरण महत, डा मिनेन्द्र रिजाल र रमेश लेखक सहभागी थिए ।"
गण्डकीका उर्जामन्त्रीको गुनासो: केन्द्रको एकात्मक शैलीले संघीयता अनुभूत गर्न पाइएन,"गोरखाः संघीय सरकारले विद्युतको क्षेत्रमा संघीयता लागू गर्न नचाहेको भन्दै गण्डकी प्रदेशका उर्जा जलस्रोत तथा खानेपानी मन्त्री हरिशरण आचार्यले गुनासो गरेका छन् । गृहजिल्ला गोरखामा बुधबार पत्रकार भेटघाटका क्रममा उनले भने अरु धेरै क्षेत्रमा संघीयता आयो, तर विद्युतमा संघीयताको नाम पनि जोडिएको छैन । संघीय उर्जा मन्त्रालय र विद्युत प्राधिकरणले ट्रेड, डिस्ट्रीब्यूट, प्रडक्सन, ट्रान्समिसनका सबै काम आफैँले मात्र ओगट्ने गरेको बताउँदै उनले उत्पादन र बितरणको काम स्थानीय र प्रदेश सरकारलाई दिनुपर्ने बताए । ट्रेड र ट्रान्समिसन संघीय सरकारले लिए पनि उत्पादन र बितरणको जिम्मा क्षमता अनुसार प्रदेश र स्थानीय तहलाई दिनुपर्छ भन्ने हाम्रो माग थियो, उनले भने, तर केन्द्र सरकार एकात्मक शैलीले अघि बढिरहेको छ, जसले गर्दा संघीयताको अनुभूति गर्न पाइएको छैन । एकदेखि तीन मेगावाट क्षमताको आयोजना स्थानीय तहलाई, तीनदेखि ५० मेगावाट क्षमताको प्रदेश सरकारलाई र ५० मेगावाटभन्दा माथिका आयोजना संघीय सरकारले गर्ने गरी प्रदेशले विद्युत ऐन बनाउन लागेको तर संघीय सरकारले २० मेगावाट माथिका आफैँ गर्न खोजेको उनले बताए । संघीयताको मर्म र भावना अनुसार स्थानीय र प्रदेश सरकारलाई पनि काम दिनुपर्छ भन्ने हाम्रो भनाइ थियो तर संघले मानेन, मन्त्री आचार्यले भने, त्यसको पनि स्वामित्व हामीमा रहेन, हामीले लाइसेन्स मात्र दिने व्यवस्था छ । लाइसेन्स दिएपछि प्रदेश सरकारको स्वामित्वमा हुनुपर्ने र रोयल्टी पनि प्रदेश सरकारले लिन पाउनुपर्ने उनले बताए । प्रदेश सरकारले बनाएको भएपछि स्वामित्व उसैको हुनुपर्छ, उनले भने, रोयल्टी पनि लिन पाउनुपर्छ, जुनसुकै पार्टीको मन्त्री भए पनि विद्युतमा संघीयता उहाँहरुले चाहानु भएन । सिंहदरबार गाउँगाउँमा पुर्याउने भन्ने तर कार्यालय केन्द्रमै केन्द्रित भएको भन्दै उनले संघीयता विरोधी काम भएको बताए । अहिले जिल्ला जिल्लामा संघीय मातहतको खानेपानी कार्यालय स्थापना हुने भन्ने आफूले सुनेको बताउँदै उनले यदी यसो भएमा संघीयता विपरीत हुने उनले चेतावनी दिए ।"
कांग्रेस नेता सिंहको गुनासो: नेता र जनप्रतिनिधिलाई गालीमात्रै गरियो,"भक्तपुर: नेपाली कांग्रेसका केन्द्रीय सदस्य प्रकाशमान सिंहले जनताले नेता तथा जनप्रतिनिधिहरुलाई गालीमात्रै गर्ने गरेको भन्दै असन्तुष्टि व्यक्त गरेका छन् । भक्तपुरको मध्यपुर थिमि नगरपालिका ३ नम्बर वडाको नवनिर्मित भवन बुधबार उद्घाटन गर्दै उनले जनताको पनि दायित्व र जिम्मेवारी हुने औंल्याए । हामीकहाँ जनताले नेता र जनप्रतिनिधिलाई गालीमात्रै गर्ने परम्परा विकास भयो, पूर्वउपप्रधानमन्त्रीसमेत रहेका नेता सिंहले भने, त्यसो भए जनताको चै आफ्नो कुनै दायित्व र जिम्मेवारी हुँदैन ? उनले सरकार र स्थानीय तहमा रहको जनप्रतिनिधिहरुको प्रमुख दायित्व र जिम्मेवारी जनताको सेवा गर्ने भएकोतर्फ भने ध्यानाकर्षण गरे । काम गर्दागर्दै कतै कमजोरी भए जनताले औंल्याउनुपर्ने बताउँदै नेता सिंहले गालीमात्रै नगरी सरकार र जनप्रतिनिधिलाई काम गराउने जिम्मेवारी जनताको भएको औंल्याए । विश्वव्यापी कोरोना भाइरस संक्रमणबीच जनप्रतिनिधिहरुले दिनरात नभनी जनताको सेवा गर्दै आएको उनले बताए । जनतामा राजनीतिप्रति नै वितृष्णा बढेकाले जनप्रतिनिधिहरुले पनि परिवर्तन अनुभूति हुने गरी काम गर्ने बेला भएको उनको भनाइ थियो । जमाना फेरिएको छ । जनप्रतिनिधिहरु व्यक्तिगत र दलगत स्वार्थभन्दा माथि हुने जनताको सेवालाई केन्द्रविन्दुमा राखेर पारदर्शीपूर्ण काम गर्नुपर्छ, नेता सिंहले भने, जनप्रतिनिधिहरुले प्रभावकारी काम गरे जनतामा सकारात्मक प्रभाव पर्छ । उनले विधि र पद्धतिलाई आत्मसात गरी काम गर्नसमेत सुझाव दिए । विधि र पद्धतिभन्दा माथि आफूलाई सम्झेर काम गर्ने एमालेका अध्यक्ष एवं पूर्वप्रधानमन्त्री केपी शर्मा ओलीको हविगत हुने उनको भनाइ थियो । मै सत्ता हु र सबै थोक मै हुँ भन्ने दम्भले गर्दा केपी शर्मा ओली बालुवाटारबाट बालकोटको बार्दली पुग्नुपर्यो, प्रतिनिधिसभा सदस्यसमेत रहेका नेता सिंहले भने, विधि र पद्धति नमान्ने, जनताको कुरा नसुन्दा केपी ओलीको हविगत हुन्छ । केपी शर्मा ओलीलाई जनताले दुईतिहाइ नजिक मत दिएका थिए तर खोई त काम गरेको ? कार्यक्रममा मध्यपुर थिमि नपाका मेयर मदनसुन्दर श्रेष्ठले नगरभित्र भएका विकास निर्माणको फेहरिस्त प्रस्तुत गरे । तर विवाद र प्राविधिक समस्याले नपाका केही वडाहरुको भवन निर्माण रोकिएको उनले सुनाए । त्यस्तै उपमेयर अञ्जनादेवी मधिकर्मीले नपाले सम्पदा संरक्षणसँगै जनताको मागअनुसार विकास निर्माणका कार्य गर्दै आएको बताइन् । मध्यपुर थिमि नपा वडा नं ३ का अध्यक्ष प्रेमबहादुर कुटुले २ करोड ४४ लाख ९७ हजार ६७९ रुपैयाँको लगत इस्टिमेटको उक्त भवन ठेकेदारले एक करोड ६९ लाख ९६ हजार ४२२ रुपैयाँमा सम्पन्न गरेको जानकारी दिए । उनका अनुसार २०७६ सालको माघ १६ गते उक्त भवनको जग शिलान्यास भएको थियो । भक्तपुर काठमाडौं ६ लेन सडकको उत्तरतर्फ कौशलटारमा रहेको उक्त भवनमा सभाकक्ष, जनप्रतिनिधिहरुको बैठक कक्षसहित १२ वटा कोठा रहेका छन् । यसअघि भाडामा बसेको वडा कार्यालय नवनिर्मित भवनमा सरेसँग कार्यालयको सेवा छिटो छरितो हुने वडा अध्यक्ष कुटुले विश्वास व्यक्त गरे ।"
चोरीको फ्रान्सेली राहदानी काठमाडौँमा भेटियो: फ्रान्स छिर्ने डियागोको असफल प्रयास,"काठमाडौँः अन्तर्राष्ट्रिय प्रहरी संगठन (इन्टरपोल)को हराएको सूचीमा रहेको फ्रान्सको राहदानी काठमाडौँमा फेला परेको छ । अध्यागमन विभागले सेनेगलका डियागो एब्ड्रमनीको साथबाट इन्टरपोलको हराएको सूचीमा रहेको १४ एआर ७०७७७ नम्बरको फ्रान्सको राहदानी फेला परेको हो । इन्टरपोलले २०७१ मा उक्त फ्रान्सको राहदानी हराएको सूचीमा राखेको थियो । आफ्नो पहिचान लुकाएर अर्को मुलुकको हराएको राहदानीमा शंकास्पद ढंगले यात्रा गर्नुले एब्ड्रमनीको अन्तर्राष्ट्रिय आपराधिक गिरोहहरुसँग सम्बन्ध त छैन भन्ने गम्भीर प्रश्न उठाएको छ । एब्ड्रमनीले फ्रान्सको राहदानी कहाँबाट ल्याए भन्ने खुलाएका छैनन् । विभागले राहदानी बरामद गर्ने बित्तिकै त्यसको आधिकारिकताका लागि नेपालस्थित फ्रेन्च दूतावासमा पत्रचार गरेको थियो । अध्यागमन विभागको आग्रहमा नेपालस्थित फ्रेन्च दूतावासले एब्ड्रमनीको साथबाट फेला परेको फ्रान्सको राहदानी हराएको सूचीमा रहेको पुष्टि गरेको हो । राहदानी वाहक फ्रान्सेली नागरिक आपराधिक गतिविधिमा संलग्न रहेको समेत दूतावासले पुष्टि गरिदिएको छ । फ्रान्सका मामाडोभ माकालोभको राहादानी इन्टरपोलले हराएको सूचीमा राखेको थियो । फ्रान्समा उनी चोरी, डकैती लगायत आपराधिक गतिविधिमा संलग्न भएका व्यक्ति हुन् । अनुसन्धानमा खटिएका अधिकृत वैकुण्ठ रेग्मीले सेनेगलका एब्ड्रमनीले फ्रान्सको हराएको राहदानी कहाँबाट ल्याए भन्ने विषय पत्ता लगाउन कठिन भएको बताए । रेग्मीले भने , बयानमा उनले फ्रान्सको राहदानी आफ्नै भएको दावी गरेका छन् । तर त्यो राहदानी उनको होइन। उनको दावीलाई नेपालस्थित फ्रेन्च दूतावास र अध्यागमन विभागका अधिकारीहरु अस्वीकार गरिदिएका छन् । विभागले सेनेगलका एब्ड्रमनी विरुद्ध जाली राहदानी अन्तर्गत काठमाडौँ जिल्ला अदालतमा मुद्दा दायर गरेको थियो । अदालतले सेनेगलका एब्ड्रमनीलाई पुर्पक्षका लागि थुनामा पठाएको छ । सेनेगलको राहदानीमा नेपाल प्रवेश एब्ड्रमनी २०७६ माघ १ गते सेनेगलको राहदानीमा नेपाल प्रवेश गरेका थिए । त्रिभुवन अन्तर्राष्ट्रिय विमानस्थल उत्रँदा उनले सेनेगलको राहदानीमा आगमन (अराइभल) अनुमति लिएका थिए । उतैबाट लुकाएर फ्रान्सको राहदानी ल्याए वा काठमाडौँमा कसैले उनलाई दियो भन्ने विषय खुलेको छैन । उनी नेपाल प्रवेश गरे पनि प्रवेशाज्ञा नियमित गरेनन् । एब्ड्रमनी ५ सय ४४ दिन प्रवेशाज्ञा विना नै नेपाल बसे । गैर कानूनी रुपमा नेपाल बसेका बेला कुनै संयन्त्रले उनीबारे थाहा पाएन । अध्यामगन अधिकारीहरुका अनुसार नेपाल प्रवेश गरेपछि उनले सेनेगलको राहदानी फालेर आफूलाई फ्रान्सको नागरिक भएको प्रमाणित गराउन चाहन्थे । यसरी अध्यागमन पुगेका थिए एब्ड्रमनी नेपाल आएपछि एब्ड्रमनी ठमेलको होटमा बस्न थाले । उनी पछिल्लो पटक ठमेलस्थित होटल आगमनमा बस्दैआएका थिए । होटलमा शंकास्पद गतिविधि देखाउन थालेपछि होटलका कर्मचारीहरु सशंकित बने । होटलका कर्मचारीले कागजपत्र मागे । सेनेगलका नागरिक एब्ड्रमनीले शंकास्पद व्यवहार देखाएपछि होटलका कर्मचारीले पर्यटक प्रहरीलाई खवर गरेका थिए । पर्यटक प्रहरीले गत असार २९ गते ठमेलबाट पक्राउ गरी उनलाई अध्यागमन विभाग पुर्याएको थियो । अध्यागमनका अधिकारीहरुले सेनेगलको राहदानी मागे तर एब्ड्रमनीले आफू फ्रान्सको नागरिक भएको भन्दै राहदानी थिए । उनले वयानका क्रममा आफू फ्रान्सको नागरिक नै भएको पुष्टि गर्न खोजे । तर अध्यागमनका अधिकारीहरुले उनी फ्रान्सको नागरिक भएको भन्नेमा आशंका गरे । त्यसपछि उक्त राहदानी प्रमाणिकरण गर्न नेपालस्थित फ्रेन्च दूतावासमा पठाए । दूतावासको जवाफपछि अध्यागमनले उनी विरुद्ध जाली राहदानी अन्तर्गत मुद्दा दायर गरेको थियो । काठमाडौँ जिल्ला अदालतले एब्ड्रमनीलाई साउन १२ गते पुर्पक्षका लागि थुनामा पठाउने आदेश दिएको थियो ।"
रेलवे कम्पनीका महाप्रबन्धक भट्टराईले दिए राजीनामा,"काठमाडौँ: नेपाल रेलवे कम्पनी लिमिटेडका महाप्रबन्धक गुरु भट्टराईले पदबाट राजीनामा दिएका छन् । भट्टराईले भौतिक पूर्वाधार तथा यातायात मन्त्रालयमा बुधबार राजीनामा बुझाएका हुन् । सरकारले भट्टराईलाई आचरण विपरीत काम गर्दैआएको भन्दै स्पष्टीकरण सोधेको थियो । तर उनले आफूले स्पष्टीकरण दिन जरुरी नरहेको भन्दै सामाजिक सञ्जालमा लेख्दैआएका थिए । केपी ओली नेतृत्वको सरकार हटेपछि भट्टराईले सामाजिक सञ्जालमार्फत माधव नेपाल, पुष्पकमल दाहाल सहित विभिन्न नेताहरुविरुद्ध कडा टिप्पणी गर्दैआएका थिए । साथै आफूलाई कसैले पदबाट हटाउन नसक्ने चेतावनी समेत उनले दिएका थिए ।"
तिलाठीको बेथिति: झोलुंगे पुल नबनाइ झण्डै एक करोड निकासा,"राजविराज: स्थानीय तहले जनप्रतिनिधि पाएको चार वर्ष बितिसक्दा जनप्रतिनिधिहरु काम भन्दा बढी विवादमा मुछिन थालेका छन्। पछिल्लो पटक तिलाठी कोईलाडी गाउँपालिकामा दुईवटा पुल निर्माण योजनाका काम अघि नबढे पनि गाउँपालिकाले लाखौँ रकम निकासा गरेको छ । गाउँपालिकाको वडा ७ मंसापुरस्थित जिता खोला तथा वडा नम्बर ३ स्थित तिलाठीसकरपुरामा झोलुङ्गे पुल निर्माण योजनामा कामै नगरी लाखौँ बजेट निकासा भएको हो । मंसापुरमा झोलुंगे पुल निर्माणका लागि कुल २९ लाख, १९ हजार, ७ सय ५६ रुपैयाँ बजेट बिनियोजन गरिएकोमा कामै नगरी १६ लाख ३७ हजार पेस्की निकासा गरिएको पाइएको छ । यसैगरी वडा नम्बर ३ स्थित तिलाठीसकरपुरामा झोलुंगे पुल निर्माण योजनाका लागि २ करोड ८२ लाख ८० हजार १ सय ५० बिनियोजन गरेकोमा ७० लाख निकासा गरेको पाइएको छ । कागजमा झोलुंगे पुल निर्माण गरी बजेट निकासा गरे पनि काम भने नभएको तिलाठी कोइलाडी गाउँपालिका ७ का बिनोद रामले बताए। ""बजेट निकासा त भयो काम भने फिटिक्कै भएको छैन"" रामले भने । तिलाठी कोईलाडी गाउँपालिका ७ का सकलदेव खंगले पुल निर्माणमा बजेट आएको कुरा आफुलाई जानकारी नभएको बताए । उनले पुल निर्माण नहुँदा आवत जावतमा समस्या भएको बताउँदै पानीमा डुबेर खोला तर्नुपर्ने बाध्यता रहेको जानकारी दिए । यसैगरी तिलाठीसकरपुरामा समेत पुल निर्माणको काम नभएको स्थानीयले बताएका छन् । झोलुङ्गे पुल निर्माण हुनेबारे सुन्नुमा आएको थियो एक स्थानीयले भने तर काम भने भएकै छैन । तिलाठीसकरपुरामा पुल निर्माण कार्यका लागि उपभोक्त समिति निर्माण भए पनि काम भने नभएको उपभोक्ता समितिका अध्यक्ष भूपेन्द्र मुखियाले जानकारी दिए । पेस्की वापतको बजेट निकासा गरी गाउँपालिकाले आफ्नै खातामा राखेको उनले जानकारी दिए । तिलाठी कोईलाडी गाउँपालिकाका अध्यक्ष सतिस कुमार सिंहले कोरोना महामारी तथा बाढीका कारण पुल निर्माण कार्य नभएको बताए । उनले उपभोक्ता समिति अन्तिम समयमा गठन भएकोले काम गर्न समस्या भएकोले छिट्टै पुल निर्माणको कार्य शुरु हुने बताए । सकरपुरामा उपभोक्तबाट काम नभएपछि टेन्डरद्वारा पुल निर्माण गर्ने तयारी भइरहेको अध्यक्ष सिंहले बताए ।"
"कुलमान नियुक्तिबारे बाबुरामको प्रश्न : कसको प्रस्ताव, सहमति, विरोध भन्न जरूरी छ ?","काठमाडौं : पूर्वप्रधानमन्त्री डा बाबुराम भट्टराईले नेपाल विद्युत् प्राधिकरणको कार्यकारी निर्देशकमा कुलमान घिसिङको नियुक्तिको विषयमा प्रश्न उठाएका छन्। घिसिङको पुन:नियुक्ति स्वागतयोग्य भएपनि प्रचारबारे असन्तुष्ट व्यक्त गरेका हुन्। भट्टराई कसको प्रस्ताव, कसको सहमति, कसको सहयोगअसहयोग र कसको विरोध भन्न जरुरी नरहेको दाबी गरे। उनले कस्ता दिन आए भन्दै व्यङ्यसमेत गरेका छन्। सत्तारुढ जनता समाजवादी पार्टीका नेता भट्टराईले भने,कुलमानको कमब्याक स्वागतयोग्य छ! बधाइ! तर उनको नियुक्तिमा कसको प्रस्ताव,कसको सहमति,कसको सहयोग,कसको असहमति,कसको असहयोग,कसको विरोध आदि इत्यादि पनि भन्न जरूरी छ? कस्ता दिन आए!! घिसिङको नियुक्ति नेकपा माओवादी केन्द्रको अध्यक्ष पुष्पकमल दाहाल प्रचण्डको प्रस्ताव, प्रधानमन्त्री शेरबहादुर देउवाको सहमति र ऊर्जामन्त्री पम्फा भुषालको सहयोग भन्ने समाचार आउन थालेपछि भट्टराईले असन्तोष्ट व्यक्त गरेका हुन्। आन्तरिक विवाद हुँदा सरकारमा जसपाले हालसम्म मन्त्रि पठाउन सकेको छैन। यस अगाडि प्रधानमन्त्री शेरबहादु्र देउवाले घिसिङलाई नेपाल विद्युत् प्राधिकरणको कार्यकारी निर्देशकमा नियुक्त गर्न उर्जामन्त्रीलाई निर्देशन दिएको समाचार बाहिरिएको थियो। मंगलबार प्रधानमन्त्री देउवाले हालका निर्देशक हितेन्द्रदेव शाक्यसँग राजीनामा माग गरी घिसिङलाई निर्देशकमा नियुक्ति गर्न ऊर्जा, जलस्रोत तथा सिँचाइमन्त्री पम्फा भुसाललाई निर्देशन दिएको सचिवालयले जनाएको छ। यसअघि केपी ओली नेतृत्वको सरकारले तत्कालिन कार्यकारी निर्देशक घिसिङलाई सोही पदमा दोहोर्याउन अस्वीकार गरी हितेन्द्रदेव शाक्यलाई कामु तोकेको थियो। र पछि शाक्यलाई नै कार्यकारी निर्देशकको जिम्मेवारी दिइएको थियो।"
मेलम्चीको पानी अब कहिले खान पाउने ?,"काठमाडौँ: मेलम्चीको पानी अब राजधानीवासीले कहिले खान पाउने ? राजधानीमा मृगतृष्णा बनेको मेलम्चीको पानी वर्षौंपछि आए पनि बिजुली चम्किएझैं भएपछि यही प्रश्न उठ्न थालेको छ । प्रतिनिधिसभा बैठकमा पनि सांसदहरुले प्राथमिकताका साथ यही प्रश्न उठाउन थालेका छन् । प्रतिनिधिसभा सदस्य सुजाता परियारले मंगलबार बैठकको शून्य समयमा भनिन्, एउटा राष्ट्रिय गौरवको आयोजना हो मेलम्ची खानेपानी । वर्षायाममा हिलो र कोलिफर्म मिसिएको पानी खान बाध्य राजधानीवासीले मेलम्चीको पानी कहिले खान पाइन्छ भन्दै प्रश्न गरिरहेको अवस्था छ । सांसद परियारले मेलम्चीमा असार १ र साउन १७ गते आएको बाढीले मुख्य हेडवर्क्स १५ किलोमिटरभन्दा बढी पुरिएको अवस्थामा रहेको बताइन् । उनले आयोजना नै पूरा नभई हतार हतार उद्घाटन गरिएका आयोजना आज कुन अवस्थामा होलान् भनेर प्रश्न गरिन् । सुरुमा मेलम्ची आयोजनाको सुरुङ परीक्षणकै क्रममा दुर्घटना भई मानवीय क्षति भएको थियो । त्यसपछि काठमाडौँमा वितरण सुरु गरिएको पानी सुरुङ मर्मत गर्न असारदेखि रोकिँदै थियो । तर, त्यही बेला बाढी आएर आयोजना नै अनिश्चित बनाइदिएको छ ।"
राष्ट्रियसभा बैठक : असंवैधानिक नियुक्ति खारेज गर्न माग,"काठमाडौं : जनता समाजवादी पार्टी नेपालका प्रमिला कुमारीले केपी शर्मा ओली नेतृत्वको सरकारले प्रतिनिधिसभा विघटनपछि पटकपटक गरेका असंवैधानिक र राजनीतिक नियुक्ति खारेज हुनुपर्ने माग गरिन्। संसदीय सुनुवाइ नै नगरी गरिएका नियुक्तिलाई आवश्यक विधि पुर्याएर स्थान खाली गराउन उनले सरकारलाई आग्रह गरिन्। संयुक्त सरकारको साझा न्यूनतम कार्यक्रमको स्वागत गर्दै उनले संविधान संशोधनको प्रतिबद्धता र लाल आयोगको प्रतिवेदन सार्वजनिक गर्ने विषयले मधेसमा सकारात्मक सन्देश गएको धारणा व्यक्त गरे। अपाङ्गतासम्बन्धी शब्द प्रयोगमा ध्यान दिन आग्रह राष्ट्रियसभाका सदस्य प्रकाश पन्थले अपाङ्गता भएका व्यक्तिसम्बन्धी शब्द चयनमा संसद्मा, उच्च पदस्थ व्यक्तिले भाषणमा र मिडियामा समेत दुरुपयोग हुने गरेको गुनासो गरे। राष्ट्रियसभाको बुधबारको बैठकको विशेष समयमा बोल्दै नेपाली कांग्रेसका सदस्य पन्थले यसले अपाङ्ता भएका व्यक्तिका मनमा खिन्नता हुने र मनमस्तिष्कमा समेत असर परेको उल्लेख गरे। कुनै व्यक्तिका असफलता र कमीकमजोरीलाई औँल्याउनसमेत त्यस्ता शब्द प्रयोग हुने गरेको बताउँदै उनले यसलाई नियन्त्रण गर्न सदनमार्फत सरकारको ध्यानाकर्षण गराए। नेकपा (एमालेका) का कोमल वलीले सरकारलाई भ्रष्टाचारसम्बन्धी घटनाको छानबिन गर्न माग गर्दै विगतका सरकारले सुरु गरेका राम्रा कामलाई निरन्तरता दिनुपर्ने धारणा व्यक्त गरे। उनले कोरोनाविरुद्धको खोप लगाउनमा ढिलाइ किन भनी सरकारसँग प्रश्न गर्दै सबै जनतालाई निःशुल्क स्वास्थ्यको सहज व्यवस्था गर्नसमेत माग गरे। उनले प्रशस्त नदी भएको मुलुकमा पानीजहाजको सपना देख्न किन नहुने भनी प्रश्न गर्दै आफूहरु सिर्जनशील प्रतिपक्ष बन्न चाहेको बताए । आफ्नो पार्टीले सही कुरालाई सही भन्ने र गलत कुरालाई आलोचना गर्ने उनको भनाइ थियो । साझा न्यूनतम कार्यक्रम सकारात्मक नेकपा (माओवादी केन्द्र) का रामनारायण विडारीले संविधानको धारा ७६ (५) ले नै मासिन लागेको लोकतन्त्रलाई विघटित संसद् पुनस्र्थापना गरी जीवित बनाइदिएको उल्लेख गरे। पूर्वप्रधानमन्त्रीले परमादेशको सरकारको कुरा गरेको भन्दै उनले राष्ट्रपतिले नै कर्तव्य निर्वाह नगरेपछि जाने स्थान अदालत भएको र अदालतले न्याय दिएको स्पष्ट पारे । संयुक्त सरकारको साझा न्यूनतम कार्यक्रम सकारात्मक भएको र यसले दलीय अभ्यासमा सरकारलाई सहयोग पुग्ने विश्वास उनले व्यक्त गरे । यसअघिको सरकारले ठूला आयोजनामा सफलता प्राप्त गर्न नसकेको र उद्घाटनमा मात्र ध्यान केन्द्रित गरेको सदस्य विडारीको आरोप थियो । नेकपा (एमाले)का रामलखन चमारले गण्डक नहरको डुबानले बर्सेनि त्यस क्षेत्रका जनता मर्कामा परेको सम्बन्धमा सरकारको ध्यानाकर्षण गराउँदै भारत सरकारले सम्झौताअनुसार नेपाली किसानलाई क्षतिपूर्ति नदिएको बताए। यस सम्बन्धमा छानबिन गर्न संसदीय समिति गठन गर्नुपर्ने बताउँदै उनले समस्या समाधान गरी उचित क्षतिपूर्ति दिन नेपाल सरकारसँग मागसमेत गरे। रासस"
लुम्बिनीको विशेष अधिवेशनविरुद्धको रिट न्यायाधीश भट्टराईको इजलासमा,काठमाडौं : लुम्बिनी प्रदेशसभाको विशेष अधिवेशन आह्वानविरुद्ध दायर भएको रिट निवेदनमाथि बुधबार सुनुवाइ हुँदैछ। सर्वोच्च अदालतका न्यायाधीश डा आनन्दमोहन भट्टराईको इजलासमा मुद्दाको पेशी चढेको छ। उक्त रिट निवेदनको सुनुवाइका लागि मंगलबार न्यायाधीश प्रकाशमान सिंह राउतको एकल इजलासमा पेसी तोकिएको थियो । लुम्बिनी प्रदेशका पूर्वमन्त्री तथा प्रदेशसभा सदस्य लिला गिरीले विशेष अधिवेसन आह्वानविरुद्ध सर्वोच्चमा रिट दायर गरेका थिए। प्रदेशसभाको विशेष अधिवेशन आज सुरु हुँदैछ । दिउँसो १ बजे बस्ने प्रदेशसभा बैठकमा मुख्यमन्त्री शंकर पोखरेलविरुद्ध दायर भएको अविश्वास प्रस्तावमाथि छलफल हुँदैछ।
कांग्रेस नेता केसीको चिन्ता: ७५ वर्षे इतिहास बोकेको पार्टीको अस्तित्व संकटमा पर्नथाल्यो,"चितवन: नेपाली कांग्रेसको महाधिवेशनको मिति सरिरहँदा नेता अर्जुन नरसिंह केसीले पार्टीको वैधानिक अस्तित्व नै संकटमा परेको संवैधानिक चुनौतीबाट पार्टीलाई जागाउन सहमतिपूर्ण निकास निकाल्नुपर्ने बताएका छन् । यसका लागि उनले विकल्प समेत पेश गरेका छन् । नेपाल प्रेस युनियन चितवनले भरतपुर विमनस्थलमा आयोजना गरेको पत्रकार भेटघाट कार्यक्रममा नेता केसीले संवैधानिक चुनौतीबाट पार्टीलाई जोगाउन सहमतिपूर्ण निकास खोज्न आग्रह गरे । समयमा महाविधेवेशन गर्न नकसेर संविधानले दिएको समय ६ महिनामा पनि गर्न सकिएन भनेर जरिवाना तिर्नपर्ने अवस्था आयो भने त्यो भन्दा लज्जास्पद अरु के हुन सक्छ ? उनले भने ७५ वर्षको इतिहास बोकेको पार्टी देशव्यापी रुपमा हिरक जयन्ती मनाउने बेलामा हाम्रै अस्तित्व के हुने भन्ने अवस्था आउनु दुखद् हो । यसको जिम्मेवार को हो जनताले फैसला गर्छन् । उनले विशेष अधिवेशन गरेर भए पनि संकट गार्नपर्नेमा पार्टी नेतृत्वलाई सुझाव दिएका छन् । २०१२ सालको विरगञ्ज महाधिवेशनले सभापतिमा निर्वाचित भएपछि १४ सालमा भएको विशेष महाधिवेशनले विपी कोइराला सभापति भएको स्मरण गर्दै त्यही नजिरबाट विशेष महाधिवेशन गर्न सकिनजे बताए । चार वर्षको कार्यकाल सकिएपछि पनि थपिएको एक वर्षमा महाधिवेशन हुने कुरा टुङ्गो नलागेको भन्दै को सभापति भन्दा पनि वैधानिकता जोगाउनु अहिलेको चिन्ता भएको बताए । को सभापति हुने भन्दा पनि नेपाली कांग्रेसको वैधानिकतामाथि कसैले प्रश्न उठाउन नपाओस् भन्ने हो , उनले भने संवैधानिक चुनौतीबाट पार्टीलाई बचाउनको निम्ति कुनै बाटो छ भने सहमतिपूर्ण निर्णय गरौँ, होइन भने १३ औं महाधिवेशनका प्रतिनिधिहरुले नै एकवर्ष भित्र १४ औं महाधिवेशन प्रक्रियागत रुपले गर्ने गरी अहिले विशेष अधिवेशन गर्न सकिन्छ । पार्टी भित्रको क्रियाशिल सदस्यताको विवादले झन तिक्तता ल्याउने भन्दै पुराना सदस्यहरुबाट विशेष महाधिवेशन अहिलेको विकल्प भएको नेता केसीले बताए । अर्को प्रसंगमा नेता केसीले नेकपा एमोले अध्यक्ष केपी शर्मा ओलीले मंगलबार संसदमा दिएको अभिव्यक्तिलाई नबर्सने मेघको गर्जन भएको संज्ञा दिएका छन् । साढे तीन वर्ष सरकारको नेतृत्व गर्दा केही गर्न नसकेका ओलीले एक महिनामै सरकारको आलोचना गर्न नसुहाउने उनले बताए । साढे तीन वर्ष आफू प्रधानमन्त्री बन्नुभो, उहाँले कतिजना पीडितको गोली झिक्नुभयो ? कति जना द्धन्द्ध पीडितलाई संक्रमणकालीन न्याय दिनुभयो ? केसीले भने एक महिनामा पनि पाइला नटेकेको सरकारलाई उहाँले आलोचना गर्नुभयो । सामान्यतया लोकतान्त्रिक संस्कृति हुने हो भने प्रमुख प्रतिपक्षले पनि सय दिनलाई हनिमुन पिरिएड भन्छन् । त्यो पनि नपर्खी आएको ओलीको आक्रोस नबर्सने मेघको गर्जन हो ।"
क्रियाशीलता विवाद समाधानबारे छलफल गर्न पौडेल र सिटौला देउवा निवासमा,काठमाडौँ: प्रधानमन्त्री एवं नेपाली कांग्रेसका सभापति शेरबहादुर देउवाले पार्टीभित्रको विवादबारे छलफल गर्न वरिष्ठ नेता रामचन्द्र पौडेल र कृष्ण प्रसाद सिटौलालाई निजी निवास बूढानीलकण्ठमा डाकेका छन् । अहिले २:३० बजेका लागि तीन शीर्ष नेताहरुको बैठक बस्ने तयारी भएको छ । क्रियाशील सदस्यको विवाद कसरी टुंग्याउने र बिहीबार बस्ने भनिएको केन्द्रीय कार्यसमिति बैठकमा राख्ने एजेन्डाबारे तीन नेताहरुबीच छलफल हुने पूर्वमहामन्त्री कृष्णप्रसाद सिटौलाले अन्नपूर्णलाई बताए । नेपाली कांग्रेसमा १४औं महाधिवेशनको तयारी भइरहँदा नेताहरुले हजारौँ क्रियाशील सदस्यहरुको विवाद समाधान गर्न सकेका छैनन् । यसबीचमा नेता पौडेल पक्षका जिल्ला सभापतिहरुले भेला बसेर विशेष महाधिवेशनको माग गरेका छन् ।
कुलमानले विद्युत प्राधिकरण निर्देशकको रुपमा बुझे नियुक्तिपत्र,काठमाडौँ: सरकारले नेपाल विद्युत प्राधिकरणको कार्यकारी निर्देशकमा कुलमान घिसिङलाई नियुक्त गरेको छ । उर्जा जलस्रोत तथा सिञ्चाइमन्त्री पम्फा भुसालको प्रस्तावमा मन्त्रिपरिषद्को सोमबारको बैठकले घिसिङलाई ४ वर्षका लागि नियुक्त गरेको हो । बुधबार उनलाई उर्जा जलस्रोत तथा सिञ्चाइ मन्त्रालयबाट नियुक्तिपत्र बुझेका छन् । यससँगै कुलमान दोस्रो पटक प्राधिकरणमा कार्यकारी निर्देशक बनेका हुन् । यसअघि कार्यकारी निर्देशक रहेका हितेन्द्रदेव शाक्यलाई भने सरकारले विशिष्ट श्रेणी (सचिव) सरह जल तथा उर्जा आयोगको पूर्णकालीन सदस्यमा नियुक्त गरेको छ ।
लुम्बिनी: शंकर पोखरेलको राजीनामा स्वीकृत,बुटवल: लुम्बिनी प्रदेशका मुख्यमन्त्री शंकर पोखरेलको राजीनामा प्रदेश प्रमुख अमिक शेरचनले स्वीकृत गरेका छन् । बुधबार विशेष अधिवेशन बस्नुअघि नै मुख्यमन्त्री पोखरेलले राजीनामा दिएका थिए । प्रदेशसभामा बुधबार नै पोखरेलविरुद्ध दायर भएको अविश्वास प्रस्तावमाथि छलफल हुने कार्यकालिका थियो । गत बैशाखमा पनि राजीनामा दिएर फेरि बहाल भएका एमाले नेता पोखरेलको अब मुख्यमन्त्रीको यात्रा टुंगिएको छ । पोखरेल अल्पमतमा परेपछि विपक्षी गठबन्धनले पोखरेलविरुद्ध अविश्वास प्रस्ताव गरेको थियो । लुम्बिनी प्रदेशसभाले अब नयाँ मुख्यमन्त्री चयनका लागि प्रक्रिया अघि बढाउनेछ । हालसम्मको राजनीतिक समिकरणका आधारमा वहुमत सांसदहरु विपक्षी गठबन्धन तर्फका माओवादी केन्द्रका नेता कुलप्रकास केसीको पक्षमा देखिएका छन् । उता सर्वोच्च अदालतमा लुम्बिनी प्रदेशसभाको विशेष अधिवेशनविरुद्ध परेको रिट संवैधानिक इजलासमा पठाउन आदेश दिइएको छ । न्यायाधीश डा आनन्दमोहन भट्टराईको इजलासले विशेष अधिवेशन रोक्न माग गर्दै परेको रिटमा गम्भीर संवैधानिक व्याख्याको प्रश्न देखिएको भन्दै संवैधानिक इजलासमा पठाउन आदेश दिएको छ।
विद्युत् प्राधिकरणको कार्यकारी निर्देशकमा कुलमान घिसिङ नियुक्त,काठमाडौं : सरकारले कुलमान घिसिङलाई नेपाल विद्युत प्राधिकरणको कार्यकारी निर्देशकमा नियुक्त गर्ने निर्णय गरेको छ। सोमबार बसेको मन्त्रिपरिषद बैठकले घिसिङलाई विद्युत प्राधिकरणको कार्यकारी निर्देशकमा नियुक्त गर्ने निर्णय गरेको हो। बुधबार उर्जा मन्त्रालयले नियुक्त पत्र दिने तयारी गरेको छ। उक्त निर्णयको जानकारी मन्त्रिपरिषद्को कार्यालयबाट मंगलबार साँझ ऊर्जा जलस्रोत तथा सिँचाइ मन्त्रालय पठाएको जनाइएको छ। २०७७ भदौमा ४ वर्षे कार्यकाल पुरा गरी विदा भएका घिसिङलाई सरकारले पुनः प्राधिकरणको कार्यकारी निर्देशकमा नियुक्त गरेको हो। यसअघि साउन १९ गते प्रधानमन्त्री शेरबहादु्र देउवाले कुलमान घिसिङलाई नेपाल विद्युत् प्राधिकरणको कार्यकारी निर्देशकमा नियुक्त गर्न ऊर्जा जलस्रोत तथा सिँचाइ मन्त्री पम्फा भुसाललाई निर्देशन दिएका थिए। पछि सोही दिन मन्त्री भुसालले प्राधिकरणका वर्तमान कार्यकारी निर्देशक शाक्यलाई पदबाट राजीनामा दिएर सहयोग गरिदिन आग्रह गरेकी थिइन् । सोहीअनुसार घिसिङलाई कार्यकारी निर्देशकमा नियुक्त गरेसँगै प्राधिकरणको कार्यकारी निर्देशक शाक्यलाई जल तथा ऊर्जा आयोगमा पूर्णकालीन सदस्य पदमा पदस्थापन गरिने भएको छ। यसअघि केपी ओली नेतृत्वको सरकारले तत्कालिन कार्यकारी निर्देशक घिसिङलाई सोही पदमा दोहोर्याउन अस्वीकार गरी हितेन्द्रदेव शाक्यलाई कामु तोकेको थियो । र पछि शाक्यलाई नै कार्यकारी निर्देशकको जिम्मेवारी दिइएको थियो । चरम लोडसेडिङ भइरहेको बेला तत्कालीन पुष्पकमल दाहाल प्रचण्ड नेतृत्वको सरकारले घिसिङलाई पहिलो पटक कार्यकारी निर्देशकमा नियुक्त गरेको थियो ।
लुम्बिनीका मुख्यमन्त्री पोखरेलले दिए राजीनामा,"बुटवल : लुम्बिनी प्रदेशका मुख्यमन्त्री शंकर पोखरेलले राजीनामा दिएका छन्। प्रदेशसभामा आफूविरुद्ध अविश्वास प्रस्तावमाथि छलफल हुनुभन्दा अगाडि उनले राजीनामा दिएको एमालेका प्रमुख सचेतक भुमिश्वर ढकालले जानकारी दिए । उनले भने,' हामी प्रदेश प्रमुख अमिक शेरचनकहाँ छौं, मुख्यमन्त्रीले राजीनामा बुझाउँदै हुनुहुन्छ।' मुख्यमन्त्री विरुद्धको अविश्वास प्रस्ताप आज प्रदेश सभामा छलफल हुने कार्यसूची छ । उनीविरुद्ध अविश्वासको प्रस्ताव यही साउन १९ गते प्रदेशसभामा दर्ता भएको थियो। विपक्षी गठबन्धनमा नेपाली कांग्रेसका १९, सभामुख पूर्णबहादुर घर्तीसमेत गरी नेकपा माओवादी (केन्द्र)का १८, जनता समाजवादी पार्टी (जसपा) का तीन र राष्ट्रिय जनमोर्चाका एक प्रदेशसभा सदस्य छन्। उता सरकारको समर्थनमा नेकपा (एमाले)का ३९ प्रदेशसभा सदस्य छन्। विपक्षी गठबन्धन र नेकपा (एमाले) विशेष अधिवेशनमा आफ्नो रणनीति बनाउन बिहानैदेखि छलफलमा व्यस्त थिए। ८७ सदस्यीय रहेको लुम्बिनी प्रदेशसभामा हाल ८० प्रदेशसभा सदस्य छन्। मुख्यमन्त्रीविरूद्धको अविश्वास प्रस्तावमा नेपाली कांग्रेसका १६, माओवादी केन्द्रका १४, जसपाका तीन र राष्ट्रिय जनमोर्चाका एक प्रदेशसभा सदस्यले हस्ताक्षर गरेका थिए। प्रदेश सरकार गठन हुँदा २०७४ मा संविधानको धारा १६८ को उपधारा २ बमोजिम माओवादीको समर्थनमा सरकार बने पनि २०७५ जेठ ३ गते एमाले र माओवादी एकीकरण भई नेकपा बनेपछि संविधानको धारा १६८ को उपधारा १ बमोजिम बहुमत प्राप्त सरकार बनेको थियो।"
"भीम आचार्यले ८ बुँदे अपिल जारी गर्दै भने : विभाजनकारी प्रवृत्ति हाबी भयो, एमाले गम्भीर संकटमा","काठमाडौं : नेकपा एमाले सचिव भीम आचार्यले पार्टीमा विभाजनकारी प्रवृत्ति हाबी भएको दाबी गरेका छन् । बुधबार बिहान फेसबुकमार्फत ८ बुँदे अपिल जारी गर्दै उनले एमाले गम्भीर संकटबाट गुज्रिरहेको धारणा राखेका हुन्। आचार्यले पार्टी एकताको कुरा गर्नेहरुमाथि आक्रमण गर्ने, निरुत्साहितहतोत्साहीत गर्न खोज्ने, अनेक आरोप लगाएर बदनाम गर्ने प्रयास भइरहेको बताए। उनले लाखौं कार्यकर्ता नेकपा एमालेको एकताको पक्षका रहेको बताए। पार्टी बचोस् भन्ने तर केही गर्न नसक्ने तमासे जस्ता भएका बताउँदै आचार्यले उनीहरु नेतृत्वविहिन पनि भएको उल्लेख गरे। आचार्यको ८ बुँदे अपिल यस्तो छ (१) एकातिर गत फागुन २८ गतेबाट सुरु भएको विभाजनकारी प्रवृत्तिहरु कतिपय बोलि, बचन, काम, व्यवहार र निर्णयहरूमा हालसम्म पनि प्रकट भइरहेका छन्। (२) अर्कोतिर त्यो प्रवृत्तिको विरोध मा पार्टी एकताको झण्डा उठाउनुपर्ने अपेक्षा गरिएको पक्षका काम, कारबाही, सर्त, माग र गतिविधि हरु विभाजनकै पक्षमा प्रकट भैरहेका हुन कि भन्ने आशंका बढेर गएको छ। (३) पक्ष २ वटा प्रवृति एउटै विभाजनकारी नहोस् भन्ने आम कार्यकर्ताको अपेक्षा हो। (४) दुनियाभरकै प्रतिक्रियावादी शक्ति हरु, देशभित्रका प्रतिगामी सत्ता च्युत तत्वहरु र राम्रो काम गरेर होइन अरुलाई बिगारेर, छिर्के लगाएर, फुटाएर सत्तामा जान लालायित प्रतिस्पर्धी शक्ति नेकपा एमालेलाई फुटाउने प्रयत्न गरिरहेको छ। (५) नेकपा एमालेका देश विदेशमा भयका लाखौं कार्यकर्ता,समर्थक,शुभचिन्तक तथा जनसमुदाय हरु नेपालको वामपन्थी आन्दोलन र नेकपा एमालेको एकताको पक्षका छन् तर उनीहरु पार्टी बचोस् भन्नै अपेक्षा गर्ने तर केही गर्न नसक्ने तमासे जस्ता भयका छन् र विडम्बना उनीहरु नेतृत्वविहिन पनि छन्। (६) गत असार २७ गते भएको १० बुँदे सहमति सम्मानजनक पार्टी एकताको मुख्य आधार हो। यसैमा टेकेर एकता को शुभारम्भ गर्दै थप समस्याहरु हल गर्दै जान सकिन्छ। विना जालझेल, छलछाम र हिचकिचाहट रुपमा यसलाई लागु गर्नुपर्दछ। (७) हाल पार्टी एकताको कुरा गर्नेहरुमाथि आक्रमण गर्ने, निरुत्साहितहतोत्साहीत गर्न खोज्ने, अनेक आरोप लगाएर बदनाम गर्ने प्रयासहरु भैरहेका छन्। त्यसबाट एकता पक्षधरहरु हतोत्साहित हुनु हुँदैन। (८) टुटफुट र विभाजनकारी प्रवृत्ति लाई हतोत्साहित गर्दै संगीन घडीमा पुगेको पार्टी एकताको रक्षा गर्न र त्यसमा बल प्रदान गर्न म देशविदेशमा रहनुभएका सम्पूर्ण न्याय प्रेमी नेपाली दाजुभाई दिदी बहिनीहरुमा हार्दिक अपिल गर्दछु।"
सेनाको गाडीको ठक्करबाट पिकअप चालकको मृत्यु,"राजविराजः पूर्वबाट पश्चिमतर्फ जाँदै गरेको नेपाली सेनाको वनटन गाडी र पूर्व जाँदै गरेको पिकअप गाडी आपसमा ठोक्किँदा पिकअपका चालकको बुधबार अपरान्ह मृत्यु भएको छ । पूर्वपश्चिम राजमार्गस्थित सप्तरीको हनुमाननगर कंकालिनी नगरपालिका१ भारदहको कंकालिनी मन्दिर नजिक भएको दुर्घटनामा मे १ च ६९२५ नम्बरको पिकअप गाडीका चालक झापाको दमक नगरपालिकाका ४२ वर्षीय मेघराज शर्माको घटनास्थलमै मृत्यु भएको सप्तरी प्रहरीले जनाएको छ । पिकअप गाडीसँग १८ नम्बर बाहिनी गाईघाट उदयपुरको प्रदेश नम्बर ३०१००१ ग ३७२५ नम्बरको वनटन गाडी ठोक्किएको डिएसपी माधवप्रसाद काफ्लेले बताए । पिकअप गाडीका सहचालक सुनसरीको ईटहरी उप महानगरपालिका५ का ५२ वर्षीय भवानी र वनटन गाडीमा सवार १८ नम्बर बाहिनी उदयपुरमा कार्यरत जमदार खोटाङको मझुवागढी नगरपालिका१० का ४२ वर्षीय जिवन गरी घाईते भएका छन् । घाइतेहरुलाई उपचारको लागि अस्पताल पठाइएको र सेनाको वनटन गाडी र चालकलाई इलाका प्रहरी कार्यालय भारदह, सप्तरीले नियन्त्रणमा लिएको छ । पोस्टमार्टमका लागि शवलाई राजविराजस्थित गजेन्द्रनारायण सिंह अस्पताल ल्याउन लागिएको प्रहरीले जनाएको छ ।"
राजस्व स्टिकरसहित पाँच जना पक्राउ,"धनगढी : कैलालीको गौरीगंगा नगरपालिका७ स्थित तालबन्द सडकखण्डमा प्रहरीले आन्तरिक राजस्व विभाग लेखिएको २ लाख ८८ हजार ६सय ७४ थान (७७ रोल) स्टिकर बरामद गरेको छ। इलाका प्रहरी कार्यालय मसुरियाको टोलीले मंगलबार बिहान भारतको लखिमपुर जिल्ला, बठौरा ग्राम पञ्चायतका १९ वर्षीय संजित कुमारले चलाएको को ना ३२ क ६२८१ नम्बरको मोटरसाइकलमा उक्त स्टिकर बरामद गरेको हो। प्रारम्भिक अनुसन्धान गर्दा ७७ रोल स्टिकर मध्ये १३ रोल स्टिकरमा एउटै सिरियल नम्बर फेला परेको प्रहरीले जनाएको छ। स्टिकरहरू पटकपटक दोहोरिएको पाइएको कैलालीका प्रहरी प्रवक्ता डीएसपी प्रतिक विष्टले बताए। उक्त स्टिकर कैलाली गौरीगंगा७ मसुरियास्थित सौफी नामक मदिरा उत्पादन कम्पनी, वेस्टर्न लिकर्स प्रालिको रहेको प्रहरीले दाबी गरेको छ। दुवै जना भारतीयहरूसँग सोधपुछ गर्दा उनीहरूले स्टिकर वेस्टर्न लिकर्स प्रालिको रहेको र कोठामा छाप लगाउन लगिरहेको बयान दिएको प्रहरीले जनाएको छ। प्रहरीले उनीहरूको कोठाबाट पनि ७० यूपी ३ सय एमएल लेखिएको छाप ३ थान, स्ट्याम्प प्याड ३ थान र मसीसमेत फेला पारेको जनाएको छ। स्टिकरहरू सौफी मदिरामा लगाउनका लागि प्रयोग हुने खुलेको डीएसपी विष्टले बताए। कोठामै रहेका रौतहटको गरुडा नगरपालिका१ जयनगरका ४० वर्षीय राजकुमार शाह, पर्साको वीरगञ्ज नगरपालिका१३ घण्टाघरका ५५ वर्षीय विजय गुप्ता र भारतको लखिमपुर बरौठका २२ वर्षका सुरेश कुमारलाई समेत पक्राउ गरेको प्रहरीले जनाएको छ। स्टिकर सक्कली हुन् वा नक्कली भनेर आन्तरिक राजस्व कार्यालय धनगढीसँग बुझ्ने कार्य भइरहेको विष्टले बताए। घटनापछि आन्तरिक राजस्व कार्यालयले वेस्टर्न लिकर्स प्रालि सिल गरेको छ।"
विद्यालयमै थन्कियो चीनले दिएको कृषि उपरकण,जोमसोम : उपल्लो मुस्ताङको सीमावर्ती क्षेत्रका किसानलाई लक्षित गरी छिमेकी देश चिनले उपलब्ध गराएको यान्त्रिक कृषि उपकरण विगत एकवर्षदेखि लोमान्थाङको एक विद्यालयमा नै थन्किएको छ। सीमावर्ती क्षेत्र लोमान्थाङ र लोघेकर दामोदरकुण्ड गापा अन्तर्गतका किसानलाई चिनले 'एक घरधुरी एक उपकरण स्वरुप ६ सय ५० थान घासा काट्ने यान्त्रिक उपकरण (रिफर) उपलब्ध गराएको थियो। चीनको स्वशासित क्षेत्र तिब्बतले उपल्लो मुस्ताङको दुई स्थानीयतहलाई यान्त्रिक कृषि उपकरण हस्तान्तरण गराएको थियो। उपकरण हस्तान्तरणपछि लोघेरक दामोदरकुण्ड पालिकाले सम्बन्धित किसानलाई कार्ययोजना बनाएर किसानलाई वितरण गरिसकेको छ। तर लोमान्थाङले भने प्राप्त उपकरण किसानलाई वितरण नगरी विद्यालयमा राखेको छ। लोमान्थाङ गापाले पालिकाको छोसेर स्थित दिव्यदीप माविको प्रोग्राम हलमा आफ्नो भागमा परेको ३ सय २५ थान घास काट्ने उपकरण राखेको थियो। कोरोना संक्रमणको पहिलो लहरको बेला सो विद्यालयको शैक्षिक पठनपाठन बन्द समेत बन्द रहेकाले प्राप्त चिनिया उपकरण विद्यालयमा थन्क्याएको थियो। पालिकाले एक वर्षदेखि थन्क्याएको कृषि उपकरण कृषकलाई वितरण नगरी विद्यालय हातामै राखेको छ। उपल्लो मुस्ताङमा चालु नयाँ शैक्षिक सत्र असारदेखि सुरु भएको छ। शैक्षिक सत्रसँगै दिव्यदीप माविमा भौतिक रुपमै कक्षा सञ्चालन भइरहेको छ। पालिकाले जिम्मा लिएको चिनियाँ यान्त्रिक उपकरण कुनै शुल्क नदिइ विद्यालयमै थन्क्याइएको सो विद्यालयका शिक्षक कर्मा वाङ्गेल गुरुङले जानकारी दिए। चिनियाँ राहत सामाग्री लामो समयदेखि विद्यालयको प्रोग्राम हलमा थन्क्याइएकाले विद्यार्थीहरुको अतिरिक्त क्रियाकलाप सञ्चालन गर्नमा अप्ठ्यारो परेको शिक्षक वाङ्गेलले फेसबुकमा लेखेका छन्। उनले विद्यालयमा राखिएको उपकरण छिटोभन्दा छिटो किसानलाई वितरण गरी विद्यालयको अतिरिक्त क्रियाकलापलाई सहज गराईदिन समेत पालिका समक्ष अनुरोध गरेका छन्। चिनले एक वर्षअघि सीमावर्ती क्षेत्रका प्रत्येक घरधुरीलाई पुग्ने गरी घास काट्ने यान्त्रिक कृषि उपकरण दिएको थियो।लोमान्थाङ५ का वडाध्यक्ष हिन्जिन धोर्जे विष्टले चिनले उपल्लो गराएको उपकरण प्राविधिक समस्याका कारण किसानलाई वितरण गर्न नसकेको बताए। उनले गत वर्ष विद्यालय बन्द रहेकाले अनुकुल समय मिलाएर वितरण गर्ने गरी विद्यालयमा व्यवस्थापन गरिएको उल्लेख गरे। विद्यालयमा लामो समयदेखि थन्क्याएको चिनियाँ उपकरण यार्तुङ पर्व सकेर घासा काट्ने महिनामा वितरण गर्ने जानकारी दिए। उपल्लो मुस्ताङको सीमावर्ती क्षेत्रका स्थानीयलाई बर्सेनि विभिन्न राहत सामाग्री सहयोग गर्दै आइरहेको छ। सीमावर्ती क्षेत्रका बासिन्दासँग प्रगाढ सम्बन्ध विस्तार गर्ने उद्देश्यले चिनले पटकपटक राहत उपलब्ध गराउने गरेको छ। कोरोना माहामारी अवस्थामा चिनले पटकपटक कोरोना रोकथाम तथा नियन्त्रणका लागि स्वास्थ्य सामाग्री र खाद्यान्न लगायतका सामाग्री उपलब्ध गराएको थियो। यस्तै श्रावणको पहिलो हप्तामा लोमान्थाङका पालिकाका प्रत्येक घरधुरीले लाखौं मुल्य बराबरको राहत सामाग्री दिएको थियो।
बारेकोटमा खाद्य बैंक स्थापना हुने,"जाजरकोट : जाजरकोटको बारेकोटमा सामुदायिक खाद्य बैंक स्थापना हुने भएको छ । विश्व खाद्य कार्यक्रम, बारेकोट गाँउपालिका र अन्य दाताको सहयोगमा खाद्य बैंक स्थापना हुने भएको हो । विश्व खाद्य कार्यक्रम, गाँउपालिका र अन्य दाताको सहयोगमा खाद्यान्न भण्डारण गरि प्राकृतिक प्रकोपबाट प्रभावित तथा खाद्य संकट परिरहेका नागरिकलाई खाद्यान्न सहायता गर्न खाद्य बैंकको अवधारण अघि सारिएको हो । खाद्य बैंक स्थापनाका लागि विश्व खाद्य कार्यक्रमको आर्थिक सहयोग र पाँचतारा युवा संरक्षक मञ्च जाजरकोटको प्राविधिक सहयोगमा बारेकोट २ लिम्सामा सामुदायिक खाद्य बैंक भवनको निर्माण समेत गरिएको छ । भौगोलिक विकटता, यातायातको असुविधा, न्युन खाद्य, उत्पादन, बाढीपहिरो तथा प्राकृति प्रकोप, सिंचाइ सुविधा अभाव आदि कारणले बर्षेनि खाद्य संकट ब्यहोर्दै आएको बारेकोटमा स्थापना हुन लागेको खाद्य बैंकले विपन्न तथा संकटासन्न परिवारलाई ठूलो राहत पुग्ने गाँउपालिका अध्यक्ष महेन्द्र शाहले बताए । विश्व खाद्य कार्यक्रमसँग सहकार्य गरेर केही समयभित्रै गाउँपालिकाले खाद्य बैंक संचालनमा ल्याउनेछ अध्यक्ष शाहले भने, अन्य सरोकारवाला निकायसँग पनि सहयोगका लागि आह्वान गर्दछु । विश्वखाद्य कार्यक्रमको नगदमा आधारित पूर्वाधार विकास कार्यक्रमले ४१ लाख ९५ हजार ८ सय ६५ रुपैयाँको लागतमा खाद्य बैंकका लागि दुई कोठे पक्की भवन निर्माण गरेको पाँचतारा युवा संरक्षक मञ्च, जाजरकोटका कार्यकारी निर्देशक छवी पन्तले जानकारी दिए । उक्त भवनको एक कोठामा खाद्य भण्डार गोदाम बनाइनेछ भने अर्को कोठामा कार्यालय संचालन हुनेछ । गाँउपालिकाको समन्वयमा केही समय भित्रै खाद्य बैंक संचालनमा ल्याईनेछ । खाद्य बैंक संचालन तथा ब्यवस्थापन कार्यविधि समेत पारित भैसकेको कार्यकारी निर्देशक पन्तले बताए । कार्यक्रमबाट गत बर्ष बारेकोटमा आएको बाढी पहिरोबाट प्रभावित भएका योजनाहरुको पुनर्निर्माण गर्नुको साथै प्रभावित घरपरिवारलाई रोजगारी दिने उद्देश्यले कार्तिक देखि यता सो गाँउपालिकामा ४२ वटा योजना निर्माण गरिएको छ । बाढी पहिरोबाट प्रभावित एक हजार दुई सय ३८ परिवारलाई प्रत्यक्ष रोजगारी दिने गरि नगदमा आधारित पुर्वाधार विकास कार्यक्रम संचालन गरिएको हो । ति परिवारका सदस्यको व्यक्तिगत खातामा कार्यक्रमले ३ करोड १५ लाख ३८ हजार ७० रुपैया भुक्तानी दिएको कार्यकारी निर्देशक पन्तले जानकारी दिए । नगदमा आधातिर पूर्वाधार विकास कार्यक्रमले बारेकोटमा लघुजलविद्युत, सिंचाइ, बाटो, विद्यालय भवन, खानेपानी लगायतका संरचना निर्माण तथा पुर्ननिर्माण गरेको छ ।"
कास्कीमा 'तपाईंको मास्क खोइ ?' अभियान (फोटोफिचर),"पोखरा : कोभिड१९ संक्रमण वृद्धिसँगै कास्की प्रहरीले पुनः तपाईंको मास्क खोइ ? अभियानलाई तीव्रता दिएको छ । 'मास्कको प्रयोग अनिवार्य गरौं' भन्दै सचेतना कार्यक्रम गरिएको हो । पोखरामा बुधबार भएको तपाईंको मास्क खोइ ? अभियानमा मास्क नलगाइ हिँडेका बटुवा, सवारी चालक, व्यवसायीलाई मास्क वितरण गर्दै मास्क लगाउन प्रेरित गरिएको थियो । मास्क लगाउने, हात बेला बेलामा धुने, घरबाट बाहिर निस्कदा अन्य सामाग्री छोए नाक, मुख छुने काम गर्न नहुने बारेमा पहिले पनि सचेतना अभियान गरिँदै आएकोमा पुनः साताव्यापी अभियान गरिएको जिल्ला प्रशासन कार्यालय कास्कीका प्रमुख जिल्ला अधिकारी थानेश्वर गौतमले बताए । बाटोमा हिँड्ने बटुवा, सवारी चालकले बेवास्ता गर्दै मास्क नलगाइ हिँड्ने गरेको पाइएकाले यो पुनः तपाईंको मास्क खोइ ? चलाइएको जिल्ला प्रहरी कार्यालय कास्कीका प्रमुख एसपी रमेश थापाले बताए । कास्कीमा पछिल्लो एक हप्तामा मास्क नलगाइ हिँड्ने १५ सय जनालाई कारवाही गरिएको थापाले बताए । अभियानमा कोरोना संक्रमणका कारण विश्व नै स्वास्थ्य समस्या झेलिरहेको यो अवस्थामा कोरोना संक्रमणबाट जोगिन मास्क लगाउन सरकारले गरेको अनुरोधलाई नमानी आप्नो र परिवारको स्वास्थ्यमा समेत खेलवाड गर्न नहुने प्रति सचेत गराइएको थापाले बताए । अभियानमा सहीरुपमा मास्क लगाउन र नलगाउनेलाई मास्क लगाउनका लागि प्रेरित गरिनुको साथै निशुल्क मास्क वितरण गरिएको थियो । पोखराको पृथ्वीचोकमा बटुवालाई मास्क दिदै सुरक्षाकर्मी । कास्कीमा पछिल्लो समयमा कोरोना संक्रमण बढेको छ । यो बेलामा पनि पोखराका व्यस्त सडक र बजारमा मास्क नलगाई हिँड्ने क्रम नरोकिएकोले यो अभियान प्रभावकारी हुने सहरा क्लब पोखराका अध्यक्ष तथा पृथ्वीचोक, बस पार्क टोल सुधार समितिका संयोजक केशव बहादुर थापाले बताए । मासु व्यवसायीलाई मास्क दिएर मास्क लगाउन सिकाउँदै अभियानमा सहभागी सुरक्षा कर्मी । अभियानमा सामुदायिक सेवा केन्द्र, स्थानीय टोल सुधार समितिलगायतको सहभागीता थियो । अभियानमा जिल्ला प्रशासन कार्यालय कास्कीका प्रमख जिल्ला अधिकारी थानेश्वर गौतम, जिल्ला प्रहरी कार्यालय कास्कीका प्रमुख एसपी रमेश थापाले पनि प्लेकार्डलिएर सचेतना अभियानमा सहभागी रहेका थिए । सरकारले नेपाल मास्क अभियान घोषण गरेको छ । यो अभियान साउन २३ गते देखि २९ गते सम्म देश भर सञ्चालन हुने छ । मास्क सचेतना अभियानकालागि कास्कीका प्रमख जिल्ला अधिकारी थानेश्वर गौतम, जिल्ला प्रहरी कार्यालय कास्कीका प्रमुख एसपी रमेश थापालाई मास्क हस्तान्तरण गर्दै जिल्ला जनस्वास्थ्य कार्यालय कास्कीका प्रतिनिधि ।"
ग्वार्कोमा फ्लाइओभर निर्माण गर्न अघि बढ्यो ठेक्का प्रक्रिया,"काठमाडौं : सरकारको लगानीमा पहिलोपटक ग्वार्को चोकमा फ्लाइओभर निर्माणका लागि ठेक्का प्रक्रिया अघि बढाइएको छ। काठमाडौँका बढी व्यस्त सडकमा हुने सवारी जाम कम गर्न सरकारले उपत्यकाका विभिन्न चोकमा फ्लाइओभर वा अण्डरपास निर्माणका लागि अध्ययन गरेकामा पहिलोपटक ग्वार्कोमा निर्माणको प्रक्रिया अघि बढेको हो। आठ लेन रहेको चक्रपथको बीचको चार लेनलाई माथि उचाल्न लागिएको सडक विभाग गुणस्तर, अनुसन्धान तथा विकास केन्द्रले जनाएको छ। बालकुमारीतर्फबाट आएका सवारी साधन चार लेन उठेर ग्वार्कोतिर लाग्ने र अर्को चार लेन तल (अहिलेको भएको ठाउँमा) हुने केन्द्रका प्रमुख डा विजय जैसीले बताए। फ्लाइओभरको जम्मा लम्बाइ झण्डै ५०० मिटर र उचाइ छ मिटर हुनेछ। उनले भने, माथि चढ्न र झर्नका लागि र्याम हुनेछ भने माथिल्लो भागमा सुपर स्ट्रक्चर हुनेछ। सरकारले गत आर्थिक वर्षमा उपत्यकामा व्यस्त सात चोकमा यातायात आवागमन सजिलो बनाउन अध्ययन गर्ने नीति तथा कार्यक्रममा समेटेको थियो। केन्द्रले ग्वार्को, सातदोबाटो र एकान्तकुना गरी तीन चोकमा अध्ययन गरेको केन्द्रका निर्देशक डा जैसीले बताए। परार्मशदाताबाट पहिलो चरणको अध्ययन भएपछि यसलाई आधार मानेर ग्वार्कोमा निर्माण अघि बढाइएको उहाँले बताए। ती तीन ठाउँमध्ये पनि सबैभन्दा सजिलो हुने देखिएकाले अहिले ग्वार्को छानिएको उनको भनाइ छ। उनले भने, फ्लाइओभर अहिले नेपालका लागि नौलो हो। विभागले चक्रपथका चोकचोकमा फ्लाइओभर वा अण्डरपास निर्माण गरेर कुनै पनि ठाउँमा सवारी साधन नरोकिने अवधारणा बनाएको छ। विमानस्थल झरेर कलङ्की पुग्दा कतै पनि नरोकिने गरी जान सक्ने बनाउने दीर्घकालीन योजना रहेको केन्द्रले जनाएको छ। फ्लाइओभर बिएण्डबी अस्पताल नजिकै ग्वार्कोबाट बालकुमारीतर्फ केही अघिसम्म निर्माण हुनेछ। सडकको माथिल्लो भागमा चक्रपथतर्फ जाने सवारी साधन गुडिरहँदा तल्लो भाग (मुख्य सडक)मा मङ्गलबजारतर्फबाट इमाडोल वा इमाडोलतर्फबाट मङ्गलबजारतर्फ सवारी साधन चल्न सक्ने निर्देशक डा जैसीले बताए। उनले भने, दुवैतर्फ सवारी साधन नरोकिई चल्न सक्नेछन्। उपत्यकामा फ्लाइओभर निर्माणका लागि अर्थ मन्त्रालयले चालु आवमा रु ३४ करोड बजेट सुनिश्चित गरेको छ। ठेक्का प्रक्रियामा गएपछि निर्माण कम्पनीले त्योभन्दा कति कम रकममा आवेदन दिन्छन् त्यसैका आधारमा यसको बजेट यकिन हुने उनले बताए। सरकार आफ्नै लगानीमा पहिलोपटक निर्माण गर्न लागेको भए पनि यसमा नेपाली निर्माण व्यवसायीले नै काम गर्ने गरी योजना बनाइएको छ। अहिलेसम्म फ्लाइओभर निर्माणको अनुभव नेपाली व्यवसायीसँग नभए पनि गाडी हिँड्ने धेरै पुल बनाइसकेकाले जिम्मेवारी दिन लागिएको निर्देशक डा जैसीले बताए। नेपाली व्यवसायीले मुग्लिन पुल, धोबीखोला पुलललगायतका ठूला र जटिल ठूला पुल बनाएर आफूलाई प्रमाणित गरिसकेको उहाँको भनाइ छ। उनले भने, नेपालीले सिक्नुपर्छ भन्ने सोचले पनि नेपाली व्यवसायीलाई नै दिन लागिएको हो। सुरु भएको दुई वर्षमा सम्पन्न गर्ने गरी ठेक्का सम्झौता गर्ने योजना बनाइएको छ। संरचना निर्माण गर्ने अवधिमा सडकमा यातायात आवागमन अवरुद्ध नहोस् भन्ने कुरामा ध्यान दिइएको निर्देशक डा जैसीले बताए। उनका अनुसार ठेक्का सम्झौता हुँदा कागजातमा निर्माण कम्पनीले निर्माणसँगै ट्राफिक व्यवस्थापनमा ध्यान दिनुपर्ने उल्लेख हुनेछ। निर्माणको अवधिमा मुख्य लेनभन्दा बाहिर रहेको सर्भिस लेन प्रयोग हुनेछ। यहाँको चाप कम गर्न सकेसम्म सवारी साधन अन्यत्रबाट अर्कातर्फ मोड्ने (डाइभर्ट) गर्नुपर्ने उनले बताए। जगको काम गर्दा भने सडक अवरुद्ध हुने देखिएको छ। माथिल्लो भागमा रहने मुख्य संरचना (सुपर स्ट्रक्चर) अन्यत्रबाट बनाएर बोकेर लगेर राख्न खोजिएको छ। उनले भने, कङ्क्रिटको भए पनि बाहिर बनाएर क्रेनले उचालेर राखिने गरी डिजाइन रहेको छ। यस वर्ष ग्वार्कोमा निर्माणका लागि ठेक्का प्रक्रिया अघि बढेकामा आगामी आवमा सातदोबाटो र एकान्तकुनामा फ्लाइओभर निर्माण अघि बढाइने योजना छ। चीन सरकारले झण्डै तीन वर्ष पहिले निर्माण सम्पन्न गरेको चक्रपथका चोकहरुमा फ्लाइओभर निर्माणको योजना बनाइएको हो। सातदोबाटो र एकान्तकुनामा सडक विभागले नै केही समय पहिले मात्रै आकाशेपुल निर्माण गरेको छ। ती स्थानमा यात्रु हिँड्न बनाइएका आकाशेपुल भत्काउन नपर्ने गरी फ्लाइओभर निर्माण गरिने विभागले बताउँदै आएको छ। सरकारले चालु आवमा उपत्यकामा फ्लाइओभर निर्माणका लागि बजेट छुट्याएको छ। उपत्यकाका अरु विभिन्न स्थानमा वैदेशिक लगानीमार्फत फ्लाइओभर बन्न लागेकाले विभागले सरकारको लगानीमा निर्माण गर्न यी स्थान छानेको हो। सङ्घीय राजधानीमा अहिलेसम्म एउटा पनि फ्लाइओभर नभएकामा कतिपय वैदेशिक लगानीमा त कति नेपाल सरकारकै लगानीमा निर्माण हुन लागेको हो। सरकारको लगानीमा यी तीन स्थानमा निर्माण गर्ने योजना बनाइरहँदा चक्रपथमा चीन सरकारको सहयोगमा कोटेश्वर र बानेश्वर तथा जापान सरकारको सहयोगमा थानकोटमा निर्माण गर्ने गरी छलफल भइरहेको छ। यी सबै फ्लाइओभर निर्माण सकिँदा अबको केही वर्षपछि काठमाडौँ उपत्यकामा फ्लाइओभर र अण्डरपास को सङ्ख्या बढ्ने देखिएको छ। काठमाडौँ उपत्यकामा सवारी साधनको चाप सबैभन्दा बढी हुने स्थान बानेश्वर र जडीबुटी चोकमा जापान अन्तर्राष्ट्रिय सहयोग नियोग (जाइका)ले फ्लाइओभर वा सुरुङ निर्माण गर्ने योजना बनाएको छ। जाइकाको टोलीसँग भौतिक पूर्वाधार तथा यातायात मन्त्रालय र विभागले पटकपटक छलफल गरिरहेको छ। बन्दाबन्दी पहिलेसम्म पनि यी दुई चोकमा निर्माणका लागि छलफल भएको थियो। केही वर्षपहिले जाइकाकै सहुलियत ऋण सहयोगमा तीनकुनेबाट भक्तपुरको सल्लाघारीसम्मको सडक छ लेनमा विस्तार भएको थियो। आफूले विस्तार गरेको सडकमा जाइकाले चोकमा संरचना निर्माण गर्न इच्छा देखाएको छ भने सरकारले एउटै प्याकेजमा सूर्यविनायकबाट धुलिखेलसम्मको सडक विस्तार गर्न चाहेको बताइएको छ। त्यस्तै नेपालको सडक यातायातको इतिहासमा नेपालकै पहिलो आधुनिक सुरुङमार्ग निर्माण हुँदा त्यससँगै फ्लाइओभर र अण्डरपास निर्माण हुँदैछ। नागढुङ्गामा सुरुङ निर्माण गर्दा दुई सुरुङ र एउटा फ्लाइओभर बन्नेछ। विसं २०७६ असोजमा सरकार र जापानी निर्माण संस्था हाजमा आङ्दो कर्पोरेशनबीच आयोजना ४२ महिनामा सम्पन्न गर्ने गरी सम्झौता भएको थियो। विसं २०७५ मा चक्रपथको कोटेश्वरकलङ्की सडक सम्पन्न गरेको चीन सरकारले दोस्रो खण्डका रूपमा कलङ्कीचावहिल (धोबीखोला पुल) सडक विस्तार गर्ने भएको छ। आठ लेनमा सडक विस्तार हुँदा बालाजु, महाराजगञ्जलगायतका चोकमा फ्लाइओभर र अण्डरपास निर्माण गरिने गरी डिजाइन भएको छ। चीन सरकारले पहिलो खण्डको विस्तार गर्दा खसीबजारबाट कलङ्कीसम्म अण्डरपास निर्माण गरेको थियो। यो नै नेपालमा निर्माण भएको पहिलो अण्डरपास हो। उपत्यकाका विभिन्न स्थानमा सडक विस्तार भए पनि चोकमा जाम हुने भन्दै फ्लाइओभर र सुरुङको विकल्प खोज्न थालिएको हो। कस्तो बन्नेछ फ्लाइओभर ? अन्तर्राष्ट्रिय मापदण्डअनुसार नै फ्लाइओभरको उचाइ छ मिटर हुने केन्द्रले जनाएको छ। बालकुमारी तर्फबाट चार प्रतिशतको ग्रेडमा चढेपछि फ्लाइओभर पुगिनेछ। त्यतातर्फ २८० मिटर लम्बाइको र्याम हुने र सातादोबाटोमा झर्न १७५ मिटर लम्बाइको र्याम हुने बताइएको छ। सुपर स्ट्रक्चर ३५ मिटर हुने फ्लाइओभर को जम्मा लम्बाइ ४९० मिटर हुनेछ। मङ्गलबजारबाट इमाडोल वा इमाडोलतर्फबाट मङ्गलबजारतर्फ जाने सवारी साधन पुलमुनिबाट गाडी जानेछन् भने माथि चक्रपथतर्फ जाने सवारी साधन चल्नेछन्।"
लागुऔषध कारोवारमा संलग्न थप दुईजना पक्राउ,जाजरकोट : जाजरकोटमा लागुऔषध कारोरावरमा संलग्न थप दुईजना पक्राउ परेका छन् । जिल्लाको भेरी नगरपालिका २ डिगा निवासी ५० वर्षीय चक्रबहादुर थापा र भेरी नगरपालिका ४ निवासी विजय भारतीलाई प्रहरीले बुधबार पक्राउ गरेको हो । गत शनिबार लुकाइछिपाई अवैध लागुऔषध चरेस लिन थालेका एक भारतीयसहित दुईजनालाई जाजरकोट प्रहरीले पक्राउ गरेको थियो । भारतको प्रभुद्ध नगर नेशनल मार्केट निवासी ३१ वर्षीय मूताविन अहमद र बाँके जिल्ला नेपालगञ्ज उपमहानगरपालिका ११ का २० वर्षीय उबेद खानलाई जिल्ला सदरमुकामस्थित शान्तिचौतारा बसपार्कबाट एक केजी चरेससहित पक्राउ गरिएको थियो । उनीहरुकै बयानका आधारमा चरेस ओसारपसारमा संलग्न भएको आरोपमा थापा र भारतीलाई पक्राउ गरिएको जिल्ला प्रहरी प्रमुख डिएस्पी मधुकुमार थापाले बताए । जिल्ला अदालत जाजरकोटले उनीहरु सबैलाई १२ दिनको म्याद दिएर अनुसन्धान गर्न आदेश दिएको छ । थप अनुसन्धान भइरहेको थापाले बताए ।
अर्घाखाँचीमा मास्क अभियान,"सन्धिखर्क : 'महामारी नियन्त्रण र रोकथाम मा मेरो प्रतिबद्धता, मास्क लगाउनु नै हो आजको आवश्यकता' भन्ने नाराका साथ नेपाल माक्स अभियान सञ्चालन भएको छ। सन्धिखर्कको शान्ति बगैंचाबाट सुरु अभियानले सन्धिखर्क बजार क्षेत्रका विभिन्न चोक र गल्लीगल्लीमा सचेतना अभियान संचालन गर्दै माक्स वितरण गरिएको छ। अभियानमा निमित्त प्रमुख जिल्ला अधिकारी विक्रम थापा, सन्धिखर्क नगरपालिका का प्रमुख प्रशासकीय अधिकृत नारायण अर्याल, प्रहरी नायब उपरीक्षक अम्बरबहादुर थापा क्षेत्री, स्वास्थ कार्यालय अर्घाखाँचीका प्रमुख पुष्पा थापा, नेपाल पत्रकार महासंघ अर्घाखाँचीका अध्यक्ष अशोक खनाल, स्वास्थ्यकर्मी सुरक्षाकर्मी लगायतको सहभागिता रहेको थियो। अभियान अन्तरगत स्वास्थ कार्यालय अर्घाखाँचीले सन्धिखर्कको तीन ठाउँ स्वास्थ कार्यालय परिसर, शान्ति बगैंचा चोक र चुत्राबेसीको भक्तिटोलामा मास्क बैंक स्थापना गर्नुका साथै कोबिड १९ को महामारीबाट सुरक्षित रहन स्वास्थ्य र सुरक्षा सम्बन्धि जनचेतना अभियान चलाइने स्वास्थ कार्यालय अर्घाखाँचीका सूचना अधिकारी बिजय बरालले बताए।"
माइकमा करेन्ट प्रवाह हुँदा दुई जनाको मृत्यु,धनुषा : धनुषामा भजनकीर्तन भइरहेका बेला माइकमा करेन्ट प्रवाह भई दुई कीर्तनमण्डलीको मृत्यु भएको छ। क्षीरेश्वरनाथ नगरपालिका३ पर्साटोलका बुलन यादवको घरमा मङ्गलबार भइरहेको भजनकीर्तनमा माइकमा करेन्ट प्रवाह हुँदा दुई जनाको घटनास्थलमै मृत्यु भएको हो। मृत्यु हुनेमा जिल्लाको लक्ष्मीनिया गाउँपालिका३ बस्ने ५५ वर्षीय विन्दा दास र ५० वर्षीय मनिराम यादव रहेको प्रहरीले जनाएको छ। दुवै जनाको शव परीक्षणका लागि प्रादेशिक अस्पताल जनकपुरमा राखिएको र घटना विषयमा अनुसन्धान भइरहेको इलाका प्रहरी कार्यालय महेन्द्रनगरले जनाएको छ।
पत्रकार डेकेन्द्रराज थापा हत्याको १७ वर्ष: मुख्य आरोपित अझै फरार,"दैलेख : पत्रकार डेकेन्द्रराज थापाको हत्या भएको १७ वर्ष पुगेको छ । पत्रकार थापालाई २०६१ साउन २७ गते नौमुलेको द्धारीमा तत्कालिन माओवादी कार्यकर्ताहरुले हत्या गरेका थिए । २०६१ असार १२ गते अपहरण गरी डेढ महिनापछि २०६१ साउन २७ गते तत्कालिन नेकपा माओवादीद्वारा प्रेस विज्ञप्ति जारी भएपछि पत्रकार थापाको हत्या गरेको घटना सार्वजनिक भएको थियो । मरणासन्न हुने गरी कुटेपछि जीउँदै खाल्डोमा गाडेर हत्या गरेको ४ वर्षपछि पत्रकार थापाको अस्थिपंजर फेला परेको थियो । थापाको शव गाडिएको ठाउँ नौमूले गाउँपालिका३ द्धारीबाट कंकाल निकाली दाहसंस्कारसँगै २०६५ भदौ १२ गते जिल्ला प्रहरी कार्यालय दैलेखमा ९ जना विरुद्ध किटानी जाहेरी दिइएको थियो । पत्रकार थापाको हत्यापछि राष्ट्रिय तथा अन्र्तराष्ट्रिय स्तरमा चौतर्फी निन्दा समेत भयो । न्यायको लडाइ भन्दै नेपाल पत्रकार महासंघ, मानव अधिकारवादी संस्थाहरुले अहिले पनि निरन्तर संघर्ष गरिरहेका छन् । थापाको हत्या भएको १७ वर्ष बितिसक्दा समेत हत्यामा संलग्न मुख्य आरोपितहरु अझै कानुनको दायरामा आउन नसकेको पत्रकार भुपेन्द्र शाही बताउँछन् । आरोपितमध्ये संलग्न रहेको भनिएका ६ जनाले दैलेख जिल्ला अदालतको फैसला अनुसार कसुर अनुसारको सजाय भुक्तान गरिसकेका छन् । हत्या घटनामा संलग्न ३ जना मुख्य आरोपी अहिले पनि फरारको सूचीमा रहेको नेपाल पत्रकार महासंघ दैलेखले जनाएको छ । पत्रकार थापाको हत्यामा संलग्न मुख्य आरोपितलाई तत्काल पक्राउ गरी कानुनी कारवाहीको माग गर्दै नेपाल पत्रकार महासंघ दैलेखले बुधबार ज्ञापनपत्र बुझाएको छ । पत्रकार डेकेन्द्रराज थापाको स्मृति दिवसका अवसरमा महासंघले जिल्ला प्रशासन कार्यालय दैलेख र जिल्ला प्रहरी कार्यालय दैलेखलाई ज्ञापन समेत बुझाएको हो। जिल्लास्थित पत्रकारहरुको उपस्थितमा महासंघका अध्यक्ष यज्ञराज थापाले सहायक प्रमुख जिल्ला अधिकारी हरि प्रसाद देवकोटा र प्रहरी नायब उपरिक्षक (डिएसपी) अनुपम श्रेष्ठलाई ज्ञापनपत्र बुझाएका हुन् । ज्ञापनपत्रमा पत्रकार डेकेन्द्रराज थापाको हत्यामा संलग्न मुख्य आरोपीतहरु पक्राउ पर्न नसक्नुले मुलुकमा पत्रकारको हत्या तथा प्रेस स्वतन्त्रता हनन्का घटनामा संलग्नहरुलाई कानूनी दायरामा ल्याउने वातावरण अझैसम्म सृजना नभएको पत्रकार महासंघले ठहर गरेको छ । महासंघले पत्रकार थापाको हत्याको घटनामा संलग्न मुख्य आरोपीहरुलाई तत्काल पक्राउ गरी पीडितलाई न्याय दिलाई दण्डहीनताको अन्त्य गर्न माग समेत गरेको छ । स्थानीय प्रशासन र प्रहरीलाई ज्ञापनपत्र बुझाउँदै पत्रकार महासंघ दैलेखका अध्यक्ष यज्ञराज थापा । तस्बिर : हिक्मतबहादुर नेपाली ।"
अर्घाखाँची अस्पतालमा अक्सिजन उत्पादन सुरु,"सन्धिखर्क : अर्घाखाँची अस्पतालमा निर्माण भएको अक्सिजन प्लान्ट मा अक्सिजन उत्पादन सुरु भएको छ। सन्धिखर्क नगरपालिका१ मा रहेको अर्घाखाँची अस्पताल परिसरमै निर्माण भएको अक्सिजन प्लान्ट मा अक्सिजन उत्पादन सुरु भएको हो । यससँगै कोराना संक्रमितको उपचारमा सहज भएको छ । यसअघि रुपन्देहीको बुटबलमा सिलिण्डर पुराएर भरेर ल्याउनु बाध्यता रहेको थियो । अब त्यो बाध्यता र अक्सिजन अभावले बिरामीले मृत्यु वरण गर्नु पर्ने बाध्यता टरेको छ । प्लान्टले २४ घन्टामा ७० वटा ठूला सिलिण्डर भर्ने छ । प्लान्ट निर्माणका लागि संघीय सरकारले अर्घाखाँची अस्पताललाई एक करोड ५० लाख रकम विनियोजन गरेको थियो । प्रविधि इन्टरनेशनलले प्रतिस्पर्धामार्फत ९४ लाखमा प्लान्ट निर्माणको जिम्मा लिएको अस्पतालका मेडिकल सुपरिटेन्डेन्ट डा कपिल गौतमले गौतमले बताए । अर्घाखाँची जिल्लामा हालसम्म कोरोना संक्रमित हुनेको संख्या ३७ सय ४८ पुगेको छ । २९ सय १५ जनाले कोरोनालाई जितेका छन । अहिले जिल्लाभरमा ७ सय ५४ जना सक्रिय कोरोना संक्रमित रहेका छन् । कोरोना संक्रमणका कारण हालसम्म ७९ जनाको ज्यान गएको छ । गत बैसाखजेठमा कोरोनाको दोश्रो लहर चलिरहँदा अक्सिजनको चरम अभाव हुँदा उपचारमा निकै समस्या आएको थियो । तेश्रो लहरमा भने जिल्लामा अब अक्सिनको अभाव नहुने अस्पताल विकास समितिका अध्यक्ष श्रीकृष्ण भुसालले बताए । अब विरामीलाई उपचारका लागि बुटबल र काठमाण्डौ रिफर गर्नुपर्ने बाध्यतामा पनि कमी आउने छ । विद्युत् नियमित नहुँदा अस्पतालले जेनेरेटरको सहायताले अक्सिजन उत्पादन गरिरहेको छ । विद्युत् हुँदा त्यसैबाट उत्पादन गरे पनि विद्युत् नहुँदा भने जेनेरेटरको सहायताले अक्सिजन उत्पादन भइरहेको छ । अक्सिजन उत्पादनका लागि नियमित विद्युत् आपूर्तिको पहल भइरहेको अस्पतालले जनाएको छ । श्रावण १६ गते देखि भएको निषेधाज्ञाको प्रभावले अर्घाखाँची जिल्ला सुनसान जस्तै भएको छ । जिल्लामा कोरोना भाइरसका संक्रमितको संख्यामा वृद्धि हुँदै गएपछि सर्वपक्षिय सहितको कोभिड १९ संकट व्यवस्थापन समितिको बैठकले निषेधाज्ञा लागू गर्ने निर्णय गरेको थियो । अक्सिजन प्लान्ट औपचारिक शुभारम्भ कार्यक्रममा सहायक प्रमुख जिल्ला अधिकारी विनोद खनाल, प्रहरी निरीक्षक गणेश खनाल, शसस्त्र प्रहरी निरीक्षक मणी पल्ली मगर, पत्रकार महासंघका प्रदेश सदस्य प्रेमनारायण आचार्यलगायतको उपस्थिति रहेको थियो । दैनिक उपभोग्य वस्तु खाद्यान्न, तरकारी तथा फलफूल, दूध डेरी, मासु पसल, कृषिजन्य पसल बिहान ६ बजेदेखि बिहान ९ बजेसम्म मात्र खोल्न दिइएको छ । औषधि पसल, क्लिनिक, डेन्टल क्लिनिक २४ सै घण्टा खुल्नेछन् । निषेधाज्ञा अवधिभर बैंक तथा वित्तिय संस्था बिहान ९ बजेसम्म खुल्ला रहने भएका छन् । सभासम्मेलन, गोष्ठी, भोजभतेर गर्न पाइने छैन भने लोकसेवा आयोग, त्रिभुवन विश्वविद्यालय, राष्ट्रिय परीक्षा बोर्ड, प्राविधिक शिक्षा तथा व्यवसायिक तालिम परिषद्लगायत निकायका पूर्वनिर्धारित परीक्षा भने सञ्चालन हुनेछन् । मानिस अतिआवश्यक काम परे मात्र घर बाहिर निस्केका छन् । श्रावण ३० गते राति १२ बजेसम्म लागु गरिएको निषेधाज्ञाको समयमा कोहि कसैले पनि अटेरी गरे कडाभन्दा कडा कारबाही गर्ने जिल्ला प्रशासन कार्यालयका सहायक प्रमुख जिल्ला अधिकारी विष्णु पौडेलले बताए । निषेधाज्ञाको पुर्णरुपमा पालना गर्न र जिल्ला कोरोनाको अती उच्च जोखिममा रहेकाले नियमको पुर्ण पालना गर्दै स्वास्थ्य मापदण्ड अपनाउन कार्यालयले आग्रह गरेको छ । अर्घाखाँचीमा १८ वर्षभन्दा माथिका नागरिकहरु १ लाख १४ हजार ७ सय ५ जना रहेका छन् । ती मध्ये अहिलेसम्म ३६ हजार ७ सय १७ जनाले कोरोना विरुद्धको भ्याक्सिन लगाएको स्वास्थ्य कार्यालय अर्घाखाँचीका खोप प्रमुख राधाराम आचार्यले बताए । ती मध्ये कोभिशिल्ड पहिलो मात्रा १२ हजार ९ सय ३४ जनाले लगाए भने ३ हजार ८ सय ९ जनाले दोस्रो मात्रा लगाई सकेका छन् । यस्तै भेरोसेल १४ हजार ६ सय ३३ जनाले पहिलो मात्रा खोप लगाईसकेका छन् भने ३ हजार १ सय ३२ जनाले दोस्रो खोप पनि लगाएका छन् । ११ हजार ५ सय १ जनाले दोस्रो मात्राको खोप लगाउन बाँकी रहेको छ । उनीहरुले २८ र २९ गते खोप लगाउने कार्यक्रम रहेको स्वास्थ्य कार्यालयका सूचना अधिकारी विजय बरालले बताए । यस्तै जोन्सन एण्ड जोन्सनको पहिलो मात्रा खोप ९ हजार ५ सय ५० जनाले लगाएका छन् ।"
पाथीभरामा कसरी लगिँदैछ पानी ? यस्ता थिए अहिलेसम्मका चार असफल प्रयास,"ताप्लेजुङ: प्रायः पहाडका थुम्कोहरूमा खानेपानीको अभाव हुन्छ । मुहानहरू तल्लो भागमा हुने भएकाले माथिल्लो ठाउँमा पानी पुर्याउन समस्या हुने गर्दछ । हिँडेरै पुग्न मुस्किल हुने त्यस्ता ठाउँमा मुख भिजाउने पानी पनि बोकेरै लानुपर्ने बाध्यता छ । ३ हजार ७ सय ९४ मिटर उचाइमा रहेको पाथीभरामा पनि खानेपानीको यस्तै समस्या छ । तीर्थयात्रीका लागि पर्याप्त पानी छैन। यात्राका क्रममा प्यास मेटाउन साथै मन्दिरमा पूजा सामग्री तयार गर्न पनि पानीकै अभाव हुन्छ । पाथीभरा दर्शनका लागि वार्षिक ३ लाख बढी धार्मीक पर्यटक आउने गरेका छन् । पाथीभरामा पानी पुर्याउन प्रयासहरू नभएका भने होइनन् हिउँ जमाउनको लागि खाल्डो खन्ने देखि लिएर कुहिरोको पानी संकलन गर्नेसम्मका कामहरू भए । तर समस्याको दिर्घकालीन समाधान अझै हुन सकेको छैन । अहिले पनि लिफ्टिङ प्रविधीबाट पानी लैजाने काम भइरहेको छ । पहिलो प्रयासः खाल्डो खनेर हिउँ जम्मा गर्ने २०३२ सालतिर बनारसबाट एकजना साधु पाथीभरा आएका थिए । उनी करिब ३४ वर्ष पाथीभरामा नै बसे । त्यतिबेला पाथीभरा दर्शनका लागि खासै दर्शनार्थी जाने गरेका थिएनन् । ती साधु त्यहाँ बस्दा पानीको समस्या भएपछि मन्दिर नजिकै खाल्डो खने । त्यो खाल्डोमा हिउँदको समयमा परेको हिउँलाई संकलन गरेर राख्थे । निकै लामो समयसम्म खाल्डोमा हिउँ जस्ताको त्यस्तै रहन्थ्यो र पछि हिउँ आगोमा पगालेर प्रयोग गर्ने गरेको फुङ्लिङ ८ का पुण्यप्रसाद पौडेल सुनाउँछन् । त्यो खाल्डो अझै पनि पाथीभरा मन्दिर परिसरमा छ । दोस्रो प्रयासः पाइपमा पानी ल्याउने २०५१ सालमा सिस्ने मुहानबाट पाइपमा पानी माथिल्लो फेदी भन्दा केही माथि नीलो पाटी भएको स्थानसम्म ल्याइयो । धरानको फुस्रेबाट २० मिलिमिटरको २ किलोमिटर पाइप बोकाएर ल्याइएको थियो । धरानबाट प्लाष्टिकको पाइप ल्याउँदा करिब एक लाख रुपैयाँ खर्च भएको पहिलोपटक पाइपबाट पानी निकालेका फुङ्लिङ ८ का पुण्यप्रसाद पौडेल बताउँछन् । पानी खोज्दै जाँदा सिस्ने मुहानमा पानी भेटियो त्यहिँबाट २ किलोमिटर पाईप टाँगेर हरियो पाटीसम्म पानी ल्यायौँ, पौडेलले भने । मुहान खोज्न जाँदा रात परेर जंगल मै एक रात बिताएको उनी सम्झिन्छन् । पानी खोज्दा खोज्दै रात पर्यो, २ किलोमिटर मात्रै भए पनि बाक्लो झाडी भएकाले फर्किन सकिएन, त्यो रात जंगल मै बितायौँ, पौडेलले सुनाए । त्यहिबेलासम्म माथिल्लो फेदिमा बस्ती बसेकै थिएन । पछि पहिरो गयो र मुहान पनि सुक्यो, पाइप पनि डढेलोले खायो । त्यसपछि फेरि दाताहरूको सहयोग र रकम संकलन गरेर ढाँडेबाट पानी ल्याए । तर यसलाई मन्दिर क्षेत्रमा पुर्याउन सकिएन। माथिल्लो फेदीको बस्तीदेखि एक किलोमिटरमा रहेको पाटीसम्म पुर्याए पनि दिगो भएन। ३१ सय मिटर उचाइमा रहेको माथिल्लो फेदीका बासिन्दालाई भने पानी पुगेको छ। तेस्रो प्रयासः कुहिरोको पानी झार्ने २०६० सालमा फेरि जाली राखेर पानी बोकेको कुहिरो ठोकाउने र त्यहाँबाट झर्ने विधि अपनाइयो। यसका लागि मन्दिर नजिकैको डाँडामा चारवटा जाली राखिए। सामुदायिक विकासका लागि वैकल्पिक समूह र नेपाल स्वास्थ्यका लागि पानी (नेवा) नामक संस्थाले संयुक्त रुपमा यो प्रविधि जोडेको वैकल्पिक समूहका सजन पौडेलले जानकारी दिए । सो प्रविधि जडानमा खटिएका नेवाका प्राविधिक प्रदीप रेग्मीका अनुसार जब कुहिरो जालीमा ठोकिन्थ्यो त्यसको पानी जालीमार्फत ड्रममा जम्मा हुन्थ्यो। ड्रमबाट धारामा झर्ने बनाइएको थियो। यो विधि प्रभावकारी हुन सकेन। स्थापनाको छोटो समयमै सो प्रविधी प्रयोगविहीन बन्यो। सो प्रविधी करिब ३ लाखको लागतमा सम्पन्न भएको वैकल्पिक समूहका पौडेलले बताए । चौँथो प्रयासः धर्मशालामा मगरा राख्ने र आकाशेपानी संकलन जाली राखेर कुहिरोबाट पानी झार्ने प्रविधी प्रभावकारी नभएपछि नेपाल स्वास्थ्यका लागि पानी (नेवा) कै लगानीमा धमैशालाहरूमा मगरा राख्ने र आकाशे पानी संकलन गर्ने विधी अपनाइयो । पानी संकलनका लागि मन्दिर क्षेत्रमै सिमेन्टका ट्यांकी बनाएर धारामा झर्ने पनि बनाइयो। त्यसबेला पानी संकलनका लागि २० हजार लिटर क्षमताको सिमेन्टको ट्यांकी बनाइएको प्राविधिक रेग्मी बताउँछन् । तर सिमेन्टका ट्यांकी उपयोगी हुन सकेन । त्यसपछि खानेपानी कार्यालयसँगको सहकार्यमा छानाबाट सिधै ड्रममा झारिएको पानी भने भरपर्दो बनेको छ। अहिले पनि सबैभन्दा भरपर्दो विधि यही भएको छ। प्लास्टिकका ड्रममा जम्मा गरेको पानी उपयोगमा आएको छ। तर लामो समय पानी नपरेर खडेरी चले पानीको समस्या हुन्छ। पाथीभरामा पानी पुर्याउन यस्ता प्रयासहरू भएका छन् । जसमा पाथीभरा क्षेत्रको विकासका लागि काम गर्ने पाथीभरा देवी मन्दिर संरक्षण तथा संर्वद्धन समिति, पाथीभरा क्षेत्र विकास समिति, विभिन्न संघसंस्था र दाताहरूको लगानी रहेको छ । यतिका प्रयास भए पनि अझैसम्म मन्दिरमा पानीको दिगो व्यवस्थापन हुन सकेको छैन । तीर्थयात्रीको सुविधाका लागि सरकार र निजी क्षेत्रबाट पानी पुर्याउन अनेक प्रयास भइरहेको पाथीभरा क्षेत्र विकास समितिका कार्यकारी निर्देशक मनमणि काफ्ले बताउँछन्। अब पाँचौं प्रयास अहिले पाँचौं प्रयास स्वरुप लिफ्टिङ विधि मार्फत पाथीभरामा पानी पुर्याउने काम भइरहेको छ। मन्दिरमै पर्याप्त पानी पुर्याउन काफ्लेपाटीबाट लिफ्ट निर्माणको काम भइरहेको छ। मुहान बाहेक माथिल्लो सबै ठाउँमा ट्यांकी निर्माण भइसकेको उपभोक्ता समितिका अध्यक्ष गोपाल न्यौपाने बताउँछन् । ठेकदारसँगको सम्झौता अनुसार चैत्रसम्ममा मन्दिरमा पानी झारिसक्नुपर्छ। सरकार र उपभोक्ताको गरी ८ करोड २२ लाख १६ हजार रुपैयाँको लागतमा अनुमान रहेको आयोजना प्रेरा विष्णू जेभी ईलामले ५ करोड ४८ लाख ६४ हजार ३ सय ५५ रुपैयाँमा आगामी चैत्र १४ गते सम्ममा सम्पन्न गर्नेगरि ठेक्का सम्झौता गरेको छ । यो पानी पुर्याउन सके प्रतिघण्टा ३० हजार लिटर पानी मन्दिरमा झार्न सकिन्छ। यसरी पुर्याइन्छ पाथीभरामा पानी काफ्लेपाटी नजिकै रहेको पानीको मुहानमा एउटा रिजर्भ ट्यांकी रहन्छ । त्यसमा जम्मा भएको पानीलाई लिफ्टिङ प्रविधी मार्फत पाथीभरा डाँडामा पुर्याउन प्रत्येक ३ सय मिटरको दुरीमा ट्यांकी निमार्ण गरि सकिएको छ । एक ट्यांकीदेखि अर्को ट्यांकीसम्म मोटरको सहायतामा पानी माथि लगिन्छ । जसका लागि मुहानदेखि मन्दिरसम्म रिर्जभ सहित ७ वटा ट्यांकी निमार्णको काम अन्तिम चरणमा पुगेको छ ।"
"आपसी झडपमा एकको मृत्यु, एकजना गम्भीर घाइते",ओखलढुंगा : सिद्धिचरण नगरपालिका५ चित्रेस्थित बाटोमा आपसी झडपमा एकजनाको मृत्यु भएको छ भने एक जना गम्भीर घाइते भएका छन्। ४२ वर्षीय पासाङ तेन्जी शेर्पा र ६३ वर्षीय आङगुबु शेर्पाबीच बाटोमा अपसी विवाद भइ कुटाकुट हुँदा पासाङ तेञ्जी शेर्पाको मृत्यु भएको हो। मंगलबार राति भएको झगडामा दुबै जना गम्भीर घाइते भएका थिए। सामुदायिक मिसन अस्पताल ओखलढुंगामा उपचारको क्रममा पासाङको मृत्यु भएको प्रहरीले जनाएको छ। गम्भीर घाइते आङगुबु शेर्पाको अस्पतालमा उपचार भइरहेको छ। उनको अवस्था पनि गम्भीर रहेकाले थप उपचारका लागि जिल्ला बाहिर पठाउने तयारी गरेको बताइएको छ। घटनाबारे जिल्ला प्रहरी कार्यालय ओखलढुंगाले अनुसन्धान गरिरहेको छ।
हुन्डीको कारोबार गर्ने गिरोह पक्राउ,"काठमाडौं : हुण्डीको कारोबार गर्ने चारजना पक्राउ परेका छन् । गंगाबाल इलाकामा हुण्डीको कारोबार भइरहेको भन्ने सूचनाका आधारमा महानगरीय प्रहरी परिसर काठमाडौंको विशेष टोलीले ९१ लख ९६ हजार नगदसहित चारजनालाई पक्राउ गरेको हो । प्रहरीले सञ्चालक तरुण अग्रवालसहित चारजनाको साथबाट हुण्डीको कारोबारी (समानान्तर बैकिङ कारोबार) गरिरहेको अवस्थामा निम्नानुसार १७ थान चेक, डिपोजित स्लिप ८ थान फेला परेको प्रहरीले जनाएको छ । ताहाचल बस्ने सञ्चालक अग्रवालसहित, गोगंबु बस्ने नितेश श्रेष्ठ, भक्तपुर सल्लाघारी बस्ने नरबहादुर खड्का र जोरपाटी बस्ने अर्जुन चौलागाईलाई पक्राउ गरिएको प्रवक्ता प्रहरी उपरीक्षक रमेशकुमार बस्नेतले जानकारी दिए । थप अनुसन्धान पश्चात आवश्यक कारवाहीका लागी सम्पत्ति सुद्धिकरण विभाग हरिहर भवन ललितपुर पठाइएको प्रहरीले जनाएको छ । प्रहरीले ८० लाख ४३ हजार ३ सय १९ डिपोजिट स्लिप र ३६ लाख ८३ हजार ४ सय ४८ रुपैयाँ चेक बरामद गरिएको प्रहरीले जनाएको छ ।"
मौसम पूर्वानुमान : कुनकुन प्रदेशमा भारी बर्षा हुँदैछ ?,"काठमाडौं : जल तथा मौसम विज्ञान विभागले मनसुनी न्युन चापिय रेखा नेपालको तराई भूभाग नजिक रहेको जनाएको छ। विभागको मौसम पूर्वानुमान महाशाखाका अनुसार हाल देशभर सामान्यदेखि पूर्ण बदली भई देशका थोरै स्थानहरूमा हल्कादेखि मध्यम वर्षा भइरहेको छ। बुधबार दिउँसो देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश, गण्डकी प्रदेश र लुम्बिनी प्रदेशको एक वा दुई स्थानमा मेघ गर्जनचट्याङ्गसहित भारी वर्षाको सम्भावना रहेको महाशाखाबाट जारी बुलेटिनमा उल्लेख छ। राती प्रदेश १, प्रदेश २, बाग्मती र गण्डकी प्रदेशको एक वा दुई स्थानमा मेघ गर्जन चट्याङ्गसहित भारी वर्षाको सम्भावना रहेको छ। बिहीबार दिउँसो प्रदेश नं १, प्रदेश २, बागमती प्रदेश, गण्डकी प्रदेश र लुम्बिनी प्रदेशका थोरै स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। राती प्रदेश नं १, प्रदेश २, बागमती प्रदेश, गण्डकी प्रदेश, लुम्बिनी प्रदेश र सुदुरपश्चिम प्रदेशका थोरै स्थानहरुमा मेघ गर्जनचट्याङ्गसहित भारी वर्षाको सम्भावना रहेको महाशाखाको भनाई छ। शुक्रबार प्रदेश नं १, बागमती प्रदेश , गण्डकी प्रदेश, लुम्बिनी प्रदेश र सुदुरपश्चिम प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ।"
विशेषज्ञ अभावले मेची प्रादेशिक अस्पताल रेफरल सेन्टर मा सीमित,"झापा : सरकारले दरबन्दी अनुसारका चिकित्सक व्यवस्थापनमा देखाएको उदासीनताका कारण झापाको भद्रपुरस्थित मेची प्रादेशिक अस्पतालमा वर्षौंदेखि जनशक्ति अभाव छ। पर्याप्त जनशक्ति नहुँदा अस्पतालले उपचारका लागि भर्ना भएका बिरामीलाई अपेक्षाकृत सेवा दिन सकिरहेको छैन्। जनशक्ति, उपकरण र पूर्वाधार व्यवस्थापनमा देखिएको अभावका कारण प्रादेशिक अस्पताल रेफरल सेन्टर का रुपमा मात्रै सीमित बन्न पुगेको छ। स्थापनाको ४५ वर्ष बितिसक्दा पनि तोकिएको दरवन्दी अनुसारका विशेषज्ञ अस्पतालमा छैनन्। जनसहभागिताका आधारमा २०३३ सालमा निर्माण भएको मेची अस्पताल पूर्वी नेपालको पुरानो सरकारी स्वास्थ्य प्रतिष्ठान हो। इतिहास लामो भए पनि अस्पतालमा सधैँ प्राविधिक जनशक्तिको अभाव हुँदै आएको छ, मेची प्रादेशिक अस्पतालका मेडिकल सुपरीटेण्डेन्ट डा टंक बाराकोटी भन्छन्, जनशक्ति नहुँदा उपचार सेवामा सकस छ। मेची अस्पतालमा झापासहित पूर्वी पहाडी जिल्ला ताप्लेजुङ, पाँचथर र इलामका बिरामी आउँछन्। चारवटा जिल्लाको झण्डै ३० लाख जनसंख्यासँग प्रत्यक्ष सरोकार राख्ने अस्पतालमा दैनिक आउने बिरामीको संख्या तीन सय हाराहारीमा छ। वर्सेनि जनसङ्ख्या थपिँदो छ। उपचारका लागि आउने बिरामीको चाप पनि पहिलेको तुलनामा बाक्लो भइसक्यो। तर, सरकारले पहिले तोकेको दरबन्दी अनुसारका चिकित्सक नै व्यवस्थापन गर्न सकेको छैन। जनशक्ति व्यवस्थापन र परिचालनमा देखिएको नीतिगत कमजोरीले मेची अस्पताल विशेषज्ञविहीन जस्तै छ, डाक्टर बाराकोटीले भने। अस्पतालमा छ जना मेडिकल अफिसरको दरबन्दी छ। तर, एकजना मात्रै कार्यरत छन्। १८ जना विशेषज्ञ डाक्टरको दरबन्दीमा ६ जना मात्रै उपलब्ध छन्। आन्तरिक स्रोतबाट राखिएका केही चिकित्सक र छात्रवृत्ति कोटा अध्ययनमा आएका विद्यार्थीबाट अस्पतालले काम चलाइरहेको छ। अस्पतालमा तीन बेडको आइसीयु छ। १७ वटा भेन्टिलेटर छन्। अस्पतालमा अहिलेसम्म नाक, कान, घाँटी, छाला तथा यौन रोगका विशेषज्ञको प्रवेश भएकै छैन। प्याथोलोजिष्टको काम पनि ल्याब टेक्निसियनले गर्दै आइरहेका छन्। अस्पतालमा स्त्री तथा प्रसुति रोग, बालरोग, फिजिसियन, नाक कान घाँटी, प्याथोलोजिस्ट, एनेस्थोलोजिस्ट, मानसिक रोग लगायतका विशेषज्ञको अभाव छ। ५० बेडको स्वीकृत क्षमता अनुसार १८ जना नर्सिङ स्टाफ हुनुपर्ने हो। तीमध्ये कतिपय अध्ययन बिदामा छन्। सामान्य प्रशासनका कर्मचारीसरह चिकित्सकलाई व्यवहार गर्ने सरकारी नीतिमा फेरबदल नआएसम्म विशेषज्ञको अभाव सधैँ झेल्नुपर्ने अवस्था आइरहने डा बाराकोटी बताउँछन्। थोरै तलवमा धेरै काम गर्नुपर्ने बाध्यता बुझेका चिकित्सक सरकारी अस्पतालमा आउन अनिच्छुक देखिँदै आएका छन्। बरु आफैँ क्लिनिक खोलेर बस्न तयार हुने चिकित्सकको जमात सहर केन्द्रित छ। सरकारले जनशक्ति व्यवस्थापन नगरेसम्म अस्पतालको सेवालाई थप प्रभावकारी र गुणस्तरीय बनाउन नसकिने डा बाराकोटीले बताए। कि सरकारले जनशक्ति पठाउनुपर्छ नभए अस्पताल प्रशासनले राख्न पाउने गरी अधिकारसहित बजेट दिनुपर्छ। यो भन्दा अर्को विकल्पै छैन्, डा बाराकोटीले भने। बर्सेनि अनुगमनमा आउने स्वास्थ्यमन्त्री समक्ष अस्पताल विकास समितिले दरवन्दी अनुसारका चिकित्सक पठाइदिन आग्रह गर्दै आएको छ। मन्त्रीले आश्वासन दिन्छन्, तर फर्किएर गएपछि बिर्सिन्छन्। अस्पताल विकास समितिका अध्यक्ष सोमनाथ पोर्तेल सकेसम्म दरबन्दी अनुसारका विशेषज्ञ ल्याउने प्रयास गरिरहेको बताउँछन्। तर, यो प्रयास पहिलो र नौलो नभएको उनको पनि अनुभव छ। दरबन्दीमा आएका चिकित्सक पनि आकर्षक कमाई नहुने बुझेपछि केही समय बसेर अन्यत्रै जाने गरेका छन्। भारतसँग सीमा जोडिएको भए पनि पुरानो सहर भद्रपुर ओझेलमा पर्दै जाँदा अस्पतालले जनअपेक्षा अनुसार सेवा दिन नसकेको सर्वसाधारणले बताउँदै आएका छन्। हुने खाने र पैसावालहरु ठूला र सुविधा सम्पन्न अस्पताल गइहाल्छन्। गरीब जाने मेची जस्ता अस्पतालमा सरकारको ध्यान कहिल्यै जाँदैन, भद्रपुरकी आकाङ्क्षा श्रेष्ठले भनिन्, निशुल्क दिने भनेका औषधि पनि हामीले पाउँदैनौँ। पछिल्लो समय कोरोना संक्रमितको चाप बढेपछि जनशक्ति परिचालन र व्यवस्थापनमा अस्पताललाई झन् सकस परेको छ। एकातिर संक्रमितले अस्पताल भरिएको छ भने अर्कोतिर बेड थप्नुपर्ने खाँचो छ। तर, जनशक्ति अभावमा अस्पतालले थप बिरामी लिने अवस्था छैन्। कोरोना संक्रमित पनि थपिएपछि दुई सय भन्दाबढी बेडमा उपचार भइरहेको छ। कोरोना संक्रमित मात्रै ६० जनाको हाराहारीमा नियमित उपचारमा छन्। अहिलेको जनशक्तिले थप बिरामीको चाप थेग्न सक्ने अवस्था छैन्, विकास समितिका अध्यक्ष पोर्तेलले भने, कतिपय स्वास्थ्यकर्मी आफैँ संक्रमित हुँदा झन् समस्या छ।"
यो घर ऐतिहासिक हो तर सम्पदा हैन,"महाकवि लक्ष्मीप्रसाद देवकोटाको निवास कविकुञ्ज किन भत्काउनुभयो ? हामीले व्यवस्थित संग्रहालय बनाउन कविकुञ्ज भत्काएका हौं। करिब १५ वर्षदेखि जीर्ण भएर भग्नावशेष अवस्थामा थियो। हामीले कविकुञ्जलाई निकै पहिलेदेखि नै संरक्षण गर्ने पहल गरिरहेका थियौ। तर, घरायसी तथा गुठीका अनेक विषयले झमेला भरहेको थियो। केही समयअघि कविकुञ्ज हाम्रो स्वामित्वमा आएपछि नै संग्रहालय बनाउने तयारी गरेका थियौं। घर मक्किएको र जीर्ण अवस्थामा रहेकाले रेट्रोफिट गर्न सम्भव भएन। विभिन्न प्राज्ञ, इन्जिनियर तथा प्राविधिक, सरोकारवालासँगको भेलाले भत्काउने निर्णय गरेको हो। ऐतिहासिक महत्वको घर जस्ताको तस्तै संरक्षण गर्नुपर्ने होइन र ? यो घर ऐतिहासिक हो तर सम्पदा हैन। पूर्णरूपमा ध्वस्त भएको घरलाई हामीले सोही रूपमा संरक्षण गर्न सकेनौं। जग नै अति कमजोर थियो। काँचो इँटा प्रयोग गरिएको थियो। काठहरू मक्किएका थिए। जसरी रानीपोखरी निर्माण भयो, धरहरा बन्यो, दरबार हाइस्कुल बन्यो त्यसरी नै हामीले यसलाई पनि हेर्दा उस्तै देखिने तर मजबुत र बलियो रहेको घर बनाउने निर्णय गरेका हौं। देवकोटा निवासमै संग्रहालय बनाउने सरकारी निर्णय सँगै हामीले यो प्रक्रिया सुरु गरेका हौं। बास्तुविज्ञ तथा संस्कृतिविदहरू त रेट्रोफिट गरी जीर्णोद्वार गर्न संभव थियो भन्छन् नि ! बाहिर फैलिएको हल्ला निराधार छ। देवकोटा निवास कहिल्यै नपसेका र नगएका बास्तुविज्ञले हल्ला गरेर हुन्छ ? संभव थियो भने संभव देख्नेहरूले पहल किन नगरेका ? सरकारको मुख ताकेर बस्नुपथ्र्यो ? कस्तो अवस्थामा थियो भन्ने सबैलाई थाहा छ। धेरै पत्रकार पुगेका छन्। शास्त्रीमार्गमा रहेका स्थानीय पनि निकै खुसी भएका छन्। हामीले पहल नगरेको भए त्यो घर आफंै ढलेर नष्ट हुन्थ्यो। सार्वजनिक महत्वको घर खबर नै नगरी भत्काइयो भन्छन् नि ! हामी करिव २ वर्षदेखि संग्रहालय बनाउने प्रक्रियामा छौं। यो बीचमा धेरैपटक पत्रकार सम्मेलन गर्यौं। भर्चुअल रूपमा छलफल गरेका छौं। सम्बन्धित ठाउँमा प्रपोजलदेखि प्रक्रिया पुर्याएका छौं। हरेक मिडियामा प्रेस विज्ञप्ति पठाउने गरेका छौं। अनि खबर गरिएन भन्न मिल्छ ? हामीले पनि रेट्रोफिटबाट नै बनाउने भनेर योजना बनाएका थियौं। अब संभव नै नभएपछि के गर्ने ?"
"बिजुलीको स्वागत, दियालोको बिदाइ","गोरखा : चुमनुब्री गाउँपालिका४ (साविक प्रोक गाविस)का बासिन्दाले परापूर्वकालदेखि बाल्दै आएको दियालोलाई बिदाइ गरेका छन्। स्थानीय दामदक खोलाबाट उत्पादन गरिएको ८० किलोवाट बिजुली घरघरमा बाल्न थालेपछि गाउँलेले धुमधाम नाचेर खुसी मनाएका हुन्। कादुरी एग्रिकल्चरल एड एसोसिएसन ब्रिटिस गोर्खा नामक गैरसरकारी संस्थाले प्रोक जलविद्युत् आयोजना स्थानीय उपभोक्ता समितिलाई हस्तान्तरण गरेपछि गाउँलेहरू धुमधामले नाचेर खुसियाली मनाएको वडाअध्यक्ष पेमाडुण्डुप लामाले बताए। घरघरमा बिजुली बाल्न पाएपछि गाउँलेहरू बिहान आठबजेदेखि राती तीनबजेसम्म स्याप्रु नाचेको नाच्यै गरेर रमाइलो गरे, लामाले भने, यसअघि सल्लाको दियालो बाल्ने गर्थे। अहिले घरमा बल्ब झुण्डिएपछि बल्बलाई ढोगेर रमाइलो गरे। अब दियालोलाई बिदाइ गरी सहरबजारमा जस्तै बिजुली बत्ती बाल्न पाउँदा गाउँलेको खुसीको सीमा रहेन। घरभित्र बिजुली बत्ती बलेको देख्दा असाध्यै खुसी लागेर बलिरहेको बत्ती समाउँसमाउँ लाग्छ, फेरि छुन डर लाग्छ, स्थानीय टासीछिकी लामाले भनिन्, अब त हाम्रो गाउँघर पनि सहर बजारजस्तै उज्यालो देखियो। दाताले दिएको तर चलाउन नपाएको कुटानी, पिसानी मिल पनि अब चलाउन पाइने उनले बताइन्। सो आयोजनाबाट उत्पादित बत्ती प्रोक, गप, क्वाक, छाक, बुर, बन्द्रुङका करिब ३ सय १४ घरमा बल्ने कादुरी संस्थाले जनाएको छ। छवटा टोलका एकहजार ३ सय ३३ जना विद्युत् सेवाबाट प्रभावित हुने कादुरीको भनाइ छ। गत मंसिर ८ ठगतेबाट निर्माण आरम्भ भएको आयोजना आठ महिनामा गत साउन २३ गते निर्माण सम्पन्न भएको हो। ७ करोड ७६ लाख ५६ हजार रुपैयाँमा निर्माण सम्पन्न आयोजना गत आइतबार उपभोक्ता समितिलाई हस्तान्तरण गरिएको छ। कादुरीका सिनियर प्रोजेक्ट मेनेजर मिश्र चौधरीले वडा अध्यक्ष तथा उपभोक्ता समितिका अध्यक्ष पेमाडुण्डुप लामालाई आयोजना हस्तान्तरण गरेका हुन्।"
