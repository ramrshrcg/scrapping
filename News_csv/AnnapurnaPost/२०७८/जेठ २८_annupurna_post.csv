शीर्षक,विवरण
गिठ्ठाभ्याकुरले बाँच्नुपर्ने नियति हटोस्,"महाभारत पर्वत श्रृंखलाको भिराला पाखापखेरामा बस्ने चेपाङ जातिहरूको खेतीयोग्य जमिन कमै हुन्छ। विरलै चेपाङहरूलाई मात्र आफ्नो खेतीपातीले वर्षभरी खान पुग्छ। सत्तरी प्रतिशत चेपाङलाई आफ्नो उब्जनीले ६ महिना पनि खान पुग्दैन। त्यसैले ६ महिना सहकाल, ६ महिना अनिकाल यो चेपाङ गाउँको नियति नै हो। अधिकांश चेपाङको धान उब्जने खेत छैन। पाखोबारीमा उब्जिने मकै, कोदो, फापर, आदि अन्न आधा वर्षमै सकिएपछि गिट्ठा, भ्याकुर, जंगली कन्दमुलको भर पर्नुपर्छ। शिक्षा, स्वास्थ्य लगायतको क्षेत्रमा पछि परेको यो जातिको अतिरिक्त आम्दानीको स्रोत भनेको ज्यालामजदुरी र अर्मपर्म नै हो। दुर्गम बस्तीमा अनिकाल सुरु भइसकेको छ। विपन्न चेपाङ समुदायले यो समस्या हरेक वर्ष झेलिरहनुपरेको छ। खोरिया बारीमा हुने उत्पादनले ६ महिना पनि नपुग्ने हुँदा हरेक वर्ष यही समस्यासँग जुध्नुपर्ने अवस्था छ। उनीहरूले बाँकी समय जंगली कन्दमूलकै भरमा पेट भर्नुपर्छ। पिछडिएका जाति चेपाङको गाउँमा विभिन्न गैरसरकारी संस्थाहरूले यो समुदायको नाममा करोडौं लगानी गर्ने गरेका छन्।निगरानीको अभावमा लगानी वालुवामा पानी हालेजस्तै भएको छ। गाउँमा परियोजना भित्रिएपनि चेपाङको जीवनस्तर उकासिएको छैन। शासन व्यवस्था फेरिएपनि उनीहरूको जीवनशैली फेरिएको छैन। अझैपनि गिट्ठा भ्याकुरले छाक टार्नुपर्ने बाध्यता छ। पाखोपखेरामा वर्षबिराई खोरिया फाडेर मकै खेती गरेपनि त्यसले खान पुग्दैन। गरिबीले उनीहरू भोकभोकै दिन कटाउन बाध्य छन्। गाउँगाउँमा सिंहदरबार पुगेको भनिएपनि चेपाङ जातिले अहिलेसम्म त्यसको अनुभव गर्न पाएका छैनन्। राजनीतिक दलहरूले चुनावको बेला भोट बैंकको रूपमा प्रयोग गरे पनि ती नेता भने उनीहरूको संकटमा सारथी बन्न सकेका छैनन्। अहिले चेपाङ बस्तीमा स्थानीय सरकारसमेत मौन छ। लकडाउनले मजदुरी गर्न नपाएपछि खाद्यान्न अभाव भएको गाउँमा जनप्रतिनिधि देखा परेका छैनन्। अभाव र असुविधाले गरिबीमा पिल्सिएका यो जातिलाई राज्यबाट कहिल्यै सम्बोधन हुन सकेको छैन। लोकतन्त्र, गणतन्त्र जे आए पनि चेपाङ समुदायले कहिल्यै पेटभरी खान र आङभरि लगाउन पाएका छैनन्। चेपाङ जाति चितवन, मकवानपुर, धादिङ, गोरखा थोरै मात्रामा तनहुँ, लमजुङ, केही घर बाँके र बर्दियामा बसाइँ सरिगएका छन्। चेपाङको जनसंख्या लगभग एक लाखको हाराहारीमा छ। शिक्षा, स्वास्थ्य एवं गाँस, बास र कपासको मामिलामा अझै पनि पूर्णरूपमा राज्यले पहुँचमा ल्याउन सकेको छैन। अधिकांश चेपाङ समुदाय अझै पनि महाभारत पर्वत शृंखलाको भिरालो पाखापखेरामा बसोबास गरिरहेका छन्। चेपाङहरू अभावै अभावमा पिल्सिँदै जसोतसो बाँचेका छन्। चेपाङजातिहरू लोपोन्मुख र अल्पसंख्यक एवं अति सीमान्तकृत भएपनि सरकारले जनजातिको कोटामा राखेको छ। यसले राज्यबाट पाउने अतिरिक्त सेवासुविधाबाट लाभान्वित हुनसकेका छैनन्। चेपाङका बालबालिकालाई पढाउनसरकारले प्रत्येक डाँडामा विद्यालय त खोलिदिएका छन्। तर खाद्यान्न अभाव र भौगोलिक विकटताका कारण उनीहरू लाभान्वित हुन सकिरहेका छैनन्। भोको पेटले कसरी विद्यालय जान सकोस्,सरकारलाई के हेक्का। अझै पनि चेपाङ महिलाहरू सुत्केरी हुनका लागि स्वास्थ्य संस्था जानुपर्छ भन्ने चेतनाबाट वञ्चित छन्। यो समुदायमा वाल विवाह एवं बाल मृत्युदरको संख्या अझैपनि भयावहरहेको कुरा जानकार बताउँछन्। राउटेलाई सामाजिक सुरक्षा दिने सरकारले चेपाङहरूलाई गहिरोसँग बुझ्न सकेन। यिनीहरूलाई राज्यको विकासको पथमा ल्याउने हो भने मैदानी भूभागमा आवासीय सुविधासहितको विद्यालय स्थापना गरेर बालबालिकालाई उचित शिक्षादीक्षाको प्रबन्ध दिलाउनु पर्छ। युवालाई विभिन्न सीपमूलक तालिमको खाँचो छ। पचास वर्षमाथि प्रौढ उमेरकालाई सामाजिक सुरक्षा भत्ताको व्यवस्था गरिनुपर्छ। ६ वर्षसम्मका बालबालिकालाई पोषण भत्ताको व्यवस्था गरिनुपर्छ। चेपाङको परिवर्तन र विकासका लागि उचित शिक्षा र आयमूलक कार्यक्रम नै उपयोगी हुने देखिन्छ। तत्कालका लागि राहत भएपनि उनीहरूका लागि राज्यले छुट्टै नीति नै बनाउनुपर्ने देखिन्छ। तीन तहकै सरकारले यति मसिनो कुरा पनि नबुझिदिँदा यो समुदायमा विकराल समस्या ज्यूँका त्यूँ छ।"
बौद्धिक सम्पत्तिमा विवाद,"काठमाडौं : उद्योग विभागमा बौद्धिक सम्पत्ति चोरीको उजुरीका चाङ लागेको छ। लामो समयसम्म छिनोफानो हुन नसक्दा धेरैजसो बौद्धिक सम्पत्ति चोरीका मुद्दाहरू विभागमा पेन्डिङमा छन्। चालू आर्थिक वर्षमा ७ सय २४ उजुरी दर्ता भएकोमा ५७ वटा मात्रै छिनोफानो भएको उद्योग विभागको अध्ययनले देखाएको छ। विभागका निर्देशक विन्दा आचार्यको नेतृत्वको पाँच सदस्यीय कार्यदलले औद्योगिक सम्पत्तिसम्बन्धी काम कारबाहीलाई थप प्रभावकारी बनाउन गर्नुपर्ने सुधारका बारेमा अध्ययन गरेको थियो। ६ सय ६७ बौद्धिक चोरीसम्बन्धी मुद्दा थाती छन्। प्रतिवेदन अनुसार आव २०७६७७ मा ७ सय १३ उजुरीमध्ये ३६ वटा फस्र्योट भए पनि ५ सय ३६ उजुरी निर्णय हुन सकेका थिएनन्। त्यस्तै आव २०७५०७६ मा ८ सय १३ उजुरीमध्ये २ सय ७७ वटा उजुरीको निर्णय भए पनि ५ सय ३६ उजुरी छिनोफानो हुन नसकेको प्रतिवेदनमा उल्लेख छ। २०७४०७५ मा ७ सय ६५ उजुरीमध्ये २ सय ७० उजुरीको छिनोफानो भएको थियो भने ४ सय ९५ उजुरी निर्णय हुन सकेन। आव २०७३०७४ मा ६ सय ४३ मध्ये १ सय १७ उजुरी टुंगो लागेको थियो भने ५ सय ३० उजुरी छिनोफानो हुन सकेको बताए। प्रस्ट कानुन नहुँदा बौद्धिक सम्पत्तिको चोरी बढेको बताइन्छ। लामो समयदेखि बौद्धिक सम्पत्तिको उजुरीमा छिनोफानो हुन नसक्दा समस्या थपिँदै गएको छ। उजुरी छिनोफानो हुन वर्षाैं लागेपछि उजुरीकर्ता पनि निरुत्साहित देखिएका छन्। उद्योग विभागका महानिर्देशक जीवलाल भुसालले धेरै वर्ष अघिदेखि पेन्डिङमा रहेका निवेदन यस वर्ष टुंगोमा पुयाइने बताउँदै आएका छन्। पेन्डिङमा रहेका सबै लट समाप्त गर्ने गरी काम भइरहेको उनले बताएका थिए। उजुरीकर्ता समयमा नआउने, हारेपछि चिठी नबुझ्ने, स्पष्ट ठेगाना उल्लेख नहुनेलगायत कारण वर्षाैंदेखिका उजुरी रोकिएका हुन्। संस्थागत संरचना कमजोर हुनुका साथै जनशक्ति अभावले पनि बौद्धिक सम्पत्ति विवाद सल्टाउन समस्या भइरहेको छ। विभागले दुई वर्ष अघिदेखिका उजुरी तामेलीमा रहने गरेको जनाएको छ। दुवै पक्षले सबुत प्रमाण पेस गर्न नसक्दा मुद्दा तामेलीमा रहिरहने समस्या छ। विदेशी तथा चलेका स्वदेशी ब्रान्डको कपी लिन खोज्ने प्रवृत्ति बढ्दै गएको छ। तुरुन्तै लाभ लिने प्रवृत्ति मौलाउँदै गएकाले उस्तैउस्तै नाम राखेर झुक्याउन खोज्ने प्रवृत्ति बढ्दै गएको विभागका अधिकारीहरू बताउँछन्। ट्रेडमार्क चोरी भएको, नक्कल गरेर अरूको कपी गरिएको विषयमा कुनै समयमा पनि उजुरी हाल्न सकिने प्रावधान छ। बौद्धिक सम्पत्ति बुलेटिनमा निस्केको ९० दिनभित्र उजुरी दर्ता गर्नुपर्ने प्रावधान छ। विभागका अनुसार हालसम्म ५१ हजार २ सय २२ ट्रेडमार्क दर्ता भएका छन्। त्यसमध्ये स्वदेशी २८ हजार ८५ र विदेशी २३ हजार १ सय ३७ वटा ट्रेडमार्क दर्ता भएका छन्। डिजाइन १ सय ९५ र पेटेन्ट ७६ वटा दर्ता भएका छन्। विभागको औद्योगिक सम्पत्ति शाखामा हालसम्म ९० हजार ८५ ट्रेडमार्क, डिजाइन ६ सय ५४ र पेटेन्ट ७ सय ६३ वटा आवेदन दर्ता भएका छन्। बौद्धिक सम्पत्तिका सबै विधाहरू समेट्ने कानुन अभाव भएको छ। एकीकृत कानुन ल्याउन गृहकार्य भइरहेको छ। बौद्धिक सम्पत्ति व्यवस्थित गर्न उद्योग, वाणिज्य तथा आपूर्ति मन्त्रालयले बौद्धिक सम्पत्ति ऐनको मस्यौदा तयार गरेको छ। ट्रेडमार्क, डिजाइन र पेटेन्टका आवश्यक कार्यविधि नहुँदा पनि कार्य सम्पादनमा समस्या सिर्जना भएको प्रतिवेदनमा औंल्याएका छन्। कानुनी व्यवस्था नभएकाले स्वदेशी पेटेन्ट दर्ता गर्न नसकेको विभागले जनाएको छ। विदेशमा दर्ता भएका भएको तर नेपालमा दर्ता आवश्यक नपर्ने ख्याति प्राप्त ट्रेडमार्कको संरक्षणमा कठिनाइ भएको अध्ययनले औंल्याएको छ। विद्युतीय आवेदन माध्यमबाट आवेदन गर्ने व्यवस्था नहुनुका साथै फाइल व्यवस्थापन हुन नसक्दा भद्रगोल अवस्था सिर्जना भएको छ। कानुनको अपर्याप्तताले बौद्धिक सम्पत्ति संरक्षण हुन नसकेपछि बौद्धिक सम्पत्ति ऐन ल्याउन लागिएको जनाइएको छ। ट्रेडमार्क लिएका उत्पादित वस्तुमार्फत मुलुक चिनाउन सहयोग पुग्छ। उत्पादित वस्तुले संकेत तथा चिह्न प्राप्त गर्छन्। ती उत्पादन विश्व बजारमा पुग्दा नेपालको पहिचान हुन्छ। बौद्धिक सम्पत्ति ऐनले व्यक्ति तथा उद्योगको बौद्धिक सम्पत्तिलाई संरक्षण मात्र नभई विश्वव्यापी रूपमा पहिचान, उद्योग व्यवसायको प्रवद्र्धन गर्न मद्दत पुयाउने विभागले जनाएको छ।"
सिमानाका छिमेकी : जसको मित्रतामा सीमा छैन,"झापा : कचनकवल गाउँपालिका४ दले गाउँका नासिफ मियाँलाई नेपालीभन्दा भारतीय छिमेक नजिक पर्छ। मियाँको घरको छानाको पानी भारतीय छिमेकीको आँगनमा खस्छ। त्यसैले सीमा विवाद भइरहँदा पनि उनी छिमेक सम्बन्ध नबिगारी बसेका छन्। नेपालमा लकडाउन, नाकाबन्दी हुँदा तिनै छिमेकीले रासन दिएर बचाउँछन्। अनि ती छिमेकीसँग उनी किन बाँझ्छन् र ? निषेधाज्ञामा पसल खुल्दैनन्। यस्तोे अवस्थामा भारतका छिमेकीले लुकिछिपी रासन ल्याएर नेपालीलाई नबेच्ने हो भने उनीहरूको छाक कसरी टथ्र्यो र ? मियाँले गत सालको कोरोनाको लहर सम्झिए। नेपालमा गत वर्ष कोरोना महामारीका कारण गरिबले खान नपाएको उनले पनि सुने। तर, सरकारले सीमा क्षेत्रका बासिन्दालाई खाद्यान्न छछैन भनेर सोधखोज गरेन। मर्दाको मलामी र जिउँदाको जन्ती भएर बसेका सीमा क्षेत्रका दुवै देशका बासिन्दाबीच प्रगाढ सम्बन्ध छ। पश्चिममा झैं चरम सीमा विवाद पूर्वमा नपरे पनि भावनात्मक असर भने बेलाबखत पर्ने गरेको स्थानीय सुनाउँछन्। झापाको पूर्वी सीमा क्षेत्र इलामबाट गौरीगन्जसम्मका नेपाली अधिकांश भारतीय बजारमा निर्भर छन्। उनीहरूलाई हरेक कुरा नेपालभन्दा भारतसँग सरोकार हुन्छ। छोरीचेलीको बिहेवारी चल्छ। तरकारी ऐचोपैंचो चल्छ। देशमा नाकाबन्दी र महामारी हुँदा सीमा छेक्न सुरक्षाकर्मी खटाउने गरिन्छ। सीमा नाका बाहिरी रूपमा छेकिए पनि ठप्पै पार्न भने नसकिने सुरक्षाकर्मी बताउँछन्। सीमा क्षेत्रका बासिन्दाको मेलमिलाप एकदमै अनुकरणीय छ, कचनकवलको पाठामारी क्षेत्रस्थित सीमा सुरक्षार्थ खटिएका प्रहरी फणीन्द्र अधिकारी भन्छन्, बरु हामी दुवै देशका सीमा सुरक्षाकर्मीको कुनै व्यवहारमा टसमस हुन सक्छ। तर, स्थानीयबीच सीमालाई लिएर विवाद भएको देखिँदैन। नाकाबन्दीका बखत पनि झापाको दक्षिणी भेगका नेपालीलाई सीमावर्ती भारतीयले नै सहयोग गरेको उनी सुनाउँछन्। भन्छन्, खाद्यान्न अभाव हुँदा पनि सीमा क्षेत्रका भारतीयले आफ्नो रासन कार्डबाट ल्याएको सामानसमेत नेपालीलाई पैंचोका रूपमा बाँडेर खाने गर्थे। नजिकै ११२ नम्बर सीमा स्तम्भ छेउमा सँगसँगै भेटिए नेपाली र भारतीय युवाहरू । उनीहरू यसरी नै दैनिक केही छिन् भेला भएर आपसी समस्या र अन्य विषयमा भालाकुसारी गर्छन् । भारतसँग सीमा जोडिएको टापु मेचीपारिका बासिन्दा कोरोना महामारीमा करिबकरिब एक्लिएका छन्। उनीहरूलाई नेपाल अथवा भारत दुवै देशको नाकाबन्दी र लकडाउनले प्रत्यक्ष प्रभाव पार्ने गर्छ। वर्षौंदेखि टापुमा एक्लिएका उनीहरूलाई महामारीका बखत नेपालतर्फ आवतजावत गर्दा नेपालीले नै मन पराउँदैनन्। नेपालीहरू नै यिनीहरूको भारतसँग साँठगाँठ छ, मेचीपारिकी मीना राजवंशी भन्छिन्, हामी नेपाली गाउँमा नछिरिदिए हुन्थ्यो भनेजस्तो गर्छन्। बरु भारततिर सीमा प्रहरीलाई भन्दा जान नदिने समस्या हुँदैन। जब देशमा बिपद् आउँछ मेचीपारिका नेपाली उक्त टापुमै रहन्छन्। भारतीय छिमेकीसँग उनीहरूको सम्बन्ध अत्यन्तै सुमधुर छ। भद्रपुर नगरपालिका३ मा पर्ने उक्त गाउँमा महामारीका बखत भारतीय छिमेकीले रासन कार्र्डबाट खरिद गरेर ल्याएको सामानले जीविकोपार्जन गर्छन्। तर, उनीहरूकहाँ नयाँ पाहुना गए भारतीय सीमा प्रहरीले आतंककारी राखेजत्तिकै गरी व्यवहार गर्छन्। राजवंशी भन्छिन्, सायद नेपालबाट भारतीयहरू जतिसुकै मित्रता देखाए पनि असुरक्षित महसुस गर्छन्। मेचीपारिका ७५ वर्षीय राजपाल गणेश भारतसँग हामी नेपाली कहिल्यै पनि जुध्न नगएको बताउँछन्। जुध्ने हाम्रो इरादा पनि थिएन। त्यसो त सीमा क्षेत्रका भारतीयले पनि हामीलाई नराम्रो व्यवहार गरेका छैनन्, करिब ४० वर्षअघिको घटना सम्झिँदै गणेश भन्छन्, सुकुम्बासी खालका भारतीय आएर बेलाबखत हाम्रा गाईवस्तु फुकाएर लैजान्थे। त्यति बेला कसैको घरमा गतिलो वस्तु देख्नै नहुने। नेपालभारत सीमा क्षेत्र खुला रहँदै आएको छ। दुवै देशको सीमा क्षेत्रका बासिन्दामा मित्रवत् व्यवहार हुनाले पनि उनीहरूलाई अलग्गै देशका हौं भन्ने देखिँदैन। स्थानीयका अनुसार दुवैतिर बिहेबारी हुँदा सबै मिलेर सहयोग गर्छन्। इद, बकर इद, कृष्णअष्टमी, रामनवमी, दीपावलीजस्ता चाडपर्व पनि दुवै देशका नागरिक एकै स्थानमा भेला भएर मनाउँछन्। त्यति बेला सीमामा सुरक्षाकर्मी पनि थिएनन्। सीमा खुला थियो। सीमाको महत्व धेरै पछि हुन थाल्यो, गणेश भन्छन्, अहिले भारतले पनि सीमामा फौज राखेको छ। नेपालले पनि सशस्त्र र प्रहरीको क्याम्प राखेको छ। भारततिर ३५ घर र नेपालतिर ३० घरका बीचमा सीमा रेखा त छ तर यहाँका बासिन्दालाई त्यसले छेक्दैन । तिनैमध्येकी एक हुन् नेपालतर्फकी ७२ वर्षीया गुलाबो आलम, जो आफ्नो घरअगाडि रूखको छहारीमा आफ्ना नातिनातिना र भारतीय छिमेकीका छोराछोरी एकसाथ हेरिरहेकी थिइन् । गाउँमा यतिखेर मकै थन्क्याउने चटारो छ । दुवै तिरका छिमेकीहरू काममा गएकाले उनले बालबालिकाको एकसाथ हेरचाह गरेकी हुन् । नेपालीहरू निषेधाज्ञाका बेला खाद्यान्न अभाव हुँदा लुकीछिपी पुग्ने भनेको भारतीय बजार नै हो। पाठामारी क्षेत्रको १ सय १२ नम्बर पिलर आसपास बस्ने रमेश शर्मा भन्छन्, हाम्रा छोरीचेली छिमेक भारततिरै छन्। घरमा केही रासन सकिन्छ, छोरीबाट मगाउँछौं। के भन्छन् स्थानीय जनप्रतिनिधि ? कचनकवल५ का वडाध्यक्ष महेशलाल गणेशका अनुसार सीमा क्षेत्र खुला आवतजावत गर्न मिल्ने भएर पनि होला संवेदनशील मानिन्छ। तर, वास्तविक सीमा क्षेत्र त्यति असंवेदनशील छैन। गत वर्षको कोरोना लहरमा उक्त गाउँपालिकामा एकै दिन १ सय जनासम्म कोरोना पोजिटिभ भेटिएपछि सीमा क्षेत्रमा आउन डराए। यद्यपि, त्यस बखत पनि दसगजा आसपासका नेपाली र भारतीय कसैलाई पनि कोरोना लागेन। अहिले पनि उक्त क्षेत्रका एक जनालाई पनि संक्रमण देखिएको छैन। कोरोना संक्रमण हुन नदिन भारतीय जनप्रतिनिधि पनि उत्तिकै सजग छन्। सीमा क्षेत्रमा मास्क नलगाई उनीहरू कसैलाई आवतजावत गर्न दिँदैनन्, वडाध्यक्ष गणेश भन्छन्, आफ्नो देशका नागरिक र अति विपद्मा परेका भारतीयलाई मात्र आवतजावत गर्न दिइन्छ। लापरवाही छैन। मेचीपारिको नेपालतर्फ जनप्रतिनिधि र सुरक्षाकर्मीको पहलमा सीमा क्षेत्रमा कडा निगरानी राखिएको छ। कसैलाई आवश्यकै परेको खण्डमा पनि परिचयपत्रका आधारमा मात्र ओहोरदोहोर गर्न दिइन्छ। प्रशासनले खुला सीमामा भीडभाड गर्न दिएको छैन। दुवै देशका सुरक्षाकर्मी मिलेर सीमा व्यवस्थित गर्ने प्रयासमा छन्। कोभिडको समय हाम्रा लागि निकै चुनौतीपूर्ण रह्यो। सीमा जोडिएको छ, कसैगरी पनि भारततर्फ जान र भारतीयलाई नेपाल आउन नदिने प्रयास गरिन्छ। आँगन जोडिएको सीमाका कारण भने ठप्पै पार्न भने सधैं चुनौतीका रूपमा रह्यो, भद्रपुर नगरपालिका३ की वडाध्यक्ष कमला थुलुङ भन्छिन्। दिनभर आवतजावत ठप्पप्रायः हुन्छ। तस्करले राति भने खुला सीमाको फाइदा उठाउन खोज्छन्। कोरोना कहरमा मात्र होइन द्वन्द्वकालमा पनि सीमा नजिकैका गाउँहरू नै युद्धमा होमिएकाहरूले रोज्ने गर्थे। किनभने, भारतमा पुगेपछि सुरक्षित भइन्छ भन्ने उनीहरूलाई थियो। सधैंभरि खुला सीमा यसकारण पनि चर्चामा रहन्छ, वडाध्यक्ष थुलुङ भन्छिन्। जिल्लाकै सुदूरपूर्व बाहुनडाँगी क्षेत्रवासी सरस्वती तामाङले सीमा क्षेत्रमा जीवन बिताएको ३५ वर्ष पुग्योे। उनका अधिकांश आफन्त भारतमा छन्। भन्छिन्, नेपालमा सीमा नाका बन्दको घोषणा भयो भने त्यसको असर भारतीयभन्दा पनि हामीलाई पर्छ। गाईवस्तु भारततिरै चर्न जान्छन्। भारतका नेपालमा आउँछन्। ती गाईवस्तु लिन सीमा काट्नुपर्छ। यता खाद्यान्न अभाव हुँदा भारतकै भर पर्नुपर्छ। यस्तो कुरा देशका राजधानीमा बस्नेलाई थाहा हुँदैन। सरकारले दुई जना प्रहरी राखेर मात्र सीमा बन्द गर्न सक्दैन। कोरोना कहर सुरु भएसँगै सरकारले सीमाबाट भारतीयहरू खुला रूपमा नछिरुन् भनेर जिल्लाका सबै सीमा गौँडामा सुरक्षाकर्मी तैनाथ गरेको छ। आफ्नै घर अगाडिका सीमा क्षेत्रमा सुरक्षाकर्मी पाउँदा स्थानीयवासी हर्षित भएका छन्। कचनकवल४ पाठामारीका रमेश यादव भन्छन्, हाम्रै भरमा सरकारले सीमा सुरक्षा गरेजस्तो लाग्थ्यो। कोरोना आएसँगै आफ्नै देशका सुरक्षाकर्मीसँगै सीमा सुरक्षा गर्न पाइएको छ। यद्यपि रासनपानी ठप्पै भने भएको छैन। आवश्यक पर्दा अनुरोध गर्दा १२ जनाका दरले समय मिलाएर भारत जान पाइन्छ। भारतमा पनि सीमाका नेपालीको मर्का बुझेर जान आउन समस्या छैन। सीमा क्षेत्रमै जन्मेहुर्केका मेचीपारिका अर्जुन राजवंशीले दसगजामा नेपाली सुरक्षाकर्मी देखेको पनि धेरै वर्ष भएको छैन। सीमाका हरपलका सिपाही नै आफूहरू रहेको राजवंशी बताउँछन्। सीमामा नेपालतर्फ भारतीयले खेती गरेका छन्। भारतीयले त्यही खेती उठाउने निहुँमा नेपाल छिर्न नपाएपछि बेलाबखत झगडा गर्छन्। आँगनमा भारतको सीमा पर्छ। उनीहरू मौका पायो भने खुर्सानी रोप्ने लोभले सीमा मिच्न लागिपर्छन्, राजवंशी भन्छन्, भारत पक्षका सीमा प्रहरी एसएसबीको टोली पनि सीमा नाकामा बस्छन् भन्ने मात्र छ। उनीहरू भारतीयले नै गर्ने गतिविधिमा नजरअन्दाज गरिदिन्छन्। नेपालतिर नयाँ मान्छे कोही आउनै हुँदैन निकै चासो दिन्छन्। मेचीपारिको गाउँ बाबुबाजेले जतन गरेर बचाएको भूमि रहेको उनी बताउँछन्। पटकपटक भारतीयले धम्की दिएर, भूमि हत्याउन खोज्दा हाम्रा बाबुबाजे सीमामा रातदिन सिपाहीभैं तैनाथ भएकाले नै आज मेचीपारीको नेपाल रहेको छ, भन्छन्, नेपालभारत सीमाका बासिन्दाबीचको सम्बन्ध नराम्रो छैन। तर, मौका पाए भने भारतीयले हेप्न पछि पर्दैनन्।भारततर्फ पाठामारीकै भारतीय जनप्रतिनिधि जमिल मोहम्मद सीमामा दाजुभाइजस्तै मिलेर बसेको बताउँछन्। भन्छन्, नेपालीलाई केही समस्या पर्दा हामी सघाउँछौं। भारतीयलाई पर्दा नेपालीले सहयोग गर्छन्। सीमा व्यवस्थित गरिनुपर्नेमा मोहम्मद भन्छन्, नेपालबाट भारतले असुरक्षित महसुस भने गर्छ। खुला सीमा भएकाले को कति बेला ओहोरदोहोर गर्छ भन्न सकिँदैन। दुवै देशलाई असुरक्षा छ। विभिन्न अपराध गरेर सुरक्षित हुन पनि नेपालकालाई भारतमा लुक्न सहज छ भने भारतीयलाई नेपालमा। यसका लागि सीमाका हरेक गौडामा कम्तीमा परिचयपत्र देखाएर मात्र ओहोरदोहोर गर्न मिल्ने व्यवस्था हुँदा दुवै देशका नागरिकलाई सहज हुने भारत पाठामारीका जनप्रतिनिधि बताउँछन्। नेपालभारत सीमा क्षेत्र पाठामारीमा दुबैतिर रहेका बस्ती जिल्लाको १ सय ७४ हेक्टर जमिन भारतले मिचेको सीमाविद् राजकुमार पोख्रेल बताउँछन्। मुख्य ७०, सहायक १ सय ८, साना ८ सय १० गरेर जम्मा ९ सय ८८ सीमा स्तम्भ छन्। सीमास्तम्भ आसपास पनि भारतीयहरू खेती गर्दै पुगेका छन्। कोराना सुरु भएसँगै झापाका सीमामा सतर्कता बढाउन गत वर्ष प्रहरीले नै स्थानीय समिति गठन गरेर नयाँ अभियान सुरु गरेको थियो। सरकारले जति नै कडाइ गर्न खोजे पनि सीमा नाका ठप्पै पार्न भने नसकेपछि प्रहरी र स्थानीयबीच यस्तो सहकार्य भएको हो। स्थानीय सीमा क्षेत्रमा करिब ५ सय नेपाली सुरक्षाकर्मीसँगै सीमामा अहिले पनि तैनाथ छन्। जिल्ला प्रहरी कार्यालय झापाका प्रहरी प्रवक्ता राकेश थापाका अनुसार कोरोना सुरु भएपश्चात् जिल्लाको १४४२ किलोमिटर सीमा क्षेत्रमा सशस्त्र प्रहरीको १ सय २८ वटा अस्थायी बुथ छन्। ९ सय ३४ जना सशस्त्र र ४ सय ९३ जना प्रहरी खटिएका छन्। प्रहरीका ३१ ठाउँमा एकल पोष्ट छन् भने ५६ ठाउँमा संयुक्त। सीमाका कतिपय ठाउँमा आँगन जोडिएका छन्। तिनले गर्दा पनि मानवतालाई पनि ध्यान दिनुपर्ने हुन्छ, प्रवक्ता थापा भन्छन्, खुला सीमा छेक्न समस्या र चुनौती दुवै छ। सरकारले जिल्लामा २०२२ सालमा सीमा क्षेत्रका जग्गा नापजाँच गरी धनीपुर्जा दिएको थियो। तर, मेची नदीले धार परिवर्तन गरेसँगै २०४५ सालदेखि भारतीयको आक्रमण सुरु भएको भनिन्छ। अन्ततः जिल्लाको १४४२ किलोमिटर खुला सीमा क्षेत्रका दिगो रूपमा सिपाही नै स्थानीय रहँदै आएका छन्। उनीहरू भन्छन्, खुला सिमानाका फाइदाबेफाइदा दुवै छन्। हामीलाई खाद्यान्न अभाव हुँदैन। सस्तोमा पाइन्छ। भारतले सधैं संकाको दृष्टिले भने हेर्ने गर्छ। नेपालीलाई हेप्ने प्रवृत्ति भने छ। के भन्छन् सीमाविद्हरू ?सीमाविद् डाराजकुमार पोख्रेलका अनुसार सीमामा बस्ने नेपाली र भारतीयबीच एक किसिमको अपनत्व छ। उनीहरू चाडपर्वसमेत सँगै मनाउँछन्। अर्को पक्ष भने बाहुँनडाँगीबाट झापा गाउँपालिकासम्म खोलाले धार परिवर्तन गरेको क्षेत्र भारतले मिच्नै खोजेको हो। सीमामा बस्ने नेपाली आफैं सिपाही भएर तैनाथ भएका कारण सीमा क्षेत्र जोगिएको पोख्रेल बताउँछन्। नेपालभारत सीमा क्षेत्रमा ३ पुस्ता बिताइसकेका मेचीपारी भारत गलगलियाका दिपेन्द्र क्षेत्री भन्छन्, नेपाली दाजुभाइको सहयोग नभई हामी हाम्रा छोराछोरीको बिहेबारी पनि गर्न सक्दैनौँ। नेपालीको जग्गा भाडामा लिएर मकै लगाएका छौं। हामीसँग जग्गा छैन। हामी फरक देशका हौं भन्ने पनि लाग्दैन। जब मेची खोलाले धार परिवर्तन गर्दै गयो। त्यतिबेला भारतीयहरू सीमा मिच्ने निउँमा नेपालीलाई रासन कार्ड दिँदै नेपालीसँग भएको लालपुर्जासँगै जमिन पनि आफ्नो बनाउने अभियानै थालेको सीमाविद् बताउँछन्। सीमा व्यवस्थापनबारे दुवै देशलाई उत्तिकै खतरा रहेको सीमाविद्ले बताउँदै आएका छन्। सीमाविद् बुद्धिमान श्रेष्ठका अनुसार दुवै देश नेपाल र भारतले एक अर्कोबाट सुरक्षा खतरा छ भनिराखेको छ। नेपालमा योजना बनाउँछन्। भारतमा गएर तहल्का मच्चाउँछन् भन्ने भ्रम भारतलाई छ। नेपाललाई भारतले बर्सेनि सीमा मिचेको छ भन्ने छ। सीमाविद् श्रेष्ठ भन्छन्, अब्दुल कलिम, टुन्डा, यासिन भडकलजस्ता रेड नोटिसमा रहेका र सधैं तहल्का मच्चाउने आतंककारीहरू भारतविरुद्ध नेपालमा बसेर योजना बनाइरहेको भन्ने पनि भारतलाई छ। नेपालमा खुला सीमाका विषयमा २०२७ सालमा पहिलो नाकाबन्दी लागेको थियो। २०२७ सालमा नेपालमा भारतले नाकाबन्दी गर्नुको कारणचाहिँ भारतको खटनपटन नेपालले मान्न हिचकिचाउनाले दुई देशबीच राजनीतिक सम्बन्धमा तनाव आएको थियो। नेपालको पञ्चायती राजनीतिक परिस्थिति जस्तो भए तापनि नेपालले घुँडा टेक्ने मनसाय देखाएन। सीमा विवादको कुरा पनि त्यसबखत उठेको थियो। सीमाविद् बुद्धिनारायण श्रेष्ठका अनुसार उक्त नाकाबन्दी लामो समय रहेन। आपसी कुराकानीद्वारा सल्टियो। यस नाकाबन्दीबाट नेपाललाई खास नकारात्मक असर परेन।त्यसबखत नेपाल खाद्यवस्तु उत्पादनमा आत्मनिर्भरजस्तै थियो। नुन, मसलाजस्ता पदार्थमा निर्भर थियो। पेट्रोलियम पदार्थ नभएर जनजीवनमा खास असर पर्ने अवस्था थिएन। नेपालीको क्रयशक्ति त्यस्तो बढेको थिएन। खर्च गर्ने बजार पनि सीमित थियो। त्यसैले कसैलाई वास्तै भएन। नेपालीले ती दिन बिर्सिए।श्रेष्ठ भन्छन्, २०४५ को नाकाबन्दी यो नाकाबन्दीचाहिँ निकै कडा थियो। २०४५ चैत १० देखि नेपालको भारतसँग जोडिएको पारवहनका मूल १० नाका र अन्य ११ नाकामा भारतले एकाएक नाकाबन्दी गर्यो। यात्रु वारपार गर्नसमेत लगभग मुस्किल परेको थियो। केही महिनापछि जोगवनीविराटनगर र रक्सौलवीरगन्ज नाका हल्का गरियो। यो नाकाबन्दी नेपालमा पुनः प्रजातन्त्र प्राप्तिपछि २०४७ असार १७ देखि खुलेको थियो। त्यो समयमा लगभग १५ महिना नाकाबन्दी हुनुको पछाडिका कारण सीमाविद् श्रेष्ठ मोटामोटी पाँच कारण रहेको सुनाउँछन्। पहिलो, चीनबाट नेपालले एके४७ राइफल, एन्टी एयरक्राफ्ट गन तथा गोलीगठ्ठा भारतलाई सोध्दै नसोधी खरिद गयो भन्ने जिकिर भारतको थियो। दोस्रो, भारतले प्रस्ताव गरेको दुई देशबीचको सीमासम्बन्धी विषय लगायतका कुरामा नेपालले पटक्कै दिलचस्पी देखाएन। तीन, राजा वीरेन्द्र र प्रधानमन्त्री राजीव गान्धी बीचको प्रोटोकल भेदभावका कारण। चार, सोनिया गान्धीलाई पशुपतिनाथ दर्शन गर्न नदिएको कारण पनि थियो। पाँचौं, ऐनमौकामा नेपालभारत व्यापार पारवहन सन्धिको म्याद सकिने अवस्था थियो। व्यापार र पारवहन सन्धि छुट्याएर अलगअलग गर्ने वा एउटै गर्ने भन्ने सम्बन्धमा समेत कुराकानी मिलेन। त्यसपछि भारतले नेपालमाथि आर्थिक नाकाबन्दी घोषणा गर्यो। यी कुरा जेजस्तो भए पनि नाकाबन्दीको समय खाद्यान्न, नुन, तेल, मसला नपाएर एकै जना नेपाली भने मरेनन्। त्यसबखत पनि सीमा आसपास बस्ने नेपाली र भारतीयबीचमा एक किसिमको अपनत्व भने थियो। उनीहरू नेपालीलाई रातको समयमा लुकीछिपी सामान ल्याएर दिन्थे। तर मालसामानको अभाव र मूल्यवृद्धि भएको थियो। सरकारले पेट्रोलियम पदार्थ समेत अर्को देशबाट ल्याएको थियो। सीमाविद् श्रेष्ठ भन्छन्, खुला सीमा दुवै देशलाई छेक्न पिरल्लो भइरहेको छ। कोरोनाको समयमा पनि एउटा कुरा महसुस दुवै देशलाई के भयो भने, सीमा नियमन भइदिएको भए समातेर क्वारेन्टाइनमा राख्न सकिन्थ्यो। उनीहरू खुलेआमा आएर मकैबारीमा लुक्ने अझै धेरै समाजमा आएर धेरै जनालाई कोरोना फैलाउने क्रम रह्यो। श्रेष्ठका अनुसार अबको एक मात्र सीमामा गर्न सकिने भनेको एकीकृत सीमा व्यवस्थापन गरिनुपर्छ। त्यो गर्दा दुवै देशका जनतालाई पनि दुःख हुँदैन। सीमा क्षेत्रका बासिन्दा मिल्दा राम्रा र नराम्रा दुई कुरा हुने रहेछ। काँकडभिट्टा इलाका प्रहरी कार्यालयका इन्चार्ज प्रहरी नायब उपरीक्षक सुनील दाहाल भन्छन्, तस्करीजस्ता कुरा रोक्न एकदमै चुनौती हुने गर्छ। गत वर्षदेखि नेपालबाट भारतमा जाने र भारततर्फ नेपालमा जानेलाई पूर्वका मुख्य बोर्डर काँकडभिट्टा र जोगवनीमा परिचयपत्रका आधारमा अति आवश्यक काममा आवतजावत गर्न दिइएको थियो। साना नाकामा भने आवश्यकताका आधारमा आवतजावत गर्न दिइएको छ। सीमामा नियमन नहुँदा दुवै देशको सीमावर्ती क्षेत्रका बासिन्दालाई समस्या भएको भारतीय जनप्रतिनिधि जमिल मोहम्मद बताउँछन्। सीमा बासिन्दालाई असुरक्षा, अभावसँगै आरोपप्रत्यारोपमा पनि लाग्ने गर्छ। मोहम्मद भन्छन्, खोलाले धार परिवर्तन गर्दा, बाढीले पिल्लर बगाउँदा त्यसको अपजस पनि सीमामा बस्नेले पिल्लर सारे भन्ने आरोप लाग्छ।भारतीय सीमाविद् तथा प्रोफेसर बीसी उप्रेतीले एउटै मान्छे दिनको १० पटक पनि आवतजावत गर्दा विशेष परिचयपत्रको व्यवस्था हुनुपर्ने कुरा दुवै देशको सीमा बैठकमा राखेका थिए। उनले भनेका थिए, साना बोर्डरदेखि ठूला बोर्डरसम्म एउटै नियमन भयो भने खुला सीमामा नमीठा घटना घट्न सक्छन्। दुवै देशका सीमा क्षेत्रका बासिन्दा एक अर्कामा निर्भर छन्। त्यो एउटा पाटो हो। खुला सीमा सधैं खुला भने छाड्न नहुने कचनकवल क्षेत्रबाट प्रतिनिधित्व गर्ने प्रदेश १ का सांसद बसन्त बानियाँको बुझाइ छ। भन्छन्, सद्भाव एउटा ठाउँमा छ। कम्तीमा हरेक सीमा क्षेत्रमा परिचयपत्रको व्यवस्था गर्न सके राम्रै हो। तर, सीमा वारपार गर्ने नाकाबाहेक अन्यमा तारबारकै व्यवस्था गरिनुपर्छ। भारतसँग सीमा जोडिएको मेचीपारि गाउँका एक मात्र जनप्रतिनिधि अर्जुन राजवंशी भन्छन्, खुला सीमा छेक्न तारबार पनि लगाउने भन्ने सुनिन्छ। सीमा क्षेत्रका बासिन्दाबीचको आत्मीयतामा खलल पुग्न सक्छ। सीमा नियमनका लागि परिचयपत्र नै सबैभन्दा उत्तम हो। यस बिषयमा दुवै देशको ध्यान जाओस्।"
नागरिकता अध्यादेश कार्यान्वयनमा रोक,"काठमाडौं : सर्वोच्च अदालतले नेपाल नागरिकता (पहिलो संशोधन) अध्यादेश २०७८ कार्यान्वयनमा रोक लगाएको छ। सर्वोच्चको संवैधानिक इजलासले बिहीबार उक्त अध्यादेशवि?द्ध परेको रिटमा सुनुवाइपछि अन्तरिम आदेश जारी गरेको हो। रिट निवेदनको अन्तिम किनारा नलागेसम्म उक्त अध्यादेश कार्यान्वयन नगर्ननगराउन तथा यथास्थितिमा राख्न आदेश भएको छ। राष्ट्रपति विद्यादेवी भण्डारीले नेपालको संविधानको धारा ११४ (१) बमोजिम मन्त्रिपरिषद्को सिफारिसमा जेठ ९ गते उक्त अध्यादेश जारी गरेकी थिइन्। त्यसवि?द्ध वरिष्ठ अधिवक्ता बोर्णबहादुर कार्कीलगायत कानुन व्यवसायीले राष्ट्रपतिको कार्यालय र प्रधानमन्त्री तथा मन्त्रिपरिषद् कार्यालयलाई विपक्षी बनाएर रिट दायर गरेका थिए। नेपाल सरकार, मन्त्रिपरिषद्बाट मिति २०७८ जेठ ८ गते गरिएको निर्णय र सिफारिसअनुसार सोही मितिमा प्रतिनिधिसभाको विघटन गरिएका र लगत्तै अर्को दिन अर्थात ९ गते विवादित अध्यादेश जारी गरिएको देखिन्छ, आदेशमा लेखिएको छ, अघिल्लो दिन संसद्को प्रतिनिधिसभा विघटन भएको र लगत्तै भोलिपल्ट अध्यादेश जारी गरिएको देखिँदा यसप्रकारको अभ्यासलाई सहज, सामान्य वा नियमित अभ्यासका रूपमा भने संविधानद्वारा प्रदत्त विधायिकाको अधिकार वा कार्यक्षेत्रमा हस्तक्षेप हुन पुग्ने र शक्ति पृथकीकरणको सिद्धान्तअनुकूल व्यवस्थित संविधानका प्रावधानहरूको प्रयोग वा कार्यान्वयनमा अनुचित असर पर्न जानेसमेत देखिन्छ। प्रधानन्यायाधीश चोलेन्द्रशमशेर जबरा, न्यायाधीशहरू दीपककुमार कार्की, मीरा खड्का हरिकृष्ण कार्की र ईश्वरप्रसाद खतिवडा सम्मिलित संवैधानिक इजलासले बिहीबार अन्तरिम आदेश जारी गरेको हो। इजलासले नेपाली नागरिकताको प्रमाणपत्र जारी गर्ने कार्य नेपालको संविधान जारी हुनुभन्दा अगाडि र संविधान जारी भएपछि पनि निरन्तर रूपमा भई आएकै स्पष्ट पारेको छ। नेपाल नागरिकता ऐन २०६३ समेतका कानुन कार्यान्वयनमा रहेकै आदेशमा उल्लेख छ। यसमा कुनै थपघट वा संशोधन गर्नुपर्ने विषय यदि छन् भने पनि त्यसको परिपूर्ति विधायिकी प्रक्रियाबाट हुन सक्ने नै देखिन्छ। उक्त ऐनमा संशोधनका लागि २०७५ सालमा विधेयक तर्जुमा भई संघीय संसद्को माथिल्लो सदन (राष्ट्रियसभा)बाट संशोधन विधेयक पारित भई प्रतिनिधिसभामा पठाइएको र सो विधेयक हालसम्म पारित भइनसकेको भन्ने तथ्यसमेत प्रस्तुत हुन आएका छन्, आदेशमा लेखिएको छ, यसरी करिब तीन वर्ष अगाडिदेखि संसदमा विधेयक विचाराधीन रहेको र त्यसलाई पारित गर्ने वा नगर्ने विषयमा कुनै निर्णय भइनसकेको नागरिकतासम्बन्धी विषयमा तत्काल के कारणबाट आवश्यक परेर अहिले अध्यादेश जारी गर्नुपरेको हो ? भन्ने सम्बन्धमा कुनै चित्तबुझ्दो कारण प्रत्यर्थीहरूका तर्फबाट प्रस्तुत हुन आएको पाइएन। इजलासले कानुन निर्माण गर्ने अधिकार विधायिकामा निहित रहेको उल्लेख गरेको छ। राज्यको शासन व्यवस्था सञ्चालनका क्रममा यदाकदा विधायिका (संसद)को अधिवेशन चालु नरहेको अवस्थामा तत्काल केही गर्न आवश्यक परेमा सीमित अवधिसम्म प्रभावी रहने गरी अध्यादेश जारी गर्ने अधिकार कार्यपालिकालाई संविधानले प्रदान गर्ने अभ्यास पनि रही आएको आदेशमा उल्लेख छ। तर, यसरी अध्यादेश जारी गर्ने कुराका सीमा बन्देजहरू छन्। संविधानद्वारा निर्धारित सीमा बन्देज नाघेर अध्यादेश जारी गर्न मिल्दैन। शासकीय सुविधा वा अमुक राजनीतिक उद्देश्य प्राप्तिका लागि विधायिका (संसद) लाई छलेर अध्यादेश जारी गर्दा त्यसबाट विधायिकाको अधिकार र प्रभावकारितामा अनुचित हस्तक्षेप गरेको अवस्था पैदा हुन सक्तछ, आदेशमा लेखिएको छ। विधायिकालाई छल्ने उद्देश्यले जारी गरिएको अध्यादेशलाई छद्मा विधायन मानिने आदेशमा उल्लेख छ। त्यस प्रकारको अध्यादेशले संवैधानिक वैधता प्राप्त गर्न सक्दैन भन्ने कानुन सिद्धान्त रहिआएको छ। नागरिकता दिने सम्बन्धमा नीतिगत व्यवस्था गर्ने विषय महत्वपूर्ण र संवेदनशील कुरा हो। वास्तविक नेपाली नागरिकले नेपाली नागरिकताको प्रमाणपत्र पाउनु नै पर्छ भने गैरनेपालीलाई कानुनबमोजिम प्रक्रिया पूरा गरेर अङ्गिकृत वा मानार्थ नागरिकता दिनेजस्ता कुरामा बाहेक नेपाली नागरिकताको प्रमाणपत्र दिन सकिँदैन। गैरनेपाली व्यक्तिलाई नेपाली नागरिकताको प्रमाणपत्र दिन मिल्दैन, आदेशमा लेखिएको छ, नेपालको संविधान तथा नेपाल नागरिकता ऐन २०६३ समेतमा रहेका प्रावधान तथा विभिन्न मुद्दाका सन्दर्भमा यस अदालतबाट भएको व्याख्या र प्रतिपादित सिद्धान्तबमोजिम नागरिकताको प्रमाणपत्र प्रदान गर्न सकिने नै हुन्छ। सोबाहेक नागरिकता दिनेसम्बन्धी नयाँ विषय थप गर्नुपर्ने वा भइरहेका ऐनको प्रावधानमा परिवर्तन गर्नुपर्ने भएको अवस्थामा त्यस्तो विषयमा व्यवस्थापिकाबाट निर्मित कानुनकै आधारमा नियमन र व्यवस्थित गरिनु वाञ्छनीय देखिन्छ। विषयको प्रकृतिबाट नै यस प्रकारको विषयलाई तत्काल के गर्न आवश्यक परेको विषय भनी मान्न मिल्ने देखिँदैन। निवेदकका तर्फबाट वरिष्ठ अधिवक्ताहरू बालकृष्ण न्यौपाने, चन्द्रकान्त ज्ञवाली, सुरेन्द्र भण्डारीले बहस गरेका थिए। सरकारका तर्फबाट नायब महान्यायाधिवक्ता पदमप्रसाद पाण्डेले बहस गरेका थिए। सरोकारवालाका तर्फबाट शैलेन्द्र हरिजन, मोहना अन्सारी, मीरा ढुंगाना र सुनिलकुमार पटेलले बहस गरेका थिए। यसमा के कसो भएको हो ? निवेदकको मागबमोजिमको आदेश किन जारी हुन नपर्ने हो ? आदेश जारी हुनु नपर्ने कानुनबमोजिमको आधार र कारण भए सोसमेत साथै राखी यो आदेश प्राप्त भएको मितिले बाटाको म्याद बाहेक सात दिनभित्र महान्यायाधिवक्ताको कार्यालयमार्फत लिखित जवाफ पेस गर्ने भनी विपक्षीहरूलाई यो आदेश र रिट निवेदनको प्रतिलिपि साथैराखी सूचना म्याद जारी गरी लिखित जवाफ प्राप्त भएपछि वा अवधि नाघेपछि नियमानुसार पेश गर्ने, आदेशमा लेखिएको छ ।"
कुनै सांसदले बहुमत पुर्याउन नसके गण्डकी प्रदेशसभा भंग : ६ महिनाभित्र निर्वाचन,"पोखरा : गण्डकी प्रदेशमा सबैभन्दा ठूलो दलका नेताको हैसियतमा मुख्यमन्त्री बनेका पृथ्वीसुब्बा गुरुङ विश्वासको मत पाउन असफल भएका छन् । ६० सदस्यीय प्रदेशसभाको बिहीबारको बैठकमा मुख्यमन्त्री गुरुङको पक्षमा २७ र विपक्षमा ३० मत परेको हो । बैठकमा ५८ सांसद उपस्थित भएकामा एक जना तटस्थ बसे । मुख्यमन्त्री गुरुङ पदमुक्त भएसँगै अब प्रदेश प्रमुखले संविधानको १६८ (५) बमोजिम सरकार गठनका लागि आह्वान गर्नुपर्नेछ । प्रदेशसभाका बहुमत सदस्यको समर्थनसहितको दाबी पेस गर्न सक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्ने संवैधानिक प्रावधान छ । विश्वासको मतमाथि बिहीबार मतविभाजन हुँदा विपक्षमा पनि बहुमत पुगेको थिएन । तसर्थ बहुमतको दाबी अरू कुनै सांसदले पुर्याउन नसक्दा ६ महिनाभित्र सम्पन्न गर्ने गरी निर्वाचन घोषणासहित प्रदेशसभा भंग हुनेछ । प्रदेशसभामा एमालेबाट २७, कांग्रेसबाट १५, माओवादी केन्द्रबाट १२ (सभामुखसहित), राष्ट्रिय जनमोर्चाका तीन र जसपाका दुई सांसद छन् । एक मात्र स्वतन्त्र सांसद दीपक मनाङे भने बिहीबार मतविभाजन हुँदा अनुपस्थित भए । उनले विपक्षी गठबन्धनलाई साथ दिने बताएका छन् । जनमोर्चाका तीनमध्ये दुई सांसदले बिहीबार विपक्षमा मतदान गरे । कृष्ण थापा तटस्थ रहे । मनाङेले साथ दिए भने कांग्रेस नेतृत्वमा सरकार गठन हुन सक्छ । नेकपा एकता बदर भई माओवादी केन्द्र र एमाले ब्युँतिएपछि गुरुङको मुख्यमन्त्री पद धरमराउन थालेको थियो । माओवादीले चैत २५ मा सरकार छाडेको थियो । गुरुङबीच २ वैशाखमा माओवादी, कांग्रेस र जसपाले अविश्वास प्रस्ताव दर्ता गरेका थिए । त्यसमाथि मतविभाजन गर्न बोलाइएको १५ वैशाखको प्रदेशसभा बैठक सभामुखले स्थगन गरेका थिए । त्यसपछि २७ गते मतविभाजन गर्न मिति तोकिएकोमा गुरुङले त्यसको अघिल्लो दिनै राजीनामा गरेका थिए । गुरुङको राजीनामापछि संविधानको धारा १६८ अनुसारै संयुक्त सरकार गठनका लागि भएको आह्वानमा कसैले पनि बहुमतसहित दाबी गर्न सकेनन् । त्यसपछि ठूलो दलका नेताको हैसियतमा गुरुङ फेरि मुख्यमन्त्री नियुक्त भएका थिए । एमालेमा आएको विभाजनको असर भने गण्डकी प्रदेशमा देखिएन । माधवकुमार नेपाल पक्षका एक मात्र सांसद इन्द्रलाल सापकोटाले गुरुङलाई विश्वासको मत दिए । गण्डकीमा निर्णायक सांसद रहेको जनमोर्चाले आफ्ना सांसद थापालाई गुरुङको पक्षमा देखिएपछि कारबाही गरेको थियो । तर, सर्वोच्च अदालतको आदेशबाट थापाको पुनर्बहाली भएपछि उनी सांसदकै हैसियतमा बिहीबार प्रदेशसभा बैठकमा गएका थिए । यद्यपि उनले गुरुङलाई विश्वासको मत दिएनन् । उनले यसअघि नै कांग्रेस नेतृत्वमा सरकार बनाउन सहयोग नगर्ने बताएका थिए ।"
मन्त्रिपरिषद्ले पायो पूर्णता,"काठमाडौं : प्रधानमन्त्री केपी शर्मा ओलीले निर्वाचन घोषणापछि दोस्रो पटक हेरफेर गर्दै मन्त्रिपरिषद्लाई पूर्णता दिएका छन्। सात मन्त्री र एक राज्यमन्त्री थपिएसँगै बिहीबार मन्त्रिपरिषद् २५ सदस्यीय पुगेको छ। प्रधानमन्त्री ओलीले जेठ २१ मा जनता समाजवादी पार्टी (जसपा)को महन्थ ठाकुर पक्षका १० जनालाई समेटेर मन्त्रिपरिषद् गठन गरेका थिए। राष्ट्रपति विद्यादेवी भण्डारीले बिहीबार वैशाख ३१ गते गठित मौजुदा मन्त्रिपरिषद्मा नेपालको संविधानबमोजिम प्रधानमन्त्रीको सिफारिसमा नियुक्ति, हेरफेर र कार्यविभाजन गरेको राष्ट्रपति कार्यालयका प्रवक्ता रुपनारायण भट्टराईले विज्ञप्तिमार्फत जनाएका छन्। नवनियुक्त मन्त्रीहरूले बिहीबारै राष्ट्रपति भण्डारीसमक्ष संविधानको धारा ८० बमोजिम पद तथा गोपनीयताको शपथ लिएका छन्। जसमा खगराज अधिकारी गृहमन्त्री, नैनकला थापा सञ्चार तथा सूचना प्रविधिमन्त्री, ज्वालाकुमारी साह कृषि तथा पशुपन्छी विकासमन्त्री, नारदमुनि राना वन तथा वातावरणमन्त्री, मोहन बानियाँ प्रधानमन्त्री तथा मन्त्रिपरिषद्को कार्यालयका मन्त्री, राजकिशोर यादव उद्योग, वाणिज्य तथा आपूर्तिमन्त्री र गणेशकुमार पहाडी संघीय मामिला तथा सामान्य प्रशासनमन्त्री छन्। नवनियुक्त वन तथा वातावरण राज्यमन्त्री आशाकुमारी विकले प्रधानमन्त्री ओलीसमक्ष शपथ लिएकी छन्। नेपालको संविधानमै २५ जनाभन्दा बढी मन्त्री बनाउन नपाउने व्यवस्था छ। ओलीले बिहीबार एमालेबाट सात र जसपाबाट एक मन्त्री थप गरेका हुन्। उद्योगमन्त्री यादव जसपाका हुन्। सञ्चारमन्त्री थापा र कृषिमन्त्री साह माओवादी केन्द्रबाट एमालेमा आएका नेता हुन्। गृह मन्त्रालयको जिम्मेवारी पाएका अधिकारी दोस्रो पटक मन्त्री नियुक्त भएका हुन्। अधिकारी २०७० सालमा सुशील कोइराला नेतृत्वको मन्त्रिमण्डलमा स्वास्थ्य तथा जनसंख्यामन्त्री भएका थिए। मन्त्री रानाले कैलाली क्षेत्र नम्बर ५ मा कांग्रेस नेतृ आरजू देउवालाई पराजित गरेका थिए। मन्त्री पहाडी एमाले नेता योगेश भट्टराईनिकट हुन्। कांग्रेस सभापति शेरबहादुर देउवालाई प्रधानमन्त्री बनाउन राष्ट्रपतिसमक्ष पेस गरेको दाबीका १ सय ४९ हस्ताक्षरकर्तामध्ये उनी एक हुन्। तर, उनी सर्वोच्च अदालतमा रिट निवेदन दिन भने गएका थिएनन्।कृषिमन्त्री साह गत चैतमा एमाले प्रवेश गरेकी थिइन्। माओवादी परित्यागपछि उनको प्रदेश सांसद् पद गएको थियो। साह २०६६ सालमा भूमिसुधार राज्यमन्त्री बनेकी थिइन्। ठाकुर पक्षका नेता यादव मन्त्रिपरिषद्मा थपिँदा जसपाबाट मन्त्री हुनेको संख्या ११ पुगेको छ। २५ सदस्यीय मन्त्रिपरिषद्मा जसपाको भागमा मात्रै ४४ प्रतिशत परेको छ। प्रदेश २ बाट मात्रै १४ जना मन्त्री भएका छन्। जसमा जसपाबाट ११, एमालेबाट तीन जना छन्। एमालेबाट उपप्रधान तथा परराष्टमन्त्री रघुवीर महासेठ, कानुन न्याय तथा संसदीय मामिलामन्त्री लीलानाथ श्रेष्ठ र नवनियुक्त कृषिमन्त्री साहले प्रदेश २ बाट प्रतिनिधि गर्छन्। यो मन्त्रिपषिद्मा प्रदेश १ बाट प्रधानमन्त्री ओली र भौतिक पूर्वाधार तथा यातायातमन्त्री बसन्तकुमार नेम्बाङ छन्। बागमती प्रदेशबाट शिक्षा, विज्ञान तथा प्रविधिमन्त्री कृष्णगोपाल श्रेष्ठ, स्वास्थ्य तथा जनसंख्यामन्त्री शेरबहादुर तामाङ र नवनियुक्त संघीय मामिलामन्त्री पहाडी छन्। सञ्चारमन्त्री थापा पनि बागमती प्रदेशकै हुन्। गण्डकी प्रदेशबाट गृहमन्त्री अधिकारी, लुम्बिनीबाट उपप्रधानमन्त्री तथा अर्थमन्त्री विष्णु पौडेल, कर्णालीबाट नवनियुक्त मन्त्री बानियाँ र सुदूरपश्चिमबाट नवनियुक्त वनमन्त्री राना र वन राज्यमन्त्री विकको प्रतिनिधित्व छ। यो मन्त्रिपरिषद् समावेशी देखिएको छ। जसमा बाहुन क्षेत्री ६, जनजाती ८, मधेसी १०, दलित १ छन्। यो मन्त्रिपरिषद्मा ५ जना महिलाले प्रतिनिधित्व गरेका छन्। २०७४ फागुन ३ मा ओली प्रधानमन्त्रीमा नियुक्ति भएका हुन्। माओवादी केन्द्रले समर्थन फिर्ता लिएपछि ओलीले वैशाख २७ मा विश्वासको मत गुमाएका थिए। त्यसपछि २०७८ वैशाख ३१ मा संविधान धारा ७६(३) बमोजिम अल्पमतको सरकारमा पुन: ओली प्रधानमन्त्री नियुक्त भए । यो अवधिमा ओलीले १७ पटक मन्त्रिपरिषद्को पुनर्गठन गरेका छन्। कुन प्रदेशबाट कति मन्त्री प्रदेश १ : २ प्रदेश २ : १४बागमती प्रदेश : ४ गण्डकी प्रदेश : १ लुम्बिनी प्रदेश : १कर्णाली प्रदेश : १ सुदूरपश्चिम : २ कहिलेकहिले पुनर्गठन १ २०७४ फागुन ३ : ओलीको नेतृत्वको चार मन्त्रीसहित सरकार गठन २ २०७४ फागुन १४ : चार मन्त्री थप ३ २०७४ चैत २ : मन्त्रिपरिषद्लाई पूर्णता ४ २०७५ जेठ १८ : तत्कालीन समाजवादी पार्टी सरकारमा ५ २०७५ साउन १८ : शेरबहादुर तामाङले राजीनामा दिएपछि भानुभक्त ढकालको नियुक्ति ६ २०७६ साउन १५ : योगेश भट्टराईलाई मन्त्री नियुक्त ७ २०७६ मंसिर ४ : हृदयेश त्रिपाठी सरकारमा८२०७६ फागुन ५ : उपसभामुखबाट हटेपछि डा शिवमाया तुम्बाहाङफे मन्त्री नियुक्त ९२०७६ फागुन ८ : पार्वत गुरुङ मन्त्री नियुक्त १०२०७६ फागुन २१ : डा युवराज खतिवडा पुन: मन्त्री नियुक्त ११२०७७ असोज २८ : कृष्णगोपाल श्रेष्ठ र लीलानाथ श्रेष्ठ मन्त्री नियुक्त१२२०७७ पुस १० : प्रतिनिधिसभा विघटनपछि केही मन्त्रीले राजीनामा दिएपछि मन्त्रिपरिषद् पुनर्गठन १३२०७७ चैत २७ : लेखराज भट्ट, टोपबहादुर रायमाझी, प्रभु शाह र गौरीशंकर चौधरीको सांसद पद गएपछि पुन: मन्त्री नियुक्ति १४२०७८ वैशाख ५ : रामबहादुर थापाको सांसद पद गएपछि पुन: मन्त्री नियुक्त १५ २०७८ वैशाख ३१ : ओली दोस्रो पटक प्रधानमन्त्री नियुक्त १६२०७८ जेठ २१ : जसपा समेटेर मन्त्रिपरिषद्को गठन १७ २०७८ जेठ २७ : मन्त्रिपरिषद्को पूर्णता"
यस्ता जनप्रतिनिधि : जो संक्रमितलाई आफैँ बोकेर अस्पताल पुर्याउँछन्,"धरान : यतिबेला विश्व नै कोरोना माहामारीले आक्रान्त बनेको छ। नेपालमा पनि यसको दोस्रो लहरले धेरै असर गरेको छ। कतिपय कोरोना संक्रमितलाई परिवारकै सदस्यले छुन डराइरहेका छन्। संक्रमितलाई उपचार गर्न अस्पतालमा बेड अभाव छ। दुर्गम गाउँमा एम्बुलेन्स र स्टेचरको अभावका कारण संक्रमितहरुले बिना उपचार अकालमा ज्यान गुमाउनु परेको छ। यस्तै अभावका बीच खोटाङका एकजना जनप्रतिनिधि कोरोना संक्रमितको उपचारका लागि उदाहरणीय बनेर सबैको मन जित्न सफल भएका छन्। खोटाङको दिप्रुङ चुईचुम्मा गाउँपालिकाका अध्यक्ष भूपेन्द्र राई आफैँ बिरामी बोकेर संक्रमितलाई अस्पताल पुर्याइरहेका हुन्। उनले गरेको उदाहरणीय कार्यको सर्वत्र प्रशंसा भइरहेको छ भने जनप्रतिनिधिले महामारी तथा विपदका बेला पूरा गर्नुपर्ने कर्तव्य पूरा गरेको बताइएको छ। ७ वटा वडा रहेको गाउँपालिकामा प्रत्येक बस्तीमा कोरोना भाइरसको संक्रमण फैलिए पश्चात गाउँपालिकामै २५ बेडको कोभिड अस्पताल सञ्चालन गरी उपचार सुरु गरिएको छ। अहिलेसम्म गाउँपालिकामा १०९ जनालाई संक्रमण पुष्टि भइसकेको अध्यक्ष राईले बताए। संक्रमितमध्ये १६ जना निको भएर डिस्चार्ज भइसकेका छन्। धेरै स्थानमा गाडी नपुग्ने भएकाले संक्रमित भएको थाहा पाउने बित्तिकै घरमै गएर बिरामीलाई अस्पताल भर्ना गर्ने गरेको उनले बताए। आफूजस्तै नर्स र चिकित्सकको मनोबल बढाउनसमेत स्वास्थ्य मापदण्ड अपनाई हिँड्न नसक्ने वृद्धवृद्धालाई आफैले बोकेर बाटोसम्म पुर्याउने र अस्पता लाने गरेको उनले बताए। अध्यक्ष राईले पालिकाका सम्पूर्ण जनताको स्वास्थ्य सुरक्षा गर्नु आफ्नो कर्तव्य भएको बताए। साथै सबै संक्रमितलाई उपचार गरेर सकुशल घर फिर्ता गर्ने प्रतिबद्धता गरे। अस्पतालमा संक्रमित बिरामीको उपचारका लागि एक एमबीबीएस डाक्टर, दुई स्टाफ नर्स, हेल्थ असिस्टेन्ट, र ल्याब टेक्निसियनलाई परिचालन गरिएको छ। संक्रमितको उपचारका लागि आवश्यक श्रोत, साधन र अक्सिजनको पूर्ण व्यवस्थापन गरिएको अध्यक्ष राईले बताए। साविकका टेम्मा, याम्खा, डाँडागाउँ, छितापोखरी र छोरम्बु बतासे गाविसलाई समावेश गरी दिप्रुङ चुईचुम्मा गाउँपालिका बनाइएको थियो। गाडी नपुग्ने स्थानमा आफैँ गएर संक्रमितलाई बोकेर अस्पतालसम्म ल्याएर उपचार गर्ने अध्यक्ष राईको मानवीय कार्यले जिल्लामा उच्च प्रशंसा पाएको स्थानीय वासिन्दासमेत रहेका नेपाल पत्रकार महासंघ खोटाङका अध्यक्ष दिलिप खत्रीले बताए। उनले अध्यक्ष राईले जस्तै अन्य स्थानीय निकायका जनप्रतिनिधिले समेत यस्तै कार्य गरे धेरैको ज्यान सुरक्षित हुने विश्वास व्यक्त गरे। सामाान्य अवस्थामा कार्यकक्षमा अध्यक्ष राई ।"
कुनै सांसदले बहुमत पुर्याउन नसके गण्डकी प्रदेशसभा भंग : ६ महिनाभित्र निर्वाचन,"पोखरा : गण्डकी प्रदेशमा सबैभन्दा ठूलो दलका नेताको हैसियतमा मुख्यमन्त्री बनेका पृथ्वीसुब्बा गुरुङ विश्वासको मत पाउन असफल भएका छन् । ६० सदस्यीय प्रदेशसभाको बिहीबारको बैठकमा मुख्यमन्त्री गुरुङको पक्षमा २७ र विपक्षमा ३० मत परेको हो । बैठकमा ५८ सांसद उपस्थित भएकामा एक जना तटस्थ बसे । मुख्यमन्त्री गुरुङ पदमुक्त भएसँगै अब प्रदेश प्रमुखले संविधानको १६८ (५) बमोजिम सरकार गठनका लागि आह्वान गर्नुपर्नेछ । प्रदेशसभाका बहुमत सदस्यको समर्थनसहितको दाबी पेस गर्न सक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्ने संवैधानिक प्रावधान छ । विश्वासको मतमाथि बिहीबार मतविभाजन हुँदा विपक्षमा पनि बहुमत पुगेको थिएन । तसर्थ बहुमतको दाबी अरू कुनै सांसदले पुर्याउन नसक्दा ६ महिनाभित्र सम्पन्न गर्ने गरी निर्वाचन घोषणासहित प्रदेशसभा भंग हुनेछ । प्रदेशसभामा एमालेबाट २७, कांग्रेसबाट १५, माओवादी केन्द्रबाट १२ (सभामुखसहित), राष्ट्रिय जनमोर्चाका तीन र जसपाका दुई सांसद छन् । एक मात्र स्वतन्त्र सांसद दीपक मनाङे भने बिहीबार मतविभाजन हुँदा अनुपस्थित भए । उनले विपक्षी गठबन्धनलाई साथ दिने बताएका छन् । जनमोर्चाका तीनमध्ये दुई सांसदले बिहीबार विपक्षमा मतदान गरे । कृष्ण थापा तटस्थ रहे । मनाङेले साथ दिए भने कांग्रेस नेतृत्वमा सरकार गठन हुन सक्छ । नेकपा एकता बदर भई माओवादी केन्द्र र एमाले ब्युँतिएपछि गुरुङको मुख्यमन्त्री पद धरमराउन थालेको थियो । माओवादीले चैत २५ मा सरकार छाडेको थियो । गुरुङबीच २ वैशाखमा माओवादी, कांग्रेस र जसपाले अविश्वास प्रस्ताव दर्ता गरेका थिए । त्यसमाथि मतविभाजन गर्न बोलाइएको १५ वैशाखको प्रदेशसभा बैठक सभामुखले स्थगन गरेका थिए । त्यसपछि २७ गते मतविभाजन गर्न मिति तोकिएकोमा गुरुङले त्यसको अघिल्लो दिनै राजीनामा गरेका थिए । गुरुङको राजीनामापछि संविधानको धारा १६८ अनुसारै संयुक्त सरकार गठनका लागि भएको आह्वानमा कसैले पनि बहुमतसहित दाबी गर्न सकेनन् । त्यसपछि ठूलो दलका नेताको हैसियतमा गुरुङ फेरि मुख्यमन्त्री नियुक्त भएका थिए । एमालेमा आएको विभाजनको असर भने गण्डकी प्रदेशमा देखिएन । माधवकुमार नेपाल पक्षका एक मात्र सांसद इन्द्रलाल सापकोटाले गुरुङलाई विश्वासको मत दिए । गण्डकीमा निर्णायक सांसद रहेको जनमोर्चाले आफ्ना सांसद थापालाई गुरुङको पक्षमा देखिएपछि कारबाही गरेको थियो । तर, सर्वोच्च अदालतको आदेशबाट थापाको पुनर्बहाली भएपछि उनी सांसदकै हैसियतमा बिहीबार प्रदेशसभा बैठकमा गएका थिए । यद्यपि उनले गुरुङलाई विश्वासको मत दिएनन् । उनले यसअघि नै कांग्रेस नेतृत्वमा सरकार बनाउन सहयोग नगर्ने बताएका थिए ।"
मन्त्रिपरिषद्ले पायो पूर्णता,"काठमाडौं : प्रधानमन्त्री केपी शर्मा ओलीले निर्वाचन घोषणापछि दोस्रो पटक हेरफेर गर्दै मन्त्रिपरिषद्लाई पूर्णता दिएका छन्। सात मन्त्री र एक राज्यमन्त्री थपिएसँगै बिहीबार मन्त्रिपरिषद् २५ सदस्यीय पुगेको छ। प्रधानमन्त्री ओलीले जेठ २१ मा जनता समाजवादी पार्टी (जसपा)को महन्थ ठाकुर पक्षका १० जनालाई समेटेर मन्त्रिपरिषद् गठन गरेका थिए। राष्ट्रपति विद्यादेवी भण्डारीले बिहीबार वैशाख ३१ गते गठित मौजुदा मन्त्रिपरिषद्मा नेपालको संविधानबमोजिम प्रधानमन्त्रीको सिफारिसमा नियुक्ति, हेरफेर र कार्यविभाजन गरेको राष्ट्रपति कार्यालयका प्रवक्ता रुपनारायण भट्टराईले विज्ञप्तिमार्फत जनाएका छन्। नवनियुक्त मन्त्रीहरूले बिहीबारै राष्ट्रपति भण्डारीसमक्ष संविधानको धारा ८० बमोजिम पद तथा गोपनीयताको शपथ लिएका छन्। जसमा खगराज अधिकारी गृहमन्त्री, नैनकला थापा सञ्चार तथा सूचना प्रविधिमन्त्री, ज्वालाकुमारी साह कृषि तथा पशुपन्छी विकासमन्त्री, नारदमुनि राना वन तथा वातावरणमन्त्री, मोहन बानियाँ प्रधानमन्त्री तथा मन्त्रिपरिषद्को कार्यालयका मन्त्री, राजकिशोर यादव उद्योग, वाणिज्य तथा आपूर्तिमन्त्री र गणेशकुमार पहाडी संघीय मामिला तथा सामान्य प्रशासनमन्त्री छन्। नवनियुक्त वन तथा वातावरण राज्यमन्त्री आशाकुमारी विकले प्रधानमन्त्री ओलीसमक्ष शपथ लिएकी छन्। नेपालको संविधानमै २५ जनाभन्दा बढी मन्त्री बनाउन नपाउने व्यवस्था छ। ओलीले बिहीबार एमालेबाट सात र जसपाबाट एक मन्त्री थप गरेका हुन्। उद्योगमन्त्री यादव जसपाका हुन्। सञ्चारमन्त्री थापा र कृषिमन्त्री साह माओवादी केन्द्रबाट एमालेमा आएका नेता हुन्। गृह मन्त्रालयको जिम्मेवारी पाएका अधिकारी दोस्रो पटक मन्त्री नियुक्त भएका हुन्। अधिकारी २०७० सालमा सुशील कोइराला नेतृत्वको मन्त्रिमण्डलमा स्वास्थ्य तथा जनसंख्यामन्त्री भएका थिए। मन्त्री रानाले कैलाली क्षेत्र नम्बर ५ मा कांग्रेस नेतृ आरजू देउवालाई पराजित गरेका थिए। मन्त्री पहाडी एमाले नेता योगेश भट्टराईनिकट हुन्। कांग्रेस सभापति शेरबहादुर देउवालाई प्रधानमन्त्री बनाउन राष्ट्रपतिसमक्ष पेस गरेको दाबीका १ सय ४९ हस्ताक्षरकर्तामध्ये उनी एक हुन्। तर, उनी सर्वोच्च अदालतमा रिट निवेदन दिन भने गएका थिएनन्।कृषिमन्त्री साह गत चैतमा एमाले प्रवेश गरेकी थिइन्। माओवादी परित्यागपछि उनको प्रदेश सांसद् पद गएको थियो। साह २०६६ सालमा भूमिसुधार राज्यमन्त्री बनेकी थिइन्। ठाकुर पक्षका नेता यादव मन्त्रिपरिषद्मा थपिँदा जसपाबाट मन्त्री हुनेको संख्या ११ पुगेको छ। २५ सदस्यीय मन्त्रिपरिषद्मा जसपाको भागमा मात्रै ४४ प्रतिशत परेको छ। प्रदेश २ बाट मात्रै १४ जना मन्त्री भएका छन्। जसमा जसपाबाट ११, एमालेबाट तीन जना छन्। एमालेबाट उपप्रधान तथा परराष्टमन्त्री रघुवीर महासेठ, कानुन न्याय तथा संसदीय मामिलामन्त्री लीलानाथ श्रेष्ठ र नवनियुक्त कृषिमन्त्री साहले प्रदेश २ बाट प्रतिनिधि गर्छन्। यो मन्त्रिपषिद्मा प्रदेश १ बाट प्रधानमन्त्री ओली र भौतिक पूर्वाधार तथा यातायातमन्त्री बसन्तकुमार नेम्बाङ छन्। बागमती प्रदेशबाट शिक्षा, विज्ञान तथा प्रविधिमन्त्री कृष्णगोपाल श्रेष्ठ, स्वास्थ्य तथा जनसंख्यामन्त्री शेरबहादुर तामाङ र नवनियुक्त संघीय मामिलामन्त्री पहाडी छन्। सञ्चारमन्त्री थापा पनि बागमती प्रदेशकै हुन्। गण्डकी प्रदेशबाट गृहमन्त्री अधिकारी, लुम्बिनीबाट उपप्रधानमन्त्री तथा अर्थमन्त्री विष्णु पौडेल, कर्णालीबाट नवनियुक्त मन्त्री बानियाँ र सुदूरपश्चिमबाट नवनियुक्त वनमन्त्री राना र वन राज्यमन्त्री विकको प्रतिनिधित्व छ। यो मन्त्रिपरिषद् समावेशी देखिएको छ। जसमा बाहुन क्षेत्री ६, जनजाती ८, मधेसी १०, दलित १ छन्। यो मन्त्रिपरिषद्मा ५ जना महिलाले प्रतिनिधित्व गरेका छन्। २०७४ फागुन ३ मा ओली प्रधानमन्त्रीमा नियुक्ति भएका हुन्। माओवादी केन्द्रले समर्थन फिर्ता लिएपछि ओलीले वैशाख २७ मा विश्वासको मत गुमाएका थिए। त्यसपछि २०७८ वैशाख ३१ मा संविधान धारा ७६(३) बमोजिम अल्पमतको सरकारमा पुन: ओली प्रधानमन्त्री नियुक्त भए । यो अवधिमा ओलीले १७ पटक मन्त्रिपरिषद्को पुनर्गठन गरेका छन्। कुन प्रदेशबाट कति मन्त्री प्रदेश १ : २ प्रदेश २ : १४बागमती प्रदेश : ४ गण्डकी प्रदेश : १ लुम्बिनी प्रदेश : १कर्णाली प्रदेश : १ सुदूरपश्चिम : २ कहिलेकहिले पुनर्गठन १ २०७४ फागुन ३ : ओलीको नेतृत्वको चार मन्त्रीसहित सरकार गठन २ २०७४ फागुन १४ : चार मन्त्री थप ३ २०७४ चैत २ : मन्त्रिपरिषद्लाई पूर्णता ४ २०७५ जेठ १८ : तत्कालीन समाजवादी पार्टी सरकारमा ५ २०७५ साउन १८ : शेरबहादुर तामाङले राजीनामा दिएपछि भानुभक्त ढकालको नियुक्ति ६ २०७६ साउन १५ : योगेश भट्टराईलाई मन्त्री नियुक्त ७ २०७६ मंसिर ४ : हृदयेश त्रिपाठी सरकारमा८२०७६ फागुन ५ : उपसभामुखबाट हटेपछि डा शिवमाया तुम्बाहाङफे मन्त्री नियुक्त ९२०७६ फागुन ८ : पार्वत गुरुङ मन्त्री नियुक्त १०२०७६ फागुन २१ : डा युवराज खतिवडा पुन: मन्त्री नियुक्त ११२०७७ असोज २८ : कृष्णगोपाल श्रेष्ठ र लीलानाथ श्रेष्ठ मन्त्री नियुक्त१२२०७७ पुस १० : प्रतिनिधिसभा विघटनपछि केही मन्त्रीले राजीनामा दिएपछि मन्त्रिपरिषद् पुनर्गठन १३२०७७ चैत २७ : लेखराज भट्ट, टोपबहादुर रायमाझी, प्रभु शाह र गौरीशंकर चौधरीको सांसद पद गएपछि पुन: मन्त्री नियुक्ति १४२०७८ वैशाख ५ : रामबहादुर थापाको सांसद पद गएपछि पुन: मन्त्री नियुक्त १५ २०७८ वैशाख ३१ : ओली दोस्रो पटक प्रधानमन्त्री नियुक्त १६२०७८ जेठ २१ : जसपा समेटेर मन्त्रिपरिषद्को गठन १७ २०७८ जेठ २७ : मन्त्रिपरिषद्को पूर्णता"
गण्डकीको मुख्यमन्त्रीमा कांग्रेस नेता पोखरेलको दाबी,"पोखरा : गण्डकीमा कांग्रेस संसदीय दलका नेता कृष्णचन्द्र नेपाली पोखरेलले आफूलाई मुख्यमन्त्री नियुक्ति गर्न प्रदेश प्रमुखकहाँ दाबी पेस गरेका छन्। माओवादी केन्द्र, जनता समाजवादी पार्टी र राष्ट्रिय जनमोर्चा तथा एकजना स्वतन्त्र सांसदको हस्ताक्षरसहित उनी प्रदेश प्रमुखकहाँ गएका हुन्। पोखरेलले जनमार्चाका २, जसपाका २, माओवादीका ११, कांग्रेसका १५ र एक स्वतन्त्रको समर्थन आफूलाई रहेको दाबीसहित मुख्यमन्त्रीमा आफूलाई नियुक्त गर्न दाबी पेस गरेका हुन्। ६० सदस्य रहेको गण्डकी प्रदेश सभामा एमालेका २७ सांसद छन्। मनाङका राजीव गुरुङ एकमात्र स्वतन्त्र सांसद हुन्। पोखरेललाई मुख्यमन्त्री बनाउने दाबीमा जनमोर्चाका सांसद कृष्ण थापा भने सहभागी छैनन्। उनलाई पार्टीले कारबाही गरेको पत्र शुक्रबारै प्रदेश सभामा सभामुख नेत्रनाथ अधिकारीले पढेर सुनाएका थिए। यसअघि पनि जनमोर्चाले थापालाई २० जेठमा कारबाही गरेको भन्दै सभामुखले सांसद पदबाट उनी मुक्त भएको जानकारी सभालाई गराएका थिए। त्यसविरुद्ध थापाले हालेको रिटमा सर्वोच्चले उनलाई पुनर्बहालीको अन्तरिम आदेश गरेको छ। उक्त मुद्दाको अन्तिम किनारा लागेको छैन। मुख्यमन्त्री पृथ्वीसुब्बा गुरुङले राखेको विश्वासको मत प्रदेश सभामा बिहीबार असफल भएको थियो। उनको पक्षमा २७ र विपक्षमा ३० मत परेको थियो। शुक्रबार प्रदेश सभाले उक्त जानकारी प्रदेश प्रमुखलाई गराएको थियो। प्रदेश प्रमुख सीताकुमारी पौडेलले संविधानको धारा १६८ को उपधारा ५ अनुसार मुख्यमन्त्री नियुक्ति गर्ने प्रयोजनका निम्ति २९ गते ३ बजेभित्र आउन प्रदेश सभा सदस्यका नाममा आह्वान गरेकी थिइन्।"
मोहन बानियाँ मन्त्री भएपछि गृहजिल्लामा दिपावली,मुगु : बिहीबार प्रधानमन्त्री केपी ओलीले विस्तार गरेको मन्त्रिपरिषद्मा मुगुका एमाले नेता मोहन बानियाँ मन्त्री बनेपछि जिल्ला सदरमुकाम गमगढीमा दिपावली गरिएको छ। निवर्तमान सांसद तथा नेकपा एमाले कर्णाली प्रदेश सहइन्चार्ज र मुगु तथा जुम्ला जिल्लाको पार्टी इन्चार्ज मोहन बानियाँ मन्त्रिपरिषद्मा समेटिएपछि गृहजिल्लामा खुसीयाली मनाइएको हो। मुगु जिल्लाबाट हालसम्म कुनै पनी राजनीतिक दलका नेताले मन्त्री हुने मौका पाएका थिएनन्। नेपाली कांग्रेसबाट हस्तबहादुर मल्ल शिक्षा सहायक र राज्यमन्त्री नेकपा मालेबाट मानबहादुर शाही भूमी सुधार तथा गरिबी निवारण राज्यमन्त्री भएका थिए। ०३६ सालमा विद्यार्थी राजनीति सुरुवात गरेका बानियाँ २०४० देखि ०४८ सम्म शिक्षण पेशामा आबद्ध भए। २०४७ मा मालेको सदस्यता लिएका थिएका बानियाँ २०५४ मा जिल्ला विकास समितिको सभापति ०५१ सालमा सुकुम्बासी समस्या समधान आयोगका मुगुका अध्यक्ष बने। २०६४ मा एमाले मुगुको सचिव र २०६९ मा अध्यक्षमा निर्वाचित भएका बानियाँ नेकपा एमाले मुगु जिल्लाका संस्थापक नेता हुन्। २०७१ को नवांै महाधिवेशनबाट केन्द्रीय सदस्यमा निर्वाचित भएका बानियाँ एमाले मुगु जिल्ला इन्र्चाज हुन्। २०७० सालमा भएको संविधान सभामा सदस्यमा प्रत्यक्ष निर्बाचित बानियाँ २०७४ सालको संघीय संसदका समानुपातिक सदस्य हुन्।
"रामेछापका जनप्रतिनिधि भन्छन् : विकास निर्माण पछि गरौंला, जनता बचाउन खोप चाहियो","काठमाडौं : रामेछापमा जनप्रतिनिधिले कोभिड१९ विरुद्धको खोप सबै जनतालाई सुनिश्चित हुने गरी कार्ययोजना आउनुपर्ने बताएका छन्। रामेछापकाठमाडौं पत्रकार समाजले शुक्रबार गरेको भर्चुअल अन्तरक्रियामा उनीहरुले कोरोना नियन्त्रण तथा रोकथामका लागि खोपको प्रभावकारीता देखिएकोले पहिलो प्राथमिकता खोप भएको उल्लेख गरेका हुन्। स्थानीय सरकारले कोभिड नियन्त्रणका लागि आइसोलेसन तयार गरेका छन्। तर बेडअनुसार अक्सिजन, औषधि, स्वास्थ्यकर्मीलगायतका सुविधाका लागि प्रदेश र केन्द्र सरकारकै भर पर्नुपर्दा समस्या भएको जनप्रतिनिधिको गुनासो छ। कम बजेट हुँदा रोकथाम र नियन्त्रणका लागि स्थानीय तहले गरेको तयारीले मात्रै नपुग्ने उनीहरुको भनाई छ। खाँडादेवी गाउँपालिका अध्यक्ष प्रेम तामाङले सबैले कोरोना भाइरसबाट बच्न अनिवार्य खोप लगाउनुपर्नेमा जोड दिए। उनले पालिकाबाट आफूले खोपका लागि संघीय सरकार र प्रदेश सरकारसँग पहल गरिरहेको जानकारी दिए। स्वास्थ्य मन्त्रालय, संघीय सरकार, प्रदेश सरकारलाई पनि पत्र पठाएका छु । भौतिक निर्माण पछि गरौंला, हामी अहिले विकासभन्दा पनि जनता बचाउनुपर्छ भन्ने उद्देश्यले अघि बढिरहेका छौँ।तामाङले भने, पहिले मानिस बचाउनुपर्ने भएकाले बरु पालिकामा बजेट पठाउनुपर्दैन खोप पठाए हुन्छ। कित पालिकालाई नै खोप खरिदका लागि अनुमति दिनुपर्छ खाडाँदेवी गाउँपालिका आफैँले केन्द्र र प्रदेशबाट आएको बजेटबाट खोप खरिद गरेर जनतालाई खोप लगाउछौँ । उनले सबै नागरिकलाई खोपको सुनिश्चिता गर्नेगरी काम गर्नुको विकल्प नभएकाले सबैले यहि भर्सन लिएर अगाडि बढ्नुपर्ने धारणा राखे। पहिलो चरणमा ५५ वर्ष माथिका उमेरसमूहमा खोप लगाउन खोज्दा केही मानिस खोप लगाउन डराएकाले खोप फिर्ता गर्नू परेको गुनासो गरे। तामाङले भने,तर अहिले खोप लगाउन धेरै इच्छुक हुनुहुन्छ तर खोप पर्याप्त मात्रा आएको छैन।भेरोसेलको पहिलो डोज लगाएको १ महिनाभित्रै दोस्रो लगाउनुपर्ने भएकाले खोपको संख्या मा हुँदा थप समस्या भएको बताए। उनले गाउँपालिकाका युवा, समाजसेवी र प्रहरीसहितको टीमले पालिकाभित्रका ९ वटै वडामा परिचालन गरी कोरोना महामारीमा बच्न सचेतना फैलाउने काम गरेको बताए। उनले सुरुवाती चरणमा कोरोना फैलिएपनि जनप्रतिनिधि, स्वास्थ्यकर्मी, प्रहरी र स्थानीयको सहयोगले महामारी नियन्त्रण गर्नमा सहयोग पुगेको जानकारी दिए। अहिले पूर्णरुपमा नियन्त्रण भएको त भन्न सकिन्न।तामाङ भने,४, ७ र ८ वडामा बढी संक्रमण भएको र वडा १ र ६ मा अहिलेसम्म सुरक्षित रहेको छ। गाउँपालिकाले गाउँ कार्यपालिका भवन नजिकै हाटेचौरमा आइसोलेसन कक्ष निर्माण गरी सञ्चालनमा ल्याएको उनले बताए। उनले कोरोना संक्रमण भए नभएको स्वाब संकलनका लागि आवश्यक किट पर्याप्त रहेको र थप आवश्यकताको लागि स्वास्थ्य कार्यालयमा समन्वय भइरहेको जानकारी दिए। परीक्षणको दायरा फराकिलो बनाउनुपर्छ, जाँच्न पर्छ भनेर वडा र बस्तीमा गएर परीक्षण गर्न खोज्दा लक्षण देखिएका बिरामीसमेत डराएर भाग्ने गरेको अनुभव तामाङले सुनाए। उनले १८ करोड लगानीमा १५ शैय्याको पालिकास्तरिय अस्पताल निर्माणको प्रक्रिया सुरु भइसकेको बताए। गाउँपालिकाभित्र अहिले ६३ जना स्वास्थ्यकर्मी रहेकोले उनीहरुलाई अगाडि पनि केहि प्रतिशत छुट्याएर भत्ताको व्यवस्था गरेको र यस पटकपनि भत्ताको व्यवस्था गर्ने तामाङले बताए। उनले दरबन्दी नभएकाले पालिकाले करारमा स्वास्थ्यकर्मी राखेर भएपनि उपचारमा ध्यान दिने धारणा राखे। उनले चालु आर्थिक वर्षको तुलनामा आगामी आर्थिक वर्षको बजेटले स्वास्थ्य, शिक्षा र रोजगारको क्षेत्रले प्राथमिकता पाउने स्पष्ट पारे। उनले बेरोजगार युवाका लागि रोजगारी दिन ५ वर्षभित्र फिर्ता गर्ने शर्तमा ५० प्रतिशत गाउँपालिकाले लगानी गरिदिने गरी कार्यक्रम रहेको जानकारी दिए। उनले भने,पाँच लाख लगानी गर्नुहुन्छ भने २ लाख पचास हजार र १० लाखको लगानी गर्ने प्रस्ताव भए ५ लाख गाउँपालिकाले बैंक, सहकारीमार्फत अनुदान दिने छ तर लगानी गरेको एकवर्ष किस्तामा रकम फिर्ता गर्नुपर्छ। स्थानीय किसानले उत्पादन गरेको वस्तु बजारसम्म पुर्याउन नसकेको खण्डमा गाउँपालिकाले सहजीकरण गरिदिने उनको भनाई छ। स्वास्थ्य, शिक्षा र रोजगारलाई प्राथमिकता गोकुलगंगा गाउँपालिकाका अध्यक्ष खड्गबहादुर सुनुवारले देशबाहिर र काठमाडौंलगायतका शहरबाट आएकालाई क्वारेन्टाइनमा राखेकाले संक्रमण फैलन नपाएको जानकारी दिए। उनले देवाली,पुजा र बिहे लगाएतका कामले संक्रमण फैलिएपनि जनप्रतिनिधि, स्वास्थ्यकर्मी निरन्तर खटेर संक्रमणको जोखिम कम गरेको बताए। उनले भने,हाम्रो कारणले गाउँपालिकामा संक्रमण बढेको छैन। २४ घण्टा नै फ्रन्टलाइनर नियन्त्रणमा खटेका छन्। विभिन्न संघसंस्थासँग सहयोगको आह्वान गरिरहेको र कतिपयले सहयोग गरिरहनुभएको छ। गाउँपालिका आफैँले एन्टिजेन्ट किट खरिद गरेर जनातालाई निशुल्क उपचार गरिरहेका छौं। अवस्था सामान्य रहेका संक्रमितलाई स्वास्थ्यकर्मीको निगरानीमा होम आइसोलेसनमा, लक्षण देखिएका बिरामीलाई गाउँपालिकाको आइसोलेसनमा र जटिल समस्या देखिएका बिरामीलाई रेफर गरेर अन्य अस्पतालमा पठाउने गरी व्यवस्था मिलाइएको उनले बताए । सिमानाकामा हेल्थ डेक्सको स्थापना, जनचेतनामूलक कार्यक्रम लगायतका कार्यहरू सञ्चालन गरि कोरोना नियन्त्रण तथा रोकथाममा अग्रसर भएको उनको भनाई छ।सुनुवारले स्वास्थ्यमर्मीलाई स्थानीय जोखिम भत्ता उपलब्ध गराउने निर्णयसमेत गरिसकेको जानकारी दिए। उनले आगामी वर्षको बजेट स्वास्थ्य, शिक्षा र रोजगार गरी तीन क्षेत्रलाई प्राथमिकता दिने बताए। उनले भने,कोरोना महामारीको कारण स्वास्थ्य, शिक्षा र रोजगारको अवस्था कमजोर भएकाले यसलाई लक्षित गरेर दायरा फराकिलो बनाउने छौं । उनले गोकुलगंगाले स्थानीय पाठ्यक्रम जारी गरिसकेकाले सोही अनुसार कृषि उत्पादन र पालिकाको विकास गर्न लाग्ने बताए। उनले गाउँपालिकामा इन्टरनेटको पहुँच नभएकाले भर्चुअलमार्फतका कक्षा र रेडियो लगायतमार्फतका कक्षा संचालन प्रभावकारी नभएकाले विद्यालयमा भौतिक दुरी कायम गरेर पठनपाठन गर्नुपर्ने आवश्यकता रहेको बताए। उनले भनेदुरी कायम गर्ने, गाउँपालिकाबाट विद्यालयमा मास्क र स्यानिटाइजर उपलब्ध गराएर वा कक्षा सिफ्ट गरेर संचालन हुन सक्छ। उनले साउन पछाडि बोलपत्र गरेर अस्पतालका लागि नयाँ भवनको निर्माण गर्ने बताए। उनले आगामी आर्थिक वर्ष आइसियू बेड लगायत स्वास्थ्य पूर्वाधार थप गरेर आउन सक्ने महामारी नियन्त्रणको प्रयास गर्ने बताए। अहिले संक्रमण देखिएका अधिकांशको स्वास्थ्य अवस्था सामान्य रहेको भएपनि तेस्रो लहर आउनु अगावै पूर्वतयारीमा जुटिरहेको बताए। आइसोलेसनमा अक्सिजन, औषधी लगायतको सबै व्यवस्था मिलाएको उनले बताए। कोरोनाविरुद्ध लड्न केन्द्र सरकारले सहयोग गरेन सुनापति गाउँपालिकाका अध्यक्ष धावा लामाले कोरोना भाइरस नियन्त्रण तथा रोकथामका लागि विपद्कोषमा ६० लाख रुपैयाँ जगेडा राखिएको जानकारी दिए। उनले संघले १० लाख दिनेभनेपनि हालसम्म नपाएको र प्रदेश सरकारले भर्खरै ५ लाख रुपैयाँ उपलब्ध गराएको बताए। उनले भने,संघ सरकारले अहिलेसम्म कुनै सहयोग गरेको छैन, तर काठमाडौं लगायतका विभिन्न स्थानका संघ संस्थाको सहयोग भने भएको छ। कोरोना संक्रमितको लागि दुई स्थानमा ३२ वटा आइसोलेसन वेड चलाइरहेको जानकारी दिए। उनले टोलटोलमा जनप्रतिनिधि र स्वास्थ्यकर्मी परिचालित गरेको संक्रमण फैलन नदिएको बताए। योभन्दा पहिला पनि भत्ता दिएका थियौं तर थोरै भएको गुनासो गरेको बताउँदै लामाले गाउँकार्यपालिकाको बैठकको निर्णय गरेर ५० प्रतिशत बढाउने निर्णय गरेर स्वास्थ्यकर्मीलाई जोखिम भत्ता उपलब्ध गराइएको बताए। उनले गाउँपालिकामा ५ वटा वडामा ५ वटै एम्बुलेन्सले बिरामीको ओसारपसारमा गरिरहेको बताए। दीर्घ रोगीलाई औषधी आवश्यक भएमा नामबील पठाएको खण्डमा घरघरमै औषधी पुर्याउने व्यवस्था गरिएको लामाको भनाई छ। नागरिकको जीवन बचाउनु अहिलेको प्राथमिकता भएकाले विकास निर्माण लगाएत अहिले सबै कुरा छाडेर आफूहरुको ध्यान कोभिड नियन्त्रणमा केन्द्रित भएको अध्यक्ष लामाको भनाई छ। लामाले आगामी बजेटमा कोरोना संक्रमण नियन्त्रणलाई विशेष प्राथमिकतामा राख्ने बताए। नागरिकको सहयोग र परीक्षणको मात्रा बढ्यो भने महामारी नियन्त्रण छिट्टै गर्न सकिने उनको तर्क छ। कार्यक्रममा रामेछाप जिल्ला र काठमाडौं कार्यक्षेत्र बनाएका बनाएका पत्रकारहरुको सहभागिता थियो।"
संकटमा मेयरको सहयोग,"उदयपुर : निर्वाचित भइसकेपछि धेरैजसो जनप्रतिनिधि जनताको सेवाभन्दा पनि ठूलो योजनाको सपना देख्छन्। र, कामभन्दा बढी प्रचारमुखी हुन्छन्। आफू जहाँबाट निर्वाचित भयो त्यहाँ बढी विकास ल्याउने बहानामा केन्द्र, प्रदेशका सहरतिरै घुम्न रुचाउँछन्। यसो गर्दा हिजो जनताको घरदैलोमा पुग्दा गरेका वाचा बिर्सिन्छन्। त्यसैले उनीहरू बढी पछिल्लो समयमा आलोचित हुने गर्दछन्। केही यस्ता पनि जनप्रतिनिधि छन्, जो ठूलो योजनाभन्दा पनि जनताको मन छुने सानातिना काममै बढी केन्द्रित रहन्छन्। ठूलो योजनालाई पनि उत्तिकै ध्यान दिँदै जनताका ससाना समस्यामा पनि उनी केन्द्रित हुन रुचाउँछन्। यस्तै कामले प्रदेश नम्बर १ मै बेलका नगरपालिकाका मेयर दुर्गाकुमार थापा एउटा लोकप्रिय जनप्रतिनिधिका रूपमा परिचित छन्। जिल्लाको सबैभन्दा कान्छो नगरपालिकाका यतिबेला विकासका सबैभन्दा अब्बल छ। बिना सेवासुविधा विषयगत सल्लाहकार नियुक्ति गरेका थापाले सबै काम योजनाबद्ध ढंगले सल्लाहकारको सल्लाह र आफ्नो विज्ञताको आधारमा गर्ने गर्दछन्। साना होस् वा ठूला योजना उनी अन्य स्थानीय तहको तुलनामा अब्बल सावित छन्। साना कामबाटै उनी जनताबीच लोकप्रिय छन्। कोभिड१९ का बेला देशभरमा नै सबैभन्दा पहिला आफू चढ्दै आएको गाडी स्वास्थ्यकर्मीलाई उपलब्ध गराएर जनतालाई घरघरमा स्वास्थ्य सेवा उपलब्ध गराउँदै आएका मेयर थापाले पछिल्लो समय अर्को लोकप्रिय काम गरेका छन्। स्थानीय प्रशासनले जारी गरेको निषेधाज्ञाका बीचमा संघीय सरकारले ६२ देखि ६४ वर्ष उमेरसमूहका नागरिकलाई खोप उपलब्ध गराएपछि मेयर थापाले लक्षित समूहलाई खोप सुनिश्चितताका लागि गाउँगाउँमा गाडी पढाएर जनताको मन जित्ने काम गरेका छन्। सवारीसाधन बन्द हुँदा खोप केन्द्रमा नगरवासीको पहुँच नपुग्ने भएपछि नगरपालिकाबाट इन्धन उपलब्ध गराउने गरी निःशुल्क निजी तथा सरकारी विद्यालयका चारवटा बस प्रयोग गरेका छन्। मेयर थापाले भने, निषेधाज्ञाका बेला सबै सवारीसाधन थन्किएका थिए। त्यसैले निजी र सरकारी विद्यालयका बसमा इन्धन हालेर चलाउने सर्तमा निःशुल्क प्रयोग गरेका हौं। सवारीसाधन नचलेको अवस्थामा धेरैजसो खोप लगाउनबाट वञ्चित हुने अवस्था आयो त्यसैले सरकारले उपलब्ध गराएको खोप सुविधाबाट वञ्चित नगराउन अधिकतम प्रयास गरिकएको उनको भनाइ छ।"
राष्ट्रिय जनमोर्चाका सांसद कृष्ण थापा फेरि पदमुक्त,"गण्डकी : राष्ट्रिय जनमोर्चाका गण्डकी प्रदेशसभा सदस्य कृष्ण थापालाई सो पार्टीले पुनः हटाएको छ । गण्डकी प्रदेशसभाको शुक्रबारको बैठकमा सभामुख नेत्रनाथ अधिकारीले उनी पदमुक्त भएको सूचना पढेर सुनाएका थिए। सभामुख नेत्रनाथले राष्ट्रिय जनमोर्चाका तर्फबाट बाग्लुङ जिल्ला निर्वाचन क्षेत्र नं १ (ख) बाट प्रत्यक्ष निर्वाचित कृष्ण थापालाई नेपालको संविधान २०७२, राजनीतिक दल सम्बन्धी ऐन २०७३, प्रदेशसभा नियमावली २०७४ बमोजिम प्रदेशसभा सदस्य पदबाट हटाइ उनको पद रिक्त गरिदिने व्यहोराको सूचना प्राप्त भएको बताउँदै राजनीतिक दल सम्बन्धी ऐन २०७३ को परिच्छेद ६ दफा ३५ को उपदफा १ बमोजिम प्रदेश सभामा जानकारी गराएका थिए। यसअघि पहिलो पटक पार्टीको निर्णय विपरित कार्य गरेको भन्दै प्रदेशसभा सदस्यबाट बर्खास्त भएका थापालाई सर्वाेच्च अदालतले पुर्नवहाली गर्न अन्तरिम आदेश दिएको थियो । उनको मुद्दा अदालतमा विचाराधिन छ । बिहीबार मुख्यमन्त्री पृथ्वीसुव्वा गुरुङले विश्वासको मत लिने क्रममा पार्टीका तर्फबाट विश्वासको मतका विपक्षमा मतदान गर्ने निर्णय गरेकोमा थापा भने तटस्थ बसेका थिए। शुक्रबारको बैठकमा नेकपा एमालेले गण्डकी प्रदेश सभाको वैठक सञ्चालन सम्बन्धी नियमावली अनुसार मन्त्रीको उपस्थिति विना बैठक बस्न नसक्ने भएको भन्दै अवरोध गरेको छ । बिहीबार विश्वासको मतको निर्णय आइसकेपछि आजको प्रदेश सभाको बैठक आफूहरूसँग सल्लाह नगरी बोलाइएको सो पार्टीले जनाएको छ । अर्को बैठक जेठ ३० गते आइतबार १०० बजे बस्ने सभामुख नेत्रनाथ अधिकारीले जानकारी दिए।"
प्रदेशका नीति तथा कार्यक्रम : स्वास्थ्य क्षेत्रलाई प्राथमिकता,"रविन भट्टराईविराटनगर, गोविन्द महतोजनकपुरधाम, कृष्ण सारु मगरहेटौंडा, शिवराज भट्टबैतडी कोरोनाको बढी असर परेको स्वास्थ्य, कृषि र रोजगार क्षेत्रलाई मुख्य प्राथमिकतामा राख्दै प्रदेश १ सरकारले नीति तथा कार्यक्रम ल्याएको छ। सरकारी अस्पतालको सुधार, हरेक तहमा स्वास्थ्य केन्द्र र समयमा खोपसहितको स्वास्थ्य क्षेत्रलाई बढी प्राथमिकतामा राख्दै आर्थिक वर्ष २०७८०७९ को वार्षिक नीति तथा कार्यक्रम बिहीबार प्रदेश सरकारले ल्याएको हो। प्रदेश प्रमुख सोमनाथ अधिकारी प्यासी ले प्रदेशसभामा पेस गरेको नीति तथा कार्यक्रममा गुणस्तरीय स्वास्थ्य सेवा, प्रदेश सरकारको प्रतिबद्धता भन्ने मूल नारालाई आधार मानेर बजेट ल्याउने उल्लेख गरिएको छ। आर्थिक वर्ष २०७८०७९ मा प्रदेश मातहतका सबै अस्पतालहरूको गुरुयोजना तयार पारिएको र सोहीअनुसार योजना सञ्चालन गर्ने प्रदेश सरकारले तयारी गरेको छ। गुरुयोजनाअन्तर्गत अक्सिजन प्लान्ट, सघन उपचार कक्ष निर्माण, विशेषज्ञ चिकित्सक तथा स्वास्थ्यकर्मी र आवश्यक औजार तथा यन्त्र उपकरणसहित मेची प्रादेशिक अस्पताललाई दुई सय, धनकुटा र पाँचथर जिल्ला अस्पताललाई सयसय तथा अन्य जिल्ला अस्पताललाई न्यूनतम ५० शय्यामा स्तरोन्नति गर्ने सरकारको तयारी छ। गरिब तथा विपन्न वर्गको उपचारका लागि प्रदेशमा उपचार कोषको स्थापना गरिने प्रदेश प्रमुख प्यासीद्वारा पेस गरिएको नीति तथा कार्यक्रममा उल्लेख छ। त्यस्तै कोसी अस्पतालअन्तर्गतको कोभिड१९ उपचार केन्द्रलाई कोभिडको पूर्ण रोकथाम र नियन्त्रणपश्चात् प्रादेशिक प्रसूति तथा स्त्री रोग अस्पतालका रूपमा रूपान्तरण गर्ने प्रदेश सरकारको योजना छ। यता, मोरङको उर्लाबारीस्थित मदन भण्डारी ट्रमा सेन्टरलाई स्तरोन्नति गरी आगामी आर्थिक वर्षदेखि सञ्चालन गर्ने सरकारको तयारी छ। प्रदेश सरकारले अघिल्लो वर्षजस्तै यो वर्ष पनि रोजगारलाई पनि प्राथमिकतामा राखेको जनाएको छ। आगामी आर्थिक वर्षमा प्रदेशका बेरोजगार युवाका लागि उत्पादनशील रोजगारी व्यवस्थापन गर्न उद्योग र भौतिक पूर्वाधार विकास उच्च प्राथमिकतामा रहन्छ नै, त्यससँगै कृषि र स्वास्थ्य पहिलो प्राथमिकतामा हो, नीति तथा कार्यक्रम प्रस्तुत गर्दै प्रमुख प्यासीले भने, सरकारको पहिलो प्राथमिकता कोरोना महामारी र अब आउने महामारीसँग जुध्ने हो। कोरोना भाइरस (कोभिड१९) को असर सबैभन्दा बढी स्वास्थ्य, कृषि र रोजगारमा परेकोले ती क्षेत्र महत्त्वका साथ समेटिने उनले उल्लेख गरे। कृषकलाई दिइने विशेष राहत र त्यसपछि कृषि पेसामा लगानी गर्ने नीति तथा कार्यक्रममा उल्लेख छ। प्रस्तुत नीति तथा कार्यक्रममा शिक्षा, सुरक्षा, सूचना, प्रविधि र वन तथा वातावरणको क्षेत्रलाई सरकारले उच्च महत्त्वका साथ राखेको छ। वैदेशिक रोजगारी गुमाएर स्वदेश फर्कने युवाका लागि स्वरोजगारमूलक परियोजना सञ्चालन गर्ने, त्यस्ता परियोजनामा कृषि र उद्योगलाई प्राथमिकता दिने बताइएको छ। पहिले फर्किएका र अब फर्कने करिब तीन लाखसम्म युवा प्रदेश १ मा बेरोजगार हुने आकलन गर्दै यसरी फर्किएका र फर्कनेका लागि रुचिअनुसारका कार्यक्रम सञ्चालन गर्ने नीति तथा कार्यक्रममा उल्लेख छ। त्यसैगरी प्रदेश २ सरकारले चुरे नियन्त्रणमा विशेष जोड दिएको छ। प्रदेश २ को सरकारले प्रदेशसभामा आर्थिक वर्ष २०७८०७९ का लागि प्रस्तुत गरेको नीति तथा कार्यक्रममा चुरे विनाशबाट प्रदेश र तराई मधेसको क्षेत्र देश मरुभूमि कम परिणत भएको तर्फ अग्रसर भएकाले चुरे संरक्षणका लागि कानुनी तथा प्रशासनिक नीति अवलम्बन गरेको छ। प्रदेश प्रमुख राजेश झा अहिराज ले प्रदेशसभामा प्रस्तुत गरेका नीति तथा कार्यक्रममा चुरेको फेदमा हरियो वन विकास, चुरे क्षेत्रमा जलाशय निर्माणको नीति लिएको छ। साथै नदीको बालुवा, ढुंगा आदि ढुवानीमा नियन्त्रण गर्ने नीति तथा कार्यक्रममा उल्लेख छ। कोभिड महामारीलाई लक्षित गर्दै स्वास्थ्यलाई पहिलो प्राथमिकतामा राखिएको छ। नीति तथा कार्यक्रममा सबैभन्दा बढी जोड स्वास्थ्य क्षेत्रमा दिई कोरोना परीक्षणको दायरा फराकिलो बनाइने, पूर्ण खोप प्रदेश अभियान चलाइने उल्लेख छ। स्वास्थ्य क्षेत्रअन्तर्गत दलित तथा सिमान्तकृत समुदायलाई निःशुल्क स्वास्थ्य सुविधा उपलब्ध गराइने नीति अवलम्बन गरिएको छ। जनकपुरधामको मधेस स्वास्थ्य विज्ञान प्रतिष्ठानअन्तर्गत रहेको प्रादेशिक अस्पताललाई पाँच सय शय्याको अस्पतालको रूपमा विकास गरिने भएको छ। आठ वटै जिल्लामा कम्तीमा एउटा स्वास्थ्य तथा आरोग्य केन्द्रको स्थापना गरिने जनाइएको छ। यसका साथै प्रदेशको स्वास्थ्य क्षेत्रलाई मजबुुत बनाउन प्रदेशको आफ्नै स्वास्थ्य नीति ल्याइने, स्वास्थ्य सुशासन र पारदर्शिता ल्याउन प्रभावकारी कदमहरू चालिने नीति तथा कार्यक्रममा उल्लेख छ। ततपश्चात् शिक्षा, कृषि तथा रोजगारीमा विशेष जोड दिइएको छ। देश सरकारले कोरोना महामारीका कारण उत्पन्न बेरोजगारी समस्या समाधान गर्नका लागि अध्ययन गरेर प्रदेशमै रोजगारी सिर्जना गरिने भएको छ। त्यसैगरी वाग्मती प्रदेश सरकारले पुरानै कार्यक्रमहरूलाई निरन्तरता दिएर आगामी आर्थिक वर्ष २०७८०७९ को लागि नीति तथा कार्यक्रम ल्याएको छ। बिहीबार प्रदेशसभामा प्रदेश प्रमुख विष्णुप्रसाद प्रसाईंले सार्वजनिक गरेका नीति तथा कार्यक्रममा अधिकांश पुरानै कार्यक्रमहरूले निरन्तरता पाएको हो। १७६ बुँदामा समेटिएको ४५ पृष्ठ लामो नीति तथा कार्यक्रममा प्रदेशले यसअघि सुरु गरेका योजना तथा कार्यक्रमहरूलाई पहिलो प्राथमिकता दिएको उल्लेख छ। नीति तथा कार्यक्रममा मुख्यमन्त्री जनता स्वास्थ्य परीक्षण, विद्यालय नर्स कार्यक्रम, हेटौंडा काठमाडौं सुरुङमार्ग निर्माण, हालसम्म घोषणा भएका उद्योगग्रामहरूको पूर्वाधार निर्माणलगायत दुई दर्जन पुराना कार्यक्रम समेटिएको छ। प्रदेश सरकारले स्वास्थ्य क्षेत्रलाई भने प्राथमिकता दिएको छ। प्रदेश प्रमुख कोभिड१९ खोप कोष स्थापना गरी संघीय सरकारसँगको समन्वयमा प्रदेशका सबै बासिन्दालाई अनिवार्य रूपमा खोपको व्यवस्था गर्ने नीति तथा कार्यक्रममा उल्लेख छ। प्रदेश सरकार अन्तर्गतका प्रयोगशाला र अस्पतालहरूमा पीसीआर ल्याब स्थापना गरी कोभिड१९ को निःशुल्क परीक्षणको व्यवस्था गर्ने उल्लेख छ। कोभिड१९ का कारण रोजगारी गुमाई गाउँ फर्केका युवालाई मेरो गाउँ ः उद्यमसहित जिउने ठाउँ अभियान सञ्चालन गरी रोजगारीको कार्यक्रम सञ्चालन गरिने भएको छ। प्रदेशभित्र बसोबास गर्ने अतिसिमान्तकृत वर्गको लागि आवास र रोजगारीसँग जोडेर समाजवाद उत्मुख विशेष कार्यक्रमलाई प्रमुख प्राथमिकता दिएको नीति तथा कार्यक्रममा उल्लेख छ। नयाँ आर्थिक वर्षमा नयाँ कार्यक्रमको रूपमा वाग्मती प्रदेश डिजिटल प्रदेश भन्ने सोचसहित योजना अनुगमन, यातायात व्यवस्थापन, सवारी चालक अनुमति पत्र, व्यवसाय दर्तालगायतका सेवालाई विद्युतीय माध्यमबाट प्रवाह गर्ने नीति लिएको छ। आगामी आर्थिक वर्षभित्र प्रहरी ऐनबमोजिम प्रदेश प्रहरी गठन गर्ने नीति तथा कार्यक्रममा उल्लेख छ। प्रदेश शैक्षिक नीति र दसवर्षीय शिक्षा क्षेत्र योजना स्वीकृत गरी लागू गर्ने प्रदेश सरकारको नीति छ। साथै प्रदेश विश्वविद्यालय स्थापना गर्ने पनि उल्लेख गरिएको छ। भीमफेदी कुलेखानी (पोष्टबहादुर बोगटी) सुरुङमार्ग निर्माण सुरु गरिने नीति तथा कार्यक्रममा उल्लेख छ। मुख्यमन्त्री प्रादेशिक सडक कार्यक्रमअन्तर्गत २० वटा सडक आयोजनाहरूबाट १ सय ४७ किमि सडक स्तरोन्नति कार्यलाई बहुवर्षीय आयोजनाको रूपमा अघि बढाइने भएको छ। नयाँ कार्यक्रमको रूपमा मेघौली हेटौंडा रुटमा मेट्रो रेल, ट्रामजस्ता वैकल्पिक यातायात सञ्चालन गर्न अध्ययय कार्य अघि बढाइने भएको छ। २०८५ सालभित्र खनिज इन्धनबाट चल्ने सवारी प्रदेशबाट हटाउन प्रमुख सहरहरूमा चार्जिङ स्टेसनसहितको पूर्वाधार तयार गरिने पनि उल्लेख छ। प्रदेशलाई खरको छानो मुक्त बनाउने अभियानलाई पनि निरन्तरता दिइने भएको छ। त्यसैगरी सुदूरपश्चिम प्रदेश सरकारले स्वास्थ्य क्षेत्रलाई प्राथमिकतामा राख्दै आर्थिक वर्ष २०७८०७९ को नीति तथा कार्यक्रम प्रस्तुत गरेको छ। प्रदेश प्रमुख गंगाबहादुर यादवले सुदूरपश्चिम प्रदेशसभामा आर्थिक वर्ष २०७८०७९ को नीति तथा कार्यक्रम प्रस्तुत गरेका हुन्। प्रदेश सरकारले, कोरोना महामारीका बीच ल्याएको नीति तथा कार्यक्रममा सबैभन्दा बढी प्राथमिकता स्वास्थ्यलाई दिएको छ। जिल्लाका सबै आर्युवेदिक अस्पतालहरूमा एक योग गुरु कार्यक्रम, मुख्यमन्त्री ज्येष्ठ नागरिक स्वास्थ्य कार्यक्रम, ग्रामीण अल्ट्रासाउन्ड कार्यक्रमलाई निरन्तरता दिइएको छ। कोरोना महामारीको रोकथाम नियन्त्रण र उपचार तथा व्यवस्थापनका कार्यलाई उच्च प्राथमिकता, कोरोना महामारीबाट देशको आर्थिक अवस्थामा परेको र आगामी दिनमा पर्न सक्ने प्रतिकूल प्रभावको अध्ययन गरेर त्यसका आधारमा न्यूनीकरण गरिने नीति तथा कार्यक्रममा उल्लेख छ। कोरोना महामारीका कारण वैदेशिक रोजगारी गुमाएर फर्किएका व्यक्तिका लागि व्यवसाय सञ्चालन गर्न वैदेशिक रोजगार विकास कोषमार्फत उद्यमीलाई ऋण उपलब्ध गराइने उल्लेख छ। आवधिक योजना बनाएर मानव सूचकांकका आधारमा पछाडि परेको समुदायलाई विशेष प्राथमिकता दिइने नीति तथा कार्यक्रममा उल्लेख छ। स्वास्थ्यका साथसाथै, उद्योग, पूर्वाधार र सुशासनमा पनि जोड दिइएको छ। पछिल्ला वर्षहरूमा झंै पश्चिमसेती, पञ्चेश्वरलगायतका जलविद्युत् योजनाका लागि संघीय सरकारलाई पहल गर्ने पनि नीति कार्यक्रममा उल्लेख छ। दुर्गम क्षेत्रका लागि विकाससँग रोजगारी कार्यक्रम सञ्चालनमा ल्याउने भनिएको छ। देवभूमि सुन्दर ठाउँ, सुदूरपश्चिम घुम्न जाउँ नाराका साथ पर्यटक प्रवद्र्धन, एक स्वास्थ्य रणनीति, द्वारिकादेवी ठकुरानी महिला सशक्तीकरण तथा सीप विकास कार्यक्रम, हाम्रो प्रदेश स्वस्थ प्रदेश, प्रादेशिक बाल अस्पताल र सुत्केरी अस्पताल स्थापना, निजामती अस्पताल स्थापना गर्ने नीति तथा कार्यक्रममा उल्लेख छ। सेती प्रादेशिक अस्पताललाई शिक्षण अस्पतालका रूपमा विकसित गर्न अध्ययन गरिने, महाकाली र सेती अस्पतालमा विस्तारित स्वास्थ्य सेवा विस्तार गरिने, सेती महाकाली र टीकापुर अस्पताललाई विशिष्टकृत सेवा दिने अस्पतालका रूपमा विस्तार गरिने, निर्वाचन क्षेत्रहरूमा अस्पताल निर्माण गरिने, स्थानीय तहहरूसँग साझेदारीमा हरेक स्थानीय तहमा प्रयोगशालाहरू स्थापना गर्ने पनि नीति तथा कार्यक्रममा आएको छ। प्रदेश १ को नीति तथा कार्यक्रमको पूर्ण पाठ वाग्मती प्रदेशको नीति तथा कार्यक्रमको पूर्ण पाठ सुदूरपश्चिम प्रदेशको नीति तथा कार्यक्रमको पूर्ण पाठ"
७७ जिल्लामा गृहको परिपत्र : आर्थिक गतिविधि अगाडि बढ्नेगरी पूर्वतयारीमा लाग्न निर्देशन,"काठमाडौं : गृह मन्त्रालयले कोभिड१९ का कारण प्रभावित भएको मुलुकको आर्थिक गतिविधि चलायमान हुने गरी कार्ययोजनाका साथ अघि बढ्न ७७ वटै जिल्ला प्रशासन कार्यालय र सुरक्षा अधिकारीलाई निर्देशन दिएको छ । नवनियुक्त गृहमन्त्री खगराज अधिकारीले पदभार सम्हालेलगत्तै उनकै निर्देशन बमोजिम मन्त्रालयले ७७ वटै जिल्ला प्रशासन र निकायका अधिकारीलाई १२ बुँदे परिपत्र जारी गर्दै कोभिड१९ नियन्त्रणमा सक्रियतापूर्वक लाग्न र आवश्यक योजना निर्माण गरी सुरक्षास्थितिलाई मजबुत बनाउन निर्देश गरेको हो । गृहप्रवक्ता जनकराज दाहालले मन्त्री अधिकारीबाट प्राप्त निर्देशनअनुसार परिपत्र जारी गरिएको जानकारी दिए। मन्त्रालयले सरकारले सञ्चालन गरेका विकास आयोजना तोकिएको समयमा सम्पन्न गर्न प्रभावकारी समन्वय, सहजिकरण एवं अनुगमन गरी विकास कार्यमा तीव्रता दिन पनि भनेको छ । यसरी काम गर्दा स्वास्थ्य सुरक्षा मापदण्डलाई भने पूर्ण कार्यान्वयन गर्नुपर्नेमा जोड दिइएको छ । परिपत्रमा हालसम्मको निषेध आदेश कार्यान्वयनको समीक्षा गर्दै जनस्वास्थ्यमा नकारात्मक असर नपारी स्वास्थ्य मापदण्ड पालनाका साथ आर्थिक गतिविधि अगाडि बढाउने सम्बन्धमा पूर्वतयारीमा जुट्न भनेको छ । नागरिकको जिउधनको सुरक्षा तथा जिल्लामा भयरहित वातावरणको सिर्जना गर्न शान्ति सुरक्षामा खलल पुग्ने गरी कुनै पनि गतिविधि हुन नदिन, जिल्लामा घट्न सक्ने घटनाको सम्बन्धमा पूर्वसूचना लिई सोही अनुसार सुरक्षा योजना बनाई कार्यान्वयन गर्न पनि मन्त्रालयले अनुरोध गरेको छ । परिपत्रमा गृह मन्त्रालय र अन्तर्गतका सम्पूर्ण निजामती तथा प्रहरी कर्मचारीले उच्च मनोबलका साथ जनगुनासो नआउने गरी कानूनको पुर्णपालना गर्न, मानव अधिकारको प्रत्याभूति हुने गरी भ्रष्टाचारमा शून्य सहनशीलताको मर्म अनुरुप पारदर्शी रुपमा कार्य सम्पादन गर्न भनिएको छ । आगामी कात्तिक २६ र मंसिर ३ गते सम्पन्न हुने प्रतिनिधिसभाको निर्वाचन भयरहित, निष्पक्ष र विश्वासिलो बनाउन सम्वद्ध पक्षबीच आवश्यक समन्वय गरी तत्काल निर्वाचन कार्ययोजना तयार गर्न पनि निर्देशन दिइएको छ । परिपत्रमा नेपाल सरकार मन्त्रिपरिषद्को वैशाख ६, १३ र १९ गते कोभिड१९ प्रतिकार्यसँग सम्बन्धी निर्णय एवं मन्त्रालयबाट भएका कोरोनासँग सम्बन्धित निर्णय एवं निर्देशनहरुको प्रभावकारी कार्यान्वयन गर्न पनि अनुरोध गरिएको छ । जिल्लास्थित अस्पताल एवं अक्सिजन प्लान्टमा आवश्यक सुरक्षा व्यवस्था मिलाउन र कोभिड१९ बाट सङ्क्रमित बिरामीको उपचारमा आवश्यक समन्वय गर्न पनि भनिएको छ । कोभिड१९ सङ्कट व्यवस्थापन सम्बन्धमा व्यवस्था गर्न बनेको अध्यादेश २०७८ बमोजिम प्रमुख जिल्ला अधिकारी कोभिड१९ प्रतिकार्य अधिकारी मुकरर भै सकेको छ । त्यस्ता कार्य जिल्लामा प्रभावकारी रुपमा सञ्चालन गर्न निर्देशन दिइएको छ । सीमा नाकासँग जोडिएका जिल्लाले नाकाबाट हुने आवागमनलाई व्यवस्थित गरी अभिलेख राख्न तथा यात्रुलाई अनिवार्य स्वास्थ्य परीक्षण गराएर मात्र नेपाल प्रवेश गर्न दिने व्यवस्था मिलाउन पनि भनेको छ । परिपत्रमा नेपाल सरकारले तोकेको मापदण्डपालना गरी खोप व्यवस्थापनलाई प्रभावकारी बनाउन आवश्यक समन्वय र सहजीकरण गर्न भनिएको छ । जिल्लाभित्रको सुरक्षा स्थितिलाई मजबुत बनाई राख्न यस अघि मन्त्रालयबाट भएको निर्णय तथा निर्देशनलाई मध्येनजर गर्दै सुरक्षा समितिको नियमित बैठक राखी प्रभावकारी कार्यान्वयन गर्न र कानून विपरीतको क्रियाकलापमा संलग्न जोसुकैलाई कानून बमोजिम कारवाही गर्न भनिएको छ । यसअघि नवनियुक्त गृहमन्त्री अधिकारीले गृह प्रशासनको सेवा चुस्त र प्रभावकारी बनाउन, चुस्त प्रशासनको प्रत्याभूति दिलाउन र शान्ति सुरक्षा सबल बनाउन मातहतका निकायलाई निर्देशन दिएका थिए। रासस"
गण्डकी प्रदेशका युवा तथा खेलकुद मन्त्री मनाङेको बर्खास्त कि राजीनामा ?,"पोखरा : मुख्यमन्त्री पृथ्वीसुब्बा गुरुङले गण्डकी प्रदेशका युवा तथा खेलकुद मन्त्री राजीब गुरुङ (दीपक मनाङे) लाई पदबाट बर्खास्त गरेका छन्। बिहीबार मुख्यमन्त्री गुरुङले मनाङेलाई बर्खास्त गरेका हुन्। मनाङेले मुख्यमन्त्री गुरुङले विश्वासको मत लिने बेला साथ दिन नसकिने भन्दै सम्पर्कविहिन बनेका थिए। उनले त्यसअघि मुख्यमन्त्रिको विपक्षमा मतदान गर्ने बताएका थिए। तर, उनी बिहीबारको मतदानमै सहभागी भएनन्। मनाङे सम्पर्क विहिन भएपछि विभिन्न अपराधिक गतिविधिमा संलग्न हुँदै आएका गुण्डा नाइकेगणेश लामा पोखराको लेकसाइडबाट पक्राउ परेका थिए। पछि मनाङेलाई कास्की प्रहरीले बिहीबार बेलुका लेकसाइडको वरपिपल रिसोर्टमा फेला पारेको थियो। मनाङेले कांग्रेस संसदीय दलका नेता तथा प्रस्तावित मुख्यमन्त्री कृष्णचन्द्र नेपाली पोखरेललाई सहयोग गर्ने घोषणा गरेका छन्। मन्त्रीबाट वर्खास्त भएको पत्र सार्वजनिक भए लगत्तै मनाङेको राजीनामा पत्र सार्वजनिक भएको छ। गण्डकी प्रदेशमा विकसित भएका पछिल्ला राजनैतिक घटनाकमहरुले सरकार निर्माण हुन नसकी प्रदेश सभा विघटनको संघारमा पुग्ने स्थिति रहेको हुँदा जनताको विस्वासको थलो ससदलाई जिवित राख्न जनता प्रति उत्तरदायी जनप्रतिनिधीको नैतिक उत्तरदायित्व पनि हो। यस्तो परिस्थितिमा सरकारको मन्त्री पदमा रहिरहनु भन्दा प्रदेश सभालाई बचाउनु उपयुक्त हुन्छ भने मलाई लागेको छ।पत्रमा उनले लेखेका छन्, त्यसैले विपक्षी गठबन्धनमा सामेल भइ वैकल्पिक सरकार निर्माण गर्ने उद्देश्यले मुख्यमन्त्रीले प्रदेश सभामा राख्नुभएको विश्वासको मत लिने प्रस्ताव निर्णयार्थ पेश भएको दिनमा अनुपस्थित भएको हुँ। उनले मुख्यमन्त्री पदमुक्त समेत भइसकेकाले मन्त्रीको रुपमा काम गरिरहन नैतिक सम्मत नहुने हुँदा गण्डकी प्रदेश सरकारको युवा तथा खेलकुद मन्त्रीबाट राजीनामा दिएको उल्लेख गरेका छन्। यद्यपी मंनाङेले राजीनामा पहिले दिएपछि उनी वर्खास्त परेका हुन् या मुख्यमन्त्रीले पदमुक्त गरेपछि राजीनामा दिएका हुन् खुल्न बाँकी रहेको छ। ६० सदस्यीय प्रदेशसभाको बिहीबारको बैठकमा मुख्यमन्त्री गुरुङको पक्षमा २७ र विपक्षमा ३० मत परेको हो। बैठकमा ५८ सांसद उपस्थित भएकामा एक जना तटस्थ बसे। मुख्यमन्त्री गुरुङ पदमुक्त भएसँगै अब प्रदेश प्रमुखले संविधानको १६८ (५) बमोजिम सरकार गठनका लागि आह्वान गर्नुपर्नेछ। प्रदेशसभाका बहुमत सदस्यको समर्थनसहितको दाबी पेस गर्न सक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्ने संवैधानिक प्रावधान छ। विश्वासको मतमाथि बिहीबार मतविभाजन हुँदा विपक्षमा पनि बहुमत पुगेको थिएन। तसर्थ बहुमतको दाबी अरू कुनै सांसदले पुर्याउन नसक्दा ६ महिनाभित्र सम्पन्न गर्ने गरी निर्वाचन घोषणासहित प्रदेशसभा भंग हुनेछ। प्रदेशसभामा एमालेबाट २७, कांग्रेसबाट १५, माओवादी केन्द्रबाट १२ (सभामुखसहित), राष्ट्रिय जनमोर्चाका तीन र जसपाका दुई सांसद छन्। एक मात्र स्वतन्त्र सांसद दीपक मनाङे भने बिहीबार मतविभाजन हुँदा अनुपस्थित भए। उनले विपक्षी गठबन्धनलाई साथ दिने बताएका छन्। जनमोर्चाका तीनमध्ये दुई सांसदले बिहीबार विपक्षमा मतदान गरे। कृष्ण थापा तटस्थ रहे। मनाङेले साथ दिए भने कांग्रेस नेतृत्वमा सरकार गठन हुन सक्छ।"
नागरिकता अध्यादेश कार्यान्वयनमा रोक,"काठमाडौं : सर्वोच्च अदालतले नेपाल नागरिकता (पहिलो संशोधन) अध्यादेश २०७८ कार्यान्वयनमा रोक लगाएको छ। सर्वोच्चको संवैधानिक इजलासले बिहीबार उक्त अध्यादेशवि?द्ध परेको रिटमा सुनुवाइपछि अन्तरिम आदेश जारी गरेको हो। रिट निवेदनको अन्तिम किनारा नलागेसम्म उक्त अध्यादेश कार्यान्वयन नगर्ननगराउन तथा यथास्थितिमा राख्न आदेश भएको छ। राष्ट्रपति विद्यादेवी भण्डारीले नेपालको संविधानको धारा ११४ (१) बमोजिम मन्त्रिपरिषद्को सिफारिसमा जेठ ९ गते उक्त अध्यादेश जारी गरेकी थिइन्। त्यसवि?द्ध वरिष्ठ अधिवक्ता बोर्णबहादुर कार्कीलगायत कानुन व्यवसायीले राष्ट्रपतिको कार्यालय र प्रधानमन्त्री तथा मन्त्रिपरिषद् कार्यालयलाई विपक्षी बनाएर रिट दायर गरेका थिए। नेपाल सरकार, मन्त्रिपरिषद्बाट मिति २०७८ जेठ ८ गते गरिएको निर्णय र सिफारिसअनुसार सोही मितिमा प्रतिनिधिसभाको विघटन गरिएका र लगत्तै अर्को दिन अर्थात ९ गते विवादित अध्यादेश जारी गरिएको देखिन्छ, आदेशमा लेखिएको छ, अघिल्लो दिन संसद्को प्रतिनिधिसभा विघटन भएको र लगत्तै भोलिपल्ट अध्यादेश जारी गरिएको देखिँदा यसप्रकारको अभ्यासलाई सहज, सामान्य वा नियमित अभ्यासका रूपमा भने संविधानद्वारा प्रदत्त विधायिकाको अधिकार वा कार्यक्षेत्रमा हस्तक्षेप हुन पुग्ने र शक्ति पृथकीकरणको सिद्धान्तअनुकूल व्यवस्थित संविधानका प्रावधानहरूको प्रयोग वा कार्यान्वयनमा अनुचित असर पर्न जानेसमेत देखिन्छ। प्रधानन्यायाधीश चोलेन्द्रशमशेर जबरा, न्यायाधीशहरू दीपककुमार कार्की, मीरा खड्का हरिकृष्ण कार्की र ईश्वरप्रसाद खतिवडा सम्मिलित संवैधानिक इजलासले बिहीबार अन्तरिम आदेश जारी गरेको हो। इजलासले नेपाली नागरिकताको प्रमाणपत्र जारी गर्ने कार्य नेपालको संविधान जारी हुनुभन्दा अगाडि र संविधान जारी भएपछि पनि निरन्तर रूपमा भई आएकै स्पष्ट पारेको छ। नेपाल नागरिकता ऐन २०६३ समेतका कानुन कार्यान्वयनमा रहेकै आदेशमा उल्लेख छ। यसमा कुनै थपघट वा संशोधन गर्नुपर्ने विषय यदि छन् भने पनि त्यसको परिपूर्ति विधायिकी प्रक्रियाबाट हुन सक्ने नै देखिन्छ। उक्त ऐनमा संशोधनका लागि २०७५ सालमा विधेयक तर्जुमा भई संघीय संसद्को माथिल्लो सदन (राष्ट्रियसभा)बाट संशोधन विधेयक पारित भई प्रतिनिधिसभामा पठाइएको र सो विधेयक हालसम्म पारित भइनसकेको भन्ने तथ्यसमेत प्रस्तुत हुन आएका छन्, आदेशमा लेखिएको छ, यसरी करिब तीन वर्ष अगाडिदेखि संसदमा विधेयक विचाराधीन रहेको र त्यसलाई पारित गर्ने वा नगर्ने विषयमा कुनै निर्णय भइनसकेको नागरिकतासम्बन्धी विषयमा तत्काल के कारणबाट आवश्यक परेर अहिले अध्यादेश जारी गर्नुपरेको हो ? भन्ने सम्बन्धमा कुनै चित्तबुझ्दो कारण प्रत्यर्थीहरूका तर्फबाट प्रस्तुत हुन आएको पाइएन। इजलासले कानुन निर्माण गर्ने अधिकार विधायिकामा निहित रहेको उल्लेख गरेको छ। राज्यको शासन व्यवस्था सञ्चालनका क्रममा यदाकदा विधायिका (संसद)को अधिवेशन चालु नरहेको अवस्थामा तत्काल केही गर्न आवश्यक परेमा सीमित अवधिसम्म प्रभावी रहने गरी अध्यादेश जारी गर्ने अधिकार कार्यपालिकालाई संविधानले प्रदान गर्ने अभ्यास पनि रही आएको आदेशमा उल्लेख छ। तर, यसरी अध्यादेश जारी गर्ने कुराका सीमा बन्देजहरू छन्। संविधानद्वारा निर्धारित सीमा बन्देज नाघेर अध्यादेश जारी गर्न मिल्दैन। शासकीय सुविधा वा अमुक राजनीतिक उद्देश्य प्राप्तिका लागि विधायिका (संसद) लाई छलेर अध्यादेश जारी गर्दा त्यसबाट विधायिकाको अधिकार र प्रभावकारितामा अनुचित हस्तक्षेप गरेको अवस्था पैदा हुन सक्तछ, आदेशमा लेखिएको छ। विधायिकालाई छल्ने उद्देश्यले जारी गरिएको अध्यादेशलाई छद्मा विधायन मानिने आदेशमा उल्लेख छ। त्यस प्रकारको अध्यादेशले संवैधानिक वैधता प्राप्त गर्न सक्दैन भन्ने कानुन सिद्धान्त रहिआएको छ। नागरिकता दिने सम्बन्धमा नीतिगत व्यवस्था गर्ने विषय महत्वपूर्ण र संवेदनशील कुरा हो। वास्तविक नेपाली नागरिकले नेपाली नागरिकताको प्रमाणपत्र पाउनु नै पर्छ भने गैरनेपालीलाई कानुनबमोजिम प्रक्रिया पूरा गरेर अङ्गिकृत वा मानार्थ नागरिकता दिनेजस्ता कुरामा बाहेक नेपाली नागरिकताको प्रमाणपत्र दिन सकिँदैन। गैरनेपाली व्यक्तिलाई नेपाली नागरिकताको प्रमाणपत्र दिन मिल्दैन, आदेशमा लेखिएको छ, नेपालको संविधान तथा नेपाल नागरिकता ऐन २०६३ समेतमा रहेका प्रावधान तथा विभिन्न मुद्दाका सन्दर्भमा यस अदालतबाट भएको व्याख्या र प्रतिपादित सिद्धान्तबमोजिम नागरिकताको प्रमाणपत्र प्रदान गर्न सकिने नै हुन्छ। सोबाहेक नागरिकता दिनेसम्बन्धी नयाँ विषय थप गर्नुपर्ने वा भइरहेका ऐनको प्रावधानमा परिवर्तन गर्नुपर्ने भएको अवस्थामा त्यस्तो विषयमा व्यवस्थापिकाबाट निर्मित कानुनकै आधारमा नियमन र व्यवस्थित गरिनु वाञ्छनीय देखिन्छ। विषयको प्रकृतिबाट नै यस प्रकारको विषयलाई तत्काल के गर्न आवश्यक परेको विषय भनी मान्न मिल्ने देखिँदैन। निवेदकका तर्फबाट वरिष्ठ अधिवक्ताहरू बालकृष्ण न्यौपाने, चन्द्रकान्त ज्ञवाली, सुरेन्द्र भण्डारीले बहस गरेका थिए। सरकारका तर्फबाट नायब महान्यायाधिवक्ता पदमप्रसाद पाण्डेले बहस गरेका थिए। सरोकारवालाका तर्फबाट शैलेन्द्र हरिजन, मोहना अन्सारी, मीरा ढुंगाना र सुनिलकुमार पटेलले बहस गरेका थिए। यसमा के कसो भएको हो ? निवेदकको मागबमोजिमको आदेश किन जारी हुन नपर्ने हो ? आदेश जारी हुनु नपर्ने कानुनबमोजिमको आधार र कारण भए सोसमेत साथै राखी यो आदेश प्राप्त भएको मितिले बाटाको म्याद बाहेक सात दिनभित्र महान्यायाधिवक्ताको कार्यालयमार्फत लिखित जवाफ पेस गर्ने भनी विपक्षीहरूलाई यो आदेश र रिट निवेदनको प्रतिलिपि साथैराखी सूचना म्याद जारी गरी लिखित जवाफ प्राप्त भएपछि वा अवधि नाघेपछि नियमानुसार पेश गर्ने, आदेशमा लेखिएको छ ।"
गण्डकी प्रदेशमा मुख्यमन्त्रीको लागि दाबी पेश गर्न आह्वान : २४ घण्टाको समय,पोखरा : गण्डकी प्रदेश प्रमुखको कार्यालयले मुख्यमन्त्री नियुक्तिको लागि आह्वान गरेको छ । बिहीबार मुख्यमन्त्री पृथ्वीसुब्बा गुरुङले प्रदेशसभाबाट विश्वासको मत लिन नसकेपछि शुक्रबार प्रदेशसभा सदस्यलाई गण्डकी प्रदेश प्रमुख सिता पौडेलले मुख्यमन्त्री पदमा दाबी पेश गर्न आह्वान गरेकी हुन्। प्रदेश प्रमुखको कार्यालयका प्रवक्ता चण्डीप्रसाद अर्यालले विज्ञप्ति सार्वजनिक गर्दै संविधानको धारा १६८ को उपधारा (५) अनुसार मुख्यमन्त्री नियुक्ती गर्ने प्रयोजनका लागि २४ घण्टाको समय दिएका छन् विज्ञप्तिमा शनिबार दिउँसो ३ बजेसम्ममा दाबी पेश गर्न आग्रह गरिएको छ । प्रदेशसभामा विश्वासको मत प्राप्त गर्न सक्ने अवस्था भएमा संविधानको धारा १६८ को उपधारा (२) बमोजिम दाबी प्रस्तुत गर्न प्रदेशसभा सदस्यलाई भनिएको छ । अर्को प्रदेश मन्त्रिपरिषद् गठन नहुँदासम्म यही सरकारले मौजुदा मन्त्रिपरिषद्ले कार्य गर्ने विज्ञप्तिमा उल्लेख गरिएको छ ।
प्रधामन्त्रीको हत्या गर्ने धम्की दिने सांसद वैद्यलाई कारवाही हुनुपर्छः सांसद शाक्य,"काठमाडौँ: बागमती प्रदेशसभाको शुक्रबारको बैठकमा नेपाली कांग्रेसका प्रदेशसभा सदस्य नरोत्तम वैद्यले संसदीय मर्यादा विपरीतको अभिव्यक्ति दिएको भन्दै सत्ता पक्षका सांसदहरुले उनलाई हदैसम्मको कारवाही गर्न माग गरेका छन् । यस्तो माग गर्ने सांसदहरुमा डा अजयक्रान्ति शाक्य लगायत छन् । आजको बैठकमा प्रदेश सांसद वैद्यले देशको कार्यकारी प्रमुखलाई संसदीय मर्यादाको समेत ख्याल नगरी दिएको अभिव्यक्ति खेदजनक छ, प्रदेश सांसद शाक्यले भने, महात्मा गान्धीका हत्यारा नाथुराम विनायक गोड्से उदाहरण दिँदै उनले देशको प्रधानमन्त्रीको हत्या गर्न तयार छु भन्दै दिएको अभिव्यक्ति क्षमा गर्न योग्य छैन । उनलाई हदैसम्मको कारवाही गर्न माग गर्छौँ । प्रदेशसभाले प्रस्तुत गरेको नीति तथा कार्यक्रमबारे बहसमा वैद्यले छलफल भन्दा बाहिरको विषयवस्तुको उठान गर्दै कार्यकारी प्रमुखकै हत्या गर्ने अभिव्यक्ति अराजकताको पराकाष्ट भएको पनि सांसदहरुको भनाइ छ । प्रमुख प्रतिपक्षी दल नेपाली कांग्रेसले पनि सांसद वैद्यको व्यक्तिगत अभिव्यक्ति हो कि कांग्रेसकै आधिकारिक धारणा हो प्रष्ट पर्नुपर्छ भन्ने हाम्रो धारणा छ, शाक्यले भने, सांसद वैद्यले महात्मा गान्धीको हत्यारा नाथुराम विनायक गोड्से बन्न कोही तयार छैन भने म बन्छुभनी दिएको अभिव्यक्ति भर्त्सनायोग्य छ । सांसद वैद्यले प्रधानमन्त्रीले आफ्नो सत्ता बचाउन विभिन्न किसिमको हतकण्डा अपनाइरहेको भन्दै नेपालको अहिलेको परिप्रेक्षमा नाथुराम गोड्से बन्नुपर्ने अभिव्यक्ति दिएका थिए । नेपालको अहिलेको परिप्रेक्षमा खड्क ओलीलाई यसरी नै छाड्ने हो भने नेपाल खाइदिन्छ है, खाइदिन्छ है,वैद्यले भने, त्यसैले मेरो आग्रह चाँहि कोही नाथुराम गोड्से आवश्यक पर्यो है अब, यो देश बचाउनका लागि कोही नाथुराम गोड्से बन्न तयार छैन भने म बन्छु ।"
सभामुख सापकोटाले बोलाए सबै दलका शीर्ष नेताहरूको बैठक,"काठमाडौं : सभामुख अग्निप्रसाद सापकोटाले संघीय संसद्मा प्रतिनिधित्व गर्ने सबै राजनीतिक दलहरूको बैठक बोलाएका छन्। सभामुख सापकोटाका प्रेस सल्लाहकार श्रीधर न्यौपानेका अनुसार प्रधानमन्त्री, पूर्वप्रधानमन्त्री, संघीय संसद्मा प्रतिनिधित्व गर्ने सबै राजनीतिक दलका शीर्ष नेताहरूलाई बैठकमा बोलाइएको हो। उनका अनुसार सभामुखले शुक्रबार दिउँसो २ बजे संघीय संसद भवन नयाँबानेश्वरमा समसामयिक विषयमा छलफल आयोजना गर्न लागेका हुन्। प्रतिनिधिसभा दोस्रोपटक विघटन भएपछि सभामुखले पहिलोपटक सर्वदलीय बैठक बोलाएका हुन्। अहिले प्रतिनिधिसभामा एमाले, कांग्रेस, माओवादी केन्द्र, जनता समाजवादी पार्टी, जनमोर्चा, नेमकिपा र राप्रपाको उपस्थिति छ। संविधानको धारा ७६ (५) अनुसार शेरबहादुर देउवा र केपी ओलीले प्रधानमन्त्रीका पेश गरेको दाबी नपुगेको भन्दै राष्ट्रपति विद्यादेवी भण्डारीले जेठ ८ गते मध्यरातमा प्रतिनिधिसभा विघटन गरेर मध्यावधि चुनावको घोषणा गरेपछि सभामुख सापकोटाले यसलाई असंवैधानिक भनेका छन्। गत जेठ १३ गते उनले पूर्वसभामुख, कानुन व्यवसायी, राजनीतिक दलका नेतालगायतसँग परामर्श गरेका थिए। छलफलमा सापकोटाले जनतालाई केन्द्रबिन्दुमा राखेर असाधारण निर्णय लिनसक्ने बताएका थिए। उनले भनेका थिए, अरुले के सोच्छन्, त्यो अरुको कुरा हो। मैले संविधान र प्रतिनिधिसभाको नियमावली अनुसार नै मैले चल्नुपर्छ। फेरि आवश्यक पर्दा नेपाली जनताले ३३४ जनालाई सर्वभौम अधिकार सुम्पिएका छन्। अहिले संघीय संसदको नेतृत्वको हैसियतले प्रतिनिधिसभाको सभामुखको हैसियतमा त्यो अधिकार मबाट अभिव्यक्त हुनुपर्छ। अरुले के सोच्छन् भन्नेकुरा आफूलाई थाहा नभएको भन्दै उनले आवश्यक पर्दा नेपाली जनताले आफूलाई सुम्पिएको सार्वभौम अधिकार अभिव्यक्ति हुनुपर्ने उनको भनाइ छ। आवश्यक पर्दा देश जनता, संविधान, लोकतन्त्र र नेपाली जनताको अधिकारका लागि नेपाली जनताले प्रदान गरेको अधिकारलाई प्रयोग गर्नुपर्छ। त्यो भनेको धेरै असाधारण र त्यो गर्नलाई घण्टाघण्टाका सबै कुरालाई विचार गरेर मनन गरेर अगाडि बढ्नुपर्छ, सभामुख सापकोटाले भने, हामी एउटा शब्दावली मन पराउँछौँ। ठोस स्थितिको ठोस विश्लेषण गर्नुपर्छ। आवश्यक पर्यो भने केन्द्रबिन्दुमा देश र जनता नै हुन्छ। देश र जनताको हितभन्दा बाहिर जाने अधिकार त कसैलाई हुँदै हुँदैन। देश र जनताको अधिकतम हित गर्नुपर्दा कहिलेकाँही संविधानको मर्म र भावनालाई आत्मसाथ गर्नेगरी काम गर्न तयार छु।"
"सभामुखलाई पूर्वप्रधानमन्त्रीले भने लोकतन्त्रको रक्षाका लागि लाग्नुहोस्, हाम्रो सहयोग रहन्छ","काठमाडौं : पूर्वप्रधानमन्त्री र दलका शीर्ष नेताले लोकतन्त्रको रक्षाका लागि सभामुखको भूमिका महत्वपूर्ण रहेको बताएका छन्। शुक्रबार संघीय संसद् भवन नयाँ बानेश्वरमा सभामुख अग्निप्रसाद सापकोटाले आयोजना गरेको छलफलमा सहभागी पूर्वप्रधानमन्त्री र दलका शीर्ष नेताले यस्तो बताएका हुन्। छलफलपछि पत्रकारलाई प्रतिक्रिया दिँदै पूर्वप्रधानमन्त्री डा बाबुराम भट्टराईले लोकतन्त्रको रक्षाका लागि सभामुखको भूमिका महत्वपूर्ण रहेकाले त्यसमा लाग्न सुझाव दिएको बताए। उहाँको हातमा महत्वपूर्ण जिम्मेवारी छ, सभामुखलाई तपाईंहरुले के सुझाव दिनुभयो भन्ने पत्रकारको प्रश्नको जवाफमा भट्टराईले भने, लोकतन्त्रको रक्षाका लागि लाग्नुहोस्, हाम्रो सहयोग रहन्छ, भन्याँै। सभामुख सापकोटाले संविधान भित्र रहेर लोकतन्त्रको रक्षाका लागि काम गर्ने बताएका छन्। सभामुखको भनाइ उद्धृत गर्दै बाबुरामले थपे, संविधानभित्र रहेर लोकतन्त्रको रक्षाका लागि काम गर्छु भन्नु भएको छ। बाबुरामले अर्को चुनाव नहुँदासम्म सभामुखको पद रहने हुँदा समसामयिक विषयमा छलफलको आयोजना गर्नु स्वभाविक भएको बताए। सभामुखसँगको छलफलमा समसामयिक राजनीतिक विषयसँगै राष्ट्रिय संकट र कोरोना महामारीको विषयमा छलफल भएको बाबुरामको भनाइ छ। महामारीको रोकथाम तथा नियन्त्रणसँगै राजनीतिक संकट समाधानका लागि सबैको साझा धारणा हुनुपर्नेमा जोड दिएको उनको भनाइ छ। सभामुखले आयोजना गरेको छलफलमा सरकारले आगामी आर्थिक वर्षको बजेटमा व्यापार घाटा कम गर्न चुरेको गिटी, बालुवा निकासी गर्ने तयारी गरेकोप्रति नेताहरुले आपत्ति जनाएका छन्। यो गलत निर्णय भएकाले यसविरुद्ध सबै एकजुट हुनुपर्नेमा छलफलमा जोड दिएको उनले बताए। दोस्रो पटक प्रतिनिधिसभा विघटन गलत र असंवैधानिक भएको भन्दै बाबुरामले यसलाई निरंकुशताको परकाष्टाको संज्ञा दिए। यो विषयमा सबै दलका १४६ सांसदले सर्वोच्च अदालतमा हस्ताक्षर बुझाएको बाबुरामले प्रष्ट पारे। संघीय समाजवादी पार्टीका अध्यक्ष उपेन्द्र यादवले सभामुखसँगको छलफलको निचोड लोकतन्त्र बनाउने मात्र रहेको बताए। समसामयिक विषयमा छलफल भयो, यादवले भने, आजको निचोड लोकतन्त्रलाई बचाउने नै हो। छलफलका लागि प्रधानमन्त्री, पूर्वप्रधानमन्त्री, संघीय संसद्मा प्रतिनिधित्व गर्ने सबै राजनीतिक दलका शीर्ष नेतालाई निम्तो गरिएको थियो। प्रधानमन्त्री केपी ओली छलफलमा उपस्थित भएनन्। छलफलमा पूर्वप्रधानमन्त्री माधवकुमार नेपाल, पुष्पकमल दाहाल प्रचण्ड, शेरबहादुर देउवा, डाबाबुराम भट्टराई, जसपा अध्यक्ष उपेन्द्र यादव, राप्रपाबाट दिपक बोहोरा, नेमकिपाबाट प्रेम सुवाललगायत नेता सहभा भए। छलफलमा पूर्वप्रधानमन्त्री झलनाथ खनाल भर्चुअल माध्यमबाट सहभागी भएका थिए। प्रतिनिधिसभा दोस्रोपटक विघटन भएपछि सभामुखले पहिलोपटक सर्वदलीय बैठक गरेका हुन्। संविधानको धारा ७६ (५) अनुसार शेरबहादुर देउवा र केपी ओलीले प्रधानमन्त्रीका पेश गरेको दाबी नपुगेको भन्दै राष्ट्रपति विद्यादेवी भण्डारीले जेठ ८ गते मध्यरातमा प्रतिनिधिसभा विघटन गरेर मध्यावधि चुनावको घोषणा गरेपछि सभामुख सापकोटाले यसलाई असंवैधानिक भनेका छन्। गत जेठ १३ गते उनले पूर्वसभामुख, कानुन व्यवसायी, राजनीतिक दलका नेतालगायतसँग परामर्श गरेका थिए। छलफलमा सापकोटाले जनतालाई केन्द्रबिन्दुमा राखेर असाधारण निर्णय लिनसक्ने बताएका थिए।"
यस्ता जनप्रतिनिधि : जो संक्रमितलाई आफैँ बोकेर अस्पताल पुर्याउँछन्,"धरान : यतिबेला विश्व नै कोरोना माहामारीले आक्रान्त बनेको छ। नेपालमा पनि यसको दोस्रो लहरले धेरै असर गरेको छ। कतिपय कोरोना संक्रमितलाई परिवारकै सदस्यले छुन डराइरहेका छन्। संक्रमितलाई उपचार गर्न अस्पतालमा बेड अभाव छ। दुर्गम गाउँमा एम्बुलेन्स र स्टेचरको अभावका कारण संक्रमितहरुले बिना उपचार अकालमा ज्यान गुमाउनु परेको छ। यस्तै अभावका बीच खोटाङका एकजना जनप्रतिनिधि कोरोना संक्रमितको उपचारका लागि उदाहरणीय बनेर सबैको मन जित्न सफल भएका छन्। खोटाङको दिप्रुङ चुईचुम्मा गाउँपालिकाका अध्यक्ष भूपेन्द्र राई आफैँ बिरामी बोकेर संक्रमितलाई अस्पताल पुर्याइरहेका हुन्। उनले गरेको उदाहरणीय कार्यको सर्वत्र प्रशंसा भइरहेको छ भने जनप्रतिनिधिले महामारी तथा विपदका बेला पूरा गर्नुपर्ने कर्तव्य पूरा गरेको बताइएको छ। ७ वटा वडा रहेको गाउँपालिकामा प्रत्येक बस्तीमा कोरोना भाइरसको संक्रमण फैलिए पश्चात गाउँपालिकामै २५ बेडको कोभिड अस्पताल सञ्चालन गरी उपचार सुरु गरिएको छ। अहिलेसम्म गाउँपालिकामा १०९ जनालाई संक्रमण पुष्टि भइसकेको अध्यक्ष राईले बताए। संक्रमितमध्ये १६ जना निको भएर डिस्चार्ज भइसकेका छन्। धेरै स्थानमा गाडी नपुग्ने भएकाले संक्रमित भएको थाहा पाउने बित्तिकै घरमै गएर बिरामीलाई अस्पताल भर्ना गर्ने गरेको उनले बताए। आफूजस्तै नर्स र चिकित्सकको मनोबल बढाउनसमेत स्वास्थ्य मापदण्ड अपनाई हिँड्न नसक्ने वृद्धवृद्धालाई आफैले बोकेर बाटोसम्म पुर्याउने र अस्पता लाने गरेको उनले बताए। अध्यक्ष राईले पालिकाका सम्पूर्ण जनताको स्वास्थ्य सुरक्षा गर्नु आफ्नो कर्तव्य भएको बताए। साथै सबै संक्रमितलाई उपचार गरेर सकुशल घर फिर्ता गर्ने प्रतिबद्धता गरे। अस्पतालमा संक्रमित बिरामीको उपचारका लागि एक एमबीबीएस डाक्टर, दुई स्टाफ नर्स, हेल्थ असिस्टेन्ट, र ल्याब टेक्निसियनलाई परिचालन गरिएको छ। संक्रमितको उपचारका लागि आवश्यक श्रोत, साधन र अक्सिजनको पूर्ण व्यवस्थापन गरिएको अध्यक्ष राईले बताए। साविकका टेम्मा, याम्खा, डाँडागाउँ, छितापोखरी र छोरम्बु बतासे गाविसलाई समावेश गरी दिप्रुङ चुईचुम्मा गाउँपालिका बनाइएको थियो। गाडी नपुग्ने स्थानमा आफैँ गएर संक्रमितलाई बोकेर अस्पतालसम्म ल्याएर उपचार गर्ने अध्यक्ष राईको मानवीय कार्यले जिल्लामा उच्च प्रशंसा पाएको स्थानीय वासिन्दासमेत रहेका नेपाल पत्रकार महासंघ खोटाङका अध्यक्ष दिलिप खत्रीले बताए। उनले अध्यक्ष राईले जस्तै अन्य स्थानीय निकायका जनप्रतिनिधिले समेत यस्तै कार्य गरे धेरैको ज्यान सुरक्षित हुने विश्वास व्यक्त गरे। सामाान्य अवस्थामा कार्यकक्षमा अध्यक्ष राई ।"
प्रदेश २ मा छैनन् महिला मन्त्री,"जनकपुरधाम : समावेशी, समानुपातिक प्रतिनिधित्वको सिद्धान्तलाई पाखा लगाएर प्रदेश २ सरकारद्वारा पुनर्गठित मन्त्रिपरिषद् महिलाविहीन बनेको छ। मुख्यमन्त्री लालबाबु राउत नेतृत्वको सरकार गठन भएदेखि महिलालाई राज्यको हरेक क्षेत्रमा ५० प्रतिशत सहभागिताका लागि प्रतिबद्ध रहेको भाषण दिने गरिन्थ्यो। तर, मन्त्रिपरिषद् गठन हुँदा महिला, बालबालिका मन्त्रालयसमेत पुरुषकै पोल्टामा परेको छ। एक मुख्यमन्त्री, आठ मन्त्री र तीन राज्यमन्त्रीसहित मन्त्रिपरिषद् १२ सदस्यीय बनेको छ तर, महिला सहभागिता एक जना राज्यमन्त्रीमा सीमित भएको छ। मन्त्रिपरिषद्मा हाल आर्थिक मामिला राज्यमन्त्री उषा यादव मात्र रहेकी छिन्। नेपालको संविधानमा प्रदेश मन्त्रिपरिषद् गठनका लागि प्रदेश प्रमुखले मुख्यमन्त्रीको सिफारिसमा प्रदेशसभाका सदस्यहरूमध्येबाट समावेशी सिद्धान्तबमोजिम मुख्यमन्त्रीसहित प्रदेशसभाका कुल सदस्य संख्याको २० प्रतिशतभन्दा बढी नहुने गरी प्रदेश मन्त्रिपरिषद् गठन गर्नेछ भनी उल्लेखित छ। तर, प्रदेश २ मा भने महिलालाई मन्त्रिपरिषद्मा सहभागी गराउन निकै उदासीन रहेको छ। राजनीतिक दलमा महिलालाई मात्र ताली बजाउन र आन्दोलनमा अगुवा बनाउन प्रयोग गरिएको छ, महिला नेतृ विभा ठाकुर भन्छिन्, सबै पार्टीका महिला सांसदहरूसँग आग्रह गर्छु, अधिकार मागेर भेट्दैन अधिकार छिन्नुपर्छ यसका लागि तपाईं सबैले ३३ प्रतिशत सहभागिताको लागि आवाज उठाउनुस्। जुलुस आन्दोलन पो महिला नभई हुँदैन। कुर्सी र पद त उनीहरूका लागि कहिले पुग्दैन, कुरा एउटा व्यवहार अर्को, महिला सञ्चारकर्मी सुधा देव आक्रोश पोख्छिन्।"
संसद् भवनमा पूर्वप्रधानमन्त्री र शीर्ष नेतासँग सभामुखको छलफल,"काठमाडौं : नयाँ बानेश्वरस्थित संघीय संसद् भवनमा पूर्वप्रधानमन्त्री र संसद्मा प्रतिनिधित्व गर्ने राजनीतिक दलसँगको छलफल सुरु भएको छ। सभामुख अग्निप्रसाद सापकोटाले समसामियक राजनीतिक विषयमा छलफलका लागि पूर्वप्रधानमन्त्री र विभिन्न दलका शीर्ष नेतालाई संसद् भवनमा बोलाएका हुन्। सभामुख सापकोटाका प्रेस सल्लाहकार श्रीधर न्यौपानेका अनुसार छलफलका लागि प्रधानमन्त्री, पूर्वप्रधानमन्त्री, संघीय संसद्मा प्रतिनिधित्व गर्ने सबै राजनीतिक दलका शीर्ष नेतालाई निम्तो गरिएको थियो। प्रधानमन्त्री केपी ओली छलफलमा उपस्थित भएका छैनन्। छलफलमा पूर्वप्रधानमन्त्री माधवकुमार नेपाल, पुष्पकमल दाहाल प्रचण्ड, शेरबहादुर देउवा, डाबाबुराम भट्टराई, जसपा अध्यक्ष उपेन्द्र यादव, राप्रपाबाट दिपक बोहोरा, नेमकिपाबाट प्रेम सुवाललगायत नेता सहभागी छन् । छलफलमा पूर्वप्रधानमन्त्री झलनाथ खनाल भर्चुअल माध्यमबाट सहभागी भएका छन् । प्रतिनिधिसभा दोस्रोपटक विघटन भएपछि सभामुखले पहिलोपटक सर्वदलीय बैठक बोलाएका हुन्। संविधानको धारा ७६ (५) अनुसार शेरबहादुर देउवा र केपी ओलीले प्रधानमन्त्रीका पेश गरेको दाबी नपुगेको भन्दै राष्ट्रपति विद्यादेवी भण्डारीले जेठ ८ गते मध्यरातमा प्रतिनिधिसभा विघटन गरेर मध्यावधि चुनावको घोषणा गरेपछि सभामुख सापकोटाले यसलाई असंवैधानिक भनेका छन्। गत जेठ १३ गते उनले पूर्वसभामुख, कानुन व्यवसायी, राजनीतिक दलका नेतालगायतसँग परामर्श गरेका थिए। छलफलमा सापकोटाले जनतालाई केन्द्रबिन्दुमा राखेर असाधारण निर्णय लिनसक्ने बताएका थिए।"
नागरिकता अध्यादेश कार्यान्वयनमा रोक,"काठमाडौं : सर्वोच्च अदालतले नेपाल नागरिकता (पहिलो संशोधन) अध्यादेश २०७८ कार्यान्वयनमा रोक लगाएको छ। सर्वोच्चको संवैधानिक इजलासले बिहीबार उक्त अध्यादेशवि?द्ध परेको रिटमा सुनुवाइपछि अन्तरिम आदेश जारी गरेको हो। रिट निवेदनको अन्तिम किनारा नलागेसम्म उक्त अध्यादेश कार्यान्वयन नगर्ननगराउन तथा यथास्थितिमा राख्न आदेश भएको छ। राष्ट्रपति विद्यादेवी भण्डारीले नेपालको संविधानको धारा ११४ (१) बमोजिम मन्त्रिपरिषद्को सिफारिसमा जेठ ९ गते उक्त अध्यादेश जारी गरेकी थिइन्। त्यसवि?द्ध वरिष्ठ अधिवक्ता बोर्णबहादुर कार्कीलगायत कानुन व्यवसायीले राष्ट्रपतिको कार्यालय र प्रधानमन्त्री तथा मन्त्रिपरिषद् कार्यालयलाई विपक्षी बनाएर रिट दायर गरेका थिए। नेपाल सरकार, मन्त्रिपरिषद्बाट मिति २०७८ जेठ ८ गते गरिएको निर्णय र सिफारिसअनुसार सोही मितिमा प्रतिनिधिसभाको विघटन गरिएका र लगत्तै अर्को दिन अर्थात ९ गते विवादित अध्यादेश जारी गरिएको देखिन्छ, आदेशमा लेखिएको छ, अघिल्लो दिन संसद्को प्रतिनिधिसभा विघटन भएको र लगत्तै भोलिपल्ट अध्यादेश जारी गरिएको देखिँदा यसप्रकारको अभ्यासलाई सहज, सामान्य वा नियमित अभ्यासका रूपमा भने संविधानद्वारा प्रदत्त विधायिकाको अधिकार वा कार्यक्षेत्रमा हस्तक्षेप हुन पुग्ने र शक्ति पृथकीकरणको सिद्धान्तअनुकूल व्यवस्थित संविधानका प्रावधानहरूको प्रयोग वा कार्यान्वयनमा अनुचित असर पर्न जानेसमेत देखिन्छ। प्रधानन्यायाधीश चोलेन्द्रशमशेर जबरा, न्यायाधीशहरू दीपककुमार कार्की, मीरा खड्का हरिकृष्ण कार्की र ईश्वरप्रसाद खतिवडा सम्मिलित संवैधानिक इजलासले बिहीबार अन्तरिम आदेश जारी गरेको हो। इजलासले नेपाली नागरिकताको प्रमाणपत्र जारी गर्ने कार्य नेपालको संविधान जारी हुनुभन्दा अगाडि र संविधान जारी भएपछि पनि निरन्तर रूपमा भई आएकै स्पष्ट पारेको छ। नेपाल नागरिकता ऐन २०६३ समेतका कानुन कार्यान्वयनमा रहेकै आदेशमा उल्लेख छ। यसमा कुनै थपघट वा संशोधन गर्नुपर्ने विषय यदि छन् भने पनि त्यसको परिपूर्ति विधायिकी प्रक्रियाबाट हुन सक्ने नै देखिन्छ। उक्त ऐनमा संशोधनका लागि २०७५ सालमा विधेयक तर्जुमा भई संघीय संसद्को माथिल्लो सदन (राष्ट्रियसभा)बाट संशोधन विधेयक पारित भई प्रतिनिधिसभामा पठाइएको र सो विधेयक हालसम्म पारित भइनसकेको भन्ने तथ्यसमेत प्रस्तुत हुन आएका छन्, आदेशमा लेखिएको छ, यसरी करिब तीन वर्ष अगाडिदेखि संसदमा विधेयक विचाराधीन रहेको र त्यसलाई पारित गर्ने वा नगर्ने विषयमा कुनै निर्णय भइनसकेको नागरिकतासम्बन्धी विषयमा तत्काल के कारणबाट आवश्यक परेर अहिले अध्यादेश जारी गर्नुपरेको हो ? भन्ने सम्बन्धमा कुनै चित्तबुझ्दो कारण प्रत्यर्थीहरूका तर्फबाट प्रस्तुत हुन आएको पाइएन। इजलासले कानुन निर्माण गर्ने अधिकार विधायिकामा निहित रहेको उल्लेख गरेको छ। राज्यको शासन व्यवस्था सञ्चालनका क्रममा यदाकदा विधायिका (संसद)को अधिवेशन चालु नरहेको अवस्थामा तत्काल केही गर्न आवश्यक परेमा सीमित अवधिसम्म प्रभावी रहने गरी अध्यादेश जारी गर्ने अधिकार कार्यपालिकालाई संविधानले प्रदान गर्ने अभ्यास पनि रही आएको आदेशमा उल्लेख छ। तर, यसरी अध्यादेश जारी गर्ने कुराका सीमा बन्देजहरू छन्। संविधानद्वारा निर्धारित सीमा बन्देज नाघेर अध्यादेश जारी गर्न मिल्दैन। शासकीय सुविधा वा अमुक राजनीतिक उद्देश्य प्राप्तिका लागि विधायिका (संसद) लाई छलेर अध्यादेश जारी गर्दा त्यसबाट विधायिकाको अधिकार र प्रभावकारितामा अनुचित हस्तक्षेप गरेको अवस्था पैदा हुन सक्तछ, आदेशमा लेखिएको छ। विधायिकालाई छल्ने उद्देश्यले जारी गरिएको अध्यादेशलाई छद्मा विधायन मानिने आदेशमा उल्लेख छ। त्यस प्रकारको अध्यादेशले संवैधानिक वैधता प्राप्त गर्न सक्दैन भन्ने कानुन सिद्धान्त रहिआएको छ। नागरिकता दिने सम्बन्धमा नीतिगत व्यवस्था गर्ने विषय महत्वपूर्ण र संवेदनशील कुरा हो। वास्तविक नेपाली नागरिकले नेपाली नागरिकताको प्रमाणपत्र पाउनु नै पर्छ भने गैरनेपालीलाई कानुनबमोजिम प्रक्रिया पूरा गरेर अङ्गिकृत वा मानार्थ नागरिकता दिनेजस्ता कुरामा बाहेक नेपाली नागरिकताको प्रमाणपत्र दिन सकिँदैन। गैरनेपाली व्यक्तिलाई नेपाली नागरिकताको प्रमाणपत्र दिन मिल्दैन, आदेशमा लेखिएको छ, नेपालको संविधान तथा नेपाल नागरिकता ऐन २०६३ समेतमा रहेका प्रावधान तथा विभिन्न मुद्दाका सन्दर्भमा यस अदालतबाट भएको व्याख्या र प्रतिपादित सिद्धान्तबमोजिम नागरिकताको प्रमाणपत्र प्रदान गर्न सकिने नै हुन्छ। सोबाहेक नागरिकता दिनेसम्बन्धी नयाँ विषय थप गर्नुपर्ने वा भइरहेका ऐनको प्रावधानमा परिवर्तन गर्नुपर्ने भएको अवस्थामा त्यस्तो विषयमा व्यवस्थापिकाबाट निर्मित कानुनकै आधारमा नियमन र व्यवस्थित गरिनु वाञ्छनीय देखिन्छ। विषयको प्रकृतिबाट नै यस प्रकारको विषयलाई तत्काल के गर्न आवश्यक परेको विषय भनी मान्न मिल्ने देखिँदैन। निवेदकका तर्फबाट वरिष्ठ अधिवक्ताहरू बालकृष्ण न्यौपाने, चन्द्रकान्त ज्ञवाली, सुरेन्द्र भण्डारीले बहस गरेका थिए। सरकारका तर्फबाट नायब महान्यायाधिवक्ता पदमप्रसाद पाण्डेले बहस गरेका थिए। सरोकारवालाका तर्फबाट शैलेन्द्र हरिजन, मोहना अन्सारी, मीरा ढुंगाना र सुनिलकुमार पटेलले बहस गरेका थिए। यसमा के कसो भएको हो ? निवेदकको मागबमोजिमको आदेश किन जारी हुन नपर्ने हो ? आदेश जारी हुनु नपर्ने कानुनबमोजिमको आधार र कारण भए सोसमेत साथै राखी यो आदेश प्राप्त भएको मितिले बाटाको म्याद बाहेक सात दिनभित्र महान्यायाधिवक्ताको कार्यालयमार्फत लिखित जवाफ पेस गर्ने भनी विपक्षीहरूलाई यो आदेश र रिट निवेदनको प्रतिलिपि साथैराखी सूचना म्याद जारी गरी लिखित जवाफ प्राप्त भएपछि वा अवधि नाघेपछि नियमानुसार पेश गर्ने, आदेशमा लेखिएको छ ।"
कोरोनाले विश्वविद्यालयका परीक्षा नियन्त्रकको मृत्यु,बुटवल : लुम्बिनी बौद्ध विश्वविद्यालयका परीक्षा नियन्त्रक सिद्धेश्वरमान श्रेष्ठको कोरोना संक्रमणबाट मृत्यु भएको छ। काठमाडौं कोटेश्वर निवासी श्रेष्ठ संक्रमित भएपछि काठमाकै सिभिल सर्भिस अस्पतालमा उपचाररत थिए। उनको बिहीबार राति निधन भएको विश्वविद्यालयले जनाएको छ। बौद्ध विश्वविद्यालयका उपकुलपति प्राडा हृदयरत्न बज्राचार्य र रजिष्ट्रार डा तिलकराम आचार्यले शोक वक्तव्य जारी गर्दै श्रेष्ठको निधनले शैक्षिक क्षेत्रमा अपुरणीय क्षति भएको जनाएका छन्। विश्वविद्यालयले परिवारजनप्रति समवेदना प्रकट गर्दै श्रेष्ठको सुखावती भुवनमा बासको कामना गरेको छ। त्रिभुवन विश्वविद्यालयका पूर्व सहप्राध्यापक श्रेष्ठ ०७३ सालदेखि लुम्बिनी बौद्ध विश्वविद्यालयमा परीक्षा नियन्त्रकका रुपमा कार्यरत थिए। उनका एक छोरा एक छोरी र श्रीमती छन्।
दैलेखको परिगार्ड खोलाले बगाएर एकजना बेपत्ता,दैलेखः खोलाले बगाउँदा दैलेखमा एक जना बेपत्ता भएका छन् । जिल्लाको भैरबी गाउँपालिका२ रावतकोट देउलाका ५० वर्षीया केशरबहादुर थापा बेपत्ता भएका हुन् । उनी बिहीबार दिउँसोबाट बेपत्ता रहेको जिल्ला प्रहरी कार्यालय दैलेखले जनाएको छ । बुधबार उनी घरदेखि चार किमी टाढा रहेको खेतमा धानको बीउ राख्न गएका थिए । धानको बीउ राखेर घर फर्कने क्रममा उनलाई स्थानीय परिगार्ड खोलाले बगाएका हो । परिगार्ड खोलामा तटबन्ध तथा सिञ्चाई कुलो योजना निर्माण कार्य भइरहेको थियो । उक्त योजनाको लागि जाली भर्ने काम भएको र निरन्तर वर्षाको कारण खोला बढेर जाली बगाउन खोज्दा उक्त जाली तान्ने क्रममा जालीसहित थापालाई खोलाले बगाएको प्रहरी नायब उपरीक्षक (डिएसपी) अनुपम श्रेष्ठले बताए । खोलाले बगाएका थापाको खोजी कार्य भइरहेको डिएसपी श्रेष्ठले जानकारी दिए । उनका अनुसार स्थानीयबासी र प्रहरी चौकी भैरबीबाट खटिएको प्रहरी टोलीले बेपत्ता थापाको खोजी कार्य भइरहेको छ ।
नागरिक अगुवा गिरफ्तारीको विरोध : तत्काल रिहा गर्न माग,"काठमाडौं : शुक्रबार प्रधानमन्त्रीको सरकारी निवास बालुवाटार अगाडि प्रदर्शनमा पुगेका नागरिक अगुवाको गिरफ्तारी भएको छ। नागरिक अगुवाको गिरफ्तारिप्रति विभिन संघ संस्थाले आपत्ति जनाएका छन्। बृहत् नागरिक अन्दोलनले गिरफ्तारीमा परेका नागरिक अगुवाको रिहाइको माग गरेको छ। चिकित्सा शिक्षा आयोगमाथि राजनीतिक हस्तक्षेपलगायतका विषयमा विरोधमा उत्रिएका नागरिक अगुवा नारायण वाग्ले, खगेन्द्र संग्रौला, युग पाठकलगायत १८ जना शुक्रबार बिहान ११ बजेतिर बालुवाटारबाट गिरफ्तारीमा परेका हुन्। गिरफ्तारीलगत्तै बृहत् नागरिक आन्दोलनले विज्ञप्ति जारी गर्दै पक्राउ परेकाहरूलाई तत्काल रिहा गर्न माग गरेको छ। उनीहरूलाई तत्काल रिहा नगरे कडा संघर्षका कार्यक्रम गर्न बाध्य हुने चेतावनीसमेत उनीहरूको छ। आन्दोलनका क्रममा साहित्यकार एवं अभियन्ता संग्रौला, पत्रकार वाग्ले, युग पाठक, संजीव उप्रेती, अर्चना थापा, सरिता परियार, रिता परियार, प्रणेता, भास्कर गौतम, अनुभव अजित, घिमिरे युवराज, संगीत, भावना रावत, निर्घ नवीन, शशिविक्रम कार्की, सौरभ कार्की, सौरभ न्यौपाने र अन्जान बाबु पक्राउ परेका हुन्। उनीहरूलाई प्रहरीले महानगरीय प्रहरी वृत्त कमलपोखरीमा राखेको छ। लोकतान्त्रिक प्रकृया र संविधानलाई नै घातक प्रहार गर्न उद्यत ओली सरकारले जनस्वास्थ्यको पक्षमा उत्रिएका अभियन्ताहरू लाई गिरफ्तार गर्दै आफ्नो सर्वसत्तावादी अनुहार फेरि प्रदर्शन गरेको छ, हामी उहाँहरुको तत्काल रिहाइ गरिएन भने कडा संघर्षका कार्यक्रम गर्न हामी बाध्य हुने छौँ, विज्ञप्तिमा भनिएको छ। त्यसैगरी सोलिडारिटी फर डा केसी अलायन्सलेसमेत नागरिक अन्दोलनका अगुवालाई तत्काल रिहा गर्न माग गरेको छ। अलायन्सका संयोजक डा जीवन क्षेत्रीले बृहत् नागरिक आन्दोलनका अभियन्तालाई रिहा गर्न माग गरेका छन्। क्षेत्रीले माफियाको सेवा बन्द गर्नसमेत चेतावनी दिएका छन्। चिकित्सा शिक्षामा नांगो राजनीतिक हस्तक्षेप तथा स्वास्थ्य सेवाको चरम् व्यापारीकरणविरुद्ध सडकमा उत्रेका बृहत् नागरिक सञ्जालका १८ जना अभियन्ताहरुलाई प्रहरीले पक्राउ गरेकोप्रति हाम्रो गम्भीर ध्यानाकर्षण भएको छ, विज्ञप्तिमा भनिएको छ, कोभिड महामारीका बेला सरकारले देशको संविधान नै कुल्चिन हुने अनि आम नागरिकले सडकमा अनुशासित र शान्तिपूर्ण प्रदर्शन गर्न नमिल्ने भन्ने कुरा लोकतन्त्रमा कहीं कतै हुनै सक्दैन। सरकारी अस्पताल डुबाएर प्रधानमन्त्री निजी अस्पतालको उद्घाटन र प्रचारप्रसारमा हिंडेकैले आज नेपालमा सीमित धनाढ्य मानिसले बाहेक अरुले स्वास्थ्य सेवा लिनै नसक्ने अवस्था बनेको हो। डा क्षेत्रीले सबै अभियन्ताहरुलाई तत्काल निःशर्त रिहा गर्न तथा स्वास्थ्य र मेडिकल शिक्षाको माफियाकरण तत्काल रोक्न सरकारसँग माग गरेका छन्। उनले अभियान्तालाई तत्काल रिहा नगरे सचेत नागरिकसँग हातेमालो गरेर मेडिकल माफियाको सेवामा लिप्त ओली सरकारविरुद्ध कडा आन्दोलनका कार्यक्रम गर्ने चेतावनीसमेत दिएका छन्। तस्बिर : दिपेन श्रेष्ठ"
कांग्रेस नेताले दिए १२ वटा अक्सिजन कन्सेन्ट्रेटरसहित स्वास्थ्य सामग्री,"सन्धिखर्क : नेपाली कांग्रेसका नेता तथा नेपाल चिकित्सक संघका पूर्वअध्यक्ष डाक्टर मुक्ति श्रेष्ठले २५ लाख मुल्य बराबरको स्वास्थ्य सामग्री सहयोग गरेका छन् । कोरोना रोगको महामारीबाट जिल्लामा बिरामीको संख्या बढ्न थालेपछि कांग्रेस महाधिवेसन प्रतिनिधि तथा चिकित्सक संघका पूर्वअध्यक्ष श्रेष्ठले १२ वटा अक्सिजन कन्सेन्ट्रेटर मेसिन , मास्क, स्यानीटाइजरलगायतका स्वास्थ्य सामग्री प्रदान गरेका हुन् । तीन गाउँपालिका र तीन नगरपालिका गरी ६ वटा स्थानीय तह रहेको जिल्लाका ६ वटा स्थानीय तहलाई २ वटा अक्सिजन कन्सेन्ट्रेटर मेसिनका दरले १२ वटा अक्सिजन कन्सेन्ट्रेटर मेसिन प्रदान गरिएको नेता श्रेष्ठले बताए । स्थानीय सरकारले निर्माण गरेको कोभिड अस्पतालमा अक्सिजनको कमी हुन नदिन र बिरामीको उपचारका लागि सहजता होस् भनेर स्वास्थ्य सामग्री प्रदान गरिएको उनको भनाइ छ । डाक्टर श्रेष्ठले पठाएका स्वास्थ्य सामग्री प्रत्येक पालिकामा पुगेर हस्तान्तरण गरिने नेपाली कांग्रेसका जिल्ला सभापति बिष्णु प्रसाद खनाल (मुस्कान) ले बताए । शुक्रबार सन्धिखर्क नगरपालिकामा रहेको अर्घाखाँची अस्पतालमा स्वास्थ्य सामग्री प्रदान गरिएको छ । एक कार्यक्रमका बीच नेपाली कांग्रेसका जिल्ला सभापति विष्णु प्रसाद खनाल (मुस्कान), निवर्तमान सभापति तथा सन्धिखर्क नगरपालिकाका नगर प्रमुख कमाल प्रसाद भुसाल, उपसभापति शान्ता भण्डारीलगायतका कांग्रेस नेताहरुले अर्घाखाँची अस्पतालका डाक्टर सन्तोष न्यौपानेलाई हस्तान्तरण गरेका हुन्। सामाजिक अभियन्ता सचिन पाण्डेले सहजीकरण गरेको कार्यक्रममा नेपाली कांग्रेसका महासमिति सदस्य केसव श्रेष्ठ, तरुण दलका जिल्ला अध्यक्ष नारायण खड्का लगायतको सहभागिता रहेको थियो । अर्घाखाँचीको छत्रदेव गाउँपालिका घर भएका डाक्टर मुक्ति श्रेष्ठले काठमाडौंमा बसेर अर्घाखाँचीबाट उपचारका लागि जिल्ला बाहिर बुटबल, चितवन, पोखरा तथा काठमाण्डौमा जाने विरामीहरुको सेवा गरिरहेका छन् । जिल्लाबासीलाई जुनसुकै समस्या परेको बेलामा पनि उनले सहयोग गर्दै आएका छन् ।"
रहेनन् मुस्ताङका 'स्याउ बाजे',"जोमसोम: मुस्ताङका 'स्याउ बाजे' भनेर चिनिने बुद्धिरत्न शेरचनको बिहीबार साँझ काठमाडौँमा निधन भएको छ । मुस्ताङको थासाङ गाउँपालिका२ कोवाङ पुर्ख्यौली घर भइ लामो समयदेखि काठमाडौँ महानगरपालिका३१ पुरानो बानेश्वर बसोबास गर्दैआएका शेरचनको ८३ वर्षको उमेरमा निधन भएको हो । १९९६ सालमा मुस्ताङको कोवाङमा जन्मिएका स्याउ बाजे शेरचनले मुस्ताङको हावापानीमा स्याउ फलाउन सकिन्छ भनेर मुस्ताङमा पहिलो पटक व्यवसायीक रुपमा स्याउ फलाउन थालेका थिए । २०२८ को दशकअघि हिमाली जिल्ला मुस्ताङमा स्याउ खेती गर्ने प्रचलन थिएन । उनैको पहलमा मुस्ताङमा स्याउ खेती सुरु भएको थासाङ१ टुकुचेका समाजसेवी पथबहादुर थकालीले जानकारी दिए । उनका अनुसार शेरचनकै योग्यता र विज्ञताको पहलसँगै मुस्ताङमा स्याउ खेतीले पूर्णता पाएको हो । करिव २०२८ सालको सेरोफेरोमा शेरचनले मुस्ताङमा पहिलो स्याउ खेती भित्र्याएकाले उनलाई स्याउ बाजे भन्ने गरिएको हो । शेरचनकै पहलमा २८ को दशकअघि मुस्ताङको मार्फामा फलफूल तथा तरकारीको कृषि फार्म स्थापना गरिएको थियो । उनकै पहलमा स्थापना भएको फार्ममा उनी पहिलो संस्थापक भएर जिम्मेबारी समेत निभाएको उनका भतिज सुधिर शेरचनले बताए । स्याउ बाजे शेरचनले त्यससमय मुस्ताङमा स्याउ खेतीसहित ओखर, खुर्पानी र आरुबखडा लगायत फलफूल खेती समेत सुरु गरेका थिए । शेरचनले फार्ममा परीक्षण स्वरुप स्याउ लगायत फलफूल सफल रुपमा खेती सुरु गरेपछि मुस्ताङका स्थानीय किसानले त्यसलाई पछ्याउन थालेका थिए । मुस्ताङलाई पछिल्लो समय स्याउको राजधानीको रुपमा स्थापित गर्न पनि उनको महत्वपूर्ण योगदान थियो । शेरचनले मार्फा शितोष्ण वागवानी विकास केन्द्र फार्ममा ३२ वर्षसम्म सेवा गरेको पूर्व सांसद शुशीलमान शेरचनले जानकारी दिए । उनका अनुसार लामो समयदेखि फार्ममा कार्यरत शेरचन त्यसपछि जागिरे जीवन छोडेर अवकाश लिँदै काठमाडौँमा बस्न थालेका थिए । काठमाडौँ बसे पनि उनी मुस्ताङको स्याउ खेतीबारे चासो र चिन्ता गरिरहन्थे । बारम्बार उनी स्याउ खेतीबारे बुझ्न मुस्ताङ पुगिरहन्थे । भौगोलिक रुपले विकट र सडक सञ्जालको पहुँच नहुँदाको अवस्थामा मुस्ताङमा स्याउ खेती विस्तार सम्भावना निकै चुनौतीपूर्ण मानिन्थ्यो । स्याउ बाजेले फार्मको कामकाजदेखि स्थानीयको घरदैलोमै पुगेर स्याउ खेती गर्ने तरिका सिकाउँथे, कृषकहरुसँगै रमाउँथे । हिमाली जिल्ला मुस्ताङ हाल स्याउ खेतीमा आत्मनिर्भर बनेको छ । पछिल्लो समय मुस्ताङका ५ वटै स्थानीय तहमा स्याउ खेती गरिएको छ । मुस्ताङको मुख्य ब्रान्डको रुपमा स्थापित स्याउ खेतीको स्वदेश तथा विदेशमा उक्तिकै माग हुने गरेको छ । मुस्ताङमा व्यवसायिक रुपमा स्याउ खेती भएको ४ दशकपछि पछिल्लो समय वार्षिक रुपमा झन्डै ७० करोडसम्मको स्याउ उत्पादन हुने गरेको छ ।"
छोरीसँगको सेल्फी कार्यक्रम सम्पन्न,"काठमाडौं : विगत एक महिनादेखि नेपालमा संचालनमा रहेको सेल्फी विथ डटर अभियान सम्पन्न भएको छ। सेल्फी विथ डटर दिवसको रुपमा नेपाल र भारतमा संयुक्त रुपमा यो कार्यक्रम आयोजना गरिएको हो। विगत केही वर्षदेखि नेपालको सामाजिक, प्राविधिक र अनुसन्धानको क्षेत्रमा काम गर्दै आइरहेको संस्था नेपाल इन्टरनेट फाउण्डेशनले भारतीय अभियन्ता सुनिल जागलनसँगको सहकार्यमा महिला तथा लैङ्गिक समानताको मूल मर्म सहित सेल्फी विथ डटर को कार्यक्रम नेपालमा पनि सञ्चालन गरियो। नेपालमा संचालित एक महिनाको अभियानमा हजारौं संख्यामा छोरीसँग सेल्फी पठाएका थिए। यस अभियानमा प्रतिभा घिसिंग र उनकी छोरी प्रतिष्ठा लामाको सेल्फीले प्रथम पुरस्कार प्राप्त गरेको छ। यसैगरी दक्ष्यबहादुर राई र मोती सारासँग नातिनी निशुदिका राईको सेल्फीले दोस्रो स्थान प्राप्त गरेको छ भने यमुना प्रसाई र श्रेया पौडेलको सेल्फीले तेस्रो स्थान प्राप्त गरेको छ। विजेतालाई ट्रफी र प्रमाणपत्रका साथ क्रमशः २१ हजार, ११ हजार र ५ हजार १ सय को पुरस्कार प्रदान गरिएको छ। कार्यक्रममा भारतका युनियन मिनिस्टर अफ स्टेट रावो इन्द्रजित सिंह मुख्य अतिथिको रुपमा उपस्थिति रहेको थियो। कार्यक्रमलाई सम्बोधन गर्दै सिंहले भारतमा सामाजिक चेतना बढाउँन सेल्फी विथ डटर अभियानले सकारात्मक प्रभाव पारेको बताए। कार्यक्रममा नेपाल सरकारको तर्फबाट पूर्वमहिला बालबालिका तथा जेष्ठ नागरिकमन्त्री जुली कुमारी महतोले सम्बोधन गरेकी थिइन्। महतोले नेपाल जस्तो कम विकसित मुलुकमा अझै पनि छोराछोरीमा भेदभाव रहेको, दाइजो लगायतका सामाजिक कुरीतिले समस्या ल्याएको र सेल्फी विथ डटर अभियान नेपालमा यत्तिको प्रचलित र यत्ति चाडै वायरल भएको कुनै पनि नभएको बताइन। छिमेकी देश भारतबाट सुरु भएको छोरीहरुप्रति सम्मानको सामाजिक क्रान्ति नेपालमा पनि द्रुत गतिमा अघि बढिरहेको उनको भनाइ छ। कार्यक्रममा भारत सरकार इलेक्ट्रोनिक्स तथा आइटी मन्त्रालय अन्तर्गत राष्ट्रिय इगभर्नेन्स महाशाखा प्रमुख अभिशेख सिंहको समेत उपस्थिति रहेको थियो। सिंहले भारतीय प्रधानमन्त्री नरेन्द्र मोदीले प्रचारित सेल्फी विथ डटर अभियान आज एक विश्वव्यापी आन्दोलनको रूप लिदैछन्। यो सम्पूर्ण भारत र नेपालका लागि गौरवको कुरा भएको बताए।"
धनुषामा पोखरीमा डुबेर पाँच बालिकाको मृत्यु,"धनुषा : यहाँ पोखरीमा डुबेर एकैपटक पाँच बालिकाको मृत्यु भएको छ । जिल्ला प्रहरी कार्यालयका अनुसार मुखियापट्टि मुसहरनिया६ लक्ष्मीपुरका पाँच बालिकाको शुक्रबार दिउँसो पोखरीमा डुबेर मृत्यु भएको हो । दिउँसो १२ : ०० बजेतिर घर नजिकैको पोखरीमा नुहाउन गएका बालिकाको पानीमा डुबेर मृत्यु भएको हो । मृत्यु हुनेमा स्थानीयवासी पल्टु यादवकी १२ वर्षीया छोरी लक्ष्मीनिया, जोगिन्द्र भगतकी १० वर्षीया छोरी चन्द्रकुमारी, राजगिर पुर्वेकी १३ वर्षीया छोरी मञ्जु, जगरनाथ ठाकुरकी १२ वर्षीया छोरी चान्दनी र उतिम साह तेलीकी १२ वर्षीया छोरी ललिता रहेको प्रहरीले जनाएको छ । रासस"
एचआईभी संक्रमित बालबालिकालाई खाद्यान्न सहयोग,"भक्तपुर : भक्तपुरस्थित सुरुवात सामुदायिक उपचार तथा पुनःस्थापना केन्द्रले एचआईभी संक्रमित बालबालिकालाई खाद्यान्न सहयोग गरेको छ । कोरोना भाइरस संक्रमण नियन्त्रण तथा व्यवस्थापन गर्न जारी निषेधाज्ञाको कारण पीडित १३ जना एचआईभी संक्रमित बालबालिकालाई खाद्यान्न सहयोग गरिएको हो । संस्थाका अध्यक्ष उमेश खड्काले प्रतिव्यक्ति १५ किलो चामल, दाल ३ किलो, पीठो २ किलो र चिनी, नून, गेडागुडी एकएक किलो, तेल एक लिटर र आधा क्रेट अन्डा खाद्यान्न सहयोग गरिएको जानकारी दिए। उनका अनुसार प्रतिव्यक्ति करिब ३ हजार रुपैयाँबराबरको खाद्यान्न सहयोग गरिएको छ । निषेधाज्ञाको कारण दैनिकी गुजारा गर्न नै समस्या भएको जानकारी आएपछि एक महिनालाई पुग्ने खाद्यान्न सहयोग गरेका हौं, उनले भने, थप अर्को एक महिनाको लागि पनि खाद्यान्न सहयोग गर्ने तयारी गरेका छौं । भक्तपुरमा १३ जना बालबालिकासहित ८२ जना एचआईभी संक्रमितले जीवनदायिनी औषधि एआरभी सेवन गरिरहेका छन् । एआरभी खाइरहेका विपन्न १३ जना बालबालिकालाई सन्तुलित पोषणस्वरुप उक्त खाद्यान्न सहयोग गरिएको कार्यक्रम संयोजक पन्नोश शर्मा बताउँछन् । उनका अनुसार सुरुवातले कोरोना भाइरस संक्रमणको पहिलो लहरका बेला पनि ती बालबालिकालाई दुईचरणमा खाद्यान्न सहयोग गरेको थियो । यसबीचमा स्थानीय तहमा माग गर्दा पनि कुनै राहत उपलब्ध नगराएपछि सुरुवातमै यस वर्ष पनि सहयोग माग गरेको संक्रमित बालबालिकाले बताएका छन् । आफूहरु एचआईभी संक्रमित भएकाले शरीरको रोग प्रतिरोधी शक्ति कमजोर हुने र त्यसमाथि कोरोना भाइरस संक्रमण भए स्वास्थ्य अवस्था गम्भीर हुने ध्यानाकर्षण गर्दा पनि कुनै पनि स्थानीय निकायबाट सुनुवाइ नभएको उनीहरु बताउँछन् । त्यसैले गत वर्षझै यस वर्ष पनि सुरुवातमा सहयोगको माग गरेको र सोहीअनुसार सहयोग प्राप्त भएको उनीहरुको भनाइ छ । सुरुवातका अध्यक्ष खड्काले १३ जना संक्रमित बालबालिकासँगै अन्य ३७ जनालाई आर्थिक सहयोग गर्ने प्रक्रियामा रहेको जानकारी दिए । जसमा ३१ जना गरिब एवं विपन्न एचआईभी संक्रमित रहेका छन् । बाँकी ६ जना भने पूर्वलागूपदार्थ प्रयोगकर्ताका परिवार रहेको उनले बताए । अध्यक्ष खड्काले सुरुवातले गरेको व्यवसायिक गोलभेंडा तथा तरकारी खेतीबाट भएको आम्दानीबाट उक्त सहयोग गरिएको स्पष्ट पारे । सुरुवातले एड्स हेल्थकेयर फाउन्डेसन (एएचएफ) नेपालको सहयोगमा व्यवसायिक गोलभेंडा तथा तरकारी खेती गर्दै आएको छ । भक्तपुरको चाँगुनारायण नपा ३ झौखेलमा संस्थाले सन् २०१५ देखि ८ रोपनी जग्गा भाडामा लिएर व्यवसायिक गोलभेंडा तथा तरकारी खेती गर्दै आएको हो । भक्तपुरका ४ नपामध्ये सबैभन्दा बढी भक्तपुर नपामा एचआईभी संक्रमित बालबालिका छन् । यहाँ एक बालिकासहित ७ जना संक्रमित छन् । मध्यपुर थिमि, सूर्यविनायक र चाँगुनारायण नपामा २२ जना छन् । जसमध्ये सूर्यविनायकका दुइटै बालिका हुन् । एचआईभी संक्रमित बालकलाई खाद्यान्न सहयोग गर्दै सुरुवातका अध्यक्ष उमेश खड्का । तस्बिर : अन्नपूर्ण"
रोकिएन राप्तीमा अवैध दोहन,"दाङ : दाङको राप्ती नदीमा मापदण्ड विपरित दोहन बढाइएको छ । निरन्तर रुपमा नदीमा नीति विपरित नदीजन्य वस्तुको दोहन भइरहेको छ । नीति मिचेर दोहन हुँदा पनि स्थानीय सरकार र स्थानीय प्रशासन भने मौन छ । स्थानीय प्रशासनले नदी दोहन रोक्ने प्रयास पनि गरेको छैन । कन्दाबन्दीको सुरुवातीदेखि समय देखिदै राप्तीमा बढेको दोहन अहिले पनि निरन्तर छ । जिल्लास्तरको अनुगमन भएपनि त्यसलाई रोक्ने प्रयास भने देखिँदैन । अनाधिकृत दोहनका कारण नदीमा ठूलाठूला खाल्डा र पोखरी बनेका छन् । गढवा गाउँपालिकाले राप्ती नदीको धर्मपुर घाटमा नदीजन्य पदार्थ उत्खनन्का लागि लगाएको ठेक्कामा ठेकेदारले मापदण्ड विपरित उत्खनन गरेको भन्दै स्थानीयले विरोध गर्दै आएका छन् । गढवा गाउँपालिका वडा न ५ का धरमपुर, तकियापुर, बोधिपुर तथा मगहरमा अवैध दोहन भएको छ । गढवा गाउँपालिकाले राप्ति नदीको धरमपुरको क र ख घाटमा ठेक्का लगाएको छ । ठेक्का लागे पनि ठेक्काको नीति विपरित उत्खनन भएको पालिकाले जनाएको छ । उत्खनन समयावधि सकिन लाग्दा मापदण्ड विपरित उत्खनन गर्न फेरी सुरु भएको स्थानीयले गुनासो गर्दै आएका छन् । यसभन्दा पहिले पनि निर्माण कम्पनीहरुले तोकिएको स्थान भन्दा फरक ठाउँबाट नदीजन्य पदार्थ उत्खनन् गरिरहेको थाहा पाएपछि स्थानीयको विरोध गरि आन्दोलन समेत छन् । उत्खनन समयावधि सकिन लाग्दा ठेकेदारहरु मापदण्ड विपरित उत्खनन् गर्न सक्रिय भएको स्थानीयले बताएका छन् । नदीमा नीति अनाधिकृतरुपमा उत्खनन् भए पछि स्थानीय समेत आन्दोलित भएका छन् । यसभन्दा पहिले पनि निर्माण कम्पनीहरुले तोकिएको स्थानभन्दा फरक ठाउँबाट नदीजन्य पदार्थ उत्खनन गरिरहेकोमा स्थानीयको विरोध गर्दै आएका थिए । सरकार आउँछ एक पटकलाई छोड्दिनुस भनेपछि यसभन्दा पहिले हामीले छोडिदिएका थियौं, स्थानीयले भने, 'तर अब कुनै पनि हालतमा बिना कारवाही छोडनु हुँदैन । नदी दोहन मात्रै नभएर ७८ मिटर तटबन्धको तारजाली काटेर समेत उत्खनन् गरिएको स्थानीय प्रकाश चौधरीले बताए । नदीजन्य पदार्थको उत्खननको लागि तयार गरिने वातावरणीय प्रभाव प्रतिवेदनमा ठूलो मेसिनको प्रयोग नगर्ने, उत्खननको गहिराइको निश्चित मापदण्ड विपरित नगर्ने, घाटको संरक्षण तथा धार परिवर्तन भन्ने कुरामा सजकता अपनाउँदै जाने भन्ने उल्लेख गरिएको हुन्छ । तर राप्तीको उत्खननमा भने सबै नियम विपरित दोहन गरिएको छ । अहिले सबै निर्माण कम्पनीले सम्झौता ठेक्का सम्झौताभन्दा ३४ गुणा बढी उत्खनन गरिसकेको धरमपुरका स्थानीय प्रकाश चौधरीले बताए । ठेकेदार कम्पनीले राष्ट्रिय गौरवको योजनाको रुपमा निर्माण गरिएको राप्ती तटबन्धनको समेत लगभग ७८ मिटर तार जाली काटेर समेत उत्खनन गरेको चौधरीको आरोप छ । व्यक्तिगत जग्गामा पनि उत्खनन् नदीसँगै पछिल्लो समय व्यक्तिगत जग्गामा समेत उत्खनन् गर्न भ्याएका छन् । ठेकेदारहरुले मनोमानी तरिकाले उत्खनन् गरेका छन्, शंकर चौधरीले भने', सरकारले लकडाउन गर्यो, जग्गाको सबै गिट्टी बालुवा चोरिसके । ' शंकरसँगै १५१६ जनाको लगभग ४ बिगाहा व्यक्तिगत नम्बरी जग्गामा समेत अवैध उत्खनन् गरेको चौधरीले बताए । बिहान चार बजेदेखि नै राप्ती नदीमा डोजर ट्रिपर ट्याक्टरको भीड लाग्ने गरेको छ । दैनिक सयौंको संख्यामा ट्रिपरले नदीजन्य वस्तु ओसारी रहेका छन् भने दर्जनौं स्काभेटरबाट दोहन भइरहेको छ । मापदण्ड विपरित उत्खनन् गरेको ठहर भए कानुन बमोजिम कारवाही गरिने गढवा गाउँपालिका ५ का अध्यक्ष प्रकाश भण्डारीले बताए । नदीजन्य उत्खननको ठेक्का लिएका बसन्त कूवरले मापदण्डभित्र रहेर गाउँपालिकाले देखाएको स्थानमा उत्खनन् गरेको दावी गरेका छन् ।"
शताब्दीपुरुष सत्यमोहन जोशी अस्पताल भर्ना,काठमाडौं : शताब्दी पुरूष एवं वरिष्ठ संस्कृतिविद् सत्यमोहन जोशी अस्पताल भर्ना भएका छन्। १०२ वर्षीय जोशीको छातीमा समस्या देखिएपछि बुधबार दिउँसो ललितपुरको इमाडोलस्थित किष्ट अस्पताल भर्ना गरिएको हो। उपचारमा संलग्न चिकित्सकका अनुसार हाल उनको श्वासप्रश्वास र रक्तचाप दुवै सामान्य रहेको छ। अब एक दुई दिनको उपचारपछि डिस्चार्ज गरिने जोशीका आफन्तले बताएका छन्।
सिमानाका छिमेकी : जसको मित्रतामा सीमा छैन,"झापा : कचनकवल गाउँपालिका४ दले गाउँका नासिफ मियाँलाई नेपालीभन्दा भारतीय छिमेक नजिक पर्छ। मियाँको घरको छानाको पानी भारतीय छिमेकीको आँगनमा खस्छ। त्यसैले सीमा विवाद भइरहँदा पनि उनी छिमेक सम्बन्ध नबिगारी बसेका छन्। नेपालमा लकडाउन, नाकाबन्दी हुँदा तिनै छिमेकीले रासन दिएर बचाउँछन्। अनि ती छिमेकीसँग उनी किन बाँझ्छन् र ? निषेधाज्ञामा पसल खुल्दैनन्। यस्तोे अवस्थामा भारतका छिमेकीले लुकिछिपी रासन ल्याएर नेपालीलाई नबेच्ने हो भने उनीहरूको छाक कसरी टथ्र्यो र ? मियाँले गत सालको कोरोनाको लहर सम्झिए। नेपालमा गत वर्ष कोरोना महामारीका कारण गरिबले खान नपाएको उनले पनि सुने। तर, सरकारले सीमा क्षेत्रका बासिन्दालाई खाद्यान्न छछैन भनेर सोधखोज गरेन। सीमामा जोडिएरै बसेका ३४ घरका नेपाली आर्थिक रूपले सम्पन्न छैनन्। उनीहरूसँग जग्गाजमिन थोरै छ। भरपर्दो जागिर कमैको मात्र छ। तर, आफ्नै सरकारले वास्तै नगरेको गुनासो उनीहरूको छ। भारतीय छिमेकीकै कारण उनीहरूलाई खाद्यान्न अभाव कहिल्यै पनि भएन। मर्दाको मलामी र जिउँदाको जन्ती भएर बसेका सीमा क्षेत्रका दुवै देशका बासिन्दाबीच प्रगाढ सम्बन्ध छ। पश्चिममा झैं चरम सीमा विवाद पूर्वमा नपरे पनि भावनात्मक असर भने बेलाबखत पर्ने गरेको स्थानीय सुनाउँछन्। झापाको पूर्वी सीमा क्षेत्र इलामबाट गौरीगन्जसम्मका नेपाली अधिकांश भारतीय बजारमा निर्भर छन्। उनीहरूलाई हरेक कुरा नेपालभन्दा भारतसँग सरोकार हुन्छ। छोरीचेलीको बिहेवारी चल्छ। तरकारी ऐचोपैंचो चल्छ। देशमा नाकाबन्दी र महामारी हुँदा सीमा छेक्न सुरक्षाकर्मी खटाउने गरिन्छ। सीमा नाका बाहिरी रूपमा छेकिए पनि ठप्पै पार्न भने नसकिने सुरक्षाकर्मी बताउँछन्। सीमा क्षेत्रका बासिन्दाको मेलमिलाप एकदमै अनुकरणीय छ, कचनकवलको पाठामारी क्षेत्रस्थित सीमा सुरक्षार्थ खटिएका प्रहरी फणीन्द्र अधिकारी भन्छन्, बरु हामी दुवै देशका सीमा सुरक्षाकर्मीको कुनै व्यवहारमा टसमस हुन सक्छ। तर, स्थानीयबीच सीमालाई लिएर विवाद भएको देखिँदैन। नाकाबन्दीका बखत पनि झापाको दक्षिणी भेगका नेपालीलाई सीमावर्ती भारतीयले नै सहयोग गरेको उनी सुनाउँछन्। भन्छन्, खाद्यान्न अभाव हुँदा पनि सीमा क्षेत्रका भारतीयले आफ्नो रासन कार्डबाट ल्याएको सामानसमेत नेपालीलाई पैंचोका रूपमा बाँडेर खाने गर्थे। नजिकै ११२ नम्बर सीमा स्तम्भ छेउमा सँगसँगै भेटिए नेपाली र भारतीय युवाहरू । उनीहरू यसरी नै दैनिक केही छिन् भेला भएर आपसी समस्या र अन्य विषयमा भालाकुसारी गर्छन् । भारतसँग सीमा जोडिएको टापु मेचीपारिका बासिन्दा कोरोना महामारीमा करिबकरिब एक्लिएका छन्। उनीहरूलाई नेपाल अथवा भारत दुवै देशको नाकाबन्दी र लकडाउनले प्रत्यक्ष प्रभाव पार्ने गर्छ। वर्षौंदेखि टापुमा एक्लिएका उनीहरूलाई महामारीका बखत नेपालतर्फ आवतजावत गर्दा नेपालीले नै मन पराउँदैनन्। नेपालीहरू नै यिनीहरूको भारतसँग साँठगाँठ छ, मेचीपारिकी मीना राजवंशी भन्छिन्, हामी नेपाली गाउँमा नछिरिदिए हुन्थ्यो भनेजस्तो गर्छन्। बरु भारततिर सीमा प्रहरीलाई भन्दा जान नदिने समस्या हुँदैन। जब देशमा बिपद् आउँछ मेचीपारिका नेपाली उक्त टापुमै रहन्छन्। भारतीय छिमेकीसँग उनीहरूको सम्बन्ध अत्यन्तै सुमधुर छ। भद्रपुर नगरपालिका३ मा पर्ने उक्त गाउँमा महामारीका बखत भारतीय छिमेकीले रासन कार्र्डबाट खरिद गरेर ल्याएको सामानले जीविकोपार्जन गर्छन्। तर, उनीहरूकहाँ नयाँ पाहुना गए भारतीय सीमा प्रहरीले आतंककारी राखेजत्तिकै गरी व्यवहार गर्छन्। राजवंशी भन्छिन्, सायद नेपालबाट भारतीयहरू जतिसुकै मित्रता देखाए पनि असुरक्षित महसुस गर्छन्। मेचीपारिका ७५ वर्षीय राजपाल गणेश भारतसँग हामी नेपाली कहिल्यै पनि जुध्न नगएको बताउँछन्। जुध्ने हाम्रो इरादा पनि थिएन। त्यसो त सीमा क्षेत्रका भारतीयले पनि हामीलाई नराम्रो व्यवहार गरेका छैनन्, करिब ४० वर्षअघिको घटना सम्झिँदै गणेश भन्छन्, सुकुम्बासी खालका भारतीय आएर बेलाबखत हाम्रा गाईवस्तु फुकाएर लैजान्थे। त्यति बेला कसैको घरमा गतिलो वस्तु देख्नै नहुने। नेपालभारत सीमा क्षेत्र खुला रहँदै आएको छ। दुवै देशको सीमा क्षेत्रका बासिन्दामा मित्रवत् व्यवहार हुनाले पनि उनीहरूलाई अलग्गै देशका हौं भन्ने देखिँदैन। स्थानीयका अनुसार दुवैतिर बिहेबारी हुँदा सबै मिलेर सहयोग गर्छन्। इद, बकर इद, कृष्णअष्टमी, रामनवमी, दीपावलीजस्ता चाडपर्व पनि दुवै देशका नागरिक एकै स्थानमा भेला भएर मनाउँछन्। त्यति बेला सीमामा सुरक्षाकर्मी पनि थिएनन्। सीमा खुला थियो। सीमाको महत्व धेरै पछि हुन थाल्यो, गणेश भन्छन्, अहिले भारतले पनि सीमामा फौज राखेको छ। नेपालले पनि सशस्त्र र प्रहरीको क्याम्प राखेको छ। भारततिर ३५ घर र नेपालतिर ३० घरका बीचमा सीमा रेखा त छ तर यहाँका बासिन्दालाई त्यसले छेक्दैन । तिनैमध्येकी एक हुन् नेपालतर्फकी ७२ वर्षीया गुलाबो आलम, जो आफ्नो घरअगाडि रूखको छहारीमा आफ्ना नातिनातिना र भारतीय छिमेकीका छोराछोरी एकसाथ हेरिरहेकी थिइन् । गाउँमा यतिखेर मकै थन्क्याउने चटारो छ । दुवै तिरका छिमेकीहरू काममा गएकाले उनले बालबालिकाको एकसाथ हेरचाह गरेकी हुन् । नेपालीहरू निषेधाज्ञाका बेला खाद्यान्न अभाव हुँदा लुकीछिपी पुग्ने भनेको भारतीय बजार नै हो। पाठामारी क्षेत्रको १ सय १२ नम्बर पिलर आसपास बस्ने रमेश शर्मा भन्छन्, हाम्रा छोरीचेली छिमेक भारततिरै छन्। घरमा केही रासन सकिन्छ, छोरीबाट मगाउँछौं। के भन्छन् स्थानीय जनप्रतिनिधि ? कचनकवल५ का वडाध्यक्ष महेशलाल गणेशका अनुसार सीमा क्षेत्र खुला आवतजावत गर्न मिल्ने भएर पनि होला संवेदनशील मानिन्छ। तर, वास्तविक सीमा क्षेत्र त्यति असंवेदनशील छैन। गत वर्षको कोरोना लहरमा उक्त गाउँपालिकामा एकै दिन १ सय जनासम्म कोरोना पोजिटिभ भेटिएपछि सीमा क्षेत्रमा आउन डराए। यद्यपि, त्यस बखत पनि दसगजा आसपासका नेपाली र भारतीय कसैलाई पनि कोरोना लागेन। अहिले पनि उक्त क्षेत्रका एक जनालाई पनि संक्रमण देखिएको छैन। कोरोना संक्रमण हुन नदिन भारतीय जनप्रतिनिधि पनि उत्तिकै सजग छन्। सीमा क्षेत्रमा मास्क नलगाई उनीहरू कसैलाई आवतजावत गर्न दिँदैनन्, वडाध्यक्ष गणेश भन्छन्, आफ्नो देशका नागरिक र अति विपद्मा परेका भारतीयलाई मात्र आवतजावत गर्न दिइन्छ। लापरवाही छैन। मेचीपारिको नेपालतर्फ जनप्रतिनिधि र सुरक्षाकर्मीको पहलमा सीमा क्षेत्रमा कडा निगरानी राखिएको छ। कसैलाई आवश्यकै परेको खण्डमा पनि परिचयपत्रका आधारमा मात्र ओहोरदोहोर गर्न दिइन्छ। प्रशासनले खुला सीमामा भीडभाड गर्न दिएको छैन। दुवै देशका सुरक्षाकर्मी मिलेर सीमा व्यवस्थित गर्ने प्रयासमा छन्। कोभिडको समय हाम्रा लागि निकै चुनौतीपूर्ण रह्यो। सीमा जोडिएको छ, कसैगरी पनि भारततर्फ जान र भारतीयलाई नेपाल आउन नदिने प्रयास गरिन्छ। आँगन जोडिएको सीमाका कारण भने ठप्पै पार्न भने सधैं चुनौतीका रूपमा रह्यो, भद्रपुर नगरपालिका३ की वडाध्यक्ष कमला थुलुङ भन्छिन्। दिनभर आवतजावत ठप्पप्रायः हुन्छ। तस्करले राति भने खुला सीमाको फाइदा उठाउन खोज्छन्। कोरोना कहरमा मात्र होइन द्वन्द्वकालमा पनि सीमा नजिकैका गाउँहरू नै युद्धमा होमिएकाहरूले रोज्ने गर्थे। किनभने, भारतमा पुगेपछि सुरक्षित भइन्छ भन्ने उनीहरूलाई थियो। सधैंभरि खुला सीमा यसकारण पनि चर्चामा रहन्छ, वडाध्यक्ष थुलुङ भन्छिन्। जिल्लाकै सुदूरपूर्व बाहुनडाँगी क्षेत्रवासी सरस्वती तामाङले सीमा क्षेत्रमा जीवन बिताएको ३५ वर्ष पुग्योे। उनका अधिकांश आफन्त भारतमा छन्। भन्छिन्, नेपालमा सीमा नाका बन्दको घोषणा भयो भने त्यसको असर भारतीयभन्दा पनि हामीलाई पर्छ। गाईवस्तु भारततिरै चर्न जान्छन्। भारतका नेपालमा आउँछन्। ती गाईवस्तु लिन सीमा काट्नुपर्छ। यता खाद्यान्न अभाव हुँदा भारतकै भर पर्नुपर्छ। यस्तो कुरा देशका राजधानीमा बस्नेलाई थाहा हुँदैन। सरकारले दुई जना प्रहरी राखेर मात्र सीमा बन्द गर्न सक्दैन। कोरोना कहर सुरु भएसँगै सरकारले सीमाबाट भारतीयहरू खुला रूपमा नछिरुन् भनेर जिल्लाका सबै सीमा गौँडामा सुरक्षाकर्मी तैनाथ गरेको छ। आफ्नै घर अगाडिका सीमा क्षेत्रमा सुरक्षाकर्मी पाउँदा स्थानीयवासी हर्षित भएका छन्। कचनकवल४ पाठामारीका रमेश यादव भन्छन्, हाम्रै भरमा सरकारले सीमा सुरक्षा गरेजस्तो लाग्थ्यो। कोरोना आएसँगै आफ्नै देशका सुरक्षाकर्मीसँगै सीमा सुरक्षा गर्न पाइएको छ। यद्यपि रासनपानी ठप्पै भने भएको छैन। आवश्यक पर्दा अनुरोध गर्दा १२ जनाका दरले समय मिलाएर भारत जान पाइन्छ। भारतमा पनि सीमाका नेपालीको मर्का बुझेर जान आउन समस्या छैन। सीमा क्षेत्रमै जन्मेहुर्केका मेचीपारिका अर्जुन राजवंशीले दसगजामा नेपाली सुरक्षाकर्मी देखेको पनि धेरै वर्ष भएको छैन। सीमाका हरपलका सिपाही नै आफूहरू रहेको राजवंशी बताउँछन्। सीमामा नेपालतर्फ भारतीयले खेती गरेका छन्। भारतीयले त्यही खेती उठाउने निहुँमा नेपाल छिर्न नपाएपछि बेलाबखत झगडा गर्छन्। आँगनमा भारतको सीमा पर्छ। उनीहरू मौका पायो भने खुर्सानी रोप्ने लोभले सीमा मिच्न लागिपर्छन्, राजवंशी भन्छन्, भारत पक्षका सीमा प्रहरी एसएसबीको टोली पनि सीमा नाकामा बस्छन् भन्ने मात्र छ। उनीहरू भारतीयले नै गर्ने गतिविधिमा नजरअन्दाज गरिदिन्छन्। नेपालतिर नयाँ मान्छे कोही आउनै हुँदैन निकै चासो दिन्छन्। मेचीपारिको गाउँ बाबुबाजेले जतन गरेर बचाएको भूमि रहेको उनी बताउँछन्। पटकपटक भारतीयले धम्की दिएर, भूमि हत्याउन खोज्दा हाम्रा बाबुबाजे सीमामा रातदिन सिपाहीभैं तैनाथ भएकाले नै आज मेचीपारीको नेपाल रहेको छ, भन्छन्, नेपालभारत सीमाका बासिन्दाबीचको सम्बन्ध नराम्रो छैन। तर, मौका पाए भने भारतीयले हेप्न पछि पर्दैनन्। भारततर्फ पाठामारीकै भारतीय जनप्रतिनिधि जमिल मोहम्मद सीमामा दाजुभाइजस्तै मिलेर बसेको बताउँछन्। भन्छन्, नेपालीलाई केही समस्या पर्दा हामी सघाउँछौं। भारतीयलाई पर्दा नेपालीले सहयोग गर्छन्। सीमा व्यवस्थित गरिनुपर्नेमा मोहम्मद भन्छन्, नेपालबाट भारतले असुरक्षित महसुस भने गर्छ। खुला सीमा भएकाले को कति बेला ओहोरदोहोर गर्छ भन्न सकिँदैन। दुवै देशलाई असुरक्षा छ। विभिन्न अपराध गरेर सुरक्षित हुन पनि नेपालकालाई भारतमा लुक्न सहज छ भने भारतीयलाई नेपालमा। यसका लागि सीमाका हरेक गौडामा कम्तीमा परिचयपत्र देखाएर मात्र ओहोरदोहोर गर्न मिल्ने व्यवस्था हुँदा दुवै देशका नागरिकलाई सहज हुने भारत पाठामारीका जनप्रतिनिधि बताउँछन्। नेपालभारत सीमा क्षेत्र पाठामारीमा दुबैतिर रहेका बस्ती जिल्लाको १ सय ७४ हेक्टर जमिन भारतले मिचेको सीमाविद् राजकुमार पोख्रेल बताउँछन्। मुख्य ७०, सहायक १ सय ८, साना ८ सय १० गरेर जम्मा ९ सय ८८ सीमा स्तम्भ छन्। सीमास्तम्भ आसपास पनि भारतीयहरू खेती गर्दै पुगेका छन्। कोराना सुरु भएसँगै झापाका सीमामा सतर्कता बढाउन गत वर्ष प्रहरीले नै स्थानीय समिति गठन गरेर नयाँ अभियान सुरु गरेको थियो। सरकारले जति नै कडाइ गर्न खोजे पनि सीमा नाका ठप्पै पार्न भने नसकेपछि प्रहरी र स्थानीयबीच यस्तो सहकार्य भएको हो। स्थानीय सीमा क्षेत्रमा करिब ५ सय नेपाली सुरक्षाकर्मीसँगै सीमामा अहिले पनि तैनाथ छन्। जिल्ला प्रहरी कार्यालय झापाका प्रहरी प्रवक्ता राकेश थापाका अनुसार कोरोना सुरु भएपश्चात् जिल्लाको १४४२ किलोमिटर सीमा क्षेत्रमा सशस्त्र प्रहरीको १ सय २८ वटा अस्थायी बुथ छन्। ९ सय ३४ जना सशस्त्र र ४ सय ९३ जना प्रहरी खटिएका छन्। प्रहरीका ३१ ठाउँमा एकल पोष्ट छन् भने ५६ ठाउँमा संयुक्त। सीमाका कतिपय ठाउँमा आँगन जोडिएका छन्। तिनले गर्दा पनि मानवतालाई पनि ध्यान दिनुपर्ने हुन्छ, प्रवक्ता थापा भन्छन्, खुला सीमा छेक्न समस्या र चुनौती दुवै छ। सरकारले जिल्लामा २०२२ सालमा सीमा क्षेत्रका जग्गा नापजाँच गरी धनीपुर्जा दिएको थियो। तर, मेची नदीले धार परिवर्तन गरेसँगै २०४५ सालदेखि भारतीयको आक्रमण सुरु भएको भनिन्छ। अन्ततः जिल्लाको १४४२ किलोमिटर खुला सीमा क्षेत्रका दिगो रूपमा सिपाही नै स्थानीय रहँदै आएका छन्। उनीहरू भन्छन्, खुला सिमानाका फाइदाबेफाइदा दुवै छन्। हामीलाई खाद्यान्न अभाव हुँदैन। सस्तोमा पाइन्छ। भारतले सधैं संकाको दृष्टिले भने हेर्ने गर्छ। नेपालीलाई हेप्ने प्रवृत्ति भने छ। के भन्छन् सीमाविद्हरू ? सीमाविद् डाराजकुमार पोख्रेलका अनुसार सीमामा बस्ने नेपाली र भारतीयबीच एक किसिमको अपनत्व छ। उनीहरू चाडपर्वसमेत सँगै मनाउँछन्। अर्को पक्ष भने बाहुँनडाँगीबाट झापा गाउँपालिकासम्म खोलाले धार परिवर्तन गरेको क्षेत्र भारतले मिच्नै खोजेको हो। सीमामा बस्ने नेपाली आफैं सिपाही भएर तैनाथ भएका कारण सीमा क्षेत्र जोगिएको पोख्रेल बताउँछन्। नेपालभारत सीमा क्षेत्रमा ३ पुस्ता बिताइसकेका मेचीपारी भारत गलगलियाका दिपेन्द्र क्षेत्री भन्छन्, नेपाली दाजुभाइको सहयोग नभई हामी हाम्रा छोराछोरीको बिहेबारी पनि गर्न सक्दैनौँ। नेपालीको जग्गा भाडामा लिएर मकै लगाएका छौं। हामीसँग जग्गा छैन। हामी फरक देशका हौं भन्ने पनि लाग्दैन। जब मेची खोलाले धार परिवर्तन गर्दै गयो। त्यतिबेला भारतीयहरू सीमा मिच्ने निउँमा नेपालीलाई रासन कार्ड दिँदै नेपालीसँग भएको लालपुर्जासँगै जमिन पनि आफ्नो बनाउने अभियानै थालेको सीमाविद् बताउँछन्। सीमा व्यवस्थापनबारे दुवै देशलाई उत्तिकै खतरा रहेको सीमाविद्ले बताउँदै आएका छन्। सीमाविद् बुद्धिमान श्रेष्ठका अनुसार दुवै देश नेपाल र भारतले एक अर्कोबाट सुरक्षा खतरा छ भनिराखेको छ। नेपालमा योजना बनाउँछन्। भारतमा गएर तहल्का मच्चाउँछन् भन्ने भ्रम भारतलाई छ। नेपाललाई भारतले बर्सेनि सीमा मिचेको छ भन्ने छ। सीमाविद् श्रेष्ठ भन्छन्, अब्दुल कलिम, टुन्डा, यासिन भडकलजस्ता रेड नोटिसमा रहेका र सधैं तहल्का मच्चाउने आतंककारीहरू भारतविरुद्ध नेपालमा बसेर योजना बनाइरहेको भन्ने पनि भारतलाई छ। नेपालमा खुला सीमाका विषयमा २०२७ सालमा पहिलो नाकाबन्दी लागेको थियो। २०२७ सालमा नेपालमा भारतले नाकाबन्दी गर्नुको कारणचाहिँ भारतको खटनपटन नेपालले मान्न हिचकिचाउनाले दुई देशबीच राजनीतिक सम्बन्धमा तनाव आएको थियो। नेपालको पञ्चायती राजनीतिक परिस्थिति जस्तो भए तापनि नेपालले घुँडा टेक्ने मनसाय देखाएन। सीमा विवादको कुरा पनि त्यसबखत उठेको थियो। सीमाविद् बुद्धिनारायण श्रेष्ठका अनुसार उक्त नाकाबन्दी लामो समय रहेन। आपसी कुराकानीद्वारा सल्टियो। यस नाकाबन्दीबाट नेपाललाई खास नकारात्मक असर परेन। त्यसबखत नेपाल खाद्यवस्तु उत्पादनमा आत्मनिर्भरजस्तै थियो। नुन, मसलाजस्ता पदार्थमा निर्भर थियो। पेट्रोलियम पदार्थ नभएर जनजीवनमा खास असर पर्ने अवस्था थिएन। नेपालीको क्रयशक्ति त्यस्तो बढेको थिएन। खर्च गर्ने बजार पनि सीमित थियो। त्यसैले कसैलाई वास्तै भएन। नेपालीले ती दिन बिर्सिए। श्रेष्ठ भन्छन्, २०४५ को नाकाबन्दी यो नाकाबन्दीचाहिँ निकै कडा थियो। २०४५ चैत १० देखि नेपालको भारतसँग जोडिएको पारवहनका मूल १० नाका र अन्य ११ नाकामा भारतले एकाएक नाकाबन्दी गर्यो। यात्रु वारपार गर्नसमेत लगभग मुस्किल परेको थियो। केही महिनापछि जोगवनीविराटनगर र रक्सौलवीरगन्ज नाका हल्का गरियो। यो नाकाबन्दी नेपालमा पुनः प्रजातन्त्र प्राप्तिपछि २०४७ असार १७ देखि खुलेको थियो। त्यो समयमा लगभग १५ महिना नाकाबन्दी हुनुको पछाडिका कारण सीमाविद् श्रेष्ठ मोटामोटी पाँच कारण रहेको सुनाउँछन्। पहिलो, चीनबाट नेपालले एके४७ राइफल, एन्टी एयरक्राफ्ट गन तथा गोलीगठ्ठा भारतलाई सोध्दै नसोधी खरिद गयो भन्ने जिकिर भारतको थियो। दोस्रो, भारतले प्रस्ताव गरेको दुई देशबीचको सीमासम्बन्धी विषय लगायतका कुरामा नेपालले पटक्कै दिलचस्पी देखाएन। तीन, राजा वीरेन्द्र र प्रधानमन्त्री राजीव गान्धी बीचको प्रोटोकल भेदभावका कारण। चार, सोनिया गान्धीलाई पशुपतिनाथ दर्शन गर्न नदिएको कारण पनि थियो। पाँचौं, ऐनमौकामा नेपालभारत व्यापार पारवहन सन्धिको म्याद सकिने अवस्था थियो। व्यापार र पारवहन सन्धि छुट्याएर अलगअलग गर्ने वा एउटै गर्ने भन्ने सम्बन्धमा समेत कुराकानी मिलेन। त्यसपछि भारतले नेपालमाथि आर्थिक नाकाबन्दी घोषणा गर्यो। यी कुरा जेजस्तो भए पनि नाकाबन्दीको समय खाद्यान्न, नुन, तेल, मसला नपाएर एकै जना नेपाली भने मरेनन्। त्यसबखत पनि सीमा आसपास बस्ने नेपाली र भारतीयबीचमा एक किसिमको अपनत्व भने थियो। उनीहरू नेपालीलाई रातको समयमा लुकीछिपी सामान ल्याएर दिन्थे। तर मालसामानको अभाव र मूल्यवृद्धि भएको थियो। सरकारले पेट्रोलियम पदार्थ समेत अर्को देशबाट ल्याएको थियो। सीमाविद् श्रेष्ठ भन्छन्, खुला सीमा दुवै देशलाई छेक्न पिरल्लो भइरहेको छ। कोरोनाको समयमा पनि एउटा कुरा महसुस दुवै देशलाई के भयो भने, सीमा नियमन भइदिएको भए समातेर क्वारेन्टाइनमा राख्न सकिन्थ्यो। उनीहरू खुलेआमा आएर मकैबारीमा लुक्ने अझै धेरै समाजमा आएर धेरै जनालाई कोरोना फैलाउने क्रम रह्यो। श्रेष्ठका अनुसार अबको एक मात्र सीमामा गर्न सकिने भनेको एकीकृत सीमा व्यवस्थापन गरिनुपर्छ। त्यो गर्दा दुवै देशका जनतालाई पनि दुःख हुँदैन। सीमा क्षेत्रका बासिन्दा मिल्दा राम्रा र नराम्रा दुई कुरा हुने रहेछ। काँकडभिट्टा इलाका प्रहरी कार्यालयका इन्चार्ज प्रहरी नायब उपरीक्षक सुनील दाहाल भन्छन्, तस्करीजस्ता कुरा रोक्न एकदमै चुनौती हुने गर्छ। गत वर्षदेखि नेपालबाट भारतमा जाने र भारततर्फ नेपालमा जानेलाई पूर्वका मुख्य बोर्डर काँकडभिट्टा र जोगवनीमा परिचयपत्रका आधारमा अति आवश्यक काममा आवतजावत गर्न दिइएको थियो। साना नाकामा भने आवश्यकताका आधारमा आवतजावत गर्न दिइएको छ। सीमामा नियमन नहुँदा दुवै देशको सीमावर्ती क्षेत्रका बासिन्दालाई समस्या भएको भारतीय जनप्रतिनिधि जमिल मोहम्मद बताउँछन्। सीमा बासिन्दालाई असुरक्षा, अभावसँगै आरोपप्रत्यारोपमा पनि लाग्ने गर्छ। मोहम्मद भन्छन्, खोलाले धार परिवर्तन गर्दा, बाढीले पिल्लर बगाउँदा त्यसको अपजस पनि सीमामा बस्नेले पिल्लर सारे भन्ने आरोप लाग्छ। भारतीय सीमाविद् तथा प्रोफेसर बीसी उप्रेतीले एउटै मान्छे दिनको १० पटक पनि आवतजावत गर्दा विशेष परिचयपत्रको व्यवस्था हुनुपर्ने कुरा दुवै देशको सीमा बैठकमा राखेका थिए। उनले भनेका थिए, साना बोर्डरदेखि ठूला बोर्डरसम्म एउटै नियमन भयो भने खुला सीमामा नमीठा घटना घट्न सक्छन्। दुवै देशका सीमा क्षेत्रका बासिन्दा एक अर्कामा निर्भर छन्। त्यो एउटा पाटो हो। खुला सीमा सधैं खुला भने छाड्न नहुने कचनकवल क्षेत्रबाट प्रतिनिधित्व गर्ने प्रदेश १ का सांसद बसन्त बानियाँको बुझाइ छ। भन्छन्, सद्भाव एउटा ठाउँमा छ। कम्तीमा हरेक सीमा क्षेत्रमा परिचयपत्रको व्यवस्था गर्न सके राम्रै हो। तर, सीमा वारपार गर्ने नाकाबाहेक अन्यमा तारबारकै व्यवस्था गरिनुपर्छ। भारतसँग सीमा जोडिएको मेचीपारि गाउँका एक मात्र जनप्रतिनिधि अर्जुन राजवंशी भन्छन्, खुला सीमा छेक्न तारबार पनि लगाउने भन्ने सुनिन्छ। सीमा क्षेत्रका बासिन्दाबीचको आत्मीयतामा खलल पुग्न सक्छ। सीमा नियमनका लागि परिचयपत्र नै सबैभन्दा उत्तम हो। यस बिषयमा दुवै देशको ध्यान जाओस्।"
पक्राउ परेकालाई तत्काल रिहा गर्न बृहत् नागरिक आन्दोलनको माग,"काठमाडौं : बृहत् नागरिक अन्दोलनले गिरफ्तारीमा परेका नागरिक अगुवाहरूको रिहाइको माग गरेको छ। चिकित्सा शिक्षा आयोगमाथि राजनीतिक हस्तक्षेपलगायतका विषयमा विरोधमा उत्रिएका नागरिक अगुवा नारायण वाग्ले, खगेन्द्र संग्रौला, युग पाठकलगायत १८ जनालाई शुक्रबार बिहान ११ बजेतिर बालुवाटारबाट गिरफ्तारीमा परेका हुन्। गिरफ्तारीलगत्तै बृहत् नागरिक आन्दोलनले विज्ञप्ति जारी गर्दै पक्राउ परेकाहरूलाई तत्काल रिहा गर्न माग गरेको छ। उनीहरूलाई तत्काल रिहा नगरे कडा संघर्षका कार्यक्रम गर्न बाध्य हुने चेतावनीसमेत उनीहरूको छ। साहित्यकार एवं अभियन्ता खगेन्द्र संग्रौला, नारायण वाग्ले, युग पाठक, संजीव उप्रेती, अर्चना थापा, सरिता परियार, रिता परियार, प्रणेता, भास्कर गौतम, अनुभव अजित, घिमिरे युवराज, संगीत, भावना रावत, निर्घ नवीन, शशि विक्रम कार्की, सौरभ कार्की, सौरभ न्यौपाने र अन्जान बाबु पक्राउ परेका छन्। उनीहरूलाई प्रहरीले महानगरीय प्रहरी वृत्त कमलपोखरीमा राखेको छ। 'लोकतान्त्रिक प्रकृया र संविधानलाई नै घातक प्रहार गर्न उद्यत ओली सरकारले जनस्वास्थ्यको पक्षमा उत्रिएका अभियन्ताहरू लाई गिरफ्तार गर्दै आफ्नो सर्वसत्तावादी अनुहार फेरि प्रदर्शन गरेको छ,' हामी उहाँहरुको तत्काल रिहाइ गरिएन भने कडा संघर्षका कार्यक्रम गर्न हामी बाध्य हुने छौं,'विज्ञप्तिमा भनिएको छ।"
बालुवाटारबाट प्रदर्शनमा उत्रिएका नागरिक अगुवा पक्राउ,"काठमाडौं : बालुवाटारमा प्रदर्शनमा उत्रिएका नागरिक समाजका अगुवाहरुलाई प्रहरीले नियन्त्रणमा लिएको छ । प्रहरीले नागरिक अगुवाहरू नारायण वाग्ले,खगेन्द्र संग्रौला, युग पाठकलगायत नागरिक अगुवालाई पक्राउ गरेको हो। चिकित्सा शिक्षा आयोगमाथि राजनीतिक हस्तक्षेप भएको लगायतका विषयमा विरोध जनाउँदै बालुवाटारमा उत्रिएका नागरिक अगुवामाथि प्रहरीले हस्तक्षेप गरेको छ। प्रदर्शनकारीहरुले निजी अस्पताल खोल्न प्रधानमन्त्री खटिने, सरकारी अस्पतालबाट बिरामी लखेटिने,स्वास्थ्य सेवा हो व्यापार होइन, सरकार सेवक हो मालिक होइनलगायतका नारा लेखिएका प्लेकार्ड बोकेका थिए।"
"डोटीमा जीप दुर्घटना : एक जनाको मृत्यु, एक घाइते",डोटी : डोटीमा जीप दुर्घटना हुँदा एक जनाको मृत्यु भएको छ। दुर्घटनाबाट एक जना घाइते भएका छन्। धनगढीबाट कुखुराका चल्ला बोकेर बाजुरा जाँदै गरेको सुपप्र ०१०० च २६१५ नम्बरको जीप शुक्रबार बिहान ४ बजे दिपायल सिलगढी नगरपालिका४ समुहगाड सडकमा दुर्घटनामा परेको जिल्ला प्रहरी कार्यालय डोटीले जानकारी दिएको छ। मृत्यु हुनेमा जीप चालक कैलालीको धनगढी उपमहानगरपालिका५ तारानगर घर भएका ५० वर्षीय हुकुम शाह रहेको जिल्ला प्रहरी कार्यालय डोटीका सुचना अधिकारी प्रहरी नायव उपरीक्षक इन्द्रबहादुर मल्लले जानकारी दिए। जीपमा सवार २६ वर्षीय देवीकुमारी शाह घाइते भएकी छन्। घाइते देवीकुमारी चालक शाहको आफ्नै भतिनी रहेको खुल्न आएको छ। चालकको उपचारका क्रममा शैलेश्वरी अस्पताल दिपायलमा बिहान साढे ६ बजेतिर मृत्यु भएको हो भने घाइतेको सोही अस्पतालमा उपचार भइरहेको जनाइएको छ। उनको अवस्था सामान्य रहेको प्रहरीले जनाएको छ। जीप सडकबाट करिब एक सय मिटर तल खसेको थियो। दुर्घटनाको बारेमा थप अनुसन्धान भइरहेको प्रहरीले बताएको छ।
२४ घण्टामा कोरोनाबाट फिदिमका चार पुरुषको मृत्यु,फिदिम : पछिल्लो २४ घण्टाको अन्तरालमा कोरोना संक्रमणबाट फिदिम नगरपालिकाका चार पुरुषको मृत्यु भएको छ। शुक्रबार दुई जना पुरुषको मृत्यु भएको हो भने दुई जनाको बिहीबार मृत्यु भएको थियो। फिदिम ८ का ८१ वर्षीय बृद्ध र ५३ वर्षीय पुरुषको शुक्रबार मृत्यु भएको हो। ८१ वर्षीय बुद्धको बिहीबार एन्टिजेन परीक्षण गर्दा कोरोना पुष्टि भएको थियो। पाँचथर अस्पतालमा उपचार गराइरहेका उनलाई शुक्रबार अस्पतालले मृत घोषणा गरेको हो। ५३ वर्षीय पुरुषमा २४ गते कोरोना पुष्टि भएको थियो। उनको स्वास्थ्यमा जटिलता थपिएपछि थप उपचारका लागि झापाको बिर्तासीटी लगिएको थियो। शुक्रबार अस्पतालमै उलाई मृत घोषणा गरिएको बताइएको छ। फिदिम४ जोरसालका ६४ वर्षीय पुरुषलाई बिहीबार उपचारमा झापा लैजाँदै गर्दा इलाममा पुगेपछि मृत्यु भयो। उनलाई इलाम अस्पतालले मृत घोषणा गरेको थियो। फिदिम २ का ३० वर्षीय पुरुषको पनि बिहीबार मृत्यु भएको हो। केही दिन पाँचथर अस्पतालमा उपचार गराउँदा अक्सिजनको मात्रा सुधार देखिएपछि उनी होम आइसोलेसनमा थिए। होम आइसोलेसनमा रहेका युवकको बिहीबार घरमै निधन भएको पारिवारिक स्रोतले जनाएको छ।
कोरोनाको दोस्रो लहर : पाँचथरमा १० पुरुषको निधन,"फिदिम : दोस्रो चरणको कोरोना महामारीबाट फिदिम नगरपालिकाका पाँचसहित पाँचथरका १० जनाको निधन भएको छ । जनप्रतिनिधि, पत्रकार र शिक्षकसहित १० जना पुरुषको निधन भएको हो । पछिल्लो २४ घण्टाको अन्तरालमा फिदिम नगरपालिकाका चारजना पुरुषले कोरोना संक्रमणका कारण ज्यान गुमाए । शुक्रबार दुई जना पुरुषको निधन भएको हो भने दुई जनाको बिहीबार निधन भएको थियो । फिदिम ८ का ८१ वर्षीय वृद्ध र ५३ वर्षीय पुरुषको शुक्रबार निधन भएको हो । ८१ वर्षीय वृद्धको बिहीबार एन्टिजेन परीक्षण गर्दा कोरोना पुष्टि भएको थियो । पाँचथर अस्पतालमा उपचार गराइरहेका उनलाई शुक्रबार अस्पतालले मृत घोषणा गरेको हो । ५३ वर्षीय पुरुषमा २४ गते कोरोना पुष्टि भएको थियो । उनको स्वास्थ्यमा जटिलता थपिएपछि थप उपचारका लागि झापाको बिर्तासीटी लगिएको थियो । शुक्रबार अस्पतालमै उलाई मृत घोषणा गरिएको बताइएको छ । फिदिम ४ जोरसालका ६४ बर्षीय पुरुषलाई बिहीबार उपचारमा झापा लैजाँदै गर्दा इलाममा पुगेपछि उनको निधन भयो । उनलाई इलाम अस्पतालले मृत घोषणा गरेको थियो । फिदिम २ का ३० वर्षीय पुरुषको पनि बिहीबार निधन भएको हो । केही दिन पाँचथर अस्पतालमा उपचार गराउँदा अक्सिजनको मात्रा सुधार देखिएपछि उनी होम आइसोलेसनमा थिए । होम आइसोलेसनमा रहेका युवकको बिहीबार घरमै निधन भएको पारिवारिक स्रोतले जनाएको छ । यसअघि हिलिहाङ गाँउपालिकाका दुई, फिदिम नगरपालिका, फालेलुङ, कुम्मायक र फाल्गुनन्द गाउँपालिकामा स्थायी घर भएका एकएक गरी जम्मा सात पुरुषको ज्यान गएको थियो । बिहीबार र शुक्रबार फिदिमका चार पुरुषले ज्यान गुमाएसँगै फिदिमका पाँच पुरुषसहित पाँचथरमा १० जनाले ज्यान गुमाइसकेका छन् । सुरुमा फालेलुङ गाँउपालिका २ का ६० बर्षीय पुरुषको निधन भएको थियो । उनको पाँचथर अस्पतालमा उपचार गर्ने क्रममा निधन भएको हो । स्वासप्रश्वासमा समस्या भएपछि उनलाई उपचारका लागि अस्पताल ल्याइएको थियो । त्यस्तै गरी फिदिम बजारमा होटल व्यवसाय गर्दै आएका कुम्मायक गाँउपालिकाका ४५ बर्षीय पुरुषले पनि कोरोनाका कारण ज्यान गुमाए । उनको स्वास्थ्य अवस्था जटिल बनेपछि थप उपचारका लागि झापा लैजाने क्रममा बाटोमै निधन भएको जिल्ला प्रशासन पाँचथले जनाएको छ । हिलिहाङ गाउँपालिका ४ का वडाध्यक्ष श्रीप्रसाद सिगुको पनि कोरोनाकै कारण निधन भएको छ । झापाको बी एण्ड सी अस्पतालमा उपचारको क्रममा सिगुको निधन भएको थियो । सिगलाई लामो समयसम्म भेन्टिलेटरमा राखेर उपचार गर्दा पनि स्वास्थ्यमा सुधार नभएपछि अस्पतालमै उनको निधन भएको हो । कोरोना संक्रमणबाट नेपाल पत्रकार महासंघ पाँचथर शाखाका उपाध्यक्ष एकराज भण्डारीको अघिल्लो हप्ता निधन भयो । झापाको बिर्तासीटी अस्पतालमा उपचार गराएका भण्डारीको स्वास्थ्यमा सुधार नभएपछि निधन भएको महासंघ पाँचथरका अध्यक्ष गिरिराज बाँस्कोटाले जानकारी दिए । लामो समयसम्म भण्डारीलाई भेन्टिलेटरमा राखेर उपचार गराइएको थियो । फाल्गुनन्द गाँउपलिका ३ राँकेका ६४ वर्षीय एक पुरुषले पनि कोरोनाकै कारण ज्यान गुमाए । सामान्य रुघाखोकी र ज्वरो आएपछि उनी घरमा नै बसेका थिए । मत्युपछि एन्टिजेन परीक्षण गर्दा उनलाई कोरोना संक्रमण पुष्टि भएको हो । फिदिम बजारका व्यवसाय गर्दै आएका ५२ वर्षीय पुरुषको पनि कोरोना संक्रमणक कारण निधन भएको थियो । उनको बिराटनगरको कोभिड अस्पतालमा उपचारका क्रममा निधन भएको थियो ।"
बेलबारी दुर्घटनाको अनुसन्धान : हतियार र लागूऔषधको गिरोहसम्म पुग्यो,"विराटनगर : मोरङको बेलबारीमा पाँच जना घाइते हुने गरी भएको दुर्घटनामा प्रहरीले थालेको अनुसन्धान हतियार र लागूऔषध कारोबारीको गिरोहसम्म पुगेको छ। पूर्वपश्चिम लोकमार्गअन्तर्गत बेलबारी नगरपालिका१० भाउन्नेमा भएको दुर्घटनाको अनुसन्धान अघि बढाउँदा प्रहरी अवैध रुपले हतियार र लागूऔषधको कारोबार गरिरहेको गिरोहसम्म पुग्न सफल भएको हो। इलाका प्रहरी कार्यालय बेलबारीका प्रहरी निरीक्षक सरोज खनाल नेतृत्वको टोलीले बिहीबार साँझसम्ममा उक्त गिरोहमा संलग्न तीन जनालाई नियन्त्रणमा लिइसकेको छ। घटनाअनुसार बिहीबार बिहान ६ : १५ बजे भाउन्नेमा प्रदेश १०२०४१ प ८८८७ नम्बरको मोटरसाइकलले पैदल हिँडिरहेका दुई किशोर र एक वृद्ध पुरुषसहित तीन जनालाई ठक्कर दिएको थियो। प्रहरीका अनुसार आफैँ अनियन्त्रित भएको मोटरसाइकलको ठक्करबाट पैदल यात्री बेलबारी११ का १६ वर्षीय प्रीतम राई, १५ वर्षीय सन्देश दास र कानेपोखरी गाउँपालिका७ का ६५ वर्षीय दिलकुमार योगी घाइते भएका थिए। दुर्घटनामा मोटरसाइकल चालक मोरङकै सुन्दरहरैँचा नगरपालिका९ का ३५ वर्षीय चेवनकुमार धमला र पछाडि सवार २५ वर्षीय विशाल भनिने खेम भट्टराई पनि घाइते भए। घाइते पाँचै जनालाई उपचारका लागि बेलबारीस्थित नोबेल सामुदायिक अस्पतालमा भर्ना गरिएको थियो। पूर्वबाट पश्चिमतर्फ आउँदै गरेको मोटरसाइकलमा सवार रहेका धमला र भट्टराईको अवस्था सामान्य छ। अरु तीन जनालाई थप उपचारका लागि विराटनगरको न्युरो अस्पतालमा ल्याइएको प्रहरीले जनाएको छ। मोरङ प्रहरी प्रमुख एसपी सन्तोष खड्काका अनुसार दुर्घटनामा परेर घाइते भएकामध्ये धमला र भट्टराईका साथमा रहेको झोला नियन्त्रणमा लिएर प्रहरीले खानतलासी गरेको थियो। झोलामा लागूऔषध आठ सय ९२ पिस नाइट्राभेट ट्याब्लेट र लगभग १४ ग्राम चरेसजस्तो देखिने कालो पदार्थ फेला परेको जानकारी खड्काले दिए। उनका अनुसार झोलामा लागूऔषध बरामद भएपछि दुवै जनालाई नियन्त्रणमा लिएर थप अनुसन्धान अघि बढाउँदा मुख्य कारोबारीसम्म प्रहरी पुग्न सफल भएको हो। अनुसन्धानका क्रममा धमला र भट्टराईले सुनवर्षी नगरपालिका८ का अब्बास मियाँबाट आफूहरुले लागूऔषध खरिद गरेर ल्याएको बताएका थिए। त्यसपछि सुनवर्षीस्थित मियाँको घरमा छापा मारेर खानतलासी गर्दा हतियार र अरु लागूऔषध फेला परेको जानकारी एसपी खड्काले दिए। उनका अनुसार घरमा लुकाएर राखेको अवस्थामा एउटा कटुवा पेस्तोल, दुई राउण्ड गोली, छ सय ट्याब्लेट नाइट्राभेट र दुई बोतल डाइलेक्स डिसी नामक लागूऔषध तथा एउटा चक्कु बरामद भएपछि मियाँलाई पनि पक्राउ गरेर कारबाहीको दायरामा ल्याइएको छ। मोटरसाइकलका कारण भएको एउटा दुर्घटनामा पाँच जना घाइते भएपछि प्रहरीले गम्भीर ढंगले अनुसन्धान थालेको थियो। त्यस क्रममा मोटरसाइकलमा सवार रहेका घाइतेले बोकेको झोलामा लागूऔषध फेला पयो, एसपी खड्काले भने, अनुसन्धानको दायरा फराकिलो पारेर लगिएपछि लागूऔषध बिक्री गर्नेको पनि पहिचान खुल्यो। घर खानतलासी गर्दा थप लागुऔषध र हतियार नै फेला परेपछि पक्राउ गरियो। मियाँ लागूऔषधका पुराना कारोबारी रहेको सूचना यसअघि नै पाए पनि प्रहरीले यथेष्ठ प्रमाणको अभावमा उनलाई पक्राउ गर्न सकिरहेको थिएन। तर उनैले लागूऔषध बेचेकाहरु दुर्घटनामा परेपछि मियाँले चलाइरहेको अवैध धन्दाका बारेमा पत्ता लगाउन प्रहरी सफल भएको हो। एसपी खड्काका अनुसार प्रारम्भिक अनुसन्धानबाट मियाँ लागूऔषध र हतियार भारतबाट नेपाल भित्र्याउने गिरोहमा आवद्ध रहेको खुलेको छ। भारतबाट ल्याउँदै घरमै डिलर सञ्चालन गरेर लागूऔषध र हतियार बिक्री गर्ने गरेको पाइएको उनले बताए। पक्राउ परेका तीनै जनाविरुद्ध लागूऔषध र हातहतियार खरखजना ऐनअन्तर्गत मुद्दा चलाउने तयारी प्रहरीले गरेको छ।"
