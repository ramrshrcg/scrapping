शीर्षक,विवरण
नेपाल सुपर लिग : पोखरालाई पराजित गर्दै धनगढी शीर्ष स्थानमा,काठमाडौं : धनगढी एफसी नेपाल सुपर लिग (एनएसएल) प्रतियोगिताको शीर्ष स्थानमा उक्लिएको छ। बुधबार पोखरा थण्डर्सलाई १० ले पराजित गर्दै धनगढी शीर्ष स्थानमा उक्लिएको हो। त्रिपुरेश्वरस्थित दशरथ रंगशालामा भएको खेलमा धनगढीको जितमा दर्शन गुरुङले निर्णायक गोल गरे। पहिलो हाफमा धनगढीमाथि निरन्तर दबाबमा राखेको पोखराल गोल गर्न नसक्दा पराजित भएको हो। थुप्रै अवसर गुमाएको पोखराको पोस्टमा धनगढीका दर्शनले खेलको ६८ औं मिनेटमा गोल गर्दै १० को अग्रता दिलाएका हुन्। यो जितसँगै धनगढीले ५ खेलबाट १० अंक जोडेको छ। जितसँगै धनगढी प्रतियोगिताको प्लेअफ पुग्ने पहिलो टिमसमेत बनेको छ। पोखरा पाँच खेलमा ५ अंक जोड्दै पाँचौँ स्थानमा छ।
बाजुरामा कोरोनाबाट एक महिलाको मृत्यु,बाजुरा : जिल्ला अस्पताल बाजुरामा कोरोना संक्रमित एक महिलाको उपचारका क्रममा मृत्यु भएको छ । बाजुरामा दोस्रो लहरको कोरोनाबाट मृत्यु भएको यो पहिलो घटना हो । जिल्लको गौमुलगाउँपालिका ३ घर भइ हाल बडिमालिका नगरपालिका ९ मा अस्थाइ बसोवास गर्दै आएकी ५५ वर्षीया महिलाको मृत्यु भएको जिल्ला अस्पताल बाजुराका कोरोना फोकल प्रसन चुडामणी पन्तले जानकारी दिएका छन् । मंगलबार राति स्वास्थ्यमा समस्या आएपछि जिल्ला अस्पतालमा भर्ना गरिएको थियो। कोरोना पोजिटिभपछि जिल्ला अस्पतालको भेन्टिलेटरमा उपचारका क्रममा बुधबार दिउँसो मृत्यु भएको कोरोना फोकल प्रसन चुडामणी पन्तले बताए । कोरोना संक्रमित महिला पहिलेदेखि पेटको क्यान्सरबाट ग्रस्रित रहेको जिल्ला अस्पताल बाजुराका कार्यालय प्रमुख प्रकाश जोशीले बताए । कोरोनाबाट मृत महिलाको नेपाली सेनाले आजै दाहासंस्कार गर्ने प्रमुख जिल्ला अधिकारी गोपालकुमार अधिकारीले बताए । बाजुरामा दोस्रो भेरियन्टसहितको कोरोना भाइरस दिनप्रतिदिन बढ्दै गएको छ । कोरोना संक्रमण दर बढ्दै गएपछि बुधबार बिहान ५ बजेदेखि ३१ गतेसम्म जिल्लामा निषेधाज्ञा जारी गरिएको छ ।
स्थानीय तहले बेवास्ता गर्दा संक्रमितको शव २ दिनदेखि शव गृहमै,"परासी : कोरोना संक्रमणले मृत्यु भएकी पश्चिम नवलपरासी रामग्राम नगरपालिका४ की ४५ वर्षीया महिलाको २ दिनदेखि शव व्यवस्थापन हुन सकेको छैन । नगरपालिकाले व्यवस्थापनमा ढिलाइ गर्दा शव अस्पतालको शव गृहमा राखिएको हो । हामीले मृत्यु हुने वित्तिकै शव व्यवस्थापनका लागि सम्बन्धित स्थानीय तहलाई जानकारी दिने गरेका छौं । अन्यले तत्कालै लगेका छन् । रामग्रामले भने अहिलेसम्म नलैजाँदा २ दिनदेखि जिल्ला अस्पतालको शव गृहमा राखिएको छ , ' पृथ्वीचन्द्र जिल्ला अस्पतालका मेडिकल सुपरिटेण्डेण्ट डा मोहम्मद नुरुल होदाले भने। शव व्यवस्थापनका लागि जग्गाको खोजी भइरहेकाले ढिलाइ भएको नगरपालिकाका प्रमुख प्रशासकीय अधिकृत राजेश पन्थीले बताए । नगरपालिकाले वडा नं४,५ र ६ का लागि झरही खोला र वडा नं १, २ र ३ का लागि वडा नं १ मा जग्गा व्यवस्थापन गर्ने निर्णय गरेको छ । तर उक्त शव व्यवस्थापन गर्न खोज्दा स्थानीयले विरोध गरेकाले समस्या आएको पन्थीको भनाई छ । १८ वटा वडा रहेको नगरपालिकामा ६ वटा वडाहरुका लागि जग्गा व्यवस्थापन गरेपनि अन्य वडाका लागि भने जग्गाको खोजी गर्न नसकिएको पन्थीको भनाइ छ । नगरपालिका क्षेत्रमा दैनिकजसो संक्रमणका कारण ज्यान गुमाउनेको संख्या बढ्दो छ। पछिल्लो पटक जिल्लामा कोरोनाको संक्रमण भयावह बन्दै गएको छ । वैशाख पहिलो सातादेखि बुधबारसम्म जिल्लामा संक्रमणका कारण २४ जनाको मृत्यु भएको छ । हालसम्म संक्रमणबाट मृत्यु हुनेको संख्या ५७ पुगको स्वास्थ्य कार्यालयका कोरोना फोकल पर्सन देविलाल पौडेलले जानकारी दिए ।"
भक्तपुरमा २४ घन्टाभित्र ४ जना कोरोना संक्रमितको मृत्यु,"भक्तपुर : भक्तपुरमा गएको २४ घन्टामा कोरोना भाइरस संक्रमणबाट ४ जनाको मृत्यु भएको छ । यसअघि पनि एकैदिन ४ जना संक्रमितको मृत्यु भएको थियो । नयाँ भेरियन्टसहितको कोरोना भाइरस संक्रमण फैलिएपछि यहाँ मर्ने संक्रमितको संख्या ११ पुगेको स्वास्थ्य कार्यालय भक्तपुरले जनाएको छ । नयाँ भेरियन्टसहितको कोरोना भाइरस संक्रमण फैलिनुअघि भक्तपुरमा एकसय २८ जना संक्रमितको मृत्यु भएको थियो तर अहिले मर्नेको संख्या एकसय ३९ पुगेको स्वास्थ्य कार्यालयका प्रमुख कृष्ण मिजारले जानकारी दिए । भक्तपुरमा ८९ जना पुरुष र ५० जना महिला संक्रमितको मृत्यु भएको हो । उनका अनुसार गएको २४ घन्टामा एक पुरुष र ३ महिला संक्रमितको मृत्यु भएको हो । जसअनुसार मध्यपुर थिमि नपामा एक महिला र एक पुरुष गरी दुईजनाको मृत्यु भएको प्रमुख मिजार बताउँछन् ।भक्तपुर र चाँगुनारायण नपाका एकएक महिला संक्रमितको मृत्यु भएको छ, उनले भने । भक्तपुरका ४ नपा भने सबैभन्दा बढी भक्तपुरका ३१ पुरुष र १८ महिला गरी ४९ जना संक्रमितले ज्यान गुमाएका छन् । भक्तपुरपछि मध्यपुर थिमि नपाका ३२ पुरुष र १६ महिला गरी ४८ जना संक्रमितको मृत्यु भएको छ । त्यस्तै सूर्यविनायक नपाका १८ पुरुष र १३ महिला गरी ३१ जना र चाँगुनारायण नपाका ८ पुरुष र ३ महिला गरी ११ जना संक्रमितले ज्यान गुमाएका छन् । यहाँ सक्रिय संक्रमितको संख्या २ हजार ४ सय ८४ जना पुगेका छन् । जसअनुसार एकहजार ३ सय ६२ पुरुष र एकहजार एक सय २२ जना महिला रहेका छन् ।"
नवीनराजको निर्देशनमा 'आफ्नोपन' सार्वजनिक (भिडियो),काठमाडौँ: विपिन किरणको शब्द तथा रगुन रगुङ र मेलिना राईको स्वरमा नयाँ गीत 'आफ्नोपन' सार्वजनिक भएको छ । नारायण सुवेदीको कम्पोज र फणिन्द्र राईको एरेन्जमा तयार भएको गीतको भिडियोमा नवीनराज शिवभक्ति र सविता अधिकारीले मुख्य अभिनय गरेका छन् । भिडियोको निर्देशन नवीनराज शिवभक्तिले नै गरेका हुन् । गायक समेत रहेका नवीनराजले म्यूजिक भिडियोको निर्देशनमा आफ्नो कौशल देखाएका छन् । रोशन कार्कीको सिनेम्याटोग्राफीको उक्त भिडियोलाई प्रेम बलामपाकीले एडिट गरेका हुन् । गितको रेकर्डिङमा राजेश र साजनको भूमिका छ भने मिक्सिङमा किशोर थापाले काम गरेका छन् । ए वान ङ्गयूजिसियन स्टुडियोले गीत बजारमा ल्याएको । भिडियो :
प्रदेश १ मन्त्रिपरिषद् बैठक : कोरोना नियन्त्रणमा खटिदा मृत्यु भए २५ लाख क्षतिपूर्ति,"विराटनगर : प्रदेश १ सरकारले कोरोना भाइरस (कोभिड१९) नियन्त्रणमा खटिएका चिकित्सकसहित अन्य कर्मचारीको निधन भए २५ लाख रुपैयाँ क्षतिपूर्ति रकम परिवारलाई दिने भएको छ। बुधबार बसेको प्रदेश १ मन्त्रिपरिषद् बैठकले मृतकका परिवारलाई क्षतिपूर्तिस्वरूप नेपाल सरकारले प्रदान गर्ने क्षतिपूर्ति रकमसँग दोहोरो नहुने गरी प्रदेश सरकारबाट सो रकम दिने निर्णय गरेको हो। प्रदेश सरकारद्वारा खटाई कोभिड१९ को पहिचान, निदान, उपचार, बिरामीको ओसारपसार र शव व्यवस्थापनमा प्रत्यक्ष रूपमा संलग्न भएका चिकित्सक, स्वास्थ्यकर्मी, चालक र सफाइकर्मीका साथै कर्मचारीको कोभिड१९ का कारणबाट मृत्यु भएमा उक्त रकम प्रदान गरिने सामाजिक विकासमन्त्री उषाकला राईले बताइन्। मन्त्रीपरिषद बैठकले क्षतिपूर्ति दिनेसहितका ५ वटा निर्णय गरेको छ, उनले भनिन्, स्वास्थ्यकर्मीसहित कोरोना संक्रमण नियन्त्रणमा खटिनेका लागि विषेश व्यवस्था गर्ने अधिकांश निर्णय छन्। बैठकले कोरोना नियन्त्रणमा खटिएका स्वास्थ्यकर्मीसहित कर्मचारी संक्रमित भइ बिरामी भएमा प्रदेश सरकारले तोकेको सरकारी तथा निजी अस्पतालमा उपचार गर्दा लागेको सम्पूर्ण खर्च पनि प्रदेश सरकारले व्यहोर्ने निर्णय गरेको छ। साथै, यसरी कोभिड१९ बाट संक्रमित भइ होम आइसोलेसनमा बस्न सक्ने अवस्था नभइ घरबाहिर संस्थागत वा होटल आइसोलेसनमा बस्दा लागेको सम्पूर्ण खर्च समेत प्रदेश सरकारले व्यहोर्ने बताइएको छ। यस्तै प्रदेश सरकारद्वारा सञ्चालित कोशी अस्पताल, कोभिड१९ उपचार केन्द्र, विराटनगर, प्रदेश जनस्वास्थ्य प्रयोगशाला, विराटनगर तथा प्रदेश सरकार मातहतका सम्पूर्ण अस्पतालको कोभिड वार्डमा प्रत्यक्ष रूपमा खटिने चिकित्सक, स्वास्थ्यकर्मी, चालक र सफाइकर्मीका साथै कर्मचारीहरूलाई सुरू तलव स्केलको पचास प्रतिशत जोखिम भत्ता प्रदान गर्ने पनि निर्णय बैठकले गरेको छ। बैठकले उपचारमा संलग्नलाई घरमा बस्ने वातावरण नभए होटल क्वारेन्टाइनमा राख्नेदेखि उनीहरु संक्रमित भए उपचार गर्ने सम्मका सम्पूर्ण व्यवस्थापन प्रदेश सरकारले गर्ने निर्णय भएको मन्त्री राईले बताइन्। क्षतिपूर्ति, उपचार, जोखिम भत्ता तथा क्वारेन्टिन बापतको खर्च प्रदेश सरकार, सामाजिक विकास मन्त्रालयको लागि विनियोजित बजेटबाट भुक्तानी गर्ने बताइएको छ।"
नेता सत्ताको खेलमा : भुइँमा छट्पटिदै संक्रमित !,"भैरहवा : अस्पतालका शैय्या भरिएका छन्। संक्रमित अस्पताल बाहिर छट्पटिदै छन्। आफन्तको रुवाबासी छ। उपचारका लागि गुहार गर्दैछन्। कोही संक्रमितलाई ह्विलचेयर बसालेर डुलाउँदै छन्। अक्सिजन सकिएर कोही सिलण्डर गुडाएर लग्दैछन्। भारतकै यस्तो दृश्य हामीले टेलिभिजनमा केही दिनअघिसम्म हेर्दै आएका थियौँ। तर, यो दृश्य भारतको नभई भैरहवाको हो। रुपन्देही जिल्लामा संक्रमणको अवस्था विकराल भइसकेको छ। संघीय र प्रदेश सरकार राजनीतिमा व्यस्त छ भने स्थानीय सरकारहरुलाई वास्तै छैन। जिल्लामा संक्रमणको रोकथामका लागि निषेधाज्ञा लगाइएको छ। तर, प्रशासनले स्वास्थ्य मापदण्ड पालना गर्ने नाममा सबै किसिमका उद्योग र सार्वजनिक गाडी संचालनमा छुट दिँदा संक्रमण झनै फलिएको छ। जसको परिणाम सर्वसाधारण संक्रमित भएर ज्यान गुमाउनु परेको छ। अवस्था यति भयावह छ संक्रमण फैलिनुका साथै सर्वसाधरणले भटाभट ज्यान गुमाउन थालेका छन्। स्वास्थ्य कार्यालय रुपन्देहीका अनुसार जिल्लामा जारी निषेधाज्ञाको अवधिको सात दिनमा मात्र ५२ जना संक्रमितले ज्यान गुमाएका छन् भने ३ हजार सात सय ४२ जना संक्रमित भएका छन्। जिल्लामा सक्रिय संक्रमितको संख्या ४ हजार ९ सय ५५ पुगेको छ भने २ सय ३३ जनाको मृत्यु भएको छ। कोभिड अस्पतालका शैय्याहरु भरिएका छन्। एउटा शैय्याका लागि संक्रमित छट्पटिनु परेको छ। उपचारको अभावमा मृत्युवरण गर्नेको संख्या बढ्न थालेको छ। रुपन्देहीमा भारतको दिल्लीको अवस्था देखिन थालेको छ। भैरहवाको सरकारी भीम अस्पतालमा शैय्याको अभावमा संक्रमितको उपचार समस्या देखिएको छ। अस्पताल आएका संक्रमितको उपचारका लागि शैय्या अभाव भएपछि भुइँमै अक्सिजनको सहारा लिएर बस्नुपर्ने बाध्यता छ। निजी अस्पताल संक्रमितको उपचारमा आनाकारी गरिरहेका छन्। कतै भनसुन गरेर भर्ना गरे पनि मनपरी शुल्कले ढाँड सेक्दै छन्। अस्पतालमा आफन्तको रुवाबासी भएपछि अक्सिजन सहारामा भएपनि भुइँमै उपचार गर्न बाध्य भएको भीम अस्पतालका सूचना अधिकृत नारायण पोखरेलले जानकारी दिए। अक्सिजन सहितको शैय्या बिरामीले भरिभराउ भएपछि आएका बिरामीलाई भुइँमै उपचार गर्न बाध्य छौँ, सूचना अधिकृत पोखरेलले अन्नपूर्णसगँ भने, अस्पतालमा जटिल अवस्थाका संक्रमित आउनेको संख्या बढ्दो छ, संख्या अझै बढ्दै गएमा र हामी यस्तै रहेमा उपचार गर्नमा समस्या पर्छ। भीममा अस्पतालमा कोभिड संक्रमितको उपचारका लागि अक्सिजन सहित २७ वटा शैय्या छन्। अस्पतालमा हाल ४१ जना संक्रमित उपचारत छन्। जसमध्ये चारजना आईसीयूमा, १८ जना एचडीयूमा छन् भने बाँकी आकस्मिक कक्षमा उपचारत छन्। कोभिड बिरामी निको वा मृत्यु भएपछि मात्र शैय्या खाली हुन्छन्। शैय्या खाली भएपछि मात्र अर्को संक्रमितले शैय्यामा उपचार पाउन्छन्। अस्पतालमा जनशक्ति अभाव अस्पतालमा जनशक्तिको पनि अभावले समस्या उत्पन्न भएको छ। अस्पतालमा अहिले कोभिड डेडिकेटेड चारजना मेडिकल अफिसर, २ कन्सलटेन्ट र १४ नर्सिङ स्टाफ छन्। यस अतिरिक्त ५ जना कार्यालय सहयोगी र ५ जना प्यारामेडिक रहेको तथा जनशक्तिको थप गर्ने तयारी भइरहेको सूचना अधिकृत पोखरेलले बताए। समाजिक अभियन्ता प्रयाख्त बन्जाडेले भीम अस्पतालले हालसम्म विभिन्न कठिनाइका बाबजुद पनि बिरामीको उपचार गरिरहेको बताए। उनले अस्पतालमा जनशक्ति अभाव लगायत समस्या देखिएकोले राजनीति गर्नमा व्यस्तमा रहेको प्रदेश सरकार राजनीतिलाई थाती राखेर संक्रमितको उपचारमा ध्यान दिनुपर्ने सुझाए।"
कोरोना अन्त्यको कामना गर्दै धर्मगुरुद्वारा विशेष पूजा,"नेपालगन्ज : कोरोना हट स्पट बाँकेका विभिन्न धर्र्मका धर्मगुरुहरुले महामारी अन्त्यको कामना गर्दै एक साथ आआफ्ना धार्मिकस्थलमा विशेष पूजा अर्चना र प्रार्थना गरेका छन्। अन्तर धार्मिक तथा सामाजिक सदभाव मञ्च नेपालगन्जको आह्वानमा बुधबार साँझ आधा घण्टासम्म नेपालगन्जका मन्दिर, मस्जिद, गुम्बा, गुरुद्वारा र चर्चमा एकै साथ पूजा अर्चना र प्रार्थना गरेका हुन्। मञ्चका अध्यक्ष बागेश्वरी मन्दिरका मूल महन्त चन्द्रनाथ योगीका अनुसार शक्तिपीठ बागेश्वरी मन्दिर, जामा मस्जिद, बौद्ध गुम्बा, ज्योति विकास चर्च र गुरुद्वारामा आआफ्ना धार्मिक विधि अनुसार पूजा र प्राथना गरेका हुन्। विशेष पूजा र प्राथनापछि बागेश्वरी मन्दिर परिसरमा भेला भएका महन्त योगी, मुस्लिम मौलाना अब्दुल मौलाना मञ्जरी, बौद्ध धर्मगुरु गुणबहादुर लामा, ज्योति विकास चर्चका पास्टर डम्बरबहादुर थापा र शिख धर्मगुरु राजेन्द्रसिंह सदरदारले आआफ्ना धार्मिक अनुयायी र भक्तहरुलाई कोरोनाको बेलामा सकेसम्म घरभित्रै बसेर सुरक्षित रहनु, अत्यावश्यक काममा जाँदा स्वास्थ्यका मापदण्ड पालना गर्न र निषेधाज्ञाको पालना गर्न आग्रह गरेका थिए। उनीहरु सबैको एउटै जोड थियो, हामीले कोरोनाको महामारी धेरै भयो। अब सहन सक्दैनौं। यस्तो विपद्को घडीमा अग्रमोर्चामा खटिने स्वास्थ्यकर्मी र सुरक्षाकर्मीलाई शक्ति मिलोस्। भनेर कामना गरेका छौं। कार्यक्रममा बाँकेका प्रमुख जिल्ला अधिकारी शिवराम गेलाल र नेपालगन्ज उपमहानगरपालिका उपप्रमुख उमा थापा मगरले स्वास्थ्यका मापदण्ड पालना गर्न सर्वसाधारणसँग आग्र्रह गरेका थिए। कोरोनाबाट निधन भएका व्यक्तिको आथ्माको चीर शान्तिको कामना, संक्रमितको शीघ्र स्वास्थ्य लाभको कामना, बिरामीहरुका परिवार र उपचारमा दिनरात खटेका स्वास्थ्यकर्मीसहित सब नेपालीको मनोबल बढाउन द्वीप प्रज्ज्वलन कार्यक्रम आयोजना गर्न लागिएको मञ्चले जनाएको छ।"
दार्चुलामा कोरोना संक्रमितको मृत्यु,दार्चुला : दार्चुलाको मार्मा गाउँपालिकामा एकजना कोरोना संक्रमितको मृत्यु भएको छ । मार्मा गाउँपालिका ३ घर भएका ५१ वर्षीय पुरुषको बुधबार उपचारको क्रममा मृत्यु भएको हो । मार्मा गाउँपालिकाको लटिनाथ स्वास्थ्य चौकीमा उपचारर्थ पुरुषको मृत्यु भएको जिल्ला स्वास्थ्य कार्यालय दार्चुलाले जनाएको छ । कोरोना संक्रमण पुष्टि भएपछि लटिनाथ स्वास्थ्य चौकीमा भर्ना भएका उनको उपचारकै क्रममा मृत्यु भएको स्वास्थ्य कार्यालय दार्चुलाका कोभिड फोकल व्यक्ति विरेन्द्रराज भट्टले बताए।
एमाले शीर्ष नेतासहित प्रधानमन्त्री ओली देउवा निवास बूढानीलकण्ठमा,"काठमाडौं : एमाले अध्यक्ष एवम् प्रधानमन्त्री केपी ओली पार्टी शीर्ष नेतासहित प्रमुख प्रतिपक्षी दल नेपाली कांग्रेसका सभापति शेरबहादुर देउवा निवास बूढानीलकण्ठ पुगेका छन्। प्रधानमन्त्री ओली उपप्रधानमन्त्री ईश्वर पोखरेल, गृहमन्त्री रामबहादुर थापा बादल, अर्थमन्त्री विष्णु पौडेल, एमाले नेता सुवास नेम्वाङसहित देउवा निवासमा पुगेका हुन्। कांग्रेस विश्वासको मतको विपक्षमा समर्थन फिर्ता लिँदै माओवादीले भन्यो, संविधान मिचेर ओली निरंकुश बाटोमा उपेन्द्र निवासमा प्रचण्डमाधवसहित शीर्ष नेताबीच भेटवार्ता लुम्बिनीका एमाले प्रदेशसभा सदस्य अमरबहादुर डाँगीले दिए राजीनामा ओलीविरुद्ध कांग्रेस, माओवादी, एमाले नेपाल र जसपा यादव समूहको गठबन्धन नेपाली कांग्रेस, माओवादी केन्द्र, एमालेकै माधवकुमार नेपाल समूह र जनता समाजवादी पार्टी (जसपा) उपेन्द्र यादव समूहले राष्ट्रियसभाको उपनिर्वाचनमा गठबन्धन गर्ने तयारी गरेपछि प्रधानमन्त्री ओली देउवा निवास पुग्नुलाई महत्वका साथ हेरिएको छ। बूढानीलकण्ठमा कांग्रेस सभापति देउवासँँगै वरिष्ठ नेता रामचन्द्र पौडेल, उपसभापति बिमलेन्द्र निधि, महामन्त्री शशांक कोइराला, पूर्णबहादुर खड्का र सहमहामन्त्री प्रकाशशरण महत सहभागी छन् । जेठ ६ गतेका लागि बागमती प्रदेशको रिक्त राष्ट्रियसभा सदस्यको उपनिर्वाचनमा एमालेले गृहमन्त्री बादललााई उम्मेदवार बनाउने निर्णय गरेको छ भने विपक्षी गठबन्धनले डा खिमलाल देवकोटालाई उम्मेदवार बनाउने सहमति गरेको छ। यो सहमति लगत्तै प्रधानमन्त्री ओलीले देउवासँग समसामयिक राजनीतिक विषयमा शीर्ष नेताका साथमा छलफल सुरु गरेका हुन्। माओवादीबाट निर्वाचित बादलले उनको दल माओवादी केन्द्र त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बूढानीलकण्ठको यो भेटलाई वैशाख २७ गतेका लागि आह्वान गरिएको प्रतिनिधिसभाको विशेष अधिवेशनको तयारीको रुपमासमेत हेरिएको छ। प्रधानमन्त्री ओलीले सोमबारबा लागि प्रतिनिधिसभाको विशेष अधिवेशन आह्वान गरेका छन्। अधिवेशनको प्रयोजन भने विश्वासको मत लिने रहेको छ।"
भारतबाट आउनेलाई राख्न पर्यटन मन्त्रालयले तोक्यो आठ होटल,"काठमाडौं : संस्कृति, पर्यटन तथा नागरिक उड्डयन मन्त्रालयले भारतबाट नेपाल आउने यात्रुलाई क्वारेन्टिनमा राख्नका लागि आठ होटललाई सूचीकृत गरेको छ । नेपाल भारतबीच कायम सुविधाअन्तर्गत भारतबाट हवाई उडानमार्फत आउने यात्रुलाई १० दिन अनिवार्य क्वारेन्टिनमा राख्नका लागि होटल सूचीकृत गरिएको हो । मन्त्रालयले क्वारेन्टिनका लागि बुधबार जारी गरेको होटलमा गोदावरीको भ्यू भृकुटी, गुहेश्वरीस्थित माधव होटेल, एयरर्पोटस्थित एयरर्पोट होटेल, गौसालाको अमादब्लम होटेल, रिडर्स इन र आनन्द आश्रम तथा जगातीस्थित फार्म हाउस रिर्सोट र एवान रिर्सोट रहेका छन् । यी होटेलमा १० देखि ९१ कोठा उपलब्ध छन् । उल्लेखित होटलको विवरण नेपाल पर्यटन बोर्डले आवश्यकताअनुसार समयसमयमा अधावधिक गरी सरोकारवालालाई सूचित गर्ने मन्त्रालयले जारी गरेको सूचनामा भनिएको छ । सूचीकृत होटलले यात्रुलाई विमानस्थलदेखि होटलसम्म यात्रुलाई ल्याउनुका साथै खाना तथा बसोबासको व्यवस्था मिलाइएको छ। मूल्यअभिवृद्धि कर र सेवा शूल्कसहित बढीमा प्रतिव्यक्ति रु तीन हजारसम्म मात्र शूल्क लिनसक्ने गरी होटल दर कायम गरिएको छ । नेपाल वायुसेवा निगम र एयर इण्डियाको समन्वयमा नेपाल पर्यटन बोर्डले यात्रुको विवरण लिने र यात्रुको क्वारेन्टिन व्यवस्थापनमा सहयोग गर्ने गरी जिम्मेवारी तोकिएको पनि सूचनामा उल्लेख छ । यात्रु अनिवार्य १० दिन क्वारेन्टिन बस्नु पर्नेछ । त्यसरी नबसेको पाइएमा होटेलले प्रहरीलाई खबर गर्नुपर्नेछ । मन्त्रिपरिषद्को वैशाख १९ गते भएको बैठकले नेपाल र भारतबीच एयर बबल प्रणाली अनुसार सातामा बढीमा दुई उडान हुने र यसरी आउने यात्रुले यात्रुले १० दिन क्वारेन्टिनमा बस्नु पर्ने निर्णय गरेको थियो । स्वास्थ्य मापदण्डको पूर्ण पालना गरी पर्यटन मन्त्रालयले सूचिकृत गरेका होटलमा १० दिन अनिवार्य क्वारेन्टिनमा बस्ने व्यवस्था मिलाउने निर्णय गरेको थियो । पर्यटन मन्त्रालय, पर्यटन बोर्ड र नेपाल प्रहरीको संयुक्त टोलीले होटेल क्वारेन्टिनमा बसे नबसेको दैनिक अनुगमन गरी कोभिड१९ सङ्कट व्यवस्थापन केन्द्रमा दैनिक प्रतिवेदन पेश गर्नुपर्नेछ । होटेल क्वारेन्टिनमा बस्नुपर्ने यात्रुले स्वास्थ्य मापदण्ड पालना नगरेको र क्वारेन्टिनमा नबसेको पाइएमा सङ्क्रामक रोग ऐन, २०२० बमोजिम मुकरर अधिकारीसमक्ष कार्बाहीका लागि लेखि पठाउनुपर्ने छ । कोभिड१९ महामारी नियन्त्रणका लागि सरकारले वैशाख २३ गते रातिदेखि अन्तरराष्ट्रिय उडान स्थगन गर्ने निर्णय गरेको छ । कोभिड महामारीको जोखिम नियन्त्रणकालागि सरकारले गत वैशाख १६ देखि काठमाडौँ उपत्यकासहित देशका विभिन्न जिल्लामा निषेधाज्ञा लागू गरेको छ । रासस"
"रोल्पामा एकैदिन २६ जनामा संक्रमण, संक्रमितको संख्या १२६ पुग्यो","रोल्पा : रोल्पा नगरपालिकाले जिल्लाको सदरमुकाम लिबाङमा ५० वेडको आइसोलेसन सेन्टर संचालनमा ल्याएको छ । पूर्वसभामुख एवं संघीय सांसद कृष्णबहादुर महराले सेन्टरको बुधबार उद्घाटन गरे । नगरपालिकाले सहिद प्रतिष्ठान भवनमा आइसोलेसन निर्माण गरेको हो । पूर्वसभामुख महराले सेन्टरको उद्घाटन गर्दै बढ्दो कोरोना संक्रमणबाट जोगिन सबैले सावधानी अपनाउन जरुरी रहेको बताए। प्रतिष्ठानको दुईतले भवनमा ५० वेड तयारी राखिएको मेयर पूर्ण केसीले बताए । सेन्टरमा डाक्टरसहितको स्वास्थ्यकर्मी रहनेछन् । रोल्पा अस्पतालका मेडिकल अधिकृत प्रकाशबहादुर बुढाथोकीका अनुसार नगर आइसोलेसन सेन्टरमा अक्सिजनसहित सेवा व्यवस्थापन गरिएको छ । सानाठूला गरी पाँचवटा अक्सिजन सिलिन्डर जडान गरिएको छ । अस्पतालमा उपलब्ध अक्सिजन सिलिन्डर जडान गरिसकेका छौँ,' डाक्टर बुढाथोकी भन्छन्,'संक्रमितको चाप बढ्यो भने अक्सिजन सिलिन्डर अभाव हुन्छ । त्यसका लागि थप अक्सिजन सिलिन्डरको जोहो गर्न आवश्यक छ ।' नगर प्रमुख केसीले पूर्व उर्जा, जलस्रोत तथा सिंचाइमन्त्री वर्षमान पुनसँग स्वास्थ्य सामाग्रीको माग गरेको बताए। माओवादी केन्द्रको नेता समेत रहेका पुनले स्वास्थ्य सामग्री पठाउने आश्वासन दिइसकेको बुझिएको छ । स्थानीय तहले कम्तीमा एकवटा आइसोलेसन सेन्टर बनाउने सरकारी निर्देशन नैछ । नगरले निर्माण गरेको सेन्टरको महत्त्व जिल्ला स्तरकै भएको बताइएको छ । समुदायस्तरमै फैलिएको कोरोनाबाट संक्रमित घरमै बसिरहेका छन् । संक्रमितलाई स्वास्थ्यमा जटिलता आएमा कम्तिमा अक्सिजनसहित उपचार गर्ने गरी नगर आइसोलेसनलाई विकास गर्नमा लुम्बिनी प्रदेश सांसद दिपेन्द्र कुमार पुनले जोड दिएका छन् । उनले रुन्टिगढी गाउँपालिका कार्यपालिकाका कोरोना संक्रमित एक सदस्यको अक्सिजन लेवल कम भएको समेत जनाए । जिल्लाका ९ गाउँ पालिकाले पनि पालिकास्तरमा आइसोलेसन सेन्टर स्थापना र संचालना जोड दिएका छन् । तर, सेन्टर अक्सिजन सिलिन्डरविहीन छन् । प्रमुख जिल्ला अधिकारी नवराज सापकोटाले कोरोना संक्रमितको कन्ट्याक्ट् ट्रेसिङ गरी स्वाब संकलनमा जोड दिन स्थानीय तहसँग समन्वय गरिरहेको जनाए । जिल्ला स्वास्थ्य प्रमुख नोखराज पोख्रेलले आवस्यक स्वास्थ्य सामग्री जोहोमा खटिएको जानकारी दिए । एन्टिजेन्ट टेष्ट कीट, भिटिएम, अक्सिजन सिलिन्डर र पीपीई सेट तत्कालै आवश्य छ । जिल्लामा कोरोना संक्रमण जोखिम बढेकाले बुधबार बिहानबाट निषेधाज्ञा गरिएको छ । यहाँ सक्रिय संक्रमित १ सय २४ जना पुगेका छन् । अघिल्लो दिनसम्म ९८ जना संक्रमित रहेकोमा बुधबार मात्र २४ जना संक्रमित थपिएका छन् ।"
२४ घण्टामा अहिलेसम्मकै धेरै ५८ जनाको मृत्यु : ८ हजार ६५९ संक्रमित थपिए,काठमाडौं : पछिल्लो २४ घण्टामा कोरोना भाइरस (कोभिड१९) संक्रमितको अहिलेसम्मकै सबैभन्दा धेरै ५८ जनाको मृत्यु भएको छ । स्वास्थ्य तथा जनसंख्या मन्त्रालयका अनुसार संक्रमितमध्ये २४ घण्टामा ५८ जनाको मृत्यु भएको हो । यसअघि मंगलबार २४ घण्टामा ५५ जनाको मृत्यु भएको थियो। मन्त्रालयका अनुसार २४ घण्टामा २० हजार ७५६ जनाको पीसीआर गर्दा ८ हजार ६०५ जना र ६१६ जनाको एन्टिजेन परीक्षण गर्दा ५४ जनाको रिपोर्ट पोजिटिभ आएको हो । कुल २१ हजार ३७२ जनाको परीक्षण गर्दा ८ हजार ६५९ जनामा संक्रमण भएको हो । योसँगै नेपालमा सक्रिय संक्रमितको संख्या ६६ हजार ३५२ जना रहेका छन् । संक्रमितको कुल संख्या भने तीन लाख ५९ हजार ६१० पुगेको छ । मन्त्रालयका अनुसार २४ घण्टामा १९ सय ९३ जनाले कोरोना जितेका छन् । योसँगै नेपालमा कोरोना जित्नेको संख्या दुई लाख ८९ हजार ७८३ पुगेको छ । २४ घण्टामा संक्रमण पुष्टि भएको यो संख्या अहिलेसम्मकै सबैभन्दा धेरै हो । मंगलबार ७ हजार ६६० जना संक्रमण पुष्टि भएको थियो । मन्त्रालयका अनुसार उपत्यकामा मात्र तीन हजार ८ सय ४९ जनामा संक्रमण पुष्टि भएको छ । संक्रमण बढ्दै जाँदा ५० बढी जिल्लामा निषेधाज्ञा जारी गरिएको छ ।
बूढानीलकण्ठमा प्रधानमन्त्रीसहित एमाले र कांग्रेसका शीर्ष नेताको छलफल सकियो : के कुरा भयो ?,"काठमाडौं : एमाले अध्यक्ष एवम् प्रधानमन्त्री केपी ओलीसहितका शीर्ष नेता र सभापति शेरबहादुर देउवासँगै कांग्रेसका शीर्ष नेताबीचको छलफल सकिएको छ। प्रधानमन्त्री बनेपछि ओली पहिलो पटक शीर्ष नेताका साथ प्रमुख प्रतिपक्षी दलका नेता देउवा निवास बूढानीलकण्ठ पुगेका हुन्। कांग्रेसका सहमहामन्त्री प्रकाशशरण महतका अनुसार भेटमा राजनीति घटनाक्रम, कोरोना संकट र समसामयिक विषयमा छलफल भएको छ। महतका अनुसार प्रधानमन्त्रीसँगको भेटमा कांग्रेसले प्रष्ट रुपमा प्रधानमन्त्री ओलीलाई विश्वासको मत दिन नसक्ने बताएको छ। छलफलमा ओलीले सरकारलाई समर्थन गर्न आग्रह गर्दा यस्तो बताएको महतको भनाइ छ। कांग्रेस विश्वासको मतको विपक्षमा समर्थन फिर्ता लिँदै माओवादीले भन्यो, संविधान मिचेर ओली निरंकुश बाटोमा उपेन्द्र निवासमा प्रचण्डमाधवसहित शीर्ष नेताबीच भेटवार्ता ओलीविरुद्ध कांग्रेस, माओवादी, एमाले नेपाल र जसपा यादव समूहको गठबन्धन एमाले शीर्ष नेतासहित प्रधानमन्त्री ओली देउवा निवास बूढानीलकण्ठमा हामी विपक्षमा मतदान गर्ने हो भनेर हामीले प्रष्ट रुपमा भनेका छौँ, नेता महतले भने। प्रधानमन्त्री ओलीले विश्वासको मत लिन वैशाख २७ गतेका लागि संसदको विशेष अधिवेशन आह्वान गरेका छन्। महतका अनुसार कांग्रेसले कोभिड१९ संक्रमण तथा रोकथाममा सरकारले गम्भीरताका साथ पहल गर्न आग्रह गरेको छ । कांग्रेसले एकातिर संसद अधिवेशन आह्वान गर्ने र अर्कातिर अध्यादेश जारी गर्ने सरकारको प्रवृत्ति प्रतिसमेत असन्तुष्टि जनाएको महतको भनाइ छ । अध्यादेश जारी भएको विषयमा हामीले कुरा उठाएका छौँ, महतले भने, एकातिर संसदको अधिवेशन आह्वान गर्ने र अर्कोतिर लोकतान्त्रिक अंगलाई कमजोर बनाउने काम भएको छ । यसप्रति हामीले गम्भीर चासो राखेका छौँ । प्रधानमन्त्रीले आफू लोकतन्त्रमा लडेको विषय पटकपटक बताए पनि व्यवहारमा कार्यान्वयन नगरेको भन्दै आपत्ति जनाएको महतको भनाइ छ । वार्ता हौहार्दपूर्ण तरिकाले भएको र आफ्ना कुरा कांग्रेसले प्रष्ट राखेको उनको भनाइ छ । सत्ताको नेतृत्व जसले गरे पनि संवैधानलाई कमजोर बनाउने काम कसैले गर्नु नहुनेमा कांग्रेसले जोड दिएको छ । वार्ता सौहार्दपूर्ण तरिकाले भयो । हामीले हाम्रा कुरा स्पष्ट राख्यौँ । लोकतन्त्र र त्यसका संस्थालाई मजबुत बनाउने विषयमा सरकारको ध्यानाकर्षण गराएका छौँ, महतले भने, सत्ता आउँछ जान्छ तर संविधान कमजोर बनाउने काम हुनु हुँदैन भनेका छौँ । बूढानीलकण्ठ छलफलमा एमालेको तर्फबाट प्रधानमन्त्री ओली उपप्रधानमन्त्री ईश्वर पोखरेल, गृहमन्त्री रामबहादुर थापा बादल, अर्थमन्त्री विष्णु पौडेल, एमाले नेता सुवास नेम्वाङ सहभागी थिए भने कांग्रेस सभापति देउवासँँगै वरिष्ठ नेता रामचन्द्र पौडेल, उपसभापति बिमलेन्द्र निधि, महामन्त्री शशांक कोइराला, पूर्णबहादुर खड्का र सहमहामन्त्री प्रकाशशरण महत सहभागी थिए। नेपाली कांग्रेस, माओवादी केन्द्र, एमालेकै माधवकुमार नेपाल समूह र जनता समाजवादी पार्टी (जसपा) उपेन्द्र यादव समूहले राष्ट्रियसभाको उपनिर्वाचनमा गठबन्धन गर्ने तयारी गरेपछि प्रधानमन्त्री ओली देउवा बुधबार दिउँसो देउवा निवास पुगेका हुन् । जेठ ६ गतेका लागि बागमती प्रदेशको रिक्त राष्ट्रियसभा सदस्यको उपनिर्वाचनमा एमालेले गृहमन्त्री बादललााई उम्मेदवार बनाउने निर्णय गरेको छ भने विपक्षी गठबन्धनले डा खिमलाल देवकोटालाई उम्मेदवार बनाउने सहमति गरेको छ। यो सहमति लगत्तै प्रधानमन्त्री ओलीले देउवासँग समसामयिक राजनीतिक विषयमा शीर्ष नेताका साथमा छलफल सुरु गरेका हुन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो।"
गण्डकी प्रदेश प्रमुख भन्छिन् अविश्वास प्रस्ताव निस्क्रिय जस्तै,"पोखरा : गण्डकी प्रदेशका लागि नवनियुक्त प्रदेश प्रमुख सीता पौडेलले बुधबार पदभार ग्रहण गरेकी छन्। सहिदचोकस्थित कार्यालय पुगेर उनले बिहान ११ बजे पद सम्हालेकी हुन्। सरकारको सिफारिसमा सोमबार उनको नियुक्ति भएको थियो। गण्डकीमा उनी तेस्रो प्रदेश प्रमुख हुन्। अमिक शेरचनलाई हटाएर सरकारले पौडेलको नियुक्ति गरेको हो। शेरबहादुर देउवा सरकारले नियुक्त गरेका बाबुराम कुँवरलाई हटाएर गतवर्ष कात्तिक १७ गते अमिक शेरचन नियुक्त भएका थिए। उनले १८ महिना जिम्मेवारी पाए। गण्डकी प्रदेशका मुख्यमन्त्री पृथ्वीसुब्बा गुरुङविरुद्ध प्रदेश सभामा अविश्वास प्रस्ताव दर्ता छ, त्यसको छिनोफानो गर्न अधिवेशन चल्दाचल्दै स्थगित भएको अवस्थामा शेरचनको ठाउँमा प्रदेश प्रमुख भएर पौडेल आएकी हुन्। उनले अविश्वास प्रस्ताव निस्क्रिय जस्तै भइसकेको प्रतिक्रिया सञ्चारकर्मीलाई दिएकी छन्। नियम कानुनको परिधिभित्रै बसेर निकास दिन काम गर्ने हो। नियमअनुसार भन्ने हो भने अब अविश्वास प्रस्ताव निश्क्रिय भएको जस्तो अवस्था छ, पौडेलले भनेकी छन्, छलफल चलिसकेको मतदानमा जान लागेको कुरा एकाएक बन्द गर्दा अब के बुझ्ने त ? न सरकारलाई दोष दिने ठाउँ छ त्यहाँ। जिम्मेवारी सबै सभामुखले लिनुपर्छ। सभामुखले नै कसरी निकास दिने हो त्यो सभामुखले नै ल्याउनु पर्यो। प्रदेश सभामा २ वैशाखमा अविश्वास प्रस्ताव दर्ता भएको थियो। त्यसमाथि मतदान गर्न १५ गतेलाई प्रदेश सभामा कार्यसूची प्रकाशित भएको थियो। तर, एकजना सांसद अनुपस्थित भएको भन्दै सभामुखले सदन अनिश्चितकालका लागि स्थगित गरेका थिए। दलहरुबीच सदन फेरि कहिले चलाउने भनेर सहमति जुट्न सकेको छैन। कोभिड महामारीका बेला मानिसहरु भेला भएर सभा समारोह गर्न नमिल्ने भन्दै सत्तारुढ एमालेले सदन वैशाखपछि अर्थात् जेठको २ गते डाकिनुपर्ने बताएको छ भने विपक्षीहरुले छिट्टै बोलाउनुपर्ने बताइरहेका छन्।"
१४ वर्षीया बालिकामाथि पेट्रोल छर्की आगो लगाउने दुईजना पक्राउ,बाजुरा : १४ वर्षीया बालिकामाथि पेट्रोल छर्की आगो लगाएर फरार रहेका दुईजना अभियुक्तलाई प्रहरीले पक्राउ गरेको छ । वैशाख १९ गते राति गाउँमा बिहे भइरहेको समयमा त्रिवेणी नगरपालिका९ मलालगाउँ की १४ वर्षीया परिर्वतन (नाम मालिका १६) सभ्यता बुढाको शरीरमा पेट्रोल छर्कि आगो लगाएर उनीहरु फरार भएका थिए। उक्त घटनाका फरार दुईजना फरार व्यक्तिलाई मंगलबार पक्राउ गरेको जिल्ला प्रहरी कार्यालयले जनाएको छ। साही नगरपालिका ८ कालापानीका १६ वर्षीय सुमन गिरी र १६ वर्षीय शिखर थापालाई वैशाख २० गते साँझ प्रहरीले पक्राउ गरेको जिल्ला प्रहरी कार्यालयका प्रहरी प्रमुख प्रहरी नायव उपरीक्षक मदनजीत महराले जानकारी दिए । फरार दुबैजना त्रिबेणी नगरपालिका ८ बुढीगंगा नदी किनारमा लुकिछिपी बसेको अवस्थामा पक्राउ गरिएको प्रमुख महराले बताए । घाइते बालिकाको शरीरको बाया भागको ढाड र कम्मर जलेको छ। बालिकाको जिल्ला अस्पतालमा उपचारपछि अभिभावकको जिम्मा लगाएको प्रहरी प्रमुख महराले बताए । बालिकाको शरीरमा आगो लागेको अन्य मानिसले देखेपछि आगो निभाएका थिए । पीडित बालिकाका काका संजय बुढाले दिएको उजुरीका आधारमा मंगलबार नै जिल्ला अदालत बाजुरामा उजुरी दर्ता भएको प्रहरीले जनाएको छ। जिल्ला अदालत बाजुराले मंगलबार दुबैजनालाई बालबालिकासम्बन्धी ऐन २०७५ बमोजिम ५ दिनको म्याद थपगरी अनुशन्धान सुरु गरेको जनाएको छ।
ताप्लेजुङमा थप ३२ जनामा कोरोना संक्रमण,"ताप्लेजुङ : ताप्लेजुङमा बुधबार ३२ जनामा कारोना भाइरस पुष्टि भएको छ । १ सय ८३ जनाको स्वाब परीक्षणका लागि पठाइएकोमा १४ महिला र १८ पुरुषको रिपोर्ट पोजिटिभ आएको हो । ताप्लेजुङका कोभिड फोकल पर्सन प्रतिमा खरेलका अनुसार २ जनाको रिपोर्ट आउन बाँकी छ । योसँगै जिल्लामा सक्रिय संक्रमितको संख्या ५१ जना पुगेको खरेलले बताइन् । यसअघि १९ जना सक्रिय संक्रमित थिए । बुधबार पाथीभरा क्याम्पस लाइन, अस्पताल र खोक्लिङमा संकलन गरेर पठाइएको स्वाबको नतिजा आएको हो । फुङलिङ बजारको तोक्मेक्षेत्रका ५८ जनाको भने रिपोर्ट आउन बाँकी छ । वैशाख ९ गतेयता जिल्लामा कोरोनाबाट तीनजनाले ज्यान गुमाइसकेका छन्।"
नवीनराजको निर्देशनमा 'आफ्नोपन' सार्वजनिक (भिडियो),काठमाडौँ: विपिन किरणको शब्द तथा रगुन रगुङ र मेलिना राईको स्वरमा नयाँ गीत 'आफ्नोपन' सार्वजनिक भएको छ । नारायण सुवेदीको कम्पोज र फणिन्द्र राईको एरेन्जमा तयार भएको गीतको भिडियोमा नवीनराज शिवभक्ति र सविता अधिकारीले मुख्य अभिनय गरेका छन् । भिडियोको निर्देशन नवीनराज शिवभक्तिले नै गरेका हुन् । गायक समेत रहेका नवीनराजले म्यूजिक भिडियोको निर्देशनमा आफ्नो कौशल देखाएका छन् । रोशन कार्कीको सिनेम्याटोग्राफीको उक्त भिडियोलाई प्रेम बलामपाकीले एडिट गरेका हुन् । गितको रेकर्डिङमा राजेश र साजनको भूमिका छ भने मिक्सिङमा किशोर थापाले काम गरेका छन् । ए वान ङ्गयूजिसियन स्टुडियोले गीत बजारमा ल्याएको । भिडियो :
"निषेधाज्ञामा दैलेख : सुनसान बजार, बिनाकाम घरबाहिर निस्कनेहरु प्रहरी नियन्त्रणमा","दैलेख : कोरोना भाइरस संक्रमण रोकथाम तथा नियन्त्रणका जिल्ला प्रशासन कार्यालय दैलेखले जिल्लाभर निषेधाज्ञा जारी गरेको छ । कोभिड१९ संक्रमणको दोस्रो लहरको चेन ब्रेक गर्न प्रशासनले एक हप्ता निषेधाज्ञा जारी गरेको हो । वैशाख २१ गते मंगलबार राति १२ बजेदेखि वैशाख २८ गते राति १२ सम्मका लागि निषेधाज्ञा जारी गरिएको प्रमुख जिल्ला अधिकारी हरि प्याकुरेलले बताए । स्वास्थ्य सुरक्षासम्बन्धी मापदण्ड पूर्णरुपमा पालना गर्न, भीडभाड नगर्न, २५ जनाभन्दा बढी भेला नगर्न आदेश दिएको स्थानीय प्रशासनले नयाँ भेरियन्टसहितको कोरोना संक्रमण तीव्ररुपमा फैलिएपछि कडाइ गर्दै निषेधाज्ञा जारी गरेको हो । दैलेख जिल्लाभर लागू हुनेगरी अत्यावश्यक सेवा र त्यसका लागि प्रयोग हुने सवारी साधन बाहेक अन्य सबै प्रकारका सेवा, सवारी साधन, पसल तथा व्यवसाय र आवश्यक बाहेकको कामकाजका लागि हुने हिँडडुलमा समेत निषेध गरिएको छ । अत्यावश्यक कामबाहेक अन्य कुनै पनि प्रयोजनका लागि हिँडडुल गर्न नपाइने गरी जारी गरिएको निषेधाज्ञाको पहिलो दिन आज बिहानैबाट मुख्य बजार दैलेख सदरमुकाम, दुल्लुलगायत स्थानीय तहका मुख्य बजार सुनसान छन् । मानिसको आवतजावत र जमघट हुन नदिन नेपाल प्रहरी र सशस्त्र प्रहरीको टोली खटाइएको छ । जिल्लाभर दैनिक उपभोग्य वस्तुहरु खाद्यान्न, फलफूल, तरकारी, ग्यासका पसल तथा व्यवसाय जनस्वास्थ्यका मापदण्डहरुको पूर्णरुपमा पालना हुनेगरी बिहान ६ बजेदेखि साढे ८ बजेसम्म मात्र सञ्चालन गर्न निणर्य भए अनुसार भीड निकै कम छ । फाटफुट रुपमा मोटरसाइकलहरु सञ्चालन भएपनि ठूला सवारी साधान पूर्णरुपमा बन्द छन् । औषधि पसल सञ्चालन भइरहेका छन् । बुधबार बिहान बिनाकाम हिँड्नेहरुलाई प्रहरीले नियन्त्रणमा लिएको थियो । उनीहरुलाई सम्झाइबुझाइ छाडिएको जिल्ला प्रहरी कार्यालय दैलेखका प्रहरी निरीक्षक इन्द्रजित सुनारले बताए । स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीका अनुसार मंगलबारसम्म जिल्लामा सक्रिय संक्रमितको संख्या २ सय २१ पुगेको छ । पछिल्लो चरण ७५ वर्षीया र ३५ वर्षीया पुरुष र एक गर्भवति गरी तीनजनाको कोरोनाबाट मृत्यु भएको छ।"
उपेन्द्र निवासमा प्रचण्डमाधवसहित शीर्ष नेताबीच भेटवार्ता,"काठमाडौं : प्रधानमन्त्री केपी शर्मा ओलीले विश्वासको मत लिने निर्णय गरेलगत्तै नेकपा माओवादी केन्द्रका अध्यक्ष पुष्पकमल दाहाल प्रचण्ड ले राजनीतिक भेटवार्ता तीव्र पारेका छन्। संसद बैठक आह्वान भएपछि कांग्रेस सभापति शेरबहादुर देउवा र प्रचण्डबीच टेलिफोनमा छलफल भएको थियो। कांग्रेस र माओवादीले जसपा र एमालेभित्रको विद्रोही समूहको समेत लिएर अविश्वास प्रस्ताव ल्याउने तयारीमा जुटिरहेका बेला ओलीले चालेको यो कदमपछि उनीहरू नयाँ रणनीतिमा लागेका छन्। ओलीलाई अल्पमतमा पार्न मंगलबार नेकपा माओवादी केन्द्रले सरकारलाई दिएको समर्थन फिर्ता लिने निर्णय गरेको थियो। बुधबार बिहान संसद सचिवालयमा पत्र बुझाउँदै माओवादी केन्द्रले सरकारलाई दिएको समर्थन औपचारिकरुपमा फिर्ता लिएको छ। भने प्रचण्ड राजनीतिक भेटघाटमा व्यस्त छन्। बुधबार जनता समाजवादी पार्टी नेपालका अध्यक्ष उपेन्द्र यादवको निवासमा माओवादी केन्द्रका अध्यक्ष प्रचण्ड र एमालेका नेता माधवकुमार नेपाल छलफलमा जुटेका छन्। प्रधानमन्त्री ओलीले प्रतिनिधि सभामा वैशाख २७ गते लिने विश्वासमतलाई कसरी फेल गराउने विषयमा रणनीति बनाउन नेताहरुको बीचमा छलफल भएको खुमलटार स्रोतले जनाएको छ। पछिल्लो समय विपक्षी गठबन्धनबीच सत्ता समिकरण र ओलीलाई बहिर्गमन गर्नका लागि पटकपटक छलफल हुँदै आएको छ। बूढानीलकण्ठमा मंगलबार बसेको पदाधिकारी बैठकले ओलीको कदमलाई विपक्षीहरू मिलेर असफल पार्ने निर्णय गरिसकेको छ। विश्वासको मत लिने ओलीको कदम असल नियतबाट निर्देशित नरहेको र यसले मुलुकलाई थप अस्थिरतातर्फ धकेल्ने निश्कर्ष निकाल्दै यो विरुद्ध संगठित रुपमा प्रस्तुत हुने कांग्रेसको ठहर छ। जसपा नेपालका अध्यक्ष उपेन्द्र यादव ओलीको वहिर्गमनको पक्षमा रहेका छन् भने सोही पार्टीका अर्का अध्यक्ष महन्थ ठाकुर ओलीलाई प्रधानमन्त्रीको रुपमा निरन्तरता दिने पक्षमा छन्। तर, जसपा नेपालमा महन्थ ठाकुर अल्पमतमा रहेका छन्। जनता समाजवादी पार्टी (जसपा)ले सांसदहरूलाई काठमाडौं नछाड्न भनेको छ। जसपाको महन्थ ठाकुर पक्षले सांसद र केन्द्रीय कार्यकारिणी सदस्यलाई काठमाडौं बोलाएको छ। उक्त पार्टीमा यो सरकारप्रतिको धारणामा पूर्वराजपा र पूर्वसमाजवादी पार्टी पक्षबीच विवाद रहँदै आएको थियो। डा बाबुराम भट्टराई र उपेन्द्र यादव पक्षले लुम्बनी प्रदेशमा चार सांसदलाई निष्कासन गरेपछि पार्टी फुटकै अवस्थामा पुगेको छ। केन्द्रीय कार्यकारिणी सदस्यका घरघर गई हस्ताक्षर गरी डा भट्टराई र यादव पक्षले चार सांसदको पद खोसेको आरोप अध्यक्ष ठाकुर र राजेन्द्र महतो पक्षले लगाएको छ। ठाकुर पनि आफूलाई संसदीय दलका नेता चुन्न र ओलीको पक्षमा मतदान गर्न सांसद र कार्यकारिणी सदस्यको हस्ताक्षरमा जुटेका छन्। बहुमत सांसदको हस्ताक्षर गराएको दाबी यो पक्षले गरेको छ। डा भट्टराई र यादव पक्ष ओलीको बहिर्गमन कसरी गर्ने भनेर माओवादी केन्द्रसँग मिलेर रणनीति बनाउन सक्रिय छन्। डा भट्टराई र यादव पक्ष पनि हस्ताक्षर संकलनमा जुटेको छ। सत्तारुढ एमालेमा अध्यक्ष ओली र वरिष्ठ नेता माधवकुमार नेपालका दुई खेमा छन्। ओलीलाई विश्वासको मत दिने कि फ्लोर क्रस गर्ने कि सामूहिक राजीनामा दिने भन्नेमा नेपाल पक्ष अन्योलमा देखिएको छ। नेपाल पक्ष पार्टी संरचना २०७५ जेठ २ को अवस्थामा फर्किनुपर्ने अडानमा छ। तर, आफ्नै पक्षका नेता तथा सांसदले छोड्दै गएका कारण यो अडानमा टिकिरहन समस्या हुँदै आएको देखिन्छ।"
"स्याङजामा कोरोनाबाट थप एक पुरुषको मृत्यु, चापाकोटमा २० संक्रमित थपिए","स्याङजा : गल्याङ नगरपालिकाका ११ का ५० वर्षीय एकपुरुषको कोरोना संक्रमणबाट मृत्यु भएको छ । ती पुरुषको मंगलबार साँझ करिब १० बजे पोखरास्थित स्वास्थ्य विज्ञान प्रतिष्ठानमा उपचारका क्रममा मृत्यु भएको गण्डकी प्रदेश कोरोना नियन्त्रण तथा रोकथाम निर्देशक डा विनोद विन्दु शर्माले जानकारी दिए। वैशाख १८ गते उनलाई कोरोना संक्रमण पुष्टि भएपछि थप उपचारका लागि पोखरा पठाइएको थियो। योसँगै दोस्रो चरणको कोरोना संक्रमणपछि स्याङजामा मृत्यु हुनेको संख्या ४ पुगेको छ। चापाकोटमा २० संक्रमित थपिए स्याङजामा कोरोना संक्रमितको संख्या दिनप्रतिदिन बढ्दो छ। बुधबार यहाँ २४ जनामा कोरोना संक्रमण पुष्टि भएको छ। संक्रमितमध्ये चापाकोट नगरपालिकाका २० जना, अर्जुनचौपारी र विरुवा गाउँपालिकाका २२ जनामा कोरोना संक्रमण पुष्टि भएको प्रादेशिक कोरोना नियन्त्रण तथा रोकथाम कार्यालय पोखराले जनाएको छ। चापाकोट नगरपालिकाका सूचना अधिकारी विन्दु कोइरालाका अनुसार चापाकोट हेल्थ डेस्कमा गरिएको एण्टीजेन परीक्षणको क्रममा २० जनामा कोरोना संक्रमण पुष्टि भएको हो। बुधबारसम्म संक्रमितको संख्या ३ सय २ छ।"
डोटीका कोरोना संक्रमित पुरुषको मृत्यु,डोटी : डोटीका एक कोरोना संक्रमित व्यक्तिको मृत्यु भएको छ। जिल्ला अस्पताल डोटीको आइसोलेसनमा उपचार गराइरहेका उनको बुधबार बिहान मृत्यु भएको अस्पताल स्रोतले जनाएको छ। डोटीमा कोरोनाबाट मृत्यु हुने यो पहिलो घटना हो। आदर्श गाउँपालिका२ का ६२ वर्षीय पुरुषको मृत्यु भएको अस्पतालका कोरोना फोकल पर्सन राजेन्द्र फुलाराले बताए। उनी दुई महिना पहिले भारतबाट घर फर्केका थिए। सामान्य अवस्थामा अस्पतालमा भर्ना भएका उनलाई कोभिड निमोनियाले च्याप्दै गएपछि उनको स्वास्थ्यमा समस्या देखिएको अस्पतालले जनाएको छ। उनको शरिरमा उच्च रक्तचाप समेत रहेको थियो। यसभन्दा पहिले भारतमा उपचार गराउँदा उनको किड्नीमा समेत समस्या देखाएको अस्पतालमा भर्ना हुँदा उनले बताएको अस्पतालले जनाएको छ। जिल्ला अस्पतालमा हाल ५ जना सक्रिय कोरोनाका बिरामी उपचार गराइरहेका छन् भने ३ जना सामान्य अवस्थामा रहेका बताइएको छ। ति ५ जनालाई अक्सिजन दिएर उपचार भइरहेको फुलाराले बताए। डोटीमा दिन प्रति दिन कोरोना संक्रमणको संख्यामा तीब्ररुपमा बृद्धि भइरहेको छ। हालसम्म दुई सय ३२ जनामा कोरोना भाइरस देखिएको छ। जसमा ८ जनाले अस्पतालको आइसोलेसनमा उपचार गराइरहेका छन् भने बाँकी दुई सय २४ जना होम आइसोलेसनमा रहेको स्वास्थ्य कार्यालय डोटीले जनाएको छ।
"ओलीविरुद्ध कांग्रेस, माओवादी, एमाले नेपाल र जसपा यादव समूहको गठबन्धन","काठमाडौं : राष्ट्रिय सभाको उपननिर्वाचनमा नेपाली कांग्रेस, माओवादी केन्द्र, एमाले माधवकुमार नेपाल र जनता समाजवादी पार्टी (जसपा) उपेन्द्र यादव समूहले गठबन्धन बनाएका छन्। बुधबार यो समूहले एमाले अध्यक्ष एवम् प्रधानमन्त्री केपी ओलीविरुद्ध गठबन्धन बनाउँदै राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थपा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ। बुधबार बिहान माओवादी केन्द्रका अध्यक्ष पुष्पकमल दाहाल प्रचण्ड, माधवकुमार नेपाल र उपेन्द्र यादवबीचको छलफलपछि देवकोटाको उम्मेदवारीमा सहमति जुटेको हो। प्रचण्डले उपनिर्वाचनमा सहकार्यका लागि कांग्रेस सभापति शेरबहादुर देउवासँगसमेत छलफल गरिसकेका छन्। ओलीविरुद्ध गठबन्धन बनाएर बागमती र लुम्बनी प्रदेशको एकएक सिका लागि हुने उपनिर्वाचनमा साझा उम्मेदवार बनाउने सहमति यो समूहले गरेको छ। बागमती प्रदेशबाट देवकोटालाई उम्मेदवार बनाउने निश्चित भए पनि लुम्बिनी प्रदेशको उम्मेदवारको टुंगो लागेको छैन।"
बाइडेनको लक्ष्य : बालबालिका र वयस्कलाई कोरोना खोप विस्तार गर्ने,अमेरिकी राष्ट्रपति जो बाइडेनले जुलाई चारको स्वतन्त्रता दिवस अघि कम्तीमा ७० प्रतिशत वयस्क अमेरिकीहरूले कोभिड१९ विरुद्धको पहिलो खोप लिइसकेको आफूले हेर्न चाहेको बताएका छन्। अमेरिकाको वयस्क जनसंख्याको ५६ प्रतिशत भन्दा बढीले खोपको पहिलो मात्रा लिएका छन् भने एक तिहाइ पूर्ण रूपमा सुरक्षित भएको भनिएको छ । तर पछिल्लो दिनमा खोप लगाउनेको संख्या घटेको भए पनि लक्ष्य पुरा हुने दिशामै रहेको उनले बताए। बाइडेन प्रशासनले नियामक निकायहरूले अनुमति दिएको अवस्थामा १२ देखि १५ वर्षबिचका बालबालिकालाई खोप उपलब्ध गराउने हजारौँ केन्द्रहरू तयार अवस्थामा रहेको जनाएको छ । अहिले अमेरिकामा १० करोड ५० लाख मानिसले खोप लगाइसकेका छन् र दैनिक झन्डै १० लाख मानिसलाई खोप दिने गरिएको छ । तर खोप लगाउने दर तीन हप्ता अघिको भन्दा आधाले घटेको छ । बाइडेनले आफ्नो प्रशासनले खोप लगाउने विषयलाई लिएर आशंका व्यक्त गरिरहेका व्यक्तिहरूलाई आकर्षित गर्न प्रयास गरिरहेको जनाएको छ । खोप प्रवाहको दरमा विश्वमै नेतृत्वदायी अवस्थामा रहेको इजरेलले लगभग पूर्ण रूपमा आफ्नो अर्थतन्त्र खुला गरेको छ। इजरेलमा ६० प्रतिशत भन्दा केही बढी जनसंख्याले कम्तीमा एउटा खोपको मात्रा लगाएका छन् र त्यहाँ नयाँ संक्रमणका घटना लगभग शून्य रहेको छ। सोमबार ह्वाइट हाउसमा बोल्दै बाइडनले दुई महिनापछि स्वतन्त्रता दिवस मनाउँदा अमेरिका भाइरसबाट पनि स्वतन्त्र हुने गरी अघि बढ्न सकिने धारणा राखे। उनले खोप सम्बन्धी नयाँ वेबसाइट पनि सञ्चालनमा ल्याएका छन् जहाँ अमेरिकीहरूले सहजै आफूलाई पायक पर्ने खोप केन्द्रमा नाम टिपाउन सक्छन्। यसअघि जुलाई चारसम्ममा जनजीवन सामान्य अवस्थामा फर्काउने बाइडनको लक्ष्य थियो। अमेरिकाको खाद्य तथा औषधि नियामक निकाय एफडीएले फाइजर खोप १२ वर्ष उमेर पुगेका बालबालिकालाई उपलब्ध गराउन सकिने सम्भावनाबारे विचार गरिरहेको छ। अमेरिकामा फाइजरको खोप १६ वर्ष माथिका व्यक्तिलाई दिन मिल्छ । बाइडेनले आफूले एफडीएको प्रक्रियामा हस्तक्षेप नगर्ने तर कुनै निर्णय आए तत्कालै खोप कार्यक्रम अघि बढाउन तयार अवस्थामा रहेको बताए। उनले किशोर किशोरीलाई खोप दिन १५ हजार फार्मेसी तयार अवस्थामा राखिने बताए। नियामक निकायहरूले अनुमति दिएको अवस्थामा १२ देखि १५ वर्षको उमेर समूहका १ करोड ७० लाख अमेरिकीहरूलाई तत्कालै खोप उपलब्ध गराइनेछ । राष्ट्रपतिका प्रमुख स्वास्थ्य सल्लाहकारले जनजीवन सामान्य अवस्थामा फर्काउन सम्भवतः बालबालिकालाई पनि खोप लगाउनुपर्ने धारणा राखेका छन्। अमेरिकामा ७५ प्रतिशत भन्दा बढी ज्येष्ठ नागरिकहरूले खोप लगाइसक्दा संक्रमणको दर खोप नलगाएका बालबालिकामा बढी देखिएको छ। अमेरिकन एकेडेमी अफ पेडियाट्रिक्सले सोमबार सार्वजनिक गरेको अनुसन्धान अनुसार उमेर समूह अनुसार संक्रमणका घटनाको गणना गर्ने राज्यहरूमा बालबालिकामा कूल मध्ये लगभग २२ दशमलव ४ प्रतिशत संक्रमणका घटना देखिएका छन्।
मुलुकको लाइडर सर्वेक्षण सुरु,"भैरहवा : नापी विभागले विशेष विमानमार्फत पश्चिमी तराईका जिल्लाहरुको भौगोलिक धरातलको एकिन स्वरुप पत्ता लगाउनका लागि लाइडर सर्वेक्षण सुरु गरेको छ। यो विश्वमै उच्चस्तरीय प्रविधि मार्फत गरिने सर्वे हो। विभागले प्रथम चरणमा कञ्चनपुर (महाकाली नदी) देखि चितवन (नारायणी नदी) सम्मको २० हजार वर्ग किलोमिटर क्षेत्रको लाइडर तथा हवाई फोटोग्राफ मार्फत तथ्यांक संकलन गर्नेछ। तथ्यांक संकलन पश्चात उक्त क्षेत्रको त्रिआयामिक भौगोलिक स्वरुप र फोटो नक्सा तयार गरिने नापी विभागका महानिर्देशक प्रकाश जोशीले बताए। त्रिआयामिक भौगोलिक स्वरुप भन्नाले नाप गरिएको सो क्षेत्रको प्रत्येक बिन्दुको समुद्री सतहबाट जमिनको सतहका बिन्दुहरु सम्मको उचाई हो। त्यस्तै फोटो नक्सा भन्नाले विमानबाट खिचिएको हवाई फोटोको प्रशोधित स्वरुप हो। जसमा नापिएको दुरीहरु जमिनका सम्बन्धित बिन्दु बीचका दुरीहरुसगँ समानुपातिक हुन्छन्। मंगलबार भैरहवास्थित गौतमबुद्ध विमानस्थलमा आयोजित कार्यक्रम भूमि व्यवस्था, सहकारी तथा गरिबी निवारणमन्त्री शिवमाया तुम्बाहाम्फेले डिजिटल नेपाल निर्माणमा सर्वेक्षणले प्रभावकारिता ल्याउने बताइन्। विशेष विमानलाई आकाशमा उडाएर सर्वेक्षणको लागि आवश्यक बटन थिचेर उनले सर्वेक्षणको सुरुवात गरिन्। विशेष विमानबाट गरिने उक्त सर्वेक्षणका लागि विमानमा विशेष क्यामरासहित विभिन्न उपकरणहरु जडान गरिएको हुन्छ। जसले फोटो खिच्ने र तथ्यांक संकलनका लागि मद्दत गर्दछ। प्रथम चरणको सर्वेक्षणका लागि उक्त विशेष विमान फ्रान्सबाट ल्याइएको छ। यसका साथै सर्वेक्षणमा लागि प्राविधिक विशेषज्ञ टोली र आर्थिक सहयोग पनि आएको छ। बहुवार्षिक कार्यक्रम अन्र्तगत सुरु गरिएको यो सर्वेक्षणलाई विभागले महत्वपूर्ण परियोजनाको रुपमा लिएको छ। भूमि व्यवस्था, सहकारी तथा गरिबी निवारण मन्त्रालयका सचिव टेकनारायण पाण्डेले प्रथम चरणको सर्वेक्षण भैरहवा, नेपालगंज र धनगढी गरी तीनवटा स्थलबाट हुने बताए। यो परियोजना सम्पन्न गर्नका लागि विदेशी (इन्डोनेसिया, सिंगापुर) र नेपाली कन्सलटेन्सी नियुक्त गरिएको छ। प्रथमको चरणको सर्वेक्षण र सर्वेक्षणको प्रशोधन गरी अन्तिम नतिजाका लागि करिब दश महिना समय लाग्ने बताइएको छ। प्रथम चरण सर्वेक्षण मात्र सम्पन्नका लागि करिब डेढ महिना लाग्नेछ भने बाँकी समय संकलित तथ्यांकको प्रशोधनमा लाग्नेछ। सर्वेक्षणले विकास निर्माण कार्यका लागि उपयोगी सावित हुने विश्वास लिइएको परियोजनाका नेपाली कन्सलटेन्सीका प्रमुख हबेन्द्रप्रसाद देवले बताए। सर्वेक्षणबाट तथ्यांकहरु उपलब्ध भएपश्चात् विकास निर्माण लगायतका कार्यहरु फिल्डमा गएर सर्वेक्षण गर्न पर्दैन, प्रमुख देवले अन्नपूर्णसगँ भने, जसले विकास निर्माणका लागि आवश्यक प्रारम्भिक सर्वेक्षण कार्य गर्न नपर्ने र समय तथा आर्थिक लगानी समेत बचत हुन्छ। लाइडर सर्वेक्षणले ठूला मापनमा आधारभूत नक्सा तयार गर्न उपयोगी हुनुका साथै योजना निर्माणका लागि अझ बढी सूक्ष्मताका साथ अध्ययन गर्ने आधारशीला तयार हुने नापी विभागका निर्देशक दामोदर ढकालले बताए। प्रथम चरणको सर्वेक्षण चालु आर्थिक वर्षमा सम्पन्न गर्ने विभागको योजना छ। सर्वेक्षण सम्पन्न भएपछि अगामी आर्थिक वर्षदेखि दोस्रोचरणमा पूर्वी तराईका जिल्लाहरुको सर्वेक्षण गरिनेछ। जसका लागि जापानी अन्तराष्ट्रिय सहयोग नियोग (जाइका) को अनुदान सहयोगमा हुने नापी विभागले जनाएको छ। सात वर्षमा देशभर सर्वेक्षण गरी तथ्यांक तयार पर्ने विभागको लक्ष्य छ। सर्वेक्षणको शुभारम्भका लागि मन्त्रीसहित उडान भरेको विशेष विमान। तस्बिर : सलमान खान"
दाङमा कोरोनाबाट थप एकजना पुरुषको मृत्यु,दाङ : दाङमा कोरोना संक्रमणबाट थप एकजनाको मृत्यु भएको छ । बुधबार घोराही उपमहानगरपालिका १५ निवासी ६५ वर्षीय पुरुषको कोरोना विशेष अस्पताल बेल्झुण्डीमा उपचारका क्रममा मृत्यु भएको हो । उनलाई वैशाख १७ गतेदेखि कोरोना अस्पतालको एचडियुमा राखेर उपचार हुँदै आएको थियो । उनमा कोरोना संक्रमणसँगै निमोनिया देखिएको अस्पतालका व्यवस्थापक दोर्ण वलीले बताए । दाङमा योसहित कोरोनाबाट ज्यान गुमाउनेको संख्या ८२ पुगेको छ ।
"समर्थन फिर्ता लिँदै माओवादीले भन्यो, संविधान मिचेर ओली निरंकुश बाटोमा",काठमाडौं : नेकपा माओवादी केन्द्रले प्रधानमन्त्री केपी ओली नेतृत्वको सरकारलाई दिएको समर्थन फिर्ता लिएको छ। बुधबार बिहान संसद सचिवालयमा पत्र बुझाउँदै माओवादी केन्द्रले सरकारलाई दिएको समर्थन फिर्ता लिएको हो। माओवादीले समर्थन फिर्ता लिएसँगै ओली नेतृत्वको सरकार अल्पमतमा परेको छ । माओवादी केन्द्रका प्रमुख सचेतक देव गुरुङले संसद सचिवालयका सचिव गोपालनाथ योगीलाई पत्र बुझाएका हुन्। यसअघि मंगलबार पार्टी केन्द्रीय कार्यालय पेरिसडाँडामा बसेको माओवादी स्थायी कमिटी बैठकले ओली सरकारलाई दिएको समर्थन फिर्ता लिने निर्णय गरेको थियो। संविधान मिचेर प्रधानमन्त्री ओली निरंकुश बाटोमा लागेको माओवादी केन्द्रले बताएको छ। २०७४ फागुन ३ गते प्रधानमन्त्री ओलीलाई माओवादीले समर्थन दिएको थियो। संसद विघटन गर्ने प्रधानमन्त्री ओलीको निर्णयलगत्तै नेकपा माओवादी केन्द्र सरकारबाट बाहिरिएको थियो । तर सरकारलाई दिएको समर्थन भने कायमै राखेको थियो । प्रधानमन्त्री ओलीले वैशाख २७ गते संसदमा विश्वासको मत लिने निर्णय गरिसकेका छन्। सरकारलाई दिएको समर्थन फिर्ता लिने माओवादीको निर्णय : विशेष अधिवेशन असंवैधानिक कांग्रेस विश्वासको मतको विपक्षमा यसरी सङ्ल्याऔं राजनीति
सगरमाथा आरोहण गरिरहेका १७ जनालाई कोरोना संक्रमण,"काठमाडौँ: सगरमाथा आरोहीहरुलाई पनि कोरोना संक्रमण पुष्टि भएको छ । आरोहण टोलीका १७ जना सदस्यलाई कोरोना पुष्टि भएको हो । पर्वतारोही र स्थानीय अधिकारीहरुले बताए अनुसार सगरमाथा आधार शिविरमा संक्रमणले भयावह रुप लिनसक्ने अवस्था देखिएको छ । आधार शिविरमा रहेका अन्य व्यक्तिहरुमा पनि कोरोना संक्रमणको लक्षण देखिएको बताइएको छ । आधार शिविरका अधिकारीहरुले जनाए अनुसार आरोहण टोलीका सदस्यहरुलाई काठमाडौँस्थित अस्पताल पठाएर परीक्षण गराउँदा १७ जनामा संक्रमण पुष्टि भएको हो । नेपाल सरकारले भने यसबारे आफूहरुलाई जानकारी नभएको जनाएको छ । गत वर्ष कोरोना संक्रमण फैलिएसँगै विश्वको सर्वोच्च शिखर सगरमाथा आरोहणमा पनि रोक लगाइएको थियो । यस वर्ष आरोहण खुलाइएपछि पछिल्लो समय आधार शिविरमा पनि भीडभाड बढेको छ । 'हामीले १७ जना सगरमाथा आरोहीलाई संक्रमण पुष्टि भएको जानकारी काठमाडौँबाट प्राप्त गरेका छौँ,' हिमालयन उद्वार संघका एक अधिकारी ल्हाक्पा नुरु शेर्पाले बताए । शेर्पाले भनेका छन्, 'हामीले अभियान टोलीलाई अनुरोध गरेका छौं कि बिरामी परेका आफ्ना सदस्यहरुलाई उडान गर्नु भन्दा पहिले हामीलाई थाहा दिनुहोस् । जब कि को बिरामी भइरहेको छ भनेर हाीलाई पहिले नै थाहा हुनेछ ।' कोरोनाको नयाँ लहर नेपालमा पनि फैलिन थालेपछि पछिल्लो समय नेपालमा संक्रमितको संख्या ह्वात्तै बढेको छ । कोरोना संक्रमण नियन्त्रणका लागि राजधानी काठमाडौँ सहित विभिन्न जिल्लामा लकडाउन लगाइएको छ । बीबीसीबाट"
कोरोनाबाट निधन भएका व्यक्तिको शवबाट भाइरस सर्छ कि सर्दैन ?,"कोभिड१९ को बिरामीको अन्तिम समय आएका बेला एउटा कठोर दृश्य देखिने गरेको छ । त्यस बेला उनीहरूको मृत्युमा शोक व्यक्त गर्ने आफन्तहरू साथमा हुँदैनन्। ती दृश्यहरूले केवल मृत्युको मात्र होइन मृतकसँग पनि त्रास पैदा गरिरहेका छन्। त्यसले पोस्टमोर्टमबाट रोग फैलन सक्ने आशङ्का र सङ्क्रमितको शरीरबाट भाइरस सर्न सक्ने सम्भावनाको डर पैदा गरिदिएको छ। के मृतकको शरीरले कोभिड१९ फैलाउन सक्छ? अन्तिम संस्कार गर्नु सुरक्षित छ कि छैन? अनि शवलाई जलाउनु उचित कि गाड्नु? विश्व स्वास्थ्य सङ्गठन (डब्ल्यूएचओ)का अनुसार यदि आवश्यक सावधानी अपनाइएको छ भने मृतकको शरीरबाट कोभिड१९ सर्छ भनेर डराउनुपर्ने कुनै कारण छैन। यो रोग लगाउने सार्सकोभ२ भाइरस विशेषगरी मानिसहरूले निकाल्ने थुक वा र्याल जस्ता कुराका छिटाहरूबाट सर्छ। बोल्दा, हाच्छिउँ गर्दा वा खोक्दा यस्ता छिटाहरू निस्कन्छन्। अनि कतिपय कडा सतहहरूमा यी भाइरस केही दिनसम्म जीवित रहन सक्छन्। 'आजका दिनसम्म मृतकको शरीरबाट जीवित मान्छेमा यो भाइरस सरेको कुनै पनि प्रमाण भेटिएको छैन,' एप्रिल २०२० मा एउटा पत्रकार सम्मेलनमा पानअमेरिकन हेल्थ अर्गनाइजेशनका एक प्रवक्ता विलियम अडुक्रोले भनेका थिए। 'त्यसो भन्दैमा हामीले यो सर्दैन भन्न खोजेका होइनौँ। तपाईँ मृतकलाई एकदमै प्रेम गर्नुहुन्छ त्यसैले चुम्बन गर्न वा अन्य त्यस्तै गर्न चाहनुहुन्छ। हामीले अझै पनि रोकथाम र नियन्त्रणको अभ्यास गर्नुपर्छ,' उनले भने। डब्ल्यूएचओले २०२० मार्चमा जारी गरेको एउटा निर्देशिकामा रक्तस्राव हुनेखालका ज्वरोहरू (इबोलाजस्ता) र हैजालाई छाडेर आम रूपमा मृतकको शरीरबाट सङ्क्रमण नहुने उल्लेख छ। त्यसमा भनिएको छ, 'यदि महामारीयुक्त इन्फ्लूएन्जा भएर मृत्यु भएकाहरूको फोक्सोलाई चिरफारका बेला सही तरिकाले सम्हालिएन भने रोग सर्न सक्छ। अन्यथा शवबाट रोग सर्दैन।' तर कडा खाले श्वासप्रश्वाससम्बन्धी रोगबाट मृत्यु भएकाहरूको फोक्सो र अन्य अङ्गहरूले भाइरसका लागि आश्रयस्थलको काम गरेका हुन सक्छन्। चिरफारका बेला ती भाइरसहरू बाहिर आउन सक्छन्। त्यसमा प्रयोग भएका उपकरणहरूमा पनि ती बस्न सक्छन्। कोभिड१९ लागेर ज्यान गएकाहरूका मृतकका आफन्त र साथीहरुले के विचार गर्नु जरुरी छ भने शव गाड्ने वा जलाउने कार्य सुरक्षित रूपमा व्यावसायिक मानिसहरूबाट गरिएको हुनुपर्छ।केही स्थानमा कोभिड१९ का कारण लगातार मृतकको सङ्ख्या बढ्दा अन्तिम संस्कारमा सङ्कट पैदा भएको छ। सामाजिक दूरी कामय गर्नुपर्ने भएकाले कैयौँ देशहरूमा अन्तिम संस्कार बन्द गरिएको छ। अन्यत्र अनुमति त दिइएका छन् तर सीमित सङ्ख्यामा मात्र मानिसहरू सहभागी हुन पाउँछन्।"
"१८ घन्टाको अवधिमा ५ संक्रमितको मृत्यु, मृतकको संख्या ४१ पुग्यो","वीरगन्ज : वीरगन्जमा पछिल्लो १८ घण्टामा कोरोना भाइरस संक्रमणबाट थप ५ जनाले ज्यान गुमाएका छन्। वीरगन्जका विभिन्न अस्पतालमा मङगलबार दिउँसो २ बजेदेखि बुधबार बिहान ८ बजेसम्म १८ घण्टाको अवधिमा ५ जना संक्रमितको मृत्यु भएको हो । नारायणी अस्पतालमा २ जना , नेशनल मेडिकल कलेजको कोरोना अस्थायी अस्पतालमा २ जना र नारायणी वयोधा अस्पतालमा १ जनाको मृत्यु भएको हो । बुधबार बिहान नारायणी अस्पतालमा उपचाररत वीरगन्ज महानगरपालिका वडा नम्बर २ की ६५ वर्षीया महिलाको मृत्यु भएको छ । वैशाख १६ गते अस्पताल भर्ना भएकी ती महिलामा वैशाख १७ गते कोरोना संक्रमण पुष्टि भएको थियो । उपचारका क्रममा उनको बुधबार बिहान ८ बजे मृत्यु भएको अस्पतालका कोभिड कोर्डिनेटर डाक्टर सरोज रोशन दासले जानकारी दिए । यस्तै नेशनल मेडिकल कलेजको कोरोना अस्थायी अस्पतालमा उपचाररत वीरगन्ज १६ का ६३ वर्षीय संक्रमित पुरुषको मङगलबार राति ११ बजे मृत्यु भएको छ । वैशाख २० गते अस्पतालमा भर्ना भएका ती पुरुषमा वैशाख २१ ग्ते मङगलबार कोरोना संक्रमण पुष्टि भएको थियो । उपचारका क्रममा उनको मङगलबार राति ११ बजे मृत्यु भएको हो । यस्तै नारायणी अस्पतालमा उपचाररत वीरगन्ज महानगरपालिका वडा नम्बर १० आदर्शनगरका ४० वर्षीय पुरुषको मङगलबार राति साढे ९ बजे मृत्यु भएको छ । वैशाख १३ गते कोरोना रिपोर्ट पोजिटिभ आएको उनलाई वैशाख १६ गते बिहीबार अस्पताल भर्ना गरिएको थियो । यस्तै नारायणी बयोधा अस्पतालमा उपचाररत वीरगन्ज महानगरपालिका १६ का ७६ वर्षीय पुरुषको पनि मृत्यु भएको छ । वैशाख १० गते वयोधा अस्पतालमा भर्ना गरिएको उनको त्यही दिन कोरोना पोजेटिभ रिपोर्ट आएको थियो । उनको उपचारका क्रममा मङगलबार राति साढे ८ बजे मृत्यु भएको जिल्ला प्रशासन कार्यालय पर्साका कोभिड सम्पर्क व्यक्ति विनय कुमार श्रीवास्तव जानकारी दिए । यस्तै नेशनल मेडिकल कलेजको कोरोना अस्पतालमा उपचाररत बाराका एक कोरोना संक्रमित पुरुषको पनि मृत्यु भएको छ । बाराको फेटा गाउँपालिका२ बेनौली घर भएका ३५ वर्षीय संक्रमित पुरुषको , मंगलबार दिउँसो २ बजे मृत्यु भएको हो । स्वास्थ्यमा समस्या आएपछि दुई दिनअघि कोरोना अस्पतालको इमर्जेन्सी वार्डमा उनी भर्ना भएका थिए । भोलिपल्ट गरिएको पीसीआर परीक्षणमा उनको रिपोर्ट पोजिटिभ आएको थियो । कोरोनाको दोस्रो लहर सुरु भएयता चैत ३१ देखि वैशाख २२ गते बुधबार बिहानसम्म वीरगन्जमा कोरोनाले ४१ जनाको मृत्यु भएको छ । वीरगन्जको नारायणी अस्पतालमा ३० जनाको , नारायणी बयोधा अस्पतालमा ५ जना, नेशनल मेडिकल कलेजको कोरोना अस्पतालमा ५ जना र गण्डक अस्पतालमा १ जनाको मृत्यु भएको हो । मृतक ४१ जनामध्ये पर्साका २९ जना , बाराका ८ , सर्लाहीका २ जना , रौतहटका १ जना र एकजना भारतीय नागरिक हुन् ।"
पाल्पाका स्थानीय सरकारले बनाए १ सय ५० बेडको कोरोना अस्पताल,"तानसेन : कोरोना संक्रमण दिनहुँ बढ्दै गएपछि पाल्पाका १० बटै स्थानीय सरकारले कोरोना अस्पताल र अक्सिजनसहितको आइसोलेसन निर्माणमा जुटेका छन् । पाल्पाका १० वटा स्थानीय सरकारले चिकित्सक, सिनियर अहेव तथा स्टाप नर्ससहित सुविधासम्पन्न कोरोना अस्पताल संचालनमा ल्याएका छन् । जिल्लाका प्रत्येक स्थानीय सरकारले १० देखि ५० वटासम्म अक्सिजन सिलिण्डर खरिद गरी कोरोना अस्पताल तथा आइसोलेसन वार्डमा राखेका छन् । देशका विभिन्न स्थानका अस्पतालमा वेड र अक्सिजन सुविधा नपाउँदा दिनहुँ कोरोना संक्रमित बिरामीको मृत्यु हुनथालेपछि अक्सिजनसहितको कोरोना अस्पताल निर्माण गरेको माथाँगढी गाउँपालिकाका अध्यक्ष सन्तोष कुमार थापा मगरले बताए । माथाँगढी गाउँपालिकाले ४ मा चिकित्सक तथा अक्सिजनसहितको १५ वेडको कोरोना अस्पताल संचालनमा ल्याएको अध्यक्ष थापाले बताए । जिल्लाभित्र कुल संक्रमितमध्ये ५० प्रतिशत बिरामी तानसेन नगरपालिकाभित्र रहेकाले नगर सरकारले जिल्ला अस्पताल र मिसन अस्पतालको समन्वयमा ५० वेडको चिकित्सकीय सुविधासहितको कोरोना अस्पताल संचालन गर्ने निर्णय गरी आवश्यक काम सुरु गरेको नगर प्रमुख अशोक कुमार शाहीले बताए । बगनासकाली गाउँपालिकाले २ पोखरा थोकमा १५ बेडको कोरोना अस्पताल संचालन गरेको र ५० वटा अक्सिजनका सिलिण्डर खरिद गरी तयारी अवस्थामा राखिएको पालिकाका अध्यक्ष कृष्ण प्रसाद बस्यालले बताए । कोरोना संक्रमितको घरघरमा पुगी, औषधि, पौष्टिक आहार, ज्वरो तथा अक्सिजन नाप्ने मेसिन निशुल्क रुपमा वितरण गर्दै आएको अध्यक्ष बस्यालले बताए । रिव्दिकोट गाउँपालिकाले ५ वेडको कोभिड अस्पताल र ५० वेडको अक्सिजनसहितको आइसोलेसन संचालनमा ल्याएको जनाएको छ । प्रत्येक कोभिड संक्रमितको घर घरमा हप्ताको दुई पटक दुरीः कायम गरी स्वास्थ्यकर्मीको टोली पुग्ने, आवश्यकता अनुसार जनप्रतिनिधिहरु पुगी बिरामीको हौसला बढाउने गरी काम गर्दै आएको पालिकाका अध्यक्ष नारायण बहादुर जिसीले बताए । पालिकाभित्र अहिले १८ जना संक्रमित रहेको १ जना कोभिड अस्पतालमा भर्ना भएको अध्यक्ष जिसीले बताए । तिनाउँ गाउँपालिकाले २ दोभानमा १० बेडको कोभिड अस्पताल संचालन गरेको छ । दोभान माविमा २० वेडको आइसोलेसन संचालन गरेको छ । कोभिडका बिरामीलाई कुनैपनि समस्या नहोस् भनी चिकित्सक, औषधि, अक्सिजन तथा खानपानको व्यवस्थासहित कोभिड अस्पताल संचालनमा ल्याएको पालिकाका अध्यक्ष ओमबहादुर घर्तिमगरले बताए । घरघरमा होम आइसोलेसनमा बसेका बिरामीलाई असुविधा भएमा कोभिड अस्पतालमा भर्ना हुन अध्यक्ष घर्तिले अनुरोध गरेका छन् । पूर्वखोला गाउँपालिकाले १० वेडको कोभिड अस्पताल र निस्दी गाउँपालिकाले ७ ढुङ्गानावेशीमा अक्सिजनसहितको ५ वेडको आइसोलेसन संचालनमा ल्याएको अध्यक्ष मुक्त बहादुर सारुले बताए । भारत तथा जिल्ला बाहिरबाट आउने सबै व्यक्तिलाई अनिवार्य १० दिन क्वारेन्टाइन बस्नुपर्ने अध्यक्ष सारुले बताए । रामपुर नगरपालिकाले ३५ वेडको कोभिड अस्पताल संचालनको तयारीमा जुटेको छ । बिरामीलाई अक्सिजनको असुविधा नहोस् भनी प्रयाप्त मात्रामा अक्सिजनको सिलिण्डर नगरभित्र ल्याएको नगर प्रमुख रमण बहादुर थापाले बताए । जिल्लाकै दोस्रो बढी संक्रमण रैनादेवी छहरा गाउँपालिकाभित्र रहेकाले पालिकाले पनि पालिकाको ४ छहरामा १० बेडको कोभिड अस्पताल संचालन गरेको छ । पालिकाभित्र अहिले ८० जना कोभिडका सक्रिय संक्रमित छन् । अहिले सबै संक्रमित होमआइसोलेसनमा बस्दै आएको भएपनि आगामी दिनमा अझै जोखिम बढ्ने भएको अक्सिजन चिकित्सकसहितको तयारीमा कोभिड अस्पताल संचालनमा रहेको प्रमुख प्रशासकीय अधिकृत इन्द्रबहादुर क्षेत्रीले बताए । रम्भा गाउँपालिकाले ५ ताहुमा ५ वेड र १ हुगीमा ५ बेड गरी १० वेडको कोभिड अस्पताल संचालनमा ल्याएको छ । अहिले दिनहुँ संक्रमणको दर बढ्दै गएकाले सबै वडामा कम्तिमा २० वेडको अक्सिजनसहित आइसोलेसन वेडका लागि काम भइरहेको रम्भा गाउँपालिकाका अध्यक्ष विष्णु प्रसाद भण्डारीले बताए । पाल्पामा पछिल्लो समयम दुई हप्ताको अवधिमा ५६४ जना संक्रमित थपिएका छन् जसमा २९ जना जिल्लाका विभिन्न अस्पतालमा उपचार भइरहेको छ भने ५३५ जना संक्रमित होम आइसोलेसनमा छन् । पाल्पाका १० वटा पालिकामध्ये सबैभन्दा धेरै तानसेन नगरपालिकामा मात्र २६७ जना, रैनादेवी छहरा गाउँपालिकामा ८० जना, माथाँगढी गाउँपालिका ३९ जना, रामपुर नगरपालिकामा ३८ जना, बगनासकाली गाउँपालिकामा ३४ जना, पुर्वखोला गाउँपालिकाभित्र २३ जना, रिव्दिकोट गाउँपालिका भित्र २१ जना, तिनाउँ गाउँपालिकाभित्र २० जना, रम्भा गाउँपालिका भित्र १० जना र निस्दी गाउँपालिका भित्र ८ जना सक्रिय संक्रमित छन् । पाल्पामा ४३ जना कोरोना सक्रमितको मृत्यु भइसकेको छ ।"
लुम्बिनीका एमाले प्रदेशसभा सदस्य अमरबहादुर डाँगीले दिए राजीनामा,बुटवल : लुम्बिनी प्रदेश सभाका सदस्य अमरबहादुर डाँगी क्षेत्रीले राजीनामा दिएका छन्। बुधबार एमालेका प्रदेशसभा सदस्य डाँगीले प्रदेश सभाका सभामुखलाई राजीनामा बुझाएको प्रदेशसभा सचिव दुर्लभ कुमार पुन मगरले अन्नपूर्णलाई जानकारी दिए। डाँगी दाङ २ (ख) बाट प्रत्यक्ष निर्वाचित प्रदेशसभा सदस्य हुन्। राजीनामा उनले प्रदेश सरकारप्रति असन्तुष्टि जनाएका छन्। सांसद डाँगी वैशाख १९ गते एमाले संसदीय दलको बैठकमा अनुपस्थित थिए। उनले राजीनामा पत्रमा प्रधानमन्त्री केपी ओलीप्रति समेत असन्तुष्टि जनाएका छन्। उनले सत्ताका नाममा राजनीतिक खिचातानी भएको भन्दै आराम गर्न चाहेको बताएका छन्।
रोल्पामा १५ दिन निषेधाज्ञा,"रोल्पा : बढ्दो कोरोना संक्रमणको जोखिम कम गर्न रोल्पामा बुधबार बिहान ६ बजेदेखि पन्ध्र दिनका लागि निषेधाज्ञा जारी गरिएको छ । निषेधाज्ञा जेठ ५ गते राति १२ बजेसम्म लागू हुने भएको छ । निषेधाज्ञाको पालना नभए संक्रमण रोग नियन्त्रण ऐन २०२० तथा स्थानीय प्रशासन ऐन २०२८ बमोजिम कारवाही हुनेछ । निषेधाज्ञापछि बजार सुनसान बनेका छन् । सार्वजनिक यातायातका साधन चलेका छैनन् । सदरमुकाम लिबाङ, पुर्वी रोल्पाको सुलिचौर बजार, दक्षिणी होलेरी र पश्चिमी भेगका घर्तिगाउँ, बागमारालगायतका बजार क्षेत्रमा भीडभाड हुन नदिन प्रहरीले कडाइ गरेको छ । प्रमुख जिल्ला अधिकारी नवराज सापकोटाले निषेधाज्ञाको सूचनामार्फत स्वास्थ्य मापदण्डको कडाइका साथ पालना गर्न भनेका छन् । वैशाख २० गते जिल्ला प्रशासन कार्यालयमा जिल्ला कोभिड१९ संकट व्यवस्थापन केन्द्र (डिसिसिएमसि) को संयोजनमा बसेको विस्तारित बैठकले कोरोना समुदाय स्तरमा फैलिएको भन्दै निषेधाज्ञा गर्न प्रमुख जिल्ला अधिकारीलाई सिफारिस गरेको थियो । बैठकको माग र कोरोना जोखिमको चेन ब्रेक गर्न निषेधाज्ञा जारी गरिएको हो । जिल्लामा ९८ जना कोरोना संक्रमित छन् । संक्रमित सबै होमआइसोलेसनमा रहेका छन् । स्थानीय तहले आइसोलेसन सेन्टर बनाइरहे पनि अक्सिजन सिलिन्डर व्यवस्था हुन सकेको छैनन् । जिल्लामा एउटा पनि आइसीयू र भेन्टिलेटर छैन। रेउघामा १५ शैयाको अस्पताल भएपनि कोरोनाका गम्भीर बिरामीलाई उपचार गर्न सकिने अवस्था छैन । प्रयाप्त भिटिएम र एन्टिजेन्ट टेष्ट कीट पनि छैन । एक साताअघि गंगादेव गाउँपालिकामा ४३ जनाको स्वाब परीक्षणमा ४२ जनामा कोरोना संक्रमण देखिएपछि कन्ट्याक्ट् ट्रेसिङका आधारमा एक सय बढीको जाँच गर्ने भनिएपनि भिटिएम अभावमा परीक्षण हुन सकेको छैन। कोरोनाका कारण दस दिनयता चारजना रोल्पालीको उपचारका क्रममा जिल्ला बाहिर मृत्यु भइसकेको छ । समुदायस्तरमा कोरोना फैलिसकेको छ । गंगादेव, माडी, परिवर्तन, त्रिवेणी, रुन्टिगढी र सुनिलस्मृती गाउँपालिकामा कोरोना संक्रमित थपिदैछन् । रोल्पा नगरपालिकामा पनि संक्रमित छन् । जाँच अभावले संक्रमितको यकिन पहिचान हुन सकेको छैन । जिल्लामा संक्रमितको संख्या २ सय बढि पुगेको अनुमान सर्वपक्षीय बैठकले गरिसकेको छ । स्वास्थ्य संस्थामा कोरोना संक्रमणका लक्षणसहितका बिरामी पुगिरहेका छन् । मृत्यु भएका र कोरोना पोजिटिभ भएकासँग घुलमिल भएका समुदायमा त्रास बढेको छ । जाँच गरिएदिए हुन्थ्यो भन्ने अपेक्षा छ । समुदायमा ज्वोरो, खोकी र टाउको दुख्ने बिरामीको संख्या बढ्दैछ। निषेधाज्ञामा खाद्या वस्तु, ग्यास, दुग्धजन्य पदार्थ, फलफूल, तरकारी, माछामासु विक्रीवितरण गरिने पसल स्वास्थ्य मापदण्ड पालना गरी बिहान ६ देखि ९ बजेसम्म र बेलुका ५ देखि ७ बजेसम्म खोल्न सूचना गरिएको छ । स्वास्थ्य सामग्री र औषधि पसल २४ सै घण्टा खुला रहनेछन् । सार्वजनिक निर्माणका कार्यलाई भने सुचारु गर्ने सर्वपक्षीय निर्णय भएको छ। कोरोना जाँचका लागि स्वास्थ्य कार्यालयमार्फत् लुम्बिनी प्रदेश स्वास्थ्य तथा जनसंख्या मन्त्रालयमा ४ र ४ हजार एन्टिजेन्ट टेष्ट किट र पीपीइ सेट, १ थान पीसीआर मेसिन र अक्सिजन सिलिण्डर माग गरिएको छ ।"
आईसीसी प्लेयर अफ द मन्थमा कुशल भुर्तेल मनोनित,"दुबई : अन्तर्राष्ट्रिय क्रिकेट परिषद् (आईसीसी)ले अप्रिल महिनाका लागि आईसीसी प्लेयर अफ द मन्थ मा नेपालका कुशल भुर्तेलको नाम मनोनयन गरेको छ। मनोनयनमा कुशलसँगै पाकिस्तानका बाबर अजाम र फखर जमान परेका छन्। कुशलले भर्खरै सम्पन्न त्रिदेशीय टी२०आई सिरिजमा उत्कृष्ट प्रदर्शन गर्दै नेपाललाई सरिज जिताउन महत्वपूर्ण योगदान गरेका थिए। आईसीसीले सोही प्रदर्शनको आधारमा उनलाई प्लेयर अफ द मन्थमा मनोनयन गरिएको जनाएको छ। कुशलले डेब्यू खेलदेखि लगातार तीन अर्धशतक प्रहार गरेका थिए। उनले डेब्यू खेलदेखि टी२०आईमा लगातार तीन अर्धशतक प्रहार गर्ने पहिलो खेलाडी बनेर इतिहास रचेका थिए। कुशलले नेपाल, नेदरल्यान्ड र मलेसिया सम्मिलित त्रिदेशीय सिरिजमा २७८ रन प्रहार गरेका थिए। मनोनयनमा परेका कुशललाई आईसीसीको वेबसाइटमा गएर भोट गर्न सकिने नेपाल क्रिकेट संघ (क्यान) ले जनाएको छ।"
ट्रकको ठक्करबाट भाँचियो विराटनगरको आइलन,"विराटनगर : तीव्र गतिमा रहेको ट्रकले ठक्कर दिँदा विराटनगर महानगरपालिकाको बरगाछीमा रहेको आइलन (स्तम्भ) मंगलबार राति भाँचिएको छ । ना ७ ख १४३७ नम्बरको खाली ट्रकले ठक्कर दिँदा रड, सिमेन्ट र इँटा प्रयोग गरेर नौ वर्षअघि बनाइएको आइलन भाँचिएको हो । मोरङ प्रहरीका प्रवक्ता डीएसपी मानबहादुर राईका अनुसार तीव्र गतिमा रहेको ट्रक सिधै ठोक्किँदा आइलन भाँचिएर सडकको बीचमै पल्टिएको थियो । तर कोसी लोकमार्गमा सवारी सञ्चालनमा भने कुनै अवरोध पुगेन । आइलनमा ट्रक ठोक्किँदा विष्फोट भएजस्तो ठूलो आवाज आएको स्थानीयले बताए । दुर्घटनामा परेर ट्रकका चालक मोरङको उर्लाबारी नगरपालिका६ का २५ वर्षीय पदम ढुंगाना सामान्य घाइते भएका छन् । प्रहरीले नियन्त्रणमा लिएर कोसी अस्पतालमा स्वास्थ्य परीक्षण गराउँदा उनले मादक पदार्थ सेवन (मापसे) गरेको पुष्टि भएको छ । उनको साथमा सवारी चालक अनुमति पत्र (लाइसेन्स) पनि नभएको प्रहरीले जनाएको छ । डीएसपी राईले बिना लाइसेन्सका चालकले मापसे गरेर तीव्र गतिमा चलाएको ट्रकले नियन्त्रण गुमाएका कारण दुर्घटना हुँदा आइलनमा पूर्ण रुपमा क्षति पुगेको जानकारी दिए । विराटनगर५ मा रहेको उक्त आइलन लायन्स क्लब अफ विराटनगरले बनाएको हो । सडक विस्तारका क्रममा बरगाछीमा रहेको रुख काटिएपछि लायन्स क्लबले बरकै रुखजस्तो देखिने आइलन सडकको बीचमा निर्माण गरेको थियो ।"
यसरी सङ्ल्याऔं राजनीति,"नेपालको समग्र राजनीतिक समस्याको समाधान केवल वैज्ञानिक समाजवादी व्यवस्थाले बाहेक अर्को कुनै तरिकाले हुन सक्दैन नेकपा र सरकार सहमति नेपाल कम्युनिस्ट पार्टी र नेपाल सरकारबीच तीनबुँदे सहमति भयो जसको पहिलो बुँदामा दुवै पक्ष (नेपाल सरकार र नेपाल कम्युनिस्ट पार्टी) देशको राजनीतिक समस्याहरू वार्ता तथा संवादबाट समाधान गर्न सहमत भएका छौं, दोस्रो, नेपाल कम्युनिस्ट पार्टी आफ्ना सबै राजनीतिक कार्यक्रमहरू शान्तिपूर्ण रूपमा सञ्चालन गर्न सहमत भएको छ, तेस्रो, नेपाल सरकार नेपाल कम्युनिस्ट पार्टी माथि लगाइएको प्रतिबन्ध हटाउन, कारागारमा रहेका नेता तथा कार्यकर्ता रिहाइ र सम्पूर्ण मुद्दाहरू खारेज गर्न सहमत भएको छ भनिएको छ। नेपालको आन्दोलनकारी शक्ति र सरकारबीच भएको अहिलेसम्मको यो नै सबैभन्दा राजनीतिक परिपक्वताले ओतप्रोत भएको सहमति हो। यो सहमति यस कारणले नेपाली इतिहासको सबैभन्दा उत्तम हो कि यो राष्ट्रभित्र गरिएको छ, देशको राजनीतिक समस्या समाधान गर्न दुवै पक्ष केन्द्रित छन् र नेपालको आमूल परिवर्तनबाहेक कुनै पनि लेनदेन वा मन्त्रणाबाट मुक्त छ। यो सहमतिपछि नेपालको बिगँ्रदो राजनीतिक अवस्थाबाट निकास खोजिरहेको सरकार र राजनीतिक निकासका लागि संघर्षरत हाम्रा पार्टी नेपाल कम्युनिस्ट पार्टीप्रति सम्पूर्ण देशको ध्यान केन्द्रित छ। नवऔपनिवेशिक उत्पीडन र दलाल पुँजीवादी व्यवस्थाबाट पिल्सिएको नेपालमा कस्तो निकास हुन सक्छ भत्रे जिज्ञासा जनतामा छ। नेपालको समग्र राजनीतिक समस्याको समाधान केवल वैज्ञानिक समाजवादी व्यवस्थाले बाहेक अर्को कुनै तरिकाले हुन सक्दैन। विद्यमान दलाल पुँजीवादी संसद्वादी सत्ताको विकल्पमा हाम्रो पार्टीले वैज्ञानिक समाजवादी सत्ता, र त्यसमा पुग्न प्रगतिशील संयुक्त सरकार, जनमत संग्रह र वैज्ञानिक समाजवाद एउटा शृंखलामा कार्यनीतिक प्रस्ताव पेस गरेको छ जसलाई वैज्ञानिक समाजवादमा पुग्ने माध्यमका रूपमा बुझ्नुपर्छ। वैज्ञानिक समाजवादमा पुग्ने यो शृंखलामा निश्चित रूपले तत्कालिक र दीर्घकालिक कार्यभार पूरा गर्नु पर्नेछ। यसरी हेर्दा दीर्घकालिक कार्यभार वैज्ञानिक समाजवाद हो भने तत्कालिक कार्यभार जनमतसंग्रह हुन सक्छ। जनमतसंग्रह डेमोक्रेसी को सबैभन्दा उच्चतम अभिव्यक्ति हो, जसमा तत्काल संसदीय प्रणालीको विस्थापनका लागि संक्रमणकालीन परिस्कृत राजनीतिक प्रणाली अपनाउनु पर्छ। परिस्कृत राजनीतिक प्रणालीले संसदीय प्रणालीमा भएका समस्याहरूको संक्रमणकालीन निराकरण गर्नेछ र समाजलाई रचनात्मक रूपले राजनीतिक स्थिरता, आर्थिक गतिशीलता, सांस्कृतिक एवं वैचारिक उच्चता प्रदान गर्ने मार्ग प्रशस्त गर्नेछ। नेपाली राजनीतिमा संसद्वादका समस्या नेपालमा चलेको संसदीय राजनीतिक प्रणालीलाई, लोकतन्त्र, जनतन्त्र, प्रजातन्त्र जे भने पनि यो अंग्रेजी शब्दको डेमोक्रेसी भत्रे गरिएको छ। तर, के नेपालमा अभ्यास गरिएका लोकतन्त्र विश्वमा विकास भएको वास्तविक डेमोक्रेसी हो ? राजनीतिक चासो राख्ने विश्वका मानिसलाई जानकारी छ ः सामान्यतया संसदीय राजनीतिक प्रणाली वास्तविक डेमोक्रेसी होइन, विशेषतः नेपालजस्तो नवऔपनिवेशिक उत्पादन सम्बन्ध भएको देशमा यसको चरित्र विकशित देशहरूको भन्दा फरक हुने गर्छ। त्यो चरित्र क्लेप्टोक्रेटिकएनार्कोअटोक्रेसी हुने गरेको छ। नेपालको लोकतन्त्र किन डेमोक्रेसी होइन ? यसको बारेमा संक्षिप्तमा विवेचना गरौं। यसमा पहिलो तथ्य हो कि विश्वभर जहाँ संसदीय लोकतन्त्र प्रचलनमा रहेको छ त्यहाँ प्रधानमन्त्रीले आफैंलाई निर्वाचित भनेर दाबी गरेको हुन्छ। जति पटक प्रधानमन्त्री निर्वाचित भनिन्छ त्यतिपटक सार्वजनिक रूपमा झुटो बोलिएको हुन्छ। किनभने संसदीय व्यवस्थामा कुनै पनि देशमा प्रधानमन्त्री निर्वाचित हुँदैन। संसदीय व्यवस्थामा प्रधानमन्त्री एउटा मनोनीत पद हो जो ऊ जस्तै निर्वाचित भएका माननीयहरूबाट मनोनीत भएको हुन्छ। एउटा मनोनीत व्यक्तिले निर्वाचित भएको दाबी गर्नु डेमोक्रेसी होइन। दोस्रो तथ्य हो, संसदीय व्यवस्थामा आफूजस्तै एउटा निर्वाचन क्षेत्रबाट निर्वाचित भएर तिनै सदस्यहरूबाट मनोनीत भएको प्रधानमन्त्रीले आवश्यक पर्दा संसद् विघटन गर्छ। प्रधानमन्त्रीको हैसियतमा एउटा मनोनीत व्यक्तिले उस्तै हैसियत भएका जनताबाट निर्वाचित आफू सरहका अन्य माननीयहरूको संस्था संसद् विघटन गर्नु डेमोक्रेसी हुन सक्दैन। तेस्रो तथ्य हो, अहिलेसम्म विकास भएको डेमोक्रेसीमा न्यायपालिका, कार्यपालिका र व्यवस्थापिका शक्ति पृथकीकरणको सिद्धान्तअनुसार समान र परस्पर सहयोगीको रूपमा विकास र स्थापित भएका छन्। यी तीन संवैधानिक निकायहरूबीच परस्पर सहयोग, नियन्त्रण, नियमन गरेको हुन्छ र त्यसले देशको राजनीतिक, आर्थिक, सामाजिक, सांस्कृतिक प्रणालीमा सन्तुलन कायम गरेको हुन्छ। तर, संसदीय व्यवस्था भएका सबै देशहरूमा व्यवस्थापिक र कार्यपालिका एउटै हुने गरेको छ। र, नेपालजस्तो नवऔपनिवेशिक देशमा व्यवस्थापिका, कार्यपालिका र न्यायपालिकासमेत एउटै हुने गरेको छ। यो स्थितिमा नेपालको लोकतन्त्र वास्तविक डेमोक्रेसी होइन, र हुन पनि सक्दैन। शक्ति पृथकीकरणको सिद्धान्तअनुसार स्वतन्त्र र एकआपसमा समान हुनु पर्ने यी तीन निकाय नेपालजस्तो देशमा कसरी एउटै हुन पुगे ? गहिरो विश्लेषण गर्यो भनेमात्र त्यसको चित्र यसरी देखिन्छ। संसदीय प्रणालीमा व्यस्थापिकाबाट व्यवस्थापिक सदस्यहरूमध्ये एकजना प्रधानमन्त्री मनोनीत हुन्छन्, व्यवस्थापिकाबाटै मन्त्रीहरू नियुक्त गरिन्छन्। र व्यवस्थापिकाबाट मनोनीत प्रधानमन्त्री व्यवस्थापिकाबाट छानिएका मन्त्रीहरूभन्दा माथि हुन्छ, र मन्त्रीहरू व्यवस्थापिका सदस्यभन्दा माथि हुन्छन्। जब व्यवस्थापिकाबाट मनोनीत एकजना सदस्य प्रधानमन्त्री हुन्छ र केही सदस्यहरू मन्त्री हुन्छन् अनि व्यवस्थापिका कार्यपालिकाको नियन्त्रणमा रहन पुग्छ, त्यसले व्यवस्थापिकालाई कार्यपालिकाबाट पृथक् र स्वतन्त्र बनाउँदैन, बरु उल्टै अभिन्न बनाउँछ। यो विश्वका सबै संसद्वादी देशमा लागू हुँदै आएको छ। त्यसमा थप तथ्य के छ भने नेपालजस्तो नवऔपनिवेशिक देशमा संवैधानिक आयोगले सिफारिस गरेका व्यक्ति न्यायपालिकाको प्रमुख प्रधानन्यायाधीश प्रधानमन्त्रीबाट नियुक्त हुने गर्छ। र, त्यो प्रधानन्यायाधीश कार्यकारी प्रमुख प्रधानमन्त्रीको प्रत्यक्षपरोक्ष नियन्त्रणमा रहेको हुन्छ। व्यवस्थापिका, न्यायपालिका र कार्यपलिका शक्ति पृथकीकरणको सिद्धान्तअनुसार स्वतन्त्र र समान हुनु पर्ने अन्तर्राष्ट्रिय मान्यताविरुद्ध नेपालमा अभ्यास भइरहेको यस्तो प्रकारको प्रणाली कसरी डेमोक्रेसी हुन सक्छ ? संक्रमणकालीन परिस्कृत राजनीतिक प्रणालीले हामीलाई प्रगतिशील संयुत्त सरकार, जनमतसंग्रह र वैज्ञानिक समाजवादको बाटोमा लैजाने छ। र, वैज्ञानिक समाजवाद पनि जनताको डिमोक्रेसीको रूपमा निरन्तर अगाडि बढ्नेछ। चौथो तथ्य हो, वास्तवमा शक्ति पृथकीकरणको सिद्धान्तमा यी निकायहरू समान हुने भए पनि मर्यादा क्रममा सबैभन्दा माथि व्यवस्थापिका हुन्छ र हुनुपर्छ। किनकि देशको नियम, कानुन निर्माण गर्ने व्यवस्थापिका हुन्छ। दोस्रो मर्यादामा न्यायपालिका हुन्छ किनकि यसले व्यवस्थापिकाले निक्र्योल गरेका नीति नियमहरूलाई न्यायप्रणालीको रूपमा न्याय सम्पादन गर्छ र तेस्रो मर्यादामा कार्यपालिका हुन्छ किनकि व्यवस्थापिकाले निक्र्योल गरेको नीति नियम, न्यायपालिकले सम्पादन गरेको न्याय प्रणाली कार्यपालिकाले कार्यान्वयन गर्छ। तर जुनजुन देशहरूमा संसदीय राजनीतिक व्यवस्था प्रयोगमा रहेको छ, ती देशहरूमा सामान्य नियमको ठीक उल्टो कार्यपालिका सबैभन्दा शक्तिशाली र निरंकुश हुने गरेको छ। यसले न्यायपालिका र व्यवस्थापिकालाई नियन्त्रण र नियमन गरेको हुन्छ। यो प्रणाली डेमोक्रेसी भएन र हुन पनि सक्दैन। क्लेप्टोक्रेटिक एनार्को अटोक्रेसी यस प्रकारको निरंकुश प्रणाली वास्तविक डेमोक्रेसी नभएर क्लेप्टोक्रयाटिकएनार्कोअटोक्रेसी हो। किन ? यसका खासखास कारणहरू छन्। पहिलो, माथि गरिएको विश्लेषणबाट प्रष्ट हुन्छ कि नेपालको लोकतन्त्र डेमोक्रेसी होइन। जहाँ डेमोक्रेसी हुँदैन त्यहाँ अटोक्रेसी अथवा निरंकुशता हुन्छ। दोस्रो, यस्तो प्रकारको समाजमा सरकार स्वेच्छाचारी हुन्छ त्यसकारण, नेपालजस्तो नवऔपनिवेशिक देशमा यसलाई अदृश्य हातहरूले सञ्चालन गरेको हुन्छ। जसको कारण वास्तविक शासन व्यवस्था निश्चित कुलीन घरानियाहरूको हातमा पुगेको हुन्छ र यो क्लेप्टोक्रयाटस्हरूले सञ्चालन गरेका हुन्छन्। तेस्रो, वास्तविक अर्थमा जनताको प्रतिनिधित्व नगर्ने सरकार अराजकतावादी हुन्छ। चौथो, यस प्रकारको सरकार जनताका विरुद्ध निरंकुश हुने गर्छ। नेपालको सरकार संसदीय व्यवस्थाको कारण जसको नेतृत्वमा बने पनि, जुन पार्टीले नेतृत्व गरे पनि यसको चरित्र क्लेप्टोक्रेटिकएनार्कोअटोक्रेसी हुने गर्छ। संस्थागत भ्रष्टाचारका कारणहरू पुँजीवादी उत्पादन सम्बन्धभित्र भ्रष्टाचार अनिवार्य सामाजिक सर्त हुन्छ। कहीँ न कहीँ, कुनै न कुनै रूपमा भ्रष्टाचार हुनु पुँजीवाकोे अन्तरनिहित सामाजिक चरित्र हो। त्यसमा दलाल पुँजीवाद यस्तो व्यवस्था हो त्यसको सम्पूर्ण जीवन नै भ्रष्टाचारी हुने गर्छ। नेपालमा भ्रष्टाचार संस्थागत हुुनुको मुख्य कारण दलाल पुँजीवाद हो। सामान्यतया सरकारी जिम्मामा पुगेका मानिसहरू जनताको भ्रष्टाचारी मनोविज्ञानमा सान्त्वना दिन भ्रष्टाचारको विरोध गर्छन्, तर व्यवहारमा भ्रष्टाचार गर्ने क्षमतालाई प्रतिष्ठा बनाउँछन्। पुँजीवादी उत्पादन प्रणालीको अनिवार्य सर्त भ्रष्टाचार भएकोले विश्वको कुनै पनि कुनामा पुँजीवाद रहँदासम्म प्रभाव पर्ने कुनै पनि मुलुकमा भ्रष्टाचारले सत्ता बनाउने छ। नेपालमा दलाल पुँजीवादी उत्पादन सम्बन्ध हुनुको कारण दलाल पुँजीवादी देशको प्रभाव बढी परेको हो। भारतको बढी प्रभाव नेपालमा पर्नुको एउटा कारण पनि त्यहि हो। भ्रष्टाचारको जरा सत्ता र सरकारसँग जोडिएकोले भ्रष्टाचार नियन्त्रण गर्न कठोर कानुन बनाउँदा पनि त्यो नियन्त्रित हुँदैन। त्यही कारण हो कि नेपालको भ्रष्टाचारको प्रकृति अन्य देशहरूको भन्दा निकै भयावह छ। यस प्रकारको भ्रष्टाचार जननिर्वाचित राजनीतिक नेता, नियुक्ति प्राप्त गरेको कर्मचारी र आर्थिक नियन्त्रण गर्ने व्यापारी व्यवसायीहरूबाट हुने गर्छ। त्यसमा प्रमुख कारक भनेको राजनीतिक नेतृत्व र समाजमा रहेको व्याप्त गरिबी हो जो जनताबाट निर्वाचित भएर सरकारमा पुगेको हुन्छ। नेपालको निर्वाचन प्रणाली यति भ्रष्ट छ त्यसले सबै राजनीतिक, प्रशासनिक, व्यापारिक प्रणालीलाई भ्रष्ट बनाउँछ। भ्रष्टाचारको जरो कहाँ छ भन्ने तथ्यलाई ठीक किसिमले बुझ्नु पर्छ। नेपालको संसदीय व्यवस्थामा यदि कुनै व्यक्तिले आफूलाई प्रधानमन्त्रीको उम्मेदवार बनाएको छ भने उसले प्रधानमन्त्री हुन तीन सर्तहरू पूरा गर्नु पर्छ। पहिलो सर्त आफू देशको कुनै एक निर्वाचन क्षेत्रबाट माननीय निर्वाचित हुनुपर्छ, दोस्रो सर्त प्रधानमन्त्रीका लागि भोट दिने सदस्यहरूलाई निर्वाचित गराउन सक्नुपर्छ तेस्रो सर्त प्रधानमन्त्रीका लागि पार्टी भित्र र बाहिरका आफ्ना प्रतिद्वन्द्वीहरूलाई परास्त गर्न सक्नुपर्छ। यो काम गर्न अहिले विचार, सिद्धान्त, राजनीतिक दृष्टिकोण कुनै पनि प्रकारले काम गर्दैन। त्यसका लागि आर्थिक लगानीबाहेक अरू कुनै उपायले कोही पनि व्यक्ति न प्रधानमन्त्री बन्नका लागि योग्य हुन सक्छ न उसले त्यसअनुसारको पार्टी निर्माण गर्न, न उसले त्यसअनुसारको जनपरिचालन गर्न सक्छ न आर्थिक सहयोग गर्नेहरूको समर्थन र सहयोग लिन। यो निबन्ध लेख्दासम्म संसदीय व्यवस्थामा सबै संसद्वादी पार्टीका गरी १० जना प्रधानमन्त्रीका उम्मेदवारहरू रहेको अवस्था छ। उनीहरूले आफूलाई प्रधानमन्त्री बनाउन यिनै तीन सर्तहरू पूरा गर्नुपर्छ। यी सर्तहरू पूरा गर्न सबै उम्मेदवारहरूले आर्थिक लगानीमा प्रतिस्पर्धा गर्नु पर्नेछ। यस प्रकारले गरिएको खर्च करोड र अर्बमा मात्र हुँदैन। सबै उम्मेदवार र सबै पार्टीले गरेको खर्च नेपालजस्तो देशमा कैयौं खर्बमा गन्ती हुन पुग्छ। जनताबाट प्रत्यक्ष निर्वाचित राष्ट्रपति, जनताबाट प्रत्यक्ष निर्वाचित जनप्रतिनिधिसभा र जनतावाट प्रत्यक्ष निर्वाचित न्यायपालिका हुने अवस्थामात्र वास्तविक प्रतिस्पर्धा हुन सक्छ र संसदीय भ्रष्टाचारी शृंखलाको अन्त्य हुन सक्छ। यसरी खर्च गरेर गरिने निर्वाचनको परिणामस्वरूप प्रधानमन्त्री हुने हरेक व्यक्तिको पहिलो सर्त सबै पार्टीले गरेको चुनावी खर्च असुल गर्ने नै हुन पुग्छ। र, यसरी खर्च जसको कारण सरकार, कर्मचारी, न्याय प्रणाली, सुरक्षा विधि सबै भ्रष्टाचारको दलदलमा फँस्न पुग्छ। संसदीय प्रतिस्पर्धा संसदीय चुनावमा प्रतिस्पर्धा नीति कार्यक्रमको नभएर पैसाको हुन पुग्छ। यो कुनै लोकतान्त्रिक व्यवस्था या कुनै डेमोक्रेसी हुन सक्दैन। सामान्यतया डेमोक्रेसीका लागि हुने चुनावमा प्रतिस्पर्धीहरूको वास्तविक प्रतिस्पर्धा नीति, योजना र सुन्दर भविष्यको सुनिश्चित गर्ने राजनीतिक, आर्थिक, सामाजिक एवं सांस्कृतिक विशिष्ट कार्यक्रमको बीचमा हुनुपर्ने हो। तर संसदीय चुनावमा माथि उल्लेख गरेजस्तो नीति र कार्यक्रमको प्रतिस्पर्धा हुँदैन, त्यहाँ पैसा र लगानीको हुने गर्छ। संसदीय व्यवस्थामा हुने अस्वस्थ, दुर्गन्धित र फोहोरी प्रतिस्पर्धाको नकारात्मक प्रभाव सबै ठाउँमा पर्छ। जस्तो कि प्रतिनिधिसभामा सक्षम प्रतिनिधि पुग्न पाउँदैनन्। जनप्रतिनिधि सभाको काम प्रधानमन्त्री मनोनीत गर्ने र मन्त्रीहरू चयन गर्ने भएपछि त्यसका लागि आवश्यक योग्यता भोट दिने मात्र भए पुग्छ। चुनावका लागि टिकट दिने समयमा नै त्यस्ता व्यक्तिहरू छानिएका हुन्छन् जसको हैसियत केवल प्रधानमन्त्रीलाई भोट दिने र मन्त्रीहरूको समर्थन गर्ने होस्। संसदीय प्रतिस्पर्धाको यो स्वरूपको कारण माननीयहरूको प्रतिस्पर्धा व्यापारिकमा सीमित हुन पुगेको छ। विकास खर्चका नाममा डोजर किन्ने, गिट्टी बालुवाको ठेक्का लिने, घण्टापलाको मूल्य आफैं तोक्ने र व्यापारको लाइसेन्स लिँदै चोरी व्यापार गर्नु सक्षम माननीयहरूको काम हुने गरेको छ। यार्साको व्यापार गर्न चीनदेखि हङकङसम्म माननीयहरूको दिनचर्या हुनु देशकै लागि शर्मनाक कुरा हो। यस प्रकारको संसदीय चुनावी प्रणालीको अन्त्य गर्न शासकीय स्वरूपमा परिवर्तन गर्नुपर्छ। जनताबाट प्रत्यक्ष निर्वाचित राष्ट्रपति, जनताबाट प्रत्यक्ष निर्वाचित जनप्रतिनिधिसभा र जनतावाट प्रत्यक्ष निर्वाचित न्यायपालिका हुने अवस्थामात्र वास्तविक प्रतिस्पर्धा हुन सक्छ र संसदीय भ्रष्टाचारी शृंखलाको अन्त्य हुन सक्छ। र, भ्रष्टाचारी प्रणाली त्यतिबेला अन्त्य हुनसक्छ जसमा संवैधानिक व्यवस्थामा नै पैसाको प्रतिस्पर्धालाई निषेध गरिन्छ। त्यसका लागि दुई प्रकारको व्यवस्था गर्न सकिन्छ। पहिलो कुनै पनि क्षेत्रको उम्मेदवारले चुनाव प्रभावित गर्न पैसा खर्च गरेको प्रमाणित भएमा त्यसको उम्मेदवारी रद्द हुने व्यवस्था गरिनुपर्छ। दोस्रो कुनै पनि उम्मेदवारको समर्थक, प्रचारक या शुभचिन्तकले मतदाता प्रभावित गर्न पैसा खर्च गरेको पाइएमा त्यो उम्मेदवारको उम्मेदवारी रद्द हुने संवैधानिक व्यवस्था हुनु पर्छ। तेस्रो सबै उम्मेदवारको सामूहिक चुनाव प्रचारको व्यवस्था केन्द्रीकृत प्रणालीमा ल्याउन सकिन्छ। चौथो, कुनै सम्भावित मन्त्रीको उम्मेदवारले पैसाको प्रयोग गरी राष्ट्रपतिको समर्थन प्राप्त गर्ने प्रमाण पाइएमा उसले त्यो कार्यकालभरि राजकाज सञ्चालन गर्ने राजनीतिक काममा प्रवेश नपाउने कानुनी व्यवस्था गरिनुपर्छ। तत्कालको समाधान के ? हामीले माथि नै भनेका छौ, नेपालको राजनीतिक समस्याको समाधान गर्न प्रगतिशील संयुक्त सरकार, जनमत संग्रह र वैज्ञानिक समाजवादको शृंखलामा देशलाई बढाउनु पर्छ। त्यसमा तत्कालको समाधान के भन्ने प्रश्न जनताको अगाडि आउँछ। यस प्रकारको समस्याको समाधानका लागि राजनीतिक अधिरचना र आर्थिक आधारमा तत्कालिक र दीर्घकालिक मान्यताका आधारमा केही परिमार्जन गर्न आवश्यक छ। यो प्रणालीलाई यस प्रकार उल्लेख गर्न सकिन्छ। प्रथमः कार्यकारी प्रमुख राष्ट्रपति जनताबाट निर्वाचित हुने व्यवस्था हुनुपर्छ। त्यो राष्ट्रपतिले मन्त्रिमण्डल गठन गर्दा देशका राजनीतिक रूपले प्रष्ट र राष्ट्रपतिको नीति र कार्यक्रमलाई प्रभावकारी रूपले कार्यान्वयन गर्ने मन्त्रीहरू नियुक्त गर्ने हुनुपर्छ। यसो भयो भने हरेक मन्त्रीहरू समाजका विज्ञ, राजनीतिक रूपले स्पष्ट, भ्रष्टाचारबाट मुक्त र ५१ प्रतिशत महिला भएको हाम्रो देशमा ५१ प्रतिशत महिला मन्त्रीसहितको मन्त्रिमण्डल निर्माण गर्न सकिन्छ। जस्तो कि रक्षा मन्त्रीमा सेनाबाट निवृत्त, राजनीतिक एवं वैचारिक रूपले परिपक्व र सामाजिक सन्तुलनमा समावेशी हुने गरी सक्षम महिला नियुक्त गर्न सकिन्छ भने कानुनी क्षेत्रमा विज्ञ या त्यस क्षेत्रमा काम गरी निवृत्त भएका व्यक्ति कानुन मन्त्रीमा नियुक्त गर्न सकिन्छ। त्यसैगरी हरेक क्षेत्रका मन्त्रालयहरूमा सम्बन्धित विषयका विज्ञहरू, क्षमतावान् र कर्मठ महिला या पुरुष कोही पनि व्यक्तित्वलाई समावेश गर्न सकिन्छ। त्यसो भयो भने मात्र कर्मचारीले या मन्त्रालयको सचिवले मन्त्री चलाउने होइन, मन्त्रीले सचिवलाई परिचालन गर्ने अवस्था पैदा हुन सक्छ। दोस्रो, विधायकको भूमिका विधि, विधान, नियम, कानुन निर्माण गर्ने हुनुपर्छ। विधायकबाट मन्त्री नियुक्त गर्ने व्यवस्था अन्त्य हुनुपर्छ। निर्वाचित जनप्रतिनिधि मन्त्री नियुक्त हुने प्रक्रियाले विधायकको भूमिका होचो हुन पुगेको छ र विधायकहरू अपमानित हुने गरेका छन्। विधायकहरू मन्त्री नियुक्त हुने संसदीय प्रणालीमा कुनै सम्भावित प्रधानमन्त्री, मन्त्रीको स्वार्थको कारण विधायकमा प्रतिस्पर्धाहरूको निषेध भएको हुन्छ। जसको कारण राजनीतिक क्षमता नपुगिसकेका व्यक्तिहरू विधायकमा निर्वाचित हुन पुग्छन्। विधायकको लक्ष्य मन्त्री या प्रधानमन्त्री नहुने र विधि निर्माण मात्र हुने हो भने सबै पार्टीका सक्षम व्यक्तिहरूका बीचमा स्वस्थ प्रतिस्पर्धाका आधारमा विधायकको भूमिकामा निर्वाचित हुन पुग्नेछन्। यसले मात्र विधायकलाई राष्ट्रपति, उसको मन्त्रिमण्डल र सम्पूर्ण निकायलाई नियन्त्रण गर्न सक्ने भूमिकामा विकास गराउन सक्छ र निर्वाचित प्रतिनिधिको रूपमा उसको सामाजिक मर्यादा कायम रहन सक्छ। तेस्रो, न्यायपालिकाको प्रमुख अहिलेको जस्तो प्रधानमन्त्री या राष्ट्रपतिबाट नियुक्त हुने होइन, निर्वाचन परिषद्को जगमा निर्वाचित हुने व्यवस्था हुनुपर्छ। देशका सम्पूर्ण कानुन व्यवसायी र विधान निर्माता विधायकहरूबाट प्रधानन्यायाधीश निर्वाचन गर्ने नियन्त्रण एवं नियमन गर्ने र न्याय प्रणालीलाई सन्तुलन गर्ने न्यायपरिषद बनाउनुपर्छ र त्यो न्यायपरिषद्ले प्रधानन्यायाधीश निर्वाचन गर्ने निर्वाचन परिषद् बनाउन सक्छ। त्यो निर्वाचन परिषद्ले प्रधानन्यायाधीशका लागि योग्यता पुगेर उम्मेदवार भएकामध्येबाट एक जनालाई प्रधानन्यायाधीशमा निर्वाचन गर्नेछ र न्याय परिषद्बाट प्रधानन्यायाधीशको हैसियतले गर्ने अमर्यादित व्यवहारमा नियन्त्रण र नियमन गर्ने व्यवस्था हुनुपर्छ। चौथो, राष्ट्रपतिको अवधि एक व्यक्तिका लागि दुई कार्यकालभन्दा बढी हुनु हुँदैन। राष्ट्रपतिको पदबाट निवृत्त भएका व्यक्तिहरूले राज्य व्यवस्था र राज्य प्रणालीको रक्षकका रूपमा सामाजिक काम गर्ने व्यवस्था हुनुपर्छ। कुनै पनि व्यक्ति नमर्दासम्म राष्ट्रपति या मन्त्रीको पद नछाड्ने संस्कृति र चेतनाको अन्त्य गर्नु पर्छ। पाँचौं, यस प्रकारको राजनीतिक उपरिसंरचनासहित आर्थिक आधारमा परिवर्तन गर्न आवश्यक छ। त्यसमा हरेक व्यक्तिको जमिनमाथि अधिकार सुनिश्चित गरिनु पर्छ। हरेक व्यक्तिको आवासको अधिकार सुनिश्चित हुनुपर्छ। हरेक व्यक्तिको स्वास्थ्य, शिक्षा, निःशुल्क पाउने व्यवस्था गरिनुपर्छ। स्वास्थ्य र शिक्षामाथिको व्यापारीकरणमा प्रतिबन्ध लगाइनु पर्छ। हरेक व्यक्ति जमिनको मालिक हुने सुनिश्ति भएपछि हरेक व्यक्तिले उद्यम गर्नका लागि बैंकबाट नागरिकता प्रमाणपत्र धितो राखी आवश्यक ऋण प्राप्त गर्ने व्यवस्था हुनुपर्छ। जमिनमाथि बैंक बन्धकी, खरिद बिक्री र राज्यको योजनाभन्दा बाहिर संरचना निर्माण कार्य बन्द गरिनु पर्छ। हरेक व्यक्तिलाई रोजगारीको सुनिश्चितता गरिनु पर्छ। हरेक व्यक्तिले क्षमताअनुसारको काम र कुल गार्हस्थ्य उत्पादनको आधारमा कामअनुसारको पारिश्रमिक पाउनु पर्छ। यसले गार्हस्थ्य उत्पादनमा वृद्धि, प्रतिव्यक्ति आयमा वृद्धि र समाजको निरन्तर विकासलाई सुनिश्चित गर्ने हुनेछ। ल्यान्ड टु द टिलरको अर्थ नेपालमा जसको जोत उसको पोत या जसको जोत उसको जमिन भन्ने गरिएको थियो। यसको अर्थ जसको लालपुर्जा उसको जमिन हुने गरेको थियो। जसको जोत उसको पोतको अर्थ गलत छ र यसलाई सच्याइनु पर्छ। ल्यान्ड टु द टिलर को अर्थ जसको जोत, उसको पोत या जसको जोत, उसको जमिन भन्ने नभएर जमिन जोत्नेलाई भत्रे हुनुपर्छ। र, राज्यको नीति जमिनमाथि सम्पूर्ण नागरिकको स्वामित्व कायम हुनुपर्छ, दोस्रो, सम्पूर्ण नागरिकका लागि सुरक्षित आवासको प्रत्याभूत हुनुपर्छ, तेस्रो जोत्नेका लागि जमिन हुनुपर्छ। नजोत्नेले जमिन ओगट्ने र जमिन बाँझो राख्ने प्रणाली संविधान र कानुनबाटै अन्त्य गर्नुपर्छ। मेसिनको सहायतामा कृषिमा औद्योगीकरण गरी जनसंख्याको सानो हिस्साले कृषि उत्पादन गर्ने, मेसिनीकरण उद्योगबाट जनसंख्याको केही हिस्साले औद्योगिक उत्पादन गर्ने र जनसंख्याको ठूलो हिस्सा अध्ययन, अनुसन्धान र सेवा क्षेत्रमा काम गर्ने प्रणालीको विकास गर्नुपर्छ। यस प्रकारको काम एकअर्कामा अन्तरसम्बन्धित, र सन्तुलित प्रकारले विकास गर्नुपर्छ। यसो भएमात्र समाज निरन्तर गतिशील भएर अगाडि बढ्न सक्छ। छैटौं, क्रान्तिकारी पार्टीको जनसंगठन मजबुत हुनु पर्छ। वैज्ञानिक समाजवादी नीति र कार्यक्रम जनताको बीचमा भिजेको हुनु पर्छ। त्यस प्रकारको कार्य जनतालाई राजनीतिक, आर्थिक, सामाजिक एवं संगठनात्मक मजबुतीबाट मात्र सम्भव हुन सक्छ। वैज्ञानिक समाजवाद संक्षेपमा भन्नुपर्दा वैज्ञानिक समाजवाद भनेको मानिसले मानिसमाथि गर्ने सबै प्रकारका उत्पीडनको अन्त्य भएको, मानिसमानिसबीचका भातृत्वको सम्बन्ध भएको, एउटा देशभित्रको मानिस र विश्वभरका मानिसबीचको समान सम्मान र व्यवहार हुने अवस्था भएको, समाजको निरन्तर प्रगति एवं उन्नति हुने अवस्था भएको, समृद्ध समाज र सुखी जनता हुने संरचना भएको र उच्च प्रकारको संस्कृति एवं चेतना भएको समाज हो। यस प्रकारको समाज वर्ग विभाजनकारी उत्पादन सम्बन्धको अन्त्य, त्यस प्रकारको उत्पादन सम्बन्धको जगमा उभिएको सामाजिक सम्बन्धको अन्त्य, वर्ग विभाजनकारी सामाजिक सम्बन्धबाट बनेको विभेदकारी सांस्कृतिक सम्बन्धको अन्त्य र त्यस प्रकारको संस्कृतिबाट पैदा भएका चेतनाको अन्त्य गरी क्रान्तिकारी चेतनामा निरन्तर क्रान्तीकरण हुने वैचारिक अवस्था भएको समाज वैज्ञानिक समाजवाद हो। नेपालको संसदीय व्यवस्थाको विकल्पमा माथि उल्लेख गरेका तत्कालिक राजनीतिक एवं आर्थिक नीतिहरूले कालान्तरमा यस प्रकारको समाजको बाटोमा लैजान सक्छ। जनमतसंग्रह समाजमा द्वन्द्व सिर्जना हुनुको मुख्य कारणहरू राजनीतिक प्रतिबन्ध र आर्थिक संकुचन हुन्। राजनीतिक अधिरचना र आर्थिक आधार एक सिक्काका दुई पाटा अथवा एक घरको दुई अंश जग र छाना जस्तै हुन्। आर्थिक आधार त्यो घरको जग हो भने उपरि अधिरचना त्यो जगमा उभिएको पर्खाल र छाना हो। जसरी जग भत्कियो भने पर्खाल र छानोको कुनै अर्थ रहँदैन त्यसैगरी देशका आर्थिक आधार भत्कियो भने राजनीतिक अधिरचनाको मात्रै कुनै अर्थ रहँदैन। यस प्रकारको प्रणालीलाई सन्तुलित गर्न र नवीन समाजको परिवर्तन सुनिश्चित गर्न जनतालाई जनमतसंग्रहको अधिकार दिनु पर्छ। यस प्रकारको अधिकारको अभावमा राजनीतिक द्वन्द्व सिर्जना हुन पुग्छ। जनमतसंग्रह नै यस प्रकारको द्वन्द्व हुन नदिई राजनीतिक प्रणालीमा परिवर्तन गर्न सबैभन्दा वैज्ञानिक विधि हुन्छ। यो जनमतलाई एकपटक गरेपछि सधैंका लागि अपरिवर्तनीय बनाउने प्रकारले सोच्नु हुँदैन। हरेक मुद्दामा आवश्यकता अनुभूत भएमा जनमत गर्न सक्नु पर्छ र एक पटकको जनमतको फैसला गलत भएको प्रमाणित भए पछि त्यसलाई पुनः फैसला गर्न अर्को जनमत गर्ने व्यवस्था गरिनु पर्छ। यो लोकतन्त्र, जनतन्त्र, प्रजातन्त्र जे भने पनि समाजमा भन्ने गरिएको डेमोक्रेसीको उच्चतम रूप हो। हरेक ठूला निर्णायक विषयमा जनमतद्वारा राजनीतिक फैसला गर्नु जस्तो ठूलो डेमोक्रेसी अरू कुनै हुन सक्दैन। जनमतसंग्रहलाई गलत मुद्दामा दुरुपयोग गरिन्छ कि भन्ने आशंका मानिसहरूमा पाइन्छ। जस्तो राजतन्त्र फर्काउने, हिन्दु राज्यको माग बढ्ने, या जनमतसंग्रहबाटै देश टुक्र्याउने हर्कत हुने तर्कहरू उठ्ने गरेका छन्। जनताले वास्तविक डेमोक्रेसी नपाउने र आर्थिक लाभ नहुने भयो भने त्यस प्रकारका समस्या आउन सक्छन्। जनताप्रति विश्वास गर्न नसक्ने राजनीतिक वातावरण बन्न नसक्नु भनेको निरंकुश बन्ने बाटो समात्नु हो। त्यसकारण जनतामा विश्वास गर्ने जनमतसंग्रहको नीति सबैभन्दा डेमोक्रेटिक र क्रान्तिकारी नीति हो। यसकारण हामीले यो तथ्यलाई स्पष्ट गर्नुपर्छ कि संक्रमणकालीन परिस्कृत राजनीतिक प्रणालीले हामीलाई प्रगतिशील संयुक्त सरकार, जनमतसंग्रह र वैज्ञानिक समाजवादको बाटोमा लैजाने छ। र, वैज्ञानिक समाजवाद पनि जनताको डिमोक्रेसीको रूपमा निरन्तर अगाडि बढ्नेछ। लेखक विप्लव नेतृत्वको नेकपाका नेता हुन्"
बेलायती प्रधानमन्त्रीलाई गोर्खा सत्याग्रह अभियानको पत्र,"लण्डन : बेलायती प्रधानमन्त्री बोरिस जोन्सनलाई बेलायलतमा रहेका भूतपूर्व गोर्खा सैनिकहरूको सङ्गठन गोर्खा सत्याग्रह अभियानले मङ्गलबार एक ज्ञापनपत्र पठाएको छ।बेलायती सरकार, नेपाल सरकार तथा गोर्खा सङ्गठनका प्रतिनिधिहरु सम्मिलित संयुक्त प्राविधिक प्रतिवेदन दुवै सरकारलाई बुझाएको तीन वर्ष पूरा भइसकेको तर अहिलेसम्म त्यसलाई सम्बोधन नगरिएको गोर्खा सत्याग्रह अभियानका संयोजक कृष्णकुमार राईले बताए । ज्ञापनपत्रमा बेलायती सेनाबाट सेवानिवृत्त भूतपूर्व गोर्खा सैनिकहरुको समान पेन्सनलगायतका मागलाई सम्बोधन गर्न नेपाल तथा बेलायती सरकारबीच एक वार्ता समिति गठन गर्न, वार्तास्थल तोक्न तथा वार्तासमेत शुरु गर्न माग गरिएको छ । पत्रमा आगामी जुलाई १ सम्ममा मागहरु सम्बोधन नगरिए आमरण अनशन बस्ने चेतावनी दिइएको छ।पत्रमा गोर्खा सैनिकहरुले ब्रिटिश इन्डिया र बेलायती सरकारका लागि गरेको बलिदानीको प्रशंसा गर्ने गरिएको तर त्यसअनुसारको व्यवहार नभएको उल्लेख गरिएको छ । अभियानका निर्देशक ज्ञानराज राईले भने, 'हामीले तीन वर्ष पर्खिसक्यौँ, यही बीचमा बेलायतमै कति गोर्खालीको निधन भइसक्यो, हामी मर्न तयार छौँ, अब थप पर्खन सक्दैनौँ, समान अधिकार पाए धेरै नेपाली नेपाल फर्कन चाहन्छन ।' सन् १९९७ भन्दा पहिले सेवानिवृत्त भएका भूतपूर्व गोर्खा सैनिकहरुले आफूहरूलाई पेन्सनलगायतका विषयमा भेदभाव गरिएको बताउँदै आएका छन्।गत मार्च महिनामा पनि गैरआवासीय नेपाली सङ्घ युकेको गोर्खा विभागको पहलमा गोर्खा सत्याग्रह, गेसो, बीजीडब्लुएसलगायत छ वटा गोर्खा सङ्गठनले बेलायती प्रधानमन्त्री तथा नेपाल सरकारलाई दुई देशबीच वार्ता शुरु गर्न माग गर्दै छुट्टाछुट्टै ज्ञापनपत्र पठाएका थिए ।"
वालिङले बनायो अक्सिजनसहितको आइशोलेशन कक्ष,"स्याङजा : नगरबासीमा नयाँ भेरियन्टको कोभिड संक्रमण देखिने क्रम बढेपछि वालिङ् नगरपालिकाले अक्सिजन र नेबुलाइजरसहित ६ शैयाका आइशोलेसन कक्ष सञ्चालनमा ल्याएको छ। अक्सिजनको अभावमा संक्रमित तथा आश्रित परिवारले दु:ख र हैरानी भोग्न नपरोस् भन्दै आफ्नै नगरभित्र सहज रुपले उपचार गराउने उद्देश्यले अक्सिजनसहितको आइशोलेशन कक्ष तयार पारेको हो। वालिङस्थित गह्रौ प्राथमिक अस्पतालमा निर्मित आइशोलेशन कक्षमा केही दिनभित्रमै २५ शैया पुर्याउने गरी काम भइरहेको नगर प्रमुख दिलीपप्रताप खाँणले जानकारी दिए।नागरिकको स्वास्थ्यभन्दा ठूलो अरु छैन, यसप्रति हामी सजग र सचेत छौं प्रमुख खाँणले भने, सङ्क्रमितलाई आवश्यक उपचारसहित अक्सिजनको अभाव हुन नदिने हाम्रो उदेश्य हो। आइसोलेसनमा २४ सै घण्टा डाक्टर र स्वास्थ्यकर्मीले उपचार तथा परामर्श दिने गरी व्यवस्था गरिएको अस्पताल प्रमुख डासरोज थापाको भनाई छ। उनले थपे अस्पतालले एन्टिजिन परीक्षण पनि गर्दै आएको छ। वालिङमा मात्र मंगलबार (हिजो) साँझसम्ममा संक्रमितको संख्या १ सय ७३ पुगेको छ। तीमध्ये ९ जना निको भएका छन् भने एक जनाको मृत्यु भएको छ। अहिले १ सय ६३ जना सक्रिय संक्रमित छन्। उनीहरुमध्ये १ सय ५९ जना होम आइसोलेसनमा र ४ जनाको पोखरामा उपचार भइरहेको नगर स्वास्थ्य शाखा प्रमुख कमलप्रसाद पाण्डेले जानकारी दिए। अन्य पालिकाकोभन्दा वालिङ्मा संक्रमित बढ्ने दर तीव्र छ। मंगलबार साँझसम्ममा जिल्लाभर कोरोना संक्रमितको संख्या २ सय ७८ छ। संक्रमितमध्ये २ सय ५९ होम आइसोलेशनमा छन भने १९ जना विभिन्न स्वास्थ्य संस्थामा र ७ जना क्वारेन्टाइनमा उपचाररत छन्। जिल्लाभरमा कोरोनाबाट मृत्यु हुनेको संख्या ४ पुगेको जिल्ला स्वास्थ्य कार्यालय स्याङजाले जनाएको छ।"
रामेछापमा कहाँकहाँ छ निषेधाज्ञा ?,"काठमाडौं : रामेछापका विभिन्न स्थानमा निषेधाज्ञा जारी भएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले निषेधाज्ञा घोषणा गरेको हो। नेपालमा नयाँ भेरियन्टसहितको कोभिड१९ को संक्रमण बढेपछि बैशाख २७ गतेसम्म तीन स्थानीय तहमा जोखिमयुक्त क्षेत्र तोकेर निषेधाज्ञा जारी गरिएको प्रमुख जिल्ला अधिकारी गौलोचन सैजूले जानकारी दिए। उनकाअनुसार निषेधाज्ञाका लागी मन्थली नगरपालिका, रामेछाप नगरपालिका र गोकुलगंगा गाउँपालिकाले पत्र पठाएपछि जिल्ला स्तरीय कोभिड१९ संकट व्यस्थापन केन्द्र र जिल्ला सुरक्षा समिति रामेछापको बैठकले कोरोनाको जोखिम भएका बजार क्षेत्रमा निधेषाज्ञा जारी गरिएको हो। जिल्ला प्रशासन कार्यालयले जारी गरेको विज्ञप्तिमा मन्थली नगरपालिकाका वडा नं १ को मन्थली बजार, वडा नं २ को करम्बोट, वडा नं ३ को मदौ, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं १४ को पोखरीका बजार क्षेत्रमा निषेधाज्ञा घोषणा गरिएको छ। त्यसैगरी गोकुलगंगा गाउँपालिकाका वडा नं १, ४ र ५, लाई जोखिमयुक्त क्षेत्र तोकेर निषेधाज्ञा घोषणा गरिएको छ। यता रामेछाप नगरपालिकाको रामेछापसहितको बजार क्षेत्रमा निषेधाज्ञा घोषणा गरिएको छ। प्रमुख जिल्ला अधिकारी सैजूले जिल्ला प्रवेश गर्ने नाकाबाटै कडा गरिने जानकारी दिए। अत्यावश्यक कार्यमा जिल्लाको प्रवेश नाकाहरुबाट रामेछाप प्रवेश गर्ने जिल्लाभित्रका नागरिकहरुलाई सम्बन्धित पालिका तथा वडाको क्वारेन्टिन तथा आइसोलेसनमा राख्ने सुनिश्चिततासहित सिफारिस भएकोमा बाहेक प्रवेश गर्न दिइने छैन।उनले भने, जिल्लाभित्र प्रवेश गर्नेहरुले जिल्ला प्रवेश गर्ने नाकामा चेकजाँचको क्रममा सम्बन्धित स्थानीय तह र वडा अध्यक्षको सिफारिसमा मात्र आफ्नो घर जान पाउने भएका छन्। निषेधाज्ञाको अवज्ञा गर्नेहरुलाई संक्रामक रोग ऐन, २०२० तथा स्थानीय प्रशासन ऐन, २०२८ बमोजिम कार्वाही गरिने प्रशासनले जारी गरेको विज्ञप्तिमा उल्लेख छ। रामेछापमा हाल ४६ जना कोरोना भाइरसका सक्रिय संक्रमित छन्। उनीमध्ये प्राय: होम आइसोलेसनमै बसेका छन्। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार अस्पतालमा भर्ना भएका दुई जनाको संक्रमितको जिल्लामा उपचार हुन नसकेपछि काठमाडौं र धुलिखेल अस्पतालमा पठाइएको छ। के गर्न पाइन्छ ?, के पाइदैन ? १अत्यावश्यक काममा बाहेक घर बाहिर निस्कन र हिड्डुल गर्न निषेध गर्ने। २एम्बुलेन्स, दमकल, शववाहन, खाद्यान्न सामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यास तथा पेट्रोलियम पदार्थ बोकेको सवारी साधनहरु, औषधी तथा स्वास्थ्य सेवाका सामाग्री बोकेका सवारी साधनहरु, अत्यावश्यक सरकारी कामकाजका लागि प्रयोग हुने सवारी साधनहरु, निर्माण सामाग्री बोकेका सवारी साधनहरु, परिचय पत्र वाहक कर्मचारी, प्रेस पास तथा परिचय पत्र वाहक सञ्चारकर्मीले प्रयोग गरेका सवारी साधनहरु मात्र सञ्चालन गर्ने, ३ बीचमा चढाउने, ओराल्ने नगर्ने गरी राजमार्ग चल्ने लामोदुरीका सवारी साधन बाहेक सो क्षेत्रमा आन्तरिक सार्वजनिक तथा निजी यातायातका साधनहरु बन्द गर्ने, ४ निर्माण तथा खाद्यसामाग्रीका सवारी साधनमा चालक र सहचालक मात्र रहन पाउने ५ औषधी एवम् स्वास्थ्य सामाग्रीका पसलहरु २४ सै घण्टा खुल्ला रहने, ६ खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसलहरु मात्र स्वास्थ्य सुरक्षाका मापदण्डहरुको पूर्णपालना गरी विहान ६:००९:०० र साँझ ५:००७:०० बजेसम्म मात्र सञ्चालन गर्ने, ७बैंक तथा वित्तीय संस्थाहरुले अत्यावश्यक सेवाहरुमात्र स्वास्थ्य सुरक्षाका मापदण्डहरुको पूर्ण पालना हुने गरी न्यूनतम कर्मचारीहरुबाट सेवा प्रवाहको व्यवस्था मिलाउने, ८ अत्यावश्यक कार्यमा जिल्लाको प्रवेश नाकाहरुबाट यस जिल्ला प्रवेश गर्ने जिल्ला भित्रका नागरिकहरुलाई सम्बन्धित पालिका तथा वडाको क्वारेन्टिन तथा आइसोलेसनमा राख्ने सुनिश्चितता सहित सिफारिस भएकोमा बाहेक प्रवेश गर्न नदिने।"
अदालतका एक लाख १० हजार मिसिल सफ्टवेयरमा राखिँदै,"विराटनगर : जिल्ला अदालत मोरङमा रहेका विभिन्न मुद्दासँग सम्बन्धित एक लाख १० हजार मिसिललाई डिजिटल प्रणालीमार्फत व्यवस्थित गर्ने कामको थालनी भएको छ। धेरै वर्ष पुराना मिसिललाई व्यवस्थित गर्दै सफ्टवेयरमा राख्न थालिएको हो। अदालतबाट विभिन्न मुद्दाका सम्बन्धमा फैसला भएका मिसिललाई सुरक्षितसाथ राख्ने उपायको खोजी गर्दै डिजिटलाइजेसन (प्रविधिकरण) गर्न थालिएको छ। यसअघि अव्यवस्थित र असुरक्षित तरिकाले राखिँदै आए पनि प्राविधिको प्रयोग गरेर व्यवस्थित गर्न थालिएको अदालतका स्रेस्तेदार राजकुमार दाहालले जानकारी दिए। सेवालाई प्राविधि मैत्री बनाउने क्रममा अदालतमा डिजिटल प्रणालीको प्रयोग गर्दै मिसिललाई सुरक्षित गर्ने उपायको अवलम्बन गर्न थालिएको उनको भनाइ छ। यसले अदालतको सेवा प्रवाहलाई समेत थप प्रभावकारी एवं चुस्त बनाउने अपेक्षा गरिएको छ। स्रेस्तेदार दाहालका अनुसार अदालतमा रहेका एक लाख १० हजारभन्दा बढी पुराना मिसिल अब पूर्ण रुपमा व्यवस्थित हुने छन्। अव्यवस्थित तरिकाले राख्दा खोजेका बेला कुनै पनि मिसिल भेटिँदैनन्। धेरै पुराना मिसिललाई स्क्यानर मोसिनमार्फत स्क्यान गर्दै सर्वोच्च अदालतले विकास गरेको सफ्टवेयरमा सुरक्षितसाथ राख्न थालेर अभिलेखलाई थप व्यवस्थित बनाउने कामको थालनी भएको दाहालले बताए। उनका अनुसार मेसिन सर्वोच्चले नै दिएको हो। अदालतमा रहेका धेरै पुराना मिसिलहरु निकाल्ने र राख्ने गर्दा च्यातिने, खोजेका बेला फेला पार्न नसकिने, खोजीमा जनशक्ति धेरै खर्चनुपर्ने तथा एकै ठाउँमा राखिरहँदा किराले खाइदिने समस्या हुने गरेको दाहालले बताए। त्यसता सबै समस्याको समाधान खोज्दै अभिलेखलाई व्यवस्थित र सुरक्षित बनाउन डिजिटलाइजेसन गर्न थालिएको उनको भनाइ छ। दाहालका अनुसार सबै मिसिललाई स्क्यानिङ गरेर सफ्टवेयरमा स्टोर गरिएपछि भने खोजेका समयमा तत्काल फेला पार्न सकिने, च्यातिने, नासिने र जनशक्ति खर्चनु पर्ने तथा पुराना मिसिलहरु नष्ट भएर जाने समस्याको अन्त्य हुने छ। उनले सुरुमा चालु आर्थिक वर्षको साउनबाट फैसला भएका मुद्दाका मिसिलहरु स्टोर गरिसकिने बताए। त्यसपछि अरु पुराना र नयाँ फैसला भएका मिसिलको कम्प्युटरमार्फत अभिलेख गर्न थालिने उनको भनाइ छ। जिल्ला अदालत मोरङमा राजपत्र अनङ्कित ११ जना कर्मचारीको दरबन्दी खाली छ। खाली रहेकामध्ये कम्तिमा पाँच जना कर्मचारीको नियुक्तिका लागि सहमति प्राप्त भएमा दुई वर्षभित्रमा सबै मिसिललाई व्यवस्थित तरिकाले सुरक्षितसाथ अभिलेख गर्न सकिने दाहालको भनाइ छ। उनका अनुसार मोरङ अदालतका तर्फबाट दरबन्दी खाली भएको स्थानमा जतिसक्दो चाँडो पदपूर्ति गर्नका लागि सर्वोच्च अदालत प्रशासनसँग कुरा राखिसकिएको छ। मोरङ अदालतले नयाँ नियुक्ति दिने कर्मचारीका लागि तलब र भत्तासमेत छुट्याइसकेको छ। यो रकम तलब र भत्ताबाहेक अरु शीर्षकमा खर्च गर्न नमिल्ने स्रेस्तेदार दाहालले बताए। तर अर्थ मन्त्रालयले नियुक्तिका लागि सहमति नदिँदा कर्मचारीको पदपूर्तिमा समस्या भइरहेको अदालत स्रोतले बतायो। स्रोत र साधन थप नगरे पनि जनशक्ति व्यवस्थापनको माग भने धेरै पहिलेदेखि गरिएको छ, स्रोतले भन्यो, आवश्यक जनशक्तिको पदपूर्ति गरिदिए काम कारबाहीमा थप सहजता आउने थियो। कर्मचारीको तलब र भत्ताका लागि भनेर छुट्याइएको रकम अरु शीषर्कमा खर्च गर्न नमिल्ने भएकाले त्यत्तिकै फ्रिज भएर जाने अवस्था रहेको बताइएको छ। अदालतलाई दु्रत गतिमा अघि बढाउन र काम कारबाही प्रभावकारी एवं चुस्त बनाउन पनि जनशक्ति थप्नै पर्ने अवस्था रहेको दाहालले बताए। कर्मचारी अभावका कारण अदालतजस्तो संवेदनसिल क्षेत्रको काम कारबाहीमा धेरै कठिनाई भोग्नु परिरहेको उनको भनाइ छ।"
पिकअपको ठक्करबाट प्रहरी जवानको मृत्यु,विराटनगर : सुनसरीको इटहरीमा पिकअप गाडीले ठक्कर दिँदा मोटरसाइकलमा सवार एक जना प्रहरी जवानको मंगलबार राति मृत्यु भएको छ। पूर्वपश्चिम लोकमार्गमा पूर्वतर्फ आउँदै गरेको को २० प ४६८३ नम्बरको मोटरसाइकललाई विपरीत दिशातर्फ जाँदै गरेको को १ च ७८१६ नम्बरको पिकअपले ठक्कर दिँदा प्रहरी जवान ३३ वर्षीय कमलबहादुर खड्काको मृत्यु भएको हो। इटहरी उपमहानगरपालिका६ मा भएको दुर्घटनामा परेर गम्भीर घाइते भएका खड्कालाई उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याउनसाथ राति १० बजेतिर चिकित्सकले मृत घोषित गरेका हुन्। सुनसरी प्रहरीका प्रवक्ता डीएसपी नरेन्द्र कार्कीकाअनुसार मृतक खड्का इलाका प्रहरी कार्यालय चिमडीमा कार्यरत थिए। उनको घर झापाको कचनकवल गाउँपालिका६ हो। दुवै सवारी साधन र पिकअप चालक तेह्रथुमको लालीगुराँस नगरपालिका६ का ४६ वर्षीय भगतबहादुर लिम्बूलाई नियन्त्रणमा लिएर घटनाको अनुसन्धान थालिएको जानकारी डीएसपी कार्कीले दिए।
महाव्याधिलाई अवसरमा बदलौं,"कोरोना भाइरस (कोभिड १९) ले विश्व तहसनहस बनाएको छ। यसको सबैभन्दा प्रभाव श्रम क्षेत्रमा परेको छ। कोरोना महामारीकै कारण रोजगारी गुमाएर ४ लाख ५३ हजार ८ सय ४७ नेपाली स्वदेश फर्किएका छन्। ६० देशबाट एक वर्षमा फर्किनेको यो संख्याले हाम्रो देशमा परेको प्रभावको अवस्था झल्काउँछ। नेपाली अर्थतन्त्रको ठूलो भरथेग रेमिट्यान्स हो। त्यसको माध्यम वैदेशिक रोजगारी हो। साहुलाई महँगो ब्याज तिरेको ऋणबाट विदेश गएका सर्वसाधारण बीचैमा फर्किनु पर्दाको घाटासमेत यही महामारीको थाप्लामा गएको छ। कोरोनाकै कारण विश्वभरि रोजगारी गुम्ने क्रम बढ्दो छ। अन्तर्राष्ट्रिय श्रम संगठन (आईएलओ) ले विश्वभर करोडौं मानिसले रोजगारी गुमाउने आकलन गरेको थियो। पछिल्लो समय कोरोनाको दोस्रो लहर तीव्र गतिमा फैलिएसँगै बेरोजगारीको ग्राफ उकालो लाग्ने भयावह तस्बिर देखिइसकेको छ। यसले वैदेशिक रोजगार पूर्ण प्रभावित भएको छ। करिब एक वर्ष रोकिएर बल्ल सुचारु हुन थालेको वैदेशिक रोजगार पुनः प्रभावित भएको छ। यता स्वदेशका उद्योगधन्दा बन्द हुन थालेका छन्। देशभित्रै ठूलो संख्यामा श्रमिक बेरोजगार हुनुपर्ने बाध्यता सिर्जना भइरहेको छ। यो परिस्थिति आफैंमा चुनौतीपूर्ण छ। त्यो चुनौती कसरी सामना गर्ने, राज्यका लागि अर्को चुनौती बनेको छ। कोभिड१९ यता एक लाख श्रमिक वैदेशिक रोजगारीमा गएका छन्। जबकि यो विगतको तुलनामा चार गुणा कम हो। स्वदेशमा पर्याप्त रोजगारी सिर्जना नहुनु, वैदेशिक रोजगारमा जान नपाउनु तथा वैदेशिक रोजगारबाट फर्किने क्रम बढेसँगै रोजगारीमा असन्तुलन पैदा भएको छ। सरकारले चालू आर्थिक वर्ष ७ लाखलाई रोजगारी दिने घोषणा गरेको थियो। तर, रोजगारी सिर्जना हुने कुनै कार्यक्रम ल्याएका छैनन्। वैदेशिक रोजगारीबाट देशमा ८ खर्बभन्दा बढी रेमिट्यान्स भित्रिरहेको छ। यसले कुल ग्रार्हस्थ उत्पादनमा २५ प्रतिशतभन्दा बढी योगदान दिएको छ। केही वर्षअघि वैदेशिक रोजगारीले कुल ग्रार्हस्थ उत्पादनमा २९ प्रतिशतभन्दा बढी हिस्सा ओगटेको थियो। पछिल्लो समय यो खुम्चिँदै गएको छ। अब झन् यो संकुचित हुने अवस्था छ। त्यसैले देशले परिस्थितिलाई गम्भीरतापूर्वक लिनु आवश्यक छ। कोभिड१९ को प्रभावलाई अवसरका रूपमा उपयोग गर्न सक्नुपर्छ। स्वदेशमै प्रयाप्त मात्रामा रोजगारी सिर्जना गर्ने खालका कार्यक्रम ल्याउनुपर्छ। त्यसका लागि उद्यमशीलता प्रवद्र्धन, कृषिको व्यापकीकरण र आधुनिकीकरण, स्वरोजगार प्रवद्र्धन आदिमा ध्यान दिइनुपर्छ। श्रम, रोजगार तथा सामाजिक सुरक्षा मन्त्रालय वैदेशिक रोजगारको सहजीकरणमै सीमित थियो भन्दा हुन्छ। त्यसबाट उठेर स्वदेशी रोजगारीका खाका कोर्न सक्नुपर्छ। अब रोजगार दिलाउने होइन, निर्माण गर्नेमा राज्यको ध्यान जानुपर्छ। त्यसले नागरिकले काम पाउनुका साथै देश विकास पनि एकसाथ हुन्छ। त्यसका लागि आवश्यक परे रोजगार प्राधिकरण गठन गर्नुपर्छ। त्यसमा सरकार र निजी क्षेत्रको प्रतिनिधित्व हुनुपर्छ। उद्यमी बन्न चाहनेलाई सहुलियतमा ऋण दिने व्यवस्था हुनुपर्छ। उद्योग, व्यवसाय दर्ता, सञ्चालन र करमा सहजीकरण गरी उद्यमशीलतामा प्रोत्साहन गर्नुपर्छ। राष्ट्रिय गौरवका आयोजनाहरू, ठूला परियोजनामा नेपालीलाई नै अवसर दिनुपर्छ। देशमा विदेशीले काम गर्छन्, नेपाली जागिर खोज्न विदेश जान्छन्। त्यो अवस्था अन्त्य गरिनुपर्छ। त्यसो हुन सके बाध्यात्मक परिस्थितिमा विदेश जान चाहेकाहरू पनि स्वदेशमै अडिनेछन्। हो, हामी गरिब देशका नागरिक हौं। नेपाल सरकारका लागि साधनस्रोतको सीमितता छ। कोरोनासँग लड्ने स्वास्थ्य कार्यक्रमका लागि ठूलो राशि छुट्ट्याउने बाध्यता छँदैछ। यस्तो अवस्थामा रोजगारी सिर्जना गर्न राज्य अभिभावक र मार्गदर्शक बन्न भने पक्कै सक्छ। सहुलियत र सहजता प्रदान गर्न सक्छ। अहिले आउँदो आर्थिक वर्षका लागि बजेट बनाउने समय पनि हो। महाव्याधि दोहोरिएर बजेटकै मुखमा आएको छ। त्यसैले बजेटमार्फत ब्याधिलाई अवसरमा रूपान्तरण गर्ने कार्यक्रसमेत आउन सकून्।"
कोरोना विपत्तिमा निरपेक्ष सरकार,"सरकारले सबै कुरा छोडेर जनताको स्वास्थ्यमा ध्यान दिनुपर्छ। तर, राजनीतिक उद्देश्यले मात्रै परिचालित भइरहेको देखिन्छ। नेपालमा कोरोनाको दोस्रो लहरबाट जनजीवन नराम्ररी प्रभावित बन्दैछ। संक्रमित र मृत्यु हुनेहरूको संख्या दिनानुदिन बढिरहेको छ। अस्पतालका शय्या बिरामीले भरिन थालेका छन्। स्वास्थ्य अधिकारीले नै अहिलेको स्वास्थ्य पूर्वाधारले थेग्न सक्दैन भनिरहेका छन्। कोरोनाको नयाँ भाइरस पहिलेको तुलनामा छिटो सर्ने र बढी घातकसमेत रहेको स्वास्थ्य विशेषज्ञहरूको भनाइ छ। यो भनाइलाई आधार मान्ने हो भने अहिले कोरोनाको जोखिम निकै बढेको देखिन्छ। समयमै सतर्कता र सावधानी नअपनाउने र नियन्त्रणका उपाय नखोज्ने हो भने यसबाट ठूलो संख्यामा मानवीय क्षति हुन सक्ने सम्भावना छ। आत्मसंयम, सतर्कता र सावधानी नै कोरोनाबाट संक्रमणबाट बच्ने मुख्य उपाय हुन्। कोरोना संक्रमणको अवस्था भयावह भइसक्दा पनि सरकार भने देशव्यापी लकडाउन गर्नुपर्ने अवस्था नरहेको भनिरहेको छ। देशका केही मुख्य सहरमा निषेधाज्ञा भने जारी गरिएको छ। लकडाउन नै कोरोना रोकथामको अन्तिम उपाय होइन, तर केही सहरमा जारी गरिएको निषेधाज्ञाले मात्रै कोरोना नियन्त्रणमा आउँछ भन्ने सुनिश्चितता पनि छैन। दिनमा पाँच हजारभन्दा बढीको संख्यामा संक्रमित थपिनुले स्वास्थ्यसेवामै ठूलो चुनौती खडा भएको स्वास्थ्य अधिकारीहरूले बताइरहेका छन्। अहिलेको विषम परिस्थितिप्रति गम्भीर बनेर कोरोना रोकथामको उपाय अवलम्बनमा नलाग्नु ठूलो भुल हुनेछ। कुन अवस्थामा स्वास्थ्य संकटकाल घोषणा गर्ने ? र कुन अवस्थामा लकडाउन गर्ने ? यो विषयमा सरकारले बेलैमा सोच्नुपर्छ। समय बितिसकेपछिको निर्णय निरर्थक बन्न सक्छ। संक्रमितको संख्या कति पुगेपछि स्वास्थ्य संकटकालको घोषणा गर्ने ? अथवा कोरोनाबाट कति मानिसको मृत्यु भएपछि देशव्यापी लकडाउन गर्ने ? भनेर जोखना हेरेर बस्ने हो भने कोरोना संक्रमणको अवस्था नियन्त्रण बाहिर जानसक्छ। कोरोना भाइरसको संक्रमण रोकथाममा चुक्दा अहिले भारतमा संक्रमणको स्थिति नियन्त्रण बाहिर गएको छ। अहिले त्यहाँ कोरोना संक्रमणको अवस्था निकै भयावह बनेको छ। त्यही अवस्था नेपालमा आयो भने त्यसले नेपालको स्वास्थ्य क्षेत्र र अर्थतन्त्रलाई तहसनहस पार्नेछ। यतिखेर सरकारले सबै कुरा छोडेर जनताको स्वास्थ्यमा ध्यान दिनुपर्छ। पूर्वाधार निर्माणका कुरा, आर्थिक विकासका कुरा र दिगो विकासका कुरा छाडेर तत्काल कसरी कोरोनाको संक्रमणबाट जनताको जीउज्यान बचाउन सकिन्छ र कोरोना संक्रमणकै कारण पर्न सक्ने आर्थिक तथा सामाजिक असरलाई न्यून गर्न सकिन्छ भन्नेतर्फ केन्द्रित हुनुपर्ने सरकार भने राजनीतिक उद्देश्यले मात्रै परिचालित भइरहेको देखिन्छ। पार्टीको आन्तरिक कलहमा फसेको सरकार, खाली सरकार जोगाउने र सरकार टिकाउने खेलमै मात्र दत्तचित्त भएर लागेको छ। सरकार जनताको स्वास्थ्यप्रति गम्भीर बनेको देखिँदैन। सत्ता टिकाउनका लागि तुरुन्त मन्त्रालय थप्ने सरकार अस्पतालहरूमा बेड थप्न भने जोखना हेरेझैं गरिरहेछ। सत्तामुखी सरकार कोरोनाको विपत्तिमा निरपेक्ष बनेको महसुस गर्दैछन् जनता। कोरोना महामारीका बेला अरू देशमा रातारात अस्पताल बनाएर जनताको ज्यान जोगाए, जोगाउँदैछन् । हाम्रो देशमा चाहिँ अब अस्पतालमा उपचार गर्न सकिँदैन भनेर पन्छिन खोज्दैछ सरकार। आफ्नो दायित्वबाट सर्लक्क पन्छिन लाज छैन सरकारलाई। जनताको जीउज्यानको मतलव छैन सरकारलाई। मतलव छ कुर्सीको र सत्ताको। सत्ता जोगाउन जे पनि गर्छ। सत्ता जोगाउनकै लागि मन्त्रालय थपेर नयाँ मन्त्री नियुक्त गर्छ। तर बिरामीका लागि नयाँ अस्पताल बनाउनुको त कुरै छोडौं, बेड थप्न पनि आलटाल गर्दैछ सरकारले। अब आफ्नो ज्यान आफैंले जोगाउनुपर्छ जनताले। सरकारले जोगाउने त सत्तामात्रै हो भनेर देखाइसक्यो। सरकारका मान्छे अर्थतन्त्रभन्दा ठूलो जनताको स्वास्थ्य हुन सक्दैन भन्छन्। कोरोनाबाट बच्नका लागि नागरिक आफैं सचेत हुनुपर्छ भन्छन्। अर्थतन्त्र र जनस्वास्थ्य उत्तिकै महत्त्वपूर्ण छन्। तर यतिखेर यी दुईमध्ये कुन बढी महत्त्वपूर्ण छ भनी प्राथमिकता निर्धारण गर्नुपर्ने अवस्था छ। अहिलेको परिस्थितिलाई ध्यानमा राखेर भन्नुपर्दा अर्थतन्त्रभन्दा जनस्वास्थ्यलाई पहिलो प्राथमिकतामा राखेर कुनै पनि निर्णय र त्यस्तो निर्णयको कार्यान्वयन गर्नुपर्ने देखिन्छ। अर्थतन्त्र जनताले तिरेको करबाट बनेको आर्थिक संरचना हो। त्यसैले जनता नै नरहे अर्थतन्त्रको कल्पना गर्न सकिन्न। सरकारका मान्छेले अर्थतन्त्रभन्दा जनताको स्वास्थ्य ठूलो हुन सक्दैन भनेर उद्योगीव्यवसायीको पक्षमा बोलेको देखिन्छ। यो बोली स्वाभाविक बोली हो। किनभने राजनीतिक पार्टी र सरकारको पहिलो प्राथमिकतामा उद्योगीव्यवसायी नै पर्छन्। जनता सधैं दोस्रो प्राथमिकता पर्दछन्। जनतालाई पहिलो प्राथमिकतामा राखेको भए एउटा जिम्मेवार प्रवक्ता एवम् मन्त्रीबाट झुक्किएर पनि यस्तो अभिव्यक्ति आउने थिएन। सामान्य अवस्थामा अर्थतन्त्रलाई पहिलो प्राथमिकतामा राख्नु आवश्यक भए पनि अहिलेको अवस्थामा जनताको स्वास्थ्यलाई नै पहिलो प्राथमिकतामा राख्नु बुद्धिमानी ठहरिन्छ। पार्टी चलाउन पैसा चाहिन्छ। चुनाव लड्न पनि पैसा नै चाहिन्छ। अनि सरकार चलाउन पनि पैसा नै चाहिन्छ। जनताले तिरेको करबाट सरकार त चल्छ, तर पार्टी चलाउन सकिँदैन र चुनाव लड्न सकिँदैन। पार्टी चलाउने र चुनाव लड्ने पैसा उद्योगीव्यवसायीबाट प्राप्त हुन्छ। त्यसैले नेता, पार्टी र सरकार सबैलाई उद्योगीव्यवसायी चाहिन्छ। उद्योगीव्यवसायीबिना पार्टी र सरकार दुवै चल्न सक्दैन र चुनाव पनि लड्न सकिँदैन भने पार्टीका नेताले उद्योगीव्यवसायीको पक्षमा वकालत गर्नु कुन ठूलो अनौठो कुरो भयो र ! जनता त भोटका लागि चाहिने हुन्। त्यस्तो भोट आश्वासनकै भरमा प्राप्त गर्न सकिन्छ भन्ने आत्मविश्वास नेताहरूलाई छ। त्यसैले उनीहरू जनतालाई तपसिलका प्राथमिकतामा राख्छन्। पार्टी र नेता जनताका होइनन्, उद्योगीव्यवसायीका हुन् र सधैं उनैका पक्षमा बोल्छन् र उनैका हितमा काम गर्छन् भन्ने जनताको गुनासो एकपटक फेरि सही सावित भएको छ। स्वास्थ्य अधिकारी नै भन्दैछन् अब हाम्रो स्वास्थ्य पूर्वाधारले थेग्न सक्दैन। स्थिति यो हदसम्म पुगिसक्दा पनि सरकार भने अकर्मण्य भएर बसेको छ। कुनै कुराको पूर्वतयारी छैन। न उपचारको, न त गरिब जनताका लागि बाँच्ने आधारको। कोरोना संक्रमितहरू कोही समयमा उपचार नपाएर छटपटाइरहेका छन्। कोही भने उपचार गराउने सामथ्र्य नभएर तड्पिइरहेका छन्। निजी अस्पतालहरूले कोरोना महामारीलाई कमाउने मौकाको रूपमा उपयोग गरिरहेका छन्। सरकारी तवरबाट कुनै नियमन तथा अनुगमन हुन सकेको छैन। यसो त सरकारले तुरुन्त देशव्यापी लकडाउन नगर्ने भनेको छ। लकडाउन भइहालेको खण्डमा दिनहुँ कमाएर खानुपर्ने गरिब जनता के खाएर बाँच्छन् ? यसबारेमा कतैबाट चासो लिइएको छैन। लकडाउन अन्तिम उपाय होइन भनेर मात्रै हुँदैन र लकडाउन गरेरै मात्र पनि समस्या समाधान हुँदैन। जनताको स्वास्थ्यसँगसँगै अर्थतन्त्रलाई पनि बचाउने उपायसहितका कार्ययोजना बनाई लागू गर्न ढिला भइसकेको छ। कोरोनाले विकराल रूप लिन सक्ने आकलन सबैतिरबाट भइरहेको छ। भारतमा अहिले कोरोना संक्रमणको जुन स्थिति छ, त्यस्तै स्थिति नेपालले भोग्नुपर्यो भने नेपालको कुनै पनि संयन्त्रले त्यसलाई थेग्न सक्दैन। अर्थतन्त्रको स्रोत र आधार दुवै जनता हो। जनताप्रति सरकार जवाफदेही नहुने हो भने सरकारको औचित्य समाप्त भएको ठान्नुपर्ने हुन्छ जनताले। जनताको लगानी, उत्पादन, आपूर्ति र उपभोगको चक्रबाट अर्थतन्त्रका अवयवहरू चलमायन हुने हुन्। सरकार त झन् जनताको करबाटै चल्ने हो। यसमा दुईमतै छैन। यो यथार्थ जान्दाजान्दै अर्थतन्त्रभन्दा जनताको स्वास्थ्यलाई कम महत्त्व दिनु कि त अज्ञानता हो कि जनताको स्वास्थ्यमाथिको चरम उपेक्षा हो। कोरोनाकै कारण जनता नै नरहे अर्थतन्त्र कहाँ रहन्छ र त्यो अर्थतन्त्रको अर्थ के रहन्छ ? अर्थतन्त्रलाई शिथिल हुन नदिई जनताको स्वास्थ्यको रक्षा गर्नेतर्फ सरकारको ध्यान केन्द्रित हुनुपर्छ, न कि सत्ता, शक्ति र पैसामा। धरहराको उद्घाटन पछि गरे पनि हुन्थ्यो। भ्युटावरको निर्माण पछि गरे पनि हुन्छ। विकासको कुरा पछि गर्दै गर्दा पनि हुन्छ। सत्ताको कुरा अलि पछि गर्दै गर्दा पनि हुन्छ। अहिलेको तत्कालीन आवश्यकता भनेको कोरोनाविरुद्धको लडार्इं र जनस्वास्थ्यको रक्षा हो। जनता बाँचिरहे अर्थतन्त्र बचाउन सकिन्छ। जनता नै नरहे भन्न सकिन्न। अहिलेको यो विषम परिस्थितिमा राजनीतिक स्वार्थभन्दा माथि उठेर काम गर्नु जरुरी छ।"
बेनीमा आजदेखि १० दिन निषेधाज्ञा,"बेनी : जिल्ला प्रशासन कार्यालय म्याग्दीले बेनी नगरपालिका क्षेत्रमा बुधबार रातिदेखि निषेधाज्ञा जारी गरेको छ । बेनी नगरपालिका र जिल्ला कोभिड नियन्त्रण संकट व्यवस्थापन केन्द्रको सिफारिसको आधारमा सुरक्षा समितिको बैठकले वैशाख २२ गते राति १२ बजेदेखि ३१ गते राति १२ बजेसम्मका लागि निषेधाज्ञा लागू गरेको हो । प्रमुख जिल्ला अधिकारी गणेशबहादुर अधिकारीले बेनी नगरपालिका क्षेत्रमा दश दिन निषेधाज्ञा जारी गरेर अत्यावश्यक बाहेकका सेवा बन्द गरिएको बताए । चिकित्सक, स्वास्थ्यकर्मी, जनप्रतिनिधि, राजनीतिकर्मी र संघ संस्थाका प्रतिनिधिहरुले कोरोना रोकथामका लागि निषेधाज्ञा गर्न सिफारिस गरेका थिए । म्याग्दीमा हाल १०२ जना सक्रिय संक्रमित छन् । २३ जना संक्रमित उपचारपछि निको भएको स्वास्थ्य कार्यालयले जनाएको छ । वैशाख १९ गते संकलन गरिएको ४२ वटा स्वाबको नमुना परीक्षण गर्दा मंगलबार २९ जनामा कोरोना संक्रमण पुष्टि भएको छ । बेनी नगरपालिकाको वडा न ४ मा पर्ने सिंगा तातोपानी बजार पछिल्लो समय कोरोनाको हटस्पट बनेको छ । सदरमुकाम बेनीका साथै ग्रामिण क्षेत्रमा पनि तीव्र रुपमा कोरोनाको संक्रमण फैलिएको छ । निषेधाज्ञामा औषधि उपचार, आफ्नै खेतबारीमा कृषिजन्य कार्य गर्ने, तोकिएको समयमा खाद्यवस्तु खरिद गर्ने जस्ता अत्यावश्यक काममा बाहेक कुनै पनि व्यक्ति घरबाहिर निस्कन र हिँडडुल गर्न पाउने छैनन् । अस्पताल, औषधालय, औषधि एवम् स्वास्थ्य सामग्रीका पसल २४ सै घण्टा खुल्नेछन् । तरकारी, फलफूल, दूध, डेरीजन्य उत्पादन, ग्यासलगायतका अत्यावश्यक सेवाका पसलहरु स्वास्थ्य सुरक्षाका मापदण्डअनुसार बिहान ७ देखि १० बजेसम्म मात्र सञ्चालन गर्न पाइनेछ । विवाह, व्रतबन्ध, पूजाआजालगायत कुनै पनि धार्मिक, सांस्कृतिक सामाजिक क्रियाकलापमा जमघट तथा भेला हुन रोक लगाइएको छ । सार्वजनिक विकास निर्माणको काममा संलग्न मजदुरको हकमा सम्बन्धित आयोजना प्रमुखको सिफारिसको आधारमा निर्माण व्यवसायीले निश्चित गरेको ठाउँमा बस्ने गरी निर्वाधरुपमा सञ्चालन गरिने भएको छ । निषेधाज्ञा जारी भएको स्थानका सरकारी र सार्वजनिक कार्यलय एवं बैंकमा अनावश्यक भीडभाड हुन नदिने, अत्यावश्यक बाहेक अन्य कार्यालय तथा संस्था प्रमुखले आलोपाले पद्धति अनुसार न्यूनतम कर्मचारी खटाई कार्यलय सञ्चालन हुने प्रशासनले जनाएको छ । म्याग्दीमा पर्ने कालीगण्डकी कोरीडोर र अन्तरजिल्ला आवत जावत गर्ने सवारी साधनलाई निषेधाज्ञा लागू भएको क्षेत्रमा यात्रु झार्न र नचढाउने सर्तमा चल्न दिने भएको छ । म्याग्दीका अन्य स्थानीय तहले स्वास्थ्य संकटग्रस्त क्षेत्रमा स्थानीय तहको सिफारिस गरे अनुसार गर्न सुरक्षा समितिलाई सिफारिस गरेको छ । बेनी नगरपालिकाका प्रत्येक वडा समितिले निषेधाज्ञाको निर्णय कार्यान्वयन गर्न गराउन स्वमसेवकको रुपमा परिचालन हुने जनाएका छन्।"
कोरोनाबाट युवकको मृत्यु,राजविराज : कोभिड१९ बाट संक्रमित सप्तरीका एक युवकको उपचारका क्रममा मृत्यु भएको छ । छिन्नमस्ता गाउँपालिका४ लालापट्टीका ४२ वर्षीय युवकको उपचारका क्रममा विराटनगरस्थित कोशी अस्पतालमा मृत्यु भएको परिवारका सदस्यले बताएका छन् । ज्वरो आउनुका साथै छाती दुख्ने समस्या देखिएपछि उनी एक साताअघि राजविराजस्थित छिन्नमस्ता अस्पताल भर्ना भएका थिए । कोभिड संक्रमित पुष्टि भएपछि उनी विराटनगरमा उपचाररत थिए । परिवारका सदस्यकाअनुसार शव बुधबार मोरङ्गस्थित सिंघिया खोलामा व्यवस्थापन गरिने छ । सात वर्षअघिसम्म अखिल तराई मुक्ति मोर्चाका संयोजक रहेका उनले सशस्त्र सङघर्षको बाटो परित्याग गरी सहमतिअनुसार राजविराजमा ०७१ मङ्सिर ३ गते सरकारलाई नौ थान हतियार बुझाएर शान्तिपूर्ण जीवन प्रवेश गरेका थिए ।
भक्तपुरमा कोरोना संक्रमण १३५ प्रतिशतले वृद्धि,"भक्तपुर : भक्तपुरमा एकदिनको फरकमै १३५ प्रतिशतले कोरोना भाइरस संक्रमितको संख्या वृद्धि भएको छ । सोमबार २ सय १८ जनामात्रै संक्रमित थपिएकोमा मंगलबार यो संख्या बढेर एकैपटक ५ सय १२ पुगेको हो । जुन १३५ प्रतिशतले वृद्धि हो । स्वास्थ्य कार्यालय भक्तपुरका अनुसार मंगलबार भक्तपुरका ४ नपामध्ये मध्यपुर थिमि नपामा मात्रै सबैभन्दा एकसय ९३ जना संक्रमित थपिए । जसमा ९९ जना पुरुष र ९४ जना महिला रहेका छन् । त्यस्तै सूर्यविनायक नपामा ६७ पुरुष र ५१ महिला गरी एकसय १८ जनालाई संक्रमण पुष्टि भएको कार्यालयका प्रमुख कृष्ण मिजारले जानकारी दिए । उनका अनुसार भक्तपुर नपामा ४० महिला र ३८ पुरुष गरी ७८ जना र चाँगुनारायण नपामा ४६ पुरुष र २७ महिला गरी ७३ जना नयाँ संक्रमित थपिए । स्वास्थ्य कार्यालयका अनुसार मंगलबार संक्रमण पुष्टि भएका भक्तपुर जिल्लाका ३२ पुरुष र १८ महिला गरी ५० जना संक्रमित सम्पर्कविहीन भए । उनीहरुमध्ये केहीले स्वास्थ्य कार्यालयले सम्पर्क गर्न गरेको फोन उठाएनन् । केहीको सम्पर्क नम्बर नै गलत भेटिएको कार्यालय प्रमुख मिजार बताउँछन् । केहीको मोबाइल स्वीच अफ रहेको उनको भनाइ थियो । भक्तपुरमा पीसीआर परीक्षण गराएकामध्ये ७५ प्रतिशतभन्दा बढीलाई संक्रमण पुष्टि हुँदै आएको छ । स्वास्थ्य कार्यालय प्रमुख मिजारले कोरोना भाइरस संक्रमण पछिल्लो समय भक्तपुरका ४ वटै नपामा समुदायस्तरमै फेलिइसकेको दावी गरे । त्यसैले भक्तपुरमा कोरोना भाइरस संक्रमण तीव्रगतिमा बढिरहेको उनले स्पष्ट पारे । उनले सर्वसाधारण आफै सचेत नहुँदासम्म संक्रमण नियन्त्रण गर्न चुनौतीपूर्ण हुनेमा जोड दिए । निषेधाज्ञाले मात्रै कोरोना भाइरस संक्रमण नियन्त्रण र व्यवस्थापन भएको देखिएन, प्रमुख मिजारले थपे, सहरी क्षेत्रमा हेर्दा निषेधाज्ञा भएको अनुभूति हुँदैन । त्यसैले सर्वसाधारण आफै सचेत नभई संक्रमण नियन्त्रण गर्न सजिलो छैन । भक्तपुरमा हालसम्म कोरोना संक्रमणको कारण मर्नेको संख्या एकसय ३६ पुगेको छ । जसमा ८८ पुरुष र ४८ जना महिला रहेका छन् । जसअनुसार भक्तपुर नपाका ४८ जना र मध्यपुर थिमि नपाका ४६ जना संक्रमितको मृत्यु भएको छ । त्यस्तै सूर्यविनायक नपाका ३१ र चाँगुनारायण नपाका ११ जना संक्रमितले ज्यान गुमाएका छन् ।भक्तपुरमा सक्रिय संक्रमितको संख्या २ हजार ५ सय ६१ जना पुगेका छन् । जसअनुसार एकहजार ४ सय एक पुरुष र एकहजार एक सय ६० जना महिला रहेका छन् ।"
"कर्णाली नदिमा टिपर खस्यो, चालक र सहचालक बेपत्ता",दैलेख : कर्णाली नदिमा टिपर खस्दा दुई जना बेपत्ता भएका छन्। दाङको लमहीदेखि जुम्लातर्फ जाँदै गरेको बा ५ ख २१८३ नम्बरको टिपर कर्णालीमा नदिमा खसेको हो। लमहीबाट सिमेन्ट लिएर जुम्ला जाँदै गरेको टिपर दैलेखको आठबीस नगरपालिका४ खोटेसल्लास्थित कर्णाली राजमार्गबाट नदिमा खसेको हो। टिपर मंगलबार राती १० बजे दुर्घटनामा परी कर्णाली नदिमा हुनसक्ने प्रहरीले जनाएको छ। कर्णाली राजमार्गबाट झण्डै एक सय ५० मिटर तल कर्णाली नदिमा टिपर खस्दा चालक र सह चालक बेपत्ता रहेको जिल्ला प्रहरी कार्यालय दैलेखका नायब उपरीक्षक (डिएसपी) अनुपम श्रेष्ठले जानकारी दिए। उनीहरुको नाम भने खुल्न सकेको छैन्। बेपत्ता हुनेको इलाका प्रहरी कार्यालय राकमकर्णालीबाट खटिएको प्रहरी टोलीले खोजी कार्य गरिरहेको डिएसपी श्रेष्ठले जानकारी दिए। कर्णाली नदिमा पानीको बहाव बढेको र पानी धमिलिएका कारण बेपत्ताको खोजी कार्यमा कठिनाई भइरहेको डिएसपी श्रेष्ठले जानकारी दिए। उनकाअनुसार गोताखोरको टोलीमार्फत बेपत्ताको खोजी कार्य गर्नका लागि समन्वय भइरहेको छ।
गण्डकीका मुख्यमन्त्री गुरुङलाई कोरोना संक्रमण,"पोखरा : गण्डकी प्रदेश मुख्यमन्त्री पृथ्वीसुब्बा गुरुङको कोरोनाको नतिजा पोजेटिभ आएको छ। प्रदेश सरकार मातहतको संक्रामक तथा सरुवा रोग अस्पतालमा मंगलबार साँझ उनको आरडिटी परीक्षण गर्दा पोजेटिभ आएको हो। यसअघि गण्डकी प्रदेशका ४ जना सांसदको पीसीआर रिपोर्ट पोजेटिभ आएको थियो। सांसदहरु राजीव पहारी, प्रभा कोइराला, मनकुमारी गुरुङ र खिमविक्रम शाहीलाई कोरोना संक्रमण पुष्टि भएको हो। मुख्यमन्त्रीका प्रेस संयोजक विक्रम न्यौपाने पनि संक्रमित भएर ४ दिनदेखि एकान्तवास (आइसोलेसन)मा छन्। मुख्यमन्त्री पनि अहिले आफ्नै निवासको एकान्तवास (आइसोलेसन) मा छन्। मुख्यमन्त्रीविरुद्ध संसदमा पेस भएको अविश्वास प्रस्ताव छलफल गर्नुअघि सांसदहरु सबैको कोरोना परीक्षण भएको थियो। त्यसमध्ये सुरुमा ३ जनाको पोजेटिभ आएको थियो।"
फेसबुक र ट्वीटरमा प्रतिबन्धित ट्रम्पले ल्याए आफ्नै वेबसाइट,"वासिङटन : फेसबुक र ट्वीटरमा प्रतिबन्धित भएपछि अमेरिकाका पूर्व राष्ट्रपति डोनाल्ड ट्रम्पले आफ्नै वेबसाइट लन्च गरेका छन्। उनले आफ्ना गतिविधिलाई सार्वजनिक गर्ने डोनाल्डजेट्रम्प डटकमडेस्क मंगलबार सार्वजनिक गरेका हुन्। परिस्कृत ब्लगको रूपमा व्याख्या गरिएको ट्रम्पको वेबसाइट खोल्दा उनले डायरीमा केही लेखिरहेको सानो उनको तस्बिर देखिन्छ। उनको तस्बिमुनि अमेरिकालाई फेरि विशाल बनाउनेमा विश्वास गर्ने बताइएको छ। साथै प्रयोगकर्तालाई जोडिन पनि आग्रह गरिएको छ। वेबसाइटमा आधा मिनेटको भिडियो राखिएको छ। भिडियोमा ट्वीटर र फेसबुकले प्रतिबन्ध लगाएको कुरादेखि अमेरिकालाई जोगाउन आग्रहसहितको नारा रहेको वेबसाइटको जानकारी रहेको छ। त्यसमुनि ट्रम्पका भनाइ तथा उनका विचारहरू क्रमशः राखिएका छन्। ट्रम्पका भनाइलाई ट्वीटर र फेसबुकमा सेयर गर्न मिल्ने गरी आइकन राखिएका छन्। तर त्यसमा कसैले पनि कमेन्ट तथा जवाफ फर्काउन पाउने छैनन्। त्यस्तै प्रयोगकर्तालाई नयाँ जानकारी प्राप्त गर्नका लागि साइन अप अलर्ट समेत राखिएको छ। त्यसमा नाम, इमेल र फोन नम्बर राखेर प्रयोगकर्ताले नयाँ जानकारी पाउन सक्छन्। वेबसाइटमा नयाँ सामग्री राख्ने बित्तिकै प्रयोगकर्तामा जानकारी पुग्नेछ। ट्रम्पका वरिष्ठ सल्लाहकार जेसोन मिलरले वेबसाइटबारे ट्वीटरमार्फत् प्रष्ट पार्न खोजेका छन्। राष्ट्रपति ट्रम्पको वेबसाइट उहाँको पहिलो कार्यकालका महत्वपूर्ण काम र पछिल्ला वक्तव्यका स्रोत हो, उनले भनेका छन्, तर नयाँ सामाजिक सञ्जाल भने होइन। उनले निकट भविष्यमै थप जानकारीसहित आउने बताएका छन्। गत वर्ष अमेरिकाको राष्ट्रपतीय निर्वाचनमा हार व्यहारेका ट्रम्पले लामो समयसम्म त्यो हार स्विकारेका थिएनन्। उनका प्रतिस्पर्धी जो बाइडनको जित भएको घोषणा गर्न लाग्दा उनका समर्थकहरूले कंग्रेस भवनमा आक्रमण गरेका थिए। सामाजिक सञ्जालमा राखेका ट्रम्पका अभिव्यक्तिले हिंसा भड्काएको भन्दै त्यसबेला फेसबुक र ट्वीटरले स्थायी रूपमा उनको अकाउन्टलाई प्रतिबन्ध लगाएका थिए।"
विराटनगरमा कोरोना संक्रमित दुई जनाको मृत्यु,विराटनगर : विराटनगरको नोबेल शिक्षण अस्पतालमा उपचाररत कोरोना भाइरस संक्रमित दुई पुरुषको बुधबार बिहान मृत्यु भएको छ। मृत्यु हुनेमा ५४ र ६७ वर्षीय पुरुष छन्। मोरङको सुन्दरहरैँचा नगरपालिका७ का ५४ वर्षीय पुरुषको बिहान ८:१५ बजेतिर मृत्यु भएको अस्पतालका प्रबन्धक नारायण दाहालले जानकारी दिए। उनकाअनुसार कोरोना पुष्टि भएका संक्रमित पुरुषलाई उपचारका लागि मंगलबार राति १२ बजेतिर अस्पताल भर्ना गरिएको थियो। उपचारकै क्रममा उनको मृत्यु भएको हो। मृतकको घाँटीमा क्यान्सरको समस्या रहेको जानकारी दाहालले दिए। त्यस्तै विराटनगर महानगरपालिका१२ का ६७ वर्षीय वृद्ध पुरुषको पनि बिहान ५ बजेतिर नोबेलमै उपचारका क्रममा मृत्यु भएको छ। प्रबन्धक दाहालका अनुसार कोरोना पुष्टि भएपछि उनलाई उपचारका लागि वैशाख १७ गते अस्पताल ल्याइएको थियो। अस्पताल ल्याउनसाथ आइसोलेसनमा भर्ना गरेर उपचार थालिएको भएपनि संक्रमित पुरुषलाई बचाउन नसकिएको उनको भनाइ छ। दाहालले मृतकमा स्वास्थ्य सम्बन्धी पुरानो समस्या केही पनि नभएको बताए। दुवै मृतकको शव व्यवस्थापनका लागि पहल भइरहेको जानकारी उनले दिए।
निषेधाज्ञामा थप कडाइ : कति जिल्लामा छ निषेधाज्ञा ?,"काठमाडौं : कोरोना भाइरस संक्रमण रोकथाम तथा नियन्त्रणका लागि निषेध आदेश जारी गरिएका जिल्लाको संख्या ४६ पुगेको छ। यीमध्ये बाँके, सुर्खेत, कास्की, कैलालीमा निषेधाज्ञाको अवधि थप गरिएको गृह मन्त्रालयले जनाएको छ। यस्तै, काठमाडौं उपत्यकासहित पर्सा र सुनसरीमा पनि लम्ब्याइँदै छ। मन्त्रालयका अनुसार बागलुङ, नुवाकोट, कपिलवस्तु, धनुषा, दैलेख, डोल्पा, डोटी र नवलपरासीपूर्व गरी ८ जिल्लामा मंगलबारदेखि निषेधाज्ञा जारी गरिएको छ। महोत्तरी, रोल्पा र बाजुरामा बुधबारदेखि निषेध आदेश लागू हुने मन्त्रालयले मंगलबार बिहान १० बजेसम्म अपडेट गरेको तथ्यांकमा छ। दार्चुला, मोरङ, काभ्रेपलाञ्चोक, गोरखा, मकवानपुर, कालिकोट, स्याङ्जा, रामेछाप रताप्लेजुङमा आंशिकरूपमा मात्रै निषेध आदेश जारी गरिएको मन्त्रालयले जनाएको छ। पर्सामा वैशाख १६ देखि एक साताका लागि लगाइएको निषेध आदेश थप ८ दिन विस्तार गरिएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार अपराह्न बसेको बैठकले निषेधाज्ञा वैशाख ३० गते मध्यराति १२ बजेसम्म थप्न प्रमुख जिल्ला अधिकारीसमक्ष सिफारिस गरेको हो। बैठकमा सहभागी सहायक प्रमुख जिल्ला अधिकारी भीमकान्त पौडेलले प्रमुख जिल्ला अधिकारीले निषेधाज्ञा थपिएको सूचना बुधबार जारी गर्ने बताए। बैठकले सबै अक्सिजन उद्योगलाई पूर्ण क्षमतामा सञ्चालन गर्नका लागि अनुरोध गरेको छ। जिल्लामा उत्पादित अक्सिजन बाहिर नपठाउने निर्णयसमेत भएको पौडेलले बताए। वीरगन्ज महानगरपालिकाले १ सय बेडको अस्थायी कोभिड अस्पताल तत्काल सञ्चालनमा ल्याउने, महानगरपालिकाले नै १ सय बेडको आइसोलेसन पनि सञ्चालनगर्ने निर्णय बैठकले गरेको छ । सुनसरीमा थप कडाइ सुनसरीमा वैशाख २४ सम्मका लागि जारी निषेधाज्ञा ३१ गतेसम्म लम्ब्याइएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार बसेको बैठकले निषेधाज्ञाको अवधि थप गर्ने निर्णय गरेको हो। बैठकले निषेधाज्ञालाई थप कडा बनाउने निर्णयसमेत गरेको छ। जिल्लाभर बुधबारदेखि अत्यावश्यक बाहेक सवारी साधन सञ्चालन बन्द गर्ने निर्णयसमेत भएको छ। यसअघि जोरबिजोर प्रणाली कायम गरिएको थियो। यस्तै सुनसरी हुँदै जाने लामो दूरीका सवारी साधनलाई बीचमा रोक्न निषेध गरिएको छ। यस्तै, काठमाडौं उपत्यकामा थप कडाइ गर्ने गरी निषेधको आदेश एक साता थप गर्ने निर्णय भएको छ। वैशाख १६ देखि २२ गतेसम्मका लागि निषेधको आदेश जारी भएकामा मंगलबार उपत्यकाका तीनै जिल्लाका प्रमुख जिल्ला अधिकारीको बैठकले थप कडाइ गर्दै निषेधाज्ञा अवधि एक साता लम्ब्याउने निर्णय गरेको हो। काठमाडौंका प्रमुख जिल्ला अधिकारी कालीप्रसाद पराजुलीले वैशाख २९ गते राति १२ बजेसम्म उक्त आदेश थप गरिएको जानकारी दिएका छन्।"
"भारतमा एकैदिन तीन हजार बढी कोरोना संक्रमितको मृत्यु, तीन लाख ८२ हजार संक्रमित",कोरोना भाइरस महामारीको दोस्रो लहरबाट नराम्रोसँग प्रभावित भारतमा पछिल्लो २४ घण्टामा तीन हजार ७८० जनाको मृत्यु भएको छ । बुधबार बिहान सार्वजनिक विवरणमा भारतमा कोभिड१९ बाट कूल संक्रमितको संख्या दुई करोड सात लाख पुगेको उल्लेख छ । गत मे १ तारिखमा चार लाख कोभिड१९ संक्रमित देखिए पनि पछिल्ला दुई दिनमा यो संख्यामा केही कमी आएको देखिएको केन्द्रीय परिवार कल्याण मन्त्रालयले जनाएको छ । पछिल्लो २४ घण्टामा कोभिड१९ बाट संक्रमितको संख्या तीन लाख ५७ हजार रहेको भेटिएको छ । सरकारी विवरणमा कोभिड१९ बाट हाल ३४ लाख ८७ हजार व्यक्ति संक्रमित अवस्थामा रहेका छन् । साथै पछिल्लो २४ घण्टामा तीन लाख ३८ हजार व्यक्ति संक्रमणमुक्त भएका छन् । योसहित भारतमा हालसम्म एक करोड ७० लाख व्यक्ति संक्रमणमुक्त भएका छन् । कोरोना भाइरस संक्रमणबाट हालसम्म भारतमा दुई लाख २६ हजार १८८ जनाको ज्यान गइसकेको छ । भारतीय स्वास्थ्य अनुसन्धान परिषदका अनुसार देशभर २९ करोड ४८ लाख ५२ हजार नमूना परीक्षण गरिएको छ । मङ्गलबार एकै दिन १५ लाख ४१ हजार नमूना परीक्षण गरिएको पनि परिषदले जनाएको छ । कोभिड१९ संक्रमितको दैनिक मृत्यु बढेसँगै भारत सरकारले कोभिड१९ को खोप अभियानलाई पनि तिब्र बनाएको छ । स्वास्थ्य तथा परिवार कल्याण मन्त्रालयका अनुसार हालसम्म १६ करोड पाँच लाख व्यक्तिलाई खोप दिइसकिएको छ । कोभिड१९ को तिब्र संक्रमण र मृत्युका कारण भारतको स्वास्थ्य पूर्वाधारमा ठूलो चाप देखिएको छ भने अग्रपंक्तिमा रहेर काम गर्नुपर्ने स्वास्थ्यकर्मीहरुमाथि ठूलो चुनौती देखा परेको छ । नयाँ दिल्ली र मुम्बई जस्ता ठूला शहरमा कोभिड१९ का बिरामीका लागि अति आवश्यक अक्सिजनको आपूर्ति सहज हुन नसकेको भारतीय सञ्चार माध्यमहरुले जनाएका छन् । भारतमै सर्वाधिक असर देखिएको नयाँ दिल्लीमा पछिल्लो २४ घण्टामा झण्डै २० हजार नयाँ कोभिड संक्रमित देखिएका छन् भने ३३८ जनाको मृत्यु भएको छ । नयाँ दिल्लीमा हालसम्म कोभिड१९ बाट सात हजार ७५२ जनाको ज्यान गइसकेको छ ।
समाधान : अर्ली इलेक्सन,"अर्ली इलेक्सन र ताजा जनादेश लोकतान्त्रिक प्रणालीका पर्याय हुन् न कि विरोधी। विद्यमान शक्ति सन्तुलनमा खलल आउनु भनेको नयाँ शक्ति सन्तुलनको माग हुनु हो। यो अवस्था व्यवस्था परिवर्तनको समयमा मात्र होइन राजनीतिक शक्तिहरूको समथ्र्य बदलिएको अवस्थामा समेत देखा पर्दछ। सामथ्र्य बदलिएपछि सिर्जना हुने अनिर्णयको अवस्था तोड्न ताजा जनादेशको विकल्प रोज्नु गलत होइन। कहिलेकाहीँ यो जनमतसंग्रहको रूपमा प्रकट हुन्छ भने सामान्यत: मध्यावधि वा अर्ली इलेक्सन मार्फत नयाँ जनादेशको बाटो रोजिन्छ। नेपालले पनि विगतमा यस्तो कोर्र्स पार गरेको छ। भलै यसका सकारात्मक र नकारात्मक दुवै पाटा छन्। २००७, ०४६ र ०६२०६३ मा व्यवस्था नै परिवर्तन भयो। व्यवस्था परिवर्तनको अर्थ विद्यमान शक्ति सन्तुलनमा स्थायी फेरबदल भएर अर्थात् एक माथि अर्कोले विजय हासिल गरेर क्रान्ति नै सम्पन्न भयो। क्रान्ति अर्थात् फड्कोहरू एकै चोटी नभई मात्रात्मक परिवर्तनमार्फत शक्ति सन्तुलनमा फेरबदल भएर अन्तत: गुणात्मक फड्कोमा पुग्दछन्। जस्तो कि, २०३६ को जनमतसंग्रहले २०४६ को परिवर्तनको जमिन तयार गर्यो। त्यसैगरी बहुदलीय व्यवस्था प्राप्तिपछि २०५१ को मध्यावधि चुनावले कांग्रेसको विकल्पमा एमालेलाई पहिलो शक्ति बनायो। मध्यावधि निर्वाचनपछि बनेको मनमोहन अधिकारी नेतृत्वको सरकारले देशका लागि नयाँ आशा जगायो। कम्युनिस्टहरू प्रतिस्पर्धामा श्रेष्ठता हासिल गर्दै प्रगतिशील सुधारमार्फत अगाडि बढ्न प्रतिबद्ध छन् भन्ने मान्यता नेपाली धर्तीमा पहिलो पटक स्थापित गर्यो। आफूलाई प्रजातन्त्रको एकल मसिया र राज्य सञ्चालनको एकलौटी हकदार ठान्ने कांग्रेसलाई कम्युनिस्ट शक्तिले खुल्ला चुनौती दियो। देशमा नयाँ शक्ति सन्तुलन कायम भयो। जनतामा आशा जगाएको उक्त सरकार नौ महिनामै गिराएपछि भने संसदीय फोहोरी खेल मौलायो। पहिलो संविधानसभा असफल भएर विघटित भएपछि २०७० मा सम्पन्न निर्वाचनले माओवादीको विकल्पमा कांग्रेस र एमालेलाई हाराहारीको पहिलो र दोस्रो शक्ति बनायो। उक्त निर्वाचनले संविधानसभामा नयाँ शक्ति सन्तुलन खडा गर्यो। देशमा कतै विखण्डनको बीउ रोपिन्छ कि भनेर जनतामा रहेको संशय नयाँ शक्ति सन्तुलनको अवस्थाले स्वत: दूर गर्यो। परिणामत: संविधानसभाबाट संविधान बनाउने दशकौंदेखिको जनचाहना पूरा भयो। यसरी विभिन्न कालखण्डमा शक्ति सन्तुलनको अस्थायी फेरबदलले निकास दिएको अतीत विगत छ। आजको नेपालको अवस्था यस्तै अस्थायी शक्ति सन्तुलनको प्रसव पीडामा छटपटिएको छ। मूलत: गत निर्वाचनमा जनताले वाम गठबन्धनलाई दिएको जनादेश र मतादेशको उद्गमस्थलमा प्रहार गरेर अस्थिरताका नौसिङ पलाएपछि आजको जटिल अवस्था उब्जिएको छ। जनादेशको सवाल जगजाहेर छ, गत निर्वाचनको जनादेशमा दुई कुरा प्रष्ट थियो। एक, वाम गठबन्धनले पाँच वर्ष टिक्ने स्थिर सरकार बनाउँछ। दुई, त्यो सरकार नेकपा एमालेका अध्यक्ष केपी ओलीको नेतृत्वमा बन्छ। यही दृश्यलाई हेरेर आम जनताले तत्समयमा मतदान गरेका थिए। विडम्बना नै भन्नुपर्छ, निर्वाचन सकिएपछि वाम गठबन्धनको दोस्रो पक्ष (एमाओवादी) का अध्यक्ष प्रचण्ड गठबन्धन बाहिरबाट सरकार बनाउन दुई महिनासम्म रहस्यमय तरिकाले लागे। एमालेसँगै एउटै घोषणापत्रमा साझा उम्मेदवार बनाएर निर्वाचन लड्ने तर निर्वाचनपछि एमालेबाहेकको सरकार बनाउन खोज्ने उनको धोकेबाज कदम जनादेशविरुद्धको पहिलो षड्यन्त्र थियो। विरोधाभास र अनिर्णयको अवस्था तोड्न विपक्षीलाई चुनौती दिँदै विश्वासको मत लिन आफैं अग्रसर भई प्रधानमन्त्री केपी ओलीले चालेको बोल्ड कदमले निकासको ढोका खोल्ने सम्भावना भने बढेर गएको छ। मंसिरमा चुनाव भयो तर नयाँ जनादेश अनुरूप सरकार बन्न फागुन कुर्नु पर्यो। जनमत र जनादेश लत्याउने प्रपञ्च त्यतिखेरैबाट रचियो। नेकपाभित्र २०७७ जेठपछि विकसित ओली सरकार फाल्ने खेल अघिल्लै दाउपेचको दोस्रो संस्करण बनेर पून: सतहमा आयो। जनादेशको विरुद्ध सरकार ढाल्ने दाउपेचको पेच कसिँदै गएपछि प्रधानमन्त्रीले प्रतिनिधिसभा विघटनको बाध्यात्मक कदम रोजे र ताजा जनादेशको अपिल गरे। प्रतितिधिसभा विघटन, दुई महिना पछि पुनस्र्थापना, नेकपा विघटनजस्ता बाध्यात्मक परिघटना एकपछि अर्को देखा परे। पुनस्र्थापित प्रतिनिधिसभाले कामै गर्न नसक्नु, वर्तमान सरकार विस्थापित भएर अर्को सरकार बन्न नसक्नु, एमाओवादीले सरकारलाई दिएको समर्थन फिर्ता लिन नसक्नु, केन्द्रीय राजनीतिको छाया प्रदेश सरकारहरूमा पर्नु र केन्द्र, प्रदेश र स्थानीय जनप्रतिनिधि माथि पार्टीहरूको कारबाही शंखला बढ्नुले नयाँ शक्ति सन्तुलनकै माग गरेको छ। यस परिवेशमा ताजा जनादेश नै उत्तम विकल्प हो। संसद्मा बोल्ने क्रममा नेपाली कांग्रेसका सांसद प्रदीप गिरीले वर्तमान सरकारको विकल्पमा सहमतीय सरकार गठनको प्रसंग उप्काए। यसको अर्थ के हो? संविधानको कुन धाराले उक्त प्रकृतिको सरकार बनाउन अनुमति दिन्छ ? सरकार बनाउने र भत्काउने संसदीय खेलमैदान हुँदाहुँदै मैदान बाहिर गएर सरकार बनाउने कुरा किन आयो ? के फेरि अर्को खिलराज रेग्मी ल्याउन त्यसो भनिएको हो? यी सवाल आफैंमा गम्भीर प्रकृतिका छन्। यदि गत निर्वाचनको जनादेश खण्डित भयो भनी अथ्र्याउन खोजिएको हो भने पनि यसको निकास ताजा जनादेशबाहेक अरूले दिनै सक्दैन। विचित्रको विरोधाभास केपी शर्मा ओली नेतृत्वको सरकार हटाउन पार्टी एक हुँदैदेखि निरन्तर कस्सिएका प्रचण्ड आज पार्टी अलग हुँदा पनि समर्थन किन फिर्ता लिन सक्दैनन् ? उनले केपी शर्मा ओलीको मायाले यसो गरेका हुन् र ? त्यो त होइन। जनादेशको सम्मान गर्न यसो गरेका हुन् र ? त्यो पनि होइन। देशले स्थिर सरकार पाओस् भनेर हो त ? त्यो त झनै होइन। एकातर्फ सरकारलाई निरन्तर सत्तोसराप गर्ने अर्कोतर्फ समर्थन फिर्ता लिन पनि नसक्ने विचित्रको विरोधाभासमा प्रचण्ड रुमलिएका छन्। त्यसैगरी विरोधाभासको श्रेणी कर्णालीहुँदै शिखर चढ्दैछ। यसको छालले सबै दल र सबै प्रदेशलाई छुँदैछ। कर्णालीमा एकातिर कमजोर कार्यदक्षताकै कारण नेकपाभित्रका सबै पक्ष (ओली, प्रचण्ड र माधव) मुख्यमन्त्री महेन्द्र शाहीविरुद्ध एकजुट भएर संसदीय दलको नेता हटाउन खोजेको निकट विगतको दृश्य आलै छ। अर्कोतिर एमाले र माओवादी अलग भएपश्चात् एमालेले समर्थन फिर्ता गरेपछि मुख्यमन्त्रीले विश्वासको मत माग्दा प्रतिपक्षी कांग्रेसदेखि एमालेका निवर्तमान मन्त्री र सांसदहरूले समेत फ्लोर क्रस गरेर सरकार टिकाएको तथ्य ताजै छ। एक घण्टा अगाडि त्यहि सरकार बेठीक तर एक घण्टा पछि उही ठीक, तीन वर्षसम्म आलोचनाको वर्षा तर पन्ध्रै मिनेटमा उत्कृष्टको पगरी ! यस्तो नाटकीय परिवर्तन के का लागि ? यसबाट कस्तो संस्कार बस्ला ? के यसको तार्किक जवाफ दलहरूसँग छ ? छैन। यस्ता विचित्रका विरोधाभासयुक्त शृंखलाहरू कर्णालीमा मात्र होइन अरू प्रदेशमा पनि प्रकट भएकै छन्। गण्डकी र लुम्बिनीका परिदृश्य यही शृंखलाका उपक्रम हुन्। केन्द्रदेखि प्रदेशसम्म कांग्रेस, जसपादेखि जनमोर्चासम्म पनि के गर्ने, के नगर्र्ने ! विचित्रको विरोधाभासको भुमरीमा फसेका छन्। यस्ता अस्वाभाविक र मौसमी चालले न त प्रणाली बलियो बन्छ, न त सुसंस्कृत संस्कार नै विकास हुन्छ। यस्तो विरोधाभासमा रुमलिएर देश, व्यवस्था र पार्टीको स्वास्थ्य खराब बनाउनुभन्दा कयौं गुना राम्रो विकल्प ताजा जनादेश नै हो। अर्ली इलेक्सन कांग्रेस, एमाओवादी र जसपाको एउटा पक्ष वर्तमान सरकार र नेकपा एमालेविरुद्ध घोषित रूपमै मोर्चाबन्दीमा छन्। अरू दलहरू सम्मिलित महागठबन्धन बनाउँदासमेत नयाँ सरकार दिन नसक्नुले नयाँ शक्ति सन्तुलनको औचित्य स्वत: पुष्टि हुँदैछ। एकातर्फ अर्ली इलेक्सनमार्फत सरकार विरोधी गठबन्धनले सत्तारुढ दललाई विधिवत् पाखा लगाउने मौका पाउँछ भने अर्कोतर्फ सरकारले पुन: जाँचिने र गठबन्धनका आरोप गलत सावित गर्ने अवसर समेत यही विधिमार्फत प्राप्त गर्छ। यसकारण दुवै पक्षको साझा मिलन बिन्दु र देशको निकास बिन्दु चाहेर वा नचाहेर पनि अर्ली इलेक्सन नै हो। यसले सबै पार्टीहरू भित्र देखिएको अकर्मण्यता, विरोधाभास र अनिर्णयको अवस्थालाई वास्तविक धरातलमा तथ्यपरक ढंगले जाँच्दछ। पार्टीहरूका शक्ति परीक्षणका अन्तिम न्यायाधीश जनता नै हुन् भन्ने आम मान्यतालाई बलियो बनाउन यो प्रमुख इन्डिकेटर हो। यसर्थ अर्ली इलेक्सन र ताजा जनादेश लोकतान्त्रिक प्रणालीका पर्याय हुन् न कि विरोधी। अनिर्णयको अवस्थामा रुमलिएर मूल्यवान् समयको बर्बाद गर्नुभन्दा जनचाहना बुझ्न ताजा जनादेशमा जानु नै प्रगतिशील र वैज्ञानिक बाटो हो। अघिल्लो जनादेशलाई पनि नमान्ने, विधिवत् विकल्प दिन पनि नसक्ने अनि नयाँ जनादेशमा जान समेत आँट नगर्ने यस्तो अनिर्णयको अवस्थामा दलहरू लामो समय रहनु हरदृष्टिले गलत हो। यो चक्रमा फनफनी घुम्नु भनेको अन्तत: विधि, प्रक्रिया, पद्धति र व्यवस्थाकै धज्जी उडाउनु हो। समृद्धिको पथमा लम्कँदै गरेको देशलाई गहिरो संकटतर्फ धकेल्नु हो। काँक्रो आफूले खाएर बिँयो अरूकै निधारमा टाँसेर अरूलाई नै दोषी करार गर्ने दौडमा सबै सामेल हुनु हो। यस्ता ध्वंसकारी रवैयबाट देशले शीघ्र मुक्ति पाउन पर्छ। तसर्थ, ताजा जनादेशमार्फत विरोधाभास माथि विजय प्राप्त गर्नु साँघुरिँदै गएका विकल्पमध्ये उपयुक्त विकल्पमा पुग्नु हो। दलहरू ढिलो चाँडो यही मिलन बिन्दुमा नपुगी धरै छैन। विरोधाभास र अनिर्णयको अवस्था तोड्न विपक्षीलाई चुनौती दिँदै विश्वासको मत लिन आफैं अग्रसर भई प्रधानमन्त्री केपी ओलीले चालेको बोल्ड कदमले निकासको ढोका खोल्ने सम्भावना भने बढेर गएको छ।"
सुर्खेतमै अक्सिजन उत्पादन,"सुर्खेत : अक्सिजन नपाएर संक्रमितको मृत्यु हुन थालेपछि कर्णाली प्रदेश सरकार यसको व्यवस्थापनमा लागेको छ। मुख्यमन्त्री महेन्द्रबहादुर शाही सोमबार प्रदेश अस्पताल सुर्खेतमा अक्सिजन प्लान्ट सञ्चालन गर्न आफैं खटिए। मुख्यमन्त्री शाहीकै पहलमा अहिले प्रदेश अस्पतालमा नयाँ अक्सिजन प्लान्ट सुरु भएको छ। दैनिक १ सय सिलिन्डर अक्सिजन उत्पादन गर्ने गरी प्लान्ट सञ्चालन गरिएको हो। यससँगै कोराना संक्रमितको उपचारमा केही सहज भएको छ। कर्णालीमा संक्रमितको संख्या र मृत्युदर बढ्दो छ। तर, सुर्खेत र जुम्लाबाहेक अरू जिल्लामा संक्रमितका लागि भरपर्दो उपचार सेवा छैन। यसकारण पनि गम्भीर प्रकृतिका संक्रमित उपचारका लागि प्रदेश अस्पताल आउने गरेका छन्। अक्सिजन दिनुपर्ने संक्रमितले भरिएपछि अस्पतालमा अक्सिजनको हाहाकार भएको थियो। अब अक्सिजन अभावमा कुनै पनि संक्रमितको मृत्यु नहुने दाबी प्रदेश सरकारले गरेको छ। प्लान्ट सञ्चालन नहुँदा कर्णालीमा नेपालगन्जबाट अक्सिजन आपूर्ति गर्नुपर्ने बाध्यता थियो। तर, अब प्रदेश अस्पतालको आफ्नै अक्सिजन प्लान्ट सञ्चालनमा आएसँगै तत्काललाई अक्सिजनको अभाव टरेको छ। अब आफ्नै अक्सिजन प्लान्ट सञ्चालनमा आयो, यसले ठूलो राहत मिलेको छ, प्रदेश अस्पतालका निर्देशक डा डम्बर खड्काले भने, तत्काललाई संक्रमितको उपचारमा पनि सहज हुन्छ। अस्पतालमा दुईवटा अक्सिजन प्लान्ट छन्। नयाँ अक्सिजन प्लान्टबाट दैनिक १ सय सिलिन्डर उत्पादन हुन्छ। पुरानो प्लान्टले दैनिक पाँचदेखि दश सिलिन्डरसम्म अक्सिजन उत्पादन गर्दछ। अक्सिजन उत्पादन सुरु भए पनि नेपालगन्जबाट आपूर्ति कार्य भने रोकिनेछैन। अस्पतालको उत्पादनले ५०६० जना संक्रमितलाई धान्छ। तर संक्रमित बढ्ने क्रम रोकिएको छैन, अस्पतालका कोरोना फोकल व्यक्ति डा केएन पौडेलले भने, संक्रमितको दरअनुसार अझै दैनिक १ सय सिलिन्डर नेपालगन्जबाट आपूर्ति गर्नुपर्छ। बढ्दो संक्रमणको दर र अन्य बिरामीको उपचारका लागि नेपालगन्जबाट अक्सिजन आपूर्ति कायमै हुने पौडेलले बताए। प्रदेश सरकारले भने प्रदेशमै थप अक्सिजन प्लान्ट सञ्चालनमा ल्याइने जनाएको छ। अक्सिजन अभावमा अब कोही पनि संक्रमितको प्राण जाँदैन। हामी सबै जिल्लामा अक्सिजनको व्यवस्थापन गर्छौं, प्रदेश सरकारका प्रवक्तासमेत रहेकी आर्थिक मामिला तथा योजनामन्त्री विमला केसीले भनिन्, यसका लागि आवश्यक बजेट उपलब्ध गराउने निर्णय पनि भइसकेको छ।"
अक्सिजन अभावमा कोभिडका बिरामीको मृत्यु नरसंहारभन्दा कम छैन : भारतीय अदालत,"नयाँ दिल्ली : भारतको अदालतले मंगलबार अक्सिजनको अभावमा कोभिड बिरामीको मृत्यु एक आपराधिक कार्य भएको बताएको छ। उत्तर प्रदेशको अल्लाहवाद उच्च अदालतले अक्सिजनको आपूर्ति नगर्नु अपराध भएको र अक्सिजन अभावमा बिरामीको मृत्यु नरसंहार भएको बताएको हो। अस्पतालहरूमा अक्सिजन आपूर्ति नगर्दा कोभिडका बिरामीले ज्यान गुमाउनु भनेको एक आपराधिक कार्य हो र त्यो कुनै नरसंहारभन्दा कम छैन, अदालतले भनेको छ। दुई जना न्यायाधीशको इजलासले कोभिड१९ सँग सम्बन्धित बहसहरू सुनिसकेपछि यस्तो बताएको हो। अदालतले एक भिडियो क्लिपको आधार लिएको बताइएको छ। सो भिडियोमा गरिब व्यक्तिले अक्सिजन सिलिन्डर मागिरहेको र उसमाथि दुव्र्यव्यवहार गरिएको छ। आलोचकहरूका अनुसार भिडियो प्रदेश सरकार कोभिड महामारी नियन्त्रणमा उदासीन रहेको देखाउँछ। अदालतले सरकारलाई त्यसबारे जवाफ दिन आदेश दिएको छ। तर हालसम्म सरकारले कुनै जवाफ नदिएको समाचारमा उल्लेख छ। उत्तर प्रदेश भारतमा फैलिरहेको कोरोनाको दोस्रो लहरले आक्रान्त बनाएका राज्यहरूमध्ये एक हो। हाल प्रदेशमा २ लाख ८६ हजार बराबर सक्रिय संक्रमित रहेका छन्। मंगलबार मात्र ९ हजार ९२० नयाँ संक्रमित थपिएका छन्। त्यस्तै २८५ जनाको ज्यान गएको छ। योसँगै प्रदेशभर ज्यान गुमाउने संख्या १३ हजार ४४७ पुगेको भारतको स्वास्थ्य तथा परिवार कल्याण मन्त्रालयले जनाएको छ।"
कांग्रेस विश्वासको मतको विपक्षमा,"काठमाडौं : प्रमुख प्रतिपक्षी कांग्रेस प्रधानमन्त्री केपी शर्मा ओलीले लिने विश्वासको मतको विपक्षमा उभिने भएको छ। पार्टी सभापति शेरबहादुर देउवाको निवास बूढानीलकण्ठमा मंगलबार बसेको पदाधिकारी बैठकले प्रधानमन्त्री ओलीलाई विश्वासको मतमा असफल पार्ने निर्णय गरेको हो। बैठकपछि सहमहामन्त्री डा प्रकाशशरण महतले विश्वासको मतलाई विफल बनाउन पहल गर्ने निर्णय भएको बताए। प्रधानमन्त्रीले वैशाख २७ गते विश्वासको मत लिनका लागि जुन प्रतिनिधिसभाको बैठक बस्ने निर्णय भएको छ, सहमहामन्त्री डा महतले भने, यो विश्वासको मतलाई असफल पार्ने निर्णय हाम्रो पार्टीले गरेको छ। यस विषयमा अन्य दलसँग पनि कुरा गर्ने निर्णय भएको उनले सुनाए। प्रधानमन्त्री ओलीले संवैधानिक मूल्यमान्यता भत्काइरहेको निष्कर्ष बैठकले निकालेको छ। अल्पमतमा पुगेपछि जबरजस्ती ढंगले लुम्बनी प्रदेशका मुख्यमन्त्री राखिराख्ने काम भएको छ। त्यो केन्द्रकै निर्देशनमा भएको हो। यस्ता असवैधानिक क्रियाकलाप भइरहेका छन्। यसको समीक्षा गरेर भत्र्सना गरेका छौ, उनले भने, बजेट अधिवेशन राख्न ढिला भइसक्यो। कोभिड महामारीको अवस्था छ। यी विषयमा छलफल गर्नुपर्ने बेला विश्वासको मतको कुरा ल्याइयो। त्यसैले ओलीजीलाई फेल गराउन लाग्ने लाग्ने कुरो भएको छ। यस्तै, प्रधानमन्त्रीले विश्वासको मत लिने भएपछि जनता समाजवादी पार्टी (जसपा)ले सांसदहरूलाई काठमाडौं नछाड्न भनेको छ। जसपाको महन्थ ठाकुर पक्षले सांसद र केन्द्रीय कार्यकारिणी सदस्यलाई काठमाडौं बोलाएको छ। उक्त पार्टीमा यो सरकारप्रतिको धारणामा पूर्वराजपा र पूर्वसमाजवादी पार्टी पक्षबीच विवाद रहँदै आएको थियो। डा बाबुराम भट्टराई र उपेन्द्र यादव पक्षले लुम्बनी प्रदेशमा चार सांसदलाई निष्कासन गरेपछि पार्टी फुटकै अवस्थामा पुगेको छ। केन्द्रीय कार्यकारिणी सदस्यका घरघर गई हस्ताक्षर गरी डा भट्टराई र यादव पक्षले चार सांसदको पद खोसेको आरोप अध्यक्ष ठाकुर र राजेन्द्र महतो पक्षले लगाएको छ। ठाकुर पनि आफूलाई संसदीय दलका नेता चुन्न र ओलीको पक्षमा मतदान गर्न सांसद र कार्यकारिणी सदस्यको हस्ताक्षरमा जुटेका छन्,। बहुमत सांसदको हस्ताक्षर गराएको दाबी यो पक्षले गरेको छ। डा भट्टराई र यादव पक्ष ओलीको बहिर्गमन कसरी गर्ने भनेर माओवादी केन्द्रसँग मिलेर रणनीति बनाउन सक्रिय छन्। डा भट्टराई र यादव पक्ष पनि हस्ताक्षर संकलनमा जुटेको छ। सत्तारुढ एमालेमा अध्यक्ष ओली र वरिष्ठ नेता माधवकुमार नेपालका दुई खेमा छन्। ओलीलाई विश्वासको मत दिने कि फ्लोर क्रस गर्ने कि सामूहिक राजीनामा दिने भन्नेमा नेपाल पक्ष अन्योलमा देखिएको छ। नेपाल पक्ष पार्टी संरचना २०७५ जेठ २ को अवस्थामा फर्किनुपर्ने अडानमा छ। तर, आफ्नै पक्षका नेता तथा सांसदले छोड्दै गएका कारण यो अडानमा टिकिरहन समस्या हुँदै आएको देखिन्छ। नेपाल पक्षका केन्द्रीय सदस्य एवं सांसद मेटमणि चौधरीले २०७५ जेठ २ को अवस्था फर्केर आत्मालोचना गरे सरकार टिकाउन र पार्टीलाई एक बनाउन लाग्न सकिने बताए। वैशाख २७ गते नै सामूहिक राजिनामा दिने वा फ्लोर क्रस गर्ने वा अन्य त्यो भन्दा राम्रो विकल्प के हुन्छ, त्यो गर्छौ, अर्का एक नेताले भने, एउटा पक्ष डण्डा लगाइरहने, अर्को पक्ष थापिरहने त हुँदैन नि ! एकएक गरेर बोलाउने, थर्काउने काम गरिरहेको नेपाल पक्षको भनाइ छ। प्रधानमन्त्री एवं पार्टी अध्यक्ष केपी शर्मा ओलीले ३० प्रतिनिधिसभा सदस्यलाई स्पष्टीकरण सोधिसकेका छन्।"
१० महिनापछि अनुदान,"बेनी : सरकारले बाढीपहिरो पीडितको आवास पुनर्निर्माणका लागि दस महिनापछि अनुदान वितरण प्रक्रिया सुरु गरेको छ। २०७७ जेठ ३० गतेदेखि असोज मसान्तसम्म बाढी र पहिरोले घरबास गुमाएकाहरूलाई अनुदान उपलब्ध गराउन गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले म्याग्दीमा पहिलो पटक अनुदान पठाएको हो। प्राधिकरणका प्रवक्ता लीलाधर अधिकारीले म्याग्दीमा २ सय ४७ घर पुनर्निर्माणका लागि पहिलो किस्तामा संघीय सरकारले उपलब्ध गराउने १ करोड आठ लाख ९७ हजार रुपैयाँ पठाएको बताए। म्याग्दीबाट बाढीपहिरो प्रभावित जिल्लामा बजेट पठाउन सुरु भएको छ, उनले भने जिल्ला विपद् व्यवस्थापन समितिको निर्णय र मागका आधारमा रकम पठाउन लागिएको छ। अनुदान वितरणका लागि सरकारले प्राधिकरणलाई २० करोड रुपैयाँ उपलब्ध गराएको छ। बाढीपहिरोले पूर्ण क्षति भएका घर पुनर्निर्माणका लागि सरकारले २०७६ हिमाली जिल्लामा ५ लाख, पहाडमा ४ र तराईमा ३ लाख रुपैयाँ दिने निर्णय गरिसकेको छ। आवश्यकताअनुसार घडेरी खरिद गर्न चाहनेले ३ लाख रुपैयाँसम्म पाउनेछन्। तीन किस्तामा अनुदान उपलब्ध गराउने कार्यविधि छ। पहिलो किस्ताबापत ५० हजार रुपैयाँका दरले अनुदान वितरण गर्न लागिएको हो। गत वर्ष जेठ ३० गतेदेखि असोज मसान्तसम्म म्याग्दी, बाग्लुङ, सिन्धुपाल्चोक, दोलखा, बाजुरा, अछाम, कालीकोट, नुवाकोट, जाजरकोट, दार्चुला, बझाङ, दाङ, गोरखा, मकवानपुर, तनहुँ, अर्घाखाँची, स्याङ्जा, रसुवा, धनकुटा, सङखुवासभा, गुल्मी, मोरङलगायतका जिल्ला प्रभावित भएका थिए। आएको रकम सम्बन्धित स्थानीय तहले सम्झौता गरेपछि लाभग्राहीको बैंक खातामा पठाइने म्याग्दीका प्रमुख जिल्ला अधिकारी गणेशबहादुर अधिकारीले बताए।"
खोप अब कहिले ?,"काठमाडौं : सरकारले कोरोना भाइरसविरुद्धको खोप खरिद गर्न कूटनीतिक पहललाई तीव्रता दिएको छ। भारतसहित चीन, रूस र अमेरिकाबाट खोप ल्याउन प्रधानमन्त्री तथा मन्त्रिपरिषद् कार्यालय, परराष्ट्र मन्त्रालय र स्वास्थ्य तथा जनसंख्या मन्त्रालयबाट पहल अघि बढाइएको हो। थप खोप ल्याउन उच्चस्तरीय संयन्त्रबाट कुराकानी भइरहेको छ, स्वास्थ्य सेवा विभागअन्तर्गत बाल स्वास्थ्य तथा खोप शाखा प्रमुख डा झलक शर्मा गौतमले भने, कहिले आइपुग्छ, अहिले यकिनका साथ भन्न सक्ने अवस्था छैन। स्वास्थ्य मन्त्रालयमार्फत खोप खरिदका लागि छनोट गरिएको मुलुकमा रहेका कूटनीतिक नियोगमार्फत खरिद तथा अनुदानमा उपलब्ध गराउन आग्रह गरिएको छ। सम्बन्धित मुलुकमा रहेका नेपाली राजदूतहरूलाई सहजीकरण गर्न निर्देशन दिइएको परराष्ट्र स्रोतले बताएको छ। भारतका लागि नेपाली राजदूत नीलाम्बर आचार्य, चीनका लागि नेपाली राजदूत महेन्द्रबहादुर पाण्डे र अमेरिकाका लागि नेपाली राजदूत डा युवराज खतिवडा सक्रिय भएका छन्। यी तीन मुलुकका नेपालस्थित राजदूतलाई पनि सहजीकरणका लागि पहल गर्न भनिएको छ। अग्रिम भुक्तानी दिई खरिद गरिएको खोप भारतबाट आउन सकेको छैन। उक्त खोप आउन ढिलाइ भएपछि सरकारले अन्य मुलुकमा पनि खरिद प्रक्रिया अघि बढाएको हो। प्रधानमन्त्री केपी शर्मा ओलीले सोमबार देशवासीका नाममा गरेको सम्बोधनमा पनि आवश्यक मात्रामा खोप खरिद प्रक्रिया सुरु गरिएको बताएका थिए। भारत र चीनका साथै कोभ्याक्स सुविधाअन्तर्गत प्राप्त खोप २१ लाखभन्दा बढी नेपालीले लगाएका छन्। भारतले सबैभन्दा पहिले कोभिसिल्ड खोप १० लाख डोज अनुदानमा दिएको थियो। त्यस्तै उसले सेनालाई १ लाख डोज उपलब्ध गराएको थियो। त्यसपछि सरकारले २० लाख डोज खरिदका लागि अग्रिम भुक्तानी गरेको थियो। जसमध्ये १० लाख डोज आए पनि बाँकी आइनसकेको डा गौतमले बताए। तुरुन्तै आउनुपर्ने त हो तर ढिलाइ भइरहेको छ, डा गौतमले भने। चार डलरका दरले अग्रिम भुक्तानी दिइसकेको स्वास्थ्य मन्त्रालयले जनाएको छ। कोभ्याक्स सुविधाअन्तर्गत ३ लाख ४८ हजार डोज खोप ल्याइएको थियो। यसबाहेक चीनले पनि ८ लाख डोज खोप अनुदानमा दिएको थियो। कोभिसिल्ड र भेरोसिल गरी २१ लाख १२ हजार १९ जनाले पहिलो मात्रा खोप लगाएको डा गौतमले बताए। जसमध्ये कोभिसिल्ड १८ लाख २३ हजार ६ सय ६३ र भेरोसिल २ लाख ८८ हजार ३ सय ५६ जनाले लगाएका छन्। दोस्रो मात्रा ३ लाख ७० हजारले लगाएका छन्। अहिले निशेधाज्ञा जारी रहेको र खोप पनि अभाव भएका कारण बाँकी खोप लगाउने कार्यक्रम स्थगन गरिएको स्वास्थ्य मन्त्रालयले जनाएको छ। ५५ जनाको मृत्यु मुलुकभर पछिल्लो २४ घण्टामा कोरोना भाइरसबाट संक्रमित ५५ जनाको मृत्यु भएको छ। मन्त्रालयका अनुसार मंगलबार २४ घण्टामा अहिलेसम्मकै सबैभन्दा धेरै व्यक्तिको ज्यान गएको हो। यही अवधिमा ७ हजार ६ सय ६० संक्रमित थपिएका छन्। मन्त्रालयका अनुसार १६ हजार १ सय ३१ जनाको पीसीआर परीक्षण गर्दा ७ हजार ५ सय ८७ र ५ सय ७१ जनाको एन्टिजेन परीक्षण गर्दा ७३ जनाको रिपोर्ट पोजिटिभ आएको हो। यससँगै नेपालमा सक्रिय संक्रमितको संख्या ५९ हजार ७ सय ९८ पुगेको छ। नेपालमा अहिलेसम्म ३ लाख ५१ हजार ५ जनामा संक्रमण पुष्टि भएको छ। जसमध्ये २ लाख ८७ हजार ७ सय ९० जना निको भएका छन्। निको हुने दर ८२ प्रतिशत रहेको मन्त्रालयले जनाएको छ। २४ घण्टामा १ हजार ७ सय ७५ जना निको भएका छन्।"
निषेधाज्ञामा थप कडाइ : कति जिल्लामा छ निषेधाज्ञा ?,"काठमाडौं : कोरोना भाइरस संक्रमण रोकथाम तथा नियन्त्रणका लागि निषेध आदेश जारी गरिएका जिल्लाको संख्या ४६ पुगेको छ। यीमध्ये बाँके, सुर्खेत, कास्की, कैलालीमा निषेधाज्ञाको अवधि थप गरिएको गृह मन्त्रालयले जनाएको छ। यस्तै, काठमाडौं उपत्यकासहित पर्सा र सुनसरीमा पनि लम्ब्याइँदै छ। मन्त्रालयका अनुसार बागलुङ, नुवाकोट, कपिलवस्तु, धनुषा, दैलेख, डोल्पा, डोटी र नवलपरासीपूर्व गरी ८ जिल्लामा मंगलबारदेखि निषेधाज्ञा जारी गरिएको छ। महोत्तरी, रोल्पा र बाजुरामा बुधबारदेखि निषेध आदेश लागू हुने मन्त्रालयले मंगलबार बिहान १० बजेसम्म अपडेट गरेको तथ्यांकमा छ। दार्चुला, मोरङ, काभ्रेपलाञ्चोक, गोरखा, मकवानपुर, कालिकोट, स्याङ्जा, रामेछाप रताप्लेजुङमा आंशिकरूपमा मात्रै निषेध आदेश जारी गरिएको मन्त्रालयले जनाएको छ। पर्सामा वैशाख १६ देखि एक साताका लागि लगाइएको निषेध आदेश थप ८ दिन विस्तार गरिएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार अपराह्न बसेको बैठकले निषेधाज्ञा वैशाख ३० गते मध्यराति १२ बजेसम्म थप्न प्रमुख जिल्ला अधिकारीसमक्ष सिफारिस गरेको हो। बैठकमा सहभागी सहायक प्रमुख जिल्ला अधिकारी भीमकान्त पौडेलले प्रमुख जिल्ला अधिकारीले निषेधाज्ञा थपिएको सूचना बुधबार जारी गर्ने बताए। बैठकले सबै अक्सिजन उद्योगलाई पूर्ण क्षमतामा सञ्चालन गर्नका लागि अनुरोध गरेको छ। जिल्लामा उत्पादित अक्सिजन बाहिर नपठाउने निर्णयसमेत भएको पौडेलले बताए। वीरगन्ज महानगरपालिकाले १ सय बेडको अस्थायी कोभिड अस्पताल तत्काल सञ्चालनमा ल्याउने, महानगरपालिकाले नै १ सय बेडको आइसोलेसन पनि सञ्चालनगर्ने निर्णय बैठकले गरेको छ । सुनसरीमा थप कडाइ सुनसरीमा वैशाख २४ सम्मका लागि जारी निषेधाज्ञा ३१ गतेसम्म लम्ब्याइएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार बसेको बैठकले निषेधाज्ञाको अवधि थप गर्ने निर्णय गरेको हो। बैठकले निषेधाज्ञालाई थप कडा बनाउने निर्णयसमेत गरेको छ। जिल्लाभर बुधबारदेखि अत्यावश्यक बाहेक सवारी साधन सञ्चालन बन्द गर्ने निर्णयसमेत भएको छ। यसअघि जोरबिजोर प्रणाली कायम गरिएको थियो। यस्तै सुनसरी हुँदै जाने लामो दूरीका सवारी साधनलाई बीचमा रोक्न निषेध गरिएको छ। यस्तै, काठमाडौं उपत्यकामा थप कडाइ गर्ने गरी निषेधको आदेश एक साता थप गर्ने निर्णय भएको छ। वैशाख १६ देखि २२ गतेसम्मका लागि निषेधको आदेश जारी भएकामा मंगलबार उपत्यकाका तीनै जिल्लाका प्रमुख जिल्ला अधिकारीको बैठकले थप कडाइ गर्दै निषेधाज्ञा अवधि एक साता लम्ब्याउने निर्णय गरेको हो। काठमाडौंका प्रमुख जिल्ला अधिकारी कालीप्रसाद पराजुलीले वैशाख २९ गते राति १२ बजेसम्म उक्त आदेश थप गरिएको जानकारी दिएका छन्।"
अक्सिजन अपुग,"काठमाडौं : कोरोना भाइरस संक्रमण दोस्रो लहरमा फैलिएसँगै मुलुकभर अक्सिजनको चर्को अभाव भएको छ।दिनहुँ सयौं संक्रमित थपिन थालेपछि अक्सिजनको माग उच्च परिमाणमा बढेको हो । संक्रमितको संख्या वृद्धिदरको तुलनामा अक्सिजनको उपलब्धता निकै न्यून देखिएको छ।यही दरमा कोरोना फैलिने हो भने अक्सिजनको माग पूरा गर्न नसकिने उद्योगीले बताएका छन्।नेपाल अक्सिजन उत्पादक संघले स्वदेशमै पर्याप्त परिमाणमा उत्पादन गर्न सकिने जनाएको छ।तर, उत्पादित अक्सिजन भर्ने सिलिन्डरको भने चर्को अभाव भएको संघका अध्यक्ष गौरव शारदाले बताए। अहिले आवश्यक देखिएको अक्सिजन उत्पादन गर्न हामी सक्षम छौं, अध्यक्ष शारदाले भने, तर, हामीसँग अक्सिजन भर्ने सिलिन्डर छैन।सिलिन्डर तत्कालै उपलब्ध हुन सके हामी रातारात पर्याप्त परिमाणमा उत्पादन गर्न सक्छौं । शारदाका अनुसार उपत्यकासहित देशभरको बिरामीको चापअनुसार अक्सिजन व्यवस्थापन गर्न थप ४० हजार सिलिन्डर आवश्यक छ।यो संख्यामा सिलिन्डरको उपलब्धता हुन सक्यो भने अक्सिजनको समस्या समाधान हुनेछ । देशभर उत्पादन गर्ने उद्योग २२ वटा छन्।यीमध्ये आठवटा उपत्यकामा छन्।३ उद्योग बजार अभावमा बन्द भएको अध्यक्ष शारदाले बताए।नेपालगन्ज, भैरहवा, चितवन, बुटवल, वीरगन्ज, विराटनगर र इटहरीमा अक्सिजन उद्योग सञ्चालनमा छन्।संघका अनुसार कोभिडको दोस्रो लहर सुरु हुनुअघि निजी क्षेत्रबाट उत्पादन हुने अक्सिजनमध्ये ५५ प्रतिशत औद्योगिक क्षेत्र र बाँकी ४५ प्रतिशत विभिन्न अस्पतालमा खपत हुने गथ्र्यो। एक उद्योगबाट ४७ लिटरको ५ सय सिलिन्डर उत्पादन हुन्थ्यो।निजी क्षेत्रका उद्योगबाट १०, ४० र ४७ लिटर क्षमताको सिलिन्डर उत्पादन हुँदै आएको छ।४७ लिटरको बजार मूल्य ४ सयदेखि ६ सयसम्म र सानो सिलिन्डरको २ सय २५ रुपैयाँसम्म मूल्य तोकिएको छ । अहिले आवश्यक अक्सिजन उत्पादन गर्न हामी सक्षम छौं।तर, हामीसँग अक्सिजन भर्ने सिलिन्डर छैन।  गौरव शारदा, अध्यक्ष, नेपाल अक्सिजन उत्पादक संघ देशभरका ३० अस्पतालले अक्सिजन प्लान्ट जडान गरेका छन्।यस्ता अस्पतालसँग दैनिक करिब २ हजार ५ सय ४९ सिलिन्डर भर्न सक्ने क्षमता छ। निजी क्षेत्रका उद्योगले स्वदेशमै अक्सिजन उत्पादन गरे पनि सिलिन्डर भने भारत र चीनबाट आयात गर्दै आएका थिए।भारतमै अक्सिजनको माग उच्च दरमा वृद्धि भएकाले त्यहाँबाट सिलिन्डरको जोहो गर्न सम्भव नरहेको एभरेस्ट अक्सिजन ग्यासका सञ्चालक शिव घिमिरेले बताए।चीनबाट कूटनीतिक पहल गरी रातारात जहाजमार्फत ल्याउनुपर्ने घिमिरेको सुझाव छ। चीनबाट विभिन्न क्षमताको सिलिन्डर तत्काल आयात गर्न सकिए संक्रमितले अक्सिजन अभावमा मृत्युवरण गर्नुपर्ने थिएन, नेपाल एलपी ग्यास उद्योग संघका पूर्वअध्यक्षसमेत रहेका घिमिरेले भने। शारदाका अनुसार नेपालमा अक्सिजनको खासै उत्पादन र खपत थिएन।यस्ता उद्योगबाट उत्पादित अक्सिजन केही अस्पतालबाहेक हाइड्रोपावर, ढलौट बनोट गर्ने उद्योगलगायतमा प्रयोग हुन्थ्यो।अधिकांश ठूला अस्पतालसँग आफ्नै अक्सिजन उत्पादन गर्ने प्लान्ट भएकाले त्यहाँ उद्योगबाट उत्पादित अक्सिजन खपत हुँदैनथ्यो। कोभिडको दोस्रो लहरका कारण संक्रमितको संख्या उच्च दरमा बढेको र ती बिरामीलाई जोगाउन तत्कालै अक्सिजन आवश्यक परेकाले अक्सिजनको माग उच्च परिमाणमा बढेको हो, शारदाले भने, हिजोसम्म बजार नपाएर थोरथोरै परिमाणमा उत्पादन गरेका थियौं।तर, अहिले माग ह्वातै बढेपछि अक्सिजन उत्पादन त गर्यौं तर भर्ने सिलिन्डर नै छैन हामीसँग । संघका अनुसार उपत्यकाका आठ उद्योगबाट ८ हजार लिटर अक्सिजन उत्पादन भइरहेको छ।सामान्य समयमा ४ हजार लिटर अक्सिजन उत्पादन हुन्थ्यो।उपत्यका बाहेक बाहिरका उद्योगबाट करिब १७ हजार लिटर उत्पादन गर्ने क्षमता रहे पनि सिलिन्डर अभावमा ४ हजार लिटरमा सीमित भएको शारदाले बताए। उद्योगले सिलिन्डर अभावमा आफ्नो कुल क्षमताको ५० प्रतिशत मात्रै अक्सिजन उत्पादन गरी बजारमा पठाइरहेका छन्।शारदाले यस्तो अवस्थामा सरकारले अक्सिजन उद्योगलाई विशेष सुविधा दिएर उत्पादन र बजारीकरणमा प्रोत्साहन गर्नुपर्ने नीति लिनुपर्ने बताए । उद्योगी घिमिरेले सिलिन्डर आयातमा विशेष छुट दिएर स्वदेशी उद्योगलाई प्रोत्साहन गरे अक्सिजन उत्पादनमा कमी नआउने बताए।भने, हाम्रो उद्योगमा पनि दिनरात नभनी कामदारले काम गरेका छन्।तर, उनीहरूलाई राज्यको तर्फबाट कोभिडको भ्याक्सिनसम्म उपलब्ध छैन । जगेडाले अभाव उद्योगी घिमिरेका अनुसार अक्सिजन प्रयोग गरी संक्रमणबाट जोगिन सक्ने भ्रम छ।त्यही कारण उपत्यका र केही ठूला सहरका बासिन्दाले अक्सिजन खरिद गरी जगेडा राखेका कारण बजारमा अभाव भएको घिमिरेको भनाइ छ। संघका अध्यक्ष शारदाले भारतमा अक्सिजन अभाव भएको हल्लासँगै उपत्यकासहित केही ठूला सहरका हुनेखाने वर्गले उद्योगबाट ठूलो संख्यामा अक्सिजनको सिलिण्डर खरिद गरी घरमा जगेडा राखेको बताए।सर्वसाधारणको घरमा कति संख्यामा जगेडामा गएको छ भनेर यकिन तथ्यांक नभए पनि हल्लै हल्लाका भरमा उनीहरूले ठूलो परिमाणमा खरिद गरी जगेडा गरेको हाम्रो बुझाई छ, उनले भने, अस्पतालमा सिलिण्डर गएको भए केही घण्टा वा दिन विराएर सिलिण्डर फर्किनुपथ्र्यो।तर, लामो समयसम्म ठूलो परिमाणको सिलिण्डर उद्योगमा फिर्ता भएर आएको छैन । के गर्दै छ सरकार ? मन्त्रिपरिषद्को गत सोमबार बसेको बैठकले नेपालमा तत्काल अक्सिजन अभाव नहुने निष्कर्ष निकालेको थियो।स्वदेशमा रहेका उद्योगबाटै हालको माग धान्न सक्ने निचोड बैठकको थियो।स्वास्थ्य तथा जनसंख्या मन्त्रालयले उद्योग वाणिज्य तथा आपूर्ति मन्त्रालयलाई पत्राचार गर्दै अक्सिजन खपत गर्ने विभिन्न प्रकारका उद्योगलाई तत्कालका लागि अक्सिजन उपलब्ध नगराउन अनुरोध गरेको छ। यसका साथै सिलिन्डर अभाव हुन नदिन सिलिन्डर उत्पादक मुलुकबाट आयात गर्न कूटनीतिक पहल सुरु गरिएको छ।यसका लागि ५० हजार सिलिन्डर आयात गर्ने तयारी छ।यीमध्ये करिब २० हजार सिलिन्डर फास्ट ट्रयाकबाट कूटनीतिक पहलमार्फत चीनबाट ल्याउने तयारी अन्तिम चरणमा पुगेको स्वास्थ्य मन्त्रालयले जनाएको छ। मन्त्रालयका प्रवक्ता डा जागेश्वर गौतमले अर्को सातासम्म चीनबाट २० हजार सिलिन्डर आइपुग्ने जानकारी दिए।हामीसँग पर्याप्त परिमाणमा अक्सिजन उत्पादन गर्ने उद्योग र अस्पताल छन्।तर, सिलिन्डर अभाव हुने जोखिम देखिएकाले चीनबाट तत्कालै फास्ट ट्रयाकबाट २० हजार थान सिलिन्डर कूटनीतिक पहलमार्फत मगाउन लागेका छौं, प्रवक्ता डा गौतमले भने । देशभरका अक्सिजन उद्योगको सुरक्षा गर्ने जिम्मेवारी प्रहरीलाई दिइएको छ।संक्रमितको संख्या बढेसँगै अक्सिजन माग उच्च दरमा बढ्दै गएको र यसले गर्दा उद्योगमा असुरक्षा बढ्नुका साथै वितरण प्रणालीमा अपारदर्शी र हो हल्ला हुन सक्ने आँकलन गरी सरकारले उद्योगमा प्रहरी परिचालन गर्ने भएको हो। उद्योग, वाणिज्य तथा आपूर्ति मन्त्रालयको आग्रहमा गृह मन्त्रालयले उद्योगको सुरक्षाका लागि प्रहरी परिचालन गर्ने निर्णय गरेको हो।यसबाहेक विश्व बैंकले उपलब्ध गराएको ऋणबाट सरकारले अक्सिजन सिलिन्डर खरिद गर्ने तयारी गरेको छ।स्वास्थ्य सेवा विभागले संक्रमण नियन्त्रण गर्न अक्सिजन सिलिन्डरका साथै पीसीआर, आरएनएलगायत सामग्री खरिद प्रक्रिया अघि बढाएको छ।विश्व बैंकले कोभिड१९ नियन्त्रणका लागि सरकारलाई ७ करोड ५० लाख अमेरिकी डलर ऋण दिएको छ। सरकारले सिलिन्डर आयातमा छुट दिने निर्णय गरेको छ।वैशाख १३ गते बसेको मन्त्रिपरिषद् बैठकले यससम्बन्धी निर्णय गरेको हो।सिलिन्डर आयातमा भन्सार शुल्क १५, अन्तःशुल्क ५ प्रतिशत र मूल्य अभिवृद्धि कर लाग्दै आएको थियो।अहिले पनि कति छुट गरिएको हो भन्ने खुलाइएको छैन ।"
महाव्याधिलाई अवसरमा बदलौं,"कोरोना भाइरस (कोभिड १९) ले विश्व तहसनहस बनाएको छ। यसको सबैभन्दा प्रभाव श्रम क्षेत्रमा परेको छ। कोरोना महामारीकै कारण रोजगारी गुमाएर ४ लाख ५३ हजार ८ सय ४७ नेपाली स्वदेश फर्किएका छन्। ६० देशबाट एक वर्षमा फर्किनेको यो संख्याले हाम्रो देशमा परेको प्रभावको अवस्था झल्काउँछ। नेपाली अर्थतन्त्रको ठूलो भरथेग रेमिट्यान्स हो। त्यसको माध्यम वैदेशिक रोजगारी हो। साहुलाई महँगो ब्याज तिरेको ऋणबाट विदेश गएका सर्वसाधारण बीचैमा फर्किनु पर्दाको घाटासमेत यही महामारीको थाप्लामा गएको छ। कोरोनाकै कारण विश्वभरि रोजगारी गुम्ने क्रम बढ्दो छ। अन्तर्राष्ट्रिय श्रम संगठन (आईएलओ) ले विश्वभर करोडौं मानिसले रोजगारी गुमाउने आकलन गरेको थियो। पछिल्लो समय कोरोनाको दोस्रो लहर तीव्र गतिमा फैलिएसँगै बेरोजगारीको ग्राफ उकालो लाग्ने भयावह तस्बिर देखिइसकेको छ। यसले वैदेशिक रोजगार पूर्ण प्रभावित भएको छ। करिब एक वर्ष रोकिएर बल्ल सुचारु हुन थालेको वैदेशिक रोजगार पुनः प्रभावित भएको छ। यता स्वदेशका उद्योगधन्दा बन्द हुन थालेका छन्। देशभित्रै ठूलो संख्यामा श्रमिक बेरोजगार हुनुपर्ने बाध्यता सिर्जना भइरहेको छ। यो परिस्थिति आफैंमा चुनौतीपूर्ण छ। त्यो चुनौती कसरी सामना गर्ने, राज्यका लागि अर्को चुनौती बनेको छ। कोभिड१९ यता एक लाख श्रमिक वैदेशिक रोजगारीमा गएका छन्। जबकि यो विगतको तुलनामा चार गुणा कम हो। स्वदेशमा पर्याप्त रोजगारी सिर्जना नहुनु, वैदेशिक रोजगारमा जान नपाउनु तथा वैदेशिक रोजगारबाट फर्किने क्रम बढेसँगै रोजगारीमा असन्तुलन पैदा भएको छ। सरकारले चालू आर्थिक वर्ष ७ लाखलाई रोजगारी दिने घोषणा गरेको थियो। तर, रोजगारी सिर्जना हुने कुनै कार्यक्रम ल्याएका छैनन्। वैदेशिक रोजगारीबाट देशमा ८ खर्बभन्दा बढी रेमिट्यान्स भित्रिरहेको छ। यसले कुल ग्रार्हस्थ उत्पादनमा २५ प्रतिशतभन्दा बढी योगदान दिएको छ। केही वर्षअघि वैदेशिक रोजगारीले कुल ग्रार्हस्थ उत्पादनमा २९ प्रतिशतभन्दा बढी हिस्सा ओगटेको थियो। पछिल्लो समय यो खुम्चिँदै गएको छ। अब झन् यो संकुचित हुने अवस्था छ। त्यसैले देशले परिस्थितिलाई गम्भीरतापूर्वक लिनु आवश्यक छ। कोभिड१९ को प्रभावलाई अवसरका रूपमा उपयोग गर्न सक्नुपर्छ। स्वदेशमै प्रयाप्त मात्रामा रोजगारी सिर्जना गर्ने खालका कार्यक्रम ल्याउनुपर्छ। त्यसका लागि उद्यमशीलता प्रवद्र्धन, कृषिको व्यापकीकरण र आधुनिकीकरण, स्वरोजगार प्रवद्र्धन आदिमा ध्यान दिइनुपर्छ। श्रम, रोजगार तथा सामाजिक सुरक्षा मन्त्रालय वैदेशिक रोजगारको सहजीकरणमै सीमित थियो भन्दा हुन्छ। त्यसबाट उठेर स्वदेशी रोजगारीका खाका कोर्न सक्नुपर्छ। अब रोजगार दिलाउने होइन, निर्माण गर्नेमा राज्यको ध्यान जानुपर्छ। त्यसले नागरिकले काम पाउनुका साथै देश विकास पनि एकसाथ हुन्छ। त्यसका लागि आवश्यक परे रोजगार प्राधिकरण गठन गर्नुपर्छ। त्यसमा सरकार र निजी क्षेत्रको प्रतिनिधित्व हुनुपर्छ। उद्यमी बन्न चाहनेलाई सहुलियतमा ऋण दिने व्यवस्था हुनुपर्छ। उद्योग, व्यवसाय दर्ता, सञ्चालन र करमा सहजीकरण गरी उद्यमशीलतामा प्रोत्साहन गर्नुपर्छ। राष्ट्रिय गौरवका आयोजनाहरू, ठूला परियोजनामा नेपालीलाई नै अवसर दिनुपर्छ। देशमा विदेशीले काम गर्छन्, नेपाली जागिर खोज्न विदेश जान्छन्। त्यो अवस्था अन्त्य गरिनुपर्छ। त्यसो हुन सके बाध्यात्मक परिस्थितिमा विदेश जान चाहेकाहरू पनि स्वदेशमै अडिनेछन्। हो, हामी गरिब देशका नागरिक हौं। नेपाल सरकारका लागि साधनस्रोतको सीमितता छ। कोरोनासँग लड्ने स्वास्थ्य कार्यक्रमका लागि ठूलो राशि छुट्ट्याउने बाध्यता छँदैछ। यस्तो अवस्थामा रोजगारी सिर्जना गर्न राज्य अभिभावक र मार्गदर्शक बन्न भने पक्कै सक्छ। सहुलियत र सहजता प्रदान गर्न सक्छ। अहिले आउँदो आर्थिक वर्षका लागि बजेट बनाउने समय पनि हो। महाव्याधि दोहोरिएर बजेटकै मुखमा आएको छ। त्यसैले बजेटमार्फत ब्याधिलाई अवसरमा रूपान्तरण गर्ने कार्यक्रसमेत आउन सकून्।"
महाव्याधिलाई अवसरमा बदलौं,"कोरोना भाइरस (कोभिड १९) ले विश्व तहसनहस बनाएको छ। यसको सबैभन्दा प्रभाव श्रम क्षेत्रमा परेको छ। कोरोना महामारीकै कारण रोजगारी गुमाएर ४ लाख ५३ हजार ८ सय ४७ नेपाली स्वदेश फर्किएका छन्। ६० देशबाट एक वर्षमा फर्किनेको यो संख्याले हाम्रो देशमा परेको प्रभावको अवस्था झल्काउँछ। नेपाली अर्थतन्त्रको ठूलो भरथेग रेमिट्यान्स हो। त्यसको माध्यम वैदेशिक रोजगारी हो। साहुलाई महँगो ब्याज तिरेको ऋणबाट विदेश गएका सर्वसाधारण बीचैमा फर्किनु पर्दाको घाटासमेत यही महामारीको थाप्लामा गएको छ। कोरोनाकै कारण विश्वभरि रोजगारी गुम्ने क्रम बढ्दो छ। अन्तर्राष्ट्रिय श्रम संगठन (आईएलओ) ले विश्वभर करोडौं मानिसले रोजगारी गुमाउने आकलन गरेको थियो। पछिल्लो समय कोरोनाको दोस्रो लहर तीव्र गतिमा फैलिएसँगै बेरोजगारीको ग्राफ उकालो लाग्ने भयावह तस्बिर देखिइसकेको छ। यसले वैदेशिक रोजगार पूर्ण प्रभावित भएको छ। करिब एक वर्ष रोकिएर बल्ल सुचारु हुन थालेको वैदेशिक रोजगार पुनः प्रभावित भएको छ। यता स्वदेशका उद्योगधन्दा बन्द हुन थालेका छन्। देशभित्रै ठूलो संख्यामा श्रमिक बेरोजगार हुनुपर्ने बाध्यता सिर्जना भइरहेको छ। यो परिस्थिति आफैंमा चुनौतीपूर्ण छ। त्यो चुनौती कसरी सामना गर्ने, राज्यका लागि अर्को चुनौती बनेको छ। कोभिड१९ यता एक लाख श्रमिक वैदेशिक रोजगारीमा गएका छन्। जबकि यो विगतको तुलनामा चार गुणा कम हो। स्वदेशमा पर्याप्त रोजगारी सिर्जना नहुनु, वैदेशिक रोजगारमा जान नपाउनु तथा वैदेशिक रोजगारबाट फर्किने क्रम बढेसँगै रोजगारीमा असन्तुलन पैदा भएको छ। सरकारले चालू आर्थिक वर्ष ७ लाखलाई रोजगारी दिने घोषणा गरेको थियो। तर, रोजगारी सिर्जना हुने कुनै कार्यक्रम ल्याएका छैनन्। वैदेशिक रोजगारीबाट देशमा ८ खर्बभन्दा बढी रेमिट्यान्स भित्रिरहेको छ। यसले कुल ग्रार्हस्थ उत्पादनमा २५ प्रतिशतभन्दा बढी योगदान दिएको छ। केही वर्षअघि वैदेशिक रोजगारीले कुल ग्रार्हस्थ उत्पादनमा २९ प्रतिशतभन्दा बढी हिस्सा ओगटेको थियो। पछिल्लो समय यो खुम्चिँदै गएको छ। अब झन् यो संकुचित हुने अवस्था छ। त्यसैले देशले परिस्थितिलाई गम्भीरतापूर्वक लिनु आवश्यक छ। कोभिड१९ को प्रभावलाई अवसरका रूपमा उपयोग गर्न सक्नुपर्छ। स्वदेशमै प्रयाप्त मात्रामा रोजगारी सिर्जना गर्ने खालका कार्यक्रम ल्याउनुपर्छ। त्यसका लागि उद्यमशीलता प्रवद्र्धन, कृषिको व्यापकीकरण र आधुनिकीकरण, स्वरोजगार प्रवद्र्धन आदिमा ध्यान दिइनुपर्छ। श्रम, रोजगार तथा सामाजिक सुरक्षा मन्त्रालय वैदेशिक रोजगारको सहजीकरणमै सीमित थियो भन्दा हुन्छ। त्यसबाट उठेर स्वदेशी रोजगारीका खाका कोर्न सक्नुपर्छ। अब रोजगार दिलाउने होइन, निर्माण गर्नेमा राज्यको ध्यान जानुपर्छ। त्यसले नागरिकले काम पाउनुका साथै देश विकास पनि एकसाथ हुन्छ। त्यसका लागि आवश्यक परे रोजगार प्राधिकरण गठन गर्नुपर्छ। त्यसमा सरकार र निजी क्षेत्रको प्रतिनिधित्व हुनुपर्छ। उद्यमी बन्न चाहनेलाई सहुलियतमा ऋण दिने व्यवस्था हुनुपर्छ। उद्योग, व्यवसाय दर्ता, सञ्चालन र करमा सहजीकरण गरी उद्यमशीलतामा प्रोत्साहन गर्नुपर्छ। राष्ट्रिय गौरवका आयोजनाहरू, ठूला परियोजनामा नेपालीलाई नै अवसर दिनुपर्छ। देशमा विदेशीले काम गर्छन्, नेपाली जागिर खोज्न विदेश जान्छन्। त्यो अवस्था अन्त्य गरिनुपर्छ। त्यसो हुन सके बाध्यात्मक परिस्थितिमा विदेश जान चाहेकाहरू पनि स्वदेशमै अडिनेछन्। हो, हामी गरिब देशका नागरिक हौं। नेपाल सरकारका लागि साधनस्रोतको सीमितता छ। कोरोनासँग लड्ने स्वास्थ्य कार्यक्रमका लागि ठूलो राशि छुट्ट्याउने बाध्यता छँदैछ। यस्तो अवस्थामा रोजगारी सिर्जना गर्न राज्य अभिभावक र मार्गदर्शक बन्न भने पक्कै सक्छ। सहुलियत र सहजता प्रदान गर्न सक्छ। अहिले आउँदो आर्थिक वर्षका लागि बजेट बनाउने समय पनि हो। महाव्याधि दोहोरिएर बजेटकै मुखमा आएको छ। त्यसैले बजेटमार्फत ब्याधिलाई अवसरमा रूपान्तरण गर्ने कार्यक्रसमेत आउन सकून्।"
समाधान : अर्ली इलेक्सन,"अर्ली इलेक्सन र ताजा जनादेश लोकतान्त्रिक प्रणालीका पर्याय हुन् न कि विरोधी। विद्यमान शक्ति सन्तुलनमा खलल आउनु भनेको नयाँ शक्ति सन्तुलनको माग हुनु हो। यो अवस्था व्यवस्था परिवर्तनको समयमा मात्र होइन राजनीतिक शक्तिहरूको समथ्र्य बदलिएको अवस्थामा समेत देखा पर्दछ। सामथ्र्य बदलिएपछि सिर्जना हुने अनिर्णयको अवस्था तोड्न ताजा जनादेशको विकल्प रोज्नु गलत होइन। कहिलेकाहीँ यो जनमतसंग्रहको रूपमा प्रकट हुन्छ भने सामान्यत: मध्यावधि वा अर्ली इलेक्सन मार्फत नयाँ जनादेशको बाटो रोजिन्छ। नेपालले पनि विगतमा यस्तो कोर्र्स पार गरेको छ। भलै यसका सकारात्मक र नकारात्मक दुवै पाटा छन्। पहिलो संविधानसभा असफल भएर विघटित भएपछि २०७० मा सम्पन्न निर्वाचनले माओवादीको विकल्पमा कांग्रेस र एमालेलाई हाराहारीको पहिलो र दोस्रो शक्ति बनायो। उक्त निर्वाचनले संविधानसभामा नयाँ शक्ति सन्तुलन खडा गर्यो। देशमा कतै विखण्डनको बीउ रोपिन्छ कि भनेर जनतामा रहेको संशय नयाँ शक्ति सन्तुलनको अवस्थाले स्वत: दूर गर्यो। परिणामत: संविधानसभाबाट संविधान बनाउने दशकौंदेखिको जनचाहना पूरा भयो। यसरी विभिन्न कालखण्डमा शक्ति सन्तुलनको अस्थायी फेरबदलले निकास दिएको अतीत विगत छ। आजको नेपालको अवस्था यस्तै अस्थायी शक्ति सन्तुलनको प्रसव पीडामा छटपटिएको छ। मूलत: गत निर्वाचनमा जनताले वाम गठबन्धनलाई दिएको जनादेश र मतादेशको उद्गमस्थलमा प्रहार गरेर अस्थिरताका नौसिङ पलाएपछि आजको जटिल अवस्था उब्जिएको छ। जनादेशको सवाल जगजाहेर छ, गत निर्वाचनको जनादेशमा दुई कुरा प्रष्ट थियो। एक, वाम गठबन्धनले पाँच वर्ष टिक्ने स्थिर सरकार बनाउँछ। दुई, त्यो सरकार नेकपा एमालेका अध्यक्ष केपी ओलीको नेतृत्वमा बन्छ। यही दृश्यलाई हेरेर आम जनताले तत्समयमा मतदान गरेका थिए। विडम्बना नै भन्नुपर्छ, निर्वाचन सकिएपछि वाम गठबन्धनको दोस्रो पक्ष (एमाओवादी) का अध्यक्ष प्रचण्ड गठबन्धन बाहिरबाट सरकार बनाउन दुई महिनासम्म रहस्यमय तरिकाले लागे। एमालेसँगै एउटै घोषणापत्रमा साझा उम्मेदवार बनाएर निर्वाचन लड्ने तर निर्वाचनपछि एमालेबाहेकको सरकार बनाउन खोज्ने उनको धोकेबाज कदम जनादेशविरुद्धको पहिलो षड्यन्त्र थियो। विरोधाभास र अनिर्णयको अवस्था तोड्न विपक्षीलाई चुनौती दिँदै विश्वासको मत लिन आफैं अग्रसर भई प्रधानमन्त्री केपी ओलीले चालेको बोल्ड कदमले निकासको ढोका खोल्ने सम्भावना भने बढेर गएको छ। मंसिरमा चुनाव भयो तर नयाँ जनादेश अनुरूप सरकार बन्न फागुन कुर्नु पर्यो। जनमत र जनादेश लत्याउने प्रपञ्च त्यतिखेरैबाट रचियो। नेकपाभित्र २०७७ जेठपछि विकसित ओली सरकार फाल्ने खेल अघिल्लै दाउपेचको दोस्रो संस्करण बनेर पून: सतहमा आयो। जनादेशको विरुद्ध सरकार ढाल्ने दाउपेचको पेच कसिँदै गएपछि प्रधानमन्त्रीले प्रतिनिधिसभा विघटनको बाध्यात्मक कदम रोजे र ताजा जनादेशको अपिल गरे। प्रतितिधिसभा विघटन, दुई महिना पछि पुनस्र्थापना, नेकपा विघटनजस्ता बाध्यात्मक परिघटना एकपछि अर्को देखा परे। पुनस्र्थापित प्रतिनिधिसभाले कामै गर्न नसक्नु, वर्तमान सरकार विस्थापित भएर अर्को सरकार बन्न नसक्नु, एमाओवादीले सरकारलाई दिएको समर्थन फिर्ता लिन नसक्नु, केन्द्रीय राजनीतिको छाया प्रदेश सरकारहरूमा पर्नु र केन्द्र, प्रदेश र स्थानीय जनप्रतिनिधि माथि पार्टीहरूको कारबाही शंखला बढ्नुले नयाँ शक्ति सन्तुलनकै माग गरेको छ। यस परिवेशमा ताजा जनादेश नै उत्तम विकल्प हो। संसद्मा बोल्ने क्रममा नेपाली कांग्रेसका सांसद प्रदीप गिरीले वर्तमान सरकारको विकल्पमा सहमतीय सरकार गठनको प्रसंग उप्काए। यसको अर्थ के हो? संविधानको कुन धाराले उक्त प्रकृतिको सरकार बनाउन अनुमति दिन्छ ? सरकार बनाउने र भत्काउने संसदीय खेलमैदान हुँदाहुँदै मैदान बाहिर गएर सरकार बनाउने कुरा किन आयो ? के फेरि अर्को खिलराज रेग्मी ल्याउन त्यसो भनिएको हो? यी सवाल आफैंमा गम्भीर प्रकृतिका छन्। यदि गत निर्वाचनको जनादेश खण्डित भयो भनी अथ्र्याउन खोजिएको हो भने पनि यसको निकास ताजा जनादेशबाहेक अरूले दिनै सक्दैन। विचित्रको विरोधाभासकेपी शर्मा ओली नेतृत्वको सरकार हटाउन पार्टी एक हुँदैदेखि निरन्तर कस्सिएका प्रचण्ड आज पार्टी अलग हुँदा पनि समर्थन किन फिर्ता लिन सक्दैनन् ? उनले केपी शर्मा ओलीको मायाले यसो गरेका हुन् र ? त्यो त होइन। जनादेशको सम्मान गर्न यसो गरेका हुन् र ? त्यो पनि होइन। देशले स्थिर सरकार पाओस् भनेर हो त ? त्यो त झनै होइन। एकातर्फ सरकारलाई निरन्तर सत्तोसराप गर्ने अर्कोतर्फ समर्थन फिर्ता लिन पनि नसक्ने विचित्रको विरोधाभासमा प्रचण्ड रुमलिएका छन्। त्यसैगरी विरोधाभासको श्रेणी कर्णालीहुँदै शिखर चढ्दैछ। यसको छालले सबै दल र सबै प्रदेशलाई छुँदैछ। कर्णालीमा एकातिर कमजोर कार्यदक्षताकै कारण नेकपाभित्रका सबै पक्ष (ओली, प्रचण्ड र माधव) मुख्यमन्त्री महेन्द्र शाहीविरुद्ध एकजुट भएर संसदीय दलको नेता हटाउन खोजेको निकट विगतको दृश्य आलै छ। अर्कोतिर एमाले र माओवादी अलग भएपश्चात् एमालेले समर्थन फिर्ता गरेपछि मुख्यमन्त्रीले विश्वासको मत माग्दा प्रतिपक्षी कांग्रेसदेखि एमालेका निवर्तमान मन्त्री र सांसदहरूले समेत फ्लोर क्रस गरेर सरकार टिकाएको तथ्य ताजै छ। एक घण्टा अगाडि त्यहि सरकार बेठीक तर एक घण्टा पछि उही ठीक, तीन वर्षसम्म आलोचनाको वर्षा तर पन्ध्रै मिनेटमा उत्कृष्टको पगरी ! यस्तो नाटकीय परिवर्तन के का लागि ? यसबाट कस्तो संस्कार बस्ला ? के यसको तार्किक जवाफ दलहरूसँग छ ? छैन। यस्ता विचित्रका विरोधाभासयुक्त शृंखलाहरू कर्णालीमा मात्र होइन अरू प्रदेशमा पनि प्रकट भएकै छन्। गण्डकी र लुम्बिनीका परिदृश्य यही शृंखलाका उपक्रम हुन्। केन्द्रदेखि प्रदेशसम्म कांग्रेस, जसपादेखि जनमोर्चासम्म पनि के गर्ने, के नगर्र्ने ! विचित्रको विरोधाभासको भुमरीमा फसेका छन्। यस्ता अस्वाभाविक र मौसमी चालले न त प्रणाली बलियो बन्छ, न त सुसंस्कृत संस्कार नै विकास हुन्छ। यस्तो विरोधाभासमा रुमलिएर देश, व्यवस्था र पार्टीको स्वास्थ्य खराब बनाउनुभन्दा कयौं गुना राम्रो विकल्प ताजा जनादेश नै हो। अर्ली इलेक्सनकांग्रेस, एमाओवादी र जसपाको एउटा पक्ष वर्तमान सरकार र नेकपा एमालेविरुद्ध घोषित रूपमै मोर्चाबन्दीमा छन्। अरू दलहरू सम्मिलित महागठबन्धन बनाउँदासमेत नयाँ सरकार दिन नसक्नुले नयाँ शक्ति सन्तुलनको औचित्य स्वत: पुष्टि हुँदैछ। एकातर्फ अर्ली इलेक्सनमार्फत सरकार विरोधी गठबन्धनले सत्तारुढ दललाई विधिवत् पाखा लगाउने मौका पाउँछ भने अर्कोतर्फ सरकारले पुन: जाँचिने र गठबन्धनका आरोप गलत सावित गर्ने अवसर समेत यही विधिमार्फत प्राप्त गर्छ। यसकारण दुवै पक्षको साझा मिलन बिन्दु र देशको निकास बिन्दु चाहेर वा नचाहेर पनि अर्ली इलेक्सन नै हो। यसले सबै पार्टीहरू भित्र देखिएको अकर्मण्यता, विरोधाभास र अनिर्णयको अवस्थालाई वास्तविक धरातलमा तथ्यपरक ढंगले जाँच्दछ। पार्टीहरूका शक्ति परीक्षणका अन्तिम न्यायाधीश जनता नै हुन् भन्ने आम मान्यतालाई बलियो बनाउन यो प्रमुख इन्डिकेटर हो। यसर्थ अर्ली इलेक्सन र ताजा जनादेश लोकतान्त्रिक प्रणालीका पर्याय हुन् न कि विरोधी। अनिर्णयको अवस्थामा रुमलिएर मूल्यवान् समयको बर्बाद गर्नुभन्दा जनचाहना बुझ्न ताजा जनादेशमा जानु नै प्रगतिशील र वैज्ञानिक बाटो हो। अघिल्लो जनादेशलाई पनि नमान्ने, विधिवत् विकल्प दिन पनि नसक्ने अनि नयाँ जनादेशमा जान समेत आँट नगर्ने यस्तो अनिर्णयको अवस्थामा दलहरू लामो समय रहनु हरदृष्टिले गलत हो। यो चक्रमा फनफनी घुम्नु भनेको अन्तत: विधि, प्रक्रिया, पद्धति र व्यवस्थाकै धज्जी उडाउनु हो। समृद्धिको पथमा लम्कँदै गरेको देशलाई गहिरो संकटतर्फ धकेल्नु हो। काँक्रो आफूले खाएर बिँयो अरूकै निधारमा टाँसेर अरूलाई नै दोषी करार गर्ने दौडमा सबै सामेल हुनु हो। यस्ता ध्वंसकारी रवैयबाट देशले शीघ्र मुक्ति पाउन पर्छ। तसर्थ, ताजा जनादेशमार्फत विरोधाभास माथि विजय प्राप्त गर्नु साँघुरिँदै गएका विकल्पमध्ये उपयुक्त विकल्पमा पुग्नु हो। दलहरू ढिलो चाँडो यही मिलन बिन्दुमा नपुगी धरै छैन। विरोधाभास र अनिर्णयको अवस्था तोड्न विपक्षीलाई चुनौती दिँदै विश्वासको मत लिन आफैं अग्रसर भई प्रधानमन्त्री केपी ओलीले चालेको बोल्ड कदमले निकासको ढोका खोल्ने सम्भावना भने बढेर गएको छ।"
"ओलीविरुद्ध कांग्रेस, माओवादी, एमाले नेपाल र जसपा यादव समूहको गठबन्धन","काठमाडौं : राष्ट्रिय सभाको उपननिर्वाचनमा नेपाली कांग्रेस, माओवादी केन्द्र, एमाले माधवकुमार नेपाल र जनता समाजवादी पार्टी (जसपा) उपेन्द्र यादव समूहले गठबन्धन बनाएका छन्। बुधबार यो समूहले एमाले अध्यक्ष एवम् प्रधानमन्त्री केपी ओलीविरुद्ध गठबन्धन बनाउँदै राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थपा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ। बुधबार बिहान माओवादी केन्द्रका अध्यक्ष पुष्पकमल दाहाल प्रचण्ड, माधवकुमार नेपाल र उपेन्द्र यादवबीचको छलफलपछि देवकोटाको उम्मेदवारीमा सहमति जुटेको हो। प्रचण्डले उपनिर्वाचनमा सहकार्यका लागि कांग्रेस सभापति शेरबहादुर देउवासँगसमेत छलफल गरिसकेका छन्। ओलीविरुद्ध गठबन्धन बनाएर बागमती र लुम्बनी प्रदेशको एकएक सिका लागि हुने उपनिर्वाचनमा साझा उम्मेदवार बनाउने सहमति यो समूहले गरेको छ। बागमती प्रदेशबाट देवकोटालाई उम्मेदवार बनाउने निश्चित भए पनि लुम्बिनी प्रदेशको उम्मेदवारको टुंगो लागेको छैन।"
निषेधाज्ञामा थप कडाइ : कति जिल्लामा छ निषेधाज्ञा ?,"काठमाडौं : कोरोना भाइरस संक्रमण रोकथाम तथा नियन्त्रणका लागि निषेध आदेश जारी गरिएका जिल्लाको संख्या ४६ पुगेको छ। यीमध्ये बाँके, सुर्खेत, कास्की, कैलालीमा निषेधाज्ञाको अवधि थप गरिएको गृह मन्त्रालयले जनाएको छ। यस्तै, काठमाडौं उपत्यकासहित पर्सा र सुनसरीमा पनि लम्ब्याइँदै छ। मन्त्रालयका अनुसार बागलुङ, नुवाकोट, कपिलवस्तु, धनुषा, दैलेख, डोल्पा, डोटी र नवलपरासीपूर्व गरी ८ जिल्लामा मंगलबारदेखि निषेधाज्ञा जारी गरिएको छ। महोत्तरी, रोल्पा र बाजुरामा बुधबारदेखि निषेध आदेश लागू हुने मन्त्रालयले मंगलबार बिहान १० बजेसम्म अपडेट गरेको तथ्यांकमा छ। दार्चुला, मोरङ, काभ्रेपलाञ्चोक, गोरखा, मकवानपुर, कालिकोट, स्याङ्जा, रामेछाप रताप्लेजुङमा आंशिकरूपमा मात्रै निषेध आदेश जारी गरिएको मन्त्रालयले जनाएको छ। पर्सामा वैशाख १६ देखि एक साताका लागि लगाइएको निषेध आदेश थप ८ दिन विस्तार गरिएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार अपराह्न बसेको बैठकले निषेधाज्ञा वैशाख ३० गते मध्यराति १२ बजेसम्म थप्न प्रमुख जिल्ला अधिकारीसमक्ष सिफारिस गरेको हो। बैठकमा सहभागी सहायक प्रमुख जिल्ला अधिकारी भीमकान्त पौडेलले प्रमुख जिल्ला अधिकारीले निषेधाज्ञा थपिएको सूचना बुधबार जारी गर्ने बताए। बैठकले सबै अक्सिजन उद्योगलाई पूर्ण क्षमतामा सञ्चालन गर्नका लागि अनुरोध गरेको छ। जिल्लामा उत्पादित अक्सिजन बाहिर नपठाउने निर्णयसमेत भएको पौडेलले बताए। वीरगन्ज महानगरपालिकाले १ सय बेडको अस्थायी कोभिड अस्पताल तत्काल सञ्चालनमा ल्याउने, महानगरपालिकाले नै १ सय बेडको आइसोलेसन पनि सञ्चालनगर्ने निर्णय बैठकले गरेको छ । सुनसरीमा थप कडाइसुनसरीमा वैशाख २४ सम्मका लागि जारी निषेधाज्ञा ३१ गतेसम्म लम्ब्याइएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार बसेको बैठकले निषेधाज्ञाको अवधि थप गर्ने निर्णय गरेको हो। बैठकले निषेधाज्ञालाई थप कडा बनाउने निर्णयसमेत गरेको छ। जिल्लाभर बुधबारदेखि अत्यावश्यक बाहेक सवारी साधन सञ्चालन बन्द गर्ने निर्णयसमेत भएको छ। यसअघि जोरबिजोर प्रणाली कायम गरिएको थियो। यस्तै सुनसरी हुँदै जाने लामो दूरीका सवारी साधनलाई बीचमा रोक्न निषेध गरिएको छ। यस्तै, काठमाडौं उपत्यकामा थप कडाइ गर्ने गरी निषेधको आदेश एक साता थप गर्ने निर्णय भएको छ। वैशाख १६ देखि २२ गतेसम्मका लागि निषेधको आदेश जारी भएकामा मंगलबार उपत्यकाका तीनै जिल्लाका प्रमुख जिल्ला अधिकारीको बैठकले थप कडाइ गर्दै निषेधाज्ञा अवधि एक साता लम्ब्याउने निर्णय गरेको हो। काठमाडौंका प्रमुख जिल्ला अधिकारी कालीप्रसाद पराजुलीले वैशाख २९ गते राति १२ बजेसम्म उक्त आदेश थप गरिएको जानकारी दिएका छन्।"
अक्सिजन अपुग,"काठमाडौं : कोरोना भाइरस संक्रमण दोस्रो लहरमा फैलिएसँगै मुलुकभर अक्सिजनको चर्को अभाव भएको छ।दिनहुँ सयौं संक्रमित थपिन थालेपछि अक्सिजनको माग उच्च परिमाणमा बढेको हो । संक्रमितको संख्या वृद्धिदरको तुलनामा अक्सिजनको उपलब्धता निकै न्यून देखिएको छ।यही दरमा कोरोना फैलिने हो भने अक्सिजनको माग पूरा गर्न नसकिने उद्योगीले बताएका छन्।नेपाल अक्सिजन उत्पादक संघले स्वदेशमै पर्याप्त परिमाणमा उत्पादन गर्न सकिने जनाएको छ।तर, उत्पादित अक्सिजन भर्ने सिलिन्डरको भने चर्को अभाव भएको संघका अध्यक्ष गौरव शारदाले बताए। शारदाका अनुसार उपत्यकासहित देशभरको बिरामीको चापअनुसार अक्सिजन व्यवस्थापन गर्न थप ४० हजार सिलिन्डर आवश्यक छ।यो संख्यामा सिलिन्डरको उपलब्धता हुन सक्यो भने अक्सिजनको समस्या समाधान हुनेछ । देशभर उत्पादन गर्ने उद्योग २२ वटा छन्।यीमध्ये आठवटा उपत्यकामा छन्।३ उद्योग बजार अभावमा बन्द भएको अध्यक्ष शारदाले बताए।नेपालगन्ज, भैरहवा, चितवन, बुटवल, वीरगन्ज, विराटनगर र इटहरीमा अक्सिजन उद्योग सञ्चालनमा छन्।संघका अनुसार कोभिडको दोस्रो लहर सुरु हुनुअघि निजी क्षेत्रबाट उत्पादन हुने अक्सिजनमध्ये ५५ प्रतिशत औद्योगिक क्षेत्र र बाँकी ४५ प्रतिशत विभिन्न अस्पतालमा खपत हुने गथ्र्यो। एक उद्योगबाट ४७ लिटरको ५ सय सिलिन्डर उत्पादन हुन्थ्यो।निजी क्षेत्रका उद्योगबाट १०, ४० र ४७ लिटर क्षमताको सिलिन्डर उत्पादन हुँदै आएको छ।४७ लिटरको बजार मूल्य ४ सयदेखि ६ सयसम्म र सानो सिलिन्डरको २ सय २५ रुपैयाँसम्म मूल्य तोकिएको छ । अहिले आवश्यक अक्सिजन उत्पादन गर्न हामी सक्षम छौं।तर, हामीसँग अक्सिजन भर्ने सिलिन्डर छैन।  गौरव शारदा, अध्यक्ष, नेपाल अक्सिजन उत्पादक संघ देशभरका ३० अस्पतालले अक्सिजन प्लान्ट जडान गरेका छन्।यस्ता अस्पतालसँग दैनिक करिब २ हजार ५ सय ४९ सिलिन्डर भर्न सक्ने क्षमता छ। निजी क्षेत्रका उद्योगले स्वदेशमै अक्सिजन उत्पादन गरे पनि सिलिन्डर भने भारत र चीनबाट आयात गर्दै आएका थिए।भारतमै अक्सिजनको माग उच्च दरमा वृद्धि भएकाले त्यहाँबाट सिलिन्डरको जोहो गर्न सम्भव नरहेको एभरेस्ट अक्सिजन ग्यासका सञ्चालक शिव घिमिरेले बताए।चीनबाट कूटनीतिक पहल गरी रातारात जहाजमार्फत ल्याउनुपर्ने घिमिरेको सुझाव छ। चीनबाट विभिन्न क्षमताको सिलिन्डर तत्काल आयात गर्न सकिए संक्रमितले अक्सिजन अभावमा मृत्युवरण गर्नुपर्ने थिएन, नेपाल एलपी ग्यास उद्योग संघका पूर्वअध्यक्षसमेत रहेका घिमिरेले भने। शारदाका अनुसार नेपालमा अक्सिजनको खासै उत्पादन र खपत थिएन।यस्ता उद्योगबाट उत्पादित अक्सिजन केही अस्पतालबाहेक हाइड्रोपावर, ढलौट बनोट गर्ने उद्योगलगायतमा प्रयोग हुन्थ्यो।अधिकांश ठूला अस्पतालसँग आफ्नै अक्सिजन उत्पादन गर्ने प्लान्ट भएकाले त्यहाँ उद्योगबाट उत्पादित अक्सिजन खपत हुँदैनथ्यो। कोभिडको दोस्रो लहरका कारण संक्रमितको संख्या उच्च दरमा बढेको र ती बिरामीलाई जोगाउन तत्कालै अक्सिजन आवश्यक परेकाले अक्सिजनको माग उच्च परिमाणमा बढेको हो, शारदाले भने, हिजोसम्म बजार नपाएर थोरथोरै परिमाणमा उत्पादन गरेका थियौं।तर, अहिले माग ह्वातै बढेपछि अक्सिजन उत्पादन त गर्यौं तर भर्ने सिलिन्डर नै छैन हामीसँग ।संघका अनुसार उपत्यकाका आठ उद्योगबाट ८ हजार लिटर अक्सिजन उत्पादन भइरहेको छ।सामान्य समयमा ४ हजार लिटर अक्सिजन उत्पादन हुन्थ्यो।उपत्यका बाहेक बाहिरका उद्योगबाट करिब १७ हजार लिटर उत्पादन गर्ने क्षमता रहे पनि सिलिन्डर अभावमा ४ हजार लिटरमा सीमित भएको शारदाले बताए। उद्योगले सिलिन्डर अभावमा आफ्नो कुल क्षमताको ५० प्रतिशत मात्रै अक्सिजन उत्पादन गरी बजारमा पठाइरहेका छन्।शारदाले यस्तो अवस्थामा सरकारले अक्सिजन उद्योगलाई विशेष सुविधा दिएर उत्पादन र बजारीकरणमा प्रोत्साहन गर्नुपर्ने नीति लिनुपर्ने बताए । उद्योगी घिमिरेले सिलिन्डर आयातमा विशेष छुट दिएर स्वदेशी उद्योगलाई प्रोत्साहन गरे अक्सिजन उत्पादनमा कमी नआउने बताए।भने, हाम्रो उद्योगमा पनि दिनरात नभनी कामदारले काम गरेका छन्।तर, उनीहरूलाई राज्यको तर्फबाट कोभिडको भ्याक्सिनसम्म उपलब्ध छैन । जगेडाले अभावउद्योगी घिमिरेका अनुसार अक्सिजन प्रयोग गरी संक्रमणबाट जोगिन सक्ने भ्रम छ।त्यही कारण उपत्यका र केही ठूला सहरका बासिन्दाले अक्सिजन खरिद गरी जगेडा राखेका कारण बजारमा अभाव भएको घिमिरेको भनाइ छ। संघका अध्यक्ष शारदाले भारतमा अक्सिजन अभाव भएको हल्लासँगै उपत्यकासहित केही ठूला सहरका हुनेखाने वर्गले उद्योगबाट ठूलो संख्यामा अक्सिजनको सिलिण्डर खरिद गरी घरमा जगेडा राखेको बताए।सर्वसाधारणको घरमा कति संख्यामा जगेडामा गएको छ भनेर यकिन तथ्यांक नभए पनि हल्लै हल्लाका भरमा उनीहरूले ठूलो परिमाणमा खरिद गरी जगेडा गरेको हाम्रो बुझाई छ, उनले भने, अस्पतालमा सिलिण्डर गएको भए केही घण्टा वा दिन विराएर सिलिण्डर फर्किनुपथ्र्यो।तर, लामो समयसम्म ठूलो परिमाणको सिलिण्डर उद्योगमा फिर्ता भएर आएको छैन । के गर्दै छ सरकार ?मन्त्रिपरिषद्को गत सोमबार बसेको बैठकले नेपालमा तत्काल अक्सिजन अभाव नहुने निष्कर्ष निकालेको थियो।स्वदेशमा रहेका उद्योगबाटै हालको माग धान्न सक्ने निचोड बैठकको थियो।स्वास्थ्य तथा जनसंख्या मन्त्रालयले उद्योग वाणिज्य तथा आपूर्ति मन्त्रालयलाई पत्राचार गर्दै अक्सिजन खपत गर्ने विभिन्न प्रकारका उद्योगलाई तत्कालका लागि अक्सिजन उपलब्ध नगराउन अनुरोध गरेको छ। यसका साथै सिलिन्डर अभाव हुन नदिन सिलिन्डर उत्पादक मुलुकबाट आयात गर्न कूटनीतिक पहल सुरु गरिएको छ।यसका लागि ५० हजार सिलिन्डर आयात गर्ने तयारी छ।यीमध्ये करिब २० हजार सिलिन्डर फास्ट ट्रयाकबाट कूटनीतिक पहलमार्फत चीनबाट ल्याउने तयारी अन्तिम चरणमा पुगेको स्वास्थ्य मन्त्रालयले जनाएको छ। मन्त्रालयका प्रवक्ता डा जागेश्वर गौतमले अर्को सातासम्म चीनबाट २० हजार सिलिन्डर आइपुग्ने जानकारी दिए।हामीसँग पर्याप्त परिमाणमा अक्सिजन उत्पादन गर्ने उद्योग र अस्पताल छन्।तर, सिलिन्डर अभाव हुने जोखिम देखिएकाले चीनबाट तत्कालै फास्ट ट्रयाकबाट २० हजार थान सिलिन्डर कूटनीतिक पहलमार्फत मगाउन लागेका छौं, प्रवक्ता डा गौतमले भने ।देशभरका अक्सिजन उद्योगको सुरक्षा गर्ने जिम्मेवारी प्रहरीलाई दिइएको छ।संक्रमितको संख्या बढेसँगै अक्सिजन माग उच्च दरमा बढ्दै गएको र यसले गर्दा उद्योगमा असुरक्षा बढ्नुका साथै वितरण प्रणालीमा अपारदर्शी र हो हल्ला हुन सक्ने आँकलन गरी सरकारले उद्योगमा प्रहरी परिचालन गर्ने भएको हो। उद्योग, वाणिज्य तथा आपूर्ति मन्त्रालयको आग्रहमा गृह मन्त्रालयले उद्योगको सुरक्षाका लागि प्रहरी परिचालन गर्ने निर्णय गरेको हो।यसबाहेक विश्व बैंकले उपलब्ध गराएको ऋणबाट सरकारले अक्सिजन सिलिन्डर खरिद गर्ने तयारी गरेको छ।स्वास्थ्य सेवा विभागले संक्रमण नियन्त्रण गर्न अक्सिजन सिलिन्डरका साथै पीसीआर, आरएनएलगायत सामग्री खरिद प्रक्रिया अघि बढाएको छ।विश्व बैंकले कोभिड१९ नियन्त्रणका लागि सरकारलाई ७ करोड ५० लाख अमेरिकी डलर ऋण दिएको छ। सरकारले सिलिन्डर आयातमा छुट दिने निर्णय गरेको छ।वैशाख १३ गते बसेको मन्त्रिपरिषद् बैठकले यससम्बन्धी निर्णय गरेको हो।सिलिन्डर आयातमा भन्सार शुल्क १५, अन्तःशुल्क ५ प्रतिशत र मूल्य अभिवृद्धि कर लाग्दै आएको थियो।अहिले पनि कति छुट गरिएको हो भन्ने खुलाइएको छैन ।"
बूढानीलकण्ठमा प्रधानमन्त्रीसहित एमाले र कांग्रेसका शीर्ष नेताको छलफल सकियो : के कुरा भयो ?,"काठमाडौं : एमाले अध्यक्ष एवम् प्रधानमन्त्री केपी ओलीसहितका शीर्ष नेता र सभापति शेरबहादुर देउवासँगै कांग्रेसका शीर्ष नेताबीचको छलफल सकिएको छ। प्रधानमन्त्री बनेपछि ओली पहिलो पटक शीर्ष नेताका साथ प्रमुख प्रतिपक्षी दलका नेता देउवा निवास बूढानीलकण्ठ पुगेका हुन्। कांग्रेसका सहमहामन्त्री प्रकाशशरण महतका अनुसार भेटमा राजनीति घटनाक्रम, कोरोना संकट र समसामयिक विषयमा छलफल भएको छ। महतका अनुसार प्रधानमन्त्रीसँगको भेटमा कांग्रेसले प्रष्ट रुपमा प्रधानमन्त्री ओलीलाई विश्वासको मत दिन नसक्ने बताएको छ। छलफलमा ओलीले सरकारलाई समर्थन गर्न आग्रह गर्दा यस्तो बताएको महतको भनाइ छ। हामी विपक्षमा मतदान गर्ने हो भनेर हामीले प्रष्ट रुपमा भनेका छौँ, नेता महतले भने। प्रधानमन्त्री ओलीले विश्वासको मत लिन वैशाख २७ गतेका लागि संसदको विशेष अधिवेशन आह्वान गरेका छन्। महतका अनुसार कांग्रेसले कोभिड१९ संक्रमण तथा रोकथाममा सरकारले गम्भीरताका साथ पहल गर्न आग्रह गरेको छ । कांग्रेसले एकातिर संसद अधिवेशन आह्वान गर्ने र अर्कातिर अध्यादेश जारी गर्ने सरकारको प्रवृत्ति प्रतिसमेत असन्तुष्टि जनाएको महतको भनाइ छ । अध्यादेश जारी भएको विषयमा हामीले कुरा उठाएका छौँ, महतले भने, एकातिर संसदको अधिवेशन आह्वान गर्ने र अर्कोतिर लोकतान्त्रिक अंगलाई कमजोर बनाउने काम भएको छ । यसप्रति हामीले गम्भीर चासो राखेका छौँ । प्रधानमन्त्रीले आफू लोकतन्त्रमा लडेको विषय पटकपटक बताए पनि व्यवहारमा कार्यान्वयन नगरेको भन्दै आपत्ति जनाएको महतको भनाइ छ । वार्ता हौहार्दपूर्ण तरिकाले भएको र आफ्ना कुरा कांग्रेसले प्रष्ट राखेको उनको भनाइ छ । सत्ताको नेतृत्व जसले गरे पनि संवैधानलाई कमजोर बनाउने काम कसैले गर्नु नहुनेमा कांग्रेसले जोड दिएको छ । वार्ता सौहार्दपूर्ण तरिकाले भयो । हामीले हाम्रा कुरा स्पष्ट राख्यौँ । लोकतन्त्र र त्यसका संस्थालाई मजबुत बनाउने विषयमा सरकारको ध्यानाकर्षण गराएका छौँ, महतले भने, सत्ता आउँछ जान्छ तर संविधान कमजोर बनाउने काम हुनु हुँदैन भनेका छौँ । बूढानीलकण्ठ छलफलमा एमालेको तर्फबाट प्रधानमन्त्री ओली उपप्रधानमन्त्री ईश्वर पोखरेल, गृहमन्त्री रामबहादुर थापा बादल, अर्थमन्त्री विष्णु पौडेल, एमाले नेता सुवास नेम्वाङ सहभागी थिए भने कांग्रेस सभापति देउवासँँगै वरिष्ठ नेता रामचन्द्र पौडेल, उपसभापति बिमलेन्द्र निधि, महामन्त्री शशांक कोइराला, पूर्णबहादुर खड्का र सहमहामन्त्री प्रकाशशरण महत सहभागी थिए। नेपाली कांग्रेस, माओवादी केन्द्र, एमालेकै माधवकुमार नेपाल समूह र जनता समाजवादी पार्टी (जसपा) उपेन्द्र यादव समूहले राष्ट्रियसभाको उपनिर्वाचनमा गठबन्धन गर्ने तयारी गरेपछि प्रधानमन्त्री ओली देउवा बुधबार दिउँसो देउवा निवास पुगेका हुन् । जेठ ६ गतेका लागि बागमती प्रदेशको रिक्त राष्ट्रियसभा सदस्यको उपनिर्वाचनमा एमालेले गृहमन्त्री बादललााई उम्मेदवार बनाउने निर्णय गरेको छ भने विपक्षी गठबन्धनले डा खिमलाल देवकोटालाई उम्मेदवार बनाउने सहमति गरेको छ। यो सहमति लगत्तै प्रधानमन्त्री ओलीले देउवासँग समसामयिक राजनीतिक विषयमा शीर्ष नेताका साथमा छलफल सुरु गरेका हुन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो।"
प्रदेश १ मन्त्रिपरिषद् बैठक : कोरोना नियन्त्रणमा खटिदा मृत्यु भए २५ लाख क्षतिपूर्ति,"विराटनगर : प्रदेश १ सरकारले कोरोना भाइरस (कोभिड१९) नियन्त्रणमा खटिएका चिकित्सकसहित अन्य कर्मचारीको निधन भए २५ लाख रुपैयाँ क्षतिपूर्ति रकम परिवारलाई दिने भएको छ। बुधबार बसेको प्रदेश १ मन्त्रिपरिषद् बैठकले मृतकका परिवारलाई क्षतिपूर्तिस्वरूप नेपाल सरकारले प्रदान गर्ने क्षतिपूर्ति रकमसँग दोहोरो नहुने गरी प्रदेश सरकारबाट सो रकम दिने निर्णय गरेको हो। प्रदेश सरकारद्वारा खटाई कोभिड१९ को पहिचान, निदान, उपचार, बिरामीको ओसारपसार र शव व्यवस्थापनमा प्रत्यक्ष रूपमा संलग्न भएका चिकित्सक, स्वास्थ्यकर्मी, चालक र सफाइकर्मीका साथै कर्मचारीको कोभिड१९ का कारणबाट मृत्यु भएमा उक्त रकम प्रदान गरिने सामाजिक विकासमन्त्री उषाकला राईले बताइन्। मन्त्रीपरिषद बैठकले क्षतिपूर्ति दिनेसहितका ५ वटा निर्णय गरेको छ, उनले भनिन्, स्वास्थ्यकर्मीसहित कोरोना संक्रमण नियन्त्रणमा खटिनेका लागि विषेश व्यवस्था गर्ने अधिकांश निर्णय छन्। बैठकले कोरोना नियन्त्रणमा खटिएका स्वास्थ्यकर्मीसहित कर्मचारी संक्रमित भइ बिरामी भएमा प्रदेश सरकारले तोकेको सरकारी तथा निजी अस्पतालमा उपचार गर्दा लागेको सम्पूर्ण खर्च पनि प्रदेश सरकारले व्यहोर्ने निर्णय गरेको छ। साथै, यसरी कोभिड१९ बाट संक्रमित भइ होम आइसोलेसनमा बस्न सक्ने अवस्था नभइ घरबाहिर संस्थागत वा होटल आइसोलेसनमा बस्दा लागेको सम्पूर्ण खर्च समेत प्रदेश सरकारले व्यहोर्ने बताइएको छ। यस्तै प्रदेश सरकारद्वारा सञ्चालित कोशी अस्पताल, कोभिड१९ उपचार केन्द्र, विराटनगर, प्रदेश जनस्वास्थ्य प्रयोगशाला, विराटनगर तथा प्रदेश सरकार मातहतका सम्पूर्ण अस्पतालको कोभिड वार्डमा प्रत्यक्ष रूपमा खटिने चिकित्सक, स्वास्थ्यकर्मी, चालक र सफाइकर्मीका साथै कर्मचारीहरूलाई सुरू तलव स्केलको पचास प्रतिशत जोखिम भत्ता प्रदान गर्ने पनि निर्णय बैठकले गरेको छ। बैठकले उपचारमा संलग्नलाई घरमा बस्ने वातावरण नभए होटल क्वारेन्टाइनमा राख्नेदेखि उनीहरु संक्रमित भए उपचार गर्ने सम्मका सम्पूर्ण व्यवस्थापन प्रदेश सरकारले गर्ने निर्णय भएको मन्त्री राईले बताइन्। क्षतिपूर्ति, उपचार, जोखिम भत्ता तथा क्वारेन्टिन बापतको खर्च प्रदेश सरकार, सामाजिक विकास मन्त्रालयको लागि विनियोजित बजेटबाट भुक्तानी गर्ने बताइएको छ।"
"ओलीविरुद्ध कांग्रेस, माओवादी, एमाले नेपाल र जसपा यादव समूहको गठबन्धन","काठमाडौं : राष्ट्रिय सभाको उपननिर्वाचनमा नेपाली कांग्रेस, माओवादी केन्द्र, एमाले माधवकुमार नेपाल र जनता समाजवादी पार्टी (जसपा) उपेन्द्र यादव समूहले गठबन्धन बनाएका छन्। बुधबार यो समूहले एमाले अध्यक्ष एवम् प्रधानमन्त्री केपी ओलीविरुद्ध गठबन्धन बनाउँदै राष्ट्रियसभाको रिक्त पदका लागि डा खिमलाल देवकोटालाई अघि सार्ने निर्णय गरेको हो। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। उता एमाले अध्यक्ष एवम् प्रधानमन्त्री ओलीले गृहमन्त्री रामबहादुर थपा बादल लाई नै उम्मेदवार बनाउने तयारी गरेका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ। बुधबार बिहान माओवादी केन्द्रका अध्यक्ष पुष्पकमल दाहाल प्रचण्ड, माधवकुमार नेपाल र उपेन्द्र यादवबीचको छलफलपछि देवकोटाको उम्मेदवारीमा सहमति जुटेको हो। प्रचण्डले उपनिर्वाचनमा सहकार्यका लागि कांग्रेस सभापति शेरबहादुर देउवासँगसमेत छलफल गरिसकेका छन्। ओलीविरुद्ध गठबन्धन बनाएर बागमती र लुम्बनी प्रदेशको एकएक सिका लागि हुने उपनिर्वाचनमा साझा उम्मेदवार बनाउने सहमति यो समूहले गरेको छ। बागमती प्रदेशबाट देवकोटालाई उम्मेदवार बनाउने निश्चित भए पनि लुम्बिनी प्रदेशको उम्मेदवारको टुंगो लागेको छैन।"
एमाले शीर्ष नेतासहित प्रधानमन्त्री ओली देउवा निवास बूढानीलकण्ठमा,"काठमाडौं : एमाले अध्यक्ष एवम् प्रधानमन्त्री केपी ओली पार्टी शीर्ष नेतासहित प्रमुख प्रतिपक्षी दल नेपाली कांग्रेसका सभापति शेरबहादुर देउवा निवास बूढानीलकण्ठ पुगेका छन्। प्रधानमन्त्री ओली उपप्रधानमन्त्री ईश्वर पोखरेल, गृहमन्त्री रामबहादुर थापा बादल, अर्थमन्त्री विष्णु पौडेल, एमाले नेता सुवास नेम्वाङसहित देउवा निवासमा पुगेका हुन्। नेपाली कांग्रेस, माओवादी केन्द्र, एमालेकै माधवकुमार नेपाल समूह र जनता समाजवादी पार्टी (जसपा) उपेन्द्र यादव समूहले राष्ट्रियसभाको उपनिर्वाचनमा गठबन्धन गर्ने तयारी गरेपछि प्रधानमन्त्री ओली देउवा निवास पुग्नुलाई महत्वका साथ हेरिएको छ। बूढानीलकण्ठमा कांग्रेस सभापति देउवासँँगै वरिष्ठ नेता रामचन्द्र पौडेल, उपसभापति बिमलेन्द्र निधि, महामन्त्री शशांक कोइराला, पूर्णबहादुर खड्का र सहमहामन्त्री प्रकाशशरण महत सहभागी छन् । जेठ ६ गतेका लागि बागमती प्रदेशको रिक्त राष्ट्रियसभा सदस्यको उपनिर्वाचनमा एमालेले गृहमन्त्री बादललााई उम्मेदवार बनाउने निर्णय गरेको छ भने विपक्षी गठबन्धनले डा खिमलाल देवकोटालाई उम्मेदवार बनाउने सहमति गरेको छ। यो सहमति लगत्तै प्रधानमन्त्री ओलीले देउवासँग समसामयिक राजनीतिक विषयमा शीर्ष नेताका साथमा छलफल सुरु गरेका हुन्। माओवादीबाट निर्वाचित बादलले उनको दल माओवादी केन्द्र त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बूढानीलकण्ठको यो भेटलाई वैशाख २७ गतेका लागि आह्वान गरिएको प्रतिनिधिसभाको विशेष अधिवेशनको तयारीको रुपमासमेत हेरिएको छ। प्रधानमन्त्री ओलीले सोमबारबा लागि प्रतिनिधिसभाको विशेष अधिवेशन आह्वान गरेका छन्। अधिवेशनको प्रयोजन भने विश्वासको मत लिने रहेको छ।"
यसरी सङ्ल्याऔं राजनीति,"नेपालको समग्र राजनीतिक समस्याको समाधान केवल वैज्ञानिक समाजवादी व्यवस्थाले बाहेक अर्को कुनै तरिकाले हुन सक्दैन नेकपा र सरकार सहमति नेपालको समग्र राजनीतिक समस्याको समाधान केवल वैज्ञानिक समाजवादी व्यवस्थाले बाहेक अर्को कुनै तरिकाले हुन सक्दैन। विद्यमान दलाल पुँजीवादी संसद्वादी सत्ताको विकल्पमा हाम्रो पार्टीले वैज्ञानिक समाजवादी सत्ता, र त्यसमा पुग्न प्रगतिशील संयुक्त सरकार, जनमत संग्रह र वैज्ञानिक समाजवाद एउटा शृंखलामा कार्यनीतिक प्रस्ताव पेस गरेको छ जसलाई वैज्ञानिक समाजवादमा पुग्ने माध्यमका रूपमा बुझ्नुपर्छ। वैज्ञानिक समाजवादमा पुग्ने यो शृंखलामा निश्चित रूपले तत्कालिक र दीर्घकालिक कार्यभार पूरा गर्नु पर्नेछ। यसरी हेर्दा दीर्घकालिक कार्यभार वैज्ञानिक समाजवाद हो भने तत्कालिक कार्यभार जनमतसंग्रह हुन सक्छ। जनमतसंग्रह डेमोक्रेसी को सबैभन्दा उच्चतम अभिव्यक्ति हो, जसमा तत्काल संसदीय प्रणालीको विस्थापनका लागि संक्रमणकालीन परिस्कृत राजनीतिक प्रणाली अपनाउनु पर्छ। परिस्कृत राजनीतिक प्रणालीले संसदीय प्रणालीमा भएका समस्याहरूको संक्रमणकालीन निराकरण गर्नेछ र समाजलाई रचनात्मक रूपले राजनीतिक स्थिरता, आर्थिक गतिशीलता, सांस्कृतिक एवं वैचारिक उच्चता प्रदान गर्ने मार्ग प्रशस्त गर्नेछ। नेपाली राजनीतिमा संसद्वादका समस्यानेपालमा चलेको संसदीय राजनीतिक प्रणालीलाई, लोकतन्त्र, जनतन्त्र, प्रजातन्त्र जे भने पनि यो अंग्रेजी शब्दको डेमोक्रेसी भत्रे गरिएको छ। तर, के नेपालमा अभ्यास गरिएका लोकतन्त्र विश्वमा विकास भएको वास्तविक डेमोक्रेसी हो ? राजनीतिक चासो राख्ने विश्वका मानिसलाई जानकारी छ ः सामान्यतया संसदीय राजनीतिक प्रणाली वास्तविक डेमोक्रेसी होइन, विशेषतः नेपालजस्तो नवऔपनिवेशिक उत्पादन सम्बन्ध भएको देशमा यसको चरित्र विकशित देशहरूको भन्दा फरक हुने गर्छ। त्यो चरित्र क्लेप्टोक्रेटिकएनार्कोअटोक्रेसी हुने गरेको छ। नेपालको लोकतन्त्र किन डेमोक्रेसी होइन ? यसको बारेमा संक्षिप्तमा विवेचना गरौं। यसमा पहिलो तथ्य हो कि विश्वभर जहाँ संसदीय लोकतन्त्र प्रचलनमा रहेको छ त्यहाँ प्रधानमन्त्रीले आफैंलाई निर्वाचित भनेर दाबी गरेको हुन्छ। जति पटक प्रधानमन्त्री निर्वाचित भनिन्छ त्यतिपटक सार्वजनिक रूपमा झुटो बोलिएको हुन्छ। किनभने संसदीय व्यवस्थामा कुनै पनि देशमा प्रधानमन्त्री निर्वाचित हुँदैन। संसदीय व्यवस्थामा प्रधानमन्त्री एउटा मनोनीत पद हो जो ऊ जस्तै निर्वाचित भएका माननीयहरूबाट मनोनीत भएको हुन्छ। एउटा मनोनीत व्यक्तिले निर्वाचित भएको दाबी गर्नु डेमोक्रेसी होइन। दोस्रो तथ्य हो, संसदीय व्यवस्थामा आफूजस्तै एउटा निर्वाचन क्षेत्रबाट निर्वाचित भएर तिनै सदस्यहरूबाट मनोनीत भएको प्रधानमन्त्रीले आवश्यक पर्दा संसद् विघटन गर्छ। प्रधानमन्त्रीको हैसियतमा एउटा मनोनीत व्यक्तिले उस्तै हैसियत भएका जनताबाट निर्वाचित आफू सरहका अन्य माननीयहरूको संस्था संसद् विघटन गर्नु डेमोक्रेसी हुन सक्दैन। तेस्रो तथ्य हो, अहिलेसम्म विकास भएको डेमोक्रेसीमा न्यायपालिका, कार्यपालिका र व्यवस्थापिका शक्ति पृथकीकरणको सिद्धान्तअनुसार समान र परस्पर सहयोगीको रूपमा विकास र स्थापित भएका छन्। यी तीन संवैधानिक निकायहरूबीच परस्पर सहयोग, नियन्त्रण, नियमन गरेको हुन्छ र त्यसले देशको राजनीतिक, आर्थिक, सामाजिक, सांस्कृतिक प्रणालीमा सन्तुलन कायम गरेको हुन्छ। तर, संसदीय व्यवस्था भएका सबै देशहरूमा व्यवस्थापिक र कार्यपालिका एउटै हुने गरेको छ। र, नेपालजस्तो नवऔपनिवेशिक देशमा व्यवस्थापिका, कार्यपालिका र न्यायपालिकासमेत एउटै हुने गरेको छ। यो स्थितिमा नेपालको लोकतन्त्र वास्तविक डेमोक्रेसी होइन, र हुन पनि सक्दैन। शक्ति पृथकीकरणको सिद्धान्तअनुसार स्वतन्त्र र एकआपसमा समान हुनु पर्ने यी तीन निकाय नेपालजस्तो देशमा कसरी एउटै हुन पुगे ? गहिरो विश्लेषण गर्यो भनेमात्र त्यसको चित्र यसरी देखिन्छ। संसदीय प्रणालीमा व्यस्थापिकाबाट व्यवस्थापिक सदस्यहरूमध्ये एकजना प्रधानमन्त्री मनोनीत हुन्छन्, व्यवस्थापिकाबाटै मन्त्रीहरू नियुक्त गरिन्छन्। र व्यवस्थापिकाबाट मनोनीत प्रधानमन्त्री व्यवस्थापिकाबाट छानिएका मन्त्रीहरूभन्दा माथि हुन्छ, र मन्त्रीहरू व्यवस्थापिका सदस्यभन्दा माथि हुन्छन्। जब व्यवस्थापिकाबाट मनोनीत एकजना सदस्य प्रधानमन्त्री हुन्छ र केही सदस्यहरू मन्त्री हुन्छन् अनि व्यवस्थापिका कार्यपालिकाको नियन्त्रणमा रहन पुग्छ, त्यसले व्यवस्थापिकालाई कार्यपालिकाबाट पृथक् र स्वतन्त्र बनाउँदैन, बरु उल्टै अभिन्न बनाउँछ। यो विश्वका सबै संसद्वादी देशमा लागू हुँदै आएको छ। त्यसमा थप तथ्य के छ भने नेपालजस्तो नवऔपनिवेशिक देशमा संवैधानिक आयोगले सिफारिस गरेका व्यक्ति न्यायपालिकाको प्रमुख प्रधानन्यायाधीश प्रधानमन्त्रीबाट नियुक्त हुने गर्छ। र, त्यो प्रधानन्यायाधीश कार्यकारी प्रमुख प्रधानमन्त्रीको प्रत्यक्षपरोक्ष नियन्त्रणमा रहेको हुन्छ। व्यवस्थापिका, न्यायपालिका र कार्यपलिका शक्ति पृथकीकरणको सिद्धान्तअनुसार स्वतन्त्र र समान हुनु पर्ने अन्तर्राष्ट्रिय मान्यताविरुद्ध नेपालमा अभ्यास भइरहेको यस्तो प्रकारको प्रणाली कसरी डेमोक्रेसी हुन सक्छ ? संक्रमणकालीन परिस्कृत राजनीतिक प्रणालीले हामीलाई प्रगतिशील संयुत्त सरकार, जनमतसंग्रह र वैज्ञानिक समाजवादको बाटोमा लैजाने छ। र, वैज्ञानिक समाजवाद पनि जनताको डिमोक्रेसीको रूपमा निरन्तर अगाडि बढ्नेछ। चौथो तथ्य हो, वास्तवमा शक्ति पृथकीकरणको सिद्धान्तमा यी निकायहरू समान हुने भए पनि मर्यादा क्रममा सबैभन्दा माथि व्यवस्थापिका हुन्छ र हुनुपर्छ। किनकि देशको नियम, कानुन निर्माण गर्ने व्यवस्थापिका हुन्छ। दोस्रो मर्यादामा न्यायपालिका हुन्छ किनकि यसले व्यवस्थापिकाले निक्र्योल गरेका नीति नियमहरूलाई न्यायप्रणालीको रूपमा न्याय सम्पादन गर्छ र तेस्रो मर्यादामा कार्यपालिका हुन्छ किनकि व्यवस्थापिकाले निक्र्योल गरेको नीति नियम, न्यायपालिकले सम्पादन गरेको न्याय प्रणाली कार्यपालिकाले कार्यान्वयन गर्छ। तर जुनजुन देशहरूमा संसदीय राजनीतिक व्यवस्था प्रयोगमा रहेको छ, ती देशहरूमा सामान्य नियमको ठीक उल्टो कार्यपालिका सबैभन्दा शक्तिशाली र निरंकुश हुने गरेको छ। यसले न्यायपालिका र व्यवस्थापिकालाई नियन्त्रण र नियमन गरेको हुन्छ। यो प्रणाली डेमोक्रेसी भएन र हुन पनि सक्दैन। क्लेप्टोक्रेटिक एनार्को अटोक्रेसीयस प्रकारको निरंकुश प्रणाली वास्तविक डेमोक्रेसी नभएर क्लेप्टोक्रयाटिकएनार्कोअटोक्रेसी हो। किन ? यसका खासखास कारणहरू छन्। पहिलो, माथि गरिएको विश्लेषणबाट प्रष्ट हुन्छ कि नेपालको लोकतन्त्र डेमोक्रेसी होइन। जहाँ डेमोक्रेसी हुँदैन त्यहाँ अटोक्रेसी अथवा निरंकुशता हुन्छ। दोस्रो, यस्तो प्रकारको समाजमा सरकार स्वेच्छाचारी हुन्छ त्यसकारण, नेपालजस्तो नवऔपनिवेशिक देशमा यसलाई अदृश्य हातहरूले सञ्चालन गरेको हुन्छ। जसको कारण वास्तविक शासन व्यवस्था निश्चित कुलीन घरानियाहरूको हातमा पुगेको हुन्छ र यो क्लेप्टोक्रयाटस्हरूले सञ्चालन गरेका हुन्छन्। तेस्रो, वास्तविक अर्थमा जनताको प्रतिनिधित्व नगर्ने सरकार अराजकतावादी हुन्छ। चौथो, यस प्रकारको सरकार जनताका विरुद्ध निरंकुश हुने गर्छ। नेपालको सरकार संसदीय व्यवस्थाको कारण जसको नेतृत्वमा बने पनि, जुन पार्टीले नेतृत्व गरे पनि यसको चरित्र क्लेप्टोक्रेटिकएनार्कोअटोक्रेसी हुने गर्छ। संस्थागत भ्रष्टाचारका कारणहरूपुँजीवादी उत्पादन सम्बन्धभित्र भ्रष्टाचार अनिवार्य सामाजिक सर्त हुन्छ। कहीँ न कहीँ, कुनै न कुनै रूपमा भ्रष्टाचार हुनु पुँजीवाकोे अन्तरनिहित सामाजिक चरित्र हो। त्यसमा दलाल पुँजीवाद यस्तो व्यवस्था हो त्यसको सम्पूर्ण जीवन नै भ्रष्टाचारी हुने गर्छ। नेपालमा भ्रष्टाचार संस्थागत हुुनुको मुख्य कारण दलाल पुँजीवाद हो। सामान्यतया सरकारी जिम्मामा पुगेका मानिसहरू जनताको भ्रष्टाचारी मनोविज्ञानमा सान्त्वना दिन भ्रष्टाचारको विरोध गर्छन्, तर व्यवहारमा भ्रष्टाचार गर्ने क्षमतालाई प्रतिष्ठा बनाउँछन्। पुँजीवादी उत्पादन प्रणालीको अनिवार्य सर्त भ्रष्टाचार भएकोले विश्वको कुनै पनि कुनामा पुँजीवाद रहँदासम्म प्रभाव पर्ने कुनै पनि मुलुकमा भ्रष्टाचारले सत्ता बनाउने छ। नेपालमा दलाल पुँजीवादी उत्पादन सम्बन्ध हुनुको कारण दलाल पुँजीवादी देशको प्रभाव बढी परेको हो। भारतको बढी प्रभाव नेपालमा पर्नुको एउटा कारण पनि त्यहि हो। भ्रष्टाचारको जरा सत्ता र सरकारसँग जोडिएकोले भ्रष्टाचार नियन्त्रण गर्न कठोर कानुन बनाउँदा पनि त्यो नियन्त्रित हुँदैन। त्यही कारण हो कि नेपालको भ्रष्टाचारको प्रकृति अन्य देशहरूको भन्दा निकै भयावह छ। यस प्रकारको भ्रष्टाचार जननिर्वाचित राजनीतिक नेता, नियुक्ति प्राप्त गरेको कर्मचारी र आर्थिक नियन्त्रण गर्ने व्यापारी व्यवसायीहरूबाट हुने गर्छ। त्यसमा प्रमुख कारक भनेको राजनीतिक नेतृत्व र समाजमा रहेको व्याप्त गरिबी हो जो जनताबाट निर्वाचित भएर सरकारमा पुगेको हुन्छ। नेपालको निर्वाचन प्रणाली यति भ्रष्ट छ त्यसले सबै राजनीतिक, प्रशासनिक, व्यापारिक प्रणालीलाई भ्रष्ट बनाउँछ। भ्रष्टाचारको जरो कहाँ छ भन्ने तथ्यलाई ठीक किसिमले बुझ्नु पर्छ।नेपालको संसदीय व्यवस्थामा यदि कुनै व्यक्तिले आफूलाई प्रधानमन्त्रीको उम्मेदवार बनाएको छ भने उसले प्रधानमन्त्री हुन तीन सर्तहरू पूरा गर्नु पर्छ। पहिलो सर्त आफू देशको कुनै एक निर्वाचन क्षेत्रबाट माननीय निर्वाचित हुनुपर्छ, दोस्रो सर्त प्रधानमन्त्रीका लागि भोट दिने सदस्यहरूलाई निर्वाचित गराउन सक्नुपर्छ तेस्रो सर्त प्रधानमन्त्रीका लागि पार्टी भित्र र बाहिरका आफ्ना प्रतिद्वन्द्वीहरूलाई परास्त गर्न सक्नुपर्छ। यो काम गर्न अहिले विचार, सिद्धान्त, राजनीतिक दृष्टिकोण कुनै पनि प्रकारले काम गर्दैन। त्यसका लागि आर्थिक लगानीबाहेक अरू कुनै उपायले कोही पनि व्यक्ति न प्रधानमन्त्री बन्नका लागि योग्य हुन सक्छ न उसले त्यसअनुसारको पार्टी निर्माण गर्न, न उसले त्यसअनुसारको जनपरिचालन गर्न सक्छ न आर्थिक सहयोग गर्नेहरूको समर्थन र सहयोग लिन। यो निबन्ध लेख्दासम्म संसदीय व्यवस्थामा सबै संसद्वादी पार्टीका गरी १० जना प्रधानमन्त्रीका उम्मेदवारहरू रहेको अवस्था छ। उनीहरूले आफूलाई प्रधानमन्त्री बनाउन यिनै तीन सर्तहरू पूरा गर्नुपर्छ। यी सर्तहरू पूरा गर्न सबै उम्मेदवारहरूले आर्थिक लगानीमा प्रतिस्पर्धा गर्नु पर्नेछ। यस प्रकारले गरिएको खर्च करोड र अर्बमा मात्र हुँदैन। सबै उम्मेदवार र सबै पार्टीले गरेको खर्च नेपालजस्तो देशमा कैयौं खर्बमा गन्ती हुन पुग्छ। जनताबाट प्रत्यक्ष निर्वाचित राष्ट्रपति, जनताबाट प्रत्यक्ष निर्वाचित जनप्रतिनिधिसभा र जनतावाट प्रत्यक्ष निर्वाचित न्यायपालिका हुने अवस्थामात्र वास्तविक प्रतिस्पर्धा हुन सक्छ र संसदीय भ्रष्टाचारी शृंखलाको अन्त्य हुन सक्छ। यसरी खर्च गरेर गरिने निर्वाचनको परिणामस्वरूप प्रधानमन्त्री हुने हरेक व्यक्तिको पहिलो सर्त सबै पार्टीले गरेको चुनावी खर्च असुल गर्ने नै हुन पुग्छ। र, यसरी खर्च जसको कारण सरकार, कर्मचारी, न्याय प्रणाली, सुरक्षा विधि सबै भ्रष्टाचारको दलदलमा फँस्न पुग्छ। संसदीय प्रतिस्पर्धासंसदीय चुनावमा प्रतिस्पर्धा नीति कार्यक्रमको नभएर पैसाको हुन पुग्छ। यो कुनै लोकतान्त्रिक व्यवस्था या कुनै डेमोक्रेसी हुन सक्दैन। सामान्यतया डेमोक्रेसीका लागि हुने चुनावमा प्रतिस्पर्धीहरूको वास्तविक प्रतिस्पर्धा नीति, योजना र सुन्दर भविष्यको सुनिश्चित गर्ने राजनीतिक, आर्थिक, सामाजिक एवं सांस्कृतिक विशिष्ट कार्यक्रमको बीचमा हुनुपर्ने हो। तर संसदीय चुनावमा माथि उल्लेख गरेजस्तो नीति र कार्यक्रमको प्रतिस्पर्धा हुँदैन, त्यहाँ पैसा र लगानीको हुने गर्छ। संसदीय व्यवस्थामा हुने अस्वस्थ, दुर्गन्धित र फोहोरी प्रतिस्पर्धाको नकारात्मक प्रभाव सबै ठाउँमा पर्छ। जस्तो कि प्रतिनिधिसभामा सक्षम प्रतिनिधि पुग्न पाउँदैनन्। जनप्रतिनिधि सभाको काम प्रधानमन्त्री मनोनीत गर्ने र मन्त्रीहरू चयन गर्ने भएपछि त्यसका लागि आवश्यक योग्यता भोट दिने मात्र भए पुग्छ। चुनावका लागि टिकट दिने समयमा नै त्यस्ता व्यक्तिहरू छानिएका हुन्छन् जसको हैसियत केवल प्रधानमन्त्रीलाई भोट दिने र मन्त्रीहरूको समर्थन गर्ने होस्। संसदीय प्रतिस्पर्धाको यो स्वरूपको कारण माननीयहरूको प्रतिस्पर्धा व्यापारिकमा सीमित हुन पुगेको छ। विकास खर्चका नाममा डोजर किन्ने, गिट्टी बालुवाको ठेक्का लिने, घण्टापलाको मूल्य आफैं तोक्ने र व्यापारको लाइसेन्स लिँदै चोरी व्यापार गर्नु सक्षम माननीयहरूको काम हुने गरेको छ। यार्साको व्यापार गर्न चीनदेखि हङकङसम्म माननीयहरूको दिनचर्या हुनु देशकै लागि शर्मनाक कुरा हो। यस प्रकारको संसदीय चुनावी प्रणालीको अन्त्य गर्न शासकीय स्वरूपमा परिवर्तन गर्नुपर्छ। जनताबाट प्रत्यक्ष निर्वाचित राष्ट्रपति, जनताबाट प्रत्यक्ष निर्वाचित जनप्रतिनिधिसभा र जनतावाट प्रत्यक्ष निर्वाचित न्यायपालिका हुने अवस्थामात्र वास्तविक प्रतिस्पर्धा हुन सक्छ र संसदीय भ्रष्टाचारी शृंखलाको अन्त्य हुन सक्छ। र, भ्रष्टाचारी प्रणाली त्यतिबेला अन्त्य हुनसक्छ जसमा संवैधानिक व्यवस्थामा नै पैसाको प्रतिस्पर्धालाई निषेध गरिन्छ। त्यसका लागि दुई प्रकारको व्यवस्था गर्न सकिन्छ। पहिलो कुनै पनि क्षेत्रको उम्मेदवारले चुनाव प्रभावित गर्न पैसा खर्च गरेको प्रमाणित भएमा त्यसको उम्मेदवारी रद्द हुने व्यवस्था गरिनुपर्छ। दोस्रो कुनै पनि उम्मेदवारको समर्थक, प्रचारक या शुभचिन्तकले मतदाता प्रभावित गर्न पैसा खर्च गरेको पाइएमा त्यो उम्मेदवारको उम्मेदवारी रद्द हुने संवैधानिक व्यवस्था हुनु पर्छ। तेस्रो सबै उम्मेदवारको सामूहिक चुनाव प्रचारको व्यवस्था केन्द्रीकृत प्रणालीमा ल्याउन सकिन्छ। चौथो, कुनै सम्भावित मन्त्रीको उम्मेदवारले पैसाको प्रयोग गरी राष्ट्रपतिको समर्थन प्राप्त गर्ने प्रमाण पाइएमा उसले त्यो कार्यकालभरि राजकाज सञ्चालन गर्ने राजनीतिक काममा प्रवेश नपाउने कानुनी व्यवस्था गरिनुपर्छ। तत्कालको समाधान के ?हामीले माथि नै भनेका छौ, नेपालको राजनीतिक समस्याको समाधान गर्न प्रगतिशील संयुक्त सरकार, जनमत संग्रह र वैज्ञानिक समाजवादको शृंखलामा देशलाई बढाउनु पर्छ। त्यसमा तत्कालको समाधान के भन्ने प्रश्न जनताको अगाडि आउँछ। यस प्रकारको समस्याको समाधानका लागि राजनीतिक अधिरचना र आर्थिक आधारमा तत्कालिक र दीर्घकालिक मान्यताका आधारमा केही परिमार्जन गर्न आवश्यक छ। यो प्रणालीलाई यस प्रकार उल्लेख गर्न सकिन्छ। प्रथमः कार्यकारी प्रमुख राष्ट्रपति जनताबाट निर्वाचित हुने व्यवस्था हुनुपर्छ। त्यो राष्ट्रपतिले मन्त्रिमण्डल गठन गर्दा देशका राजनीतिक रूपले प्रष्ट र राष्ट्रपतिको नीति र कार्यक्रमलाई प्रभावकारी रूपले कार्यान्वयन गर्ने मन्त्रीहरू नियुक्त गर्ने हुनुपर्छ। यसो भयो भने हरेक मन्त्रीहरू समाजका विज्ञ, राजनीतिक रूपले स्पष्ट, भ्रष्टाचारबाट मुक्त र ५१ प्रतिशत महिला भएको हाम्रो देशमा ५१ प्रतिशत महिला मन्त्रीसहितको मन्त्रिमण्डल निर्माण गर्न सकिन्छ। जस्तो कि रक्षा मन्त्रीमा सेनाबाट निवृत्त, राजनीतिक एवं वैचारिक रूपले परिपक्व र सामाजिक सन्तुलनमा समावेशी हुने गरी सक्षम महिला नियुक्त गर्न सकिन्छ भने कानुनी क्षेत्रमा विज्ञ या त्यस क्षेत्रमा काम गरी निवृत्त भएका व्यक्ति कानुन मन्त्रीमा नियुक्त गर्न सकिन्छ। त्यसैगरी हरेक क्षेत्रका मन्त्रालयहरूमा सम्बन्धित विषयका विज्ञहरू, क्षमतावान् र कर्मठ महिला या पुरुष कोही पनि व्यक्तित्वलाई समावेश गर्न सकिन्छ। त्यसो भयो भने मात्र कर्मचारीले या मन्त्रालयको सचिवले मन्त्री चलाउने होइन, मन्त्रीले सचिवलाई परिचालन गर्ने अवस्था पैदा हुन सक्छ। दोस्रो, विधायकको भूमिका विधि, विधान, नियम, कानुन निर्माण गर्ने हुनुपर्छ। विधायकबाट मन्त्री नियुक्त गर्ने व्यवस्था अन्त्य हुनुपर्छ। निर्वाचित जनप्रतिनिधि मन्त्री नियुक्त हुने प्रक्रियाले विधायकको भूमिका होचो हुन पुगेको छ र विधायकहरू अपमानित हुने गरेका छन्। विधायकहरू मन्त्री नियुक्त हुने संसदीय प्रणालीमा कुनै सम्भावित प्रधानमन्त्री, मन्त्रीको स्वार्थको कारण विधायकमा प्रतिस्पर्धाहरूको निषेध भएको हुन्छ। जसको कारण राजनीतिक क्षमता नपुगिसकेका व्यक्तिहरू विधायकमा निर्वाचित हुन पुग्छन्। विधायकको लक्ष्य मन्त्री या प्रधानमन्त्री नहुने र विधि निर्माण मात्र हुने हो भने सबै पार्टीका सक्षम व्यक्तिहरूका बीचमा स्वस्थ प्रतिस्पर्धाका आधारमा विधायकको भूमिकामा निर्वाचित हुन पुग्नेछन्। यसले मात्र विधायकलाई राष्ट्रपति, उसको मन्त्रिमण्डल र सम्पूर्ण निकायलाई नियन्त्रण गर्न सक्ने भूमिकामा विकास गराउन सक्छ र निर्वाचित प्रतिनिधिको रूपमा उसको सामाजिक मर्यादा कायम रहन सक्छ। तेस्रो, न्यायपालिकाको प्रमुख अहिलेको जस्तो प्रधानमन्त्री या राष्ट्रपतिबाट नियुक्त हुने होइन, निर्वाचन परिषद्को जगमा निर्वाचित हुने व्यवस्था हुनुपर्छ। देशका सम्पूर्ण कानुन व्यवसायी र विधान निर्माता विधायकहरूबाट प्रधानन्यायाधीश निर्वाचन गर्ने नियन्त्रण एवं नियमन गर्ने र न्याय प्रणालीलाई सन्तुलन गर्ने न्यायपरिषद बनाउनुपर्छ र त्यो न्यायपरिषद्ले प्रधानन्यायाधीश निर्वाचन गर्ने निर्वाचन परिषद् बनाउन सक्छ। त्यो निर्वाचन परिषद्ले प्रधानन्यायाधीशका लागि योग्यता पुगेर उम्मेदवार भएकामध्येबाट एक जनालाई प्रधानन्यायाधीशमा निर्वाचन गर्नेछ र न्याय परिषद्बाट प्रधानन्यायाधीशको हैसियतले गर्ने अमर्यादित व्यवहारमा नियन्त्रण र नियमन गर्ने व्यवस्था हुनुपर्छ। चौथो, राष्ट्रपतिको अवधि एक व्यक्तिका लागि दुई कार्यकालभन्दा बढी हुनु हुँदैन। राष्ट्रपतिको पदबाट निवृत्त भएका व्यक्तिहरूले राज्य व्यवस्था र राज्य प्रणालीको रक्षकका रूपमा सामाजिक काम गर्ने व्यवस्था हुनुपर्छ। कुनै पनि व्यक्ति नमर्दासम्म राष्ट्रपति या मन्त्रीको पद नछाड्ने संस्कृति र चेतनाको अन्त्य गर्नु पर्छ। पाँचौं, यस प्रकारको राजनीतिक उपरिसंरचनासहित आर्थिक आधारमा परिवर्तन गर्न आवश्यक छ। त्यसमा हरेक व्यक्तिको जमिनमाथि अधिकार सुनिश्चित गरिनु पर्छ। हरेक व्यक्तिको आवासको अधिकार सुनिश्चित हुनुपर्छ। हरेक व्यक्तिको स्वास्थ्य, शिक्षा, निःशुल्क पाउने व्यवस्था गरिनुपर्छ। स्वास्थ्य र शिक्षामाथिको व्यापारीकरणमा प्रतिबन्ध लगाइनु पर्छ। हरेक व्यक्ति जमिनको मालिक हुने सुनिश्ति भएपछि हरेक व्यक्तिले उद्यम गर्नका लागि बैंकबाट नागरिकता प्रमाणपत्र धितो राखी आवश्यक ऋण प्राप्त गर्ने व्यवस्था हुनुपर्छ। जमिनमाथि बैंक बन्धकी, खरिद बिक्री र राज्यको योजनाभन्दा बाहिर संरचना निर्माण कार्य बन्द गरिनु पर्छ। हरेक व्यक्तिलाई रोजगारीको सुनिश्चितता गरिनु पर्छ। हरेक व्यक्तिले क्षमताअनुसारको काम र कुल गार्हस्थ्य उत्पादनको आधारमा कामअनुसारको पारिश्रमिक पाउनु पर्छ। यसले गार्हस्थ्य उत्पादनमा वृद्धि, प्रतिव्यक्ति आयमा वृद्धि र समाजको निरन्तर विकासलाई सुनिश्चित गर्ने हुनेछ।ल्यान्ड टु द टिलरको अर्थ नेपालमा जसको जोत उसको पोत या जसको जोत उसको जमिन भन्ने गरिएको थियो। यसको अर्थ जसको लालपुर्जा उसको जमिन हुने गरेको थियो। जसको जोत उसको पोतको अर्थ गलत छ र यसलाई सच्याइनु पर्छ। ल्यान्ड टु द टिलर को अर्थ जसको जोत, उसको पोत या जसको जोत, उसको जमिन भन्ने नभएर जमिन जोत्नेलाई भत्रे हुनुपर्छ। र, राज्यको नीति जमिनमाथि सम्पूर्ण नागरिकको स्वामित्व कायम हुनुपर्छ, दोस्रो, सम्पूर्ण नागरिकका लागि सुरक्षित आवासको प्रत्याभूत हुनुपर्छ, तेस्रो जोत्नेका लागि जमिन हुनुपर्छ। नजोत्नेले जमिन ओगट्ने र जमिन बाँझो राख्ने प्रणाली संविधान र कानुनबाटै अन्त्य गर्नुपर्छ। मेसिनको सहायतामा कृषिमा औद्योगीकरण गरी जनसंख्याको सानो हिस्साले कृषि उत्पादन गर्ने, मेसिनीकरण उद्योगबाट जनसंख्याको केही हिस्साले औद्योगिक उत्पादन गर्ने र जनसंख्याको ठूलो हिस्सा अध्ययन, अनुसन्धान र सेवा क्षेत्रमा काम गर्ने प्रणालीको विकास गर्नुपर्छ। यस प्रकारको काम एकअर्कामा अन्तरसम्बन्धित, र सन्तुलित प्रकारले विकास गर्नुपर्छ। यसो भएमात्र समाज निरन्तर गतिशील भएर अगाडि बढ्न सक्छ। छैटौं, क्रान्तिकारी पार्टीको जनसंगठन मजबुत हुनु पर्छ। वैज्ञानिक समाजवादी नीति र कार्यक्रम जनताको बीचमा भिजेको हुनु पर्छ। त्यस प्रकारको कार्य जनतालाई राजनीतिक, आर्थिक, सामाजिक एवं संगठनात्मक मजबुतीबाट मात्र सम्भव हुन सक्छ। वैज्ञानिक समाजवादसंक्षेपमा भन्नुपर्दा वैज्ञानिक समाजवाद भनेको मानिसले मानिसमाथि गर्ने सबै प्रकारका उत्पीडनको अन्त्य भएको, मानिसमानिसबीचका भातृत्वको सम्बन्ध भएको, एउटा देशभित्रको मानिस र विश्वभरका मानिसबीचको समान सम्मान र व्यवहार हुने अवस्था भएको, समाजको निरन्तर प्रगति एवं उन्नति हुने अवस्था भएको, समृद्ध समाज र सुखी जनता हुने संरचना भएको र उच्च प्रकारको संस्कृति एवं चेतना भएको समाज हो। यस प्रकारको समाज वर्ग विभाजनकारी उत्पादन सम्बन्धको अन्त्य, त्यस प्रकारको उत्पादन सम्बन्धको जगमा उभिएको सामाजिक सम्बन्धको अन्त्य, वर्ग विभाजनकारी सामाजिक सम्बन्धबाट बनेको विभेदकारी सांस्कृतिक सम्बन्धको अन्त्य र त्यस प्रकारको संस्कृतिबाट पैदा भएका चेतनाको अन्त्य गरी क्रान्तिकारी चेतनामा निरन्तर क्रान्तीकरण हुने वैचारिक अवस्था भएको समाज वैज्ञानिक समाजवाद हो। नेपालको संसदीय व्यवस्थाको विकल्पमा माथि उल्लेख गरेका तत्कालिक राजनीतिक एवं आर्थिक नीतिहरूले कालान्तरमा यस प्रकारको समाजको बाटोमा लैजान सक्छ। जनमतसंग्रहसमाजमा द्वन्द्व सिर्जना हुनुको मुख्य कारणहरू राजनीतिक प्रतिबन्ध र आर्थिक संकुचन हुन्। राजनीतिक अधिरचना र आर्थिक आधार एक सिक्काका दुई पाटा अथवा एक घरको दुई अंश जग र छाना जस्तै हुन्। आर्थिक आधार त्यो घरको जग हो भने उपरि अधिरचना त्यो जगमा उभिएको पर्खाल र छाना हो। जसरी जग भत्कियो भने पर्खाल र छानोको कुनै अर्थ रहँदैन त्यसैगरी देशका आर्थिक आधार भत्कियो भने राजनीतिक अधिरचनाको मात्रै कुनै अर्थ रहँदैन। यस प्रकारको प्रणालीलाई सन्तुलित गर्न र नवीन समाजको परिवर्तन सुनिश्चित गर्न जनतालाई जनमतसंग्रहको अधिकार दिनु पर्छ। यस प्रकारको अधिकारको अभावमा राजनीतिक द्वन्द्व सिर्जना हुन पुग्छ। जनमतसंग्रह नै यस प्रकारको द्वन्द्व हुन नदिई राजनीतिक प्रणालीमा परिवर्तन गर्न सबैभन्दा वैज्ञानिक विधि हुन्छ। यो जनमतलाई एकपटक गरेपछि सधैंका लागि अपरिवर्तनीय बनाउने प्रकारले सोच्नु हुँदैन। हरेक मुद्दामा आवश्यकता अनुभूत भएमा जनमत गर्न सक्नु पर्छ र एक पटकको जनमतको फैसला गलत भएको प्रमाणित भए पछि त्यसलाई पुनः फैसला गर्न अर्को जनमत गर्ने व्यवस्था गरिनु पर्छ। यो लोकतन्त्र, जनतन्त्र, प्रजातन्त्र जे भने पनि समाजमा भन्ने गरिएको डेमोक्रेसीको उच्चतम रूप हो। हरेक ठूला निर्णायक विषयमा जनमतद्वारा राजनीतिक फैसला गर्नु जस्तो ठूलो डेमोक्रेसी अरू कुनै हुन सक्दैन। जनमतसंग्रहलाई गलत मुद्दामा दुरुपयोग गरिन्छ कि भन्ने आशंका मानिसहरूमा पाइन्छ। जस्तो राजतन्त्र फर्काउने, हिन्दु राज्यको माग बढ्ने, या जनमतसंग्रहबाटै देश टुक्र्याउने हर्कत हुने तर्कहरू उठ्ने गरेका छन्। जनताले वास्तविक डेमोक्रेसी नपाउने र आर्थिक लाभ नहुने भयो भने त्यस प्रकारका समस्या आउन सक्छन्। जनताप्रति विश्वास गर्न नसक्ने राजनीतिक वातावरण बन्न नसक्नु भनेको निरंकुश बन्ने बाटो समात्नु हो। त्यसकारण जनतामा विश्वास गर्ने जनमतसंग्रहको नीति सबैभन्दा डेमोक्रेटिक र क्रान्तिकारी नीति हो।यसकारण हामीले यो तथ्यलाई स्पष्ट गर्नुपर्छ कि संक्रमणकालीन परिस्कृत राजनीतिक प्रणालीले हामीलाई प्रगतिशील संयुक्त सरकार, जनमतसंग्रह र वैज्ञानिक समाजवादको बाटोमा लैजाने छ। र, वैज्ञानिक समाजवाद पनि जनताको डिमोक्रेसीको रूपमा निरन्तर अगाडि बढ्नेछ। लेखक विप्लव नेतृत्वको नेकपाका नेता हुन्"
उपेन्द्र निवासमा प्रचण्डमाधवसहित शीर्ष नेताबीच भेटवार्ता,"काठमाडौं : प्रधानमन्त्री केपी शर्मा ओलीले विश्वासको मत लिने निर्णय गरेलगत्तै नेकपा माओवादी केन्द्रका अध्यक्ष पुष्पकमल दाहाल प्रचण्ड ले राजनीतिक भेटवार्ता तीव्र पारेका छन्। संसद बैठक आह्वान भएपछि कांग्रेस सभापति शेरबहादुर देउवा र प्रचण्डबीच टेलिफोनमा छलफल भएको थियो। कांग्रेस र माओवादीले जसपा र एमालेभित्रको विद्रोही समूहको समेत लिएर अविश्वास प्रस्ताव ल्याउने तयारीमा जुटिरहेका बेला ओलीले चालेको यो कदमपछि उनीहरू नयाँ रणनीतिमा लागेका छन्। ओलीलाई अल्पमतमा पार्न मंगलबार नेकपा माओवादी केन्द्रले सरकारलाई दिएको समर्थन फिर्ता लिने निर्णय गरेको थियो। बुधबार बिहान संसद सचिवालयमा पत्र बुझाउँदै माओवादी केन्द्रले सरकारलाई दिएको समर्थन औपचारिकरुपमा फिर्ता लिएको छ। भने प्रचण्ड राजनीतिक भेटघाटमा व्यस्त छन्। बुधबार जनता समाजवादी पार्टी नेपालका अध्यक्ष उपेन्द्र यादवको निवासमा माओवादी केन्द्रका अध्यक्ष प्रचण्ड र एमालेका नेता माधवकुमार नेपाल छलफलमा जुटेका छन्। प्रधानमन्त्री ओलीले प्रतिनिधि सभामा वैशाख २७ गते लिने विश्वासमतलाई कसरी फेल गराउने विषयमा रणनीति बनाउन नेताहरुको बीचमा छलफल भएको खुमलटार स्रोतले जनाएको छ। पछिल्लो समय विपक्षी गठबन्धनबीच सत्ता समिकरण र ओलीलाई बहिर्गमन गर्नका लागि पटकपटक छलफल हुँदै आएको छ। बूढानीलकण्ठमा मंगलबार बसेको पदाधिकारी बैठकले ओलीको कदमलाई विपक्षीहरू मिलेर असफल पार्ने निर्णय गरिसकेको छ। विश्वासको मत लिने ओलीको कदम असल नियतबाट निर्देशित नरहेको र यसले मुलुकलाई थप अस्थिरतातर्फ धकेल्ने निश्कर्ष निकाल्दै यो विरुद्ध संगठित रुपमा प्रस्तुत हुने कांग्रेसको ठहर छ। जसपा नेपालका अध्यक्ष उपेन्द्र यादव ओलीको वहिर्गमनको पक्षमा रहेका छन् भने सोही पार्टीका अर्का अध्यक्ष महन्थ ठाकुर ओलीलाई प्रधानमन्त्रीको रुपमा निरन्तरता दिने पक्षमा छन्। तर, जसपा नेपालमा महन्थ ठाकुर अल्पमतमा रहेका छन्। जनता समाजवादी पार्टी (जसपा)ले सांसदहरूलाई काठमाडौं नछाड्न भनेको छ। जसपाको महन्थ ठाकुर पक्षले सांसद र केन्द्रीय कार्यकारिणी सदस्यलाई काठमाडौं बोलाएको छ। उक्त पार्टीमा यो सरकारप्रतिको धारणामा पूर्वराजपा र पूर्वसमाजवादी पार्टी पक्षबीच विवाद रहँदै आएको थियो। डा बाबुराम भट्टराई र उपेन्द्र यादव पक्षले लुम्बनी प्रदेशमा चार सांसदलाई निष्कासन गरेपछि पार्टी फुटकै अवस्थामा पुगेको छ। केन्द्रीय कार्यकारिणी सदस्यका घरघर गई हस्ताक्षर गरी डा भट्टराई र यादव पक्षले चार सांसदको पद खोसेको आरोप अध्यक्ष ठाकुर र राजेन्द्र महतो पक्षले लगाएको छ। ठाकुर पनि आफूलाई संसदीय दलका नेता चुन्न र ओलीको पक्षमा मतदान गर्न सांसद र कार्यकारिणी सदस्यको हस्ताक्षरमा जुटेका छन्। बहुमत सांसदको हस्ताक्षर गराएको दाबी यो पक्षले गरेको छ। डा भट्टराई र यादव पक्ष ओलीको बहिर्गमन कसरी गर्ने भनेर माओवादी केन्द्रसँग मिलेर रणनीति बनाउन सक्रिय छन्। डा भट्टराई र यादव पक्ष पनि हस्ताक्षर संकलनमा जुटेको छ। सत्तारुढ एमालेमा अध्यक्ष ओली र वरिष्ठ नेता माधवकुमार नेपालका दुई खेमा छन्। ओलीलाई विश्वासको मत दिने कि फ्लोर क्रस गर्ने कि सामूहिक राजीनामा दिने भन्नेमा नेपाल पक्ष अन्योलमा देखिएको छ। नेपाल पक्ष पार्टी संरचना २०७५ जेठ २ को अवस्थामा फर्किनुपर्ने अडानमा छ। तर, आफ्नै पक्षका नेता तथा सांसदले छोड्दै गएका कारण यो अडानमा टिकिरहन समस्या हुँदै आएको देखिन्छ।"
कांग्रेस विश्वासको मतको विपक्षमा,"काठमाडौं : प्रमुख प्रतिपक्षी कांग्रेस प्रधानमन्त्री केपी शर्मा ओलीले लिने विश्वासको मतको विपक्षमा उभिने भएको छ। पार्टी सभापति शेरबहादुर देउवाको निवास बूढानीलकण्ठमा मंगलबार बसेको पदाधिकारी बैठकले प्रधानमन्त्री ओलीलाई विश्वासको मतमा असफल पार्ने निर्णय गरेको हो। बैठकपछि सहमहामन्त्री डा प्रकाशशरण महतले विश्वासको मतलाई विफल बनाउन पहल गर्ने निर्णय भएको बताए। प्रधानमन्त्रीले वैशाख २७ गते विश्वासको मत लिनका लागि जुन प्रतिनिधिसभाको बैठक बस्ने निर्णय भएको छ, सहमहामन्त्री डा महतले भने, यो विश्वासको मतलाई असफल पार्ने निर्णय हाम्रो पार्टीले गरेको छ। यस विषयमा अन्य दलसँग पनि कुरा गर्ने निर्णय भएको उनले सुनाए। प्रधानमन्त्री ओलीले संवैधानिक मूल्यमान्यता भत्काइरहेको निष्कर्ष बैठकले निकालेको छ। अल्पमतमा पुगेपछि जबरजस्ती ढंगले लुम्बनी प्रदेशका मुख्यमन्त्री राखिराख्ने काम भएको छ। त्यो केन्द्रकै निर्देशनमा भएको हो। यस्ता असवैधानिक क्रियाकलाप भइरहेका छन्। यसको समीक्षा गरेर भत्र्सना गरेका छौ, उनले भने, बजेट अधिवेशन राख्न ढिला भइसक्यो। कोभिड महामारीको अवस्था छ। यी विषयमा छलफल गर्नुपर्ने बेला विश्वासको मतको कुरा ल्याइयो। त्यसैले ओलीजीलाई फेल गराउन लाग्ने लाग्ने कुरो भएको छ। यस्तै, प्रधानमन्त्रीले विश्वासको मत लिने भएपछि जनता समाजवादी पार्टी (जसपा)ले सांसदहरूलाई काठमाडौं नछाड्न भनेको छ। जसपाको महन्थ ठाकुर पक्षले सांसद र केन्द्रीय कार्यकारिणी सदस्यलाई काठमाडौं बोलाएको छ। उक्त पार्टीमा यो सरकारप्रतिको धारणामा पूर्वराजपा र पूर्वसमाजवादी पार्टी पक्षबीच विवाद रहँदै आएको थियो। डा बाबुराम भट्टराई र उपेन्द्र यादव पक्षले लुम्बनी प्रदेशमा चार सांसदलाई निष्कासन गरेपछि पार्टी फुटकै अवस्थामा पुगेको छ। केन्द्रीय कार्यकारिणी सदस्यका घरघर गई हस्ताक्षर गरी डा भट्टराई र यादव पक्षले चार सांसदको पद खोसेको आरोप अध्यक्ष ठाकुर र राजेन्द्र महतो पक्षले लगाएको छ। ठाकुर पनि आफूलाई संसदीय दलका नेता चुन्न र ओलीको पक्षमा मतदान गर्न सांसद र कार्यकारिणी सदस्यको हस्ताक्षरमा जुटेका छन्,। बहुमत सांसदको हस्ताक्षर गराएको दाबी यो पक्षले गरेको छ। डा भट्टराई र यादव पक्ष ओलीको बहिर्गमन कसरी गर्ने भनेर माओवादी केन्द्रसँग मिलेर रणनीति बनाउन सक्रिय छन्। डा भट्टराई र यादव पक्ष पनि हस्ताक्षर संकलनमा जुटेको छ। सत्तारुढ एमालेमा अध्यक्ष ओली र वरिष्ठ नेता माधवकुमार नेपालका दुई खेमा छन्। ओलीलाई विश्वासको मत दिने कि फ्लोर क्रस गर्ने कि सामूहिक राजीनामा दिने भन्नेमा नेपाल पक्ष अन्योलमा देखिएको छ। नेपाल पक्ष पार्टी संरचना २०७५ जेठ २ को अवस्थामा फर्किनुपर्ने अडानमा छ। तर, आफ्नै पक्षका नेता तथा सांसदले छोड्दै गएका कारण यो अडानमा टिकिरहन समस्या हुँदै आएको देखिन्छ। नेपाल पक्षका केन्द्रीय सदस्य एवं सांसद मेटमणि चौधरीले २०७५ जेठ २ को अवस्था फर्केर आत्मालोचना गरे सरकार टिकाउन र पार्टीलाई एक बनाउन लाग्न सकिने बताए। वैशाख २७ गते नै सामूहिक राजिनामा दिने वा फ्लोर क्रस गर्ने वा अन्य त्यो भन्दा राम्रो विकल्प के हुन्छ, त्यो गर्छौ, अर्का एक नेताले भने, एउटा पक्ष डण्डा लगाइरहने, अर्को पक्ष थापिरहने त हुँदैन नि ! एकएक गरेर बोलाउने, थर्काउने काम गरिरहेको नेपाल पक्षको भनाइ छ। प्रधानमन्त्री एवं पार्टी अध्यक्ष केपी शर्मा ओलीले ३० प्रतिनिधिसभा सदस्यलाई स्पष्टीकरण सोधिसकेका छन्।"
गण्डकी प्रदेश प्रमुख भन्छिन् अविश्वास प्रस्ताव निस्क्रिय जस्तै,"पोखरा : गण्डकी प्रदेशका लागि नवनियुक्त प्रदेश प्रमुख सीता पौडेलले बुधबार पदभार ग्रहण गरेकी छन्। सहिदचोकस्थित कार्यालय पुगेर उनले बिहान ११ बजे पद सम्हालेकी हुन्। सरकारको सिफारिसमा सोमबार उनको नियुक्ति भएको थियो। गण्डकीमा उनी तेस्रो प्रदेश प्रमुख हुन्। अमिक शेरचनलाई हटाएर सरकारले पौडेलको नियुक्ति गरेको हो। शेरबहादुर देउवा सरकारले नियुक्त गरेका बाबुराम कुँवरलाई हटाएर गतवर्ष कात्तिक १७ गते अमिक शेरचन नियुक्त भएका थिए। उनले १८ महिना जिम्मेवारी पाए। गण्डकी प्रदेशका मुख्यमन्त्री पृथ्वीसुब्बा गुरुङविरुद्ध प्रदेश सभामा अविश्वास प्रस्ताव दर्ता छ, त्यसको छिनोफानो गर्न अधिवेशन चल्दाचल्दै स्थगित भएको अवस्थामा शेरचनको ठाउँमा प्रदेश प्रमुख भएर पौडेल आएकी हुन्। उनले अविश्वास प्रस्ताव निस्क्रिय जस्तै भइसकेको प्रतिक्रिया सञ्चारकर्मीलाई दिएकी छन्। नियम कानुनको परिधिभित्रै बसेर निकास दिन काम गर्ने हो। नियमअनुसार भन्ने हो भने अब अविश्वास प्रस्ताव निश्क्रिय भएको जस्तो अवस्था छ, पौडेलले भनेकी छन्, छलफल चलिसकेको मतदानमा जान लागेको कुरा एकाएक बन्द गर्दा अब के बुझ्ने त ? न सरकारलाई दोष दिने ठाउँ छ त्यहाँ। जिम्मेवारी सबै सभामुखले लिनुपर्छ। सभामुखले नै कसरी निकास दिने हो त्यो सभामुखले नै ल्याउनु पर्यो। प्रदेश सभामा २ वैशाखमा अविश्वास प्रस्ताव दर्ता भएको थियो। त्यसमाथि मतदान गर्न १५ गतेलाई प्रदेश सभामा कार्यसूची प्रकाशित भएको थियो। तर, एकजना सांसद अनुपस्थित भएको भन्दै सभामुखले सदन अनिश्चितकालका लागि स्थगित गरेका थिए। दलहरुबीच सदन फेरि कहिले चलाउने भनेर सहमति जुट्न सकेको छैन। कोभिड महामारीका बेला मानिसहरु भेला भएर सभा समारोह गर्न नमिल्ने भन्दै सत्तारुढ एमालेले सदन वैशाखपछि अर्थात् जेठको २ गते डाकिनुपर्ने बताएको छ भने विपक्षीहरुले छिट्टै बोलाउनुपर्ने बताइरहेका छन्।"
"समर्थन फिर्ता लिँदै माओवादीले भन्यो, संविधान मिचेर ओली निरंकुश बाटोमा",काठमाडौं : नेकपा माओवादी केन्द्रले प्रधानमन्त्री केपी ओली नेतृत्वको सरकारलाई दिएको समर्थन फिर्ता लिएको छ। बुधबार बिहान संसद सचिवालयमा पत्र बुझाउँदै माओवादी केन्द्रले सरकारलाई दिएको समर्थन फिर्ता लिएको हो। माओवादीले समर्थन फिर्ता लिएसँगै ओली नेतृत्वको सरकार अल्पमतमा परेको छ । माओवादी केन्द्रका प्रमुख सचेतक देव गुरुङले संसद सचिवालयका सचिव गोपालनाथ योगीलाई पत्र बुझाएका हुन्। यसअघि मंगलबार पार्टी केन्द्रीय कार्यालय पेरिसडाँडामा बसेको माओवादी स्थायी कमिटी बैठकले ओली सरकारलाई दिएको समर्थन फिर्ता लिने निर्णय गरेको थियो। संविधान मिचेर प्रधानमन्त्री ओली निरंकुश बाटोमा लागेको माओवादी केन्द्रले बताएको छ। २०७४ फागुन ३ गते प्रधानमन्त्री ओलीलाई माओवादीले समर्थन दिएको थियो। संसद विघटन गर्ने प्रधानमन्त्री ओलीको निर्णयलगत्तै नेकपा माओवादी केन्द्र सरकारबाट बाहिरिएको थियो । तर सरकारलाई दिएको समर्थन भने कायमै राखेको थियो । प्रधानमन्त्री ओलीले वैशाख २७ गते संसदमा विश्वासको मत लिने निर्णय गरिसकेका छन्।
लुम्बिनीका एमाले प्रदेशसभा सदस्य अमरबहादुर डाँगीले दिए राजीनामा,बुटवल : लुम्बिनी प्रदेश सभाका सदस्य अमरबहादुर डाँगी क्षेत्रीले राजीनामा दिएका छन्। बुधबार एमालेका प्रदेशसभा सदस्य डाँगीले प्रदेश सभाका सभामुखलाई राजीनामा बुझाएको प्रदेशसभा सचिव दुर्लभ कुमार पुन मगरले अन्नपूर्णलाई जानकारी दिए। डाँगी दाङ २ (ख) बाट प्रत्यक्ष निर्वाचित प्रदेशसभा सदस्य हुन्। राजीनामा उनले प्रदेश सरकारप्रति असन्तुष्टि जनाएका छन्। सांसद डाँगी वैशाख १९ गते एमाले संसदीय दलको बैठकमा अनुपस्थित थिए। उनले राजीनामा पत्रमा प्रधानमन्त्री केपी ओलीप्रति समेत असन्तुष्टि जनाएका छन्। उनले सत्ताका नाममा राजनीतिक खिचातानी भएको भन्दै आराम गर्न चाहेको बताएका छन्।
कोरोना अन्त्यको कामना गर्दै धर्मगुरुद्वारा विशेष पूजा,"नेपालगन्ज : कोरोना हट स्पट बाँकेका विभिन्न धर्र्मका धर्मगुरुहरुले महामारी अन्त्यको कामना गर्दै एक साथ आआफ्ना धार्मिकस्थलमा विशेष पूजा अर्चना र प्रार्थना गरेका छन्। अन्तर धार्मिक तथा सामाजिक सदभाव मञ्च नेपालगन्जको आह्वानमा बुधबार साँझ आधा घण्टासम्म नेपालगन्जका मन्दिर, मस्जिद, गुम्बा, गुरुद्वारा र चर्चमा एकै साथ पूजा अर्चना र प्रार्थना गरेका हुन्। मञ्चका अध्यक्ष बागेश्वरी मन्दिरका मूल महन्त चन्द्रनाथ योगीका अनुसार शक्तिपीठ बागेश्वरी मन्दिर, जामा मस्जिद, बौद्ध गुम्बा, ज्योति विकास चर्च र गुरुद्वारामा आआफ्ना धार्मिक विधि अनुसार पूजा र प्राथना गरेका हुन्। विशेष पूजा र प्राथनापछि बागेश्वरी मन्दिर परिसरमा भेला भएका महन्त योगी, मुस्लिम मौलाना अब्दुल मौलाना मञ्जरी, बौद्ध धर्मगुरु गुणबहादुर लामा, ज्योति विकास चर्चका पास्टर डम्बरबहादुर थापा र शिख धर्मगुरु राजेन्द्रसिंह सदरदारले आआफ्ना धार्मिक अनुयायी र भक्तहरुलाई कोरोनाको बेलामा सकेसम्म घरभित्रै बसेर सुरक्षित रहनु, अत्यावश्यक काममा जाँदा स्वास्थ्यका मापदण्ड पालना गर्न र निषेधाज्ञाको पालना गर्न आग्रह गरेका थिए। उनीहरु सबैको एउटै जोड थियो, हामीले कोरोनाको महामारी धेरै भयो। अब सहन सक्दैनौं। यस्तो विपद्को घडीमा अग्रमोर्चामा खटिने स्वास्थ्यकर्मी र सुरक्षाकर्मीलाई शक्ति मिलोस्। भनेर कामना गरेका छौं। कार्यक्रममा बाँकेका प्रमुख जिल्ला अधिकारी शिवराम गेलाल र नेपालगन्ज उपमहानगरपालिका उपप्रमुख उमा थापा मगरले स्वास्थ्यका मापदण्ड पालना गर्न सर्वसाधारणसँग आग्र्रह गरेका थिए। कोरोनाबाट निधन भएका व्यक्तिको आथ्माको चीर शान्तिको कामना, संक्रमितको शीघ्र स्वास्थ्य लाभको कामना, बिरामीहरुका परिवार र उपचारमा दिनरात खटेका स्वास्थ्यकर्मीसहित सब नेपालीको मनोबल बढाउन द्वीप प्रज्ज्वलन कार्यक्रम आयोजना गर्न लागिएको मञ्चले जनाएको छ।"
१० महिनापछि अनुदान,"बेनी : सरकारले बाढीपहिरो पीडितको आवास पुनर्निर्माणका लागि दस महिनापछि अनुदान वितरण प्रक्रिया सुरु गरेको छ। २०७७ जेठ ३० गतेदेखि असोज मसान्तसम्म बाढी र पहिरोले घरबास गुमाएकाहरूलाई अनुदान उपलब्ध गराउन गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले म्याग्दीमा पहिलो पटक अनुदान पठाएको हो। प्राधिकरणका प्रवक्ता लीलाधर अधिकारीले म्याग्दीमा २ सय ४७ घर पुनर्निर्माणका लागि पहिलो किस्तामा संघीय सरकारले उपलब्ध गराउने १ करोड आठ लाख ९७ हजार रुपैयाँ पठाएको बताए। म्याग्दीबाट बाढीपहिरो प्रभावित जिल्लामा बजेट पठाउन सुरु भएको छ, उनले भने जिल्ला विपद् व्यवस्थापन समितिको निर्णय र मागका आधारमा रकम पठाउन लागिएको छ। अनुदान वितरणका लागि सरकारले प्राधिकरणलाई २० करोड रुपैयाँ उपलब्ध गराएको छ। बाढीपहिरोले पूर्ण क्षति भएका घर पुनर्निर्माणका लागि सरकारले २०७६ हिमाली जिल्लामा ५ लाख, पहाडमा ४ र तराईमा ३ लाख रुपैयाँ दिने निर्णय गरिसकेको छ। आवश्यकताअनुसार घडेरी खरिद गर्न चाहनेले ३ लाख रुपैयाँसम्म पाउनेछन्। तीन किस्तामा अनुदान उपलब्ध गराउने कार्यविधि छ। पहिलो किस्ताबापत ५० हजार रुपैयाँका दरले अनुदान वितरण गर्न लागिएको हो। गत वर्ष जेठ ३० गतेदेखि असोज मसान्तसम्म म्याग्दी, बाग्लुङ, सिन्धुपाल्चोक, दोलखा, बाजुरा, अछाम, कालीकोट, नुवाकोट, जाजरकोट, दार्चुला, बझाङ, दाङ, गोरखा, मकवानपुर, तनहुँ, अर्घाखाँची, स्याङ्जा, रसुवा, धनकुटा, सङखुवासभा, गुल्मी, मोरङलगायतका जिल्ला प्रभावित भएका थिए। आएको रकम सम्बन्धित स्थानीय तहले सम्झौता गरेपछि लाभग्राहीको बैंक खातामा पठाइने म्याग्दीका प्रमुख जिल्ला अधिकारी गणेशबहादुर अधिकारीले बताए।"
ट्रकको ठक्करबाट भाँचियो विराटनगरको आइलन,"विराटनगर : तीव्र गतिमा रहेको ट्रकले ठक्कर दिँदा विराटनगर महानगरपालिकाको बरगाछीमा रहेको आइलन (स्तम्भ) मंगलबार राति भाँचिएको छ । ना ७ ख १४३७ नम्बरको खाली ट्रकले ठक्कर दिँदा रड, सिमेन्ट र इँटा प्रयोग गरेर नौ वर्षअघि बनाइएको आइलन भाँचिएको हो । मोरङ प्रहरीका प्रवक्ता डीएसपी मानबहादुर राईका अनुसार तीव्र गतिमा रहेको ट्रक सिधै ठोक्किँदा आइलन भाँचिएर सडकको बीचमै पल्टिएको थियो । तर कोसी लोकमार्गमा सवारी सञ्चालनमा भने कुनै अवरोध पुगेन । आइलनमा ट्रक ठोक्किँदा विष्फोट भएजस्तो ठूलो आवाज आएको स्थानीयले बताए । दुर्घटनामा परेर ट्रकका चालक मोरङको उर्लाबारी नगरपालिका६ का २५ वर्षीय पदम ढुंगाना सामान्य घाइते भएका छन् । प्रहरीले नियन्त्रणमा लिएर कोसी अस्पतालमा स्वास्थ्य परीक्षण गराउँदा उनले मादक पदार्थ सेवन (मापसे) गरेको पुष्टि भएको छ । उनको साथमा सवारी चालक अनुमति पत्र (लाइसेन्स) पनि नभएको प्रहरीले जनाएको छ । डीएसपी राईले बिना लाइसेन्सका चालकले मापसे गरेर तीव्र गतिमा चलाएको ट्रकले नियन्त्रण गुमाएका कारण दुर्घटना हुँदा आइलनमा पूर्ण रुपमा क्षति पुगेको जानकारी दिए । विराटनगर५ मा रहेको उक्त आइलन लायन्स क्लब अफ विराटनगरले बनाएको हो । सडक विस्तारका क्रममा बरगाछीमा रहेको रुख काटिएपछि लायन्स क्लबले बरकै रुखजस्तो देखिने आइलन सडकको बीचमा निर्माण गरेको थियो ।"
१४ वर्षीया बालिकामाथि पेट्रोल छर्की आगो लगाउने दुईजना पक्राउ,बाजुरा : १४ वर्षीया बालिकामाथि पेट्रोल छर्की आगो लगाएर फरार रहेका दुईजना अभियुक्तलाई प्रहरीले पक्राउ गरेको छ । वैशाख १९ गते राति गाउँमा बिहे भइरहेको समयमा त्रिवेणी नगरपालिका९ मलालगाउँ की १४ वर्षीया परिर्वतन (नाम मालिका १६) सभ्यता बुढाको शरीरमा पेट्रोल छर्कि आगो लगाएर उनीहरु फरार भएका थिए। उक्त घटनाका फरार दुईजना फरार व्यक्तिलाई मंगलबार पक्राउ गरेको जिल्ला प्रहरी कार्यालयले जनाएको छ। साही नगरपालिका ८ कालापानीका १६ वर्षीय सुमन गिरी र १६ वर्षीय शिखर थापालाई वैशाख २० गते साँझ प्रहरीले पक्राउ गरेको जिल्ला प्रहरी कार्यालयका प्रहरी प्रमुख प्रहरी नायव उपरीक्षक मदनजीत महराले जानकारी दिए । फरार दुबैजना त्रिबेणी नगरपालिका ८ बुढीगंगा नदी किनारमा लुकिछिपी बसेको अवस्थामा पक्राउ गरिएको प्रमुख महराले बताए । घाइते बालिकाको शरीरको बाया भागको ढाड र कम्मर जलेको छ। बालिकाको जिल्ला अस्पतालमा उपचारपछि अभिभावकको जिम्मा लगाएको प्रहरी प्रमुख महराले बताए । बालिकाको शरीरमा आगो लागेको अन्य मानिसले देखेपछि आगो निभाएका थिए । पीडित बालिकाका काका संजय बुढाले दिएको उजुरीका आधारमा मंगलबार नै जिल्ला अदालत बाजुरामा उजुरी दर्ता भएको प्रहरीले जनाएको छ। जिल्ला अदालत बाजुराले मंगलबार दुबैजनालाई बालबालिकासम्बन्धी ऐन २०७५ बमोजिम ५ दिनको म्याद थपगरी अनुशन्धान सुरु गरेको जनाएको छ।
रोल्पामा १५ दिन निषेधाज्ञा,"रोल्पा : बढ्दो कोरोना संक्रमणको जोखिम कम गर्न रोल्पामा बुधबार बिहान ६ बजेदेखि पन्ध्र दिनका लागि निषेधाज्ञा जारी गरिएको छ । निषेधाज्ञा जेठ ५ गते राति १२ बजेसम्म लागू हुने भएको छ । निषेधाज्ञाको पालना नभए संक्रमण रोग नियन्त्रण ऐन २०२० तथा स्थानीय प्रशासन ऐन २०२८ बमोजिम कारवाही हुनेछ । निषेधाज्ञापछि बजार सुनसान बनेका छन् । सार्वजनिक यातायातका साधन चलेका छैनन् । सदरमुकाम लिबाङ, पुर्वी रोल्पाको सुलिचौर बजार, दक्षिणी होलेरी र पश्चिमी भेगका घर्तिगाउँ, बागमारालगायतका बजार क्षेत्रमा भीडभाड हुन नदिन प्रहरीले कडाइ गरेको छ । प्रमुख जिल्ला अधिकारी नवराज सापकोटाले निषेधाज्ञाको सूचनामार्फत स्वास्थ्य मापदण्डको कडाइका साथ पालना गर्न भनेका छन् । वैशाख २० गते जिल्ला प्रशासन कार्यालयमा जिल्ला कोभिड१९ संकट व्यवस्थापन केन्द्र (डिसिसिएमसि) को संयोजनमा बसेको विस्तारित बैठकले कोरोना समुदाय स्तरमा फैलिएको भन्दै निषेधाज्ञा गर्न प्रमुख जिल्ला अधिकारीलाई सिफारिस गरेको थियो । बैठकको माग र कोरोना जोखिमको चेन ब्रेक गर्न निषेधाज्ञा जारी गरिएको हो । जिल्लामा ९८ जना कोरोना संक्रमित छन् । संक्रमित सबै होमआइसोलेसनमा रहेका छन् । स्थानीय तहले आइसोलेसन सेन्टर बनाइरहे पनि अक्सिजन सिलिन्डर व्यवस्था हुन सकेको छैनन् । जिल्लामा एउटा पनि आइसीयू र भेन्टिलेटर छैन। रेउघामा १५ शैयाको अस्पताल भएपनि कोरोनाका गम्भीर बिरामीलाई उपचार गर्न सकिने अवस्था छैन । प्रयाप्त भिटिएम र एन्टिजेन्ट टेष्ट कीट पनि छैन । एक साताअघि गंगादेव गाउँपालिकामा ४३ जनाको स्वाब परीक्षणमा ४२ जनामा कोरोना संक्रमण देखिएपछि कन्ट्याक्ट् ट्रेसिङका आधारमा एक सय बढीको जाँच गर्ने भनिएपनि भिटिएम अभावमा परीक्षण हुन सकेको छैन। कोरोनाका कारण दस दिनयता चारजना रोल्पालीको उपचारका क्रममा जिल्ला बाहिर मृत्यु भइसकेको छ । समुदायस्तरमा कोरोना फैलिसकेको छ । गंगादेव, माडी, परिवर्तन, त्रिवेणी, रुन्टिगढी र सुनिलस्मृती गाउँपालिकामा कोरोना संक्रमित थपिदैछन् । रोल्पा नगरपालिकामा पनि संक्रमित छन् । जाँच अभावले संक्रमितको यकिन पहिचान हुन सकेको छैन । जिल्लामा संक्रमितको संख्या २ सय बढि पुगेको अनुमान सर्वपक्षीय बैठकले गरिसकेको छ । स्वास्थ्य संस्थामा कोरोना संक्रमणका लक्षणसहितका बिरामी पुगिरहेका छन् । मृत्यु भएका र कोरोना पोजिटिभ भएकासँग घुलमिल भएका समुदायमा त्रास बढेको छ । जाँच गरिएदिए हुन्थ्यो भन्ने अपेक्षा छ । समुदायमा ज्वोरो, खोकी र टाउको दुख्ने बिरामीको संख्या बढ्दैछ। निषेधाज्ञामा खाद्या वस्तु, ग्यास, दुग्धजन्य पदार्थ, फलफूल, तरकारी, माछामासु विक्रीवितरण गरिने पसल स्वास्थ्य मापदण्ड पालना गरी बिहान ६ देखि ९ बजेसम्म र बेलुका ५ देखि ७ बजेसम्म खोल्न सूचना गरिएको छ । स्वास्थ्य सामग्री र औषधि पसल २४ सै घण्टा खुला रहनेछन् । सार्वजनिक निर्माणका कार्यलाई भने सुचारु गर्ने सर्वपक्षीय निर्णय भएको छ। कोरोना जाँचका लागि स्वास्थ्य कार्यालयमार्फत् लुम्बिनी प्रदेश स्वास्थ्य तथा जनसंख्या मन्त्रालयमा ४ र ४ हजार एन्टिजेन्ट टेष्ट किट र पीपीइ सेट, १ थान पीसीआर मेसिन र अक्सिजन सिलिण्डर माग गरिएको छ ।"
बेनीमा आजदेखि १० दिन निषेधाज्ञा,"बेनी : जिल्ला प्रशासन कार्यालय म्याग्दीले बेनी नगरपालिका क्षेत्रमा बुधबार रातिदेखि निषेधाज्ञा जारी गरेको छ । बेनी नगरपालिका र जिल्ला कोभिड नियन्त्रण संकट व्यवस्थापन केन्द्रको सिफारिसको आधारमा सुरक्षा समितिको बैठकले वैशाख २२ गते राति १२ बजेदेखि ३१ गते राति १२ बजेसम्मका लागि निषेधाज्ञा लागू गरेको हो । प्रमुख जिल्ला अधिकारी गणेशबहादुर अधिकारीले बेनी नगरपालिका क्षेत्रमा दश दिन निषेधाज्ञा जारी गरेर अत्यावश्यक बाहेकका सेवा बन्द गरिएको बताए । चिकित्सक, स्वास्थ्यकर्मी, जनप्रतिनिधि, राजनीतिकर्मी र संघ संस्थाका प्रतिनिधिहरुले कोरोना रोकथामका लागि निषेधाज्ञा गर्न सिफारिस गरेका थिए । म्याग्दीमा हाल १०२ जना सक्रिय संक्रमित छन् । २३ जना संक्रमित उपचारपछि निको भएको स्वास्थ्य कार्यालयले जनाएको छ । वैशाख १९ गते संकलन गरिएको ४२ वटा स्वाबको नमुना परीक्षण गर्दा मंगलबार २९ जनामा कोरोना संक्रमण पुष्टि भएको छ । बेनी नगरपालिकाको वडा न ४ मा पर्ने सिंगा तातोपानी बजार पछिल्लो समय कोरोनाको हटस्पट बनेको छ । सदरमुकाम बेनीका साथै ग्रामिण क्षेत्रमा पनि तीव्र रुपमा कोरोनाको संक्रमण फैलिएको छ । निषेधाज्ञामा औषधि उपचार, आफ्नै खेतबारीमा कृषिजन्य कार्य गर्ने, तोकिएको समयमा खाद्यवस्तु खरिद गर्ने जस्ता अत्यावश्यक काममा बाहेक कुनै पनि व्यक्ति घरबाहिर निस्कन र हिँडडुल गर्न पाउने छैनन् । अस्पताल, औषधालय, औषधि एवम् स्वास्थ्य सामग्रीका पसल २४ सै घण्टा खुल्नेछन् । तरकारी, फलफूल, दूध, डेरीजन्य उत्पादन, ग्यासलगायतका अत्यावश्यक सेवाका पसलहरु स्वास्थ्य सुरक्षाका मापदण्डअनुसार बिहान ७ देखि १० बजेसम्म मात्र सञ्चालन गर्न पाइनेछ । विवाह, व्रतबन्ध, पूजाआजालगायत कुनै पनि धार्मिक, सांस्कृतिक सामाजिक क्रियाकलापमा जमघट तथा भेला हुन रोक लगाइएको छ । सार्वजनिक विकास निर्माणको काममा संलग्न मजदुरको हकमा सम्बन्धित आयोजना प्रमुखको सिफारिसको आधारमा निर्माण व्यवसायीले निश्चित गरेको ठाउँमा बस्ने गरी निर्वाधरुपमा सञ्चालन गरिने भएको छ । निषेधाज्ञा जारी भएको स्थानका सरकारी र सार्वजनिक कार्यलय एवं बैंकमा अनावश्यक भीडभाड हुन नदिने, अत्यावश्यक बाहेक अन्य कार्यालय तथा संस्था प्रमुखले आलोपाले पद्धति अनुसार न्यूनतम कर्मचारी खटाई कार्यलय सञ्चालन हुने प्रशासनले जनाएको छ । म्याग्दीमा पर्ने कालीगण्डकी कोरीडोर र अन्तरजिल्ला आवत जावत गर्ने सवारी साधनलाई निषेधाज्ञा लागू भएको क्षेत्रमा यात्रु झार्न र नचढाउने सर्तमा चल्न दिने भएको छ । म्याग्दीका अन्य स्थानीय तहले स्वास्थ्य संकटग्रस्त क्षेत्रमा स्थानीय तहको सिफारिस गरे अनुसार गर्न सुरक्षा समितिलाई सिफारिस गरेको छ । बेनी नगरपालिकाका प्रत्येक वडा समितिले निषेधाज्ञाको निर्णय कार्यान्वयन गर्न गराउन स्वमसेवकको रुपमा परिचालन हुने जनाएका छन्।"
दाङमा कोरोनाबाट थप एकजना पुरुषको मृत्यु,दाङ : दाङमा कोरोना संक्रमणबाट थप एकजनाको मृत्यु भएको छ । बुधबार घोराही उपमहानगरपालिका १५ निवासी ६५ वर्षीय पुरुषको कोरोना विशेष अस्पताल बेल्झुण्डीमा उपचारका क्रममा मृत्यु भएको हो । उनलाई वैशाख १७ गतेदेखि कोरोना अस्पतालको एचडियुमा राखेर उपचार हुँदै आएको थियो । उनमा कोरोना संक्रमणसँगै निमोनिया देखिएको अस्पतालका व्यवस्थापक दोर्ण वलीले बताए । दाङमा योसहित कोरोनाबाट ज्यान गुमाउनेको संख्या ८२ पुगेको छ ।
विराटनगरमा कोरोना संक्रमित दुई जनाको मृत्यु,विराटनगर : विराटनगरको नोबेल शिक्षण अस्पतालमा उपचाररत कोरोना भाइरस संक्रमित दुई पुरुषको बुधबार बिहान मृत्यु भएको छ। मृत्यु हुनेमा ५४ र ६७ वर्षीय पुरुष छन्। मोरङको सुन्दरहरैँचा नगरपालिका७ का ५४ वर्षीय पुरुषको बिहान ८:१५ बजेतिर मृत्यु भएको अस्पतालका प्रबन्धक नारायण दाहालले जानकारी दिए। उनकाअनुसार कोरोना पुष्टि भएका संक्रमित पुरुषलाई उपचारका लागि मंगलबार राति १२ बजेतिर अस्पताल भर्ना गरिएको थियो। उपचारकै क्रममा उनको मृत्यु भएको हो। मृतकको घाँटीमा क्यान्सरको समस्या रहेको जानकारी दाहालले दिए। त्यस्तै विराटनगर महानगरपालिका१२ का ६७ वर्षीय वृद्ध पुरुषको पनि बिहान ५ बजेतिर नोबेलमै उपचारका क्रममा मृत्यु भएको छ। प्रबन्धक दाहालका अनुसार कोरोना पुष्टि भएपछि उनलाई उपचारका लागि वैशाख १७ गते अस्पताल ल्याइएको थियो। अस्पताल ल्याउनसाथ आइसोलेसनमा भर्ना गरेर उपचार थालिएको भएपनि संक्रमित पुरुषलाई बचाउन नसकिएको उनको भनाइ छ। दाहालले मृतकमा स्वास्थ्य सम्बन्धी पुरानो समस्या केही पनि नभएको बताए। दुवै मृतकको शव व्यवस्थापनका लागि पहल भइरहेको जानकारी उनले दिए।
स्थानीय तहले बेवास्ता गर्दा संक्रमितको शव २ दिनदेखि शव गृहमै,"परासी : कोरोना संक्रमणले मृत्यु भएकी पश्चिम नवलपरासी रामग्राम नगरपालिका४ की ४५ वर्षीया महिलाको २ दिनदेखि शव व्यवस्थापन हुन सकेको छैन । नगरपालिकाले व्यवस्थापनमा ढिलाइ गर्दा शव अस्पतालको शव गृहमा राखिएको हो । हामीले मृत्यु हुने वित्तिकै शव व्यवस्थापनका लागि सम्बन्धित स्थानीय तहलाई जानकारी दिने गरेका छौं । अन्यले तत्कालै लगेका छन् । रामग्रामले भने अहिलेसम्म नलैजाँदा २ दिनदेखि जिल्ला अस्पतालको शव गृहमा राखिएको छ , ' पृथ्वीचन्द्र जिल्ला अस्पतालका मेडिकल सुपरिटेण्डेण्ट डा मोहम्मद नुरुल होदाले भने। शव व्यवस्थापनका लागि जग्गाको खोजी भइरहेकाले ढिलाइ भएको नगरपालिकाका प्रमुख प्रशासकीय अधिकृत राजेश पन्थीले बताए । नगरपालिकाले वडा नं४,५ र ६ का लागि झरही खोला र वडा नं १, २ र ३ का लागि वडा नं १ मा जग्गा व्यवस्थापन गर्ने निर्णय गरेको छ । तर उक्त शव व्यवस्थापन गर्न खोज्दा स्थानीयले विरोध गरेकाले समस्या आएको पन्थीको भनाई छ । १८ वटा वडा रहेको नगरपालिकामा ६ वटा वडाहरुका लागि जग्गा व्यवस्थापन गरेपनि अन्य वडाका लागि भने जग्गाको खोजी गर्न नसकिएको पन्थीको भनाइ छ । नगरपालिका क्षेत्रमा दैनिकजसो संक्रमणका कारण ज्यान गुमाउनेको संख्या बढ्दो छ। पछिल्लो पटक जिल्लामा कोरोनाको संक्रमण भयावह बन्दै गएको छ । वैशाख पहिलो सातादेखि बुधबारसम्म जिल्लामा संक्रमणका कारण २४ जनाको मृत्यु भएको छ । हालसम्म संक्रमणबाट मृत्यु हुनेको संख्या ५७ पुगको स्वास्थ्य कार्यालयका कोरोना फोकल पर्सन देविलाल पौडेलले जानकारी दिए ।"
"कर्णाली नदिमा टिपर खस्यो, चालक र सहचालक बेपत्ता",दैलेख : कर्णाली नदिमा टिपर खस्दा दुई जना बेपत्ता भएका छन्। दाङको लमहीदेखि जुम्लातर्फ जाँदै गरेको बा ५ ख २१८३ नम्बरको टिपर कर्णालीमा नदिमा खसेको हो। लमहीबाट सिमेन्ट लिएर जुम्ला जाँदै गरेको टिपर दैलेखको आठबीस नगरपालिका४ खोटेसल्लास्थित कर्णाली राजमार्गबाट नदिमा खसेको हो। टिपर मंगलबार राती १० बजे दुर्घटनामा परी कर्णाली नदिमा हुनसक्ने प्रहरीले जनाएको छ। कर्णाली राजमार्गबाट झण्डै एक सय ५० मिटर तल कर्णाली नदिमा टिपर खस्दा चालक र सह चालक बेपत्ता रहेको जिल्ला प्रहरी कार्यालय दैलेखका नायब उपरीक्षक (डिएसपी) अनुपम श्रेष्ठले जानकारी दिए। उनीहरुको नाम भने खुल्न सकेको छैन्। बेपत्ता हुनेको इलाका प्रहरी कार्यालय राकमकर्णालीबाट खटिएको प्रहरी टोलीले खोजी कार्य गरिरहेको डिएसपी श्रेष्ठले जानकारी दिए। कर्णाली नदिमा पानीको बहाव बढेको र पानी धमिलिएका कारण बेपत्ताको खोजी कार्यमा कठिनाई भइरहेको डिएसपी श्रेष्ठले जानकारी दिए। उनकाअनुसार गोताखोरको टोलीमार्फत बेपत्ताको खोजी कार्य गर्नका लागि समन्वय भइरहेको छ।
रामेछापमा कहाँकहाँ छ निषेधाज्ञा ?,"काठमाडौं : रामेछापका विभिन्न स्थानमा निषेधाज्ञा जारी भएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले निषेधाज्ञा घोषणा गरेको हो। नेपालमा नयाँ भेरियन्टसहितको कोभिड१९ को संक्रमण बढेपछि बैशाख २७ गतेसम्म तीन स्थानीय तहमा जोखिमयुक्त क्षेत्र तोकेर निषेधाज्ञा जारी गरिएको प्रमुख जिल्ला अधिकारी गौलोचन सैजूले जानकारी दिए। उनकाअनुसार निषेधाज्ञाका लागी मन्थली नगरपालिका, रामेछाप नगरपालिका र गोकुलगंगा गाउँपालिकाले पत्र पठाएपछि जिल्ला स्तरीय कोभिड१९ संकट व्यस्थापन केन्द्र र जिल्ला सुरक्षा समिति रामेछापको बैठकले कोरोनाको जोखिम भएका बजार क्षेत्रमा निधेषाज्ञा जारी गरिएको हो। जिल्ला प्रशासन कार्यालयले जारी गरेको विज्ञप्तिमा मन्थली नगरपालिकाका वडा नं १ को मन्थली बजार, वडा नं २ को करम्बोट, वडा नं ३ को मदौ, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं १४ को पोखरीका बजार क्षेत्रमा निषेधाज्ञा घोषणा गरिएको छ। त्यसैगरी गोकुलगंगा गाउँपालिकाका वडा नं १, ४ र ५, लाई जोखिमयुक्त क्षेत्र तोकेर निषेधाज्ञा घोषणा गरिएको छ। यता रामेछाप नगरपालिकाको रामेछापसहितको बजार क्षेत्रमा निषेधाज्ञा घोषणा गरिएको छ। प्रमुख जिल्ला अधिकारी सैजूले जिल्ला प्रवेश गर्ने नाकाबाटै कडा गरिने जानकारी दिए। अत्यावश्यक कार्यमा जिल्लाको प्रवेश नाकाहरुबाट रामेछाप प्रवेश गर्ने जिल्लाभित्रका नागरिकहरुलाई सम्बन्धित पालिका तथा वडाको क्वारेन्टिन तथा आइसोलेसनमा राख्ने सुनिश्चिततासहित सिफारिस भएकोमा बाहेक प्रवेश गर्न दिइने छैन।उनले भने, जिल्लाभित्र प्रवेश गर्नेहरुले जिल्ला प्रवेश गर्ने नाकामा चेकजाँचको क्रममा सम्बन्धित स्थानीय तह र वडा अध्यक्षको सिफारिसमा मात्र आफ्नो घर जान पाउने भएका छन्। निषेधाज्ञाको अवज्ञा गर्नेहरुलाई संक्रामक रोग ऐन, २०२० तथा स्थानीय प्रशासन ऐन, २०२८ बमोजिम कार्वाही गरिने प्रशासनले जारी गरेको विज्ञप्तिमा उल्लेख छ। रामेछापमा हाल ४६ जना कोरोना भाइरसका सक्रिय संक्रमित छन्। उनीमध्ये प्राय: होम आइसोलेसनमै बसेका छन्। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार अस्पतालमा भर्ना भएका दुई जनाको संक्रमितको जिल्लामा उपचार हुन नसकेपछि काठमाडौं र धुलिखेल अस्पतालमा पठाइएको छ। के गर्न पाइन्छ ?, के पाइदैन ? १अत्यावश्यक काममा बाहेक घर बाहिर निस्कन र हिड्डुल गर्न निषेध गर्ने। २एम्बुलेन्स, दमकल, शववाहन, खाद्यान्न सामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यास तथा पेट्रोलियम पदार्थ बोकेको सवारी साधनहरु, औषधी तथा स्वास्थ्य सेवाका सामाग्री बोकेका सवारी साधनहरु, अत्यावश्यक सरकारी कामकाजका लागि प्रयोग हुने सवारी साधनहरु, निर्माण सामाग्री बोकेका सवारी साधनहरु, परिचय पत्र वाहक कर्मचारी, प्रेस पास तथा परिचय पत्र वाहक सञ्चारकर्मीले प्रयोग गरेका सवारी साधनहरु मात्र सञ्चालन गर्ने, ३ बीचमा चढाउने, ओराल्ने नगर्ने गरी राजमार्ग चल्ने लामोदुरीका सवारी साधन बाहेक सो क्षेत्रमा आन्तरिक सार्वजनिक तथा निजी यातायातका साधनहरु बन्द गर्ने, ४ निर्माण तथा खाद्यसामाग्रीका सवारी साधनमा चालक र सहचालक मात्र रहन पाउने ५ औषधी एवम् स्वास्थ्य सामाग्रीका पसलहरु २४ सै घण्टा खुल्ला रहने, ६ खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसलहरु मात्र स्वास्थ्य सुरक्षाका मापदण्डहरुको पूर्णपालना गरी विहान ६:००९:०० र साँझ ५:००७:०० बजेसम्म मात्र सञ्चालन गर्ने, ७बैंक तथा वित्तीय संस्थाहरुले अत्यावश्यक सेवाहरुमात्र स्वास्थ्य सुरक्षाका मापदण्डहरुको पूर्ण पालना हुने गरी न्यूनतम कर्मचारीहरुबाट सेवा प्रवाहको व्यवस्था मिलाउने, ८ अत्यावश्यक कार्यमा जिल्लाको प्रवेश नाकाहरुबाट यस जिल्ला प्रवेश गर्ने जिल्ला भित्रका नागरिकहरुलाई सम्बन्धित पालिका तथा वडाको क्वारेन्टिन तथा आइसोलेसनमा राख्ने सुनिश्चितता सहित सिफारिस भएकोमा बाहेक प्रवेश गर्न नदिने।"
अक्सिजन अपुग,"काठमाडौं : कोरोना भाइरस संक्रमण दोस्रो लहरमा फैलिएसँगै मुलुकभर अक्सिजनको चर्को अभाव भएको छ।दिनहुँ सयौं संक्रमित थपिन थालेपछि अक्सिजनको माग उच्च परिमाणमा बढेको हो । संक्रमितको संख्या वृद्धिदरको तुलनामा अक्सिजनको उपलब्धता निकै न्यून देखिएको छ।यही दरमा कोरोना फैलिने हो भने अक्सिजनको माग पूरा गर्न नसकिने उद्योगीले बताएका छन्।नेपाल अक्सिजन उत्पादक संघले स्वदेशमै पर्याप्त परिमाणमा उत्पादन गर्न सकिने जनाएको छ।तर, उत्पादित अक्सिजन भर्ने सिलिन्डरको भने चर्को अभाव भएको संघका अध्यक्ष गौरव शारदाले बताए। अहिले आवश्यक देखिएको अक्सिजन उत्पादन गर्न हामी सक्षम छौं, अध्यक्ष शारदाले भने, तर, हामीसँग अक्सिजन भर्ने सिलिन्डर छैन।सिलिन्डर तत्कालै उपलब्ध हुन सके हामी रातारात पर्याप्त परिमाणमा उत्पादन गर्न सक्छौं । शारदाका अनुसार उपत्यकासहित देशभरको बिरामीको चापअनुसार अक्सिजन व्यवस्थापन गर्न थप ४० हजार सिलिन्डर आवश्यक छ।यो संख्यामा सिलिन्डरको उपलब्धता हुन सक्यो भने अक्सिजनको समस्या समाधान हुनेछ । देशभर उत्पादन गर्ने उद्योग २२ वटा छन्।यीमध्ये आठवटा उपत्यकामा छन्।३ उद्योग बजार अभावमा बन्द भएको अध्यक्ष शारदाले बताए।नेपालगन्ज, भैरहवा, चितवन, बुटवल, वीरगन्ज, विराटनगर र इटहरीमा अक्सिजन उद्योग सञ्चालनमा छन्।संघका अनुसार कोभिडको दोस्रो लहर सुरु हुनुअघि निजी क्षेत्रबाट उत्पादन हुने अक्सिजनमध्ये ५५ प्रतिशत औद्योगिक क्षेत्र र बाँकी ४५ प्रतिशत विभिन्न अस्पतालमा खपत हुने गथ्र्यो। एक उद्योगबाट ४७ लिटरको ५ सय सिलिन्डर उत्पादन हुन्थ्यो।निजी क्षेत्रका उद्योगबाट १०, ४० र ४७ लिटर क्षमताको सिलिन्डर उत्पादन हुँदै आएको छ।४७ लिटरको बजार मूल्य ४ सयदेखि ६ सयसम्म र सानो सिलिन्डरको २ सय २५ रुपैयाँसम्म मूल्य तोकिएको छ । अहिले आवश्यक अक्सिजन उत्पादन गर्न हामी सक्षम छौं।तर, हामीसँग अक्सिजन भर्ने सिलिन्डर छैन।  गौरव शारदा, अध्यक्ष, नेपाल अक्सिजन उत्पादक संघ देशभरका ३० अस्पतालले अक्सिजन प्लान्ट जडान गरेका छन्।यस्ता अस्पतालसँग दैनिक करिब २ हजार ५ सय ४९ सिलिन्डर भर्न सक्ने क्षमता छ। निजी क्षेत्रका उद्योगले स्वदेशमै अक्सिजन उत्पादन गरे पनि सिलिन्डर भने भारत र चीनबाट आयात गर्दै आएका थिए।भारतमै अक्सिजनको माग उच्च दरमा वृद्धि भएकाले त्यहाँबाट सिलिन्डरको जोहो गर्न सम्भव नरहेको एभरेस्ट अक्सिजन ग्यासका सञ्चालक शिव घिमिरेले बताए।चीनबाट कूटनीतिक पहल गरी रातारात जहाजमार्फत ल्याउनुपर्ने घिमिरेको सुझाव छ। चीनबाट विभिन्न क्षमताको सिलिन्डर तत्काल आयात गर्न सकिए संक्रमितले अक्सिजन अभावमा मृत्युवरण गर्नुपर्ने थिएन, नेपाल एलपी ग्यास उद्योग संघका पूर्वअध्यक्षसमेत रहेका घिमिरेले भने। शारदाका अनुसार नेपालमा अक्सिजनको खासै उत्पादन र खपत थिएन।यस्ता उद्योगबाट उत्पादित अक्सिजन केही अस्पतालबाहेक हाइड्रोपावर, ढलौट बनोट गर्ने उद्योगलगायतमा प्रयोग हुन्थ्यो।अधिकांश ठूला अस्पतालसँग आफ्नै अक्सिजन उत्पादन गर्ने प्लान्ट भएकाले त्यहाँ उद्योगबाट उत्पादित अक्सिजन खपत हुँदैनथ्यो। कोभिडको दोस्रो लहरका कारण संक्रमितको संख्या उच्च दरमा बढेको र ती बिरामीलाई जोगाउन तत्कालै अक्सिजन आवश्यक परेकाले अक्सिजनको माग उच्च परिमाणमा बढेको हो, शारदाले भने, हिजोसम्म बजार नपाएर थोरथोरै परिमाणमा उत्पादन गरेका थियौं।तर, अहिले माग ह्वातै बढेपछि अक्सिजन उत्पादन त गर्यौं तर भर्ने सिलिन्डर नै छैन हामीसँग । संघका अनुसार उपत्यकाका आठ उद्योगबाट ८ हजार लिटर अक्सिजन उत्पादन भइरहेको छ।सामान्य समयमा ४ हजार लिटर अक्सिजन उत्पादन हुन्थ्यो।उपत्यका बाहेक बाहिरका उद्योगबाट करिब १७ हजार लिटर उत्पादन गर्ने क्षमता रहे पनि सिलिन्डर अभावमा ४ हजार लिटरमा सीमित भएको शारदाले बताए। उद्योगले सिलिन्डर अभावमा आफ्नो कुल क्षमताको ५० प्रतिशत मात्रै अक्सिजन उत्पादन गरी बजारमा पठाइरहेका छन्।शारदाले यस्तो अवस्थामा सरकारले अक्सिजन उद्योगलाई विशेष सुविधा दिएर उत्पादन र बजारीकरणमा प्रोत्साहन गर्नुपर्ने नीति लिनुपर्ने बताए । उद्योगी घिमिरेले सिलिन्डर आयातमा विशेष छुट दिएर स्वदेशी उद्योगलाई प्रोत्साहन गरे अक्सिजन उत्पादनमा कमी नआउने बताए।भने, हाम्रो उद्योगमा पनि दिनरात नभनी कामदारले काम गरेका छन्।तर, उनीहरूलाई राज्यको तर्फबाट कोभिडको भ्याक्सिनसम्म उपलब्ध छैन । जगेडाले अभाव उद्योगी घिमिरेका अनुसार अक्सिजन प्रयोग गरी संक्रमणबाट जोगिन सक्ने भ्रम छ।त्यही कारण उपत्यका र केही ठूला सहरका बासिन्दाले अक्सिजन खरिद गरी जगेडा राखेका कारण बजारमा अभाव भएको घिमिरेको भनाइ छ। संघका अध्यक्ष शारदाले भारतमा अक्सिजन अभाव भएको हल्लासँगै उपत्यकासहित केही ठूला सहरका हुनेखाने वर्गले उद्योगबाट ठूलो संख्यामा अक्सिजनको सिलिण्डर खरिद गरी घरमा जगेडा राखेको बताए।सर्वसाधारणको घरमा कति संख्यामा जगेडामा गएको छ भनेर यकिन तथ्यांक नभए पनि हल्लै हल्लाका भरमा उनीहरूले ठूलो परिमाणमा खरिद गरी जगेडा गरेको हाम्रो बुझाई छ, उनले भने, अस्पतालमा सिलिण्डर गएको भए केही घण्टा वा दिन विराएर सिलिण्डर फर्किनुपथ्र्यो।तर, लामो समयसम्म ठूलो परिमाणको सिलिण्डर उद्योगमा फिर्ता भएर आएको छैन । के गर्दै छ सरकार ? मन्त्रिपरिषद्को गत सोमबार बसेको बैठकले नेपालमा तत्काल अक्सिजन अभाव नहुने निष्कर्ष निकालेको थियो।स्वदेशमा रहेका उद्योगबाटै हालको माग धान्न सक्ने निचोड बैठकको थियो।स्वास्थ्य तथा जनसंख्या मन्त्रालयले उद्योग वाणिज्य तथा आपूर्ति मन्त्रालयलाई पत्राचार गर्दै अक्सिजन खपत गर्ने विभिन्न प्रकारका उद्योगलाई तत्कालका लागि अक्सिजन उपलब्ध नगराउन अनुरोध गरेको छ। यसका साथै सिलिन्डर अभाव हुन नदिन सिलिन्डर उत्पादक मुलुकबाट आयात गर्न कूटनीतिक पहल सुरु गरिएको छ।यसका लागि ५० हजार सिलिन्डर आयात गर्ने तयारी छ।यीमध्ये करिब २० हजार सिलिन्डर फास्ट ट्रयाकबाट कूटनीतिक पहलमार्फत चीनबाट ल्याउने तयारी अन्तिम चरणमा पुगेको स्वास्थ्य मन्त्रालयले जनाएको छ। मन्त्रालयका प्रवक्ता डा जागेश्वर गौतमले अर्को सातासम्म चीनबाट २० हजार सिलिन्डर आइपुग्ने जानकारी दिए।हामीसँग पर्याप्त परिमाणमा अक्सिजन उत्पादन गर्ने उद्योग र अस्पताल छन्।तर, सिलिन्डर अभाव हुने जोखिम देखिएकाले चीनबाट तत्कालै फास्ट ट्रयाकबाट २० हजार थान सिलिन्डर कूटनीतिक पहलमार्फत मगाउन लागेका छौं, प्रवक्ता डा गौतमले भने । देशभरका अक्सिजन उद्योगको सुरक्षा गर्ने जिम्मेवारी प्रहरीलाई दिइएको छ।संक्रमितको संख्या बढेसँगै अक्सिजन माग उच्च दरमा बढ्दै गएको र यसले गर्दा उद्योगमा असुरक्षा बढ्नुका साथै वितरण प्रणालीमा अपारदर्शी र हो हल्ला हुन सक्ने आँकलन गरी सरकारले उद्योगमा प्रहरी परिचालन गर्ने भएको हो। उद्योग, वाणिज्य तथा आपूर्ति मन्त्रालयको आग्रहमा गृह मन्त्रालयले उद्योगको सुरक्षाका लागि प्रहरी परिचालन गर्ने निर्णय गरेको हो।यसबाहेक विश्व बैंकले उपलब्ध गराएको ऋणबाट सरकारले अक्सिजन सिलिन्डर खरिद गर्ने तयारी गरेको छ।स्वास्थ्य सेवा विभागले संक्रमण नियन्त्रण गर्न अक्सिजन सिलिन्डरका साथै पीसीआर, आरएनएलगायत सामग्री खरिद प्रक्रिया अघि बढाएको छ।विश्व बैंकले कोभिड१९ नियन्त्रणका लागि सरकारलाई ७ करोड ५० लाख अमेरिकी डलर ऋण दिएको छ। सरकारले सिलिन्डर आयातमा छुट दिने निर्णय गरेको छ।वैशाख १३ गते बसेको मन्त्रिपरिषद् बैठकले यससम्बन्धी निर्णय गरेको हो।सिलिन्डर आयातमा भन्सार शुल्क १५, अन्तःशुल्क ५ प्रतिशत र मूल्य अभिवृद्धि कर लाग्दै आएको थियो।अहिले पनि कति छुट गरिएको हो भन्ने खुलाइएको छैन ।"
डोटीका कोरोना संक्रमित पुरुषको मृत्यु,डोटी : डोटीका एक कोरोना संक्रमित व्यक्तिको मृत्यु भएको छ। जिल्ला अस्पताल डोटीको आइसोलेसनमा उपचार गराइरहेका उनको बुधबार बिहान मृत्यु भएको अस्पताल स्रोतले जनाएको छ। डोटीमा कोरोनाबाट मृत्यु हुने यो पहिलो घटना हो। आदर्श गाउँपालिका२ का ६२ वर्षीय पुरुषको मृत्यु भएको अस्पतालका कोरोना फोकल पर्सन राजेन्द्र फुलाराले बताए। उनी दुई महिना पहिले भारतबाट घर फर्केका थिए। सामान्य अवस्थामा अस्पतालमा भर्ना भएका उनलाई कोभिड निमोनियाले च्याप्दै गएपछि उनको स्वास्थ्यमा समस्या देखिएको अस्पतालले जनाएको छ। उनको शरिरमा उच्च रक्तचाप समेत रहेको थियो। यसभन्दा पहिले भारतमा उपचार गराउँदा उनको किड्नीमा समेत समस्या देखाएको अस्पतालमा भर्ना हुँदा उनले बताएको अस्पतालले जनाएको छ। जिल्ला अस्पतालमा हाल ५ जना सक्रिय कोरोनाका बिरामी उपचार गराइरहेका छन् भने ३ जना सामान्य अवस्थामा रहेका बताइएको छ। ति ५ जनालाई अक्सिजन दिएर उपचार भइरहेको फुलाराले बताए। डोटीमा दिन प्रति दिन कोरोना संक्रमणको संख्यामा तीब्ररुपमा बृद्धि भइरहेको छ। हालसम्म दुई सय ३२ जनामा कोरोना भाइरस देखिएको छ। जसमा ८ जनाले अस्पतालको आइसोलेसनमा उपचार गराइरहेका छन् भने बाँकी दुई सय २४ जना होम आइसोलेसनमा रहेको स्वास्थ्य कार्यालय डोटीले जनाएको छ।
अदालतका एक लाख १० हजार मिसिल सफ्टवेयरमा राखिँदै,"विराटनगर : जिल्ला अदालत मोरङमा रहेका विभिन्न मुद्दासँग सम्बन्धित एक लाख १० हजार मिसिललाई डिजिटल प्रणालीमार्फत व्यवस्थित गर्ने कामको थालनी भएको छ। धेरै वर्ष पुराना मिसिललाई व्यवस्थित गर्दै सफ्टवेयरमा राख्न थालिएको हो। अदालतबाट विभिन्न मुद्दाका सम्बन्धमा फैसला भएका मिसिललाई सुरक्षितसाथ राख्ने उपायको खोजी गर्दै डिजिटलाइजेसन (प्रविधिकरण) गर्न थालिएको छ। यसअघि अव्यवस्थित र असुरक्षित तरिकाले राखिँदै आए पनि प्राविधिको प्रयोग गरेर व्यवस्थित गर्न थालिएको अदालतका स्रेस्तेदार राजकुमार दाहालले जानकारी दिए। सेवालाई प्राविधि मैत्री बनाउने क्रममा अदालतमा डिजिटल प्रणालीको प्रयोग गर्दै मिसिललाई सुरक्षित गर्ने उपायको अवलम्बन गर्न थालिएको उनको भनाइ छ। यसले अदालतको सेवा प्रवाहलाई समेत थप प्रभावकारी एवं चुस्त बनाउने अपेक्षा गरिएको छ। स्रेस्तेदार दाहालका अनुसार अदालतमा रहेका एक लाख १० हजारभन्दा बढी पुराना मिसिल अब पूर्ण रुपमा व्यवस्थित हुने छन्। अव्यवस्थित तरिकाले राख्दा खोजेका बेला कुनै पनि मिसिल भेटिँदैनन्। धेरै पुराना मिसिललाई स्क्यानर मोसिनमार्फत स्क्यान गर्दै सर्वोच्च अदालतले विकास गरेको सफ्टवेयरमा सुरक्षितसाथ राख्न थालेर अभिलेखलाई थप व्यवस्थित बनाउने कामको थालनी भएको दाहालले बताए। उनका अनुसार मेसिन सर्वोच्चले नै दिएको हो। अदालतमा रहेका धेरै पुराना मिसिलहरु निकाल्ने र राख्ने गर्दा च्यातिने, खोजेका बेला फेला पार्न नसकिने, खोजीमा जनशक्ति धेरै खर्चनुपर्ने तथा एकै ठाउँमा राखिरहँदा किराले खाइदिने समस्या हुने गरेको दाहालले बताए। त्यसता सबै समस्याको समाधान खोज्दै अभिलेखलाई व्यवस्थित र सुरक्षित बनाउन डिजिटलाइजेसन गर्न थालिएको उनको भनाइ छ। दाहालका अनुसार सबै मिसिललाई स्क्यानिङ गरेर सफ्टवेयरमा स्टोर गरिएपछि भने खोजेका समयमा तत्काल फेला पार्न सकिने, च्यातिने, नासिने र जनशक्ति खर्चनु पर्ने तथा पुराना मिसिलहरु नष्ट भएर जाने समस्याको अन्त्य हुने छ। उनले सुरुमा चालु आर्थिक वर्षको साउनबाट फैसला भएका मुद्दाका मिसिलहरु स्टोर गरिसकिने बताए। त्यसपछि अरु पुराना र नयाँ फैसला भएका मिसिलको कम्प्युटरमार्फत अभिलेख गर्न थालिने उनको भनाइ छ। जिल्ला अदालत मोरङमा राजपत्र अनङ्कित ११ जना कर्मचारीको दरबन्दी खाली छ। खाली रहेकामध्ये कम्तिमा पाँच जना कर्मचारीको नियुक्तिका लागि सहमति प्राप्त भएमा दुई वर्षभित्रमा सबै मिसिललाई व्यवस्थित तरिकाले सुरक्षितसाथ अभिलेख गर्न सकिने दाहालको भनाइ छ। उनका अनुसार मोरङ अदालतका तर्फबाट दरबन्दी खाली भएको स्थानमा जतिसक्दो चाँडो पदपूर्ति गर्नका लागि सर्वोच्च अदालत प्रशासनसँग कुरा राखिसकिएको छ। मोरङ अदालतले नयाँ नियुक्ति दिने कर्मचारीका लागि तलब र भत्तासमेत छुट्याइसकेको छ। यो रकम तलब र भत्ताबाहेक अरु शीर्षकमा खर्च गर्न नमिल्ने स्रेस्तेदार दाहालले बताए। तर अर्थ मन्त्रालयले नियुक्तिका लागि सहमति नदिँदा कर्मचारीको पदपूर्तिमा समस्या भइरहेको अदालत स्रोतले बतायो। स्रोत र साधन थप नगरे पनि जनशक्ति व्यवस्थापनको माग भने धेरै पहिलेदेखि गरिएको छ, स्रोतले भन्यो, आवश्यक जनशक्तिको पदपूर्ति गरिदिए काम कारबाहीमा थप सहजता आउने थियो। कर्मचारीको तलब र भत्ताका लागि भनेर छुट्याइएको रकम अरु शीषर्कमा खर्च गर्न नमिल्ने भएकाले त्यत्तिकै फ्रिज भएर जाने अवस्था रहेको बताइएको छ। अदालतलाई दु्रत गतिमा अघि बढाउन र काम कारबाही प्रभावकारी एवं चुस्त बनाउन पनि जनशक्ति थप्नै पर्ने अवस्था रहेको दाहालले बताए। कर्मचारी अभावका कारण अदालतजस्तो संवेदनसिल क्षेत्रको काम कारबाहीमा धेरै कठिनाई भोग्नु परिरहेको उनको भनाइ छ।"
पिकअपको ठक्करबाट प्रहरी जवानको मृत्यु,विराटनगर : सुनसरीको इटहरीमा पिकअप गाडीले ठक्कर दिँदा मोटरसाइकलमा सवार एक जना प्रहरी जवानको मंगलबार राति मृत्यु भएको छ। पूर्वपश्चिम लोकमार्गमा पूर्वतर्फ आउँदै गरेको को २० प ४६८३ नम्बरको मोटरसाइकललाई विपरीत दिशातर्फ जाँदै गरेको को १ च ७८१६ नम्बरको पिकअपले ठक्कर दिँदा प्रहरी जवान ३३ वर्षीय कमलबहादुर खड्काको मृत्यु भएको हो। इटहरी उपमहानगरपालिका६ मा भएको दुर्घटनामा परेर गम्भीर घाइते भएका खड्कालाई उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याउनसाथ राति १० बजेतिर चिकित्सकले मृत घोषित गरेका हुन्। सुनसरी प्रहरीका प्रवक्ता डीएसपी नरेन्द्र कार्कीकाअनुसार मृतक खड्का इलाका प्रहरी कार्यालय चिमडीमा कार्यरत थिए। उनको घर झापाको कचनकवल गाउँपालिका६ हो। दुवै सवारी साधन र पिकअप चालक तेह्रथुमको लालीगुराँस नगरपालिका६ का ४६ वर्षीय भगतबहादुर लिम्बूलाई नियन्त्रणमा लिएर घटनाको अनुसन्धान थालिएको जानकारी डीएसपी कार्कीले दिए।
"निषेधाज्ञामा दैलेख : सुनसान बजार, बिनाकाम घरबाहिर निस्कनेहरु प्रहरी नियन्त्रणमा","दैलेख : कोरोना भाइरस संक्रमण रोकथाम तथा नियन्त्रणका जिल्ला प्रशासन कार्यालय दैलेखले जिल्लाभर निषेधाज्ञा जारी गरेको छ । कोभिड१९ संक्रमणको दोस्रो लहरको चेन ब्रेक गर्न प्रशासनले एक हप्ता निषेधाज्ञा जारी गरेको हो । वैशाख २१ गते मंगलबार राति १२ बजेदेखि वैशाख २८ गते राति १२ सम्मका लागि निषेधाज्ञा जारी गरिएको प्रमुख जिल्ला अधिकारी हरि प्याकुरेलले बताए । स्वास्थ्य सुरक्षासम्बन्धी मापदण्ड पूर्णरुपमा पालना गर्न, भीडभाड नगर्न, २५ जनाभन्दा बढी भेला नगर्न आदेश दिएको स्थानीय प्रशासनले नयाँ भेरियन्टसहितको कोरोना संक्रमण तीव्ररुपमा फैलिएपछि कडाइ गर्दै निषेधाज्ञा जारी गरेको हो । दैलेख जिल्लाभर लागू हुनेगरी अत्यावश्यक सेवा र त्यसका लागि प्रयोग हुने सवारी साधन बाहेक अन्य सबै प्रकारका सेवा, सवारी साधन, पसल तथा व्यवसाय र आवश्यक बाहेकको कामकाजका लागि हुने हिँडडुलमा समेत निषेध गरिएको छ । अत्यावश्यक कामबाहेक अन्य कुनै पनि प्रयोजनका लागि हिँडडुल गर्न नपाइने गरी जारी गरिएको निषेधाज्ञाको पहिलो दिन आज बिहानैबाट मुख्य बजार दैलेख सदरमुकाम, दुल्लुलगायत स्थानीय तहका मुख्य बजार सुनसान छन् । मानिसको आवतजावत र जमघट हुन नदिन नेपाल प्रहरी र सशस्त्र प्रहरीको टोली खटाइएको छ । जिल्लाभर दैनिक उपभोग्य वस्तुहरु खाद्यान्न, फलफूल, तरकारी, ग्यासका पसल तथा व्यवसाय जनस्वास्थ्यका मापदण्डहरुको पूर्णरुपमा पालना हुनेगरी बिहान ६ बजेदेखि साढे ८ बजेसम्म मात्र सञ्चालन गर्न निणर्य भए अनुसार भीड निकै कम छ । फाटफुट रुपमा मोटरसाइकलहरु सञ्चालन भएपनि ठूला सवारी साधान पूर्णरुपमा बन्द छन् । औषधि पसल सञ्चालन भइरहेका छन् । बुधबार बिहान बिनाकाम हिँड्नेहरुलाई प्रहरीले नियन्त्रणमा लिएको थियो । उनीहरुलाई सम्झाइबुझाइ छाडिएको जिल्ला प्रहरी कार्यालय दैलेखका प्रहरी निरीक्षक इन्द्रजित सुनारले बताए । स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीका अनुसार मंगलबारसम्म जिल्लामा सक्रिय संक्रमितको संख्या २ सय २१ पुगेको छ । पछिल्लो चरण ७५ वर्षीया र ३५ वर्षीया पुरुष र एक गर्भवति गरी तीनजनाको कोरोनाबाट मृत्यु भएको छ।"
कोरोनाबाट युवकको मृत्यु,राजविराज : कोभिड१९ बाट संक्रमित सप्तरीका एक युवकको उपचारका क्रममा मृत्यु भएको छ । छिन्नमस्ता गाउँपालिका४ लालापट्टीका ४२ वर्षीय युवकको उपचारका क्रममा विराटनगरस्थित कोशी अस्पतालमा मृत्यु भएको परिवारका सदस्यले बताएका छन् । ज्वरो आउनुका साथै छाती दुख्ने समस्या देखिएपछि उनी एक साताअघि राजविराजस्थित छिन्नमस्ता अस्पताल भर्ना भएका थिए । कोभिड संक्रमित पुष्टि भएपछि उनी विराटनगरमा उपचाररत थिए । परिवारका सदस्यकाअनुसार शव बुधबार मोरङ्गस्थित सिंघिया खोलामा व्यवस्थापन गरिने छ । सात वर्षअघिसम्म अखिल तराई मुक्ति मोर्चाका संयोजक रहेका उनले सशस्त्र सङघर्षको बाटो परित्याग गरी सहमतिअनुसार राजविराजमा ०७१ मङ्सिर ३ गते सरकारलाई नौ थान हतियार बुझाएर शान्तिपूर्ण जीवन प्रवेश गरेका थिए ।
निषेधाज्ञामा थप कडाइ : कति जिल्लामा छ निषेधाज्ञा ?,"काठमाडौं : कोरोना भाइरस संक्रमण रोकथाम तथा नियन्त्रणका लागि निषेध आदेश जारी गरिएका जिल्लाको संख्या ४६ पुगेको छ। यीमध्ये बाँके, सुर्खेत, कास्की, कैलालीमा निषेधाज्ञाको अवधि थप गरिएको गृह मन्त्रालयले जनाएको छ। यस्तै, काठमाडौं उपत्यकासहित पर्सा र सुनसरीमा पनि लम्ब्याइँदै छ। मन्त्रालयका अनुसार बागलुङ, नुवाकोट, कपिलवस्तु, धनुषा, दैलेख, डोल्पा, डोटी र नवलपरासीपूर्व गरी ८ जिल्लामा मंगलबारदेखि निषेधाज्ञा जारी गरिएको छ। महोत्तरी, रोल्पा र बाजुरामा बुधबारदेखि निषेध आदेश लागू हुने मन्त्रालयले मंगलबार बिहान १० बजेसम्म अपडेट गरेको तथ्यांकमा छ। दार्चुला, मोरङ, काभ्रेपलाञ्चोक, गोरखा, मकवानपुर, कालिकोट, स्याङ्जा, रामेछाप रताप्लेजुङमा आंशिकरूपमा मात्रै निषेध आदेश जारी गरिएको मन्त्रालयले जनाएको छ। पर्सामा वैशाख १६ देखि एक साताका लागि लगाइएको निषेध आदेश थप ८ दिन विस्तार गरिएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार अपराह्न बसेको बैठकले निषेधाज्ञा वैशाख ३० गते मध्यराति १२ बजेसम्म थप्न प्रमुख जिल्ला अधिकारीसमक्ष सिफारिस गरेको हो। बैठकमा सहभागी सहायक प्रमुख जिल्ला अधिकारी भीमकान्त पौडेलले प्रमुख जिल्ला अधिकारीले निषेधाज्ञा थपिएको सूचना बुधबार जारी गर्ने बताए। बैठकले सबै अक्सिजन उद्योगलाई पूर्ण क्षमतामा सञ्चालन गर्नका लागि अनुरोध गरेको छ। जिल्लामा उत्पादित अक्सिजन बाहिर नपठाउने निर्णयसमेत भएको पौडेलले बताए। वीरगन्ज महानगरपालिकाले १ सय बेडको अस्थायी कोभिड अस्पताल तत्काल सञ्चालनमा ल्याउने, महानगरपालिकाले नै १ सय बेडको आइसोलेसन पनि सञ्चालनगर्ने निर्णय बैठकले गरेको छ । सुनसरीमा थप कडाइ सुनसरीमा वैशाख २४ सम्मका लागि जारी निषेधाज्ञा ३१ गतेसम्म लम्ब्याइएको छ। जिल्ला कोभिड१९ संकट व्यवस्थापन सञ्चालन केन्द्रको मंगलबार बसेको बैठकले निषेधाज्ञाको अवधि थप गर्ने निर्णय गरेको हो। बैठकले निषेधाज्ञालाई थप कडा बनाउने निर्णयसमेत गरेको छ। जिल्लाभर बुधबारदेखि अत्यावश्यक बाहेक सवारी साधन सञ्चालन बन्द गर्ने निर्णयसमेत भएको छ। यसअघि जोरबिजोर प्रणाली कायम गरिएको थियो। यस्तै सुनसरी हुँदै जाने लामो दूरीका सवारी साधनलाई बीचमा रोक्न निषेध गरिएको छ। यस्तै, काठमाडौं उपत्यकामा थप कडाइ गर्ने गरी निषेधको आदेश एक साता थप गर्ने निर्णय भएको छ। वैशाख १६ देखि २२ गतेसम्मका लागि निषेधको आदेश जारी भएकामा मंगलबार उपत्यकाका तीनै जिल्लाका प्रमुख जिल्ला अधिकारीको बैठकले थप कडाइ गर्दै निषेधाज्ञा अवधि एक साता लम्ब्याउने निर्णय गरेको हो। काठमाडौंका प्रमुख जिल्ला अधिकारी कालीप्रसाद पराजुलीले वैशाख २९ गते राति १२ बजेसम्म उक्त आदेश थप गरिएको जानकारी दिएका छन्।"
वालिङले बनायो अक्सिजनसहितको आइशोलेशन कक्ष,"स्याङजा : नगरबासीमा नयाँ भेरियन्टको कोभिड संक्रमण देखिने क्रम बढेपछि वालिङ् नगरपालिकाले अक्सिजन र नेबुलाइजरसहित ६ शैयाका आइशोलेसन कक्ष सञ्चालनमा ल्याएको छ। अक्सिजनको अभावमा संक्रमित तथा आश्रित परिवारले दु:ख र हैरानी भोग्न नपरोस् भन्दै आफ्नै नगरभित्र सहज रुपले उपचार गराउने उद्देश्यले अक्सिजनसहितको आइशोलेशन कक्ष तयार पारेको हो। वालिङस्थित गह्रौ प्राथमिक अस्पतालमा निर्मित आइशोलेशन कक्षमा केही दिनभित्रमै २५ शैया पुर्याउने गरी काम भइरहेको नगर प्रमुख दिलीपप्रताप खाँणले जानकारी दिए।नागरिकको स्वास्थ्यभन्दा ठूलो अरु छैन, यसप्रति हामी सजग र सचेत छौं प्रमुख खाँणले भने, सङ्क्रमितलाई आवश्यक उपचारसहित अक्सिजनको अभाव हुन नदिने हाम्रो उदेश्य हो। आइसोलेसनमा २४ सै घण्टा डाक्टर र स्वास्थ्यकर्मीले उपचार तथा परामर्श दिने गरी व्यवस्था गरिएको अस्पताल प्रमुख डासरोज थापाको भनाई छ। उनले थपे अस्पतालले एन्टिजिन परीक्षण पनि गर्दै आएको छ। वालिङमा मात्र मंगलबार (हिजो) साँझसम्ममा संक्रमितको संख्या १ सय ७३ पुगेको छ। तीमध्ये ९ जना निको भएका छन् भने एक जनाको मृत्यु भएको छ। अहिले १ सय ६३ जना सक्रिय संक्रमित छन्। उनीहरुमध्ये १ सय ५९ जना होम आइसोलेसनमा र ४ जनाको पोखरामा उपचार भइरहेको नगर स्वास्थ्य शाखा प्रमुख कमलप्रसाद पाण्डेले जानकारी दिए। अन्य पालिकाकोभन्दा वालिङ्मा संक्रमित बढ्ने दर तीव्र छ। मंगलबार साँझसम्ममा जिल्लाभर कोरोना संक्रमितको संख्या २ सय ७८ छ। संक्रमितमध्ये २ सय ५९ होम आइसोलेशनमा छन भने १९ जना विभिन्न स्वास्थ्य संस्थामा र ७ जना क्वारेन्टाइनमा उपचाररत छन्। जिल्लाभरमा कोरोनाबाट मृत्यु हुनेको संख्या ४ पुगेको जिल्ला स्वास्थ्य कार्यालय स्याङजाले जनाएको छ।"
गण्डकीका मुख्यमन्त्री गुरुङलाई कोरोना संक्रमण,"पोखरा : गण्डकी प्रदेश मुख्यमन्त्री पृथ्वीसुब्बा गुरुङको कोरोनाको नतिजा पोजेटिभ आएको छ। प्रदेश सरकार मातहतको संक्रामक तथा सरुवा रोग अस्पतालमा मंगलबार साँझ उनको आरडिटी परीक्षण गर्दा पोजेटिभ आएको हो। यसअघि गण्डकी प्रदेशका ४ जना सांसदको पीसीआर रिपोर्ट पोजेटिभ आएको थियो। सांसदहरु राजीव पहारी, प्रभा कोइराला, मनकुमारी गुरुङ र खिमविक्रम शाहीलाई कोरोना संक्रमण पुष्टि भएको हो। मुख्यमन्त्रीका प्रेस संयोजक विक्रम न्यौपाने पनि संक्रमित भएर ४ दिनदेखि एकान्तवास (आइसोलेसन)मा छन्। मुख्यमन्त्री पनि अहिले आफ्नै निवासको एकान्तवास (आइसोलेसन) मा छन्। मुख्यमन्त्रीविरुद्ध संसदमा पेस भएको अविश्वास प्रस्ताव छलफल गर्नुअघि सांसदहरु सबैको कोरोना परीक्षण भएको थियो। त्यसमध्ये सुरुमा ३ जनाको पोजेटिभ आएको थियो।"
