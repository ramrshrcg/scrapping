शीर्षक,विवरण
सम्भव छ क्षयरोगमुक्त नेपाल,"गएका दुई वर्ष विश्वलाई कोरोना भाइरसले अत्यायो। सबैभन्दा धेरै मानिसको मृत्युको कारण यही रोग बन्यो। धेरैले वास्तै नगरेको अर्काे एउटा रोगले त्यसपछिको ठूलो संख्यामा ज्यान लिएको छ। त्यो हो क्षयरोग। सामान्य बेलामा पनि विश्वमै बढी मृत्युदर गराउने रोगमध्ये क्षयरोग १३औं नम्बरमा पर्छ। नेपालीको मृत्युको १० प्रमुख कारणमा क्षयरोग सातौं हो। नेपालमा औसत वार्षिक १६ हजार जनाले क्षयरोगबाट मृत्युवरण गर्छन्। दिनमा हिसाब गर्ने हो भने ४४ जनाको मृत्युको कारण क्षयरोग हो। दुई साताभन्दा बढी समयसम्म खोकी लागिरह्यो। साँझपख ज्वरो आयो। तौल घट्दै गयो। खकारमा रगत देखा पर्यो भने त्यो क्षयरोग हो भनेर जान्नुपर्ने चिकित्सक बताउँछन्। सुरुमै उपचार थाले निको भइहाल्छ। तर लापरबाही गरे कठिन हुन्छ। अहिलेसम्म जे जति मृत्यु र उपचार नभएको छ, त्यसको कारण बेलामा उपचार नहुनु हो। क्षयरोगको उपचार असम्भव छैन। सजिलै छ। तर हेलचक्र्याइँका कारण यो रोग मृत्युको एक प्रमुख कारण बनिरहेको छ। सरकारले क्षयरोगीको निःशुल्क उपचारको प्रबन्ध मिलाएको छ। मुलुकलाई क्षयरोग मुक्त गर्ने भन्ने लक्ष्य नै छ। त्यसका लागि निर्देशिका पनि बनेको छ। २०७८ सालमै बनेको निर्देशिकामा क्षयरोगका बिरामीको उपचार वा रेफर गर्नु परे पनि निःशुल्क गर्ने व्यवस्था छ। बिरामीले कुनै पनि जाँच तथा उपचारको शुल्क तिर्नुपरे बिलको आधारमा स्थानीय तहले शोधभर्ना दिने व्यवस्था मिलाउने पनि भनिएको छ। तर, धेरैजना भने उपचारको घेराभन्दा बाहिर परिरहेका छन्। क्षयरोगको जोखिम समूहमा ज्येष्ठ नागरिक, बालबालिका, स्वास्थ्यकर्मी, एचआईभी संक्रमित, मधुमेह भएका व्यक्ति, गर्भवती महिला, कैदी तथा बन्दी, अंग प्रत्यारोपण गरेका व्यक्तिलगायत छन्। बिरामी आफैंले वास्तै नगर्ने, स्वास्थ्यकर्मीले जाँगर नचलाउने र पालिकाका जनप्रतिनिधिले प्राथमिकता नदिने हो भने क्षयरोगमुक्त नेपालको लक्ष्य सम्भव हुन सक्दैन। तसर्थ अभियान र कार्यक्रम ल्याएर हुँदैन। त्यसलाई कार्यान्वयन पनि दृढतापूर्वक गरिनुपर्छ। क्षयरोग निमिट्यान्न पार्ने नेपाल सरकारको लक्ष्य आर्थिक वर्ष २०९१०९२ सम्म भेट्ने भनिएको छ। क्षयरोग नेपालमा कसैलाई नहुने दीर्घकालीन लक्ष्य भेट्न अभियान पनि चलाइएको छ। त्यो भनेको प्रति १० लाख नेपालमा एक जनाभन्दा कम क्षयरोगका बिरामी भएको अवस्था बनाउने हो। अहिले भने प्रतिलाख २ सय ४५ जनामा क्षयरोग छ। क्षयरोग मुक्ति अभियानको लक्ष्य भेट्न निजी र गैरसरकारी संस्थाहरूसँग सहकार्य गर्ने सरकारी कार्यक्रम छ। यसमा सबैभन्दा धेरै भूमिका स्थानीय तहले खेल्न सक्छन्। स्थानीय तहलाई सुविधा सम्पन्न बनाउने काम भने भएको छैन। विश्व स्वास्थ्य संगठन (डब्लूएचओ)ले यस वर्ष क्षयरोग अन्त्य गर्न तय गरेको लगानी बढाऔं, जीवन बचाऔं नारामा झै लगानी बढाइएको छैन। स्थानीय तहका पदाधिकारी, स्वास्थ्यकर्मी, स्वयंसेवक, शैक्षिक संस्था, सामाजिक संघसंस्था, सरकारी, निजी तथा गैरसरकारी संघसंस्थाहरू समेतलाई अभियानप्रति जिम्मेवार बनाउने भनिएको छ। त्यसका लागि लगानी छैन। प्रत्येक स्थानीय तहमा रोग निदानका लागि मेडिकल ल्याब टेक्निसियन राख्ने भन्ने छ। तर, स्थानीय तहहरूमा न त्यस्ता ल्याब छन् न त प्राविधिक नै। थुप्रै तहमा अस्पताल त परै जाओस्, प्राथमिक स्वास्थ्य केन्द्रकै पनि अभाव छ। यसअघि पनि नेपालमा स्वास्थ्यकर्मीको प्रत्यक्ष निगरानीमा ओखती खुवाउने अभियानै चलेको थियो। त्यसबाट पनि क्षयरोग निमिट्यान्न भएन। फेरि त्यस्तै कार्यक्रम नमुनाका रूपमा पालिकाहरूमा सुरु भइसकेको छ। सबै पालिकामा यो अभियान जाँदैछ। फेरि पनि बिरामी आफैंले वास्तै नगर्ने, स्वास्थ्यकर्मीले जाँगर नचलाउने र पालिकाका जनप्रतिनिधिले प्राथमिकता नदिने हो भने क्षयरोगमुक्त नेपालको लक्ष्य सम्भव हुन सक्दैन। तसर्थ अभियान र कार्यक्रम ल्याएर हुँदैन। त्यसलाई कार्यान्वयन पनि दृढतापूर्वक गरिनुपर्छ।"
पासपोर्ट लिने भीड थेगिनसक्नु,"काठमाडौं : गर्मी बढ्दै छ। तर, राहदानी विभाग अगाडिको भीड घट्दैन। कोही उँग्दै बसेका छन्। कोही पसिना पुछ्दै। रातिदेखि लागेको लाइन मिच्चिने डरले भोक तिर्खा भुलेका उनीहरूको एउटै उद्देश्य थियो वैदेशिक रोजगारीका लागि राहदानी बनाउनू। तर, भीड सरेन। बिहीबार दिनभर सेवाग्राहीले घाम छले तर, काम बनेन। दैनिक ५ हजार सेवाग्राही पुग्ने विभागको सर्भर डाउन हुँदा सेवाग्राही मर्कामा परे। विभागले बिहीबार सूचना निकाल्दै भन्यो, राहदानी विभागका लागि खोलिएको आज मिति २०७८ चैत १० गतेको बुकिङ फुल भएको छ। बुकिङ २०७८ चैत १३ बाट हरेक दिन अपराह्न साढे ४ बजेपछि मात्र खोलिने व्यहोरा अनुरोध छ। राहदानी बनाउन अहिले अग्रिम बुकिङ गर्नुपर्छ। तर, सर्भरले थाम्दैन। सर्भरको क्षमता कम हुँदा नयाँ युगमा राहदानी प्रवेश गरेको बताए पनि नागरिकको सास्ती कम छैन। म राति ३ बजे नै आएर लाइनमा बसेँ, बिहीबार बिहान १०ः५६ बजे कार्यालय परिसरमा भेटिएका बाग्लुङका २७ वर्षीय समिपराज आचार्यले भने, डेढ महिना पहिले नै बुक गरेर आएँ। अहिले त सर्भर चलेको छैन भन्छन्। के गर्ने ? त्यहीँ भीडमा भेटिए कञ्चनपुरका गोविन्द जोशी। कोरिया पढ्न जाने तयारीमा रहेका उनी भन्छन्, पढ्न जाने मौका मिल्छ भन्ने आस छ। नभए पेट पाल्न विदेश जानुको विकल्प छैन। तर, यसरी राहदानी बनाउन आउँदा पनि काम सहज छैन। सरकारले लाइन घटाउन ईपासपोर्ट बनाउन थाले पनि सर्भरलगायतका प्राविधिक कुरालाई व्यवस्थित बनाउन नसक्दा दुःख पाएको जोशी बताउँछन्। लाइनको झन्झटको विकल्पमा अनलाइनबाट सेवा दिने भनियो। तर, यसलाई सरकारले व्यवस्थित गर्न नसक्दा हामीले दुःख पायौं, उनले भने। सर्भर डाउन हुँदा सेवाग्राही मात्रै होइनन् कर्मचारी पनि हैरान छन्। सेवाग्राहीलाई सम्झाउन सक्ने क्षमता उनीहरूमा देखिएन। सप्तरीबाट आएका देवकृष्ण यादव ११ः३० बजे विभाग पुगे। तर, अलमलमा थिए। पासपोर्टको फारम कहाँ रुजु गराउने ? राजस्व कहाँ तिर्ने ? भीडमा भएकाहरूलाई सोधे। तर, उनले सही जवाफ पाउन सकेनन्। कर्मचारी पनि नसुने झै देखिए। भद्रगोल लाइन र भीड मिलाउन नसकेर सुरक्षाका लागि खटिएका प्रहरी पनि हैरान थिए। धेरैको एउटै गुनासो थियो, अनलाइनले झन् लाइन बढायो। अनलाइनलाई व्यवस्थित गर्न नसक्दा भएको सर्भर डाउनले गर्दा राहदानी बनाउने, रिन्यू गर्ने र अन्य राहदानीसँग सम्बन्धित काम गर्नेले सास्ती भोगिरहेका छन्। केहीले धाउँदाधाउँदा मात्रै काम भएको बताए। त्यो भीडमा काम भएका केही सेवाग्राही पनि भेटिन्थे। ताप्लेजुङका पूर्ण थेबे त्यहाँ खुसी देखिने सेवाग्राहीमा पर्थे। तीन दिनको लगातार लाइन लाग्दा बल्ल उनले राहदानी पाएका थिए। भित्रदेखि बाहिरसम्म धेरै मान्छे छन्। दुःखको त कुरै छोड्नुस्। हातमा पासपोर्र्ट आएपछि त्यो दुःख सम्झिन मन लागेको छैन, उनले भने। रुजु गर्न र राजस्व बुझाउन पनि लाइन नै बस्नुपर्छ। फोटो खिच्न र राहदानी लिन पनि लाइन नबसी काम हुँदैन। एक दिनमा काम भएन भने अर्को दिन फेरि आएर लाइन लाग्नुपर्छ। डोरनाथ अर्याल महानिर्देशक, राहदानी विभाग विदेशमा अध्ययन गर्न जाने विद्यार्थीहरू राहदानी लिन आएका छन्। सन् २०१३ देखि २०१६ सम्म अत्याधिक संख्यामा यन्त्रवाचक (एमआरपी) राहदानी जारी भएको थियो। त्यसको नवीकरण गर्ने समय आएको छ। हालै कोरिया, जापानलगायत मुलुकहरूमा रोजगारी खुलेका कारणले निकै भीड बढेको हो। सर्भर डाउन भएर पनि समस्या थपिएको छ। विभागमा कर्मचारी अभाव छ। स्थायी कर्मचारीहरूको दरबन्दी खाली छ। लोकसेवाबाट पदपूर्ति हुन सकेको छैन। हाम्रो कार्यालयमा १ सय बढी कर्मचारीको दरबन्दी छ। तर, अहिले ८० जना मात्रै छन्। उता जिल्ला प्रशासन कार्यालयहरूमा पनि दरबन्दी अनुसारको कर्मचारी छैनन्। दिनहुँ राहदानी लिन पाँच हजार बढी सेवाग्राही आउँछन्। हाम्रो क्षमता भनेको एक हजारदेखि १२ सयसम्म हो। हामी २ हजार ७ सम्मलाई राहदानी दिन बुकिङ खुला गर्छौं। सबै जिल्लामा सेवा नपुगेका कारणले हामी रातदिन खटेर सेवा दिइरहेका छौं। सर्भरलाई अपग्रेड गर्दा समस्या आएको हो। थोरै संख्यामा राहदानी जारी गर्दा समस्या देखिएको थिएन। मलेसियाबाट प्राविधिक टोली आएर सर्भरको क्षमता बढाउने काम भइरहेको छ। हामीले एकदिनमा ६ हजार २ सय ६० राहदानी पनि उत्पादन गरेका छौं। विभागले पहिला ७ सयदेखि ९ सयसम्म यन्त्रवाचक राहदानी जारी गरेको थियो। विभागको जनशक्ति र यन्त्रको अधिकतम प्रयोग गरेर उच्च सेवा दिइरहेका छौं। भर्खरै काठमाडौं, ललितपुर, भक्तपुर र काभ्रेका जिल्ला प्रशासन कार्यालयसँग बैठक बसेको छु। राहदानी उत्पादन र वितरणका लागि पहिले जस्तो धेरै समय लाग्दैन। यन्त्रवाचक राहदानी बनाउन एक महिनादेखि करिब २ महिनासम्म समय लाग्थ्यो। अहिले एकदेखि दुई सातासम्ममा जिल्लास्तरमा राहदानी वितरण गर्दै आएका छौं। त्यसमा पनि उपत्यकामा सातामा दुई पटक विभागले राहदानी वितरण गर्न पठाइरहेको छ। हाल ६४ जिल्लाबाट विद्युतीय राहदानी वितरण भइरहेको छ। जनसंख्याको हिसाबले हामी ९० प्रतिशत जनसंख्यामा सेवाको पहुँच पुर्याइसकेका छौं। विदेशस्थित ३९ वटा नियोगमध्ये १५ वटा नियोगबाट राहदानी वितरण भइरहेको छ। मंसिर १ गतेदेखि चैत ९ गतेसम्म कुल १ लाख ३५ हजार ४ सय १ वटा विद्युतीय राहदानी जारी भएको छ। यो सोचेभन्दा ठूलो संख्या हो। पहिले मासिक ३५ देखि ४० हजारको संख्यामा राहदानी जारी हुन्थ्यो। अहिले त्यसको दोब्बर भएको छ। एकै महिनामा ७८ हजारसम्म राहदानी जारी गरेका छौं।"
सम्भव छ क्षयरोगमुक्त नेपाल,"गएका दुई वर्ष विश्वलाई कोरोना भाइरसले अत्यायो। सबैभन्दा धेरै मानिसको मृत्युको कारण यही रोग बन्यो। धेरैले वास्तै नगरेको अर्काे एउटा रोगले त्यसपछिको ठूलो संख्यामा ज्यान लिएको छ। त्यो हो क्षयरोग। सामान्य बेलामा पनि विश्वमै बढी मृत्युदर गराउने रोगमध्ये क्षयरोग १३औं नम्बरमा पर्छ। नेपालीको मृत्युको १० प्रमुख कारणमा क्षयरोग सातौं हो। नेपालमा औसत वार्षिक १६ हजार जनाले क्षयरोगबाट मृत्युवरण गर्छन्। दिनमा हिसाब गर्ने हो भने ४४ जनाको मृत्युको कारण क्षयरोग हो। दुई साताभन्दा बढी समयसम्म खोकी लागिरह्यो। साँझपख ज्वरो आयो। तौल घट्दै गयो। खकारमा रगत देखा पर्यो भने त्यो क्षयरोग हो भनेर जान्नुपर्ने चिकित्सक बताउँछन्। सुरुमै उपचार थाले निको भइहाल्छ। तर लापरबाही गरे कठिन हुन्छ। अहिलेसम्म जे जति मृत्यु र उपचार नभएको छ, त्यसको कारण बेलामा उपचार नहुनु हो। क्षयरोगको उपचार असम्भव छैन। सजिलै छ। तर हेलचक्र्याइँका कारण यो रोग मृत्युको एक प्रमुख कारण बनिरहेको छ। सरकारले क्षयरोगीको निःशुल्क उपचारको प्रबन्ध मिलाएको छ। मुलुकलाई क्षयरोग मुक्त गर्ने भन्ने लक्ष्य नै छ। त्यसका लागि निर्देशिका पनि बनेको छ। २०७८ सालमै बनेको निर्देशिकामा क्षयरोगका बिरामीको उपचार वा रेफर गर्नु परे पनि निःशुल्क गर्ने व्यवस्था छ। बिरामीले कुनै पनि जाँच तथा उपचारको शुल्क तिर्नुपरे बिलको आधारमा स्थानीय तहले शोधभर्ना दिने व्यवस्था मिलाउने पनि भनिएको छ। तर, धेरैजना भने उपचारको घेराभन्दा बाहिर परिरहेका छन्। क्षयरोगको जोखिम समूहमा ज्येष्ठ नागरिक, बालबालिका, स्वास्थ्यकर्मी, एचआईभी संक्रमित, मधुमेह भएका व्यक्ति, गर्भवती महिला, कैदी तथा बन्दी, अंग प्रत्यारोपण गरेका व्यक्तिलगायत छन्। बिरामी आफैंले वास्तै नगर्ने, स्वास्थ्यकर्मीले जाँगर नचलाउने र पालिकाका जनप्रतिनिधिले प्राथमिकता नदिने हो भने क्षयरोगमुक्त नेपालको लक्ष्य सम्भव हुन सक्दैन। तसर्थ अभियान र कार्यक्रम ल्याएर हुँदैन। त्यसलाई कार्यान्वयन पनि दृढतापूर्वक गरिनुपर्छ। क्षयरोग निमिट्यान्न पार्ने नेपाल सरकारको लक्ष्य आर्थिक वर्ष २०९१०९२ सम्म भेट्ने भनिएको छ। क्षयरोग नेपालमा कसैलाई नहुने दीर्घकालीन लक्ष्य भेट्न अभियान पनि चलाइएको छ। त्यो भनेको प्रति १० लाख नेपालमा एक जनाभन्दा कम क्षयरोगका बिरामी भएको अवस्था बनाउने हो। अहिले भने प्रतिलाख २ सय ४५ जनामा क्षयरोग छ। क्षयरोग मुक्ति अभियानको लक्ष्य भेट्न निजी र गैरसरकारी संस्थाहरूसँग सहकार्य गर्ने सरकारी कार्यक्रम छ। यसमा सबैभन्दा धेरै भूमिका स्थानीय तहले खेल्न सक्छन्। स्थानीय तहलाई सुविधा सम्पन्न बनाउने काम भने भएको छैन। विश्व स्वास्थ्य संगठन (डब्लूएचओ)ले यस वर्ष क्षयरोग अन्त्य गर्न तय गरेको लगानी बढाऔं, जीवन बचाऔं नारामा झै लगानी बढाइएको छैन। स्थानीय तहका पदाधिकारी, स्वास्थ्यकर्मी, स्वयंसेवक, शैक्षिक संस्था, सामाजिक संघसंस्था, सरकारी, निजी तथा गैरसरकारी संघसंस्थाहरू समेतलाई अभियानप्रति जिम्मेवार बनाउने भनिएको छ। त्यसका लागि लगानी छैन। प्रत्येक स्थानीय तहमा रोग निदानका लागि मेडिकल ल्याब टेक्निसियन राख्ने भन्ने छ। तर, स्थानीय तहहरूमा न त्यस्ता ल्याब छन् न त प्राविधिक नै। थुप्रै तहमा अस्पताल त परै जाओस्, प्राथमिक स्वास्थ्य केन्द्रकै पनि अभाव छ। यसअघि पनि नेपालमा स्वास्थ्यकर्मीको प्रत्यक्ष निगरानीमा ओखती खुवाउने अभियानै चलेको थियो। त्यसबाट पनि क्षयरोग निमिट्यान्न भएन। फेरि त्यस्तै कार्यक्रम नमुनाका रूपमा पालिकाहरूमा सुरु भइसकेको छ। सबै पालिकामा यो अभियान जाँदैछ। फेरि पनि बिरामी आफैंले वास्तै नगर्ने, स्वास्थ्यकर्मीले जाँगर नचलाउने र पालिकाका जनप्रतिनिधिले प्राथमिकता नदिने हो भने क्षयरोगमुक्त नेपालको लक्ष्य सम्भव हुन सक्दैन। तसर्थ अभियान र कार्यक्रम ल्याएर हुँदैन। त्यसलाई कार्यान्वयन पनि दृढतापूर्वक गरिनुपर्छ।"
"लेखा सभापति, प्रतिपक्षीको होइन र ?","काठमाडौं : प्रतिनिधिसभाको सार्वजनिक लेखा समिति सभापति पद प्रतिपक्षीले लिने संसदीय परम्परा छ। तर, सरकार परिवर्तन भएको महिनौंसम्म पनि सतापक्षका भरतकुमार शाह समिति सभापति छन्। प्रतिपक्षी एमालेले यो विषय उठाउँदै आए पनि नेतृत्व फेरिएको छैन। कांग्रेसकै पालादेखि लेखा समिति सत्तापक्षले नछोड्ने परिपाटी बसेको सांसदहरू बताउँछन्। एमालेका प्रमुख सचेतक विशाल भट्टराई प्रतिपक्षलाई छोड्नुपर्नेमा समितिमा सत्तापक्षले निरंकुश शैली देखाएको बताउँछन्। हामीले पटकपटक समितिमा कुरा उठाउँदै आएका छौं। सभामुखसँगको भेटमा सत्तापक्षले स्वभाविक रूपमा छोड्नुपर्नेमा जिम्मेवारी दिन नचाहेको नेता भट्टराईको भनाइ छ। उनी भन्छन्, यो निरंकुश शैली हो। खर्च प्रणालीमाथि प्रश्न उठ्छ। भण्डाफोर हुन्छ। लोकतान्त्रिक विरोधि गतिविधि गर्दै आएको उनको आरोप छ। कांग्रेस सांसद राजेन्द्र केसी भने संसद् नचलेकै कारण समिति छोड्न नपाएको बताउँछन्। उनी भन्छन्, छोड्न तयार छौं तर हाउस चलेको छैन। निर्वाचन गर्नुपर्छ। विगतमा पनि सत्तापक्षले नै समिति सभापति नछोडेको केसी स्वीकार्छन्। सांसद हृदयेश त्रिपाठीले विश्वव्यापी प्रचलनको गलत अभ्यास हुँदै आएको बताए। प्रतिपक्षले यसको नेतृत्व गर्नुपर्छ सत्ता पक्षले ठाउँ खाली गरेमा बैठक बसेर अर्को नेतृत्वका लागि निर्वाचन प्रक्रियामा जाने हो, उनले भने। उनका अनुसार सभापतिले नेतृत्व नछोडेकै कराण अर्को चयन प्रक्रियालाई बाटो खुलेको छैन। विगतमा पनि सत्तापक्ष नै समिति नछोडेको उनको भनाइ छ। माओवादी सांसद धर्मशिला चापागाईं राजनीतिक समझदारी नभएकै कारण सत्तापक्षले समिति नछोडेको बताइन्। उनले भनिन्, नयाँ ढंगले सहमति हुने कुरा थियो। विगतका अभ्यास पनि यस्तै छन्। अन्य समितिमा हेरफेर गर्न नमानेकै कारण उक्त समिति सत्तापक्षले छोड्न नचाहेको उनको आशय छ। लेखा समितिको क्षेत्राधिकारभित्र दुईवटा कुरा छ। एउटा सार्वजनिक लेखा र अर्को महालेखाको प्रतिवेदन। सत्तापक्ष सभापति हुँदा यी काम व्यवस्थित ढंगले हँुदैन भनेर सरकार परिवर्तनपछि यो पद प्रतिपक्षलाई दिनुपर्ने मान्यता छ। राज्यकोषको खर्च संसद्ले चाहेबमोजिम होस् भनी त्यसको सुनिश्चितता गर्नु र सरकारी कोषको प्रभावकारी र मितव्ययितापूर्वक खर्च भए नभएको जाँच पड्ताल गर्नु सार्वजनिक लेखा समितिको प्रमुख कार्य हो। पूर्वसभामुख सुवास नेम्बाङ भने सत्तापक्षले सार्वजनिक लेखा समिति छाड्न संसद् अवरोध भन्नु बहाना मात्र भएको बताउँछन्। यो विषय सहज छ। आवाज पनि उठेकै छ। यो समिति प्रतिपक्षले नै पाउनुपर्छ। संसद् अवरुद्धले छेक्दैन, उनले भने। अर्का पूर्वसभामुख तारानाथ रानाभाट पनि लेखा समिति सभापति विपक्षीलाई दिने अन्तर्राष्ट्रिय प्रचलनमा भएसँगै नेपालमा पनि प्रारम्भिक अभ्यास रहेको बताउँछन्। सुरुआतमा गर्दै आएको अभ्यास बीचमा कसरी टुुट्यो यो विषयमा आफू पनि जानकार नभएको बताए। नियम, कानुन संविधानले कसरी टुट्यो म जान्दिनँ। सत्ताधारीका लागि यो एउटा नम्स मात्र हो। अर्थात् विपक्षलाई यसको सभापति दिएर हरहिसाब तिखो आँखाले हेर्नुपर्छ भन्ने मान्यता हो, उनले भने। विश्व इतिहासलाई हेर्ने हो भने सार्वजनिक लेखा समितिको गठन बेलायतको संसद्मा सन् १८६१ मा भएको थियो। नेपाल अधिराज्यको संविधान, २०४७ को धारा ६४ मा सार्वजनिक लेखा समितिको संवैधानिक व्यवस्था नै गरिएको थियो। बेलायतको परम्परालाई अनुसरण गर्दै २०४८ देखि समितिको सभापति विपक्षी दललाई दिने गरिएको थियो। तर, २०६६ देखि यो परम्परा निरन्तरता पाएको छैन। संविधानसभाको दोस्रो काल कांग्रेसका रामकृष्ण यादव र माओवादीका केन्द्रका जनार्दन शर्माले पनि सरकार परिवर्तनपछि समिति नछोडेको इतिहास छ। सार्वजनिक लेखा समितिका समिति सचिव रोजनाथ पाण्डेका अनुसार समिति अन्य समितिभन्दा फरक छ। यसमा विधेयक आउँदैन। महालेखाको वार्षिक प्रतिवेदनमाथि दफावार छलफल भई त्यसलाई किनारा लगाउने र समितिले व्यवस्थापन गर्ने गर्छ। देशमा हुने सक्ने अनियमितताका घटना छन् भने पत्रपत्रिका, निवेदन उजुरीका आधारमा समितिले आफ्नो विषयहरू बनाउने गर्छ। स्थलगत अवलोकन, छलफल गरी समबन्धित व्यक्तिलाई सुनवाइ गर्छ। उक्त समितिले ४ वर्षदेखि निरन्तर विभिन्न समसामयिक अनियमितताका विषयमा सुधार्न निर्देशन दिएको बताए। ९ वटा उपसमिति बनाएर निरन्तर बेरुजुमाथि छलफल गर्दै आएको बताउँदै उनले ४ सय पृष्ठका ३ वटा प्रतिवेदन संसद्मा पेस भएको जनाए। संसद् पुनस्र्थापना भएपछि बैठक भने नियमित हुन नसकेको उनको भनाइ छ।"
"एनआरएनए : जोडिन खुल्यो, स्वार्थले फुट्यो","काठमाडौं : गैरआवासीय नेपाली संघ (एनआरएनए)को आदर्श छ नेपालीका लागि नेपाली। त्यहीअनुरूप विश्वका विभिन्न मुलुक पुगेका नेपाली यो संस्थामा जोडिएका छन्। यसको सञ्जाल ८४ देशमा फैलिएको छ। १ लाखभन्दा बढी पञ्जीकृत सदस्य छन्। तर, यति गरिमामय संस्था यसका अगुवाहरूको स्वार्थका कारण भताभुंग अवस्थामा पुगेको छ। पूर्वअध्यक्ष शेष घलेले विनोद कुँवरलाई अध्यक्ष बनाएर नयाँ नेतृत्व घोषणा गरेका छन्। संस्थाको मूलधार पक्षले तीन अध्यक्ष बनेर सामूहिक नेतृत्वको तयारी गरेको छ। कुल आचार्य, डा बद्री केसी र रविना थापा हालै विधानविपरीत तीन अध्यक्ष बन्ने गरी सहमतिमा पुगेका हुन्। उनीहरू तीनै जनाले अध्यक्षमा दाबी गरेपछि चर्को विवाद देखिएको थियो। आचार्य घले पक्षबाट अध्यक्षका दाबेदार रहँदै आएका थिए। हाम्रै साथीभाइका कारण संस्था बदनाम बन्न पुग्यो, संघका अध्यक्ष कुमार पन्त भन्छन्, व्यक्तिगत इगोका कारण संस्थाको छवि बिग्रियो। अलि बढी राजनीतीकरण भएकाले समस्या आएको अध्यक्ष पन्तको भनाइ छ। तर, विवाद समाधान भइसकेको दाबी पन्त गर्छन्। शेष घलेले घोषणा गरेको भनिएको नयाँ नेतृत्वको कुनै अस्तित्व छैन, उनी भन्छन्, यो टुक्रिएको पनि होइन। चोइटिएको पनि होइन। उच्च अदालत पाटनको आदेशपछि चैत १० र ११ गतेको निर्वाचन रोकिएको संघको निर्वाचन समितिले सूचनामार्फत जनाएको छ। अदालतले यही चैत ७ गते अल्पकालीन अन्तरिम आदेश गरी निर्वाचसम्बन्धी सबै कामकारबाही नगर्न नगराउन भनेको थियो। परराष्ट्र मन्त्रालयको संयोजनमा यससम्बन्धी मुद्दा फिर्ता लिई १०औं महाधिवेशन गरिने अध्यक्ष पन्त बताउँछन्। एनआरएनए सन् २००३ मा स्थापना भएको हो। अहिलेसम्म ६ जनाले नेतृत्व गरिसकेका छन्। संस्थापक उपेन्द्र महतो तीन कार्यकाल सम्हाले। त्यसपछि देवमान हिराचन र जीवा लामिछाने अध्यक्ष भए। घलेले दुई कार्यकाल चलाए। भवन भट्ट पनि नेतृत्वमा पुगे। अहिले पन्तको नेतृत्व छ। संख्यात्मक र भौगोलिक रूपमा यसको विस्तार भएसँगै नेतृत्वले सम्हाल्न नसकेको विश्लेषक जुगल भुर्तेल बताउँछन्। यो संस्था उद्देश्य च्यूत हुनेतिर लाग्यो, विश्लेषक भुर्तेल भन्छन्, केही व्यक्तिमा अति महत्वाकांक्षा पलायो। संस्थालाई कर्पोरेट मोडेलमा चलाउन खोज्नाले पनि समस्या आएको भुर्तेल बताउँछन्। एकलौटी गर्ने चाहना थियो। नसकेको देखियो, भुर्तेल भन्छन्, गिभ एन्ड टेक नभई संस्था चल्दैन। यो कर्पोरेट नभएकाले त्यसरी चलाउन खोज्नुहुँदैन। एनआरएनएमा पहिलोपटक अनुहार पहिचान (फेस भेरिफिकेसन)मार्फत अनलाइनबाट मतदान गर्ने तयारी थियो। तर, प्रतिनिधि विवादका कारण निर्वाचन हुन सकेन। अमेरिका, बेलायत, अस्ट्रेलिया, जापानलगायत देशमा रहेका राष्ट्रिय समन्वय समिति (एनसीसी)ले प्रमुख संरक्षक घलेलाई निर्वाचनको म्यान्डेट दिएका थिए। प्रतिनिधि विवाद समाधान गरी संकट निराकरण गर्न भनिएको थियो। तर, त्यसको दुरुपयोग गरी संघलाई विभाजन गर्ने उद्देश्यले एकपक्षीय निर्वाचन गरिएको भन्दै समितिहरूले आपत्ति जनाएका छन्। वास्तविक प्रतिनिधि समावेश गरी स्वतन्त्र निर्वाचन र महाधिवेशन गराउन ती समितिले म्यान्डेट दिएका थिए। त्यति बेला संघमा देखिएको विवाद समाधानका लागि धेरैजसो राष्ट्रिय समन्वय समिति संस्थापन पक्षको विरोधमा थिए। तर, सहमति भएसँगै मूलधारमा आइसकेका छन्। घलेले विवादास्पद प्रतिनिधि छानबिन नगरेको एनआरएनए अमेरिकाका अध्यक्ष बुद्धि सुवेदीको भनाइ छ। वास्तविक प्रतिनिधिको नाम प्रकाशन नगरेको, एनआरएनए एनसीसीहरूले सिफारिस गरेका प्रतिनिधिको संलग्नता बेगरै निर्वाचन गरेको सुवेदी बताउँछन्। एनआरएनए महासचिव डा हेमराज शर्मा संस्थाको निर्वाचन प्रक्रियामा पावर, पैसा, पोलिटिक्स (थ्री पी)को प्रभाव परेको बताउँछन्। पावर, पैसा, पोलिटिक्स र सीमित व्यक्तिको चंगुलबाट निकालेर लाखौं गैरआवासीय नेपालीको साझा संगठन बनाउने अभियानमा अहिले ठेस लागेको छ, महासचिव डा शर्मा भन्छन्। एनआरएनएमा पहिलोपटक अनुहार पहिचान (फेस भेरिफिकेसन)मार्फत अनलाइनबाट मतदान गर्ने तयारी थियो। तर, प्रतिनिधि विवादका कारण निर्वाचन हुन सकेन। यसअघि भएको निर्वाचनमा पनि संस्थाको बदनाम भएको थियो। त्यस बेला अध्यक्ष पन्तसँग आचार्य प्रतिस्पर्धामा थिए। महासचिव शर्माका अनुसार निर्वाचनलाई निष्पक्ष बनाउन अनलाइन भोटिङको व्यवस्था गरिएको हो। तर, कार्यान्वयन गर्न नपाएकोमा दुःख लागेको शर्मा बताउँछन्। भन्छन्, प्रत्येक निर्वाचनमा हाम्रो घाँटीमा तरबार राखेर भनिन्छ कि मान नभए एनआरएनए फुटाउँछौं। अहिले घाँटीमा तरबार मात्र राखिएन, आधा घाँटी रेटियो। पेटमा छुरा रोपियो। एनआरएनएमा प्रतिनिधि दर्ता निःशुल्क, एमआईएस प्रणाली, स्मार्ट एनआरएनए, डिजिटल परिचयपत्र, विधान संशोधन, आर्थिक सुधारलगायत काम भएका छन्। संघभित्र संस्थागत पुनःसंरचनालाई प्राथमिकता दिइएको महासचिव दाबी गर्छन्। डा केसी, आचार्य र थापाले तीन अध्यक्ष रहने सहमति गरे पनि महाधिवेशनमा विधान पारित गराउन हिम्मत गर्नुपर्ने बताउँछन् अध्यक्ष पन्त। मतदान गर्न नपाए पनि प्रतिनिधिको सम्पूर्ण अधिकार भने अझै नखोसिएको महासचिव शर्माको भनाइ छ। बन्द कोठामा भएका सहमति स्वीकार गर्ने वा अस्वीकार गर्ने अधिकार अझै पनि प्रतिनिधिहरूको हातमा छ, शर्मा भन्छन्। शर्मा उपाध्यक्षका आकांक्षी हुन्। तर, विवादले उग्ररूप लिएसँगै हुलमूलभित्र जाने वा बाहिरबाटै सहयोग गर्ने भन्नेमा अलमलिएको उनको भनाइ छ। संघको रूपान्तरको अभियानलाई जीवन्त र पूर्णता दिनुको विकल्प नभएको उनी ठान्छन्। गैरआवासीय नेपाली संघ (एनआरएनए)मा तीन अध्यक्ष भई सामूहिक नेतृत्वमा जाने सहमतिपछि पत्रकार सम्मेलनमा डा बद्री केसी, कुल आचार्य र रबिना थापा। विश्लेषक भुर्तेल प्रतिनिधि विवाद विगतदेखिकै रोग भएको बताउँछन्। पहिला महाधिवेशन केही दिनअघि मात्रै विवाद रहन्थ्यो। तर, अहिले सुल्झिनै नसक्ने गरी देखापर्यो उनी भन्छन्, यो विकृति भयो, दुर्भाग्य भयो। एनआरएनएको सञ्जाल ८४ देशमा विस्तार भएको छ। १ लाखभन्दा बढी पञ्जीकृत सदस्य छन्। १०औं महाधिवेशनमा ३ हजार ६ सय प्रतिनिधि तोकिएको थियो। विवादबीच घलेले १ हजार प्रतिनिधि हटाउन प्रस्ताव गरेका थिए। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकाल एनआरएनएको लफडाले राम्रो सन्देश नजाने बताउँछन्। विभाजन हुनु, टुटफुट हुनु राम्रो होइन, उपाध्यक्ष ढकाल भन्छन्, एनआरएनए जुन उद्देश्यले गठन भएको थियो। अहिले त्योभन्दा फरक भएको छ। महासंघको भवनमा लामो समय एनआरएनए बसेको थियो। वरिष्ठ उपाध्यक्ष ढकाल भन्छन्, एनआरएनएमा विवाद आउँदा राम्रो सन्देश नजाने भएकाले संस्थागत हितलाई सिरोपर गर्दै सर्वस्वीकार्य नेतृत्व चयन हुनुपर्छ। विश्लेषक भुर्तेलका अनुसार संगठन कब्जा गर्न खोज्नुले समस्या आएको बताउँछन्। पार्टीगत हिसाबले टसल हुन थाल्यो, त्यसले एनआरएनएमा समस्या सिर्जना गर्यो, उनी भन्छन्। तर, कतिपय अवस्थामा दूतावासले गर्नुपर्ने, गर्न नसकेका काम पनि एनआरएनएले गरेको उनी सम्झन्छन्। विधानविपरीत तीन अध्यक्ष हुने सहमति भए पनि आगामी दिनमा सुधारको अभियान चाले खासै चिन्ताको विषय नभएको भुर्तेल बताउँछन्। अब तीन जना अध्यक्ष झगडा नगरी सुधारका लागि काम गर्नुपर्छ, उनी भन्छन्। २०२३ को अक्टुबरसम्म कार्यकाल नेतृत्व लिन्छु भन्नेहरू मिलेर संस्था चलाउन सके आगामी दिनमा विकृति निराकरण हुने उनी आशा व्यक्त गर्छन्। चोटिएर जान खोजेको पक्षलाई पनि समेटेर सबैलाई स्वीकार्य हुन नसक्ने गरी जानुपर्ने उनी तर्क गर्छन्। कुनै पनि व्यक्तिभन्दा संस्था ठूलो हो, उनी भन्छन्, अब कहिल्यै विवाद नआउने गरी प्रतिनिधि छनोट गर्नुपर्छ। पूर्वअध्यक्ष भवन भट्ट आफ्नो पालामा स्मार्ट एनआरएनए बनाउन सकेको भए अहिले समस्या नआउने बताउँछन्। फिल्डमा काम गर्न नसकेपछि गाली आउनु स्वाभाविक भएको पूर्वअध्यक्ष भट्टको भनाइ छ। काम गर्दै जाँदा कि पुरस्कार कि गाली आउनु स्वाभाविक नै हो, भट्ट भन्छन्। कतिपयले कुण्ठा पालेर बसेकाले पनि समस्या भएको भट्टको बुझाइ छ। स्मार्ट एनआरएनए बुझाउन सके आगामी दिनमा प्रभावकारी बन्ने उनी आशावादी छन्। राष्ट्र निर्माण, नेपालको हितमा फोकस हुँदै नयाँ ढंगले काम गर्नुपर्नेमा त्यसो हुन सकेन, उनी भन्छन्, नेतृत्वमा जान हामी बढी लालयित भयौं। नयाँ सोच, पद्धति र विचारका साथ एनआरएनए चलाउन उनी सुझाउँछन्। परिवर्तनको चरणमा यस्ता समस्या आउँछन्, उनी भन्छन्, कोरोनाले पनि कतिपय तनावमा छन्। समष्टीगत रूपमा एकताबद्ध भएर सबैलाई मान्य हुने गरी नेतृत्व छनोट हुने उनी विश्वास व्यक्त गर्छन्। सत्तारूढ दल कांग्रेसका प्रवक्ता डा प्रकाशशरण महत एनआरएनएमा यस्तो परिस्थिति आउनुमा नेतृत्व गरिसकेका व्यक्तिहरूको इगो नै प्रमुख ठान्छन्। पढेलेखेका, विदेशमा राम्रो देखेकाहरू नेपालमा उदाहरण बन्नुपर्ने, कामबाट प्रेरणा दिनुपर्नेमा त्यस्तो हुन सकेनन्, प्रवक्ता डा महत भन्छन्, आफू पक्षमा परिस्थिति निर्माण गर्न विधिविधान तोड्ने काम भयो। गत निर्वाचनदेखि नै परिणाम आफ्नो पक्षमा पार्न वैधानिकता सुनिश्चित नगरी आफ्नो अनुकूल परिणाम हेरियो। कमजोरी हटाएर पारदर्शी ढंगले अधिवेशन गर्नुपर्ने डा महत बताउँछन्। लोकतान्त्रिक र पारदर्शी भएर महाधिवेशनबाट एनआरएनए एकजुट हुनुपर्छ। फुट्नुहुँदैन, उनी भन्छन्, व्यक्तिगत इच्छा, आकांक्षा थाती राखेर भए पनि संस्थाको हितमा लाग्नुपर्छ। घलेले घोषणा गरे नयाँ नेतृत्व पूर्वअध्यक्ष घलेले एनआरएनएको नयाँ नेतृत्व घोषणा गरेका छन्। पूर्वअध्यक्षहरू घले र जीवा लामिछानेका कारण संघ फुटको स्थितिमा पुगेको गैरआवासीय नेपाली बताउँछन्। घलेले अध्यक्षका उम्मेदवार डा केसीलाई रोक्न सुरुदेखि चलखेल गरेको उनीहरूको भनाइ छ। घलेले दुई कार्यकाल संघको नेतृत्व गरेका थिए। उनले आफूपछि श्रीमती जमुना घलेलाई अध्यक्ष बनाउन चाहेका थिए। तर, पराजय भोग्नुपरेपछि उनले लामिछाने र डा केसीसँग इगो राखे। डा केसीलाई लामिछानेले समर्थन गरेका छन्। गैरआवासीय नेपाली संघ (एनआरएनए)का पूर्वअध्यक्ष शेष घलेको पक्षबाट घोषित नयाँ कार्यसमितिका पदाधिकारी तथा सदस्य शपथका क्रममा। संस्था बचाउन भन्दै तीन जनाको समूहले सामूहिक नेतृत्वमा जाने सहमति गरे पनि पूर्वअध्यक्ष घलेले नयाँ कार्यसमिति बनाएका हुन्। घलेले सुरुमा आचार्यलाई अघि सारेका थिए। पछि आचार्यले घलेको साथ छाडेका हुन्। घलेले आफू पक्षको कार्यसमितिले वैधानिकता पाउने दाबी गरेका छन्। उक्त टिमको उपाध्यक्षमा उमेश पुडासैनी, थर्क सेन, बाबुराम लामा, सुरेन्द्र सिग्देल र महिला उपाध्यक्षमा भोमा लिम्बु, महासचिवमा जानकी गुरुङ, सचिवमा जुनु गुरुङ, कोषाध्यक्षमा डिलाराम खरेल चयन भएका छन्। अस्ट्रेलियाका अरुण लम्साल विधानबमोजिम नै महाधिवेशन गरी नयाँ नेतृत्व चयन गरेको दाबी गर्छन्। घलेले संस्थामा विकृति भित्रिएकाले छुट्टै महाधिवेशन गर्नुपरेको बताउँदै आएका छन्। उच्च अदालत पाटनले अल्पकालीन अन्तरिम आदेश जारी गरेसँगै चैत १० र ११ गते त निर्वाचनसम्बन्धी सबै कामकारबाही नगर्नुनगराउनु भनेको थियो। आदेशसँगै एनआरएनएको निर्वाचन समितिले निर्वाचनका सबै काम रोकेको हो। सबैको अस्तित्व स्वीकार गर्र्दै अदालतमा गरिएको मुद्दा फिर्ता लिने शर्तमा एनआरएनएमा त्रिपक्षीय सहमति भएको थियो। अध्यक्षका आकांक्षी केसी, आचार्य र थापाबीच सहमति भई आगामी कार्यकालका लागि तीन अध्यक्ष बन्ने तय भएको छ। राष्ट्र निर्माण, नेपालको हितमा फोकस हुँदै नयाँ ढंगले काम गर्नुपर्नेमा त्यसो हुन सकेन। नेतृत्वमा जान हामी बढी लालयित भयौं। भवन भट्ट, पूर्वअध्यक्ष, एनआरएनए हाम्रै साथीभाइका कारण संस्था बदनाम बन्न पुग्यो। व्यक्तिगत इगोका कारण संस्थाको छवि बिग्रियो। कुमार पन्त,अध्यक्ष, एनआरएनए पावर, पैसा, पोलिटिक्स र सीमित व्यक्तिको चंगुलबाट निकालेर लाखौँ गैरआवासीय नेपालीको साझा संगठन बनाउने अभियानमा अहिले ठेस लागेको छ। डा हेमराज शर्मामहासचिव, एनआरएनए लोकतान्त्रिक र पारदर्शी भएर एनआरएनए एकजुट हुनुपर्छ। व्यक्तिगत इच्छा, आकांक्षा थाती राखेर भए पनि संस्थाको हितमा लाग्नुपर्छ। डा प्रकाशशरण महत, प्रवक्ता, कांग्रेस विभाजन हुनु, टुटफुट हुनु राम्रो होइन। एनआरएनए जुन उद्देश्यले गठन भएको थियो। अहिले त्योभन्दा फरक भएको छ। चन्द्रप्रसाद ढकालवरिष्ठ उपाध्यक्ष, नेपाल उद्योग वाणिज्य महासंघ संख्यात्मक र भौगोलिक रुपमा संस्थाको विस्तारसँगै नेतृत्वले सम्हाल्न नसकेको प्रस्ट देखिएको छ। उद्देश्यच्यूत हुनेतिर संस्था लाग्यो। केही व्यक्तिमा अति महत्कांक्षा पलायो। जुगल भुर्तेल, विश्लेषक"
"लेखा सभापति, प्रतिपक्षीको होइन र ?","काठमाडौं : प्रतिनिधिसभाको सार्वजनिक लेखा समिति सभापति पद प्रतिपक्षीले लिने संसदीय परम्परा छ। तर, सरकार परिवर्तन भएको महिनौंसम्म पनि सतापक्षका भरतकुमार शाह समिति सभापति छन्। प्रतिपक्षी एमालेले यो विषय उठाउँदै आए पनि नेतृत्व फेरिएको छैन। कांग्रेसकै पालादेखि लेखा समिति सत्तापक्षले नछोड्ने परिपाटी बसेको सांसदहरू बताउँछन्। एमालेका प्रमुख सचेतक विशाल भट्टराई प्रतिपक्षलाई छोड्नुपर्नेमा समितिमा सत्तापक्षले निरंकुश शैली देखाएको बताउँछन्। हामीले पटकपटक समितिमा कुरा उठाउँदै आएका छौं। सभामुखसँगको भेटमा सत्तापक्षले स्वभाविक रूपमा छोड्नुपर्नेमा जिम्मेवारी दिन नचाहेको नेता भट्टराईको भनाइ छ। उनी भन्छन्, यो निरंकुश शैली हो। खर्च प्रणालीमाथि प्रश्न उठ्छ। भण्डाफोर हुन्छ। लोकतान्त्रिक विरोधि गतिविधि गर्दै आएको उनको आरोप छ। कांग्रेस सांसद राजेन्द्र केसी भने संसद् नचलेकै कारण समिति छोड्न नपाएको बताउँछन्। उनी भन्छन्, छोड्न तयार छौं तर हाउस चलेको छैन। निर्वाचन गर्नुपर्छ। विगतमा पनि सत्तापक्षले नै समिति सभापति नछोडेको केसी स्वीकार्छन्। सांसद हृदयेश त्रिपाठीले विश्वव्यापी प्रचलनको गलत अभ्यास हुँदै आएको बताए। प्रतिपक्षले यसको नेतृत्व गर्नुपर्छ सत्ता पक्षले ठाउँ खाली गरेमा बैठक बसेर अर्को नेतृत्वका लागि निर्वाचन प्रक्रियामा जाने हो, उनले भने। उनका अनुसार सभापतिले नेतृत्व नछोडेकै कराण अर्को चयन प्रक्रियालाई बाटो खुलेको छैन। विगतमा पनि सत्तापक्ष नै समिति नछोडेको उनको भनाइ छ। माओवादी सांसद धर्मशिला चापागाईं राजनीतिक समझदारी नभएकै कारण सत्तापक्षले समिति नछोडेको बताइन्। उनले भनिन्, नयाँ ढंगले सहमति हुने कुरा थियो। विगतका अभ्यास पनि यस्तै छन्। अन्य समितिमा हेरफेर गर्न नमानेकै कारण उक्त समिति सत्तापक्षले छोड्न नचाहेको उनको आशय छ। लेखा समितिको क्षेत्राधिकारभित्र दुईवटा कुरा छ। एउटा सार्वजनिक लेखा र अर्को महालेखाको प्रतिवेदन। सत्तापक्ष सभापति हुँदा यी काम व्यवस्थित ढंगले हँुदैन भनेर सरकार परिवर्तनपछि यो पद प्रतिपक्षलाई दिनुपर्ने मान्यता छ। राज्यकोषको खर्च संसद्ले चाहेबमोजिम होस् भनी त्यसको सुनिश्चितता गर्नु र सरकारी कोषको प्रभावकारी र मितव्ययितापूर्वक खर्च भए नभएको जाँच पड्ताल गर्नु सार्वजनिक लेखा समितिको प्रमुख कार्य हो। पूर्वसभामुख सुवास नेम्बाङ भने सत्तापक्षले सार्वजनिक लेखा समिति छाड्न संसद् अवरोध भन्नु बहाना मात्र भएको बताउँछन्। यो विषय सहज छ। आवाज पनि उठेकै छ। यो समिति प्रतिपक्षले नै पाउनुपर्छ। संसद् अवरुद्धले छेक्दैन, उनले भने। अर्का पूर्वसभामुख तारानाथ रानाभाट पनि लेखा समिति सभापति विपक्षीलाई दिने अन्तर्राष्ट्रिय प्रचलनमा भएसँगै नेपालमा पनि प्रारम्भिक अभ्यास रहेको बताउँछन्। सुरुआतमा गर्दै आएको अभ्यास बीचमा कसरी टुुट्यो यो विषयमा आफू पनि जानकार नभएको बताए। नियम, कानुन संविधानले कसरी टुट्यो म जान्दिनँ। सत्ताधारीका लागि यो एउटा नम्स मात्र हो। अर्थात् विपक्षलाई यसको सभापति दिएर हरहिसाब तिखो आँखाले हेर्नुपर्छ भन्ने मान्यता हो, उनले भने। विश्व इतिहासलाई हेर्ने हो भने सार्वजनिक लेखा समितिको गठन बेलायतको संसद्मा सन् १८६१ मा भएको थियो। नेपाल अधिराज्यको संविधान, २०४७ को धारा ६४ मा सार्वजनिक लेखा समितिको संवैधानिक व्यवस्था नै गरिएको थियो। बेलायतको परम्परालाई अनुसरण गर्दै २०४८ देखि समितिको सभापति विपक्षी दललाई दिने गरिएको थियो। तर, २०६६ देखि यो परम्परा निरन्तरता पाएको छैन। संविधानसभाको दोस्रो काल कांग्रेसका रामकृष्ण यादव र माओवादीका केन्द्रका जनार्दन शर्माले पनि सरकार परिवर्तनपछि समिति नछोडेको इतिहास छ। सार्वजनिक लेखा समितिका समिति सचिव रोजनाथ पाण्डेका अनुसार समिति अन्य समितिभन्दा फरक छ। यसमा विधेयक आउँदैन। महालेखाको वार्षिक प्रतिवेदनमाथि दफावार छलफल भई त्यसलाई किनारा लगाउने र समितिले व्यवस्थापन गर्ने गर्छ। देशमा हुने सक्ने अनियमितताका घटना छन् भने पत्रपत्रिका, निवेदन उजुरीका आधारमा समितिले आफ्नो विषयहरू बनाउने गर्छ। स्थलगत अवलोकन, छलफल गरी समबन्धित व्यक्तिलाई सुनवाइ गर्छ। उक्त समितिले ४ वर्षदेखि निरन्तर विभिन्न समसामयिक अनियमितताका विषयमा सुधार्न निर्देशन दिएको बताए। ९ वटा उपसमिति बनाएर निरन्तर बेरुजुमाथि छलफल गर्दै आएको बताउँदै उनले ४ सय पृष्ठका ३ वटा प्रतिवेदन संसद्मा पेस भएको जनाए। संसद् पुनस्र्थापना भएपछि बैठक भने नियमित हुन नसकेको उनको भनाइ छ।"
सम्भव छ क्षयरोगमुक्त नेपाल,"गएका दुई वर्ष विश्वलाई कोरोना भाइरसले अत्यायो। सबैभन्दा धेरै मानिसको मृत्युको कारण यही रोग बन्यो। धेरैले वास्तै नगरेको अर्काे एउटा रोगले त्यसपछिको ठूलो संख्यामा ज्यान लिएको छ। त्यो हो क्षयरोग। सामान्य बेलामा पनि विश्वमै बढी मृत्युदर गराउने रोगमध्ये क्षयरोग १३औं नम्बरमा पर्छ। नेपालीको मृत्युको १० प्रमुख कारणमा क्षयरोग सातौं हो। नेपालमा औसत वार्षिक १६ हजार जनाले क्षयरोगबाट मृत्युवरण गर्छन्। दिनमा हिसाब गर्ने हो भने ४४ जनाको मृत्युको कारण क्षयरोग हो। दुई साताभन्दा बढी समयसम्म खोकी लागिरह्यो। साँझपख ज्वरो आयो। तौल घट्दै गयो। खकारमा रगत देखा पर्यो भने त्यो क्षयरोग हो भनेर जान्नुपर्ने चिकित्सक बताउँछन्। सुरुमै उपचार थाले निको भइहाल्छ। तर लापरबाही गरे कठिन हुन्छ। अहिलेसम्म जे जति मृत्यु र उपचार नभएको छ, त्यसको कारण बेलामा उपचार नहुनु हो। क्षयरोगको उपचार असम्भव छैन। सजिलै छ। तर हेलचक्र्याइँका कारण यो रोग मृत्युको एक प्रमुख कारण बनिरहेको छ। सरकारले क्षयरोगीको निःशुल्क उपचारको प्रबन्ध मिलाएको छ। मुलुकलाई क्षयरोग मुक्त गर्ने भन्ने लक्ष्य नै छ। त्यसका लागि निर्देशिका पनि बनेको छ। २०७८ सालमै बनेको निर्देशिकामा क्षयरोगका बिरामीको उपचार वा रेफर गर्नु परे पनि निःशुल्क गर्ने व्यवस्था छ। बिरामीले कुनै पनि जाँच तथा उपचारको शुल्क तिर्नुपरे बिलको आधारमा स्थानीय तहले शोधभर्ना दिने व्यवस्था मिलाउने पनि भनिएको छ। तर, धेरैजना भने उपचारको घेराभन्दा बाहिर परिरहेका छन्। क्षयरोगको जोखिम समूहमा ज्येष्ठ नागरिक, बालबालिका, स्वास्थ्यकर्मी, एचआईभी संक्रमित, मधुमेह भएका व्यक्ति, गर्भवती महिला, कैदी तथा बन्दी, अंग प्रत्यारोपण गरेका व्यक्तिलगायत छन्। बिरामी आफैंले वास्तै नगर्ने, स्वास्थ्यकर्मीले जाँगर नचलाउने र पालिकाका जनप्रतिनिधिले प्राथमिकता नदिने हो भने क्षयरोगमुक्त नेपालको लक्ष्य सम्भव हुन सक्दैन। तसर्थ अभियान र कार्यक्रम ल्याएर हुँदैन। त्यसलाई कार्यान्वयन पनि दृढतापूर्वक गरिनुपर्छ। क्षयरोग निमिट्यान्न पार्ने नेपाल सरकारको लक्ष्य आर्थिक वर्ष २०९१०९२ सम्म भेट्ने भनिएको छ। क्षयरोग नेपालमा कसैलाई नहुने दीर्घकालीन लक्ष्य भेट्न अभियान पनि चलाइएको छ। त्यो भनेको प्रति १० लाख नेपालमा एक जनाभन्दा कम क्षयरोगका बिरामी भएको अवस्था बनाउने हो। अहिले भने प्रतिलाख २ सय ४५ जनामा क्षयरोग छ। क्षयरोग मुक्ति अभियानको लक्ष्य भेट्न निजी र गैरसरकारी संस्थाहरूसँग सहकार्य गर्ने सरकारी कार्यक्रम छ। यसमा सबैभन्दा धेरै भूमिका स्थानीय तहले खेल्न सक्छन्। स्थानीय तहलाई सुविधा सम्पन्न बनाउने काम भने भएको छैन। विश्व स्वास्थ्य संगठन (डब्लूएचओ)ले यस वर्ष क्षयरोग अन्त्य गर्न तय गरेको लगानी बढाऔं, जीवन बचाऔं नारामा झै लगानी बढाइएको छैन। स्थानीय तहका पदाधिकारी, स्वास्थ्यकर्मी, स्वयंसेवक, शैक्षिक संस्था, सामाजिक संघसंस्था, सरकारी, निजी तथा गैरसरकारी संघसंस्थाहरू समेतलाई अभियानप्रति जिम्मेवार बनाउने भनिएको छ। त्यसका लागि लगानी छैन। प्रत्येक स्थानीय तहमा रोग निदानका लागि मेडिकल ल्याब टेक्निसियन राख्ने भन्ने छ। तर, स्थानीय तहहरूमा न त्यस्ता ल्याब छन् न त प्राविधिक नै। थुप्रै तहमा अस्पताल त परै जाओस्, प्राथमिक स्वास्थ्य केन्द्रकै पनि अभाव छ। यसअघि पनि नेपालमा स्वास्थ्यकर्मीको प्रत्यक्ष निगरानीमा ओखती खुवाउने अभियानै चलेको थियो। त्यसबाट पनि क्षयरोग निमिट्यान्न भएन। फेरि त्यस्तै कार्यक्रम नमुनाका रूपमा पालिकाहरूमा सुरु भइसकेको छ। सबै पालिकामा यो अभियान जाँदैछ। फेरि पनि बिरामी आफैंले वास्तै नगर्ने, स्वास्थ्यकर्मीले जाँगर नचलाउने र पालिकाका जनप्रतिनिधिले प्राथमिकता नदिने हो भने क्षयरोगमुक्त नेपालको लक्ष्य सम्भव हुन सक्दैन। तसर्थ अभियान र कार्यक्रम ल्याएर हुँदैन। त्यसलाई कार्यान्वयन पनि दृढतापूर्वक गरिनुपर्छ।"
पासपोर्ट लिने भीड थेगिनसक्नु,"काठमाडौं : गर्मी बढ्दै छ। तर, राहदानी विभाग अगाडिको भीड घट्दैन। कोही उँग्दै बसेका छन्। कोही पसिना पुछ्दै। रातिदेखि लागेको लाइन मिच्चिने डरले भोक तिर्खा भुलेका उनीहरूको एउटै उद्देश्य थियो वैदेशिक रोजगारीका लागि राहदानी बनाउनू। तर, भीड सरेन। बिहीबार दिनभर सेवाग्राहीले घाम छले तर, काम बनेन। दैनिक ५ हजार सेवाग्राही पुग्ने विभागको सर्भर डाउन हुँदा सेवाग्राही मर्कामा परे। विभागले बिहीबार सूचना निकाल्दै भन्यो, राहदानी विभागका लागि खोलिएको आज मिति २०७८ चैत १० गतेको बुकिङ फुल भएको छ। बुकिङ २०७८ चैत १३ बाट हरेक दिन अपराह्न साढे ४ बजेपछि मात्र खोलिने व्यहोरा अनुरोध छ। राहदानी बनाउन अहिले अग्रिम बुकिङ गर्नुपर्छ। तर, सर्भरले थाम्दैन। सर्भरको क्षमता कम हुँदा नयाँ युगमा राहदानी प्रवेश गरेको बताए पनि नागरिकको सास्ती कम छैन। म राति ३ बजे नै आएर लाइनमा बसेँ, बिहीबार बिहान १०ः५६ बजे कार्यालय परिसरमा भेटिएका बाग्लुङका २७ वर्षीय समिपराज आचार्यले भने, डेढ महिना पहिले नै बुक गरेर आएँ। अहिले त सर्भर चलेको छैन भन्छन्। के गर्ने ? त्यहीँ भीडमा भेटिए कञ्चनपुरका गोविन्द जोशी। कोरिया पढ्न जाने तयारीमा रहेका उनी भन्छन्, पढ्न जाने मौका मिल्छ भन्ने आस छ। नभए पेट पाल्न विदेश जानुको विकल्प छैन। तर, यसरी राहदानी बनाउन आउँदा पनि काम सहज छैन। सरकारले लाइन घटाउन ईपासपोर्ट बनाउन थाले पनि सर्भरलगायतका प्राविधिक कुरालाई व्यवस्थित बनाउन नसक्दा दुःख पाएको जोशी बताउँछन्। लाइनको झन्झटको विकल्पमा अनलाइनबाट सेवा दिने भनियो। तर, यसलाई सरकारले व्यवस्थित गर्न नसक्दा हामीले दुःख पायौं, उनले भने। सर्भर डाउन हुँदा सेवाग्राही मात्रै होइनन् कर्मचारी पनि हैरान छन्। सेवाग्राहीलाई सम्झाउन सक्ने क्षमता उनीहरूमा देखिएन। सप्तरीबाट आएका देवकृष्ण यादव ११ः३० बजे विभाग पुगे। तर, अलमलमा थिए। पासपोर्टको फारम कहाँ रुजु गराउने ? राजस्व कहाँ तिर्ने ? भीडमा भएकाहरूलाई सोधे। तर, उनले सही जवाफ पाउन सकेनन्। कर्मचारी पनि नसुने झै देखिए। भद्रगोल लाइन र भीड मिलाउन नसकेर सुरक्षाका लागि खटिएका प्रहरी पनि हैरान थिए। धेरैको एउटै गुनासो थियो, अनलाइनले झन् लाइन बढायो। अनलाइनलाई व्यवस्थित गर्न नसक्दा भएको सर्भर डाउनले गर्दा राहदानी बनाउने, रिन्यू गर्ने र अन्य राहदानीसँग सम्बन्धित काम गर्नेले सास्ती भोगिरहेका छन्। केहीले धाउँदाधाउँदा मात्रै काम भएको बताए। त्यो भीडमा काम भएका केही सेवाग्राही पनि भेटिन्थे। ताप्लेजुङका पूर्ण थेबे त्यहाँ खुसी देखिने सेवाग्राहीमा पर्थे। तीन दिनको लगातार लाइन लाग्दा बल्ल उनले राहदानी पाएका थिए। भित्रदेखि बाहिरसम्म धेरै मान्छे छन्। दुःखको त कुरै छोड्नुस्। हातमा पासपोर्र्ट आएपछि त्यो दुःख सम्झिन मन लागेको छैन, उनले भने। रुजु गर्न र राजस्व बुझाउन पनि लाइन नै बस्नुपर्छ। फोटो खिच्न र राहदानी लिन पनि लाइन नबसी काम हुँदैन। एक दिनमा काम भएन भने अर्को दिन फेरि आएर लाइन लाग्नुपर्छ। डोरनाथ अर्याल महानिर्देशक, राहदानी विभाग विदेशमा अध्ययन गर्न जाने विद्यार्थीहरू राहदानी लिन आएका छन्। सन् २०१३ देखि २०१६ सम्म अत्याधिक संख्यामा यन्त्रवाचक (एमआरपी) राहदानी जारी भएको थियो। त्यसको नवीकरण गर्ने समय आएको छ। हालै कोरिया, जापानलगायत मुलुकहरूमा रोजगारी खुलेका कारणले निकै भीड बढेको हो। सर्भर डाउन भएर पनि समस्या थपिएको छ। विभागमा कर्मचारी अभाव छ। स्थायी कर्मचारीहरूको दरबन्दी खाली छ। लोकसेवाबाट पदपूर्ति हुन सकेको छैन। हाम्रो कार्यालयमा १ सय बढी कर्मचारीको दरबन्दी छ। तर, अहिले ८० जना मात्रै छन्। उता जिल्ला प्रशासन कार्यालयहरूमा पनि दरबन्दी अनुसारको कर्मचारी छैनन्। दिनहुँ राहदानी लिन पाँच हजार बढी सेवाग्राही आउँछन्। हाम्रो क्षमता भनेको एक हजारदेखि १२ सयसम्म हो। हामी २ हजार ७ सम्मलाई राहदानी दिन बुकिङ खुला गर्छौं। सबै जिल्लामा सेवा नपुगेका कारणले हामी रातदिन खटेर सेवा दिइरहेका छौं। सर्भरलाई अपग्रेड गर्दा समस्या आएको हो। थोरै संख्यामा राहदानी जारी गर्दा समस्या देखिएको थिएन। मलेसियाबाट प्राविधिक टोली आएर सर्भरको क्षमता बढाउने काम भइरहेको छ। हामीले एकदिनमा ६ हजार २ सय ६० राहदानी पनि उत्पादन गरेका छौं। विभागले पहिला ७ सयदेखि ९ सयसम्म यन्त्रवाचक राहदानी जारी गरेको थियो। विभागको जनशक्ति र यन्त्रको अधिकतम प्रयोग गरेर उच्च सेवा दिइरहेका छौं। भर्खरै काठमाडौं, ललितपुर, भक्तपुर र काभ्रेका जिल्ला प्रशासन कार्यालयसँग बैठक बसेको छु। राहदानी उत्पादन र वितरणका लागि पहिले जस्तो धेरै समय लाग्दैन। यन्त्रवाचक राहदानी बनाउन एक महिनादेखि करिब २ महिनासम्म समय लाग्थ्यो। अहिले एकदेखि दुई सातासम्ममा जिल्लास्तरमा राहदानी वितरण गर्दै आएका छौं। त्यसमा पनि उपत्यकामा सातामा दुई पटक विभागले राहदानी वितरण गर्न पठाइरहेको छ। हाल ६४ जिल्लाबाट विद्युतीय राहदानी वितरण भइरहेको छ। जनसंख्याको हिसाबले हामी ९० प्रतिशत जनसंख्यामा सेवाको पहुँच पुर्याइसकेका छौं। विदेशस्थित ३९ वटा नियोगमध्ये १५ वटा नियोगबाट राहदानी वितरण भइरहेको छ। मंसिर १ गतेदेखि चैत ९ गतेसम्म कुल १ लाख ३५ हजार ४ सय १ वटा विद्युतीय राहदानी जारी भएको छ। यो सोचेभन्दा ठूलो संख्या हो। पहिले मासिक ३५ देखि ४० हजारको संख्यामा राहदानी जारी हुन्थ्यो। अहिले त्यसको दोब्बर भएको छ। एकै महिनामा ७८ हजारसम्म राहदानी जारी गरेका छौं।"
"एनआरएनए : जोडिन खुल्यो, स्वार्थले फुट्यो","काठमाडौं : गैरआवासीय नेपाली संघ (एनआरएनए)को आदर्श छ नेपालीका लागि नेपाली। त्यहीअनुरूप विश्वका विभिन्न मुलुक पुगेका नेपाली यो संस्थामा जोडिएका छन्। यसको सञ्जाल ८४ देशमा फैलिएको छ। १ लाखभन्दा बढी पञ्जीकृत सदस्य छन्। तर, यति गरिमामय संस्था यसका अगुवाहरूको स्वार्थका कारण भताभुंग अवस्थामा पुगेको छ। पूर्वअध्यक्ष शेष घलेले विनोद कुँवरलाई अध्यक्ष बनाएर नयाँ नेतृत्व घोषणा गरेका छन्। संस्थाको मूलधार पक्षले तीन अध्यक्ष बनेर सामूहिक नेतृत्वको तयारी गरेको छ। कुल आचार्य, डा बद्री केसी र रविना थापा हालै विधानविपरीत तीन अध्यक्ष बन्ने गरी सहमतिमा पुगेका हुन्। उनीहरू तीनै जनाले अध्यक्षमा दाबी गरेपछि चर्को विवाद देखिएको थियो। आचार्य घले पक्षबाट अध्यक्षका दाबेदार रहँदै आएका थिए। हाम्रै साथीभाइका कारण संस्था बदनाम बन्न पुग्यो, संघका अध्यक्ष कुमार पन्त भन्छन्, व्यक्तिगत इगोका कारण संस्थाको छवि बिग्रियो। अलि बढी राजनीतीकरण भएकाले समस्या आएको अध्यक्ष पन्तको भनाइ छ। तर, विवाद समाधान भइसकेको दाबी पन्त गर्छन्। शेष घलेले घोषणा गरेको भनिएको नयाँ नेतृत्वको कुनै अस्तित्व छैन, उनी भन्छन्, यो टुक्रिएको पनि होइन। चोइटिएको पनि होइन। उच्च अदालत पाटनको आदेशपछि चैत १० र ११ गतेको निर्वाचन रोकिएको संघको निर्वाचन समितिले सूचनामार्फत जनाएको छ। अदालतले यही चैत ७ गते अल्पकालीन अन्तरिम आदेश गरी निर्वाचसम्बन्धी सबै कामकारबाही नगर्न नगराउन भनेको थियो। परराष्ट्र मन्त्रालयको संयोजनमा यससम्बन्धी मुद्दा फिर्ता लिई १०औं महाधिवेशन गरिने अध्यक्ष पन्त बताउँछन्। एनआरएनए सन् २००३ मा स्थापना भएको हो। अहिलेसम्म ६ जनाले नेतृत्व गरिसकेका छन्। संस्थापक उपेन्द्र महतो तीन कार्यकाल सम्हाले। त्यसपछि देवमान हिराचन र जीवा लामिछाने अध्यक्ष भए। घलेले दुई कार्यकाल चलाए। भवन भट्ट पनि नेतृत्वमा पुगे। अहिले पन्तको नेतृत्व छ। संख्यात्मक र भौगोलिक रूपमा यसको विस्तार भएसँगै नेतृत्वले सम्हाल्न नसकेको विश्लेषक जुगल भुर्तेल बताउँछन्। यो संस्था उद्देश्य च्यूत हुनेतिर लाग्यो, विश्लेषक भुर्तेल भन्छन्, केही व्यक्तिमा अति महत्वाकांक्षा पलायो। संस्थालाई कर्पोरेट मोडेलमा चलाउन खोज्नाले पनि समस्या आएको भुर्तेल बताउँछन्। एकलौटी गर्ने चाहना थियो। नसकेको देखियो, भुर्तेल भन्छन्, गिभ एन्ड टेक नभई संस्था चल्दैन। यो कर्पोरेट नभएकाले त्यसरी चलाउन खोज्नुहुँदैन। एनआरएनएमा पहिलोपटक अनुहार पहिचान (फेस भेरिफिकेसन)मार्फत अनलाइनबाट मतदान गर्ने तयारी थियो। तर, प्रतिनिधि विवादका कारण निर्वाचन हुन सकेन। अमेरिका, बेलायत, अस्ट्रेलिया, जापानलगायत देशमा रहेका राष्ट्रिय समन्वय समिति (एनसीसी)ले प्रमुख संरक्षक घलेलाई निर्वाचनको म्यान्डेट दिएका थिए। प्रतिनिधि विवाद समाधान गरी संकट निराकरण गर्न भनिएको थियो। तर, त्यसको दुरुपयोग गरी संघलाई विभाजन गर्ने उद्देश्यले एकपक्षीय निर्वाचन गरिएको भन्दै समितिहरूले आपत्ति जनाएका छन्। वास्तविक प्रतिनिधि समावेश गरी स्वतन्त्र निर्वाचन र महाधिवेशन गराउन ती समितिले म्यान्डेट दिएका थिए। त्यति बेला संघमा देखिएको विवाद समाधानका लागि धेरैजसो राष्ट्रिय समन्वय समिति संस्थापन पक्षको विरोधमा थिए। तर, सहमति भएसँगै मूलधारमा आइसकेका छन्। घलेले विवादास्पद प्रतिनिधि छानबिन नगरेको एनआरएनए अमेरिकाका अध्यक्ष बुद्धि सुवेदीको भनाइ छ। वास्तविक प्रतिनिधिको नाम प्रकाशन नगरेको, एनआरएनए एनसीसीहरूले सिफारिस गरेका प्रतिनिधिको संलग्नता बेगरै निर्वाचन गरेको सुवेदी बताउँछन्। एनआरएनए महासचिव डा हेमराज शर्मा संस्थाको निर्वाचन प्रक्रियामा पावर, पैसा, पोलिटिक्स (थ्री पी)को प्रभाव परेको बताउँछन्। पावर, पैसा, पोलिटिक्स र सीमित व्यक्तिको चंगुलबाट निकालेर लाखौं गैरआवासीय नेपालीको साझा संगठन बनाउने अभियानमा अहिले ठेस लागेको छ, महासचिव डा शर्मा भन्छन्। एनआरएनएमा पहिलोपटक अनुहार पहिचान (फेस भेरिफिकेसन)मार्फत अनलाइनबाट मतदान गर्ने तयारी थियो। तर, प्रतिनिधि विवादका कारण निर्वाचन हुन सकेन। यसअघि भएको निर्वाचनमा पनि संस्थाको बदनाम भएको थियो। त्यस बेला अध्यक्ष पन्तसँग आचार्य प्रतिस्पर्धामा थिए। महासचिव शर्माका अनुसार निर्वाचनलाई निष्पक्ष बनाउन अनलाइन भोटिङको व्यवस्था गरिएको हो। तर, कार्यान्वयन गर्न नपाएकोमा दुःख लागेको शर्मा बताउँछन्। भन्छन्, प्रत्येक निर्वाचनमा हाम्रो घाँटीमा तरबार राखेर भनिन्छ कि मान नभए एनआरएनए फुटाउँछौं। अहिले घाँटीमा तरबार मात्र राखिएन, आधा घाँटी रेटियो। पेटमा छुरा रोपियो। एनआरएनएमा प्रतिनिधि दर्ता निःशुल्क, एमआईएस प्रणाली, स्मार्ट एनआरएनए, डिजिटल परिचयपत्र, विधान संशोधन, आर्थिक सुधारलगायत काम भएका छन्। संघभित्र संस्थागत पुनःसंरचनालाई प्राथमिकता दिइएको महासचिव दाबी गर्छन्। डा केसी, आचार्य र थापाले तीन अध्यक्ष रहने सहमति गरे पनि महाधिवेशनमा विधान पारित गराउन हिम्मत गर्नुपर्ने बताउँछन् अध्यक्ष पन्त। मतदान गर्न नपाए पनि प्रतिनिधिको सम्पूर्ण अधिकार भने अझै नखोसिएको महासचिव शर्माको भनाइ छ। बन्द कोठामा भएका सहमति स्वीकार गर्ने वा अस्वीकार गर्ने अधिकार अझै पनि प्रतिनिधिहरूको हातमा छ, शर्मा भन्छन्। शर्मा उपाध्यक्षका आकांक्षी हुन्। तर, विवादले उग्ररूप लिएसँगै हुलमूलभित्र जाने वा बाहिरबाटै सहयोग गर्ने भन्नेमा अलमलिएको उनको भनाइ छ। संघको रूपान्तरको अभियानलाई जीवन्त र पूर्णता दिनुको विकल्प नभएको उनी ठान्छन्। गैरआवासीय नेपाली संघ (एनआरएनए)मा तीन अध्यक्ष भई सामूहिक नेतृत्वमा जाने सहमतिपछि पत्रकार सम्मेलनमा डा बद्री केसी, कुल आचार्य र रबिना थापा। विश्लेषक भुर्तेल प्रतिनिधि विवाद विगतदेखिकै रोग भएको बताउँछन्। पहिला महाधिवेशन केही दिनअघि मात्रै विवाद रहन्थ्यो। तर, अहिले सुल्झिनै नसक्ने गरी देखापर्यो उनी भन्छन्, यो विकृति भयो, दुर्भाग्य भयो। एनआरएनएको सञ्जाल ८४ देशमा विस्तार भएको छ। १ लाखभन्दा बढी पञ्जीकृत सदस्य छन्। १०औं महाधिवेशनमा ३ हजार ६ सय प्रतिनिधि तोकिएको थियो। विवादबीच घलेले १ हजार प्रतिनिधि हटाउन प्रस्ताव गरेका थिए। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकाल एनआरएनएको लफडाले राम्रो सन्देश नजाने बताउँछन्। विभाजन हुनु, टुटफुट हुनु राम्रो होइन, उपाध्यक्ष ढकाल भन्छन्, एनआरएनए जुन उद्देश्यले गठन भएको थियो। अहिले त्योभन्दा फरक भएको छ। महासंघको भवनमा लामो समय एनआरएनए बसेको थियो। वरिष्ठ उपाध्यक्ष ढकाल भन्छन्, एनआरएनएमा विवाद आउँदा राम्रो सन्देश नजाने भएकाले संस्थागत हितलाई सिरोपर गर्दै सर्वस्वीकार्य नेतृत्व चयन हुनुपर्छ। विश्लेषक भुर्तेलका अनुसार संगठन कब्जा गर्न खोज्नुले समस्या आएको बताउँछन्। पार्टीगत हिसाबले टसल हुन थाल्यो, त्यसले एनआरएनएमा समस्या सिर्जना गर्यो, उनी भन्छन्। तर, कतिपय अवस्थामा दूतावासले गर्नुपर्ने, गर्न नसकेका काम पनि एनआरएनएले गरेको उनी सम्झन्छन्। विधानविपरीत तीन अध्यक्ष हुने सहमति भए पनि आगामी दिनमा सुधारको अभियान चाले खासै चिन्ताको विषय नभएको भुर्तेल बताउँछन्। अब तीन जना अध्यक्ष झगडा नगरी सुधारका लागि काम गर्नुपर्छ, उनी भन्छन्। २०२३ को अक्टुबरसम्म कार्यकाल नेतृत्व लिन्छु भन्नेहरू मिलेर संस्था चलाउन सके आगामी दिनमा विकृति निराकरण हुने उनी आशा व्यक्त गर्छन्। चोटिएर जान खोजेको पक्षलाई पनि समेटेर सबैलाई स्वीकार्य हुन नसक्ने गरी जानुपर्ने उनी तर्क गर्छन्। कुनै पनि व्यक्तिभन्दा संस्था ठूलो हो, उनी भन्छन्, अब कहिल्यै विवाद नआउने गरी प्रतिनिधि छनोट गर्नुपर्छ। पूर्वअध्यक्ष भवन भट्ट आफ्नो पालामा स्मार्ट एनआरएनए बनाउन सकेको भए अहिले समस्या नआउने बताउँछन्। फिल्डमा काम गर्न नसकेपछि गाली आउनु स्वाभाविक भएको पूर्वअध्यक्ष भट्टको भनाइ छ। काम गर्दै जाँदा कि पुरस्कार कि गाली आउनु स्वाभाविक नै हो, भट्ट भन्छन्। कतिपयले कुण्ठा पालेर बसेकाले पनि समस्या भएको भट्टको बुझाइ छ। स्मार्ट एनआरएनए बुझाउन सके आगामी दिनमा प्रभावकारी बन्ने उनी आशावादी छन्। राष्ट्र निर्माण, नेपालको हितमा फोकस हुँदै नयाँ ढंगले काम गर्नुपर्नेमा त्यसो हुन सकेन, उनी भन्छन्, नेतृत्वमा जान हामी बढी लालयित भयौं। नयाँ सोच, पद्धति र विचारका साथ एनआरएनए चलाउन उनी सुझाउँछन्। परिवर्तनको चरणमा यस्ता समस्या आउँछन्, उनी भन्छन्, कोरोनाले पनि कतिपय तनावमा छन्। समष्टीगत रूपमा एकताबद्ध भएर सबैलाई मान्य हुने गरी नेतृत्व छनोट हुने उनी विश्वास व्यक्त गर्छन्। सत्तारूढ दल कांग्रेसका प्रवक्ता डा प्रकाशशरण महत एनआरएनएमा यस्तो परिस्थिति आउनुमा नेतृत्व गरिसकेका व्यक्तिहरूको इगो नै प्रमुख ठान्छन्। पढेलेखेका, विदेशमा राम्रो देखेकाहरू नेपालमा उदाहरण बन्नुपर्ने, कामबाट प्रेरणा दिनुपर्नेमा त्यस्तो हुन सकेनन्, प्रवक्ता डा महत भन्छन्, आफू पक्षमा परिस्थिति निर्माण गर्न विधिविधान तोड्ने काम भयो। गत निर्वाचनदेखि नै परिणाम आफ्नो पक्षमा पार्न वैधानिकता सुनिश्चित नगरी आफ्नो अनुकूल परिणाम हेरियो। कमजोरी हटाएर पारदर्शी ढंगले अधिवेशन गर्नुपर्ने डा महत बताउँछन्। लोकतान्त्रिक र पारदर्शी भएर महाधिवेशनबाट एनआरएनए एकजुट हुनुपर्छ। फुट्नुहुँदैन, उनी भन्छन्, व्यक्तिगत इच्छा, आकांक्षा थाती राखेर भए पनि संस्थाको हितमा लाग्नुपर्छ। घलेले घोषणा गरे नयाँ नेतृत्व पूर्वअध्यक्ष घलेले एनआरएनएको नयाँ नेतृत्व घोषणा गरेका छन्। पूर्वअध्यक्षहरू घले र जीवा लामिछानेका कारण संघ फुटको स्थितिमा पुगेको गैरआवासीय नेपाली बताउँछन्। घलेले अध्यक्षका उम्मेदवार डा केसीलाई रोक्न सुरुदेखि चलखेल गरेको उनीहरूको भनाइ छ। घलेले दुई कार्यकाल संघको नेतृत्व गरेका थिए। उनले आफूपछि श्रीमती जमुना घलेलाई अध्यक्ष बनाउन चाहेका थिए। तर, पराजय भोग्नुपरेपछि उनले लामिछाने र डा केसीसँग इगो राखे। डा केसीलाई लामिछानेले समर्थन गरेका छन्। गैरआवासीय नेपाली संघ (एनआरएनए)का पूर्वअध्यक्ष शेष घलेको पक्षबाट घोषित नयाँ कार्यसमितिका पदाधिकारी तथा सदस्य शपथका क्रममा। संस्था बचाउन भन्दै तीन जनाको समूहले सामूहिक नेतृत्वमा जाने सहमति गरे पनि पूर्वअध्यक्ष घलेले नयाँ कार्यसमिति बनाएका हुन्। घलेले सुरुमा आचार्यलाई अघि सारेका थिए। पछि आचार्यले घलेको साथ छाडेका हुन्। घलेले आफू पक्षको कार्यसमितिले वैधानिकता पाउने दाबी गरेका छन्। उक्त टिमको उपाध्यक्षमा उमेश पुडासैनी, थर्क सेन, बाबुराम लामा, सुरेन्द्र सिग्देल र महिला उपाध्यक्षमा भोमा लिम्बु, महासचिवमा जानकी गुरुङ, सचिवमा जुनु गुरुङ, कोषाध्यक्षमा डिलाराम खरेल चयन भएका छन्। अस्ट्रेलियाका अरुण लम्साल विधानबमोजिम नै महाधिवेशन गरी नयाँ नेतृत्व चयन गरेको दाबी गर्छन्। घलेले संस्थामा विकृति भित्रिएकाले छुट्टै महाधिवेशन गर्नुपरेको बताउँदै आएका छन्। उच्च अदालत पाटनले अल्पकालीन अन्तरिम आदेश जारी गरेसँगै चैत १० र ११ गते त निर्वाचनसम्बन्धी सबै कामकारबाही नगर्नुनगराउनु भनेको थियो। आदेशसँगै एनआरएनएको निर्वाचन समितिले निर्वाचनका सबै काम रोकेको हो। सबैको अस्तित्व स्वीकार गर्र्दै अदालतमा गरिएको मुद्दा फिर्ता लिने शर्तमा एनआरएनएमा त्रिपक्षीय सहमति भएको थियो। अध्यक्षका आकांक्षी केसी, आचार्य र थापाबीच सहमति भई आगामी कार्यकालका लागि तीन अध्यक्ष बन्ने तय भएको छ। राष्ट्र निर्माण, नेपालको हितमा फोकस हुँदै नयाँ ढंगले काम गर्नुपर्नेमा त्यसो हुन सकेन। नेतृत्वमा जान हामी बढी लालयित भयौं। भवन भट्ट, पूर्वअध्यक्ष, एनआरएनए हाम्रै साथीभाइका कारण संस्था बदनाम बन्न पुग्यो। व्यक्तिगत इगोका कारण संस्थाको छवि बिग्रियो। कुमार पन्त,अध्यक्ष, एनआरएनए पावर, पैसा, पोलिटिक्स र सीमित व्यक्तिको चंगुलबाट निकालेर लाखौँ गैरआवासीय नेपालीको साझा संगठन बनाउने अभियानमा अहिले ठेस लागेको छ। डा हेमराज शर्मामहासचिव, एनआरएनए लोकतान्त्रिक र पारदर्शी भएर एनआरएनए एकजुट हुनुपर्छ। व्यक्तिगत इच्छा, आकांक्षा थाती राखेर भए पनि संस्थाको हितमा लाग्नुपर्छ। डा प्रकाशशरण महत, प्रवक्ता, कांग्रेस विभाजन हुनु, टुटफुट हुनु राम्रो होइन। एनआरएनए जुन उद्देश्यले गठन भएको थियो। अहिले त्योभन्दा फरक भएको छ। चन्द्रप्रसाद ढकालवरिष्ठ उपाध्यक्ष, नेपाल उद्योग वाणिज्य महासंघ संख्यात्मक र भौगोलिक रुपमा संस्थाको विस्तारसँगै नेतृत्वले सम्हाल्न नसकेको प्रस्ट देखिएको छ। उद्देश्यच्यूत हुनेतिर संस्था लाग्यो। केही व्यक्तिमा अति महत्कांक्षा पलायो। जुगल भुर्तेल, विश्लेषक"
काठमाडौंमा यस्तो छ वाङ यीको दौडधुप,"काठमाडौं: चीनको राज्यपरिषद् सदस्य एवं परराष्ट्रमन्त्री वाङ यी जम्बो टोलीसहित नेपालको तीन दिने भ्रमणमा काठमाडौं आइपुगेका छन्। चिनियाँ विशिष्ट अतिथि वाङलाई त्रिभुवन अन्तर्राष्ट्रिय विमानस्थलमा परराष्ट्र सचिव भरतराज पौड्याल, नेपालका लागि चिनियाँ राजदूत होउ यान्छी, शिष्टाचार महापाल डा दुर्गाबहादुर सुवेदी, परराष्ट्र मन्त्रालय र यहाँस्थित चिनियाँ दूतावासका उच्च अधिकारीहरूले स्वागत गरेका थिए। भ्रमणका क्रममा चीनका विदेशमन्त्रीले राष्ट्रपति विद्यादेवी भण्डारी, प्रधानमन्त्री शेरबहादुर देउवा, पूर्व प्रधानमन्त्रीद्वय केपी शर्मा ओली र पुष्पकमल दाहाल प्रचण्डलाई बेग्लाबेग्लै भेट्ने कार्यक्रम छ। नेपाल र चीनका परराष्ट्रमन्त्री नेतृत्वको प्रतिनिधिमण्डलबीच भने शनिबार द्विपक्षीय वार्ता हुने परराष्ट्र मन्त्रालयले जनाएको छ। परराष्ट्रमन्त्री डा नारायण खड्का नेतृत्वको प्रतिनिधिमण्डलमा परराष्ट्र, अर्थ, संस्कृति, पर्यटन तथा नागरिक उड्डयन, गृह, ऊर्जा, जलस्रोत तथा सिँचाइ, कृषि तथा पशुपन्छी विकास, उद्योग वाणिज्य तथा आपूर्ति, भूमि व्यवस्था सहकारी तथा गरिबी निवारण, भौतिक पूर्वाधार तथा यातायात, स्वास्थ्य तथा जनसङ्ख्या मन्त्रालयका सचिवलगायत सहभागी हुने बताइएको छ। विदेशमन्त्री वाङ नेतृत्वको प्रमण्डलमा नेपालका लागि चीनका राजदूत हउ यान्छी, चीनको विदेश मन्त्रालयका सहसचिव वु जिङवाओ, वाणिज्य मन्त्रालयका सहसचिव शेङ कुपिङ, विदेश मन्त्रालयको एशियाली मामिला विभागका महानिर्देशक लिउ जेनसङ, नायब शिष्टाचार महानिर्देशक सोङ जिया र विदेशमन्त्री याङका सचिव देङ झेइ रहने परराष्ट्र मन्त्रालयले जनाएको छ।"
चिनियाँ विदेशमन्त्री वाङ यीलाई यसरी गरियो स्वागत,काठमाडौं: चिनियाँ विदेशमन्त्री वाङ यी नेपालको तीन दिने भ्रमणमा काठमाडौं आइपुगेका छन्। भारतको नयाँ दिल्लीबाट उडान भरेको डीयर एयरलायन्सको विमानबाट उनी काठमाडौं अवतरण गरेका हुन्। विदेशमन्त्री यीलाई परराष्ट्र सचिव भरतराज पौड्यालले स्वागत गरेका थिए। यीलाई स्वागत गर्न नेपालस्थित चिनियाँ राजदूत होउ यान्छी पनि विमानस्थल पुगेकी थिइन्।
ठोरीमा मन्त्रिपरिषद बैठक : दस करोड रुपैँयासहित पर्यटकीय क्षेत्र घोषणा,"वीरगन्ज : तराई मधेसकै मिनी उपत्यकाको रुपमा चिनिएको पर्साको ठोरीलाई मधेस प्रदेश सरकारले पर्यटकीय क्षेत्र घोषणा गरेको छ। ठोरीको पर्यटकीयस्थल राइधारामा शुक्रबार बेलुकी आयोजित कार्यक्रममा मुख्यमन्त्री लालबाबु राउतले ठोरीलाई पर्यटकीय क्षेत्र घोषणा गरेका हुन्। त्यसअघि शुक्रबार साँझ ठोरी२ स्थित ठोरी जंगल रिसोर्टमा बसेको मधेस प्रदेश सरकारको मन्त्रिपरिषद बैठकले ठोरीलाई पर्यटकीय क्षेत्र घोषणा गर्ने निर्णय गरेको थियो। त्यसपछि बेलुकी राइधारामा आयोजित औपचारिक कार्यक्रममा मुख्यमन्त्री राउतले मन्त्रिपरिषदको निर्णय सुनाउँदै ठोरीलाई पर्यटकीय क्षेत्र घोषणा गरेका हुन्। त्यस अवसरमा मुख्यमन्त्री राउतले ठोरीमा पर्यटकीय पूर्वाधार विकासका लागि प्रदेश सरकारले तत्कालका लागि १० करोड रुपैँया बजेट उपलब्ध गराउने निर्णय गरे। उनले ठोरी पर्यटकीय सम्भावना बोकेको मधेस प्रदेशकै एक महत्वपूर्ण स्थान रहेको भन्दै ठोरीलाई पर्यटकीय स्थलका रुपमा विकसित गरिने बताए। 'आज पर्यटकीय क्षेत्र घोषणा गर्यौं, यहा पर्यटकीय पूर्वाधार निर्माण र विकासका लागि तत्काल १० करोड रुपैँया उपलब्ध गराउने निर्णय पनि गर्यौं। आवश्यकता अनुसार अरु थप सहयोग गर्न पनि सरकार प्रतिबद्ध छ,' उनले भने। प्रादेशीक राजधानी जनकपुर बाहिर पहिलोपटक बसेको मन्त्रिपरिषद् बैठकमा प्रदेश सरकारका भौतिक पूर्वाधार विकासमन्त्री रामसरोज यादव, भूमि व्यवस्था, कृषि तथा सहकारीमन्त्री विजय यादव, उद्योग तथा पर्यटनमन्त्री शत्रुधन महतो, अर्थमन्त्री शैलेन्द्र साह, खानेपानी तथा उर्जामन्त्री ओमप्रकाश शर्मा, सामाजिक विकास मन्त्री नवलकिशोर साह, आन्तरिक मामिला तथा सञ्चारमन्त्री भरत साह, महिला युवा तथा बालबालिका मन्त्री वीरेन्द्रकुमार सिंह, कानुनमन्त्री ओमप्रकाश यादव गरि ९ जना मन्त्री सहभागी थिए।"
चुनावमा कालोधनको प्रयोग रोक्न उम्मेदवारले बैंकिङ प्रणालीबाट खर्च गर्नुपर्ने सुझाव,"काठमाडौं : स्थानीय तहको निर्वाचन नजिकिँदै गर्दा सरोकारवालाले कालो धनको प्रयोग हुनसक्नेमा चिन्ता व्यक्त गरेका छन्। निर्वाचन प्रणाली खर्चिलो हुँदै गइरहेकाले कालोधनको प्रयोग पनि बढ्ने उनीहरुको चिन्ता छ। यसलाई नियन्त्रण गर्न उम्मेदवारले अनिवार्य बैंकिङ प्रणालीबाट चुनावी खर्च गर्नुपर्ने उनीहरुले सुझाएका छन्। अन्नपूर्ण मिडिया नेटवर्कले शुक्रबार आयोजना गरेको अन्तर्क्रियामा निर्वाचन आयोगका पूर्वप्रमुख आयुक्त भोजराज पोखरेलले चुनावलाई कालो धन सेतो बनाउने अवसरका रुपमा प्रयोग भइरहेको भन्दै डिजिटल कारोबारले यसलाई रोक्न सक्ने बताए। कालोधनबारे सञ्चारकर्मीले राखेको जिज्ञाशामा उनले भने, ब्ल्याक मनि ह्वाइट बनाउने माध्यम चुनाव बन्दै गइरहेको छ। ह्वाइट मनि पनि आउँछ होला। तर कालोधन प्रयोगको अवसरका रुपमा पनि लिइरहेको अवस्था छ। यसलाई नियन्त्रणमा लिने हो भने उम्मेदवारले प्रयोग गर्ने पैसा बैंकिङ प्रणालीबाट गर्नुपर्छ। नोट प्रयोग गर्न पाइँदैन। उनले चुनाव केन्द्रीत क्यास होल्ड भएर बजारमा अभाव देखिएको पनि तर्क गरे। उनले हरियो मतपत्रमा प्रतिपक्षी एमालेले आपत्ति जनाउनुलाई दृष्टिदोष भने। मतपत्रको रडाको जे मा पनि दोष देख्ने दृष्टिदोष हो, उने भने, हाम्रो नेताहरुले स्वाट्ट बोल्ने, दिर्घकालीन कुरा हेरिएन। यो त्यति विवाद गर्न नहुने हो। पोखरेलले मतपत्र हरियो हुँदैमा मतदातालाई खासै फरक नपर्ने जिकिर गरे। नेपालमा जन्मिदादेखि नै मेरो यो पार्टीको भनेर कमिन्टमेन्ट ७०८० प्रतिशत भोटर छ। जसलाई जति प्रभाव पार्न खोजे पनि परिवर्तन हुँदैन, उनले भने, बढीमा २०२५ मात्रै स्विङ (लहर) भोटर छ। हरियो रङले प्रभाव पार्ने सम्भावना छ।"
विदेशमा रहेका नेपालीलाई भोटिङ राइट स्विट ड्रिममात्रै,"काठमाडौं : निर्वाचन आयोगका पूर्वप्रमुख आयुक्त भोजराज पोखरेलले विद्युतीय मतदानको व्यवस्था नभएसम्म प्रवासमा रहेका नेपाली नागरिकले मतदानको अधिकार पाउने सम्भावना नरहेको बताएका छन्। स्थानीय तह निर्वाचन नजिकिँदै गर्दा विद्युतीय मतदानमा जानुपर्ने र प्रवासमा रहेका नेपालीले मतदान गर्न पाउनुपर्ने चर्चा भइरहेका बेला पूर्वप्रमुख आयुक्त पोखरेलले व्यवहारिक रुपमा तत्काल सम्भव नभएको तर्क गरेका हुन्। विद्युतीय मतदान २०६४ को निर्वाचनमै परीक्षण भइसकेको र उपनिर्वाचनमासमेत पाँच ठाउँमा सफल प्रयोग भए पनि सुरक्षा चुनौतीका कारण हालसम्म अपनाउन नसकिएको उनको भनाइ छ। २०७० को निर्वाचनमा कुन टेक्नोलोजी प्रयोग गर्ने भन्ने भयो। कसरी सुरक्षा गर्ने भन्ने भयो। अगाडि बढाउन सकिएन, उनले भने। पोखरेलले अमरिका, बेलायत, जर्मनी र ईयूको पछिल्लो चुनावसमेत विद्युतीय मतदान सेक्युर हुन नसकेको उल्लेख गर्दै थपे, नेपालले विद्युतीय मेसिन खरीद गर्न त सकिन्छ। तर मन्टिनेन्समा राज्यको लगानी छैन। राजनीतिक सहमति पनि छैन। कुन सिस्टम लिने र सुरक्षा चुनौती पनि कारण हो। प्रमाणीकरण दिने नापतौल विभाग पनि आधुनिक भइनसकेकाले विद्युतीय मतदान अगाडि बढ्न नसकेको उनको भनाइ छ। विद्युतीय मतदान अगाडि नबढ्दा प्रवासमा रहेका नेपालीलाई भोटिङ गराउन चुनौती रहेको उनले कारण देखाए। नेपालभित्रै मतदाता नामावली बनाउन महाभारत भइररहेको छ। विदेशमा रहेकाको त गर्ने अवस्था नै छैन, उनले भने, सर्वोच्च अदालतले प्रयोग गर भनेको छ। दलका नेताले विदेश जाँदा नेपाली कम्युनिटीसँग भोटिङ गर्ने व्यवस्था गर्छौं भन्छन्। तर कार्यान्वयन गर्दैनन्। यो भनेजस्तो सम्भव छैन। उनले मतपत्रकै आधारमा विदेशका नेपालीलाई मतदानको व्यवस्था मिलाउन पनि कठिन रहेको सुनाए। विदेशमा मतदान गराउने एम्बेसीमा हो। अन्त राख्न त्यो राज्यसँग विशेष सम्बन्ध हुनुपर्छ। एम्बेसीमा राख्ने ठाउँ नै पुग्दैन। अहिले स्थानीय निर्वाचनका लागि एउटै एम्बेसीमा ७५३ वटा पेटी राख्न पर्यो। यो सम्भव छैन, उनले भने। अहिलेको अवस्थामा प्रवासमा रहेका नेपालीलाई मतदानको अधिकार प्रदान गर्ने कुरा मिठो सपनामात्रै भएको उनको तर्क छ। जबसम्म अनलाइन सिस्टममा जान सक्दैनौं। तबसम्म विदेशका नेपालीले मतदान गर्न पाउने कुरा स्वीट ड्रिममात्रै हो, उनले भने।"
"कांग्रेस केन्द्रीय समितिमा देउवाको आक्रोश : चुनाव जित्नु छैन, गठबन्धन नगर भन्ने?","काठमाडौं : नेपाली कांग्रेसका सभापति शेरबहादुर देउवाले आसन्न निर्वाचनमा चुनावी गठबन्धन गर्न नहुने धारणा राख्ने पार्टीका नेतामाथि आक्रोश पोखेका छन्। उनले एक्लै जितेर देखाउन चुनौती दिएका छन्। शुक्रबारदेखि जारी केन्द्रीय समिति बैठकमा बोल्ने सदस्यहरुले सत्ता घटक दलहरुसँग चुनावी गठबन्धन गर्न नहुने धारणा राखेका थिए। यसको जवाफ दिने क्रममा देउवा आक्रोशित बनेका हुन्। उनले एक्लै लडेर चुनाव पनि नजित्ने र अहिले आएर गठबन्धन पनि नगर्न भन्ने भन्दै आक्रोश पोखे। केपी ओलीको आतंकबाट यो गठबन्धन बनेको हो। गठबन्धन बनाउने र सरकारमा जाने मेरो चाहना थिएन। तपाईहरुको पनि जोडबलमा यो गठबन्धन बनेको हो, संस्थापनइतर समूहतर्फ संकेत गर्दै देउवाले भने, तर अहिले आएर ओली आतंक यति चाँडै बिर्सिदिनुभयो? गठबन्धन गर्दिन भन्दा इम्प्रेसन नराम्रो जान्छ। देउवाले चितवनमा कांग्रेसले कहिल्यै चुनाव नजितेको भन्दै गठबन्धनको विरुद्धमा जथाभावी नबोल्न चेतावनी दिए। एक्लै चुनाव लड्ने सन्दर्भ हेर्ने हो भने तपाईंहरुले चितवनमा कहिले जिताउनुभएको छ? कहिले जिताउनुभएको इतिहास छैन। यस्तै गर्दा अहिले पनि जित्दैन, देउवाको भनाइ उद्धृत गर्दै एक केन्द्रीय सदस्यले भने, चुनाव जित्नु पनि छैन अनि गठबन्धन पनि नगर्ने भन्ने? जहिल्यै हारेको हार्यै ? मैले थाहा पाएदेखि चुनाव जित्नु छैन, अनि गठबन्धन नगर्ने भन्ने? सभापति देउवाले बढीभन्दा बढी जितका लागि मिलेसम्म गठबन्धन गरेर जानुपर्ने बताए। चितवनमा गठबन्धन हुने उनले स्पष्ट पारे। चितवनलाई कांग्रेस नछाड्ने र केन्द्रको निर्देशन नमान्ने चर्चा जिल्ला तहमा भइरहेको र केन्द्रीय समितिमा पनि यो कुरा केन्द्रीय सदस्यबाट आएपछि देउवाले कडा रुपमा प्रस्तुत हुँदै एक्लै जित्ने अवस्था नभएको उल्लेख गरेका हुन्।"
"कांग्रेसमा स्थानीय चुनावको बहस : तालमेलको अधिकार तल्लो कमिटीलाई, कम्युनिस्टको धोकामा सचेत बनौं","काठमाडौं : नेपाली कांग्रेस केन्द्रीय कार्यसमितिमा बैठकमा अधिकांश केन्द्रीय सदस्यहरुले सत्ता घटक दलसँग चुनावी गठबन्धन गर्न नहुने धारणा राखेका छन्। घरघर जाउ कांग्रेस जिताउ अभियानअन्तर्गत जिल्ला खटिएका केन्द्रीय सदस्यले प्रतिनिधिका रुपमा तल्लो तहमा रहेको जनमतको रिपोर्टिङ गर्दै गठबन्धनको विपक्षमा निष्कर्ष सुनाएका हुन्। रिपोर्टिङ गर्न आमन्त्रित गरिएका प्रदेश सभापतिहरुले पनि गठबन्धनप्रति कम्युनिस्टहरु इमान्दार नभएकाले तालमेल गर्दा भारतीय कंग्रेस आईको हालत हुनेसम्मका धारणा राखेका राखेका थिए। गठबन्धन गर्ने नै हो भने पनि वस्तुगत आधार दिनसक्नुपर्छ। होइन भने ब्याक फायर हुनसक्छ। प्रत्युत्पादक हुनसक्छ, बैठकमा आएका धारणाको निष्कर्ष सुनाउँदै एक केन्द्रीय सदस्यले भने, यदि गर्ने हो भने पनि केन्द्रबाट तोकेर होइन स्थानीय तहलाई नै निर्णय गर्ने अधिकार दिनुपर्छ। अफ्ठेरो छ भने गठबन्धन गर्छ। छैन भने आफैं लड्छ। उनकाअनुसार गठबन्धन गर्दा तल्लो तहलाई नै जिम्मेवारी दिनेगरी प्राथमिकतामा राख्नुपर्ने मतहरु बलियो रुपमा उठेको छ। सभापति शेरबहादुर देउवाले आफ्ना भाषणमा चुनावी गठबन्धन हुन्छ भनिरहेका बेला केन्द्रीय सदस्यहरुले विगतमा गठबन्धन गर्दा कम्युनिस्टबाट धोका भएको कुरा स्मरण गराएका थिए। गठबन्धन भएका पोखरा, चितवन, धरानको उदाहरण साथीहरुले दिए। ६२ हजार मत भएको ठाउँमा गठबन्धन गर्दा कम्युनिस्टलाई ४२ हजार आयो। कांग्रेसको उम्मेदवारलाई २० हजार पनि आएन। केन्द्रमा गठबन्धन गरे पनि त्यसको पालना भएन। कम्युनिस्टहरुले गठबन्धन गरे पनि कांग्रेसलाई भोट हालेनन्। कांग्रेसले मात्रै इमान्दारिता देखाउने भइरहेको छ। चितवनले यहीँ देखायो। धरानमा हामी पछाडि हुँदा पनि जित्यौं। पोखरामा एलाइन्स थियो। हामीलाई उनीहरुले भोट हालेनन्। चुनाव हार्यौं। यसरी एलाइन्सप्रति उहाँहरु प्रतिबद्ध छैन भन्ने कुराहरु पनि उठेको छ, ती सदस्यले भने। उनीहरुले भोलि चितवनमा गठबन्धन गर्दा कांग्रेस उम्मेदवारलाई कम्युनिस्टले भोट हाल्छन् भन्ने ग्यारेन्टी नै नभएको भन्दै अविश्वास व्यक्त गरेका थिए। गठबन्धन गरेर हामी हार्यौं भने अफ्ठेरो हुन्छ। गठबन्धन नगर्दा पनि अफ्ठेरो छ, केन्द्रीय सदस्यहरुले भनेका थिए, यसमा नेतृत्वले सुझबुझ निर्णय गर्नुपर्छ। पाँच प्रदेशका सभापति विपक्षमा बैठकमा सहभागी केन्द्रीय सदस्यकाअनुसार रिपोर्टिङका लागि आमन्त्रण गरिएका प्रदेश सभापतिहरु पनि पक्ष विपक्षमा उभिएका छन्। शुक्रबार सुदूरपश्चिमबाहेक ६ जना प्रदेश सभापतिले धारणा राखेका थिए। जसमा बागमती प्रदेश सभापतिबाहेक अन्य सभापतिहरुले गठबन्धन जनमतको विपक्षमा रहेको धारणा राखेका थिए। गठबन्धन गर्ने हो भने पनि निर्णय गर्ने अधिकार तल्लो तहमा दिनुपर्छ भन्ने उहाँहरुको धारणा थियो, बैठकमा सहभागी अर्का केन्द्रीय सदस्यले भने, गण्डकी र लुम्बिनीका सभापितले गठबन्धन गर्न तल्लो तहको जनमत तयार छैन, नेतृत्वले विवेकपूर्ण ढंगले निर्णय गर्नुपर्छ भन्ने कुरा राख्नुभयो। केन्द्रीय सदस्यहरुले विगतमा गठबन्धन गर्दा कम्युनिस्टबाट धोका भएको, कांग्रेस प्रयोगमात्रै भएको भन्दै गठबन्धन नगर्न खबरदारी गरेपछि सभापति देउवाले ओलीको आतंक सम्झाएर तालेमल गर्नुपर्ने आवश्यकता औल्याएका थिए। उनले चुनाव नजित्नेहरुले गठबन्धन नगर्न भनेको भन्दै पहिला चुनाव जितेर देखाउन चुनौती दिए। बैठकमा शुक्रबार केन्द्रीय सदस्यहरु कृष्णचन्द्र नेपाली पोखरेल, प्रदीप पौडेल, मोहनबहादुर बस्नेत, कर्णबहादुर बुढा, रमा कोइराला (पौडेल), कृष्णकिशोर घिमिरे, टेकप्रसाद गुरुङ, नैनसिंह महर, गोविन्दबहादुर शाह, दिलमान पाख्रिन, रामहरि खतिवडा, मुक्ताकुमारी यादव, सरस्वती अर्याल तिवारी, हरिशरण नेपाली, जानकी सिंह, प्राडा गोविन्दराज पोखरेल, अजयवावु शिवाकोटी, मदनकृष्ण श्रेष्ठ, दिनेश कोइराला, सीताकुमारी राना, शान्ति परियारले धारणा राखेका थिए। त्यसैगरी प्रदेश सभापतिहरु उद्धव थापा (प्रदेशन नं १), कृष्णप्रसाद यादव (मधेश प्रदेश), इन्द्रबहादुर वानियाँ (बागमती प्रदेश), शुक्रराज शर्मा (गण्डकी प्रदेश), अमरसिंह पुन (लुम्बिनी प्रदेश), ललितजंग शाही (कर्णाली प्रदेश) ले आआफ्नो धारणा व्यक्त गरेका थिए। अर्को बैठक आइतबार विहान ११ बजे केन्द्रीय कार्यालय सानेपामा बस्ने र बाँकी सदस्यहरुले धारणा राख्ने मुख्यसचिव कृष्णप्रसाद पौडेलले जानकारी दिएका छन्।"
चिनियाँ विदेशमन्त्री वाङको जम्बो टोलीमा को को छन्? (सूचीसहित),"काठमाडौं : चिनियाँ विदेश मन्त्री वाङ यी दुई सहायकमन्त्री र आफ्ना सुरक्षाकर्मीसहित तीन दिने औपचारिक भ्रमणमा शुक्रबार अपरान्ह काठमाडौं ओर्लिएका छन्। विदेश मन्त्री यीसँग विदेश सहायकमन्त्री उ जियाङहा र वाणिज्य सहायकमन्त्री सेङ झोउपिङ पनि काठमाडौं आएका छन्। मन्त्री वाङको टोलीमा प्रायः सबै विदेश मन्त्रालयका अधिकारीहरु छन्। चिनियाँ विदेशमन्त्रीले आफ्ना सुरक्षाकर्मी ली रुईलाई समेत साथमा ल्याएका छन्। मन्त्रीसँगै नेपाल आउनेमा एसिया मामिला हेर्ने विदेश मन्त्रालयका अधिकारीहरु बढी छन्। टोलीमा एसिया मामिला विभागका महानिर्देशक लिउ जिङसङ, पश्चिम एसिया र उत्तर अफ्रिकी मामिला विभागका महानिर्देशक वाङ दी र चिनियाँ परराष्ट्र मन्त्रालय सूचना विभागका उपमहानिर्देशक जिआङ सीआओयन छन्। त्यस्तै विदेश मन्त्री वाङको टोलीमा प्राटोकल विभागमा उपमहानिर्देशक सोङ जिया, विदेशमन्त्री वाङका सेक्रेटरी देङ जिया, एसिया मामिला विभागका निर्देशक सू हाङफियन र पश्चिम एसिया र उत्तर अफ्रिकी मामिला विभागका निर्देशक युआन युआनसमेत छन्। त्यस्तै ट्रान्सलेसन विभागका निर्देशक लियु फेइ र सोही विभागका द्वितीय सचिव चेङहाङ यान, एसिया मामिला विभाग उपनिर्देशक जू सोङवो, प्रोटोगल विभागका उपनिर्देशक वेइ जेझोङ छन्। एसिया मामिला विभागका द्वितीय सचिवद्धय फेङ फेइ र यु फेङचेङ, सूचना विभागका द्वितीय सचिव यु सीझोउ र विदेश मन्त्रालयका प्रशासक जोजियाङ फाङसमेत विदेश मन्त्री वाङको भ्रमण टोलीमा छन्।"
"निर्वाचन आचारसंहिता भोलेन्टियर हो, कानुनजस्तो बनाएर कन्फ्युजन पारियो : पूर्वप्रमुख आयुक्त पोखरेल","काठमाडौं : निर्वाचन आयोगका पूर्वप्रमुख आयुक्त भोजराज पोखरेलले आचारसंहिता कानुन नभएको बताएका छन्। नेपालमा निर्वाचन आचारसंहितालाई कानुन हो भन्ने पारिएको र राजनीति सधै कानुनभन्दा माथि छ भन्ने मानसिकताले आचारसंहिताको उल्लंघन भइरहेको उनको अनुभव छ। आचारसंहिता भनेको स्वेच्छिक हो। तर हाम्रोमा यो नियम, यो गर्न मिल्दैन भनेर सबै कानुनजस्तो भयो। नियम कानुनजसरी मान्नै पर्ने भन्ने छ। यो न आचारसंहिता भयो, न कानुन। कन्फ्युजन भयो, अन्नपूर्ण मिडिया नेटवर्कको अन्तर्क्रियामा उनले भने, कोड अफ कन्डक्ट भनेको भोलेन्टियर हो। आचारसंहितामा राजनीति दलसँग समन्वय गरेर जिम्मेवार बनाउनुपर्ने उनको सुझाव छ। उल्लंघन हुन नदिन, कसरी समाधान निकाल्ने भनेर दलहरूभित्रै निकास खोज्न जिम्मेवार बनाउने हो, उनले भने, हाम्रोमा छ्वास्स ल्याएर खस्किरहको अवस्था छ। दलहरुमा कानुनमाथि हो भन्ने मानसिकता छ। यस्तो परिवर्तन अहिलेको चुनावमा सम्भव छैन। उनले स्थानीय सरकार पाँच वर्ष रहने, एकछिन पनि खाली हुन हुन्न भन्ने व्यवस्था रहेको र संघप्रदेशमा बरू कामचलाउको प्रावधान रहेको भन्दै उनले अहिले आयोगको आचारसंहिता संविधानको स्पिरिटमा नभएको बताए। अहिले आयोगले चुनावअघि राजीनामा दिनुपर्ने निर्णय गर्दा साधनको दुरूपयोग नहोस् भन्ने असल मनसायले त भयो। तर संविधानको स्पिरिटअनुसार भएन। कन्ट्राडिक्सन भयो, उनले भने। खर्च घटाउन सकिन्छ पोखरेलले सुरक्षा, मतपत्र लगायतमा धेरै बजेट खर्च भएको भन्दै यसलाई घटाउन सकिने बताउँछन्। तर यसका लागि दलहरु जिम्मेवार बन्नुपर्ने र केन्द्रीकृत आयोगले अधिकार बिकेन्द्रीत गरेर स्थानीय तह परिचालन गर्नुपर्ने सुझाव दिए। सुरक्षामा चुनौती दलहरू नै हो। उहाँहरुले नै झगडा नगरेर जिम्मेवार भए म्यादी प्रहरी नै आवश्यक पर्दैन। गल्ती गर्ने दलहरू गाली खाने आयोग भएको छ, उनले भने। कर्मचारी परिचालनमा सबैभन्दा धेरै खर्च भएको भन्दै उनले स्थानीय तहलाई नै जिम्मेवारी दिने हो भने आफ्नै स्रोतबाट उसले व्यवस्थापन गर्नसक्ने बताए। कतिपय भोलियन्टर पनि हुन्छन्। धेरै देशमा यो प्राक्टिस छ, उनले भने। मिति संविधानमै तोकौं पोखरेलले निर्वाचनको मिति संविधानमै तोके निर्वाचन आयोग र दलहरुलाई तयारी गर्न सहज हुने र खर्च पनि घट्ने बताए। वैशाखमै हुने भनेर निर्धारित गरिदिए पाँचै वर्ष तयारी गर्न पाउँछन्, उनले भने, संविधानमै यो तिथिमितिमा हुन्छ भन्दिए हुने, अहिले दललाई तयारी गर्न कस्तो अफ्ठेरो भएको छ? १०१५ दिन पनि समय छैन। उनले सामाजिक सञ्जाल मर्यादित बनाउनमा चुनौती रहेको र यसमा पनि दलहरूको नै भूमिका रहने बताए। सञ्चारमाध्यम पनि भूमिका रहने उनको भनाइ छ। सञ्चारमाध्यम चुनावी खर्च, आम्दानीको स्रोत, गलत सूचनाको विषयमा केन्द्रीत हुनुपर्ने उनले सुझाव दिए।"
चिनियाँ विदेशमन्त्री वाङ यी आज नेपाल आउँदै,"काठमाडौं : चिनियाँ विदेशमन्त्री वाङ यी आज काठमाडौं आउँदै छन् । परराष्ट्रमन्त्री नारायण खड्काको निमन्त्रणमा विदेशमन्त्री वाङ तीन दिने भ्रमणका लागि नेपाल आउन लागेको परराष्ट्र मन्त्रालयले जनाएको छ। पाकिस्तानबाट आफ्नो भ्रमण सुरु गरेका वाङ अफगानिस्तान हुँदै बिहीबार भारत पुगेका छन्। उनी भारतबाट आज नेपाल आउन लागेका हुन्। नेपाल बसाइको क्रममा विदेशमन्त्री वाङले राष्ट्रपति विद्यादेवी भण्डारी, प्रधानमन्त्री शेरबहादुर देउवा, एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल (प्रचण्ड), परराष्ट्रमन्त्री खड्कालगायत शीर्ष नेताहरुसँग भेटवार्ता गर्नेछन् । परराष्ट्रमन्त्री डा खड्का र यीबीच शनिबार औपचारिक भेटवार्ता हुनेछ। त्यस क्रममा बेल्ट एन्ड रोड इनिसिएटिभ (बीआरआई)अन्तर्गत सम्झौता भएका परियोजना र त्यसको प्रगति विवरणबारे छलफल हुनेछ। नेपालका तर्फबाट परराष्ट्रमन्त्री डा खड्का र चीनका तर्फबाट चिनियाँ विदेशमन्त्री यीले बैठकको नेतृत्व गर्नेछन्। बीआरआईअन्तर्गत नौवटा परियोजना छन्। यीमध्ये कुनै पनि परियोजना प्रभावकारी ढंगले अघि बढेका छैनन्। नेपाल सरकारले परियोजना कार्यान्वयनमा उदासीनता देखाएको भन्दै चीन सशंकित छ। राष्ट्रपति भण्डारीले केही दिनअघि चीन सरकारको मुखपत्र ग्लोबल टाइम्सलाई अन्तर्वार्ता दिँदै बीआरआईअन्तर्गतका परियोजना अपेक्षित रूपले अघि बढ्न नसकेकोप्रति दुःख व्यक्त गरेकी थिइन्। चीनले नौ परियोजनामध्ये केरुङकाठमाडौं रेलमार्गलाई प्रतिष्ठाको विषय बनाएको छ। सम्झौता भएको पाँच वर्ष बितिसक्दा पनि परियोजनाहरू अघि बढ्न नसक्नुमा बीआरआईका परियोजनामाथि भूराजनीति प्रभावपरेको हुन सक्ने विज्ञले बताउन थालेका छन्। अमेरिकी सहायता परियोजना एमसीसी अनुमोदन भएपछिको परिवर्तित भूराजनीतिक र त्यसले सिर्जना गर्न सक्ने सम्भावित सुरक्षा अवस्था बुझ्न चिनियाँ विदेशमन्त्री वाङ काठमाडौं आउन लागेका हुन्। एमसीसी आफूविरुद्ध भएको चिनियाँहरूको बुझाइ छ। चिनियाँ राष्ट्रपति सी जिङपिङले एमसीसी अनुमोदन हुनुअगावै नेपालमा वाङको भ्रमण गराउन चाहेका थिए। तर त्यति बेला सफल हुन सकेन। वाङको भ्रमणलाई अर्थपूर्ण रुपमा हेरिएको छ। चिनियाँ विदेशमन्त्री वाङले पछिल्लो पटक नेपालमा भइरहेका चीनविरोधी गतिविधिबारे प्रधानमन्त्री शेरबहादुर देउवालगायतसँग महत्वका साथ प्रश्न उठाउने तयारी गरिरहेका छन्। नेपालमा पछिल्लो पटक भइरहेका राजनीतिक घटनाक्रमलाई नजिकबाट नियालिरहेको चीनले आफ्नो बलियो उपस्थिति जनाउन राष्ट्रपति सीले विशेष दूत बनाई वाङलाई नेपालको तीनदिने भ्रमणमा पठाएका हुन्। गृहमन्त्री बालकृष्ण खाणले चिनियाँ विदेशमन्त्री वाङ यीको तीन दिने नेपाल भ्रमणमा आवश्यक सुरक्षाको व्यवस्थापन गर्न सुरक्षा निकायका प्रमुखलाई निर्देशन दिएका छन्। सुरक्षा समितिको बैठकमा गृहमन्त्री खाणले तीनवटै सुरक्षा निकायलाई निर्देशन दिँदै सम्भावित सुरक्षा चुनौतीको अग्रिम व्यवस्थापन गर्न निर्देशन दिएका थिए। गृहले विगतमा चीनविरोधी व्यक्ति र संस्थालाई निगरानीमा राख्न सुरक्षा निकायलाई निर्देशन दिएको हो। प्रहरीले लाजिम्पाटस्थित तिब्बती शरणार्थीको मुख्य कार्यालयलगायत उपत्यकामा रहेका तिब्बती शरणार्थी शिविरमा निगरानी बढाएको छ। ललितपुरको जावलाखेल, काठमाडौंका स्वयम्भू र बौद्धमा शिविर छन्। वाङ नफर्किएसम्म तिब्बती नेता र विगतमा चीनविरोधी प्रदर्शन र गतिविधि गर्दै आएका व्यक्तिमाथि निगरानी राखिने प्रहरी अधिकारी बताउँछन्।"
सानेपामा देउवाविरुद्ध नाराबाजी,"काठमाडौं : नेपाली कांग्रेसको केन्द्रीय कार्यालय सानेपामा पार्टी सभापति शेरबहादुर देउवाविरुद्ध नाराबाजी भएको छ। शेखर कोइराला समूहका नेविसंघ र तरुण दलका कार्यकर्ताले नाराबाजी गरेका हुन् । उनीहरुले नेपाली विद्यार्थी संघ र तरुण दलको अध्यक्ष मनोनयप्रति असन्तुष्ट जनाएका छन्। सभापति देउवाले दुई दिनअघि नेविसंघ अध्यक्षमा दुजाङ शेर्पा र तरुण दलको अध्यक्षमा विद्वान गुरुङलाई मनोनित गरेका थिए। प्रदर्शनकारीहरुले 'देउवा प्रवृत्ति बन्द गर, विधान सम्वत पूर्ण समिति घोषणा गर, एकलौटीपन बन्द गर, नालायक सभापति मुर्दावाद, प्रहरी हस्तक्षप बन्द गर' हेक्का रहोस् नेपाली कांग्रेस पार्टी शेर बहादुर देउवाको होइन, जस्ता नारा लगाउँदै प्रदर्शनमा उत्रिएका छन्। कांग्रेस केन्द्रीय कार्यसम्पादन समितिको नियमअनुसार भातृ संगठनको तदर्थ समिति गठन गर्दा सल्लाह नै नगरेकोको उनीहरुको आरोप छ। अब केही बेरमा कांग्रेसको केन्द्रीय कार्यसमिति बैठक बस्दैछ।"
चिनियाँ विदेशमन्त्री वाङ यीलाई यसरी गरियो स्वागत,काठमाडौं: चिनियाँ विदेशमन्त्री वाङ यी नेपालको तीन दिने भ्रमणमा काठमाडौं आइपुगेका छन्। भारतको नयाँ दिल्लीबाट उडान भरेको डीयर एयरलायन्सको विमानबाट उनी काठमाडौं अवतरण गरेका हुन्। विदेशमन्त्री यीलाई परराष्ट्र सचिव भरतराज पौड्यालले स्वागत गरेका थिए। यीलाई स्वागत गर्न नेपालस्थित चिनियाँ राजदूत होउ यान्छी पनि विमानस्थल पुगेकी थिइन्।
१ हजार १७३ हवल्दारलाई प्रहरी वरिष्ठ हवल्दारमा बढुवा गर्न सिफारिस (सूचीसहित),काठमाडौं : नेपाल प्रहरीमा जनपद समूहतर्फका १ हजार १७३ जना हवल्दारलाई वरिष्ठ हवल्दारमा बढुवा गर्न सिफारिस गरिएको छ । बिहीबार बसेको बढुवा समितीको बैठकले जनपद प्रहरी समूहतर्फ रिक्त रहेको प्रहरी वरिष्ठ हवल्दार पदमा बढुवा सिफारिस गरेको बढुवा समितिका सदस्य सचिव एवम् प्रहरी नायव निरीक्षक तपेन्द्र विष्टले जानकारी दिए। उनका अनुसार प्रहरीमा जनपद प्रहरी समूहतर्फको रिक्त रहेको पद संख्या ३३८३ (तीन हजार तीन सय त्रियासी) प्रहरी वरिष्ठ हवल्दार पदको बढुवाद्वारा पुर्ति गर्न बसेको बढुवा समितिको बैठकको निर्णानुसार जेष्ठताको आधारमा सोही समूहतर्फको प्रहरी वरिष्ठ हवल्दार पदमा बढुवाका लागि सिफारिस गरिएको हो। नामावली
"लेखा सभापति, प्रतिपक्षीको होइन र ?","काठमाडौं : प्रतिनिधिसभाको सार्वजनिक लेखा समिति सभापति पद प्रतिपक्षीले लिने संसदीय परम्परा छ। तर, सरकार परिवर्तन भएको महिनौंसम्म पनि सतापक्षका भरतकुमार शाह समिति सभापति छन्। प्रतिपक्षी एमालेले यो विषय उठाउँदै आए पनि नेतृत्व फेरिएको छैन। कांग्रेसकै पालादेखि लेखा समिति सत्तापक्षले नछोड्ने परिपाटी बसेको सांसदहरू बताउँछन्। एमालेका प्रमुख सचेतक विशाल भट्टराई प्रतिपक्षलाई छोड्नुपर्नेमा समितिमा सत्तापक्षले निरंकुश शैली देखाएको बताउँछन्। हामीले पटकपटक समितिमा कुरा उठाउँदै आएका छौं। सभामुखसँगको भेटमा सत्तापक्षले स्वभाविक रूपमा छोड्नुपर्नेमा जिम्मेवारी दिन नचाहेको नेता भट्टराईको भनाइ छ। उनी भन्छन्, यो निरंकुश शैली हो। खर्च प्रणालीमाथि प्रश्न उठ्छ। भण्डाफोर हुन्छ। लोकतान्त्रिक विरोधि गतिविधि गर्दै आएको उनको आरोप छ। कांग्रेस सांसद राजेन्द्र केसी भने संसद् नचलेकै कारण समिति छोड्न नपाएको बताउँछन्। उनी भन्छन्, छोड्न तयार छौं तर हाउस चलेको छैन। निर्वाचन गर्नुपर्छ। विगतमा पनि सत्तापक्षले नै समिति सभापति नछोडेको केसी स्वीकार्छन्। सांसद हृदयेश त्रिपाठीले विश्वव्यापी प्रचलनको गलत अभ्यास हुँदै आएको बताए। प्रतिपक्षले यसको नेतृत्व गर्नुपर्छ सत्ता पक्षले ठाउँ खाली गरेमा बैठक बसेर अर्को नेतृत्वका लागि निर्वाचन प्रक्रियामा जाने हो, उनले भने। उनका अनुसार सभापतिले नेतृत्व नछोडेकै कराण अर्को चयन प्रक्रियालाई बाटो खुलेको छैन। विगतमा पनि सत्तापक्ष नै समिति नछोडेको उनको भनाइ छ। माओवादी सांसद धर्मशिला चापागाईं राजनीतिक समझदारी नभएकै कारण सत्तापक्षले समिति नछोडेको बताइन्। उनले भनिन्, नयाँ ढंगले सहमति हुने कुरा थियो। विगतका अभ्यास पनि यस्तै छन्। अन्य समितिमा हेरफेर गर्न नमानेकै कारण उक्त समिति सत्तापक्षले छोड्न नचाहेको उनको आशय छ। लेखा समितिको क्षेत्राधिकारभित्र दुईवटा कुरा छ। एउटा सार्वजनिक लेखा र अर्को महालेखाको प्रतिवेदन। सत्तापक्ष सभापति हुँदा यी काम व्यवस्थित ढंगले हँुदैन भनेर सरकार परिवर्तनपछि यो पद प्रतिपक्षलाई दिनुपर्ने मान्यता छ। राज्यकोषको खर्च संसद्ले चाहेबमोजिम होस् भनी त्यसको सुनिश्चितता गर्नु र सरकारी कोषको प्रभावकारी र मितव्ययितापूर्वक खर्च भए नभएको जाँच पड्ताल गर्नु सार्वजनिक लेखा समितिको प्रमुख कार्य हो। पूर्वसभामुख सुवास नेम्बाङ भने सत्तापक्षले सार्वजनिक लेखा समिति छाड्न संसद् अवरोध भन्नु बहाना मात्र भएको बताउँछन्। यो विषय सहज छ। आवाज पनि उठेकै छ। यो समिति प्रतिपक्षले नै पाउनुपर्छ। संसद् अवरुद्धले छेक्दैन, उनले भने। अर्का पूर्वसभामुख तारानाथ रानाभाट पनि लेखा समिति सभापति विपक्षीलाई दिने अन्तर्राष्ट्रिय प्रचलनमा भएसँगै नेपालमा पनि प्रारम्भिक अभ्यास रहेको बताउँछन्। सुरुआतमा गर्दै आएको अभ्यास बीचमा कसरी टुुट्यो यो विषयमा आफू पनि जानकार नभएको बताए। नियम, कानुन संविधानले कसरी टुट्यो म जान्दिनँ। सत्ताधारीका लागि यो एउटा नम्स मात्र हो। अर्थात् विपक्षलाई यसको सभापति दिएर हरहिसाब तिखो आँखाले हेर्नुपर्छ भन्ने मान्यता हो, उनले भने। विश्व इतिहासलाई हेर्ने हो भने सार्वजनिक लेखा समितिको गठन बेलायतको संसद्मा सन् १८६१ मा भएको थियो। नेपाल अधिराज्यको संविधान, २०४७ को धारा ६४ मा सार्वजनिक लेखा समितिको संवैधानिक व्यवस्था नै गरिएको थियो। बेलायतको परम्परालाई अनुसरण गर्दै २०४८ देखि समितिको सभापति विपक्षी दललाई दिने गरिएको थियो। तर, २०६६ देखि यो परम्परा निरन्तरता पाएको छैन। संविधानसभाको दोस्रो काल कांग्रेसका रामकृष्ण यादव र माओवादीका केन्द्रका जनार्दन शर्माले पनि सरकार परिवर्तनपछि समिति नछोडेको इतिहास छ। सार्वजनिक लेखा समितिका समिति सचिव रोजनाथ पाण्डेका अनुसार समिति अन्य समितिभन्दा फरक छ। यसमा विधेयक आउँदैन। महालेखाको वार्षिक प्रतिवेदनमाथि दफावार छलफल भई त्यसलाई किनारा लगाउने र समितिले व्यवस्थापन गर्ने गर्छ। देशमा हुने सक्ने अनियमितताका घटना छन् भने पत्रपत्रिका, निवेदन उजुरीका आधारमा समितिले आफ्नो विषयहरू बनाउने गर्छ। स्थलगत अवलोकन, छलफल गरी समबन्धित व्यक्तिलाई सुनवाइ गर्छ। उक्त समितिले ४ वर्षदेखि निरन्तर विभिन्न समसामयिक अनियमितताका विषयमा सुधार्न निर्देशन दिएको बताए। ९ वटा उपसमिति बनाएर निरन्तर बेरुजुमाथि छलफल गर्दै आएको बताउँदै उनले ४ सय पृष्ठका ३ वटा प्रतिवेदन संसद्मा पेस भएको जनाए। संसद् पुनस्र्थापना भएपछि बैठक भने नियमित हुन नसकेको उनको भनाइ छ।"
चिनियाँ विदेशमन्त्री वाङ यी काठमाडौंमा (तस्बिरसहित),"काठमाडौं: चिनियाँ विदेशमन्त्री वाङ यी तीन दिने नेपाल भ्रमणका काठमाडौं आइपुगेका छन्। परराष्ट्रमन्त्री डा नारायण खड्काको निमन्त्रणमा सहायक विदेशमन्त्री उ जियाङ झाओ र वाणिज्य सहायक मन्त्री सेङ झोउपिङसहित २० सदस्यीय टोलीको नेतृत्व गर्दै वाङ शुक्रबार अपराह्न विशेष विमानबाट काठमाडौं आएका हुन्। पाकिस्तानबाट आफ्नो भ्रमण सुरु गरेका वाङ अफगानिस्तान हुँदै बिहीबार भारत पुगेका थिए। त्रिभुवन अन्तर्राष्ट्रिय विमानस्थलमा वाङलाई परराष्ट्रसचिव भरत राज पौड्यालले स्वागत गरेका छन्। नेपालमा विदेशमन्त्री वाङले राष्ट्रपति विद्यादेवी भण्डारी, प्रधानमन्त्री शेरबहादुर देउवा, एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल (प्रचण्ड), परराष्ट्रमन्त्री खड्कालगायत शीर्ष नेताहरुसँग भेटवार्ता गर्नेछन्। तस्बिर : सुनिता डंगोलअशोक दुलाल"
दुई सहायक मन्त्रीसहित चिनियाँ विदेशमन्त्री वाङ काठमाडौंमा,"काठमाडौं : चिनियाँ विदेशमन्त्री वाङ यी तीन दिने नेपाल भ्रमणका काठमाडौं आइपुगेका छन्। परराष्ट्रमन्त्री डा नारायण खड्काको निमन्त्रणमा सहायक विदेशमन्त्री उ जियाङ झाओ र वाणिज्य सहायक मन्त्री सेङ झोउपिङसहित २० सदस्यीय टोलीको नेतृत्व गर्दै वाङ शुक्रबार अपराह्न विशेष विमानबाट काठमाडौं आएका हुन्। पाकिस्तानबाट आफ्नो भ्रमण सुरु गरेका वाङ अफगानिस्तान हुँदै बिहीबार भारत पुगेका थिए। त्रिभुवन अन्तर्राष्ट्रिय विमानस्थलमा वाङलाई परराष्ट्रसचिव भरत राज पौड्यालले स्वागत गरेका छन्। नेपालमा विदेशमन्त्री वाङले राष्ट्रपति विद्यादेवी भण्डारी, प्रधानमन्त्री शेरबहादुर देउवा, एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल (प्रचण्ड), परराष्ट्रमन्त्री खड्कालगायत शीर्ष नेताहरुसँग भेटवार्ता गर्नेछन्। परराष्ट्रमन्त्री डा खड्का र यीबीच शनिबार औपचारिक भेटवार्ता हुनेछ। त्यस क्रममा बेल्ट एन्ड रोड इनिसिएटिभ (बीआरआई)अन्तर्गत सम्झौता भएका परियोजना र त्यसको प्रगति विवरणबारे छलफल हुनेछ। नेपालका तर्फबाट परराष्ट्रमन्त्री डा खड्का र चीनका तर्फबाट चिनियाँ विदेशमन्त्री यीले बैठकको नेतृत्व गर्नेछन्। अमेरिकी सहायता परियोजना एमसीसी अनुमोदन भएपछिको परिवर्तित भूराजनीतिक र त्यसले सिर्जना गर्न सक्ने सम्भावित सुरक्षा अवस्था बुझ्न चिनियाँ विदेशमन्त्री वाङ काठमाडौं आएका हुन्। एमसीसी आफूविरुद्ध भएको चिनियाँहरूको बुझाइ छ। चिनियाँ राष्ट्रपति सी जिङपिङले एमसीसी अनुमोदन हुनुअगावै नेपालमा वाङको भ्रमण गराउन चाहेका थिए। तर त्यति बेला सफल हुन सकेन। वाङको भ्रमणलाई अर्थपूर्ण रुपमा हेरिएको छ।"
१ हजार ७५२ जवानलाई प्रहरी सहायक हवल्दारमा बढुवा सिफारिस (सूचीसहित),काठमाडौं : नेपाल प्रहरीका जनपद समूहतर्फका १ हजार ७५२ जना प्रहरी जवानलाई प्रहरी सहायक हवल्दारमा बढुवा गर्न सिफारिस गरिएको छ । बिहीबारबसेको बढुवा समितीको बैठकले जनपद प्रहरी समूहतर्फ रिक्त रहेको प्रहरी हवल्दार पदमा बढुवा सिफारिस गरेको बढुवा समितिका सदस्य सचिव एवम् प्रहरी नायव निरीक्षक तपेन्द्र विष्टले जानकारी दिए। उनका अनुसार नेपाल प्रहरीमा जनपद प्रहरी समूहतर्फको रिक्त रहेको पद संख्या १४५६७ (चौध हजार पाँच सय सत्सठ्ठी) प्रहरी सहायक हवल्दार पदको बढुवाद्वारा पुर्ति गर्न बसेको बढुवा समितिको बैठकको निर्णानुसार प्रहरी जवान पदमा रहेको जेष्ठता कायम हुनेगरी पहिलो सूचीमा १ हजार ७५२ जना जनपद प्रहरी समूहतर्फका प्रहरी जवानहरुलाई बढुवाका लागि गरिएको सिफारिस गरिएको हो।
एमाले र कांग्रेसले बनाए घोषणापत्र कार्यदल,"काठमाडौं : एमाले र कांग्रेसले स्थानीय तह निर्वाचनका लागि पार्टीको घोषणापत्र बनाउन कार्यदल बनाएका छन्। एमालेले वरिष्ठ उपाध्यक्ष ईश्वर पोखरेलको संयोजकत्वमा कार्यदल बनाएको छ भने कांग्रेसले महामन्त्री गगन थापालाई घोषणापत्र तयारी समितिको संयोजक बनाएको छ। बिहीबार सम्पन्न एमाले केन्द्रीय कमिटी बैठकले नै पोखरेलको संयोजकत्वमा कार्यदल गठन गरेको हो। कार्यदलमा उपाध्यक्ष युवराज ज्ञवाली, उपमहासचिवद्वय प्रदीप ज्ञवाली र विष्णु रिमाल, पोलिटब्युरो सदस्य देवेन्द्र दाहाल, प्रभु साहका साथै मनोजजंग थापा, पूर्वअर्थमन्त्री युवराज खतिवडा, प्रभा बराल, दिनेशचन्द्र देवकोटा र सुशील ज्ञवाली सदस्य छन्। कांग्रेसको घोषणापत्र तयारीको संयोजकमा थापालाई पार्टी सभापति शेरबहादुर देउवाले मनोनीत गरेको मुख्यसचिव कृष्णप्रसाद पौडेलले जानकारी दिए। एमालेले वैशाख ९ गते केन्द्र र हरेक स्थानीय तहमा घोषणापत्र तथा प्रतिबद्धता पत्र सार्वजनिक गर्ने निर्णय गरिसकेको छ। घोषणापत्रको तयारीका लागि अध्यक्ष ओलीले चैत १६ गते सबै पालिकाका कमिटीका प्रतिनिधिहरूसँग केन्द्रीय कार्यालयबाट भर्चुअल संवाद गर्ने केन्द्रीय प्रचार विभागका उपप्रमुख विष्णु रिजालले दिए। एमालेले चैत मसान्तभित्र उम्मेदवार सिफारिस गर्न पनि मातहतका कमिटीलाई निर्देशन दिएको छ। दुई दिनसम्म चलेको केन्द्रीय कमिटी बैठकले आगामी वैशाख ३० मा हुने स्थानीय चुनावका लागि उम्मेदवार सिफारिस गर्न सम्बन्धित कमिटीहरूलाई निर्देशन दिएको छ। केन्द्रीय कमिटी बैठकका निर्णय सार्वजनिक गर्दै केन्द्रीय प्रचार विभागका उपप्रमुख रिजालले चैत मसान्तभित्र उम्मेदवार सिफारिस गरिसक्न निर्देशन दिएको जानकारी दिए। उनका अनुसार एक महिलासहित तीन जना सम्भावित उम्मेदवार सिफारिस गर्नुपर्नेछ। एमालेले उम्मेदवार चयन मापदण्डसमेत बनाएको छ। पार्टीमा काम गरेको र लोकप्रियलाई उम्मेदवार बनाउने तयारी एमालेको छ। उम्मेदवार तय गर्दा सन्तुलन र समावेशीतालाई ध्यान दिइने उनले बताए। उपमहानगर र महानगरका उम्मेदवार भने केन्द्रबाट नै टुंग्याउने भएको छ। गाउँनगरका उम्मेदवार भने प्रदेश कमिटीबाट टुंग्याउने तयारी एमालेको छ। वडाको उम्मेदवार भने तल्लो कमिटीको सिफारिसका आधारमा जिल्लाबाट टुंगिनेछ। केही विभागहरू गठन गरेको र बाँकी विभाग गठन सचिवालयले गर्न सक्ने गरी अधिकार दिएको छ। प्रदेश र जिल्लाबाट विभाग संख्या वृद्धि गर्न माग आएकाले २९ विभागसम्म गठन गर्न सक्ने अधिकार दिइएको छ। एमाले केन्द्रमा ३२ विभाग छ। अध्यक्ष ओलीले पार्टी कार्यक्रम आयोजना हुँदा नेताहरूले मञ्च भरिने गरेकाले त्यस्तो प्रवृत्ति त्याग्न निर्देशन दिए। अधिकतम ५ जनासम्म वक्ता राख्न र उनीहरूलाई मात्रै मञ्चमा राख्न ओलीको निर्देशन छ। एउटा जिल्लामा लगभग ५० जना प्रदेश कमिटी सदस्य हुन्छन्। मञ्चमा किन आशनग्रहण ? यो कुरा छोडौं, भने। उनले आगामी निर्वाचनमा सकेसम्म मालाको कम प्रयोग गर्न सुझाएका छन्।"
पाँच वर्षमा स्थानीय सरकारले जनताका धेरै काम गरे : ऊर्जामन्त्री भुसाल,"ललितपुर : ऊर्जा, जलस्रोत तथा सिँचाइमन्त्री पम्फा भुसालले स्थानीय तहमा निर्वाचित जनप्रतिनिधिले पाँच वर्षमा जनताका लागि आवश्यक धेरै सुविधा घरदैलो नजिकै पुर्याएको बताएकी छन्। ललितपुर महानगरपालिका२३ को नवनिर्मित वडा कार्यालय भवनको शुक्रबार उद्घाटन गर्दै उनले भनिन,' पाँच वर्षका बीचमा स्थानीय सरकारले जनताका धेरै काम गरेका छन्, जनताका घर आँगनमा सिंहदरबार सार्थक भएको छ ।' स्थानीय तहको पहिलो सरकार गठन हुँदा कतिपय स्थानमा भौतिक पूर्वाधार नभएको बताउँदै मन्त्री भुसालले उपलब्ध साधन र स्रोतको सही तवरले प्रयोग गरेर जनतालाई गुणस्तरीय सेवा दिनुपर्नेमा जोड दिइन् । उनले भनिन्, 'कानुन पनि नभएको अवस्थामा जनताको आकांक्षालाई सम्बोधन गर्न गाह्रो थियो, अनुभव पनि थिएन, यद्यपि पाँच वर्षमा स्थानीय सरकारले धेरै काम गरेका छन् ।' जनताले घर नजिकैबाट सेवा पाएकोमा खुसी व्यक्त गर्दै मन्त्री भुसालले परिवर्तनको आन्दोलनमा आफूहरूले जीवन खर्चिएको र परिवर्तनका एजेन्डा कार्यान्वयन गर्ने अवसर पाएकाले त्यसलाई स्थानीय जनप्रतिनिधिले भरपुररुपमा सदुपयोग गर्नुपर्ने बताइन्। ललितपुर महानगरपालिका र त्यसअन्तर्गतका वडा मात्र नभई देशभरका स्थानीय सरकारले जनतालाई गुणस्तरीय सेवा दिनुपर्नेमा उनको जोड थियो । ठेकेदारका कारण कतिपय भौतिक पूर्वाधारका काममा ढिलाइ हुने गरेको उल्लेख गर्दै मन्त्री भुसालले जनताले आफ्नो अधिकारका लागि निरन्तर खबरदारी गर्नुपर्ने बताइन् । उनले भनिन,' जनप्रतिनिधिले आफ्ना जनताका लागि योजना पार्ने हो, बजेट छुट्याउने हो, त्यसपछि खरिद प्रक्रियामा जान्छ, त्यसपछि स्थानीय उपभोक्ताले विशेष चासो राख्नुपर्छ ।' जनताको आवश्यकताको आधारमा विकास गर्नुपर्नेमा जोड दिँदै मन्त्री भुसालले आफूले विनास गरेरभन्दा पनि संरक्षण गर्दै विकास गर्ने सोचका आधारमा अगाडि बढ्ने विश्वास दिलाइन्। कार्यक्रममा ललितपुर महानगरका प्रमुख चिरीबाबु महर्जनले अपाङ्गमैत्री आधुनिक भवन बनेसँगै अबका दिनमा जनताले गुणस्तरीय सेवा पाउनुपर्ने बताए । उनले महानगरपालिकाले निरन्तर जनताका कामलाई विशेष प्राथमिकता दिने विश्वाससमेत दिलाए। सो अवसरमा भवन निर्माणमा आर्थिक तथा भौतिक सहयोग गर्ने विभिन्न व्यक्तित्वलाई सम्मान गरिएको थियो।"
चुनावमा उम्मेदवार होइन पैसावाला डनबीच प्रतिस्पर्धा भइरहेको छ : पूर्वप्रमुख निर्वाचन आयुक्त पोखरेल,"काठमाडौं : निर्वाचन आयोगका पूर्व प्रमुख आयुक्त भोजराज पोखरेलले निर्वाचन महंगो हुँदा व्यवस्था नै संकटमा पर्ने चेतावनी दिएका छन्। अन्नपूर्ण मिडिया नेटवर्कमा शुक्रबार सञ्चारकर्मीसँगको अन्तर्क्रियामा पोखरेलल निर्वाचन महंगो हुँदा उम्मेदवार छायामा परेको र पैसावाला डनबीच प्रतिस्पर्धा हुने अवस्था आएको बताएका हुन्। २०४८ पछि निर्वाचन प्रणाली महंगो हुँदै गएको भन्दै उनले कार्यकर्ता अनुशासन बाहिर जाँदा खर्च बढेको तर्क गरे। पहिला कार्यकर्ता अनुशासनमा हुँदा स्व:परिचालन हुन्थे। अहिले वियर र मासुसहितको खाजा खर्च, पेट्रोल दिनुपर्छ, उनले भने, अहिले निर्वाचनमा पैसावालाको प्रतिस्पर्धा छ। टिकट पाए पनि स्वच्छ नेताले मसँग पैसा छैन भनेर चुनाव नलड्ने अवस्था छ। अपराधिक मानसिकताका व्यक्तिहरुको दबदबा छ। अहिले यो झन् बढेर गएको छ। उम्मेद्वार होइन पैसावाल डनबीच प्रतिस्पर्धा भइरहेको अवस्था छ। यो प्रवृत्तिकै रुपमा विकास हुँदा व्यवस्था नै खतरामा पर्न सक्छ।"
सञ्चारकर्मीको वृत्ति विकासका लागि बजेटको कमी हुन दिन्न : मुख्यमन्त्री राउत,"वीरगन्ज : मधेस प्रदेशका मुख्यमन्त्री लालबाबु राउतले प्रदेशमा रहेका सञ्चारकर्मी र सञ्चारगृहका लागि प्रदेश सरकारले काम गरिरहेको बताएका छन् । शुक्रबार वीरगन्जमा मिडिया काउन्सिलले आयोजना गरेको सञ्चारमाध्यम र पत्रकार आचार संहिता निर्माणसम्बन्धी सुझाव संकलन कार्यशाला गोष्ठीमा बोल्दै मुख्यमन्त्री राउतले बजेटको कमी हुन नदिने प्रतिबद्धा जनाए। प्रदेशका सञ्चारकर्मी र सञ्चारगृहका लागि प्रदेश सरकारले सुरुदेखि नै धेरै गर्न चाहेको भएपनि विविध कारणले हुन नसकेको स्वीकार्दै उनले भने, 'प्रदेश सरकारबाट केहि कमजोरी पनि भएका छन् । तर ती सबैको जिम्मेवारी मैले मात्र लिन सक्दिनँ, सम्बन्धित मन्त्रालयले पनि लिनुपर्छ । ' प्रदेश सरकारले मिडिया काउन्सिल र आम सञ्चार प्राधिकरण गठन गरेको बताउँदै मुख्यमन्त्री राउतले दुवै निकायले काम पनि सुरु गरिसकेको बताए । उनले प्रदेशका सञ्चारकर्मी र सञ्चारगृहको वृत्ति विकासका लागि बजेटको कमी हुन नदिने प्रतिबद्धता जनााएका हुन्। मुलुकमा भएका हरेक राजनीतिक परिवर्तनको आन्दोलनमा मधेशका सञ्चारकर्मीको भूमिका अहम र प्रशंसनीय रहेको पनि उनले बताए । उनले इमान्दारिताका साथ सत्य तथ्य सूचना जनतामाझ सम्प्रेषण गर्न पनि सञ्चारकर्मीहरुसँग आग्रह गरे । मधेस प्रदेशमा कर्मचारी नै थोरै भएको र भएका कर्मचारीले समेत प्रदेश सरकारलाई अटेरी गर्दै आएकाले काम गर्न समस्या भइरहेको गुनासो पनि उनले पोखे । मिडिया काउन्सिलका अध्यक्ष शीवहरि प्रसाद भट्टराइको अध्यक्षतामा भएको कार्यक्रममा प्रदेश सरकारका आन्तरिक मामिला तथा सञ्चारमन्त्री भरत साह , आमसञ्चार प्राधिकरणका अध्यक्ष श्याम सुन्दर यादव ,नेपाल पत्रकार महासंघका केन्द्रीय सचिव दिपेन्द्र चौहान , केन्द्रीय सदस्य केसी लामिछाने ,प्रदेश अध्यक्ष राजेश कर्ण ,महासचिव श्याम बन्जारा, पर्सा शाखा अध्यक्ष अनुप तिवारी , बारा शाखा अध्यक्ष रेशम तिवारीका साथै पर्सा , बारा र रौतहट जिल्लाका पत्रकारहरुको सहभागीता रहेको थियो ।"
राष्ट्रिय सुरक्षा बलियो बनाउन अन्तर निकायबीच समन्वय र सहकार्य बलियो हुनुपर्छ : प्रधानमन्त्री,"काठमाडौं : प्रधानमन्त्री शेरबहादुर देउवाले पछिल्लो समय शक्ति राष्ट्रबीच विभिन्न क्षेत्रमा आफ्नो प्रभुत्व जमाउने उद्देश्यले देखा परेको तनाव र होडबाजीले अन्तर्राष्ट्रिय र क्षेत्रीय सुरक्षाको वातावरण गम्भीररुपमा प्रभावित भएको बताएका छन्। शिवपुरीस्थित सैनिक कमाण्ड एण्ड स्टाफ कलेजमा आयोजित सातौँ समूहको उच्चस्तरीय राष्ट्रिय सुरक्षा तालिम समापनका अवसरमा उनले आजको अन्तर्राष्ट्रिय परिवेशमा आर्थिक, राजनीतिक र रणनीतिक क्षेत्रमा आफ्नो पकड स्थापित गर्न शक्ति राष्ट्रबीच कडा प्रतिस्पर्धा चलिरहेको उल्लेख गरे। प्रधानमन्त्री देउवाले भने, 'देशको संवेदनशील भूराजनीतिक अवस्थितिको कारण अन्तर्राष्ट्रिय र क्षेत्रीय सुरक्षा वातावरणमा आएको सानो परिवर्तनले पनि हाम्रो राजनीतिक, आर्थिक, सामाजिक तथा समग्र सुरक्षा क्षेत्रमा असर पर्ने हुन्छ, त्यसतर्फ सचेत रहँदै मुलुकको हित र स्वार्थमा कुनै किसिमको आँच नदिनेतर्फ हामी सबै सजग र प्रतिबद्ध हुन आवश्वक छ ।' 'राष्ट्रिय सुरक्षालाई सर्वोपरि महत्व दिई सरकारले यस क्षेत्रको सुदृढीकरणको लागि राष्ट्रिय सुरक्षा नीति र प्रतिरक्षा नीतिलगायतका नीति र कार्ययोजना कार्यान्वयनमा ल्याएको उल्लेख गर्दै उनले भने, 'राष्ट्रिय सुरक्षा एक संवेदनशील र चुनौतीपूर्ण विषय हो, राष्ट्रिय सुरक्षालाई बलियो तुल्याउन अन्तर निकायबीच समन्वय र सहकार्य बलियो हुन बनाउन आवश्यक छ ।' प्रधानसेनापति प्रभुराम शर्माले बहुआयामिक सुरक्षा चुनौतीको उचित व्यवस्थापनको लागि राजनीतिक, कूटनीतिक रणनीतिक तथा शैक्षिक वृत्तलगायत आमनागरिकमा समेत सामरिक धारणा र सोचको वृद्धि भई समग्रमा सामरिक संस्कृतिको विकास हुन जरुरी रहेको बताए। उनले भने,' जलवायु परिवर्तन र कोभिड१९ महामारीले विश्वसामु मानव सुरक्षालगायत समग्र सुरक्षा जटिलतालाई समेत स्पष्टसँग उजागर गरेको छ, संवेदनशील र गहन विषयका रुपमा रहेको राष्ट्रिय सुरक्षा सबैको साझा जिम्मेवारी हो ।' प्रधानसेनापति शर्माले सुरक्षाका दायरा फराकिलो हुँदै गएको परिप्रेक्षमा राष्ट्रिय सुरक्षामा नागरिक र सबै सुरक्षा संयन्त्रबीच एकै किसिमको सोच हुन जरुरी रहेको बताए । कलेजका शिक्षाध्यक्ष एवं उपरथी हीरालाल जोशीले राष्ट्रिय सुरक्षा र प्रतिरक्षाबारे जानकारी दिई सरोकारवालाबीच एउटै बुझाई स्थापित गर्ने उद्देश्यले सञ्चालन गरिएको १४ दिनको उच्चस्तरीय राष्ट्रिय सुरक्षा तालिम हालसम्म सुरक्षा फौज र गैरसैनिक नागरिक गरी हालसम्म १३८ जनाले लिइसकेको जानकारी दिइयो । उक्त कलेजबाट हालसम्म मध्यम तहका अधिकृतका लागि सञ्चालित ११ महिने कमाण्ड एण्ड स्टाफ कलेज तालिम नेपाली सेनाका एक हजार ४०, नेपाल प्रहरीका १३, सशस्त्र प्रहरी बलका २५, राष्ट्रिय अनुसन्धान विभागका १६ तथा विदेशी ९९ शिक्षार्थीले पूरा गरेका छन्।"
वाम एकताको प्रसंग चलिरहेका बेला माओवादी केन्द्रका प्रमुख सचेतक देव गुरुङ सुटुक्क चीन गए,"काठमाडौं : नेकपा माओवादी केन्द्रका प्रमुख सचेतक देव गुरुङ चीन गएका छन्। शुक्रबार माओवादी केन्द्रका नेता वर्षमान पुन (अनन्त) र पूर्वसभामुखसमेत रहेकी पत्नी ओनसरी घर्तीसहित गुरुङ पनि कार्गो जहाजमार्फत चीन गएका हुन्। पुनको स्वास्थ्य अवस्था सामान्य रहेपनि चीनबाट फर्किनुअघि चिकित्सकले दुई महिनापछि फलोअपमा आउन भनेकाले उपचारका लागि गएको घर्तीले बताइन्। फलोअप उपचारका लागि पुन पत्नीसहित चीन गएका हुन्। सोहि जहाजमा प्रमुख सचेतक गुरुङसमेत कुटनीतिक राहदानी प्रयोग गरी बेइजिङ गएका हुन्। उनको भ्रमणलाई माओवादी केन्द्रले भने गोप्य राखेको छ। चीनले वाम एकताका लागि मध्यस्थ गरिदिने भनिरहेको बेला एमाले उपाध्यक्ष विष्णु पौडेलसहितका नेताहरु चीनमै छन्। चीनको कुन्मिङमा भएको इकोनोमिक कोअपरेशन एण्ड कल्चरल एक्सचेन्समा सहभागी हुन एमाले नेताहरु चीन गएका छन्। पौडेलसहितको टोली चीनमा रहेका बेला माओवादी केन्द्रका नेताहरु पनि चीन गएका हुन्। उनीहरुले चीनियाँ कम्युनिष्ट पार्टीका विदेश विभाग प्रमुख सोङ ताओसँग द्वीपक्षीय र बहुपक्षीय भेटवार्ता गर्ने बताइएको छ। चीनले नेपालका कम्युनिष्ट शक्तिहरुलाई एक हुन आग्रह गर्दै आएको छ। नेकपाभित्र आन्तरिक कलह चर्किएको समयमा पनि नेपालस्थित चिनियाँ राजदूत होउ यान्छीले सक्रियता बढाएकी थिइन्। सर्वोच्च अदालतको २०७७ फागुन २३ गतेको एमाले र माओवादीबीचको एकता बदर गर्ने फैसलापछि दुई पार्टीलाई मिलाउन चीनको सक्रियता भइरहेको छ। निर्वाचन नजिकिइरहेको समयमा चीनले पुन: एकपटक फुटेका कम्युनिस्ट शक्तिहरुलाई एक बनाउने प्रयास गरेको छ। नेपालका दुवै कम्युनिष्ट पार्टीका नेताहरुको चीन भ्रमणलाई अर्थपूर्थ रुपमा हेरिएको छ। चिनियाँ विदेशमन्त्री वाङ यी पनि तीन दिने भ्रमणका लागि नेपाल आउँदै छन्। नेपालमा पछिल्लो पटक भइरहेका राजनीतिक घटनाक्रमलाई नजिकबाट नियालिरहेको चीनले आफ्नो बलियो उपस्थिति जनाउन राष्ट्रपति सीले विशेष दूत बनाई वाङलाई नेपालको तीनदिने भ्रमणमा पठाएका हुन्। नेपालमा उनले राष्ट्रपति विद्यादेवी भण्डारी, प्रधानमन्त्री शेरबहादुर देउवा, एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल (प्रचण्ड), परराष्ट्रमन्त्री खड्कालगायत शीर्ष नेताहरुसँग भेटवार्ता गर्ने कार्यसूची छ। चीन सरकार शेरबहादुर देउवा नेतृत्वको सरकारसँग ढुक्क छैन। कांग्रेस सभापति देउवा नेतृत्वको यो सरकार चीनविरोधी र अमेरिकाभारत पक्षधर रहेको चिनियाँहरूको बुझाइ छ। कांग्रेसले चीनलाई सहयोग नगर्ने उनीहरूको बुझाइ हो। नेपालका कम्युनिष्ट शक्तिहरू एक हुन भन्ने चिनियाँहरूको कसरत जारी रहेको छ। उनीहरूले नेपालका कम्युनिष्टहरूको एकतालाई चीनको आवश्यकताका रूपमा समेत लिएका छन्। नेपालका कम्युनिष्टहरू फेरि एकपटक मिलेर चुनाव लड्नु अहिलेको अपरिहार्य आवश्यकता हो, चिनियाँ अधिकारीले भने, बेइजिङले चाहेको पनि त्यही नै हो। कम्युनिष्ट शक्ति मिलाउन हामी माध्यम बन्न तयार छौं। चिनियाँ राष्ट्रपति सी जिङपिङले नेपालका कम्युनिष्ट पार्टीहरूलाई विदेशमन्त्री यीमार्फत यही सन्देश पठाउने हो।"
पासपोर्ट लिने भीड थेगिनसक्नु,"काठमाडौं : गर्मी बढ्दै छ। तर, राहदानी विभाग अगाडिको भीड घट्दैन। कोही उँग्दै बसेका छन्। कोही पसिना पुछ्दै। रातिदेखि लागेको लाइन मिच्चिने डरले भोक तिर्खा भुलेका उनीहरूको एउटै उद्देश्य थियो वैदेशिक रोजगारीका लागि राहदानी बनाउनू। तर, भीड सरेन। बिहीबार दिनभर सेवाग्राहीले घाम छले तर, काम बनेन। दैनिक ५ हजार सेवाग्राही पुग्ने विभागको सर्भर डाउन हुँदा सेवाग्राही मर्कामा परे। विभागले बिहीबार सूचना निकाल्दै भन्यो, राहदानी विभागका लागि खोलिएको आज मिति २०७८ चैत १० गतेको बुकिङ फुल भएको छ। बुकिङ २०७८ चैत १३ बाट हरेक दिन अपराह्न साढे ४ बजेपछि मात्र खोलिने व्यहोरा अनुरोध छ। राहदानी बनाउन अहिले अग्रिम बुकिङ गर्नुपर्छ। तर, सर्भरले थाम्दैन। सर्भरको क्षमता कम हुँदा नयाँ युगमा राहदानी प्रवेश गरेको बताए पनि नागरिकको सास्ती कम छैन। म राति ३ बजे नै आएर लाइनमा बसेँ, बिहीबार बिहान १०ः५६ बजे कार्यालय परिसरमा भेटिएका बाग्लुङका २७ वर्षीय समिपराज आचार्यले भने, डेढ महिना पहिले नै बुक गरेर आएँ। अहिले त सर्भर चलेको छैन भन्छन्। के गर्ने ? त्यहीँ भीडमा भेटिए कञ्चनपुरका गोविन्द जोशी। कोरिया पढ्न जाने तयारीमा रहेका उनी भन्छन्, पढ्न जाने मौका मिल्छ भन्ने आस छ। नभए पेट पाल्न विदेश जानुको विकल्प छैन। तर, यसरी राहदानी बनाउन आउँदा पनि काम सहज छैन। सरकारले लाइन घटाउन ईपासपोर्ट बनाउन थाले पनि सर्भरलगायतका प्राविधिक कुरालाई व्यवस्थित बनाउन नसक्दा दुःख पाएको जोशी बताउँछन्। लाइनको झन्झटको विकल्पमा अनलाइनबाट सेवा दिने भनियो। तर, यसलाई सरकारले व्यवस्थित गर्न नसक्दा हामीले दुःख पायौं, उनले भने। सर्भर डाउन हुँदा सेवाग्राही मात्रै होइनन् कर्मचारी पनि हैरान छन्। सेवाग्राहीलाई सम्झाउन सक्ने क्षमता उनीहरूमा देखिएन। सप्तरीबाट आएका देवकृष्ण यादव ११ः३० बजे विभाग पुगे। तर, अलमलमा थिए। पासपोर्टको फारम कहाँ रुजु गराउने ? राजस्व कहाँ तिर्ने ? भीडमा भएकाहरूलाई सोधे। तर, उनले सही जवाफ पाउन सकेनन्। कर्मचारी पनि नसुने झै देखिए। भद्रगोल लाइन र भीड मिलाउन नसकेर सुरक्षाका लागि खटिएका प्रहरी पनि हैरान थिए। धेरैको एउटै गुनासो थियो, अनलाइनले झन् लाइन बढायो। अनलाइनलाई व्यवस्थित गर्न नसक्दा भएको सर्भर डाउनले गर्दा राहदानी बनाउने, रिन्यू गर्ने र अन्य राहदानीसँग सम्बन्धित काम गर्नेले सास्ती भोगिरहेका छन्। केहीले धाउँदाधाउँदा मात्रै काम भएको बताए। त्यो भीडमा काम भएका केही सेवाग्राही पनि भेटिन्थे। ताप्लेजुङका पूर्ण थेबे त्यहाँ खुसी देखिने सेवाग्राहीमा पर्थे। तीन दिनको लगातार लाइन लाग्दा बल्ल उनले राहदानी पाएका थिए। भित्रदेखि बाहिरसम्म धेरै मान्छे छन्। दुःखको त कुरै छोड्नुस्। हातमा पासपोर्र्ट आएपछि त्यो दुःख सम्झिन मन लागेको छैन, उनले भने। रुजु गर्न र राजस्व बुझाउन पनि लाइन नै बस्नुपर्छ। फोटो खिच्न र राहदानी लिन पनि लाइन नबसी काम हुँदैन। एक दिनमा काम भएन भने अर्को दिन फेरि आएर लाइन लाग्नुपर्छ। डोरनाथ अर्याल महानिर्देशक, राहदानी विभाग विदेशमा अध्ययन गर्न जाने विद्यार्थीहरू राहदानी लिन आएका छन्। सन् २०१३ देखि २०१६ सम्म अत्याधिक संख्यामा यन्त्रवाचक (एमआरपी) राहदानी जारी भएको थियो। त्यसको नवीकरण गर्ने समय आएको छ। हालै कोरिया, जापानलगायत मुलुकहरूमा रोजगारी खुलेका कारणले निकै भीड बढेको हो। सर्भर डाउन भएर पनि समस्या थपिएको छ। विभागमा कर्मचारी अभाव छ। स्थायी कर्मचारीहरूको दरबन्दी खाली छ। लोकसेवाबाट पदपूर्ति हुन सकेको छैन। हाम्रो कार्यालयमा १ सय बढी कर्मचारीको दरबन्दी छ। तर, अहिले ८० जना मात्रै छन्। उता जिल्ला प्रशासन कार्यालयहरूमा पनि दरबन्दी अनुसारको कर्मचारी छैनन्। दिनहुँ राहदानी लिन पाँच हजार बढी सेवाग्राही आउँछन्। हाम्रो क्षमता भनेको एक हजारदेखि १२ सयसम्म हो। हामी २ हजार ७ सम्मलाई राहदानी दिन बुकिङ खुला गर्छौं। सबै जिल्लामा सेवा नपुगेका कारणले हामी रातदिन खटेर सेवा दिइरहेका छौं। सर्भरलाई अपग्रेड गर्दा समस्या आएको हो। थोरै संख्यामा राहदानी जारी गर्दा समस्या देखिएको थिएन। मलेसियाबाट प्राविधिक टोली आएर सर्भरको क्षमता बढाउने काम भइरहेको छ। हामीले एकदिनमा ६ हजार २ सय ६० राहदानी पनि उत्पादन गरेका छौं। विभागले पहिला ७ सयदेखि ९ सयसम्म यन्त्रवाचक राहदानी जारी गरेको थियो। विभागको जनशक्ति र यन्त्रको अधिकतम प्रयोग गरेर उच्च सेवा दिइरहेका छौं। भर्खरै काठमाडौं, ललितपुर, भक्तपुर र काभ्रेका जिल्ला प्रशासन कार्यालयसँग बैठक बसेको छु। राहदानी उत्पादन र वितरणका लागि पहिले जस्तो धेरै समय लाग्दैन। यन्त्रवाचक राहदानी बनाउन एक महिनादेखि करिब २ महिनासम्म समय लाग्थ्यो। अहिले एकदेखि दुई सातासम्ममा जिल्लास्तरमा राहदानी वितरण गर्दै आएका छौं। त्यसमा पनि उपत्यकामा सातामा दुई पटक विभागले राहदानी वितरण गर्न पठाइरहेको छ। हाल ६४ जिल्लाबाट विद्युतीय राहदानी वितरण भइरहेको छ। जनसंख्याको हिसाबले हामी ९० प्रतिशत जनसंख्यामा सेवाको पहुँच पुर्याइसकेका छौं। विदेशस्थित ३९ वटा नियोगमध्ये १५ वटा नियोगबाट राहदानी वितरण भइरहेको छ। मंसिर १ गतेदेखि चैत ९ गतेसम्म कुल १ लाख ३५ हजार ४ सय १ वटा विद्युतीय राहदानी जारी भएको छ। यो सोचेभन्दा ठूलो संख्या हो। पहिले मासिक ३५ देखि ४० हजारको संख्यामा राहदानी जारी हुन्थ्यो। अहिले त्यसको दोब्बर भएको छ। एकै महिनामा ७८ हजारसम्म राहदानी जारी गरेका छौं।"
भारतका लागि नेपाली राजदूत शर्माले लिए सपथ,काठमाडौं : भारतका लागि नेपाली राजदूत डा शंकर प्रसाद शर्माले पद तथा गोपनियताको सपथ लिएका छन्। राष्ट्रपति विद्यादेवी भण्डारीले शुक्रबार एक समारोहकाबीच शीतल निवासमा शर्मालाई पद तथा गोपनियताको सपथ गराएकी हुन्। उक्त अवसरमा परराष्ट्रमन्त्री डा नारायण खड्कालगात उच्च पदस्थ सरकारी अधिकारीको उपस्थिति थियो।
मधेसमा म्यादी प्रहरी बन्न मरिहत्ते,"मधेसको टन्टलापुर घाममा बिहानैदेखि पसिना बगाएर सयौं युवा जिल्ला प्रहरी कार्यालय धनुषा अगाडि लामबद्ध छन्। प्रहरी कार्यालयसँगैको तिरहुतिया गाछि मैदानमा उक्त भिडियो हेर्दा यस्तो लाग्छ, त्यहाँ कुनै ठूलो मेला लागेको छ। लाइन बस्दा पटकपटक झगडा, गालीगलौंच र धक्कामुक्की हुनु सामान्य जस्तै भएको छ। प्रहरी कर्मचारीबाट बेलाबेलामा लाठी र झापड पनि बर्सिन्छ। तर, यी युवा आफ्नो ठाउँबाट टसमस हुँदैनन्। यति धेरै परिश्रम र दुःख हो, म्यादी प्रहरी बन्न। अहिले मधेस प्रदेशका हजारौं बेरोजगार युवाहरू म्यादी बन्न तँछाडमछाड गरिरहेका छन्। आफ्नै घर आँगनमा सरकार भए पनि रोजगारीको अवसर सिर्जना हुन नसक्दा बेरोजगार युवाहरू म्यादी बन्ने अवसर आउने बित्तिकै हुरुक्क भएका छन्। तर, उनीहरूका लागि यो अवसर पनि सोचेजस्तो सजिलो भने छैन। १९ वर्षीय राकेश दास पछिल्लो २ दिनदेखि गाउँबाट जनकपुर धाइरहेका छन्। कक्षा १२ पास गरिसकेका दासलाई परिवारबाट पैसा कमाउन निकै दबाब दिएको छ। धनुषाको मुखियापट्टि मुसहरनिया३ का दास मंगलबार बिहान १० बजेदेखि लाइनमा बसेर दिउँसो ३ बजे मात्रै आवेदन भर्न पाए। बुधबार प्रवेशपत्र लिन आएका दास निकै अव्यवस्थित भीडभाड र प्रहरीको कुटाइबाट आजित भएर एउटा कुनामा बसेको अवस्थामा भेटिए। तुल्सीयाहीका २२ वर्षीय शशीकुमार महतो पनि म्यादी बने होडमा छन्। बेरोजगार छु। गाउँघरमा काम पाइँदैन। साथीभाइहरूले १ महिनामै ३०३५ हजार रुपैयाँ आउँछ भनेर सुनाए। अनि म्यादीको फारम भर्न आएँ, महतोले भने, यहाँ त निकै गाह्रो रहेछ। हिजो फाराम लिनै समस्या भयो। प्रहरीले बेलाबेला हात छाड्छ न कुनै लाइन छ न व्यवस्था। चैत १५ बाट छनोट प्रक्रिया टुंग्याएर चैत २२ मा अन्तिम नतिजा प्रकाशन गरिने प्रहरीको कार्यतालिका छ। छनोटमा परेकाहरू लाई चैत २८ बाट प्रशिक्षण दिएर निर्वाचनको लागि तयार गरिनेछ। त्यस्तै, बेरोजगार घरमा बस्नुभन्दा म्यादी प्रहरी भएर केही दिन काम पाउन आवेदन दिन आएको बताउँछन्, २० वर्षीय शिवम राउत। पहिलाको निर्वाचनमा मेरो दाई म्यादी प्रहरीमा भर्ना हुनु भएको थियो। उहाँकै नै फाराम भर्न लगाउनुभयो, उनले भने। यसअघिको निर्वाचनमा म्यादी प्रहरी बनिसकेकी ढल्केबर जमुनिवासकी २८ वर्षीय मन्जु महत पनि आवेदन दिन आएकी छन्। मेरा दुई छोराछोरी छन्। उनीहरूलाई घरमै छाडेर म्यादी बन्न आएकी हुँ, महतले सुनाइन्, तर, अहिलेको व्यवस्थापन निकै फितलो छ। ज्यानै जाने खालको भीडभाड छ। यस्तो गर्मीमा ज्यादती नै भएको छ। उनीसँगै टोलभरीका करिब एक दर्जन महिलाहरू म्यादी बन्न आएका छन्। ४० दिन मात्रै कार्यअवधि भएको जागिर पाउन पनि युवाहरू मा यत्रो सकस छ। यसले प्रदेशको दुर्दशा प्रस्ट्याएको बताउँछन्, जनकपुरधाम उपमहानगरपालिका७ का वडाअध्यक्ष जानकीराम साह। यस प्रदेशमा भएका उद्योग, व्यापार सुखिसकेका छन्। बेरोजगारीको समस्या समाधान गर्न सरकारबाट कुनै योजना ल्याइएको छैन। यस्तोमा युवाहरू ससाना अवसरका लागि पनि मरिहत्ते गर्नु स्वभाविक हो, उनले भने, जनकपुरधामले आवेदन दिन आएका युवाका लागि व्यवस्थित रूपले फाराम भर्न, थकाइ मार्न, खानेपानी र शौचालयको बन्दोबस्त गर्न जस्ता आधारभूत व्यवस्थापनसमेत गर्न नसक्नुले जनताप्रति सरकारको कुनै दायित्व नै नरहेको प्रष्ट्याएको छ। त्यस्तै, युवा अभियान्ता सरोज मिश्र भन्छन्, देशका ५० प्रतिशत युवा खाडीमा छन्। बाँकी ५० प्रतिशलाई पनि तीन तहका सरकारले रोजगार दिन नसक्नु दुःखको कुरा रहेको बताए। भन्छन्, युवालाई रोजगार त परै जाओस् सीपमूलक तालिमसमेत दिन सकेका छैनन्। स्थानीय तहको निर्वाचनलाई लक्षित गरी प्रहरी प्रधान कार्यालयले आइतबारबाट देशैभरी एकसाथ आवेदन माग गरेको हो। चैत ११ गतेसम्म आवेदन दिन सकिने हुँदा गाउँगाउँबाट युवाहरूको भीड सम्बन्धित कार्यालयहरूमा लाग्न थालेको छ। चैत १५ बाट छनोट प्रक्रिया टुंग्याएर चैत २२ मा अन्तिम नतिजा प्रकाशन गरिने प्रहरीको कार्यतालिका छ। छनोटमा परेकाहरू लाई चैत २८ बाट प्रशिक्षण दिएर निर्वाचनको लागि तयार गरिनेछ। धनुषामा आवेदन दिनेहरूको भीड थेगिनसक्नु भएको बताउँछन्, जिप्रका धनुषाका प्रहरी उपरीक्षक बसन्त रजौरे। उनी भन्छन्, हामीले सकेसम्म व्यवस्थित रूपमा आवेदन लिने र अन्य प्रक्रियाहरू पूरा गराउने काम गरिराखेका छौं। धनुषामा ३ हजार ४८६ जना म्यादीको दरबन्दी स्वीकृत गरिएको छ। प्रदेश प्रहरी कार्यालय जनकपुरका प्रवक्ता प्रहरी उपरीक्षक तुलबहादुर कार्कीले उच्च सुरक्षा संवेदनशीलता र निर्वाचन क्षेत्रका आधारमा म्यादी प्रहरीको संख्या निर्धारण गर्ने गरिएको बताए। देशभरीबाट १ लाख म्यादीको दरबन्दी स्वीकृत गरिएकोमा सबैभन्दा बढी मधेस प्रदेशका ८ जिल्लामा २१ हजार ६९८ जनाको दरबन्दी तोकिएको छ। धनुषामा ३४८६, सप्तरीमा ३१३९, सर्लाहीमा ३०८८, महोत्तरीमा २७३६, रौतहटमा २५८९, बारा २५२८, सिरहा २३३१ र पर्सामा १८०१ जनाको माग छ। त्यस्तै, भरतपुरको गेस्ट हाउस चौरमा एक हातमा फाइल र अर्को हातले पसिना पुछ्दै युवाहरूको ठूलो जमात थियो। जिल्ला प्रहरी कार्यालयको गेटदेखि अगाडिको चौरसम्म लाइन थियो। बेराजगारीको पीडाले चर्कोको घामको राप बिर्साएको प्रष्टै थाहा हुन्थ्यो। कतिले पालो नआएकोमा आक्रोस पोख्दै थिए, केही नाम निकाल्न भनसुन गरिदिने मान्छे खोज्दै थिए। थोर बहुत आम्दानी हुन्छ भनेर फाराम भर्न आएको तर यति धेरै भीड र तनाव रैछ। बेकार आए जस्तो लाग्यो, दास निराश हुँदै भने, घरबाट सबैले काम गर, पैसा कमा भनेर तनाव दिन्छन् । यहाँ आउँदा प्रहरीको कुटाइ खानु परेको छ। चितवनमा बुधबारसम्म मात्रै १ हजार १२६ जनाले फाराम भरेको चितवन नप्रहरी प्रहरी प्रवक्ता नरहरी अधिकारीले बताए। यीमध्ये ९३२ जना महिला छन्। आवश्यक संख्याभन्दा धेरैले फाराम भरेपछि प्रतिस्पर्धा कडा हुने देखिन्छ। तोकिएको भन्दा बढी नै आवेदन परेको छ, उनले भने, केन्द्रबाट तोकिएअनुसारको मापदण्डका आधारमा समितिले छनौट गरेपछि तालिममा सहभागी गराइन्छ। आइतबारदेखि खुलेको आवेदन फाराम भर्नेको भीड बुधबार पनि उस्तै थियो। धेरैजसो कतिपय म्यादीमा जागिर पाए प्रहरीमा काम गर्न सजिलो हुने आशमा पनि आएको बताए। वैदेशिक रोजगारीमा राम्रो अवसर हुने भन्दै भर्ना फाराम लिएर आउनेहरू पनि छन्। चितवनमा १ हजार ७०९ जनाको लागि आवेदन खुलाइएको छ मुस्ताङमा आइतबारदेखि २३२ जना म्यादी प्रहरी पदपूर्ती गर्न भर्ना अभियान सञ्चालन गरेको जिल्ला प्रहरी कार्यालय मुस्ताङले जनाएको छ। प्रहरी निरीक्षक आशिष अधिकारीका अनुसार प्रजिअ नेत्रप्रसाद शर्माको संयोजकत्वमा म्यादी प्रहरी छनौट समिति गठन भएको छ। समितिले आवेदन दिएकामध्येबाट तोकिएको संख्यामा म्यादी प्रहरी जवान छनौट गरिने उनले बताए। म्यादीका लागि रुकुम, रोल्पा, सल्यान, बाग्लुङ, म्याग्दी लगायतका ठाउँबाट मुस्ताङ आएका छन्। २०७४ को निर्वाचनमा मुस्ताङमा १८५ जना भर्ना भएका थिए। त्यसको तुलनामा अहिले ४७ जना म्यादी प्रहरी बढी हुने जिल्ला प्रहरी कार्यालय मुस्ताङले जनाएको छ। त्यसैगरी लुम्बिनी प्रदेशमा पनि म्यादीको लहर ह्वात्तै बढेको छ। लुम्बिनीमा करिब १२ हजार म्यादी प्रहरी खटाइँदैछ। यसका लागि विद्यार्थी, गृहणी लगायतले आवेदन दिएका छन्। रूपन्देहीको भैरहवामा २ हजार ३ सय म्यादी खटाइनेछ। तर, दुई दिनमै ३ हजार ३ सयले आवेदन दिएका छन्। रूपन्देहीमा ७०४ मतदान केन्द्र छन्। २ वर्षे छोरालाई पिठ्युँमा बोकेर परासी आएकी बर्दघाट नगरपालिका४ की शान्तिमाया थापा (३४) आइतबार मध्यान्ह १२ बजेको टन्टालापुरे घाममा जिल्ला प्रहरी कार्यालय पश्चिम नवलपरासी अगाडी लामबद्ध भएर बसेकी थिइन्। यस्ता उदाहरण धेरै छ। भर्ना खुलेको पहिलो दिनमै जिल्ला प्रहरी कार्यालयमा आवेदन दिन आउने युवाहरूको संख्या करिब २२ सय बढी छ। त्यसमा महिलाहरूको पनि सहभागिता उत्तिकै छ। भर्ना हुन आएका अधिकांश युवाहरूले बेरोजगारकै कारण आउनुपरेको बाध्यता सुनाए। पाल्पाका ८१ वटा वडाका १० वटा स्थानीय तहको निर्वाचनको सुरक्षाका लागि म्यादी प्रहरीको भर्ना खुलेपछि सर्वसाधारण टन्टलापुर घाममा तँछाडमछाड गर्दै फाराम बुझाउन लाइन लागेका थिए। त्यसैगरी पाल्पामा १ हजार २१ जना म्यादी प्रहरीको दरबन्दी छ। म्यादी प्रहरीको कार्यविधि अनुसार छनौट, तालिम तथा निर्वाचन स्थलमा खटाउने एकीकृत निर्वाचन सुरक्षा समितिका संयोजक एवं प्रमुख जिल्ला अधिकारी जगन्नाथ पन्तले बताए।  मनिका झा जनकपुरधाम, अनिल ढकालचितवन, सुन्दरकुमार थकालीजोमसोम, हरि शर्मानवलपरासी, कृष्ण पोखरेलतानसेन"
"कांग्रेस केन्द्रीय कार्यसमितिको बैठक आज बस्दै, स्थानीय निर्वाचनबारे छलफल हुने","काठमाडौं : सत्तारुढ दल नेपाली कांग्रेस केन्द्रीय कार्यसमितिको बैठक आज बस्दैछ। बैठक शुक्रबार दिउँसो २ बजे पार्टीको केन्द्रीय कार्यालय, वीपी स्मृति भवन, ललितपुरमा केन्द्रीय कार्यसमितिको बस्ने कांग्रेसका मुख्य सचिव कृष्णप्रसाद पौडेलले जानकारी दिए। बैठकमा स्थानीय तह निर्वाचनको तयारी एवं घरघर जाऔँ, कांग्रेस जिताऔँअभियानको प्रारम्भिक समीक्षा, संसदीय समिति गठनलगायत विषयमा छलफल हुने कार्यसूची रहेको उनले बताए। कांग्रेसले महामन्त्री गगनकुमार थापालाई स्थानीय तह निर्वाचनको घोषणा पत्र तयारी समितिको संयोजकमा मनोनयन गरेको छ। सभापति शेरबहादुर देउवाले महामन्त्री थापालाई स्थानीय तह निर्वाचन २०७९, घोषणा पत्र तयारी समितिको संयोजकमा मनोनयन गरेका हुन्। यता केन्द्रीय कार्यसमितिको बैठक अगाडि नै रामचन्द्र पौडेलले जिल्ला सभापतिहरूसँग छुट्टै छलफल गर्न लागेका छन्। स्थानीय तहको निर्वाचनमा सत्तारुढ दलहरूसँग गठबन्धन गर्ने कि नगर्ने भन्ने विषयमा सुझाव लिन जिल्ला सभापतिहरूलाई बोलाएका हुन्।"
कति बजे नेपाल आइपुग्छन् चिनियाँ विदेशमन्त्री वाङ ?,"काठमाडौं : चिनियाँ विदेशमन्त्री वाङ यी आज दिउँसो ३ : ५० बजे काठमाडौं आइपुग्ने भएका छन् । तीन दिने भ्रमणका लागि नेपाल आउन लागेका विदेशमन्त्री वाङ तोकिएको समय भन्दा अगाडि नै आइपुग्न लागेका हुन्। पाकिस्तानबाट आफ्नो भ्रमण सुरु गरेका वाङ अफगानिस्तान हुँदै बिहीबार भारत पुगेका थिए। उनी भारतबाट आज नेपाल आउन लागेका हुन्। वाङ अवतरण हुने समयमा विमानस्थलमा हुँदै आएको सबै उडान अवतरण स्थगन हुनेछ। केहि समयपछि फेरि सेवा सुरु हुनेछ। नेपालमा विदेशमन्त्री वाङले राष्ट्रपति विद्यादेवी भण्डारी, प्रधानमन्त्री शेरबहादुर देउवा, एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल (प्रचण्ड), परराष्ट्रमन्त्री खड्कालगायत शीर्ष नेताहरुसँग भेटवार्ता गर्नेछन् । परराष्ट्रमन्त्री डा खड्का र यीबीच शनिबार औपचारिक भेटवार्ता हुनेछ। त्यस क्रममा बेल्ट एन्ड रोड इनिसिएटिभ (बीआरआई)अन्तर्गत सम्झौता भएका परियोजना र त्यसको प्रगति विवरणबारे छलफल हुनेछ। नेपालका तर्फबाट परराष्ट्रमन्त्री डा खड्का र चीनका तर्फबाट चिनियाँ विदेशमन्त्री यीले बैठकको नेतृत्व गर्नेछन्। अमेरिकी सहायता परियोजना एमसीसी अनुमोदन भएपछिको परिवर्तित भूराजनीतिक र त्यसले सिर्जना गर्न सक्ने सम्भावित सुरक्षा अवस्था बुझ्न चिनियाँ विदेशमन्त्री वाङ काठमाडौं आउन लागेका हुन्। एमसीसी आफूविरुद्ध भएको चिनियाँहरूको बुझाइ छ। चिनियाँ राष्ट्रपति सी जिङपिङले एमसीसी अनुमोदन हुनुअगावै नेपालमा वाङको भ्रमण गराउन चाहेका थिए। तर त्यति बेला सफल हुन सकेन। वाङको भ्रमणलाई अर्थपूर्ण रुपमा हेरिएको छ।"
१९१ प्रहरी नायव निरीक्षकलाई वरिष्ठ नायव निरीक्षकमा बढुवा सिफारिस (सूचीसहित),"काठमाडौं : नेपाल प्रहरीका जनपद समूहतर्फका १ हजार १७३ जना प्रहरी नायव निरीक्षकहरुलाई प्रहरी वरिष्ठ नायव निरीक्षक पदमा बढुवा गर्न सिफारिस गरिएको छ। बिहीबार बसेको बढुवा समितीको बैठकले जनपद प्रहरी समूहतर्फ रिक्त रहेको प्रहरी वरिष्ठ नायव निरीक्षक पदमा बढुवा सिफारिस गरेको बढुवा समितिका सदस्य सचिव एवम् प्रहरी नायव निरीक्षक होमबहादुर पराजुलीले जानकारी दिए। उनका अनुसार नेपाल प्रहरीमा जनपद प्रहरी समूहतर्फको रिक्त रहेको पद संख्या १ हजार १७१ प्रहरी वरिष्ठ नायव निरीक्षक पद बढुवाद्वारा पुर्ति गर्न बसेको बढुवा समितिको बैठकको निर्णानुसार प्रहरी नायव निरीक्षक पदमा रहेको जेष्ठता कायम हुनेगरी पहिलो सूचीमा १९१ प्रहरी नायव निरीक्षकहरुलाई प्रहरी नियमावली, २०७१ (संशोधनसहित) को नियम ३० को (४) बमोजिम जेष्ठताको आधारमा प्रहरी वरिष्ठ नायव निरीक्षक पदमा बढुवाका लागि सिफारिस गरिएको हो। बढुवा सिफारिस सूची"
माओवादी नेता वर्षमान उपचारका लागि चीन जाँदै,"काठमाडौं : माओवादी केन्द्रका नेता वर्षमान पुन (अनन्त) फलोअप उपचारका लागि शुक्रबार चीन जाँदैछन्। कार्गो विमानमार्फत पूर्वसभामुखसमेत रहेकी पत्नी ओनसरी घर्तीका साथ पुन बिहान नौ बजे चीन प्रस्थान गर्ने कार्यक्रम छ। पुन दम्पत्तिसँगै उनको नियमित उपचारमा संलग्न डा रोशन पोखरेल पनि चीन जाँदैछन्। पुस्तैनी जण्डिसका कारण पीडित पुनले यसअघि चीनको सेनजेनस्थित थर्ड पिपुल्स अस्पतालमा उपचार गराएका थिए। जण्डिसको मात्रा (बिलुरुबिन) अनियन्त्रित रुपमा बढेर ३४ पुगेसँगै स्वास्थ्य अवस्था जटिल भएपछि पुनलाई गत १३ असोजमा थाइल्याण्डको बैंककस्थित समितिभेज अस्पताल लगिएको थियो। दुई महिनाको उपचारपछि पनि स्वास्थ्यमा अपेक्षित सुधार नभएपछि पुनलाई १० मंसिरमा चीनबाट विशेषज्ञ चिकित्सकसहितको टोली आएर सेनजेन लगेको थियो। स्वास्थ्य लाभ गरी पुन १० माघमा स्वदेश फर्किएका थिए। यस अगाडि उपचारका लागि चीन रहँदा पुनकै आग्रहमा माओवादी केन्द्रले पदाधिकारी छनोट गरेको थिएन । तर उनी आएपछि पनि माओवादीले महाधिवेशन भएको लामो समयसम्म पदाधिकारी, स्थायी कमिटी छनोट गर्न सकेको छैन। पुन स्वास्थ्य जाँच गरी चार दिनपछि स्वदेश फर्कने कार्यक्रम छ। स्वास्थ्य अवस्था सामान्य रहेपनि चीनबाट फर्किनुअघि चिकित्सकले दुई महिनापछि फलोअपमा आउन भनेकाले जान लागेको घर्तीले जानकारी दिइन्। स्वस्थ मानिसमा बिलुरुबिनको मात्रा १५ देखि ८ बिन्दुसम्म हुने भएपनि पुनको शरीरमा उक्त मात्रा अत्याधिक छ।"
"एनआरएनए : जोडिन खुल्यो, स्वार्थले फुट्यो","काठमाडौं : गैरआवासीय नेपाली संघ (एनआरएनए)को आदर्श छ नेपालीका लागि नेपाली। त्यहीअनुरूप विश्वका विभिन्न मुलुक पुगेका नेपाली यो संस्थामा जोडिएका छन्। यसको सञ्जाल ८४ देशमा फैलिएको छ। १ लाखभन्दा बढी पञ्जीकृत सदस्य छन्। तर, यति गरिमामय संस्था यसका अगुवाहरूको स्वार्थका कारण भताभुंग अवस्थामा पुगेको छ। पूर्वअध्यक्ष शेष घलेले विनोद कुँवरलाई अध्यक्ष बनाएर नयाँ नेतृत्व घोषणा गरेका छन्। संस्थाको मूलधार पक्षले तीन अध्यक्ष बनेर सामूहिक नेतृत्वको तयारी गरेको छ। कुल आचार्य, डा बद्री केसी र रविना थापा हालै विधानविपरीत तीन अध्यक्ष बन्ने गरी सहमतिमा पुगेका हुन्। उनीहरू तीनै जनाले अध्यक्षमा दाबी गरेपछि चर्को विवाद देखिएको थियो। आचार्य घले पक्षबाट अध्यक्षका दाबेदार रहँदै आएका थिए। हाम्रै साथीभाइका कारण संस्था बदनाम बन्न पुग्यो, संघका अध्यक्ष कुमार पन्त भन्छन्, व्यक्तिगत इगोका कारण संस्थाको छवि बिग्रियो। अलि बढी राजनीतीकरण भएकाले समस्या आएको अध्यक्ष पन्तको भनाइ छ। तर, विवाद समाधान भइसकेको दाबी पन्त गर्छन्। शेष घलेले घोषणा गरेको भनिएको नयाँ नेतृत्वको कुनै अस्तित्व छैन, उनी भन्छन्, यो टुक्रिएको पनि होइन। चोइटिएको पनि होइन। उच्च अदालत पाटनको आदेशपछि चैत १० र ११ गतेको निर्वाचन रोकिएको संघको निर्वाचन समितिले सूचनामार्फत जनाएको छ। अदालतले यही चैत ७ गते अल्पकालीन अन्तरिम आदेश गरी निर्वाचसम्बन्धी सबै कामकारबाही नगर्न नगराउन भनेको थियो। परराष्ट्र मन्त्रालयको संयोजनमा यससम्बन्धी मुद्दा फिर्ता लिई १०औं महाधिवेशन गरिने अध्यक्ष पन्त बताउँछन्। एनआरएनए सन् २००३ मा स्थापना भएको हो। अहिलेसम्म ६ जनाले नेतृत्व गरिसकेका छन्। संस्थापक उपेन्द्र महतो तीन कार्यकाल सम्हाले। त्यसपछि देवमान हिराचन र जीवा लामिछाने अध्यक्ष भए। घलेले दुई कार्यकाल चलाए। भवन भट्ट पनि नेतृत्वमा पुगे। अहिले पन्तको नेतृत्व छ। संख्यात्मक र भौगोलिक रूपमा यसको विस्तार भएसँगै नेतृत्वले सम्हाल्न नसकेको विश्लेषक जुगल भुर्तेल बताउँछन्। यो संस्था उद्देश्य च्यूत हुनेतिर लाग्यो, विश्लेषक भुर्तेल भन्छन्, केही व्यक्तिमा अति महत्वाकांक्षा पलायो। संस्थालाई कर्पोरेट मोडेलमा चलाउन खोज्नाले पनि समस्या आएको भुर्तेल बताउँछन्। एकलौटी गर्ने चाहना थियो। नसकेको देखियो, भुर्तेल भन्छन्, गिभ एन्ड टेक नभई संस्था चल्दैन। यो कर्पोरेट नभएकाले त्यसरी चलाउन खोज्नुहुँदैन। एनआरएनएमा पहिलोपटक अनुहार पहिचान (फेस भेरिफिकेसन)मार्फत अनलाइनबाट मतदान गर्ने तयारी थियो। तर, प्रतिनिधि विवादका कारण निर्वाचन हुन सकेन। अमेरिका, बेलायत, अस्ट्रेलिया, जापानलगायत देशमा रहेका राष्ट्रिय समन्वय समिति (एनसीसी)ले प्रमुख संरक्षक घलेलाई निर्वाचनको म्यान्डेट दिएका थिए। प्रतिनिधि विवाद समाधान गरी संकट निराकरण गर्न भनिएको थियो। तर, त्यसको दुरुपयोग गरी संघलाई विभाजन गर्ने उद्देश्यले एकपक्षीय निर्वाचन गरिएको भन्दै समितिहरूले आपत्ति जनाएका छन्। वास्तविक प्रतिनिधि समावेश गरी स्वतन्त्र निर्वाचन र महाधिवेशन गराउन ती समितिले म्यान्डेट दिएका थिए। त्यति बेला संघमा देखिएको विवाद समाधानका लागि धेरैजसो राष्ट्रिय समन्वय समिति संस्थापन पक्षको विरोधमा थिए। तर, सहमति भएसँगै मूलधारमा आइसकेका छन्। घलेले विवादास्पद प्रतिनिधि छानबिन नगरेको एनआरएनए अमेरिकाका अध्यक्ष बुद्धि सुवेदीको भनाइ छ। वास्तविक प्रतिनिधिको नाम प्रकाशन नगरेको, एनआरएनए एनसीसीहरूले सिफारिस गरेका प्रतिनिधिको संलग्नता बेगरै निर्वाचन गरेको सुवेदी बताउँछन्। एनआरएनए महासचिव डा हेमराज शर्मा संस्थाको निर्वाचन प्रक्रियामा पावर, पैसा, पोलिटिक्स (थ्री पी)को प्रभाव परेको बताउँछन्। पावर, पैसा, पोलिटिक्स र सीमित व्यक्तिको चंगुलबाट निकालेर लाखौं गैरआवासीय नेपालीको साझा संगठन बनाउने अभियानमा अहिले ठेस लागेको छ, महासचिव डा शर्मा भन्छन्। एनआरएनएमा पहिलोपटक अनुहार पहिचान (फेस भेरिफिकेसन)मार्फत अनलाइनबाट मतदान गर्ने तयारी थियो। तर, प्रतिनिधि विवादका कारण निर्वाचन हुन सकेन। यसअघि भएको निर्वाचनमा पनि संस्थाको बदनाम भएको थियो। त्यस बेला अध्यक्ष पन्तसँग आचार्य प्रतिस्पर्धामा थिए। महासचिव शर्माका अनुसार निर्वाचनलाई निष्पक्ष बनाउन अनलाइन भोटिङको व्यवस्था गरिएको हो। तर, कार्यान्वयन गर्न नपाएकोमा दुःख लागेको शर्मा बताउँछन्। भन्छन्, प्रत्येक निर्वाचनमा हाम्रो घाँटीमा तरबार राखेर भनिन्छ कि मान नभए एनआरएनए फुटाउँछौं। अहिले घाँटीमा तरबार मात्र राखिएन, आधा घाँटी रेटियो। पेटमा छुरा रोपियो। एनआरएनएमा प्रतिनिधि दर्ता निःशुल्क, एमआईएस प्रणाली, स्मार्ट एनआरएनए, डिजिटल परिचयपत्र, विधान संशोधन, आर्थिक सुधारलगायत काम भएका छन्। संघभित्र संस्थागत पुनःसंरचनालाई प्राथमिकता दिइएको महासचिव दाबी गर्छन्। डा केसी, आचार्य र थापाले तीन अध्यक्ष रहने सहमति गरे पनि महाधिवेशनमा विधान पारित गराउन हिम्मत गर्नुपर्ने बताउँछन् अध्यक्ष पन्त। मतदान गर्न नपाए पनि प्रतिनिधिको सम्पूर्ण अधिकार भने अझै नखोसिएको महासचिव शर्माको भनाइ छ। बन्द कोठामा भएका सहमति स्वीकार गर्ने वा अस्वीकार गर्ने अधिकार अझै पनि प्रतिनिधिहरूको हातमा छ, शर्मा भन्छन्। शर्मा उपाध्यक्षका आकांक्षी हुन्। तर, विवादले उग्ररूप लिएसँगै हुलमूलभित्र जाने वा बाहिरबाटै सहयोग गर्ने भन्नेमा अलमलिएको उनको भनाइ छ। संघको रूपान्तरको अभियानलाई जीवन्त र पूर्णता दिनुको विकल्प नभएको उनी ठान्छन्। गैरआवासीय नेपाली संघ (एनआरएनए)मा तीन अध्यक्ष भई सामूहिक नेतृत्वमा जाने सहमतिपछि पत्रकार सम्मेलनमा डा बद्री केसी, कुल आचार्य र रबिना थापा। विश्लेषक भुर्तेल प्रतिनिधि विवाद विगतदेखिकै रोग भएको बताउँछन्। पहिला महाधिवेशन केही दिनअघि मात्रै विवाद रहन्थ्यो। तर, अहिले सुल्झिनै नसक्ने गरी देखापर्यो उनी भन्छन्, यो विकृति भयो, दुर्भाग्य भयो। एनआरएनएको सञ्जाल ८४ देशमा विस्तार भएको छ। १ लाखभन्दा बढी पञ्जीकृत सदस्य छन्। १०औं महाधिवेशनमा ३ हजार ६ सय प्रतिनिधि तोकिएको थियो। विवादबीच घलेले १ हजार प्रतिनिधि हटाउन प्रस्ताव गरेका थिए। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकाल एनआरएनएको लफडाले राम्रो सन्देश नजाने बताउँछन्। विभाजन हुनु, टुटफुट हुनु राम्रो होइन, उपाध्यक्ष ढकाल भन्छन्, एनआरएनए जुन उद्देश्यले गठन भएको थियो। अहिले त्योभन्दा फरक भएको छ। महासंघको भवनमा लामो समय एनआरएनए बसेको थियो। वरिष्ठ उपाध्यक्ष ढकाल भन्छन्, एनआरएनएमा विवाद आउँदा राम्रो सन्देश नजाने भएकाले संस्थागत हितलाई सिरोपर गर्दै सर्वस्वीकार्य नेतृत्व चयन हुनुपर्छ। विश्लेषक भुर्तेलका अनुसार संगठन कब्जा गर्न खोज्नुले समस्या आएको बताउँछन्। पार्टीगत हिसाबले टसल हुन थाल्यो, त्यसले एनआरएनएमा समस्या सिर्जना गर्यो, उनी भन्छन्। तर, कतिपय अवस्थामा दूतावासले गर्नुपर्ने, गर्न नसकेका काम पनि एनआरएनएले गरेको उनी सम्झन्छन्। विधानविपरीत तीन अध्यक्ष हुने सहमति भए पनि आगामी दिनमा सुधारको अभियान चाले खासै चिन्ताको विषय नभएको भुर्तेल बताउँछन्। अब तीन जना अध्यक्ष झगडा नगरी सुधारका लागि काम गर्नुपर्छ, उनी भन्छन्। २०२३ को अक्टुबरसम्म कार्यकाल नेतृत्व लिन्छु भन्नेहरू मिलेर संस्था चलाउन सके आगामी दिनमा विकृति निराकरण हुने उनी आशा व्यक्त गर्छन्। चोटिएर जान खोजेको पक्षलाई पनि समेटेर सबैलाई स्वीकार्य हुन नसक्ने गरी जानुपर्ने उनी तर्क गर्छन्। कुनै पनि व्यक्तिभन्दा संस्था ठूलो हो, उनी भन्छन्, अब कहिल्यै विवाद नआउने गरी प्रतिनिधि छनोट गर्नुपर्छ। पूर्वअध्यक्ष भवन भट्ट आफ्नो पालामा स्मार्ट एनआरएनए बनाउन सकेको भए अहिले समस्या नआउने बताउँछन्। फिल्डमा काम गर्न नसकेपछि गाली आउनु स्वाभाविक भएको पूर्वअध्यक्ष भट्टको भनाइ छ। काम गर्दै जाँदा कि पुरस्कार कि गाली आउनु स्वाभाविक नै हो, भट्ट भन्छन्। कतिपयले कुण्ठा पालेर बसेकाले पनि समस्या भएको भट्टको बुझाइ छ। स्मार्ट एनआरएनए बुझाउन सके आगामी दिनमा प्रभावकारी बन्ने उनी आशावादी छन्। राष्ट्र निर्माण, नेपालको हितमा फोकस हुँदै नयाँ ढंगले काम गर्नुपर्नेमा त्यसो हुन सकेन, उनी भन्छन्, नेतृत्वमा जान हामी बढी लालयित भयौं। नयाँ सोच, पद्धति र विचारका साथ एनआरएनए चलाउन उनी सुझाउँछन्। परिवर्तनको चरणमा यस्ता समस्या आउँछन्, उनी भन्छन्, कोरोनाले पनि कतिपय तनावमा छन्। समष्टीगत रूपमा एकताबद्ध भएर सबैलाई मान्य हुने गरी नेतृत्व छनोट हुने उनी विश्वास व्यक्त गर्छन्। सत्तारूढ दल कांग्रेसका प्रवक्ता डा प्रकाशशरण महत एनआरएनएमा यस्तो परिस्थिति आउनुमा नेतृत्व गरिसकेका व्यक्तिहरूको इगो नै प्रमुख ठान्छन्। पढेलेखेका, विदेशमा राम्रो देखेकाहरू नेपालमा उदाहरण बन्नुपर्ने, कामबाट प्रेरणा दिनुपर्नेमा त्यस्तो हुन सकेनन्, प्रवक्ता डा महत भन्छन्, आफू पक्षमा परिस्थिति निर्माण गर्न विधिविधान तोड्ने काम भयो। गत निर्वाचनदेखि नै परिणाम आफ्नो पक्षमा पार्न वैधानिकता सुनिश्चित नगरी आफ्नो अनुकूल परिणाम हेरियो। कमजोरी हटाएर पारदर्शी ढंगले अधिवेशन गर्नुपर्ने डा महत बताउँछन्। लोकतान्त्रिक र पारदर्शी भएर महाधिवेशनबाट एनआरएनए एकजुट हुनुपर्छ। फुट्नुहुँदैन, उनी भन्छन्, व्यक्तिगत इच्छा, आकांक्षा थाती राखेर भए पनि संस्थाको हितमा लाग्नुपर्छ। घलेले घोषणा गरे नयाँ नेतृत्व पूर्वअध्यक्ष घलेले एनआरएनएको नयाँ नेतृत्व घोषणा गरेका छन्। पूर्वअध्यक्षहरू घले र जीवा लामिछानेका कारण संघ फुटको स्थितिमा पुगेको गैरआवासीय नेपाली बताउँछन्। घलेले अध्यक्षका उम्मेदवार डा केसीलाई रोक्न सुरुदेखि चलखेल गरेको उनीहरूको भनाइ छ। घलेले दुई कार्यकाल संघको नेतृत्व गरेका थिए। उनले आफूपछि श्रीमती जमुना घलेलाई अध्यक्ष बनाउन चाहेका थिए। तर, पराजय भोग्नुपरेपछि उनले लामिछाने र डा केसीसँग इगो राखे। डा केसीलाई लामिछानेले समर्थन गरेका छन्। गैरआवासीय नेपाली संघ (एनआरएनए)का पूर्वअध्यक्ष शेष घलेको पक्षबाट घोषित नयाँ कार्यसमितिका पदाधिकारी तथा सदस्य शपथका क्रममा। संस्था बचाउन भन्दै तीन जनाको समूहले सामूहिक नेतृत्वमा जाने सहमति गरे पनि पूर्वअध्यक्ष घलेले नयाँ कार्यसमिति बनाएका हुन्। घलेले सुरुमा आचार्यलाई अघि सारेका थिए। पछि आचार्यले घलेको साथ छाडेका हुन्। घलेले आफू पक्षको कार्यसमितिले वैधानिकता पाउने दाबी गरेका छन्। उक्त टिमको उपाध्यक्षमा उमेश पुडासैनी, थर्क सेन, बाबुराम लामा, सुरेन्द्र सिग्देल र महिला उपाध्यक्षमा भोमा लिम्बु, महासचिवमा जानकी गुरुङ, सचिवमा जुनु गुरुङ, कोषाध्यक्षमा डिलाराम खरेल चयन भएका छन्। अस्ट्रेलियाका अरुण लम्साल विधानबमोजिम नै महाधिवेशन गरी नयाँ नेतृत्व चयन गरेको दाबी गर्छन्। घलेले संस्थामा विकृति भित्रिएकाले छुट्टै महाधिवेशन गर्नुपरेको बताउँदै आएका छन्। उच्च अदालत पाटनले अल्पकालीन अन्तरिम आदेश जारी गरेसँगै चैत १० र ११ गते त निर्वाचनसम्बन्धी सबै कामकारबाही नगर्नुनगराउनु भनेको थियो। आदेशसँगै एनआरएनएको निर्वाचन समितिले निर्वाचनका सबै काम रोकेको हो। सबैको अस्तित्व स्वीकार गर्र्दै अदालतमा गरिएको मुद्दा फिर्ता लिने शर्तमा एनआरएनएमा त्रिपक्षीय सहमति भएको थियो। अध्यक्षका आकांक्षी केसी, आचार्य र थापाबीच सहमति भई आगामी कार्यकालका लागि तीन अध्यक्ष बन्ने तय भएको छ। राष्ट्र निर्माण, नेपालको हितमा फोकस हुँदै नयाँ ढंगले काम गर्नुपर्नेमा त्यसो हुन सकेन। नेतृत्वमा जान हामी बढी लालयित भयौं। भवन भट्ट, पूर्वअध्यक्ष, एनआरएनए हाम्रै साथीभाइका कारण संस्था बदनाम बन्न पुग्यो। व्यक्तिगत इगोका कारण संस्थाको छवि बिग्रियो। कुमार पन्त,अध्यक्ष, एनआरएनए पावर, पैसा, पोलिटिक्स र सीमित व्यक्तिको चंगुलबाट निकालेर लाखौँ गैरआवासीय नेपालीको साझा संगठन बनाउने अभियानमा अहिले ठेस लागेको छ। डा हेमराज शर्मामहासचिव, एनआरएनए लोकतान्त्रिक र पारदर्शी भएर एनआरएनए एकजुट हुनुपर्छ। व्यक्तिगत इच्छा, आकांक्षा थाती राखेर भए पनि संस्थाको हितमा लाग्नुपर्छ। डा प्रकाशशरण महत, प्रवक्ता, कांग्रेस विभाजन हुनु, टुटफुट हुनु राम्रो होइन। एनआरएनए जुन उद्देश्यले गठन भएको थियो। अहिले त्योभन्दा फरक भएको छ। चन्द्रप्रसाद ढकालवरिष्ठ उपाध्यक्ष, नेपाल उद्योग वाणिज्य महासंघ संख्यात्मक र भौगोलिक रुपमा संस्थाको विस्तारसँगै नेतृत्वले सम्हाल्न नसकेको प्रस्ट देखिएको छ। उद्देश्यच्यूत हुनेतिर संस्था लाग्यो। केही व्यक्तिमा अति महत्कांक्षा पलायो। जुगल भुर्तेल, विश्लेषक"
आँधीखोला गाउँपालिकाको लोगो सार्वजनिक,"स्याङ्जा : आँधीखोला गाउँपालिकाको गाउँपालिकाको प्रतीक चिन्ह (लोगो) सार्वजनिक गरेको छ। पालिकास्तरीय तेस्रो अध्यक्ष कप रनिङ शिल्ड प्रतियोगिताको अवसर पारेर आयोजित विविध सांस्कृतिक कार्यक्रममा पालिकाको लोगो सार्वजनिक गरिएको अध्यक्ष सुधिर पौडेलले जानकारी दिए। लोगोमा आँधीखोलाको ऐतिहासिक धार्मिक, पुरातात्विक महत्वका क्षेत्रहरु समेटेर तयार पारिएको छ। पालिकाको पहिचान झल्कनेगरी तयार पारिएको लोगो शुक्रवार अध्यक्ष पौडेलले सार्वजनिक गरेका हुन। लोगोको माथिल्लो भागमा गाउँपालिकाको नाम र सो नामको बिचमा नेपालको रास्ट्रिय झण्डा छ। तल्लो भागमा राखिएको रिवनमा गाउँपालिकाको ठेगाना छ। ठेगानाको रिवनसँग जोडेर दुवैतर्फ धानको बाला छ। उदाँउदो सूर्यसहित रहेका हरियाली डाँडाकाँडा तथा रुखहरुले गाउँपालिकाको प्राकृतिक सौन्दर्यतालाई थप झल्काएको छ। लोगोका गोलाकार भागले गाउँपालिकाका विभिन्न पक्षहरुलाई झल्काउने काम गरेको छ। मुलुककै पहिलो ग्रामिण पर्यटकीय गाउँ शिरुवारी गाउँ र श्रवणकुमारलाई प्रतिक चिन्ह मार्फत विशिष्टकरण गरिएको छ। आँधीखोलाको नक्सा समेटेको उक्त लोगोले अन्धाअन्धी दहबाट झरेको झरना आँधीखोलामा मिश्रण भएको भाव झल्केको छ। कृषि क्षेत्रलाई गाउँपालिकाको समृद्धिको आधार देखाउन दुई जना व्यक्तिले खेतमा काम गरिरहेको र लैङ्गिक समानता, एकता, समन्वय सहकार्यलाई झलकाउन महिला पुरुषले हात मिलाएको देखाइएको उपाध्यक्ष शर्मिला पौडेलले बताईन्।"
मटिहानीका मेयर मण्डल सम्मानित,"महोत्तरी: जनचाहना अनुसार नै आफुहरुले कार्यसम्पादन गर्दै आएको मटिहानी नगरपालिकाका मेयर हरिप्रसाद मण्डलले बताएका छन्। शुक्रबार रुपान्तरण मिडिया गौशालाले आयोजना गरेको सम्मान कार्यक्रमकाबीच मेयर मण्डलले सो कुरा बताएका हुन्। आफू विगतमा लामो समयदेखि पत्रकारिता पेशा अंगालेकोले समयमा जनप्रतिनिधी लगायतका सरोकारवाला निकायलाई सचेत गराउँदै आएको स्मरण गर्दै मेयर मण्डलले भने, म जनमानसबाट आलोचित हुने काम कदापी गरेका छैनौं। जनगुनासोलाई सम्बोधन गर्दै आफुले नियमित रुपमा कार्यसम्पादन गरिने भएकोले नगरपालिका जनमुखि भएका छन्। आफूलाई मिडियाले पनि काम गर्नका लागि सहयोग गर्दै आएको छ। हरेक धर्म, जाती, वर्ग, लिंगलाई सम्बोधन हुने किसिमले कार्यसम्पादन गर्दै आएको उपमेयर शिवोदेवी साहले बताइन्। १५ पालिका रहेको जिल्लामा सवैभन्दा सानो आकारको क्षेत्रफल र कम बजेटमै यस पालिकाले उत्कृष्ट कार्य गर्न सफल भएको उपमेयर साहले दावी गरिन्। मटिहानी नगरपालिकाले चौतर्फी रुपमा जनमुखि भई कार्यसम्पादन गर्दै प्रमुख प्रशासकीय अधिकृत राजेश शर्माले जिकिर गरेका छन्। शर्माले भने, यस पालिकाले जनगुनासोलाई पहिलो प्राथामिकतामा राखि तत्कालै सम्बोधन हुने किसिमले कार्यसम्पादन गर्दै आएका छ। स्थापित भएको समयमा यस पालिका वामे सर्दै आएको थियो तर अहिले ४ बर्षकै कम अवधिमा नगरपालिकाको विकास अन्य पालिकाको तुलनामा उत्कृष्ट काम गरेका छन्। पालिकाभरिका हरेक सामुदायिक विद्यालयमा अध्ययनरत छात्राहरुलाई नगरपालिकाकोतर्फबाट छात्राहरुलाई साईकल वितरण गर्दै आएको शिक्षाशाखा प्रमुख चन्देश्वर साहले बताए। समयमै ईमिस नपठाएको विद्यालयको हरेक सेवा सुविधामा रोक लगाएपछि समयमै कार्यसम्पादन गर्दै आएको साहले जानकारी दिए। त्यस्तै स्वास्थ्य शाखा प्रमुख नागेश्वर पाण्डेले पछिल्लो समयमा आएर नगरपालिका स्वास्थ्य संस्थामा परिवर्तनको पथमा लागेको दावी गरेका छन्। कार्यक्रमकाबीच रुपान्तरण मिडियाको तर्फबाट नगरपालिकाकोतर्फबाट सम्मान गर्नुको साथै मेयर मण्डललाई दोसल्ला ओढाएर मायाको चिनो प्रदान प्रदान गरेका थिए।"
स्वदेशकै अस्पताल र जनशक्ति अब्बल : अध्यक्ष ओली,"उदयपुर : त्रियुगा नगरपालिका९ का ८१ वर्षिय चन्द्रबहादुर खड्का शुक्रबार निकै खुशी थिए। उनको खुशी दुई वटा रहेछन्। पहिलो खुशी उमेर ढल्कदै जाँदा आँखाको ज्योति निकै कमजोर भई पुन नयाँपन पाएकोमा थियो भने अर्को टेलिभिजन र फोटोमा मात्र देखिएका पूर्वप्रधानमन्त्री एवं नेकपा एमालेका अध्यक्ष केपीशर्मा ओलीले आफ्नो आँखाको पट्टी खोली दिएकोमा। बिहीबार आँखा अप्रेशनपछि पट्टी लगाएर अस्पतालमा बसेका खड्काको आँखाको पट्टी ओलीले खोलिदिएका थिए। पट्टी खोल्नसाथ उनलाई ओलीले मलाई देखे र चिने भन्दै हालखबर सोधेका थिए। जवाफमा उनले भने, बुढेसकालमा आज प्रत्यक्ष देख्न पाए निकै खुशी छु र नेपाली जनताले तपाई जस्तो विकासे नेता चाहेका छन्।' खड्का जस्तै त्रियुगा नगरपालिका९ का अर्का ७५ बर्षिय टंकबहादुर बुढाथोकी पनि आँखाको ज्योति पाएकोमा निकै खुशी थिए। खड्का, बुढाथोकी जस्तै २५ जनाले शुक्रबार पहिलोपटक जिल्लाबाटै अप्रेशन सेवा पाउँदा निकै खुसी देखिए। त्यसक्रममा अस्पताल व्यवस्थापन परिवारलाईसमेत धन्यावाद दिए। मदन भण्डारी आँखा अस्पतालको भवन र सेवा सूचारुको उद्घाटन गर्न हेलिकोप्टर चढेर दिउँसो १:३५ बजे सदरमुकाम गाईघाट पुगेका ओलीले पहिलो पटक आफ्ना नेताको नामबाट बनेको अस्पताल र यसको सुविधा प्रति निकै चर्चा गरे। २५ जना अप्रेशनका विरामीको आँखाको पट्टी खोलेर उनीहरुको अवश्था बुझ्दै मञ्चमा पुगेका अध्यक्ष ओलीले करिव २० मिनेटको मन्तव्यमा खर्चिए। त्यसक्रमा उनले विकास र सेवाका लागि जनप्रतिनिधि भन्दा माथि उठेर सेवा गरेकोमा अस्पताल सञ्चालक समितिलाई धन्यवाद ज्ञापन गरे। उनले भने, उदयपुरमा जे विकास भएको छ त्यस प्रति म असाध्यै खुशी छु, त्यसमा पनि जिल्लामा एउटा नमुना काम जसले सुरुवात गर्यो यो निकै प्रशंसायोग्य छ।' पार्टी, विचार, आश्था जतासुकै भएपनि मानवता सोचेर अस्पताले सेवा प्रदान गर्नु पर्छ,' अध्यक्ष ओलीले भने, यो नेपाली जनताको अस्पताल भएकाले सबै नेपालीले सेवा पाउनु पर्छ।' उनले विदेशमा राम्रो उपचार हुन्छ भन्ने भ्रम त्यागेर स्वदेशका अस्पताल, प्रविधि र जनशक्ति दंक्ष छन भन्ने सन्देश दिनु पर्ने धारणा व्यक्त गरे। हिजो जस्तो अवश्था छैन्,' उनले भने, अहिले नेपालमा प्रविधि र जनशक्ति निकै अव्वल छ, त्यसैले आफु प्रधानमन्त्री हुँदासमेत किड्नी ट्रान्सफ्र स्वदेशमै गरेको हुँ।' आफुले सरकारको नेतृत्व गर्दा स्वास्थ्यको क्षेत्रमा निकै फड्को मारेको बताउँदै गाउँ गाउँमा अस्पताल र एमविविएस डाक्टर पुर्याएको बताए। अध्यक्ष ओलीले आँखा अस्पताल परिषरमा आमा मधुमाया ओलीको स्मृतिमा विरुवासमेत रोपेका छन्। सोही अवसरमा अस्पतालका अध्यक्ष भागवत राउतले केपी ओली नेतृत्वको सरकारको पालामा स्वास्थ्य मन्त्रालयबाट २ करोड मुल्यको प्रविधि उपलब्ध भएको बताए। उनले आँखा र कानको उपचार सँगै केहि समय भित्रै किड्नीका विरामीका लागि डाइलासिस सेवा उपलब्ध गराउने तयारी थालिएको बताए। कार्यक्रममा अस्पतालको सेवा सुचारु र भवन निर्माणमा सहयोग गर्ने दातालाई सम्मान गरिएको थियो। त्यसैगरी उपचार सेवामा सहज पुर्याउन सहयोग गर्ने रौतामाई गाउपालिका, कटारी र बेलका नगरपालिकासँग गरिएको सम्झौता गरिएको थियो। अस्पताल सञ्चालनका लागि नेपाल सरकारले २ करोडको उपकरण, आईकियर फाउण्डेसनले ४ बर्षका लागि चिकित्सकको सुविधामा खर्च गर्ने गरी ७५ लाख र सेवा फाउण्डेसनबाट सहयोगको गरेको छ। पहिलो पटक सेवा उपलब्ध गराउन लागिएको अस्पतालमा शारिरीकरुपले अशक्त, महिला, जेष्ठनागरिक, बालबालिका मैत्री, रहेको छ। त्यस्तै बालबालिकाका लागि खेल सामग्री, महिला स्ततपान अलगअलग कक्ष रहेका छन्। सगरमाथा आँखा अस्पताल लाहानको प्राविधिक तथा नेत्र ज्योति संघको व्यवस्थापनमा २०६५ सालबाट प्राथामिक सेवा सूचारु गरिएको अस्पतालमा हालसम्म १ लाख ७० हजार ५२८ जनाले सेवा लिएको अध्यक्ष राउतले बताए। भवननिर्माणमा संबिधानसभा सदस्य मन्जुकुमारी चौधरीको निर्वाचन पुर्वाधार विकास कार्यक्रमबाट ४० लाख, जापानिज राजदुतावासबाट ९० लाख ५० हजार, १ नम्बर प्रदेश सरकारबाट भवन निर्माण ५० लाख र अस्पताल जाने सडक निर्माणमा ३२ लाख, सडक विभागमदन भण्डारी सडक आयोजनाबाट २२ लाख बराबरको १८० मिटर कालोपत्रे सडकमा सहयोग भएको जनाइएको छ। अध्यक्ष ओलीले शुक्रबार नै नेकपा एमालेले सदरमुकाम गाईघाटमा आयोजना गरेको वृहत जनसभालाई सम्बोधन गरेका थिए। त्यसक्रममा नेपाली काँग्रेस, नेकपा माओबादी, राप्रपा पार्टी परित्याग गरी एक हजार कार्यकर्ता एमालेमा प्रवेश गरेको सचिब कालुमान लामाले जानकारी दिए।"
२७१ जना कोरोनामुक्त हुँदा १८ संक्रमित थपिए,काठमाडौं : पछिल्लो २४ घन्टामा थप १८ जनामा कोरोना भाइरस संक्रमण देखिएको छ। ४३४२ नमूना परीक्षणमा १८ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। सोही अवधिमा २७१ जना कोरोनामुक्त भएका छन्। मन्त्रालयका अनुसार शुक्रबार कोरोनाबाट कसैको पनि मृत्यु भएको छैन। हाल नेपालमा कोरोना सक्रिय संक्रमितको संख्या १९६० रहेको छ। थप ६४ हजार ३४७ जनाले कोरोनाविरुद्धको खोप लगाएको मन्त्रालयले जनाएको छ।
"बर्दिबासको चुरे पहाडमा चिरा पर्यो, हिउँदमै पहिरो","काठमाडौं : महोत्तरीको बर्दिबास नगरपालिका११ खयरमारास्थित चुरेमा सुख्खा पहिरो जान थालेको छ। हालै खयरमारा खोलाको तीन तल्ले भन्ने स्थानमा २ सय मिटर चुरे पहाड खोला खसेको बर्दिबास नगरपालिकाका मेयर विदुर कुमार कार्कीले बताए। त्यस क्षेत्रमा जोखिम बढेपछि तीन घरधुरीलाई सुरक्षित स्थानमा सारिएको छ। दुई सय मिटर चुरे पहाड खोलामा बिलय भएको छ। त्यहाँ क्रसरले उत्पादन गर्ने प्रकृतिको बालुवाको २० मिटर उचाईमा टापुजस्तो उच्चाई खोलामा देखिन्छ, मेयर कार्कीले भने, त्यस क्षेत्रका चुरे पहाड चिरा परिरहेको दृश्य देखिएको छ। अध्ययन गर्न विज्ञ टोली खटाउने तयारी भइरहेको उनले बताए। बीस दिन अघिदेखि त्यस क्षेत्रका चुरे पहाडमा चिरा परेको जानकारी स्थानीयले बर्दिबास नगरपालिकामा गराएका थिए। चुरेमा सुख्खा पहिरो आएको कारणबारे अध्ययन गर्न महोत्तरी क्षेत्र नम्बर १ का प्रतिनिधि सभा सदस्य गिरिराजमणि पोखरेलले सरकारसँग माग गरेका छन्। उनले समाजिक सञ्जाल मार्फत भनेका छन्, भूगर्भशास्त्र र विपद् विषयका ज्ञाताहरुको नेतृत्वमा तुरुन्त अध्ययन गर्न आबश्यक रहेकोेले संघीय र मधेस प्रदेश सरकारको ध्यानाकर्षण गराउँछु। चुरेको भूबनोट कमसल भएकोले सुख्खा पहिरो गएको हुन सक्ने चुरे विज्ञ डा विजयकुमार सिंहले बताए। माथिबाट लोड बढेको हो तल थेग्न नसकेर पहिरो जानसक्छ, उनले भने, भूकम्पले पहाड हलाएको थियो। त्यसले पनि पहिरो गइरहेको छ। के कारणले पहिलो गयो? त्यसको कारण खोज्न स्थलगत अध्ययनको जरुरी रहेको उनले बताए। डा सिंहका अनुसार, चुरेको खसो माटो, बालुवा, गिटी र गोलो ढुंगाले बनेकोले खुख्खायाममा पनि पहिरो जान सक्ने सम्भान सम्भावना हुन्छ। चुरे विनासका असरहरु देखिन थालेको चुरे संरक्षण क्षेत्रमा दुई दशकदेखि काम गर्दै आएका सामुदायिक विकास तथा पैरवी मञ्चका अध्यक्ष नागदेव यादवले बताए। चुरे क्षेत्रमा प्राकृतिक प्रकोपको उच्च जोखिममा रहेका बस्तीहरु व्यवस्थान गर्नुपर्छ, उनले भने।"
सडक पीचको माग गर्दै थलीबासी आन्दोलित,"काठमाडौं : सडक पीच गर्न माग गर्दै थलीबासी आन्दोलित छन्। बिहीबारबाट सुरु भएको आन्दोलन आज पनि जारी छ। सडक विस्तारका क्रममा भत्काइएको सडक निर्माण नभएको भन्दै थलीका स्थानीयबासीले सडक अवरुद्ध गरेका छन्। आन्दोलित स्थानीयहरुले सडक पीचको प्रकृया अगाडि नबढेसम्म आन्दोलन जारी राख्ने बताएका छन्। शुक्रबार बिहान करिब ७ बजेदेखि सडक अवरुद्ध छ। चाबहिलबाट साँखु, ब्रम्हखेल आलापोट जाने सवारी साधन थली उकालोबाटै फर्किएका छन्। उता साँखु, ब्रम्हखेल,आलापोटबाट रत्नपार्कतिर आएका सवारी पनि थलीमै रोकिएका छन्। प्रदर्शनकारीले निजी सवारी तथा विद्यालयका बस समेतलाई सञ्चालनमा रोक लगाएका छन्। सडक निर्माणमा ढिलासुस्ती गर्ने ठेकेदार, स्थानीय प्रशासन र स्थानीय जनप्रतिनिधिलाई समेत ध्यानाकर्षण गराउँदै प्रदर्शनाम उत्रिएका छन्। थली बजारको करिब १ किलोमिटर सडक पीच नहुँदा धूलो र हिलोले स्थानीय आक्रान्त छन्। बाटोकै कारण सडक छेउछाउका कतिपय व्यवसायीले व्यापारबाट हात धुनु परेको छ। धूलोले बस्न नसक्ने अवस्था आएपछि आन्दोलनमा उत्रिनु परेको स्थानीय पेम्बा शेर्पाले बताए। चाबहिलजोरपार्टीसाँघु सडकअन्तर्गत थली बजारको करिब १ किलो मिटर सडक पीच हुन बाँकी छ। चाबहिलजोरपार्टीसाँघु सडकको पीच भएको स्थानमा पनि भत्किन सुरु भएको छ। लामो समयदेखि सडक मर्मत नगरेको भन्दै थलीबासीले बिहीबार पनि बिहान ७ बजेदेखि राती ९:३० बजेसम्म सडक अवरुद्ध गरे। पूर्वप्रधानमन्त्री माधव नेपालको प्रभाव क्षेत्र मानिएको उक्त क्षेत्रको सडक कालोपत्रे नहुँदा स्थानीय आक्रोशित भएका छन्। काठमाडौं उपत्यका सडक विस्तार आयोजनाले २०७२ सालमा साढे १२ किलोमिटर लामो यो सडक विस्तार गर्न प्रक्रिया अघि बढाएको थियो। उक्त सडक विस्तार गर्न एक अर्ब ७३ करोड ५४ लाख रुपैयाँको ठेक्का लगाइएको थियो। आयोजनाले सडकलाई पाँचवटा प्याकेजमा ठेक्का लगाएर विस्तारको काम अघि बढाएको थियो। सो सडक विस्तारका लागि तीन पटक म्याद थप भइसकेको छ। सडक विस्तारमा ढिलाइ भएको भन्दै स्थानीयले पटक पटक विरोध जनाउँदै आएका थिए।"
राहदानी लिन सकस (फोटो फिचर),"काठमाडौं: त्रिपुरेश्वर चोक नजिकै राहदानी विभाग ठूलो भवन छ। विभागको बाहिरदेखि भित्रसम्म त्यसभन्दा ठूलो भीड छ, खचाखच। उनीहरु सबै पास्पोर्ट (राहदानी) बनाउन देशका विभिन्न जिल्लाबाट आएका छन्। गर्मी बढ्दो छ। ठेलमठेल भीड थामिनसक्नु छ। २ बजे रातिदेखिको लाइन लागेर उनीहरु त्यसै थाकित छन्। लाइन मिचिने डरले उनीहरु भोको पेट भोकै छ। लाइनमा उभिएर थकित भएकाहरु लाइनमै उँग्दै छन्। कति त निद्राले लठिएर भुँइमा सुतेका छन्। राहदानी विभागको सर्भर बारम्बर डाउन हुँदा सेवाग्राही मारमा छन्। अहिले विभागले विद्युतीय राहदानी वितरण गरिहेको छ। यहाँ ५ हजार सेवाग्राही दैनिक आउँछन्। भीड थेग्न नसकेर विभागले १३ साँझसम्म अग्रिम बुकिङ सूचना निकालेर बन्द गरिएको छ। रातिदेखि लाइन अनलाइन फारम भर्दा अग्रिम समय दिन्छ। त्यही समयमा बाग्लुङका २७ वर्षीय समिपराज आचार्य राहादानीको प्रक्रिया पूरा गर्न विभाग पुगेका थिए। उनी बिहीबार राती ३ बजे आएर कार्यालयमा लाइन लगेका थिए। बिहान १०:५६ बजे भीडमा भेटिएका उनी निराश देखिन्थे। उनी निकै थकित पनि। उनको अनुहारको चमक हराएको थियो। ढेड महिना पहिले नै समय लिएर आएँ । रातीदेखिनै लाइन लागेर गले। अहिले त सर्भर चलेको छैन भन्छ। के गर्ने ?, उनले भने, सेवाप्रवाह सेवाग्राहीमैत्री भएन। सेवा दिनु ठुलो कुरो होइन्।त्यसलाई व्यवस्थित गर्नु ठूलो कुरो हो। जतिलाई सेवा दिन सकिन्छ त्यतिलाई मात्रै कार्यालयले समय दिनु पर्छ। यतिधेरै मान्छेलाई समय दिनुभएन। भित्रबाट दुई दिन अघिकैका काम हुन सकेको छैन भन्छ। विदेश जानुको विकल्प छैन राहदानी विभागमा विदेश जान राहदानी लिनेहरु भीड छ। केही पढ्न त धेरै कमाउन जाने तयारीमा छन्। कञ्चनपुरका गोविन्द जोशी कोरिया पढ्न जाने तयारीमा छन्। उनी भन्छन्, पढ्न जाने मौका मिल्छ भन्ने आश छ नभए पेट पाल्न विदेश जानुको विकल्प छैन। के गर्ने ? यहाँ रोजगारी पाइँदैन। सरकारले देशमा पढाईसंगै कमाउने अवसर दिन सकेको छैन। बाहिर जानलाई पनि कहाँ सजिलो छ र ? भन्दै दुःख पोखे, रातभरी बसेर पनि पास्पोर्ट बन्दैन। यो भन्दा दुःख्द कुरो के भन्नु? अग्रिम समय लिएर आउँदा पनि सास्ती उनी जस्ता हजारौंलाई सास्ती छ। राती साढे ३ बजेदेखि सडकमा लाइन लागे। साढे ८ बजे विभागको गेट भित्र पस्न दियो। सर्भरले काम नगर्दा लास्टै दुःख भैइरहेको छ, सहनै नसक्ने। लाइन लाग्ने तरिका नै ठीक छैन। पछि आएकाहरु बीचमा पस्छन्। आफ्नो मान्छे छ भने हालि हाल्छ। यस्तै छ ग्राहो छ। प्रहरीले पनि नमिठो वचन लगाउँछन्। भोकभन्दा काम प्यारो लाइनको झन्झटको विकल्पमा अनलाई सेवाबाट सेवा दिन थालियो। तर, कहिले काँही प्राविधिक समस्या आउँदा मारामार भीड हुन्छ। विभागले थेग्नै सक्दैन। सिन्धुलीका राजु दाहाल बुधबार साँझ काठमाडौं आए। बिहान ११ बजे भेटिएका उनी खाना खाएका थिएन। भोकै किन पनि नहोस् , टाढाबाट आउने सेवाग्राहीलाई भोक भन्दा काम नै प्यारो हुन्छ। कामका पछाडी हजारौं खर्च भएका हुन्छ। ठूलै लाइन लागेको छ। भीडभाड धेरै छ, कर्मचारी थोरै छन्। फेरि त्यहीमाथि कर्मचारीहरु भन्दै छन् सर्भर डाउन छ। त्यही भएर काम हुन सकेको छैन। यसमा सरकारले ध्यान दिउस् , उनी भन्छन्। राजु रोजगारीको खोजीमा मलेसिया जाने तयारीमा छ। अहिले पास्पोर्ट रिन्यू गर्न आएको हुँ,उनी सुनाउँछन्। भेडाबाख्राको अवस्था बनायो सेवाग्राही दान बहादुर खड्का राहदानी नवीकरण गराउन कुदेको तीन दिन भयो। तर, उनको काम बनेको छैन। उनले कामका लागि धेरै दौडधुप गरिसकेका छन्। तीन भयो पास्पोर्ट रिन्यू गर्न आएको। दिनै आउँदा, जाँदा र लाइन लाग्दा हैरान भएको छु। यताबाट उता घचेट्छ, उताबाट पर , उनी दुःख सुनाउँछन्, कर तिरेर पासपोर्ट रिन्यू गर्छु भन्दा पनि सेवा लिन दुःख छ। राज्यको कुनै पनि दायित्व छैन। कर जसरी पनि लिन खोज्दै छ।तर, सेवालिन भेडाबाख्राको अवस्था बनाएर राखेको छ। पीडाले उनको मन पोलेको छ। उनी आक्रोशित गरे भन्छन्, राज्यलाई त हामी दोहन गर्न आएका त होइन नी। रातीदेखिनै लाइन बस्दा पनि काम भएको छैन। जनताको दुःख बारे सरकारले कुनै सुनवाई गर्दैन। उनको बच्चाबच्ची विदेशमा छन्। दानबहादुरको पास्पार्टको रिन्यू फेल भएको ६ महिना भयो। पास्पोर्ट रिन्यू गरेर सन्तान भेट्न जाने मन छ। यहाँ आउँदा त काम हुन्छ कि हुँदैन।अवस्था बिजोगै छ, उनी भन्छन्। आम्म! कति ठूलो लाइन राहदानी विभागमा सर्भर डाउन हुँदा सेवाग्राही मात्रै होइन् कर्मचारी पनि हैरान छ। भीडले कसैले बोलाएको कसैले सुन्दैन। सप्तरीबाट आएका देवकृष्ण यादव ११ः३० मा अलमलमा परेका थिए। पास्पोर्टको फारम कहाँ रुजु गराउने , राजस्व कहाँ तिर्ने ? भीडमा भएकाहरुलाई सोध्दै थिए। तर, उनलाई सहि जवाफ पाउन सकिरहेका थिएन। आम्म ! कति ठूलो लाइन। लाइन हेरेरै नवलपरासीका शितल अर्याल तर्सिए। उनी भाईको राहदानी बनाउन आएको थिएँ। कसरी बनाउने प्रसेस बुझन् खोज्दै थिए। तर, भीडले उनी पनिअलमलमा परेका थिए। कहाँबाट राहदानी लिने प्रक्रिया सुरु हुन्छ ? यहाँ त लाइन मात्रै देखिन्छ,उनले भने। गर्मीले आकुलव्याकुल लाईन लागेर थकित भएकाहरु भुँइमा सुतेका थिए। यस्तै अवस्थामा भेटिएधनुषाको सन्तलाल लामा। उनी छोरा दिपनको पास्पोर्ट लिन बिहीबार बिहानी गाउामा काठमाडौं झरेका थिए। सुरुमा त उनी कार्यालय आउनै बाटो नदेखेकाले समस्यामा परे। बल्ल कार्यालय परिसरमा आए सात बजे लाइन बस्दा घाम र गर्मीले आकुल व्याकुल भए। खाना पनि खाएको छैन। रातभरी बस चढेर आएँ। थकाई पनि त्यतिकै लागेको छ। लाइनमा उभिनै नसकेर भुँमै सुतेको हुँ, उनले पीडा सुनाए, यसो कुनै ठुलो देश तिर जाँदै छोरो कामाउन जाँदछ। मान्छे हेर्नुस् न कति भीड छ। कोही यता कुदेछ , कोही थाकेर भुँइमै सुतेको छ। सेवा दिन सकिदैन भने समय किन दिएको अफिसले हामीलाई बोलायो। समय दिएर यसरी दुःख दिन त भएन न नि। सिटी फुक्दै प्रहरी हैरान भद्रगोल लाइन मिलाउन नसकेर प्रहरी हैरान भएका थिए, सिटी फुक्दा, फुक्दै। १ बजे भेटिएका सेवाग्राही बाबुकाजी श्रेष्ठ लाईन नमिचियोस् भनेर आफै खटिएका थिए। सेवा नपाएर उनी निकै आक्रोसित थिए। बिहानै देखि भोकै, प्यासै लाइनमा बस्दा कस्तो समस्या हुन्छ , त्यो हामी जस्ता भोको मान्छेलाई मात्रै थाहा हुन्छ भन्दै हेटौंडाका इन्द्रमणी न्यौपानले अन्नपूर्णकर्मीलाई प्रश्न गरे। तीन महिना अगाडि फारम भरेको थिए। बिहीबार १० बजे कार्यालयमा आएर सबै प्रक्रिया पुरा गर्न समय दिएको थियो। बिहान ८ बजेदेखि लाइनमा बसे। १० बजेपछि इन्टरनेटै हरायो। कार्यालय समयमा यत्रो मान्छे लाइनमा बसिरहेको छ। सरकारले यसमाथि ध्यान किन नदिएको ?, उनी भन्छन्, अनलाईको सिस्टम बनाएर भीड हुँदैन भन्यो तर, खै भीड त हटेन। जनताले दुःख मात्रै पाए। अनलाईनले झन लाइन बढायो। हामी सिस्टमा आयो तर, यहाँ सिस्टमनै नचले भद्रगोल भयो। काम नभएर धेरै मान्छे अलपत्र छन्। प्रहरीले नमिठो वचन लगाए प्रहरीको व्यवहार देखेर आक्रोशित भए काठमाडौंका हिमांसु रावल।६ दिनदेखि उनी राहदानी लिनद कार्यालय धाइरहेका छन्। बारम्बार सर्भर डाउन हुन्छ। अनलाई डेट दिदाँ आउँछौं। प्रहरीले खेदाउँछ। के भन्नु त ? लाइनले हाम्रो समय खेर गइरहेको छ , उनी भन्छन्। ५६वर्षीय राधा देवी पनि छोरीको पास्पोट बनाउन आएकी रहेछन्। १ बजे भेटिउकी उनी भक्तपुरको चाँगुनारायणघर भएकी हुन्। म त एक पटक अष्ट्रेलिया गएर आएँ। पहिला यसरी पास्पोर्ट बनाउन जिल्लामा दुःख थिएन। भक्तपुर जिल्लामा सजिलैसंग बनाइदियो, भुँइमा बसेकी उनले थपिान्, भीड कति हो , कति। कोही कता हो, कता कोही भोकै छन्, कोही अनिद्रो छ। कतिको त काम भएको छैन। काँ, काँबाट मन्छेहरु आएका छन्। दुई दिन नभएकन पालो पाइदैन भन्छ। रातीदेखिनै पालो बस्यो। दिउँसो भएपछि कम्पुटरले काम गर्दैन भनिदिन्छ अनि आमजनतालाई भएन त हैरानी, राधाले भनिन् , बिहानैदेखि मान्छेहरु भोक भोकै आएर लाइन बसिरहेका छन्। के गरेको सरकारले ? सरकारले समय दिएर टोक्न बाँडिदिनु पर्छ। राहदानी पाउँदा दंग राहदानी विभागको गेटमा भेटिएका ताप्लेजुङका पूर्ण थेबे खुसी देखिन्थें।तीन दिनको लगातार लाइन लाग्दा बल्ल उनले राहदानी पाएका थिए। भत्रदेखि बाहिरसम्म धेरै मान्छे छ , दुःखको त कुरै छोड्नुस्, हातमा पास्पोर्ट आएपछि त्यो दुःख सम्झिन मन लागेको छैन,उनी भनछन्, रुजु गर्न लाइन लाग्नु पर्छ। राजश्व बुझउन पनि लाइन नलागि कामबन्दैन। फोटो खिचाउनु र राहदानी लिन पनि उस्तै लाइन। एक दिनमा काम भएन भने अर्को दिन फेरी आएर लाइन लाग्नु पर्छ। जो अगाडी आउँछ उसकै पछाडी अरु लाइन लाग्छ। भीड घटाउन जिल्लाबाट राहदानी वितरण गर्ने संख्या बढाउनुपर्छ  डोरनाथ अर्याल महानिर्देशक, राहदानी विभाग विदेशमा अध्ययन गर्न जाने विद्यार्थीहरु राहदानी लिन आएका छन्।सन् २०१३ देखि २०१६ सम्म अत्याधिक संख्यामा यन्त्रवाचक(एमआरपी) राहदानी जारी भएको थियो। त्यसको नविकरण गर्ने समय आएको छ। हालै कोरिया, जपान लगायत मुलुकहरुमा रोजगारी खुलेका कारणले निकै भीड बढेको छ। सर्भर डाउन भएर पनि समस्या थपिएको छ। विभागमा कर्मचारी अभाव छ। स्थायी कर्मचारीहरुको दरबन्दी खाली छ। लोकसेवाबाट पदपूर्ती हुन सकेको छैन। हाम्रो कार्यालयमा १ सय बढी कर्मचारीको दबन्दी छ। तर, अहिले ८० जना मात्रै छन्।उता जिल्ला प्रशासन कार्यालयहरुमा पनि दरबन्दी अनुसारको कर्मचारी छैन। दिन्हुँ राहदानी दिन पाँच हजार बढी सेवाग्रही आउँछन्। हाम्रो क्षमता भनेको एक हजारदेखि १२ सयसम्मलाई सेवा दिने हो। तर, हामी २ हजार ७ सम्मलाई राहदानी दिन बुकिङ खुल्ला गरेका छौं। सबै जिल्लामा सेवा नपुगेका कारणले हामी रातदिन खटेर सेवा दिइरहेका छौं। पुरै सर्भर डाउन भएको छैन। सर्भरलाई अपग्रेड गर्दा समस्या आएको हो। थोरै संख्यामा राहदानी जारी गर्दा समस्या देखिएको थिएन। अहिले फुलफेजमा सर्भरलाई प्रयोगमा ल्याउँदा केही समस्या आएको हो। जिल्ला र विदेशस्थित नियोगबाट सेवा दिदाँ केही समस्या आउनु स्वभाविक हो। मलेसियाबाट टेक्निकल टिम आएर सर्भरमा देखिएको समस्या समाधान गर्न खटिरहेका छन्। छिटै समस्या समाधान हुन्छ। पूर्णरुपमा सर्भर बन्द भएको छैन। बेलाबेला समस्या आउनु त स्वभाविक हुन्छ, प्राविधिक कुरो हो। राहदानी उत्पादनमा कुनै समस्या छैन। अस्ति एकदिन ६ हजार २६० राहदानी एक दिन उत्पादन गरेका थियौं। विभागले पहिला ७ सय देखि ९ सय सम्म यन्त्रवाचक राहदानी जारी गर्थियौं। अहिले दैनिक बुकिङमात्रै २४ सय खुलाएका छौं। हामीले क्षमता भन्दा बढी राहदानी वितरण गरिरहेका छौं। बिहान ८ बजेदेखि साँझ ९ बजेसम्म सेवा दिइहरेका छौं। विभागको जनशक्ति र यन्त्रको अधिकत्म प्रयोग गरेर उच्च सेवा दिइरहेका छौं। भीडभाड घढाउन जिल्ला प्रशासन कार्यालयमा राहदानी जारी गर्ने स्ंख्या बढाउनु पर्छ। अनि मात्रै विभागमा देखिएको भीडको व्यवस्थापन हुन्छ। भरखरै काठमाडौं, ललितपुर, भक्तपुर, काभ्रेका जिल्ला प्रशासन कार्यालयसंग बैठक बसेको छु। राहदानी उत्पादन र वितरणका लागि पहिले जस्तो धेरै समय लाग्दैन। यन्त्रवाचक राहदानीको समयमा एक महिनादेखि करिब २ महिनासम्म समय लाग्थ्यो। अहिले एकदेखि दुई हप्तासम्ममा जिल्लास्तरमा राहदानी वितरण गर्ने गरेका छौं। त्यसमा पनि उपत्यकामा हप्तामा दुई पटक विभागले राहदानी वितरण गर्न पठाइरहेको छ। चैत्र ९ गतेसम्म केही हिमाली तथा पहाडी भेगमा जिल्ला बाहेक ६४ जिल्लामा विद्युतीय राहदानी वितरण भइरहेको छ। जनसंख्याको हिसाबले हामी ९० प्रतिशत जनसंख्यामा सेवाको पहुँच पुयाइसकेका छौं। हाम्रो विदेशस्थित ३९ वटा नियोग मध्य १५ वटा नियोगबाट राहदानी वितरण भइरहेको छ। मंसिर १ गतेदेखि चैत्र ९ गतेसम्म कूल १ लाख ३५ हजार ४०१ वटा विद्युतीय राहदानी जारी भएको छ। हामी सोचेको भन्दा यो ठूलो संख्या हो। पहिले मासिक ३५ देखि ४० हजारको संख्यामा राहदानी जारी हुन्थ्यो। अहिले त्यसको दोब्बर भएको छ। एकै महिनामा ७८ हजारसम्म राहदानी जारी गरेका छौं।"
स्थानीय तह निर्वाचन : ३५ हजार पदका लागि उम्मेदवार खोज्दै दल,"काठमाडौं : बैशाख ३० गते नजिकिदै गर्दा गाउँमा निर्वाचनको माहोल बन्दै गएको छ। गाउँमा उम्मेदवारको खोजीमा दलहरु जुटेका छन्। निर्वाचन आयोगका सूचना अधिकारी सूर्य प्रसाद अर्यालका अनुसार कूल ३५ हजार २२१ पदका लागि चुनाव हुँदैछ। स्थानीय तह निर्वाचन २०७९ आउन मात्र ४९ दिन बाँकी छ। देशभरीका ७५३ वटै स्थानीय तहमा चुनावी रौनक छाएको छ। देशभरीमा महानगरपालिकाको संख्या ६ वटा छ। ११ वटा उपमहानगरपालिका रहेको छ। नगरपालिकाको संख्या २७६ भने गाउँपालिकाको संख्या ४६० रहेको छ। ७५३ पालिका प्रमुखका लागि चुनाव हुँदैछ। सोही संख्यामा पालिका उपप्रमुखका लागि पनि निर्वाचनको तयारी भइरहेको आयोगका सूचना अधिकारी अर्यालले बताए। उनका अनुसार, ६ हजार ७४३ वडा अध्यक्ष छनौट गरिदैंछ। सोही संख्यामा महिला वडा सदस्य र दलित महिला वडा सदस्यको छनौट निर्वाचनबाट गरिन्छ। प्रत्येक वडामा २ जना वडा सदस्यका लागि कूल १३ हजार ४८६ पदका लागि मतदाताले मतदान गर्ने तयारीमा छन्। चुनाव जित्न दलहरु तयारी गरिरहेको बेला आयोगका कर्मचारीहरु भने अन्तिम मतदाता नामावलीको टुङ्गो लगाउन अहोरात्र खटिरहेका छन्। चुनावको अघिल्लो दिन बैशाख २९ गतेसम्मको मितिलाई हेर्दा झण्डै १ करोड ७९ लाख मतदाताले मतदान गर्ने आयोगको प्राम्भिक तथ्यांकले आयोगका प्रवक्ता शालिग्राम शर्माले बताए। चैत्र १३ गते हामीले अन्तिम मतदाता नामावली प्रकाशित गर्ने तयारी गरेका छौं, उनले भने, नेपालको निर्वाचन इतिहासमा पहिलोपटक निर्वाचन हुने दिनभन्दा अघिल्लो दिनलाई आधार मानी मतदाता उमेर पुगेका र मतदाता नामावलीमा नाम भएकाले मतदान गर्ने पाउने व्यवस्था गरेका छौं।यो व्यवस्थासँगै वैशाख ३० मा हुने स्थानीय तह सदस्यको निर्वाचमा मतदाता नामावलीमा नाम समावेश भएका झण्डै २ लाख युवा पुस्ताका मतदाताले मतदान गर्न अवसर पाउने उनले बताए। १८ वर्ष पूरा भएका नागरिकलाई मतदान गर्ने अधिकारी सुनिश्चिता २०७२ को संविधानले नै गरेको छ। निर्वाचनका लागि झण्डै २ करोड मतपत्र छापिन लागेको छ। निर्वाचनमा प्रयोग गरिने मतपेटीका, स्टामप्याड, स्वस्तिक चिह्न लगातका समाग्रि खरिद गर्न सप्लायर्ससंग सम्झौता भएर काम अघि बढि सकेको छ। केही दिनभित्र त्यो सरसमान आयोगमा आइपुग्छ। प्याकिङ गरेर जिल्ला निर्वाचन कार्यालय हुँदै समयमै मतदान केन्द्रमा पुर्याउँछौं,सूचना अधिकारी अर्याल भन्छन्, २२ हजार मतदान केन्द्र तोकिन्छ। विकटता र सुरक्षालाई मध्य नजर गरेर पहाडी तथा हिमाली जिल्लामहरुमा हेलिकप्टबाट पनि छौं। आयोगको परामर्शमा सरकारले स्थानीय तह सदस्य निर्वाचन आउँदो वैशाख ३० गते एकै चरणमा सम्पन्न गर्ने गरी मिति माघ २४ गते घोषणा गरेको थियो। कानुनतः निर्वाचनसम्बन्धी व्यवस्थापकीय कार्यसम्पादन गर्न आयोगलाई १२० दिन आवश्यक हुन्छ। आउँदो निर्वाचनका लागि ९५ दिन मात्र निर्वाचन अवधि आयोगलाई प्राप्त भएको छ। निर्वाचनलाई स्वच्छ, निष्पक्ष, स्वतन्त्र ढंगबाट सम्पन्न गर्न आयोगका प्रमुख आयुक्त दिनेशप्रसाद थपलियाको टोली देश दौडामा निस्किएका छन्। टोलीमा आयुक्त राम प्रसाद भण्डारी, डा जानकी कुमारी तुलाधर, सगुन शमशेर जबरा छन्। निर्वाचन अचारसंहितालाई कडाइपूर्वक लागु गराउन आयोगले प्रदेश तथा जिल्लास्तरमा अभियान चलाएको छ। चैत्र ९ गतेदेखि चैत्र १७ गतेसम्म सातै प्रदेश केही जिल्ला स्तरमा राजनितिक दल, पदाधिकारी र सरोकारवला संघसंस्थाहरुबीच छलफल तथा अन्तर्क्रिया गर्ने तालिका बनाएको छ। आचारसंहिता कार्यान्वयका लागि बुधबार आयोगले प्रदेश १ को विराटनगरमा राजनितिक दल, पदाधिकारी, सरोकारवालाबीच अन्तरक्रिया गरेको छ। आचारसंहितालाई कडारुपमा कार्यान्वयन गर्न दलहरुले माग गरेका थिए। आयोगले चैत्र १५ गतेबाट निर्वाचन आचारसंहिता लागु गर्न आन्तिरिक तयारी गरिरहेको छ। चैत्र ३ गते आयोगबाट निर्वाचन आचारसंहिता२०७८ राजपत्रमा प्रकाशित भएको थियो। ७९ वटा दलले निर्वाचनमा भाग लिदैंछन्। राष्ट्रिय दल र अन्य दललाई चुनाव चिन्ह दिन आयोगले आन्तरिक तयारी गरिरहेको छ। निर्वाचनका लागि २ लाखको संख्यामा कर्मचारीले खटिनेछ। ती मध्य ७७ जना मुख्य निर्वाचन अधिकृतको भूमिकामा हुनेछन्।"
थप २३२ मेट्रिक टन रासायनिक मल भित्रियो,सिन्धुपाल्चोक : तातोपानी भन्सार नाकाबाट बिहीबार थप २३२ मेट्रिक टन रासायनिक युरिया मल नेपाल भित्रिएको छ । सोही नाका भएर बुधबार पनि २३२ मेट्रिक टन युरिया मल भित्रिएको थियो । बुधबार भित्रिएका मल प्रयोगशाला परीक्षण गरी राजधानी पठाइएको तातोपानी सुक्खा बन्दरगाह भन्सार प्रमुख नारद गौतमले जानकारी दिए। रासायनिक मलको चर्को अभाव झेल्दै आएका किसानलाई यसले राहत दिने बताइएको छ । सिल्क मार्केटले चीनबाट १० हजार मेट्रिक टन रासायनिक मल आयात गर्ने जिम्मेवारी पाएको थियो । बोलपत्र पाएपछि छ महिनाअघि सो कम्पनीले पहिलो खेपमा एक हजार ५०० मेट्रिक टन मल चीनबाट ल्याइसकेको छ । अहिले बाँकी मल ल्याउन थालिएको कम्पनीले जनाएको छ ।
नक्कली प्रहरीले मोरङबाट लुटेको गहना महोत्तरीमा बरामद,"काठमाडौं: नक्कली प्रहरी बनेर मोरङबाट लुटेराले लुटेको करिब १३ किलो चाँदी गरगहना महोत्तरीको बर्दिबासमा फेला परेको छ। गहनासहित एक जनालाई पनि प्रहरीले पक्राउ गरिएको छ। पक्राउ पर्नेमा बर्दिबास१ का ३४ वर्षीय मनोज ठाकुर रहेको इलाका प्रहरी कार्यालय बर्दिबासका इन्स्पेक्टर बालिष्टर सिंहले बताए। प्रहरीले खानतलासी गर्दा उनको घरबाट लुटिएको गहना बरामद भएको थियो। बजार भाउ अनुसार बरामद गरिएको गहनाको मूल्य १५ लाख बढी पर्छ। चैत ८ गते झापा दमक नगरपालिका१ स्थित पाथिभरा ज्वेलर्स एण्ड सप्लायर्सका सञ्चालक मन प्रसाद गदाइलीले बर्दिवासस्थित सुनचाँदी पसलहरुले दिएको अर्डरको बिभिन्न चाँदीको गरगहना तयार गरेर कामदार ओम कालिकोटेमार्फत् हायस गाडीमा पठाएका थिए। मोरङ बेलबारी नगरपालिका४ बेतना सिमसार क्षेत्र अगाडिको बाटोमा एकजना अपरिचित व्यक्तिले प्रहरीको परिचय दिदैं गहना लिएर गएका थिए। म प्रहरीको हबल्दार हुँ, यो गाडी चेकजाँच गर्नु छ भन्दै गाडी रोकेर उनीसँग भएको गहना लिएर गएका थिए। तेरो साहु को हो? साहुलाई थानामा आउनु भनि उक्त गहनासहितको व्याग लिएर गएका थिए,' इन्स्पेक्टर सिंहले भने। अनुसन्धानको क्रममा इलाका प्रहरी कार्यालय बर्दिबास महोत्तरी र इलाका प्रहरी कार्यालय बेलबारी मोरङको संयुक्त प्रहरी टोलीले ठाकुरको घरमा खानतलासी गर्दा लुकाई राखेको अवस्थामा १२ किलो ८८१ ग्राम बरामद चाँदीका गहना बरामद भएको हो। धरधनी ठाकुरलाई पक्राउ गरी बरामद भएको गहनासहित कारबाहीका लागि इलाका प्रहरी कार्यालय बेलबारी मोरङमा पठाइएको छ।"
पर्यटकीय 'हब' बन्दै मुस्ताङको ढुम्बाताल,"जोमसोम : मुस्ताङमा पर्यटक लोभ्याउने एक आर्कषक गन्तव्य हो मुस्ताङको घरपझोङ५ मा पर्ने मनमोहक ढुम्बाताल ।समून्द्री सतहदेखि २ हजार ८ सय ३० मिटर उचाईमा अवस्थित ढुम्बाताल निलगिरि हिमालको फेदमा पर्छ ।मुस्ताङमा आउने पर्यटकले मुक्तिनाथ र कोरलानाकाको भ्रमण गरिसकेपछि यो ताल हेर्न छुटाउँदैनन्। हिमाली फेदको भिरालो सतहको खाल्डोमा ढुम्बाताल अवस्थित छ ।निलो रङमा देखिने पानीको सहतमा निलगिरि र धौलागिरि हिमालको बिम्व तालमा प्रतिस्थापन हुँदा यस तालको सुन्दरता अझ घनिभूत देखिन्छ ।मुस्ताङ सदरमुकाम जोमसोमदेखि कच्ची ३ किमी कच्ची सडक पार गरेपछि ढुम्बाताल पुग्न सकिन्छ । पछिल्लो समय यहाँसम्म पुग्ने बाटोको थप स्तरोन्नति भइरहेकाले पर्यटकलाई यहाँ पुग्न कुनै कठिनाई पर्दैन । गण्डकी प्रदेश सरकारले ढुम्बाताल हुँदै थाक ५ गाउँ जोड्ने सडक विस्तार गर्दैछ । विगत १० वर्षअघि सडक सञ्जाल जोडिएसँगै बर्सेनि लाखौं आन्तरिक पर्यटक मुस्ताङको आउने गर्छन् । जसमध्येले ढुम्बाताल चाहार्ने गर्छन् ।ढुम्बातालकै कारण जोमसोम बजारक्षेत्रका होटल र ठिनी गाउँका सामुदायिक होमस्टेको आन्तरिक व्यापारमा समेत टेवा पुर्याएको छ। पछिल्लो समय मुस्ताङको ढुम्बातालमा नेपाली चलचित्र जेरी,चिनो,छिरिङ,प्रेमगीत जस्ता चलचित्र छायांकन भइसकेकाले ढुम्बातालको चर्चा चुलिएको ठिनीका युवा निरज थकालीले जानकारी दिए । हिउँदयाममा दैनिक ३ सय बढी आन्तरिक पर्यटक ढुम्बाताल पुग्ने गरेको उनले बताए । प्राकृतिक सौन्दर्यताले भरिएको ढुम्बातालबाट निलगिरी ,धौलागिरि र मानामाथी हिमाल आर्कर्षण देखिन्छ । यस्तै,उत्तर कोरलापास र दामोदरकुण्डबाट आएको कालिगण्डकी नदी र जोमसोम बजारको सुन्दरता तालबाट नियाल्न सकिन्छ । मुलुकमा संघीय व्यवस्था आएपछि ढुम्बातालको स्तरोन्नति भइरहेको छ । यहाँ घरपझोङ गाउँपालिका र अन्नपूर्ण सरक्षणक्षेत्र आयोजना एक्यापले पर्यटक लक्षित विभिन्न पूर्वाधारहरु निर्माण गरिसकेको छ । राउण्ड अन्नपूर्ण चक्रिय पदमार्गमा यात्रा गर्ने पर्यटकले समेत ढुम्बाताल सौन्दर्यता देखेर मख्ख पर्छन् ।हिउँदयाममा निलो आकृतिमा सुन्दर देखिने ढुम्बाताल हिउँदयाममा भने चिसोले जमेर ठप्प बस्छ । ढुम्बातालसंग ऐतिहाँसक कथा समेत जोडिएको स्थानीय बताउँछन् । ढुम्बातालको सरक्षण कुछप तेरङ्गा गुम्बा सरक्षण समितिले गर्दैआईरहेको छ ।"
गुडिरहेको बसमा आगलागी,"कर्णाली: कालीकोटबाट काठमाडौँका लागि छुटेको छुटेको ना८ख २३५६ नंको यात्रुवाहक बसमा आगलागी हुँदा पूर्ण रुपले नष्ट भएको छ। बस आज बिहान ७:३० बजे कालीकोटको जिते बजारबाट छुटेको थियो। कालीकोटदेखि सुर्खेतनेपालगन्ज हुँदै काठमाडौँका लागि जाँदै गरेका बस गुडिरहेको अवस्थमा बराहताल गाउँपालिका८ सुर्खेत ओदाल तालस्थित दिउँसा ३:४५ बजे आगलागी भएको जिल्ला प्रहरी कार्यालय सुर्खेतका सूचना अधिकारी एवं प्रहरी नायब उपरीक्षक रामप्रसाद घर्तीले जानकारी दिए। तार सट भएर आगलागी हुँदा बस पूर्ण रूपले नष्ट भएको प्रहरी नायब उपरीक्षक घर्तीले बताए। 'जिल्ला प्रहरी कार्यालय सुर्खेतको प्रहरी टोली बस जलेको सूचना पाउने बित्तिकै वीरेन्द्रनगर नगरपालिकाको दमकल लिएर त्यहाँ पुगेको थियो। दमकलले आगो निभाए पनि बस पूर्णरुपले जलेको छ,' उनले भने। आगलागी भएलगत्तै बसमा सवार यात्रु झरेपछि मानवीय क्षति नभएको प्रहरी नायब उपरीक्षक घर्तीले बताए। बस चालक सुरेन्द्र थापाले ओदालतालस्थित सडकको उकालो सकिने अन्तिम मोडमा बस चल्दाचल्दै केही पड्किएको जस्तो आवाज आएको बताए। 'घुम्तीमा बस मोड्ने क्रममा केही पड्किएको आवाज आयो। हत्तपत्त ह्यान्ड ब्रेक लगाएँ र झरेर हेर्दा गेयरबक्स र इन्जिनको बीचमा सानो आगो बलेको थियो,' चालक थापाले भने, 'यात्रुहरू सबै झर्नुभयो। सेक्टा भाँचेर आगो निभाउन खोज्दै थियौँ तर आगोले एकैचोटि माथि भेट्यो।'"
हिमाल आरोही वडा सदस्यलाई गाउँपालिकाको सम्मान,"गोरखा : विश्वको आठौँ अग्लो मनास्लु हिमाल आरोहण गर्ने जनप्रतिनिधिलाई चुमनुब्री गाउँपालिकाले सम्मान गरेको छ । सो गाउँपालिकाको वडा नं १ का वडा सदस्य मिङ्मार छिरिङ लामालाई बिहीबार सम्पन्न १० औँ गाउँसभाको अवसरमा सम्मान गरिएको हो । प्रमुख अतिथि प्रतिनिधिसभाका सांसद हरिराज अधिकारी, गाउँपालिकाका अध्यक्ष धनबहादुर गुरुङ, उपप्रमुख कुमारी गुरुङ र कांग्रेसका नेता हरि घलेले सम्मान पत्र, १० हजार रुपैयाँ नगद, खादा, माला, अबीर लगाइदिएर सम्मान गरेका हुन् । साथै गाउँसभाका अन्य सहभागीले पनि उनलाई खादा माला, तथा पैसाको फूल लगाइदिएर सम्मान गरेका थिए । सामागाउँका ३६ वर्षीय लामाले गत सेप्टेम्बर २७ बिहान नौ बजेर २८ मिनेटमा ८,१६३ मिटर अग्लो मनास्लु हिमालको बिनाअक्सिजन सफल आरोहण गरेका थिए । इमेजिङ नेपाल नामक कम्पनी र सो कम्पनीका सञ्चालक मिङ्मार शेर्पाको सहयोगमा लामाले हिमाल आरोहण गरेका थिए । १८ वर्षदेखि ४० वर्षसम्मका स्थानीय युवाहरु विदेशिने समस्या विकराल बन्दै गएकाले उनीहरुलाई स्वदेशमै रहेर काम गर्ने वातावरण बनाउने उद्देश्यले हिमाल आरोहण गरेको पर्यटन व्यवसायी समेत रहेका लामाले बताए । मनास्लुको प्रचुर प्रचारप्रसार गरी पर्यटन विकास गर्नुपर्ने उनको सुझाव छ । मनास्लु क्षेत्रबाट बर्सेनि दुईकरोड भन्दा धेरै पर्यटन रोयल्टी संकलन हुने गर्छ । त्यसबाट चुमनुब्री गाउँपालिकाले बर्सेनि करिब ४० लाख रुपैयाँ आम्दानी गर्ने गर्छ । सोही बजेटबाट स्थानीय युवाहरुलाई पर्यटन व्यवसायमा लाग्न सहयोग गर्नुपर्ने आरोही लामाको भनाइ छ । 'यस क्षेत्रको विकास गर्न कृषि र पशुपालन गरेर मात्र सम्भव छैन । पर्यटन विकास गर्नैपर्छ । मनास्लुको प्रचारप्रसार गर्न सकेमा यस क्षेत्रको पर्यटन विकास हुनेछ,' लामाले भने ।"
नीति कथा : ऐनाको संसार,"एकपटक एउटा कुकुर सहरमा दौडिइरहेको थियो। ऊ अचानक एउटा भवन परिसरमा प्रवेश गर्यो। केहीबेर ऊ बगैंचा र भवन वरिपरि रमायो। उसलाई त्यहाँका सबै दृश्य नयाँ भए। ऊ घुम्ने क्रममा भवनभित्र पस्यो। त्यो भवन संग्रहालय थियो। संग्रहालय अद्वितीय थियो। सबै पर्खाल, छत, ढोका ऐना नै ऐनाले भरिएको थियो। कतिसम्म भने भुइँ सबै ऐनाले ढाकिएको थियो। कुकुर जब त्यहाँ प्रवेश गर्यो तब उसले चारैतिर कुकुर नै कुकुर देख्यो। अर्थात् जता पनि आफ्नै प्रतिविम्ब देखेर कुकुर तीन छक्क पर्यो। कुकुर अचानक हलको बीचमा रोकियो। उसले तल र माथि अनि चारैतिर कुकुरहरूकै झुन्ड देख्यो। उसले यति धेरै कुकुर भएको दृष्य पहिलो पटक देखेको थियो । कुकुरले आफूलाई नियन्त्रण गर्न सकेन। जताततै दाँतले टोक्यो। चारैतिर हेरेर भुक्यो। उसका प्रतिविम्बहरूलाई हेर्दा कुकुरले त्यसै गरेको पायो। कुकुर घरी डराउँथ्यो घरी अलमलमा पथ्र्यो। कुकुरले यस्तो नक्कल धेरै पटक गर्यो। बेस्मारी भुक्यो। ऐनामा देखिएका धेरै कुकुरले पनि बेस्मारी भुक्यो। वल्लो छेउदेखि पल्लो छेउसम्म दौडने र हुत्तिने धेरैपटक भयो। उसले कहिले घुँडामा चोट लगायो भने कहिले मुखमा । भोलिपल्ट, संग्रहालयका सुरक्षा गार्ड काममा खटिए। उनीहरूले हिजो बिदाको दिन आफू नहुँदा कुकुर संग्रहालय भवनमा कुकुर पसेको थाहा पाउने कुरै भएन। ढोका खोलेर भित्र पस्दा निर्जीव कुकुर भेट्टाए। तर कुकुरलाई कसैले केही गरेको भन्ने देखिएन, बुझिएन। आफ्नै प्रतिविम्बसँग लड्दै कुकुरले ज्यान गुमाएको थियो। नैतिक शिक्षा : संसारमा कुनै पनि व्यक्ति वा वस्तु आफैंमा राम्रो वा खराब हुँदैन। हाम्रो वरिपरि भइरहेका हरेक कुराले विचार, भावना, इच्छा र कार्यहरू प्रतिविम्बित गर्छन्। संसार आफैंमा एउटा ठूलो ऐना हो। त्यसैले सही दृश्य आउने वातावरण बनाऔं।"
