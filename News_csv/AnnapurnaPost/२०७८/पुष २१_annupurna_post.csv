शीर्षक,विवरण
सुरुङमा जनताकै सम्पत्ति गोलमाल,"काठमाडौंदेखि भीमफेदीकुलेखानीसम्म सुरुङमार्ग बनाउने सपना बाँडेर एउटा निजी कम्पनीले स्थानीयवासीबाट २०६९ सालमा रातारात पैसा उठायो। जनताले खसीबाख्रा, भंैसी बेच्दै, जग्गाजमिन धितो राखेर नेपाल पूर्वाधार विकास कम्पनी (एनपीबीसीएल)लाई पैसा दिए। उक्त कम्पनीले सुरुङमार्ग बनेपछि रातारात धनी बनाउने सपना बाँडेर जनताबाट पैसा उठाएको थियो। तर, ९ वर्ष पुग्न लाग्दा पनि न सुरुङमार्ग बन्ने छाँटकाँट छ, न जनताको पैसा नै सदुपयोग भएको छ। उल्टै, जनताको पैसा ढिसमिस हुने सम्भावना देखा पर्दैछन्। राजधानी काठमाडौं आउजाउ गर्ने वैकल्पिक राजमार्ग नबनेका बेला भीमफेदीकुलेखानी सुरुङमार्गको अवधारणा पक्कै पनि मुलुकका लागि दूरगामी र आकर्षक नै थियो। केन्द्र राजधानी जोड्ने एकमात्र मुग्लिननागढुंगा सडकमा पहिरो आइरहने, बेलाबखत सडक अवरोध भइरहने, घुम्ती र मोडले यात्रा झन्झटिलो र लामो भइरहेका बेला सुरुङमार्गको अवधारणालाई सकारात्मक रूपमा लिनैपर्छ। हेटौंडाकाठमाडौं घण्टौ लामो यात्रा गर्नुको सट्टा सुरुङमार्गबाट ३०४० मिनेटमै सरर यात्रा हुने सपना बाँडिएको थियो। विश्वले सुरुङमार्गबाट स्थलगत यात्रालाई छिटो, छरितो र भरपर्दो बनाइरहेका बेला भीमफेदीकुलेखानी सुरुङमार्ग मुलुकका लागि वरदान र नयाँ युगको सुरुवात हुन सक्थ्यो। तर, जे जसरी सुरुङमार्गको हल्ला फिँजाइयो, जनतालाई विश्वास दिलाइयो र जनतालाई नै लगानी गर्न उक्साइयो, व्यवहारमा ठ्याक्कै उल्टो काम भयो। ठूला पूर्वाधारमा अब जनताले विकासमा साझेदारी र सहभागिता जनाउने कि नजनाउने भन्ने प्रश्न पनि यसले उब्जाइदियो। भीमफेदीकुलेखानी सुरुङमार्ग बनाउने भनेर (एनपीबीसीएल)ले ३१ करोड रुपैयाँ जनताबाट संकलन गरेको थियो। गत वर्ष (सन् २०२१) सम्म सुरुङ बनाइसक्ने घोषणा पनि गरेको थियो। सुरुङमार्ग बनिसक्ने त परको कुरा भयो, सुरुङमार्गको बन्ने नबन्ने निश्चितै हुन सकेन। कहिले जापान, कहिले कताबाट लगानी आउँदैछ भनेर एनपीबीसीएलले जनतालाई झुक्याउँदै ९ वर्ष समय कटायो। तर, अझै लगानीकर्ताको टुंगो लगाउन सकेको छैन। जनताले छाक काटेर संकलन गरेको पैसाको हिसाबकिताब नै नदेखाई उल्टै, कम्पनी सम्पर्कबाहिर छ। न सरकारले सोधीखोजी गरेको छ, न त कम्पनीले नै सुरुङमार्ग बन्न नसकेको भन्दै जनताको पैसा फिर्ता गरेको छ। कम्पनीले के कति रकम खर्च गयो ? जनताको पैसालाई केकेमा लगानी गरेर केकति मुनाफा भयो ? भन्ने नै हिसाबकिताब देखाएको छ। सर्वसाधारणलाई रातारात कमाइ हुने र धनी बनाउने सपना बाँडेर ठगी गरेको कम्पनीलाई कानुनी दायरामा ल्याएर जनताको पैसा फिर्ता गराउनु राज्यको कर्तव्य हो। जनताको एकएक पैसाको हरहिसाब खोज्ने, हिनामिना भएको भए कारबाही गर्ने र जनतालाई न्याय दिलाउन राज्य चुक्नु हुँदैन। विकासका नाममा पैसा उठाउने, तर न विकास गर्ने, न त जनताको लगानीको हरहिसाब देखाउने, यस्ता गतिविधिमाथि तुरुन्तै रोक लगाउनेतिर सरकारको ध्यान जानैपर्छ। नत्र, आगामी दिनमा पनि यस्ता सपना बाँडेर जनताकै पैसामा मोजमस्ती गर्ने अरू विकृति नबढ्लान् भन्न सकिन्न। निजी कम्पनीले अलपत्र पारेपछि बागमती प्रदेश सरकारले भीमफेदीकुलेखानी सुरुङमार्ग निर्माण अघि बढाउने घोषणा गरेको थियो। जनताले थोरै राहतको महसुस गर्न नपाउँदै बागमती प्रदेश सरकार पछि हट्यो। फेरि सुरुङमार्ग निर्माणमा अन्योलता थपिएको छ। विकासमा जनताको साझेदारी, सहभागिता र सहकार्य गराउने अवधारणा पक्कै पनि सकारात्मक होे। जनताले आफ्नो सानो अंश लगानी गर्न पाउँदा विकास निर्माणमा अपनत्व महसुस गर्छन। त्यसको प्रतिफल जनताको हातमा पर्ने अवस्था आयो भने त झनै सुखद मान्नुपर्छ। तर विकासका नाममा जनतालाई ठगी गर्ने मनसायले उधारा सपना बाँड्ने, जनताले दुःख गरेको पैसा संकलन गरेर अपारदर्शी काम गर्ने र जनतालाई ढाँट्ने मनसायले गलत कार्य गर्नेमाथि कारवाही हुनैपर्छ। विकास निर्माणलाई कमाइ खाने भाँडो बनाउन खोज्ने गलत मनसायलाई निरुत्साहित गर्नैपर्छ।"
राष्ट्रियसभा सदस्यको उम्मेदवारमाथि आज उजुरी दिन सकिने,"काठमाडौं : राष्ट्रियसभा सदस्य निर्वाचनका लागि मनोनयन पत्र दर्ता भएको उम्मेदवारमाथि बुधबार उजुरी दिन सकिने निर्वाचन आयोगले जनाएको छ। आयोगका अनुसार बुधबार बिहान १० बजेदेखि ४ बजेसम्म तोकिएको निर्वाचन अधिकृतको कार्यालय उजुरी दिन सकिने आयोगका प्रवक्ता शालिग्राम शर्मा पौडेलले जानकारी दिए। पुस २२ र २३ गते मनोनयनपत्र र उजुरीउपर जाँचबुझ गरी निर्णय गर्ने, पुस २३ गते नै उम्मेदवारको नामावली प्रकाशनको कार्यतालिका छ। आयोगका प्रवक्ता शर्माका अनुसार पुस २४ गते उम्मेदवारले नाम फिर्ता लिने र पुस २५ गते उम्मेदवारको अन्तिम नामावली प्रकाशन तथा उम्मेदवारलाई निर्वाचन चिन्ह प्रदान गर्ने कार्यक्रम छ। राष्ट्रियसभा निर्वाचनका लागि मंगलबार १९ पदमा ९ दलका ४३ जनाले उम्मेदवारी दिएका छन्। दलहरूले सातै प्रदेशका निर्वाचन कार्यालय पुगेर मनोनयनपत्र दर्ता गरेका हुन्। निर्वाचन आयोगले मंगलबार बिहान १० देखि ३ बजेसम्म मनोनयन दर्ताको समय तोकेको थियो। माघ १२ मा हुने निर्वाचनबाट महिला सात, दलित तीन, अपांगता भएका व्यक्ति वा अल्पसंख्यक दुई र अन्य समूह सात जना निर्वाचित हुनेछन् । यो निर्वाचनका लागि १२ दल आयोगमा दर्ता भएका थिए। प्रतिपक्षी एमालेले १९ वटै सिटमा उम्मेदवारी दिएको छ। सत्तारुढ गठबन्धनमा आबद्ध दलले साझा उम्मेदवार उठाएका छन्। कांग्रेसले ६, माओवादी केन्द्र र एकीकृत समाजवादीले ५५ सिट पाएका छन्। जसपाले २ र राजमोले एक सिटमा उम्मेदवारी दिएका छन्। नेपाल मजदुर किसान पार्टीले दुई र लोकतान्त्रिक समाजवादी पार्टीले एक उम्मेदवार उठाएका छन्। उम्मेदवारहरू मनोनयन दर्ता गर्न विराटनगर, जनकपुर, हेटौंडा, पोखरा, दाङ, सुर्खेत र धनगढीस्थित प्रदेश निर्वाचन कार्यालय पुगेका थिए। प्रदेश १ मा महिलामा राप्रपाबाट रञ्जु प्याकुरेल, एकीकृत समाजवादीबाट जयन्तीदेवी राई, एमालेबाट सुमित्रा सुवेदी भण्डारीको उम्मेदवारी परेको छ। अपांगता भएका व्यक्ति वा अल्पसंख्यकतर्फ जनता समाजवादी पार्टीबाट हेमराज राई, एमालेबाट सोनाम गेल्जेङ शेर्पा उम्मेदवार छन्। अन्यमा कांग्रेसबाट गोपालकुमार बस्नेत, एमालेबाट गुरुप्रसाद बराल र राप्रपाबाट अमरबहादुर विष्टले मनोनयन दर्ता गराएका छन्। राप्रपाकी उम्मेदवार प्याकुरेलले अन्नपूर्ण पोस्ट्सित भनिन्, अन्तिम समयमा आएर नाम सिफारिस भयो। केही दिन चुनावको तयारीका लागि छ। यही समय सदुपयोग गर्छौं। प्रदेश २ मा २ पदका लागि ६ जनाको उम्मेदवारी परेको छ। माओवादी केन्द्रबाट उर्मिला अर्याल, लोकतान्त्रिक समाजवादी पार्टी (लोसपा)बाट रूपा यादव र श्यामसुन्दर सरदारले उम्मेदवारी दर्ता गराएका छन्। जनता समाजवादी पार्टीबाट अन्यमा मोहम्मद खालिद सिद्धिकी उम्मेदवार बनेका छन्।एमालेले महिलामा बिनादेवी साह र अन्यबाट उस्मान अन्सारीलाई अघि सारेको छ । बागमतीमा दुई पदका लागि ६ जनाको उम्मेदवारी परेको छ। गठबन्धनबाट कांग्रेसका कृष्णप्रसाद पौडेल र एकीकृत समाजवादीकी गोमा तिमल्सिना उम्मेदवार छन्। हेटौंडा५ स्थित निर्वाचन कार्यालय पुगेर उनीहरूले उम्मेदवारी दर्ता गराएका हुन्। एमालेबाट गोपाल शाक्य र निरकुमारी कुँवर दर्लामी उम्मेदवार छन्। यस्तै नेपाल मजदुर किसान पार्टी (नेमकिपा)बाट कृष्ण तामाङ र गीता काफ्ले छन्। बागमतीबाट कांग्रेसका राधेश्याम अधिकारी र एकीकृत समाजवादीकी उदय शर्मा पौडेलको कार्यकाल सकिँदै छ। गण्डकी प्रदेशमा सत्तारुढ गठबन्धनले तीन र प्रमुख प्रतिपक्षी एमालेले तीन उम्मेदवार उठाएका छन्। यीबाहेक दल वा स्वतन्त्र अरू कसैको उम्मेदवारी नपरेको निर्वाचन आयोगको पोखरा कार्यालयका प्रमुख हुमनाथ पराजुलीले बताए। कांग्रेसबाट महिलातर्फ कमला पन्त, माओवादीबाट दलितमा भुवन सुनार र खुलामा सुरेश आले मगरले पोखरास्थित निर्वाचन अधिकृतको कार्यालयमा अपराह्न मनोनयन दर्ता गराए। एमालेबाट पुण्यप्रसाद पौडेल, अर्जुन सुनाम र लीला थनेत क्रमशः खुला, दलित र महिलातर्फ उम्मेदवार बनेका छन्। भागबन्डामा नेकपा एकीकृत समाजवादीलाई गण्डकीमा उम्मेदवार परेको छैन। गण्डकीबाट निर्वाचित माओवादीका दीननाथ शर्मा र खिमबहादुर विक तथा नेकपा एकीकृत समाजवादी शान्तिकुमारी अधिकारीको राष्ट्रियसभा सदस्यको पदावधि सकिँदै छ। लुम्बिनीमा तीन पदका लागि ६ जनाको उम्मेदवारी परेको छ। मंगलबार दाङको घोराहीस्थित प्रदेश निर्वाचन कार्यालयमा उनीहरूले मनोनयन दर्ता गराएका छन्। कांग्रेसबाट बाँकेका युवराज शर्मा, एकीकृत समाजवादीबाट पाल्पाकी राज्यलक्ष्मी गैरे र राष्ट्रिय जनमोर्चा (राजमो) बाट रूपन्देहीका तुलबहादुर विश्वकर्मा उम्मेदवार छन्। खुलाबाट शर्माले, महिलाबाट गैरेले र दलितबाट विश्वकर्माले उम्मेदवारी दर्ता गराएका निर्वाचन अधिकृतको कार्यालयले जनाएको छ। तीन पद तीन पार्टीले बाँडेर मनोनयन दर्ता गराएको दाङ कांग्रेस सभापति शंकर डाँगीले बताए। एमालेले दाङ घोराहीका रामदयाल गुप्ता, बाँकेकी भारती खनाल उपाध्याय र गुल्मीका कृष्ण सुनारलाई उम्मेदवार बनाएको छ। कर्णालीमा तीन पदका लागि ६ जनाले प्रतिस्पर्धा गर्ने भएका छन्। सत्तारुढ दल कांग्रेस, माओवादी केन्द्र र एकीकृत समाजवादीले संयुक्त रूपमा उम्मेवारी दर्ता गराएका छन्। गठबन्धनबाट एकएक गरी तीन उम्मेदवार चुनावी मैदानमा उत्रिएका छन्। एमालेबाट तीन जनाले उम्मेदवारी दर्ता गरेका छन्। कर्णालीबाट निर्वाचित महिलाबाट कविता बोगटी (हुम्ला), अपांगताबाट जीवन बुढा (कालिकोट) र अन्यबाट ठगेन्द्रप्रकाश पुरी (रुकुमपश्चिम) को पदावधि सकिँदै छ। कांग्रेसले महिलातर्फ दुर्गाकुमारी गुरुङ (सुर्खेत), माओवादी केन्द्रले अपांगतातर्फ नरबहादुर विष्ट (सुर्खेत) र खुलातर्फ एकीकृत समाजवादीले उदय बोहोरा (सल्यान) लाई उम्मेदवार बनाएको छ। एमालेले महिलातर्फ गंगा थापा महत (जुम्ला), अपांगताअल्पसंख्यकतर्फ पदमबहादुर माझी (दैलेख) र खुलातर्फ चूडामणि शर्मा (सुर्खेत)लाई उम्मेदवार बनाएको छ। उनीहरूले वीरेन्द्रनगरमा रहेको निर्वाचन कार्यालयमा पुगेर उम्मेदवारी दर्ता गरेका हुन्।सुदूरपश्चिममा तीन पदका लागि सत्ता गठबन्धन र एमालेले मनोनयन दर्ता गराएका छन्। एमालेबाट खुलातर्फ डोटीका डिल्लीराज भट्ट, दलिततर्फ बैतडीका नरेश विक र महिलातर्फ कैलालीकी सन्तोषकुमारी शर्मा छन्। गठबन्धनबाट खुलामा कांग्रेसका नारायणदत्त मिश्र, महिलामा एकीकृत समाजवादीकी मदनकुमारी शाह (गरिमा) र दलिततर्फ माओवादी केन्द्रका जगतबहादुर पार्की छन्।"
पहिलो सगरमाथा आरोहणका अन्तिम साक्षी कान्छा,"तेन्जिङ नोर्गे शेर्पा र एडमण्ड हिलारीले सन् १९५३ मे २९ मा सगरमाथा आरोहण गरेको सुन्दा कथाजस्तो लाग्छ। तर, ७० वर्षअघिको त्यो आरोहण अभियानको इतिवृत्तान्त सुन्दा रोमान्चकता र जोश थपिन्छ। काम गर्न प्रेरणा मिल्छ। त्यो कथाले सगरमाथा मुन्तिर बस्ने स्थानीय समुदाय (शेर्पा)मा भएको चामत्कारिक आत्मविश्वास र तागत देखाउँछ। जुन बेला पहिलोपटक सगरमाथा आरोहण भएको थियो। उपल्लो सोलुखुम्बुमा बाटो थिएन। स्थानीयवासीलाई नै सगरमाथा हाम्रो ठाउँमा छ, यहाँ चढे कीर्तिमानी कायम गर्न सकिन्छ भन्ने थाहा थिएन। सगरमाथालाई शेर्पा भाषामा चोमोलोङमा भनिन्छ। यो उनीहरूको पूजा गर्ने ठाउँ पनि हो। तेन्जिङ र एडमन्डले आरोहण गरेपछि यसको चर्चा विश्वमै भयो। यो हिमालको काखमा बस्नेहरूको दिन फर्कियो। तेन्जिङ र एडमण्ड ३५ जनाको समूहमा सगरमाथाको फेद पुगेका थिए। अहिले एक जनाबाहेक अरू जीवित छैनन् । जीवित इतिहास हुन् ९० वर्षका कान्छा शेर्पा। उनी सगरमाथाको सफल आरोहण गर्ने टोलीका जीवित साक्षी हुन्। उसबेला २० वर्षका ठिटा थिए। जोस जाँगरमा भारी बोकेर सातपटक सगरमाथाको २७ हजार फिटसम्म पुगे। पहिलेको भरिलो अनुहारमा अहिले मुजैमुजा परेको छ। चम्किला आँखा भएका उनी हजुरबा भइसकेका छन्। ४० वर्ष भारी बोकेर हिँडेका कान्छा खुम्बु क्षेत्रको मुख्य व्यापारिक केन्द्र नाम्चे बजारमै जीवन बिताइरहेका छन्। बेला मौका काठमाडौं आउँछन्। त्यही मौकामा उनै जिउँदो इतिहाससँग गरिएको कुराकानीको अंश : २० वर्षे उमेरमा तेन्जिङ नोर्गेसँग कसरी भेट भयो ? सगरमाथाको पहिलो आरोहण दलमा जोडिने मौका कसरी जुर्यो ? म तेन्जिङलाई भेट्नु दार्जिलिङ गयो। तेन्जिङको घरमा ३ महिना काम गरेँ। त्यसपछि काठमाडौं आएँ। तेन्जिङलाई चिन्नुभएको थियो कि ? कसरी दार्जिलिङ जानुभयो ? कुरा सुनेको थिएँ। उनका बारेमा भारी बोक्ने साथीहरूसँग कुरा हुन्थ्यो। उनीसँग भेट्यो भने काम पाइन्छ भन्थे। काम पाउँछौं कि भनेर गएको हो। पहिले यता पनि भारी बोकेर गुजरा चलाउने गरेको थिएँ। त्यो समयमा नाम्चेबाट दुई साथीसँगै भागेर गएको म। भागेर जाँदा नाम्चेबाट दार्जिलिङ ४ दिनमा पुगेको। तेन्जिङलाई भेटेँ। मेरो बुबा र उनी साथी रैछन्। चिन्दो रैछन्। अनि मलाई घरमै राखे। अरू साथीहरूलाई अन्तै पठाए काममा। सगरमाथा जाने कुरा कसरी भयो ?उनको घरमा काम गरेकै समयमा चोमोलोङमा जाने भन्यो। सगरमाथालाई त्यतिखेरो चोमोलोङमा भन्थ्यो। यो शेर्पा भाषाबाट राखेको नाम हो। तिमी जान्छौं भनेर तेन्जिङले सोधेको, म त धेरै खुसी भएँ। अनि १० जना शेर्पा, तेन्जिङसहितका साथीहरू आयौं। सिलिगुडीसम्म रेलमा आयौं। अनि वीरगन्ज आयौं। त्यहाँबाट हिँडेर काठमाडौं आयौं। त्यतिबेला गाडी थिएन। रेल छोडेपछि हिँडेर आयौं। तीन दिन लाग्यो कि, दुई दिन लाग्यो थाहा छैन। अनि जावलाखेलमा बस्यौं। त्यहाँ एक हप्ता बस्यौं। भोलिपटक एडमण्डहरू आइयपुग्यो। सामान थुप्रो ल्याएर आए। कतिदिन काठमाडौं बस्नुभयो ? आएको एकहप्तापछि कुल्लीहरूसँग सामान लिएर भक्तपुरबाट हिँडेर गयौं। पाँचखाल हुँदै तीन दिनमा दोलालघाट पुग्यौं। त्यहाँबाट १६ दिनमा नाम्चे पुग्यौं। त्यहाँबाट ६० वटा याकमा सामान हालेर उकालो लाग्यौं। अहिले चार क्याम्पमा माथि पुग्छ। पहिले हामीले ६ क्याम्प गरेको नाम्चेबाट। त्यो समय कसैलाई पनि क्याम्प कहाँ राख्ने थाहा थिएन। हाम्रै अन्सारमा क्याम्प बनायौं। बाटो बनायौं। हामी ६ क्याम्पमा बेस क्याम्पमा पुग्यौं। त्यो समय ग्लेस्यर र घाँस मात्रै थियो। अहिले पो बेसक्याम्प छ त। त्यो समय यतियति (खुट्टाको घुँडासम्म देखाउँदै) घाँस त्यहाँ हुन्थ्यो। नाम्चेको याक त्यो समय यहाँसम्म पुगेर घाँस खाएर आउँथ्यो रे ! अहिले सबै त्यो ठाउँ हिउँ ढाक्यो। अहिले धेरै चेन्ज भयो। अनि हामी त्यहाँ बसेर बाटो पहिल्यायौं। बाटो खोज्न कति समय लाग्यो ? कसरी खोज्नुभयो ?एक हप्तामा बाटो बनायौं माथि जाने। बाटो पाउन धेरै गाह्रो थियो। यता जाने अनि नभेटेर फर्केर आउने। उता जाने, फर्केर आउने धेरै पटक भयो। सात दिनमा बाटो पहिल्यायौं। त्यहाँ ठूलाठूला हिमनदी थिए। हामी तीन जना शेर्पाले तल नाम्चेबाट रूख काटेर त्यहाँ लगेर पुल बनाएको हो। त्यहाँ घाँस मात्रै थियो। पुल बनाउने रूख थिएन। हामीले १० वटा रूख काट्यौं। १० जना कुल्ली शेर्पालाई बोकाएर बेसक्याम्पमा पुर्याएर पुल बनायौं। अहिले सपना जस्तो लाग्छ। पुल तारेर हिउँमाथि क्याम्प वान लगायौं। क्याम्प टु र थ्रीचाहिँ सजिलो छ। सम्म ठाउँ छ। त्यसभन्दा माथि क्याम्प थ्रीमा सिँडी बनाएर पुग्यौं। त्यहाँबाट क्याम्प फोर गाह्रो। त्यहाँ आइस मात्रै हुन्छ। त्यहाँ पुग्न धेरै दिन लाग्यो। त्यहाँ तेन्जिङले धेरै मिहेनत गरे। कताबाट माथि जाने साउथ पोल पत्ता लगाए। त्यो पोल सजिलो बाटो भएको ठाउँ हो। अहिले पनि त्यो बाटो नै प्रयोग हुन्छ। बाटो पाएपछि म र अरू दुई जना शेर्पालाई अक्सिनजको भारी दिए। हामीले त्यो भारी बोकेर माथि पुर्यायौं। माथ्लो क्याम्पमा। त्यहाँबाट फर्किएर पुन: तल आयौं। हामी आएपछि तेन्जिङ र एडमण्ड माथि गए। हामीले रेडी बनाएको माथिल्लो ठाउँमा उनीहरू सुते। हामी तल्लो क्याम्पमा बस्यौं। उनीहरू भोलिपल्ट दिउँसोको १ बजे सक्सेस् भए। सगरमाथाको शिरमा पुगे। हिँडेको जम्मा ४५ दिनमा उनीहरू सफल भएका हुन्। सगरमाथा जाने बाटो कसरी थाहा हुन्थ्यो ? भक्तपुरबाट नाम्चेसम्म त अन्दाजमा पुगियो। गाउँमा सोझो बाटो भेटिन्थ्यो। दिउँसो २ बजे ३ बजे नै बास बस्दै गएका थियौं। नाम्चेबाट बेसक्याम्पसम्म हामीले नयाँ बाटो पहिल्याएको हो। बाटोको र क्याम्पको नाम पनि हामीले नै राखेको हो। अहिले सम्झँदा पनि अचम्म लाग्छ। कसरी हामीले थाहा पाएको होला त्यो बाटो ? (मन्द मुस्काउँदै)। हिमालमा त पहिरो आइरहन्छ। भगवान्लाई सम्झने, हिँड्ने हो। बाटो पनि भगवान्ले नै मनमा सम्झाएर थाहा भएको होला। तपाईंले बोकेको भारीमा के थियो ? गरुँगो थियो होला नि !खाना पकाउने ग्यास थिएन त्यो समय। मट्टितेल, चम्पा (उवाको सातु) बोक्ने मेरो भागमा थियो। स्टोप पनि बोकेको थिएँ मैले। सबैले चम्पा नै खान्थ्यौं। अरूको भारीमा पनि यस्तै सामान, लुगा र पैसा थियो। तपाईँले छोडेको ठाउँबाट तेन्जिङहरूलाई सगरमाथा पुग्न कति दिन लाग्यो ? हामी पुुगेको लास्ट क्याम्प हो। २७ हजार फिट। उनीहरू त्यहाँ सुते। भोलिपल्ट शिरमा पुगे। म पुगेको ठाउँबाट एक हजार फिटमाथि त हो टुप्पो। ५ घण्टामा पुगेर १ घण्टामा उनीहरू तल क्याम्पमा झरेका थिए। सबै डोरी टाँगेर बाटो बनाएको हो हामीले। चढ्न गाह्रो हो। झर्न सजिलो हुन्छ। एक हजार फिटचाहिँ दुई जना मात्रै गएका हुन्। त्यहाँ हामी पहिले ३ जना शेर्पा पुगेका थियौं। मसँग दार्जिलिङका दावा तेन्जिङ शेर्पा र आङ्निमा शेर्पा थिए। अहिले उनीहरू सबैको मृत्यु भइसक्यो। त्यो टिममा बाँचेको म मात्रै हो। ३५ जनाको टोलीमा २० जना शेर्पा थियो। बाँकी विदेशी थिए न्युजिल्यान्डबाट आएका। म चाहिँ भगवान्को कृपाले अझै बाँचेको छु। तपाईंहरूसँग कुराकानी गर्न पाएको छु। कत्तिको गाह्रो हुन्थ्यो बाटो बनाउन ? त्यहाँसम्म पुग्न ?अहिले त धेरै सजिलो छ। हामी पहिलोपटक गएको समयमा केही थिएन। गाह्रो थियो। हिउँ भएको ठाउँमा सबै हामीले डोरी तानेर बाटो बनाएका हौं। हिउँ पहिरो आउँथ्यो। भगवान् सम्झियो, बाटो बनायो। पहिलोपटक बाटो बनाउनुभयो। त्यसभन्दा अघि यो सगरमाथा हो, यहाँ चढ्दा कीर्तिमान कायम गरिन्छ, भन्ने थाहा थियो कि थिएन ? मलाई थाहा थिएन। शेर्पा भाषाबाट चोमोलोङ्मा भन्छ। हामी पूजा गथ्र्याैं। हामीलाई चढ्छौं भन्ने पनि थाहा थिएन। पैसा कमाउने र भारी बोक्ने भन्ने मात्रै थाहा थियो। हिमालको कामै थिएनछैन जस्तो लाग्थ्यो। त्यो चढ्दा पैसा आउँदैन थियो। कता भारी बोक्ने त्यतै ध्यान थियो। हामी बसेको वरिपरि सबै हिमाल छ। त्यो केका लागि चाहियो र जस्तो लाग्थ्यो। अहिले त्यो हिमालकै कारण नाम्चेले मुहार फेरेको छ। पहिले त कुन हिमाल के हो केही थाहा थिएन। (हाँस्दै) बाउले भन्छ, चोमोलोङ्मा छ, कहाँ छ कहाँ, केही थाहा थिएन। भरे त त्यहीँ अघि ठडिएको पो रहेछ हाम्रौ गाउँमा। सुरुमा सगरमाथा चढ्न जानेभन्दा अचम्म लागेन ? खुसी लाग्यो। पैसा, लुगा, ज्याकेट, स्लिपिङ ब्याग दियो। धेरै कमाई हुन्छ भन्ने लागेको थियो। हामी अभावमा हुर्किएकालाई यति पाउँदा त खुसी लाग्यो नि ! दिनको ८ रुपैयाँ मलाई दिन्थ्यो। कुल्लीलाई ५ रूपैयाँ दिन्थ्यो। हामी त खुसी नि ! तेन्जिङलाई कसरी थाहा भएछ चोमोलोङ्वा (सगरमाथा) चढ्नुपर्छ र त्यहाँ छ भनेर ? उनले कसरी थाहा पाए, मलाई केही थाहा थिएन। चोमोलोङ्वा जाने भनेर उनको घरमा मलाई सुनाए। कहाँ छ भनेको हाम्रो गाउँमा छ भन्यो। म त छक्क परेँ। तपाईं काम गर्न दार्जिलिङ जानुभएको कि, फर्किएर यहाँ चढ्न पाइन्छ भनेर त्यहाँ जानुभएको ? पहिले यतै (नाम्चे) काम गर्थें। साथीहरूले त्यहाँ काम पाइन्छ भनेपछि हामी त्यहाँ भागेर गएको हो। जता भारी बोक्न र काम लगाउँछन् त्यतै गर्ने सोच बनाएर दुई जना शेर्पासँग म भागेर त्यहाँ गएको थिएँ। पछि आफ्नै गाउँको हिमाल पुग्ने मौका मिल्यो। १९५२ मा मेरो बुबासँग तिब्बत साइटमा सगरमाथा चड्ने प्रयास हुँदा तेन्जिङको भेट भएको रहेछ। मलाई साथीको छोरा भनेर माया गर्थे। तेन्जिङ र एडमण्ड हिलारी सगरमाथा चढ्न गएपछि तपाईंहरू त्यहीँ कुरेर बस्नुभयो ? हामी क्याम्प टुमा रेस्ट गर्न आयौं। तेन्जिङले सानु ओकेटोके दिएको थिए। उनले हामीलाई सबैलाई भेला पारेर सामान पनि सँगै लिएर क्याम्प टुमा जानु भनेका थिए। हामी सबै जना त्यहाँ कुरेर बसेको थियौं। दिनको एक बजेमा हामी सक्सेस भयौं। क्याम्प टुमा भेटौला। हामी आउँदैछौं भने। हामी सबै खुसी भयौं। उनीहरू तल आएपछि चिया र खाना खायौं। त्यहीँ दिन बेसक्याम्प आयौं। त्यसपछि तिमीहरूलाई एक महिनापछि भेट्छौं। हामी घरमा गएर आउँछौं भनेर तेन्जिङ दार्जिलिङ गए। एडमण्ड काठमाडौंतिर। हिलारी एक महिनापछि पुन: नाम्चे आए। सबै सामान ल्यायौं। धेरै पैसा लिएर आए एडमण्ड। पार्टी गरे। पैसा दिए। नाम्चेबाट सबैले सामान लिएर काठमार्डाैं आयौं। हामीले पनि सामान ल्याउन सघायौं। मे महिनाको कुरा हो यो। एक हप्ता त पूरै पार्टी नै चल्यो हिलारीको। बेलायतकी महारानीको मेडल ल्याएर आएका थिए हिलारी। हामी तीन जना शेर्पालाई त्यो मेडल पनि दिए। त्यस्ता तक्मा कति पाउनुभयो ? तक्मा त धेरै किसिमको पो छ मसँग। पाँच किसिमको छ। अस्ति राष्ट्रपतिले पनि तक्मा दिए। सो समयमा लगाएको लुगा, औजार र स्लिपिङ ब्याग त बेचेर खाएँ। पैसाको अभाव थियो त्यो समय। अहिले केही छैन। मात्रै मेडल छ। त्यसपछि तपाईंको तेन्जिङसँग भेट भयो कि भएन ? धेरै पटक भेट भयो। म घरमा नै बसे पनि उनले भारतीयहरूलाई दुई पटक सगरमाथा चढाउन लिएर आएका थिए। मलाई पनि लिएर गए। त्यसपछि म दुई पटक उनीसँग सगरमाथा जानेको भारी बोकेर गएको छु। उनले सँगै सुताए। सँगै हिँडाए। मलाई माया गर्थे तेन्जिङले। हिलारी पनि पछि पुन: आए। अन्नपूर्ण थ्रीमा पनि मलाई लिएर गए हिलारीले। मकालु पनि मलाई नै लिएर गए। तपाईंलाई चाहिँ सगरमाथा चढुँ लागेन ? म ७ पटक सगरमाथा जानेहरूको सामान बोकेर २७ हजार फिटसम्म पुगेँ। तर, माथि जाने मलाई मौका मिलेन। अनुमति चाहिन्छ त्यहाँभन्दा माथि जान। त्यो बेला प्रमिसन लिन गाह्रो थियो। पहिलो पटक जाने ३५ जनामा २ जनाले मात्रै प्रमिसन पाए। अहिले त सबैलाई दिन्छ। अहिले पैसा दिन्छ, पैसा पाएपछि प्रमिसन दिन्छ। (मज्जाले हाँस्छन्) त्यो बेला के होला मलाई त दिएन। सगरमाथामा तेन्जिङ पहिले पुगे कि एडमण्ड पुगे भन्ने विवाद सुनिन्छ नि ! उनीहरूले केही भने त्यो बेला ?के फरक पर्छ र ? दुवै जना एकै पटक पुगेका हुन् नि ! तेन्जिङले नेपाली झन्डा गाडे। हिलारीले पिक्चर खिचे। दुवैजना सँगै त छ। बराबर हो। तेन्जिङ दार्जिलिङमा बसे पनि नेपालको माया गर्दा रहेछन्। भारतको झन्डा बोकेनन्। नेपाली झन्डा नै उनले पुर्याए। लगेर गाडे। तेन्जिङ कस्तो मान्छे लाग्थ्यो तपाईंलाई ? आनिबानी कस्तो थियो ? उनी सारै राम्रो मान्छे। शेर्पाका लागि त झनै देउता नै। शेर्पाको भविश्य नै उनले खोलिदिएको हो। शेर्पालाई सारै माया गर्थे। खुम्बु, नाम्चेको विकास सबै तेन्जिङले नै गरेको होभन्दा पनि फरक पर्दैन। त्यो ठाउँमा केही उब्जाउ नहुने। आम्दानी नहुने ठाउँ हो। अहिले सबैभन्दा विकास भएको ठाउँभन्दा पनि हुन्छ। यो सबै तेन्जिङ र हिलारीले नै गरेको हो। दु:ख पाउने ठाउँलाई उनीहरूले नै मलजल गरेका हुन्। आलुमकै सबै किनेर खानुपथ्र्यो। अहिले त स्विट्जरल्यान्ड जस्तै भयो। हिलारीको बानी व्यवहार कस्तो थियो ? तपाईंलाई कस्तो लाग्थ्यो ? म त्यो समय अंग्रेजी बुझ्दिन थिएँ। तेन्जिङले ट्रान्सलेटको काम पनि गर्थे। हिलारी पनि धेरै मज्जाका थिए। शेर्पा र भारी बोक्ने सबैलाई माया गर्थे। मलाई त अरू ठाउँमा पनि भारी बोकाएर लगेका हुन् नि ! उनीहरू दुई जनाको कसरी भेट भएछ ?पहिलेदेखि नै तेन्जिङ विदेशीलाई हिमाल डुलाउने मान्छे हो। सगरमाथा चढाउने प्रयास गर्ने मान्छे हो। मलाई यसरी भेट भयो भनेर त भनेनन्। तर, यस्तै सिलसिलामा उनीहरूको भेट भएको हुनुपर्छ। तेन्जिङ बाठो मान्छे हो। पहिले मेरो बुबासँग भेट भएको बेला पनि उनी विदेशी लिएर तिब्बततर्फको बाटो हुँदै सगरमाथा आरोहण गर्न खोजेको मान्छे हो नि ! सन् १९५३ मा पहिलोपटक सगरमाथा आरोहण गरेको टोली । कान्छा शेर्पा रातो घेरामा छन् । तस्बिर : अलफ्रेड ग्रेगोरीररोयल जियोग्राफिकल सोसाइटी ३५ जनाको तपाईंहरूको टोलीमा कोको कहाँकहाँको क्याम्प पुगे ? हामी तीन जना २७ हजार फिटसम्म पुग्यौं। अरू ३३ जनामा कोही क्याम्प टु, क्याम्प थ्रीमा बसे। त्यहाँ केही काम हुँदैन। १५ जना हिलारीका साथी थिए। बाँकी सबै शेर्पाको टोली हो। १० जना क्याम्प वान र टुमा काम गर्ने थिए। अरू बाँडिएर बसेको हो। त्यो बेला खर्च, पैसा बोक्नुपथ्यो होला। कसरी बोक्थे ? कस्तो पैसा चलाउने चलन थियो ?पैसा क्वाइन् (ढक्का) थियो। एकएक रुपैयाँको क्वाइन हुन्थ्यो। २५ जना कुल्लीले त क्वाइनको भारी मात्रै बोकेको हो। त्यो सबै नाम्चेमा नै सकिएको थियो। त्यो क्वाइन् चाँदीको डब्बु हो। एक दिनको म आठवटा पाउँथे। कुल्लीले पाँचवटा। त्यो समयको एउटा पनि क्वाइन छैन। अहिले। सबै सकियो। त्यो समय १ रूपैयाँले केके आउँथ्यो नाम्चेमा ? त्यो हिमाली ठाउँ। के पाउनु र ? एक पाथी चामल किन्न पनि १२ रूपैयाँ पथ्र्यो। एक पाथी किन्न दुईदिन काम गर्नुपथ्र्याे मैले। कुल्लीले त दुई दिन काम गरेकोले पनि पुग्दैन थियो। नाम्चेभन्दा माथिको बाटोमा अहिले र पहिले के फरक छ ?पहिले घाँस हुन्थ्यो घुँडासम्म आउने। याक चर्थे। अहिले त हिउँ पग्लिएर सबै हिउँले ढाकेको छ। झार पनि उम्रँदैन। हिमालमा माथि हिउँ पर्न छाड्यो। के भएको हो, यस्तो मलाई थाहा छैन। तपाईंले हिमाल चढ्न तालिम लिनुभएको थियो ? सगरमाथा भन्ने त थाहा थिएन। के तालिम लिनु र ? माथि लेक लाग्छ भन्ने थाहा थियो। तर, हामीले सातु खाएर नै गयौं। २७ हजार फिटसम्म मैले अक्सिजन पनि लिइनँ। अहिले त अक्सिजन लगाइहाल्छन्। हिमालमा जन्मिएको हुर्केको भएर होला। मलाई त्यति माथि जाँदा पनि असहज नभएको होला। तेन्जिङ र एडमण्ड सगरमाथाको चुचुरोमा कति समय बसेहोलान् त्यो समय ? उनीहरूले झण्डा गाडे। फोटो खिचे। हामीलाई ओकेटोकेबाट भने। करिब १० मिनेट बसे होलान्। त्यहाँ धेरै समय बस्न गाह्रो हुन्छ। हावा अत्यधिक चल्छ। मौसम राम्रो थियो। मान्छे बिरामी भएनन्। त्यो नै खुसीको कुरा हो नि ! अहिले पनि सोलुखुम्बुमा नै बस्नुभएको छ। ७ पटकसम्म सगरमाथा जानुभयो। त्यो बेला र अहिलेमा फरक के देख्नुहुन्छ ? धेरै फरक छ नि ! त्यो बेला पैसा कम थियो। सारै दु:ख गर्नुपर्यो। अहिले त यहाँ पैसैपैसा छ। यहाँका मान्छे देशविदेश पुगे। अहिले सगरमाथा जाँदा पनि ५०६० जना सँगसँगै जान्छन्। नाम्चेमा व्यवसाय गर्ने ठाउँ भयो। गरिब दु:खीको दिन फिरेको छ यहाँ। सगरमाथा चड्नु जोखिमपूर्ण छ। भारी बोकेर जाँदा अझै गाह्रो पर्छ। २० वर्षको उमेरमा नै त्यसरी जाँदा परिवारले नजानु भनेनन् ? मेरो आमाले भन्नुुभयो। नजा छोरा भन्नुुभयो। हिमालमा नजानु भारी बोके पनि अन्यन्त्र जानु भन्नुहुुन्थ्यो। तर, हामीलाई सहज काम पाउँदैन थियो। आमाले भनेर मात्रै मन मान्दैन थियो। पैसा र चामल लिएर आएपछि आमा त खुसी भै हाल्नुुहुुन्थ्यो नि (हाँस्दै)। कहाँबाट आयो भन्नुहुुन्थ्यो। सकियो। पहिलोपटक सगरमाथा जाँदा कति कमाउनुभयो ?हामीलाई जम्मा ४५ दिन राख्यो। ९० दिनको पैसा दियो। तीन महिनाका लागि भनेर हामीलाई लिएर हिँडेको थियो। ४५ दिनमा नै सक्सेज भए पनि तीन महिनाको पैसा पाएँ। त्यसपछि टिप्स् पनि दियो। टिप्स् चाहिँ कति दियो भन्ने भुलें मैले। पार्टी पनि महँगो गर्यो सात दिनसम्म। हामीलाई त खुसी लाग्यो। त्यतिबेला विवाह गर्नुभएको थिएन ? म २० वर्षको थिएँ। २३ वर्षको हुँदा बिहे गरेँ। श्रीमती उसको घरमा नै बस्थ्यो। म भारी बोकेर हिँड्थे। बिहे गरेपछि श्रीमतीले नजानु भन्थ्यो। आमाले पनि। १९५३ देखि १९७३ सम्म रेगुलर गएँ। त्यसपछि गइनँ। ४० वर्षको उमेरसम्म भारी नै बोकेँ। भारी बोक्ने धेरैलाई हिउँले पुर्यो। धेरै मरे। त्यसपछि श्रीमती र आमाको करले मचाहिँ बसेँ। सगरमाथा जानेक्रममा धेरै दुर्घटना हुन्छ। त्यसबाट जोगिन के गर्नुपर्छ ? त्यहाँ के गरेर रोक्ने र ? भगवान् भरोसो हो, त्यो ठाउँमा काम गर्नु। मौसमलाई ख्याल गर्नुपर्छ। हिउँ पहिरो जुन समय पनि झर्न सक्छ। म सात पटक गएँ, केही भएन। म त भगवान् केही नहोस् भनेर दिनै जप्थेँसम्झन्थेँ। सगरमाथा जाने, लाने धेरै शेर्पा त विदेश पलायन भए। भारी बोक्ने बाटो देखाउने काम छाडे। तपाईँ विदेश जानुभएन ? अब किन जानु र विदेश ? काम आफ्नै ठाउँमा पाउँछ। म घुम्न भारत, तिब्बत र डेनमार्क गएँ। अहिले शेर्पाले भारी बोक्न छाडे। अहिले त अरू नै आउँछन्। सबै विदेश गए। पेशाबाट पलायन भए। त्यो टिमको त तपाईँ मात्रै हुनुहुन्छ। त्यो समयको अनुभव सोध्न विदेशी आउँछन् ? कति आउँछन् कति। मेरो घरमा लज पनि छ। त्यहाँ आउने, बस्ने। सोध्ने धेरै छन्। म सबै अनुभव सुनाउँछु। खुसी भएर जान्छन्। सपना जस्तो कुरा हो त्यो समयको। मेरो विषयमा अमेरिकाको मान्छेले किताब पनि लेखेको छ। डेनमार्कको मान्छे आएर डकुमेन्ट्री पनि बनाए। विदेशीले खोजेर आउँछन्। सोध्छन्। लेख्छन्। मलाई लेख्न, पढ्न आउँदैन। तर, धेरै लेखेका छन् रे। अनि अंग्रेजी शब्द त राम्रो बोल्नु हुन्छ। कति भाषा आउँछ ? विदेशीसँग हिँडेर सिकेको हुँ। म विदेशीसँग अंग्रेजीमा कुरा गर्न सक्छु। मलाई नेपाली, तिब्बतीयन, अंग्रेजी र शेर्पा भाषा आउँछ। लेख्न आउँदैन। बोल्दाबोल्दा बानी भयो। अहिले धेरै जना सगरमाथा चढ्छन्। भीड नै लाग्छ। यस्तो हुँदा यसको गरिमा घट्छ जस्तो लाग्दैन तपाईँलाई ?पहिले त पूजा गथ्र्याैं। चोमोलोङ्मा भनेको देउता हो। तर, अहिले यहाँ चुरोट खाने, फोहोर गर्ने क्रम बढेको छ। फोहोर बढ्यो। यहाँ सफा गर्नुचाहिँ पर्छ। व्यवस्थित गर्नुपर्छ। मान्छे रोकेर हुँदैन होला। सगरमाथा नेपालमा नै छ। धेरै हिमालहरू छन्। शेर्पाहरूले दु:ख गरे भारी बोके, नेपाल चिनाए। सत्कार गरे। अब यहाँबाट फाइदा लिन र विकास गर्न नेपालले के गर्नुपर्छ ? जति मान्छे आयो उति राम्रो हो। यसको प्रचार र व्यवस्थित गर्नुपर्छ। विदेशी धेरै बोलाउनुपर्छ। तपाईंलाई राजनीतितर्फ चासो लाग्यो कि लागेन ? मलाई थाहा छैन। मान्छे कुरा गर्दा सुन्छु। मैले केही पढेको छैन। भगवान्ले भारी बोक्न सिकायो, यतिमा नै खुसी भएँ। राजनीतिको कुरा हामीलाई थाहा नै दिँदैनन्। भन्दैनन्। देशको अवस्था तपाईंलाई थाहा छ ? देश किन गरिब भयो भन्ने लाग्छ ? हामीले विकास गर्न सकेनौं भन्ने सोच्नुभएको छ ?नेपाल गरिब छ भन्ने अलिकत सुनेको छु। आउने ठाउँ छैन अनि गरिब भयो भन्ने लागेको हो। काम गर्दैनन् अनि गरिब भएको हो। काम गरे त सबै धनी भइहाल्छन् नि ! ९० वर्षको हुनुभयो। खानेकुरा मिठो के लाग्छ ? म सामान्य खानेकुरा मात्रै खान्छु। सादा खाना मिठो लाग्छ। समयमा खान्छु। पहिला थोरै तोङ्बा (मदिरा) खान्थें। २० वर्ष पहिल्यै छाडें र त अहिलेसम्म बाँचे। नत्र म पहिले नै मरिसक्थें। जाडो भए तातो पानी खान्छु। त्यसैले म अहिले पनि स्वस्थ छु। खुसी छु।"
दुर्घटनामा परे प्रदेश राज्यमन्त्री,"राजविराज: प्रदेश २ का आन्तरिक मामिला तथा सञ्चार राज्यमन्त्री रुबीकुमारी कर्ण सवार गाडी बुधबार साँझ सप्तरीमा दुर्घटनामा परेको छ। बिष्णुपुर गाउँपालिका७ नहर चोकस्थित सखडा जाने भित्री सडक खण्डमा राज्यमन्त्रीसहित ६ जना सवार ज१ झ ४०६ नम्बरको गाडी दुर्घटनामा परेको राज्यमन्त्री कर्णले बताइन्। राज्यमन्त्री कर्णले अन्नपूर्ण सम्वाददातालाई फोन गरी साँगुरो बाटोमा मोड्न खोज्दा नियन्त्रण गुमाउन पुगेको गाडी अचानक पल्टिएर खेतमा पुगेको बताइन्। राज्यमन्त्रीको टोली छिन्नमस्ता गाउँपालिका६ खुदीबखारीका ८९ वर्षीय मुक्तिलाल मण्डलको परिवारलाई समवेदना दिएर फर्किरहेका बेला दुर्घटनामा परेको स्वकिय सचिव ध्रुबकुमार मण्डलले जानकारी दिए। गाडीमा राज्यमन्त्रीसहित स्वकिय सचिव मण्डल, सुरक्षा गार्ड प्रहरी हवल्दार तुलसीप्रसाद साह, चालक विकेश चौधरी, नेकपा माओवादीका नेताहरू जयप्रकाश चौधरी र प्रथमलाल राम सवार थिए। सबै जनालाई सामान्य चोटपटक लागेको मण्डलले बताए। राजविराजस्थित छिन्नमस्ता अस्पतालमा उपचारपश्चात सबै जनालाई अस्पतालले डिस्चार्ज गरेको छ। अवस्था सामान्य रहेकोले औषधि खाने र आराम गर्ने सल्लाह दिएर घर पठाइएको अस्पतालका डा ज्ञानेन्द्र झाले बताए। मृतक परिवारलाई भेंटेर फर्किरहेको टोली छिन्नमस्ता गाउँपालिका१ बरही वीरपुरस्थित भुटीदेबी यादवको परिवारलाई भेंटन गइरहेको थियो। यादवको ०७८ पुस १२ गते हत्या भएको थियो भने धारिलो हतियारले घाँटी काटिएको अवस्थामा मण्डलको शव २०७८ मङ्सिर ८ गते फेला परेको थियो। हालसम्म दुबै जनाको हत्याको रहस्य खुल्न सकेको छैन।"
पाल्पाको रम्भा गाउँपालिका बालमैत्री घोषणा,"तानसेन : रम्भा गाउँपालिकालाई बालमैत्री गाउँपालिका घोषणा गरिएको छ । गाउँपालिकाले बालमैत्री स्थानीय शासनको सबै सूचकहरु पूरा गरी जिल्ला सम्वनय समिति पाल्पा र लुम्बिनी प्रदेश सरकारको अनुगनम तथा अनुमतिमा सोमवार गाउँपालिका बालमैत्री गाउँपालिका घोषणा भएको हो । पालिकाले ५१ वटा बालमैत्री स्थानीय शासनका सूचकहरु पूरा गरी स्थानीय बालमैत्री शासन लागू भएको हो । पाल्पा क्षेत्र नंं १ का संघीय सांसद तथा पूर्व भूमिसुधार मन्त्री दलबहादुर रानाको प्रमुख आतिथ्य र लुम्बिनी प्रदेशकी कानून महिला, बालबालिका तथा ज्येष्ट नागरिक मन्त्री रमा घर्तीमगरको सहभागीतामा रम्भा गाउँपालिकालाई स्थानीय बालमैत्री शासन लागू भएको गाउँपालिका घोषणा गरीएको हो । बालमैत्री शासन घोषणा कार्यक्रममा बोल्दै संघीय सांसद दल बहादुर रानाले रम्भा गाउँपालिका अब युवा जवानको मात्र नभई बालबालिकाले पनि शासन गर्ने अधिकार सुनिश्चित भएको बताए । लुम्बिनी प्रदेश कानून, महिला, बालबालिका तथा ज्येष्ट नागरिक मन्त्री रमा घर्ती मगरले पाल्पामा रम्भाले बालमैत्री गाउँपालिका घोषणा गरेर लुम्बिनी प्रदेशमै नमुना गाउँपालिका भएको र अबका दिनमा महिला तथा ज्येष्ट नागरिकमैत्री गाउँपालिका घोषणाको अभियानमा लाग्न पालिकालाई सुझाव दिईन् । कार्यक्रममा प्रदेश सांसद नारायण प्रसाद आचार्यले बालमैत्री शासन लागू भएको गाउँपालिका घोषणाले पालिका भित्र बालअधिकार पूर्ण रुपमा कार्यान्वयनमा आएको बताए । गाउँपालिकाले ४ वटा मुख्य सूचक भित्रका ५१ वटा सूचकहरु चरणबद्ध रुपमा पारेर पालिका भित्र बालमैत्री शासन लागू गरेको हो । बाल बचाउँ, बाल विकास, बाल संरक्षण र बाल सहभागिता मुख्य सूचक रहेका छन् । गाउँपालिका भित्र विधालय, वडातहमा गरी १ सय वटा बालक्लबहरु सूचिकृत रहेको, सबै क्ब्लहरुलाई सक्रिय बनाईएको गाउँपालिका अध्यक्ष विष्णुप्रसाद भण्डारीले बताए । ५ वटा वडामा बल समन्वय समिति, एक वटा पालिका स्तरीय बाल सम्वनय समिति गठन गरी बालबालिकाहरु सक्रिय बनाउँदै आएको छ । गाउँपालिकाले सबै बालबालिकाहरुलाई विद्यालयमा अनिवार्य सहभागिता, बालबिवाहकानो अन्त्य, सबै विद्यालयमा गुणस्तरीय स्वच्छ खानेपानीको व्यवस्था, साबुन पानीले हातधुने व्यवस्था, आधारभूत कक्षा १ देखि ८ सम्मका बालबालिकाहरुलाई विद्यालयमै दिवा खाजाको व्यवस्था गरिएको गाउँपालिका अध्यक्ष भण्डारीले बताए । पालिकाले बालबालिकाको क्षेत्रमा १० प्रतिशत बजेट विनियोजन गर्दै आएको छ । सवारी साधन देखि होटल रेष्टुराँ तथा अन्य क्षेत्रमा १८ वर्ष भन्दा मुनी बालमजदुर राख्ने अवस्था शुन्यमा झरेको, घरेमा सुत्केरी हुनेकोे संख्या विगत दुई वर्ष देखि शुन्य रहेको, दुई वर्षको अवधीमा एक वर्ष मुनीका बच्चा र सुत्केरी आमाको मृत्यु नभएको, सबैक्षेत्र तथा कार्यक्रममा अनिवार्य बालसहभागिता लागू गरिएको, सुत्केरी आमालाई पोषण भत्ता प्रदान गरिदै आएको अध्यक्ष भण्डारीले बताए । बाल बचाउका सम्बन्धी १४ वटा सूचक, बाल संरक्षण सम्बन्धी १० वटा सूचक, बालविकास सम्बन्धी ६ वटा सूचक, बाल सहभागिता सम्बन्धी ६ वटा सूचक र संस्थागत विकास सम्वन्धी १५ सूचकमा गरी ५१ वटा सूचकहरुमा गाउँपालिकाले शत प्रतिशत नतिजा ल्याई प्रदेश सरकारको अुगमन र अनुमतीमा बालमैत्री गाउँ घोषणा गरिएको प्रमुख प्रशासकीय अधिकृत कृष्ण प्रसाद ढकालले बताए । बालमैत्री मैत्री स्थानीय शासनका फोकल पर्सन कुश्माखर पाण्डेले २०७५ साल पुष देखि गाउँपालिकालाई बालमैत्री घोषणा गर्न अभियान सुरु गरी २०७८ पुष १९ गते रम्भा गाउँपालिकालाई बालमैत्री घोषणा गर्दासम्म भएका गतिविधी तथा सूचकका आधारहरु प्रतिवेदनको रुपमा पेश गरेका थिए । रम्भा गाउँपालिकाले २ वर्ष अघि नै पूर्ण संस्थागत भएको गाउँपालिका घोषणा गरिसकेको छ भने पूर्ण सरसफाई उन्मुख वडा घोषण भएको छ । केही महिना भित्र पूर्ण खरको छानामुक्त गाउँपालिका, पूर्ण सरसफाई उन्मुख गाउँपालिका घोषणा गर्ने तयारी भईरहेको पालिकाले जनाएको छ ।"
सुकुम्बासीको जग्गा किर्ते गर्ने मालपोतका सुब्बासहित ६ जना विरुद्ध मुद्दा,"काठमाण्डौं : सुकुम्बासीको जग्गा किर्ते कागजात बनाएर बिक्रीवितरण गरेकाे आराेपमा अख्तियार दुरुपयाेग अनुसन्धान आयाेगले मुद्धा दायर गरेकाे छ । अख्तियार दुरुपयोग अनुसन्धान आयोगले सुकुम्बासीको जग्गा किर्ते गर्ने मालपोत कार्यालय बर्दियाका नायब सुब्बा शम्भुप्रसाद अधिकारीसमेत ६ जनाविरुद्ध विशेष अदालतमा मुद्दा दायर गरेको हाे । सुकुम्बासी समस्या समाधान आयोगबाट सुकुम्बासीको जग्गा बिक्रीका लागि २५ वर्षे समयसिमा तोकिएको छ । तर मालपोतका कर्मचारीको मिलोमतोमा १५ वर्ष बनाई किर्ते गरेको अख्तियारले जनाएको छ । मालपोतका सुब्बा अधिकारी, जग्गाधनी चन्द्रबहादुर सुनार, जग्गा खरिद गर्ने टेक बहादुर सुनार र चन्द्र बहादुर सुनारकै जग्गा दृष्टिबन्धक पारित गरी लिने भक्तबहादुर थापाको मिलेमतोमा यो काम भएको देखिएको अख्तियारका प्रवक्ता एवं सहसचिव नारायणप्रसाद रिसालले जानकारी दिए । सुकुम्बासी समस्या समाधान आयोगबाट प्राप्त २५ वर्षे समयसीमा भएको जग्गा सुक्रिबिक्रीका लागि मालपोत कार्यालय बर्दियामा रहेको जग्गाधनी दर्ता श्रेस्तामा २५ वर्षलाई काटी १५ वर्ष बनाई गैरकानूनी तरिकाले सच्याउने, थपघट गर्ने कार्य गरी ती प्रतिवादीहरुले भ्रष्टाचार निवारण ऐन र अख्तियार दुरुपयोग अनुसन्धान आयोग ऐन बमोजिम विशेष अदालत काठमाडौंमा आरोपपत्र दायर गरिएको उनले बताए । मालपोत कार्यालय बर्दियामा कार्यरत कर्मचारीहरुलाई जग्गा किन्ने व्यक्तिमार्फत नगद ३५ हजार दिएको हुँदा चन्द्रबहादुर सुनार र टेकबहादुर सुनारले भ्रष्टाचार निवारण ऐनविरुद्ध काम गर्ने पुष्टि भएको अख्तियारले जनाएको छ।"
१७ सय किलोमिटरमा फैलिएको 'ग्रेट हिमालयन ट्रेल'मा एकल सवारी गर्दै मंगल,"काठमाडौं: माउन्टेन बाइकर मंगल लामा ग्रेट हिमालयन ट्रेलमा सवारी गर्ने भएका छन्। पूर्वको कञ्चनजंघादेखि पश्चिमको हुम्लासम्म हिमालयको उच्च पदमार्गहरुमा फैलिएको १७ सय किलोमिटर लामो ग्रेट हिमालयन ट्रेनमा उनले एक्लै सवारी गर्ने भएका हुन्। ललितपुरको झम्सिखेलमा पत्रकार सम्मेलन आयोजना गरेर काठमाडौंका पेशेवर माउन्टेन बाइकर मंगल लामाले यसबारे जानकारी दिएका हुन्। उनले अप्रिल १ देखि यो यात्राको थालनी गर्ने बताए। 'माउन्टेन बाइकमा यस्तो मानवीय एकल अभियान यसअघि कहिल्यै प्रयास गरिएको थिएन,' लामाद्वारा जारी विज्ञप्तिमा भनिएको छ। 'जीएचटी अन ह्वील' नाम दिएको यो अभियानको उद्देश्य कोभिड१९ महामारी र जलवायु परिवर्तनका चुनौतीहरुबारे चेतना जगाउनु र नेपाल हिमालय र विशेष गरी ग्रेट हिमालयन ट्रेललाई प्रमुख साहसिक पर्यटन गन्तव्यको रुपमा प्रवर्द्धन गर्न र स्थानीय समुदायलाई सशक्त बनाउन रहेको उनले बताए।"
"त्रियुगा उद्योग बाणिज्य संघ विवादकाबीच सुल्झदै, यसरी भएको थियो विवाद","उदयपुर : नेतृत्वको चरम टकरावले बन्धक बनेको गाईघाटस्थित त्रियुगा उद्योग बाणिज्य संघको समस्या तत्कालका लागि टरेको छ । संघका निलम्बित अध्यक्ष गजेन्द्र भगत निकटका पूर्वमहासचिव तथा अध्यक्षका उम्मेद्वार चुडामणी कार्कीले अधिवेशन तथा साधारणसभा स्थगनगरी पाउँ भन्दै उच्च अदालत विराटनगरमा दायर गरेको निवेदनमा अदालतले अन्तरिम आदेशलाई निरन्तरता दिनु नपर्ने बताएपछि साधारणसभाको बाटो खुलेको छ । न्यायाधिश कृष्णकमल अधिकारी र तेजनारायणसिंह राईको इजलासले निवेदकलाई विधायिकी कानूनद्धारा स्थापित कुन हक हनन भएको हो सो कुरा निवेदनपत्रमा उल्लेख नदेखिएको हुँदा संघसंस्था ऐन २०३४ बमोजिम आफ्नै विद्यानबाट सञ्चालित संघका विवादका बिषयमा संस्थाको विधान अनुसार हुने देखिएकाले आदेशलाई निरन्तरता दिनु नपर्ने गरी आदेश दिएको हो । अदालतको आदेशसँगै कार्यवाहक अध्यक्ष रमेश रसाईलीले पुस २६ गते साधारणसभा र अधिवेशनको मिति तय गरेका हुन् । व्यापारी उद्योगीहरुको छाता संगठनको रुपमा स्थापित त्रियुगा उद्योग बाणिज्य संघको पाँचौ अधिवेशन २०७३ मा भएयता अर्को अधिवेशन हुनसकेको छैन् । ३ वर्षे कार्यकाल २०७६मै सकिएपनि ६ महिना म्याद थपेर आफ्नो कार्यकाल आफै बढाएको र त्यसपछि पनि अग्रसर नभएको भन्दै अध्यक्ष भगतलाई गत असार २८ गते बसेको बहुमत कार्यसमितिको बैठकले तीन वर्षका लागि निलम्बन गरेपछि विवाद सुरु भएको हो । यसरी सुरु भएको थियो विवाद गत असार २८ गते बसेको कार्यसमितिको बैठकले समयमा संस्थाको अधिवेशन तथा साधारणसभा गर्न अग्रसर नभएको, बेरुजु रकम नतिरेको जस्ता गम्भिर आरोप लगाउँदे अध्यक्ष गजेन्द्र भगतमाथि बहुमत सदस्यले तीन वर्षका लागि निलम्बन गरेपछि संघ भित्र विवाद सुरु भएको हो । आफैले हस्ताक्षर गरी प्रमाणित गरेको ३ लाख २० हजार २ सय ५ रुपैँया आफ्नो नामको बेरुजु तीन आर्थिक वर्ष बितिसक्दासमेत नतिरेको, नविकरणको रकम हिनामिना गरेको, एकलौटी ढंगले संस्था चलाएको, संस्थाको सम्पती अपचलन गरेपछि बैठकले निलम्वन गरेको कार्यवाहक उपाध्यक्ष रसाईलीद्धारा जारी विज्ञप्तिमा उल्लेख छ । संघको विधानमा जो कोहीको हकमा एक आर्थिक वर्षको बेरुजु रकम अर्को आर्थिक वर्ष नकट्दै बुझाईसक्नु पर्ने अन्यथा निलम्वन गर्न सकिने व्यवस्था रहेको छ । त्यहीँ विधानमा भएको व्यवस्थालाई आधारमानी कार्यसमितिले निलम्वन गरेको रसाईलीले बताए । बैठकले प्रथम उपाध्यक्ष रसाईलीलाई अधिवेशन तथा साधारणसभा गर्ने गरी कार्यवाहक अध्यक्षको अधिकार प्रत्यायोजन गरेसँगै नेतृत्वबीच टकराव सुरु भएको हो । दुबै पक्षले संस्थाको अध्यक्ष आफू रहेका दाबी गरेपछि संस्थाको नेतृत्वको वैधानिकता माथि नै प्रश्न उब्जिदै आएको थियो । विज्ञप्तिमा निलम्बित अध्यक्ष भगतमाथि संघकै कार्यालयको ५५ हजार बराबरको ल्यापटप चोरी गरेको आरोपसमेत लगाइएको छ । आर्थिक हिनामिनादेखि ल्यापटप चोरीसम्मको आरोपमा कारबाही गरीपाउँ भन्दै जिल्ला प्रहरी र प्रशासनमा पटकपटक निवेदन दिए पनि सुनुवाई नगरेको विज्ञप्तिमा भनिएको छ । संघका निवर्तमान वरिष्ठ उपाध्यक्ष भरत चामलिङ्गले वार्षिकरुपमा गर्नुपर्ने साधारणसभा पाँच वर्षसम्म हुन नसकेको र नियमित अधिवेशनसमेत नभएपछि संवैधानिकरुपमा संस्थाको वैधानिकतामाथि प्रश्न उठेको बताए । अध्यक्ष भगतलाई निलम्वन गर्ने समितिको निर्णयमा तालुकदार निकाय जिल्ला प्रशासन कार्यालयलेसमेत सहमति दिएकोछ । बैठकको निर्णयसँगै तत्कालिन प्रमुख जिल्ला अधिकारी तुलसीराम सेढाईले रसाईलीलाई नै कार्यवाहक अध्यक्षको मान्यता दिएका थिए । कार्यालयका तत्कालिन प्रशासकिय अधिकृत दिपक दाहालले कार्यवाहक अध्यक्ष रसाईली र द्धितीय उपाध्यक्ष हस्तमाया राईको संयुक्त हस्ताक्षरमा आर्थिक कारोवार गर्ने गरी राष्ट्रिय बाणिज्य बैंक गाईघाट र एनआईसी बैंकलाई खाता सञ्चालन गरिदिन पत्राचार गरेपछि रसाईली पक्ष थप मजबुत बनेको थियो । प्रशासनले ६ महिना भित्र अधिवेशन र साधारण सम्पन्न गर्नसमेत रसाईलीलाई सोही मितिमा परिपत्र गरेका थिए । समितिको निर्णय र प्रशासनको परिपत्र उपर अध्यक्ष भगत आफू अन्यायमा परेको भन्दै निर्णय खारेजीको माग गर्दै उच्चअदालत बिराटनगर पुगेका थिए । लगत्तै अदालतले मुद्दा किनारा नलागेसम्म तत्काल कुनैपनि गतिधिन नगर्न अन्तिरम आदेश जारी गर्यो । विवादले उग्ररुप लिएपछि पछिल्लो समय प्रमुख जिल्ला अधिकारी भएर जिल्ला प्रवेश गरेका प्रजिअ विरेन्द्रकुमार यादवले दुबै पंक्षलाई पटकपटक कार्यालयमा बोलाई सहमतिको प्रयास खोजेका थिए । नेतृत्वको टसललाई मथ्थर गर्न तत्काल अधिवेशन गर्ने गरी संस्थापकलाई संयोजक बनाउने उनको प्रस्तावसमेत असफल भएपछि प्रशासनले हात झिकेको हो । सहमतिको प्रयास जारी रहँदा अदालतबाट अन्तिरम आदेश आएपछि अझ विवादले उग्ररुप लिएको थियो । मुद्दा जारी रहेको अवस्थामा दुबै पंक्षले फरकफरक समय र स्थान तोकी साधारणसभासमेत तय गरिसकेका थिए । साधारणसभाको मिति नजिकिदै जाँदा भगत निकटका अध्यक्षका प्रत्यासी पूर्वमहासचिव चुडामणी कार्की साधारणसभा रोकी पाउँ भन्दै उच्च अदालत पुगेपछि अदालतले तत्कालका लागि कुनै पनि प्रकृया अघि नबढाउन रसाईली नेतृत्वलाई निषेधाज्ञा परमादेश जारी गरेको थियो । साधारणसभाको अघिल्लो दिन अदालतको आदेश आएपछि रसाईलीले पत्रकार सम्मेलनको आयोजना गरी तत्काल कार्यक्रम स्थगित गरेका थिए । कार्यवधि सकिएको २ वर्ष नाघिसक्दा पनि ताजा जनादेशका लागि गर्नुपर्ने अधिवेशन भगत समूहले अदालतमा मुद्दा हाल्दै स्थगित गरेपछि व्यापारीले सामाजिक संजालमार्फत आक्रोस पोखेका थिए ।"
सेवामुखी कर्मचारी बन्न आग्रह,"डडेल्धुरा : नेपाल निजामती कर्मचारी युनियनको आठौं जिल्ला अधिवेशनमा सहभागी वक्ताहरुले निजामती कर्मचारीले सेवा प्रवाह गर्दा प्रभावकारी र आकर्षक सेवा प्रदान गर्नुपर्नेमा जोड दिएका छन् । कर्मचारी जुनसुकै कार्यालयमा सेवारत भएपनि उनीहरुले प्रवाह गर्ने सेवा जनताले अपेक्षा गरे अनुसार छिटोछरितो र भरपर्दो हुनुपर्नेमा वक्ताले जोड दिएका हुन् । बुधवार जिल्ला सदरमुकामको निर्माण व्यवसायी सघंको हलमा प्रमुख अतिथि नेपाली कांग्रेसका सभापती तथा परशुराम नगरपालिकाका नगरप्रमुख भिमबहादुर साउदले आठौं जिल्ला अधिवेशनको उद्घाटन गरेका हुन् । कार्यक्रममा बोल्दै सभापती साउदले कर्मचारी जनमुखी हुनुपर्ने र जनता र राष्ट्र निर्माणमा कटिबद्ध भई लाग्नुपर्नेमा जोड दिएका छन् । निजामती कर्मचारीका आन्तरिकरुपमा धेरै समस्या होलान, समायोजन लगायत पदस्थापना, पदोन्नतीसगैं सरुवाबढुवाका कुरा होलान ति कुरा आन्तरिक रुपमा मिलाउँदै गरौंला तर आफूआवद्ध कार्यालयबाट सेवा चुस्तदुस्त र पारदर्शीरुपमा अगाढी बढाउन नेपाली कांग्रेसका सभापती साउदले अनुरोध गरेका छन् । त्यसैगरी कार्यक्रमका विशिष्ट अतिथि निजामती कर्मचारी युनियनका पूर्व केन्द्रीय कोषाध्यक्ष तथा गन्यापधुरा गाउपालिका अध्यक्ष नवलबहादुर मल्लले कर्मचारीले खाका तयार पारि जिल्लाको समग्र विकासका लागि डट्नुपर्ने बताएका छन् । नेपाल निजामती कर्मचारी युनियनको आठौं जिल्ला अधिवेसनले नयाँ नेतृत्वव समेत चयन गर्ने अध्यक्ष विरबहादुर ऐरले बताए । सकभर सर्वसम्मत नेतृत्व चयन गर्नमा लागि परेको निजामती कर्मचारीले बताएका छन् । उद्घाटनसत्रमा अतिथिको रुपमा प्रमुख जिल्ला अधिकारी अन्य कर्मचारी सघंसघंठनका प्रमुख र प्रतिनिधी, युनियनका केन्द्रीय पदाधिकारी, आधिकारीक कर्मचारी टे्डयुनियनका अध्यक्ष र पत्रकार लगायतको उपस्तिथी रहेको थियो ।"
दोलखामा केन्द्रविन्दु भएर भूकम्प गयो,काठमाडौं: दोलखाको श्यामा केन्द्रविन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार आज दिउँसो ४:१६ बजे श्यामा केन्द्रविन्दु भएर ४२ रेक्टर स्केलको भूकम्प गएको हो। उक्त भूकम्प गोरखा भूकम्पको परकम्प भएको सो केन्द्रले जनाएको छ। विसं २०७२ वैशाख १२ गते गएको विनाशकारी भूकम्पपछि हालसम्म नेपालमा ४ रेक्टर स्केलभन्दा माथिका ५६० भन्दा धेरै परकम्प गइसकेको छ।
ऐतिहासिक सुन्दरी तोप पाँच दशकपछि दैलेखमा पुनस्थापना,"दैलेख : जिल्ला सदरमुकामको पुरानो बजारस्थित कोतगढीमा परापूर्वकाल देखि नै सुन्दरी र अर्गा नामका दुईवटा तोपहरु थिए । त्यसबेला बडादशैँ लगायतका महत्वपूर्ण चाडपर्वहरुमा तोपको बढाईपछि मात्र पूजाआजा तथा टीका थाप्ने चलन थियो । तत्कालिन समयबारे जानकार ७६ वर्षीय खगेन्द्र मल्ल भन्छन् फूलपातीको दिन कोतगढीबाट स्थानीय टुँडिखेलमा ल्याएर तोपलाई दूल्लुतर्फ फर्काएर पड्काएपछि पूजाआजा सुरु हुन्थ्यो । विस २०२८ ताका भोकमरीले दैलेखलाई पनि प्रभावित पार्याे । भोकमरी धान्न नसक्दा तत्कालिन समयमा जिल्लास्थित नेपाली सेनाको ज्वाला दल गणलाई दैलेखबाट सुर्खेत सारियो । सेनाको गणसँगै सुन्दरी र अर्गा तोप पनि सुर्खेत पुगे । त्यसयता झण्डै पाँच दशकसम्म तोपहरु गुमनाम रहे । संघीयतापछि राजनीतिक दल, नागरिक समाज लगाएत जिल्लावासीले दैलेखसँग जोडिएको ऐतिहासिक तोपहरु फिर्ता हुनुपर्ने माग राखेपछि स्थानीय सरकारले खोजी सुरु गर्यो । नारायण नगरपालिका१ का वडाध्यक्ष तिर्थनारायण श्रेष्ठ भन्छन् हामीले नेपाली सेनासँग समन्वय गरेर तोपहरु खोज्ने क्रममा सुर्खेतस्थित राजदल गणमा सुन्दरी तोप फेला पर्याे । नेपाली सेना र दैलेखको इतिहाससँग जोडिएको तोपहरुमध्ये सुन्दरी तोपलाई बुधवार दैलेख ल्याईएको छ । उक्त तोप झण्डै ५० वर्षपछि दैलेखमा पुनस्थापना गरिएको हो । दैलेखको काँडाचौरस्थित इन्द्रदल गुल्मका गुल्मपति सेनानी दिनेश लामाले जंगी अड्डाले सुर्खेत राजदल गणमा राखिएको सुन्दरी तोप दैलेख पुनस्थापना गर्न स्वीकृत दिएपछि तोप दैलेख ल्याईएको बताए । उनका अनुसार सुन्दरी नामक तोप र ८१ थान गोला दैलेख ल्याईएको छ । उक्त तोप अहिले नेपाली सेनाको इन्द्रदल गुल्म काँडाचौरमा राखिएको छ । कोतगढीमा मर्मत तथा जीर्णोद्धारको काम सकिएपछि तोपलाई कोतगढीमा राखिने बताईएको छ । कोतगढी नेपाली सेनाको स्वामित्व छ । ऐतिहासिक कोतगढीमा तोप गोला राख्न आवश्यक पूर्वाधार निर्माण भइरहेको नारायण नगरपालिकाले जनाएको छ । विसं १८४६ सालमा बहादुर शाहको पालामा उक्त तोप बनेको इतिहास छ । सुन्दरी तोप पितलबाट बनेको हो । दुई वटा तोपहरु सुन्दरी र अर्गा मध्ये अर्गा तोप अझै गुमनाम जस्तै छ । अर्गा तोप कहाँ छ भन्नेबारे अझै एकिन हुन नसकेको वडाध्यक्ष तिर्थनारायण श्रेष्ठले बताए । अर्गा तोप तामाबाट बनेको छ । तत्कालिन समयमा तोप भगवतीको मुर्ती समेत रहेको जानकारहरु बताउँछन् । हामीले नेपाली सेनासँगको समन्वयमा सुन्दरी तोप दैलेख फिर्ता ल्याउन सफल भएका छौँ, वडाध्यक्ष श्रेष्ठले भने अर्गा तोप र भगवतीको मुर्तीको पनि खोजी गरिरहेका छौँ ।तोप पुनस्थापनाले दैलेखको पर्यटन प्रवद्र्धनमा टेवा पुग्ने अधिवक्ता खड्गबहादुर सिजापती बताउँछन् । तोप जिल्लाको लागि अमूल्य सम्पत्ति हो, अहिले एउटा तोप ल्याईएको छ, त्यसलाई अलपत्र पारिनु हुँदैन्, सुरक्षित राख्नुपर्छ, उनले भने अर्गा तोपको खोजी गरेर दैलेख ल्याउनुपर्छ ।"
"निमित्त वन निर्देशकको अकुत सम्पत्ति, श्रीमतीविरुद्ध पनि मुद्दा","काठमाडौँ: सुदूरपश्चिम प्रदेश सरकार, वन निर्देशनालय धनगढी, कैलालीका निमित्त वन निर्देशक हेमराज विष्टविरुद्ध ६ करोड ८७ लाख अकुत सम्पत्ति आर्जनमा विशेष अदालतमा मुद्दा दायर भएको छ। अख्तियार दुरुपयोग अनुसन्धान आयोगले भ्रष्टाचारजन्य कार्य गरी गैरकानुनीरुपमा आर्जन गरेकोमा श्रीमती रुबी जिसीलाई प्रतिवादी बनाएको छ। उनीहरुविरुद्ध भ्रष्टाचार निवारण ऐन बमोजिम सजाय हुनका साथै निजले जाँच अवधिमा आर्जन गरेको श्रोत नखुलेको सम्पत्ति असुल उपररजफत गरी पाउन मागदाबीसहित विशेष अदालत, काठमाडौँमा आरोपपत्र दायर गरिएको अख्तियार प्रवक्ता नारायणप्रसाद रिसालले जानकारी दिए।"
वालिङमा बायोग्यास र कम्पोष्ट मल उत्पादन सुरु,"स्याङ्जा : घरको सेफ्टी ट्ंयाकी भरिएपछिको भोग्नुपर्ने हैरानीबाट अब वालिङ्वासी मुक्त हुनेभएका छन् । वालिङ नगरपालिकाले निर्माण गरेको दिसाजन्य लेदो ब्यवस्थापन प्लान्ट सञ्चालनमा ल्याएपछि वालिङ दुर्गन्ध र तनावमुक्त हुने भएको हो । नगरपालिकालाई ६ हजार ५ सय रुपैंया बुझाएपछि सेफ्टी ट्ंयाकी सफा गरिन्छ । यस अन्र्तगत दिसापिसाब, नुहाउने, धुवाउने लगायतका पदार्थको मिसावट पर्छन् । पालिकाले दिसाजन्य लेदो ब्यवस्थापनगरी बायोग्याँस र कम्पोष्ट मल बनाउनुका साथै त्यहाँबाट निस्कने पानीलाई प्रशोधनगरी पुनः प्रयोग गर्न सकिनेगरी प्लान्ट संञ्चालनमा ल्याइएको नगरप्रमुख दिलिपप्रताप खाँणले बताए । एकीकृत फोहरमैला व्यवस्थापनका क्षेत्रमा नगरपालिका तहमा सञ्चालनमा आएको यो प्लान्ट नेपालकै पहिलो हो । उनले भने, पानीलाई भने खेतबारीमा सिँचाईका रुपमा प्रयोग गर्न सकिनेछ । नेपाल नगरपालिका संघको समन्वयमा एन्फोको प्राविधिक डिजाइन, राष्ट्रिय योजना आयोग, संघीय मन्त्रालय, सिटी नेट, एसप्याक, युएनडिपी, बिलगेट्स एण्ड मेलिन्दा फाउण्डेशनको सहयोगमा एकीकृत फोहर व्यवस्थापन कार्यक्रम अन्तर्गत प्लान्ट निर्माण गरी सञ्चालनमा ल्याईएको सामाजिक विकास समितिका संयोजक युगमाया पंगेनीले जानकारी दिईन् । दिसापिसाब संकलनदेखि सुरक्षित विसर्जनसम्मको चरणबद्ध प्रक्रिया नै सरसफाइ प्रणाली हो । यि प्रणाली अन्तर्गत संकलन, भण्डारण, रित्याउने र ढुवानी गर्ने, प्रशोधन र पुनः प्रयोग वा सुरक्षित ब्यवस्थापन रहेको नगरपालिकाका ईञ्जिनियर दिपेन्द्र मल्ल भन्छन् । घरघरमा रहेका सेफ्टी ट्ंयाकी भरिएपछि ट्याङ्कर खोज्नु निकै कठिन हुन्छ । बाक्लो बस्ती भएकाले जताततै फाल्न र विर्सजन गर्न पनि मिल्दैन । दिसापिसाबजन्य पदार्थ दुर्गन्धित भएकाले जो कोहीले यस्ता काम गर्न खोज्दैनन् बढि खर्चिलो हुने गरेकोमा नगरपालिकाले सहज बनाएको भन्छन्, नगरबासी बिष्णु थापा । वालिङ् नगरपालिका१स्थित मजुवामा निर्मित प्लान्ट झण्डै २ वर्षअघि देखि निर्माण सुरु भएको हो । विभिन्न दातृ संस्थाहरुको ६७ लाखको लागतमा प्लान्ट निर्माण भएको हो । नगरपालिकाले फोहरमैंला व्यवस्थापनका क्षेत्रमा देशभरमै उत्कृष्ट काम गरेको भन्दै पटक पटक पुरस्कृत हुँदै आएको छ । पालिकाले फोहोर ब्यवस्थापनबाट वर्षेनी लाखौं रुपैंया आम्दानी समेत गर्छ । फोहोरमैलालाई वर्गिकरण गर्दै कुहिने, नकुहिने र शिशाजन्य बस्तुमा बिभाजन गर्दै बिक्रीबितरण गर्ने गरेको छ । नगरपालिकाले घरघरमा ट्याक्टर पठाएर यि ३ प्रकारका फोहोरमैला छुट्टाछुट्टै दिनमा संकलन गर्दै आएको जनाएको छ ।"
२ अर्ब ४० करोड राजस्व छली,"काठमाडौं : शोभाकान्त ढकाल ललिता निवास जग्गा प्रकरणका मुख्य योजनाकार हुन्। उनी राजस्व छली प्रकरणमा पनि मुछिएका छन्। राजस्व अनुसन्धान विभागले उनलाई राजस्व छलीमा मुद्दा चलाएको छ। ढकालसहित पाँच जनाविरुद्ध १ अर्ब २० करोड ४९ लाख १७ हजार ८ सय २४ रुपैयाँ राजस्व छली गरेको आरोप छ। यो मुद्दा उच्च अदालत पाटनमा दायर भएको छ। उनीहरूविरुद्ध २ अर्ब ४० करोड ९८ लाख ३५ हजार ६ सय ४८ रुपैयाँ असुल गर्न माग गरिएको छ। यो बिगो र जरिवाना बापतको रकम हो। विभागले ढकालसहित उनका श्रीमती उमाकुमारी ढकालसमेतलाई प्रतिवादी बनाएको छ। ढकाल काठमाडौंको नागार्जुन नगरपालिका १, नर्सरीचोक स्थायी ठेगाना भएको आनसान इन्टरनेसनल प्रालिका सञ्चालक हुन्। आनसानका सञ्चालक ढकाल, उनका नातेदार सरोज ढकाल, सान्टु श्रेष्ठविरुद्ध पाटन उच्च अदालतमा मुद्दा दायर भएको छ। ढकाल सम्लग्न आनसानले राजस्व चुहावट गर्ने मनसायले जालसाजीयुक्त, नक्कली तथा झुट्टा मूल्य अभिवृद्धि कर विवरण, वित्तीय विवरण तथा आय विवरणहरू तयार गरी कारोबार नै नभएको देखाएको छ। आरोपित सबै आनसानमा आबद्ध हुन्। शोभाकान्त ढकाल । कारोबार शून्य देखाई प्रचलित आयकर ऐन तथा मूल्य अभिवृद्धि कर ऐन तथा नियमहरूबमोजिम तिर्नुपर्ने कर नतिरी राजस्व चुहावटको कार्य गरेको आरोप विभागको छ। विभागका महानिर्देशक प्रकाश पौडेलले लेखा परीक्षकसँगको मिलोमतोमा राजस्व छली भएको बताए। अडिटरसँग मिली उनीहरूले राजस्व छली गरेको देखिन्छ, उनले भने। ललितपुर महानगरपालिका७ सुन्धारास्थित राजेश्वर एन्ड कम्पनीले आनसानको लेखापरीक्षण गरेका थिए। राजेश्वर एन्ड कम्पनीका सञ्चालक राजेश्वर श्रेष्ठलाई यो मुद्दामा प्रतिवादी बनाइएको छ। उनीहरूले राजस्व अनुसन्धान (अनुसन्धान तथा नियन्त्रण) (पहिलो संशोधन) ऐन २०५२ को दफा ३ ले निषेधित सोही ऐनको दफा ४(क), (च) र (झ) बमोजिमको कुसरमा गरेको पुष्टि भएको विभागले जनाएको छ। उनीहरूले कुल १ अर्ब २० करोड ४९ लाख १७ हजार ८२४ राजस्व चुहावट गरेका थिए। जसमा मूल्य अभिवृद्धि करतर्फ ४२ करोड २६ लाख ७ हजार ५३१ करोड छली भएको देखिन्छ। उनीहरूले आयकरतर्फ ६८ करोड ४८ लाख २६ हजार ९७ र लाभांशतर्फ ९ करोड ७४ लाख ८४ करोड ३७६ रुपैयाँ राजस्व चुहावट गरेका थिए। ढकालविरुद्ध १ अर्ब २० करोड ४९ लाख १७ हजार बिगोसहित ३ वर्षसम्म कैद सजायमा मागिएको छ। राजस्व चुहावटमा सहयोग गरेकाले लेखापरीक्षक राजेश्वर श्रेष्ठलाई मतियारको रूपमा आधा सजायको माग दाबीसहित पाटन उच्च अदालतमा अभियोग पत्र दायर गरिएको छ। बहुचर्चित ललिता निवास प्रकरणका मुख्य योजनाकार मध्येका एक हुन शोभाकान्त ढकाल। अख्तियार दुरुपयोग अनुसन्धान आयोगले ढकाललाई भुमाफिया भन्दै २०७६ माघ २२ मा विशेष अदालतमा मुद्दा हालेको थियो। अख्तियारले ३९ करोड २७ लाख ६८ हजार बिगो माग दाबी गरेको छ। उनकी श्रीमती उमाकुमारीविरुद्ध ९१ लाख २० हजारको बिगो मागिएको छ। विशेषले उनलाई हिरासतमा राख्ने आदेश दिएकाले हाल उनी थुनामा छन्। अख्तियारले पूर्वउपप्रधानमन्त्री विजयकुमार गच्छदारसहित १ सय ७५ जनाविरुद्ध मुद्दा चलाएको छ। त्यो मुद्दा विशेष अदालतमा बिचाराधीन छ। उता नेपाल प्रहरीको केन्द्रीय अनुसन्धान विभाग(सीआईबी)ले पनि ललिता निवासको विषयमा अनुसन्धान गरिरहेको छ। किर्तेमा अनुसन्धान गरिरहेको सीआईबी एक साताभित्र अनुसन्धान प्रतिवेदन बुझाइसक्नु पर्नेछ। अहिलेसम्म सीआईबीको आग्रहमा जिल्ला अदालतले अहिलेसम्म २२० विरुद्ध पक्राउ पुर्जी जारी गरिसकेको छ। तर, अहिलेसम्म अर्का मुख्य बिचौलिया रामकुमार सुवेदी र उनका पत्नी माधवी सुवेदीलाई मात्रै पक्राउ गरेको छ। सीआईबीको हदम्याद पुस २७ मा सकिँदैछ। हदम्यादभित्र प्रतिवेदन बुझाएर सरकारी वकिलको कार्यालयमार्फत मुद्दा चलाउने तयारी सीआईबीको छ। सीआईबीका प्रवक्ता एवं प्रहरी उपरीक्षक श्यामकुमार महतोेले मुद्दा दर्ताको अन्तिम तयारीमा रहेको बताए। हाम्रो हदम्याद धेरै बाँकी छैन, त्यसको केही दिन पहिले नै सरकारी वकिल कार्यालयमा प्रतिवेदन बुझाउनुपर्छ, त्यहीअनुसार काम भइरहेको छ, उनले भने। सीआईबीको अनुसन्धानमा बालुवाटारको १ सय ४३ रोपनी जग्गा हिनामिना भएको १ सय ३६ रोपनी व्यक्तिको नाम दर्ता भएको देखिन्छ। जसमा हालसम्म १० रोपनी जग्गा फिर्ता भएको छ। मुख्य योजनाकार ढकाल र सुवेदीले कर्मचारी समेतलाई अनुचित प्रभावमा पारेर ललिता निवासको सरकारी, सार्वजनिक जग्गा गैरकानुनी रूपमा फिर्ता दिने दिलाउने काममा ढकालको संलग्नता छ। ढकालले यो जग्गामा अनाधिकृत व्यक्तिलाई कृत्रिम रूपमा मोही खडा गर्ने, गराउने गरेका छन्। उनले बालुवाटारस्थित विशिष्ठ व्यक्तिको निवास परिसरभित्रको सरकारी जग्गा, राजकुलो, बाटोसमेतका सार्वजनिक जग्गा व्यक्तिको नाम दर्ता गराएका थिए। उनले बदनियतपूर्वक ललिता निवासको अधिकांश जग्गा आफू, आफ्नो परिवार र आफैं सञ्चालन भएको कम्पनी समेतको नाममा लिई गैरकानुनी लाभ लिएका छन्। सीआईबीको अनुसन्धान पनि भूमाफिया र कर्मचारीमा केन्द्रित हुने देखिन्छ। पूर्वसचिव शारदाप्रसाद त्रितालको प्रतिवेदनमा बालुवाटारको जग्गा व्यक्तिका नाम ल्याउनमा ढकाल र सुवेदीले मुख्य भूमिका खेलेको उल्लेख छ। सुवेदी र ढकालका साथै भाटभटेनीका सञ्चालक मीनबहादुर गुरुङले यो जग्गा व्यक्तिको नाममा कायम गराउन बिचौलियाको भूमिका खेलेको देखिन्छ। उनीहरूले कर्मचारीदेखि राजनीतिक नेतासमेतलाई प्रभावमा पारेर ललिता निवासको जग्गा व्यक्तिको नाम दर्ता गराउने काम गरेको देखिन्छ। २०५० सालमा लेखापढी व्यवसायीका रूपमा रहेका सुवेदी २०५७ सालमा ढकालसँग भेटेपछि ललिता निवासको जग्गामा चलखेल थालेको उनीहरूकै बयानमा देखिन्छ। भूमाफिया ढकालले अख्तियारसँगको बयानमा नै आफूले २०५७ सालमा अर्का भूमाफिया सुवेदीसँग भेटेको बताएका छन्। सुवर्णशमशेरका हकवालासँग भने २०५९६० मात्रै भेटेको उनको दाबी छ। कानुन व्यवसायी युवराज कोइरालाले भेट गराउनको उनको भनाइ छ। राणा परिवारको नाम हाल साविकस भएपछि मालपोत डिल्लीबजारबाट श्रीमती उमाकुमारी लगायत अन्य व्यक्ति त्यो जग्गा किनेको उनको स्वीकारोक्ति छ। ढकालकी श्रीमती उमाकुमारीले कित्ता नम्बर ११ र २८८ को जग्गा आफ्नो नाम कायम भएको बताएकी थिइन्। उनले २८८ नम्बर कित्ता शैलजा राणा समेतसँग २०६० चैत २३ गते मालपोत कार्यालय डिल्लीबजारमा गएर आफूले किनेको बयान दिएकी छन्। ११ नम्बर कित्ता उर्मिला साहसँग २०६१ वैशाख १३ मा मालपोत कार्यालय काभ्रे धुलिखेतबाट पास गरेर आफ्नो नाम कायम गरेको बताएकी छन्। साह तत्कालीन निर्वाचन आयुक्त सुधीरकुमार साहकी श्रीमती हुन्। त्रितालको प्रतिवेदनको आधारमा सरकारले अख्तियार र सीआईबी ललिता निवासको जग्गा प्रकरणमा अनुसन्धानको जिम्मा दिएको थियो। त्रिताल संयोजक रहेको सरकारी, सार्वजनिक, गुठी र सरकारद्वारा अधिग्रहण तथा जफत गरिएको जग्गा हिनामिनासम्बन्धी छानबिन समितिको प्रतिवेदनका आधारमा नै यो अनुसन्धान भएको हो। प्रतिवेदनअनुसार ललिता निवासको २ सय ९९ रोपनी ९ आना २ पैसा जग्गामध्ये १४ रोपनी ११ मात्रै जफत भएको थियो। बाँकी २ सय ८४ रोपनी १४ आना ३ पैसा जग्गा सरकारले अधिग्रहण गरेको थियो। यो जग्गा २०२१ सालको निर्णयअनुसार २०२२ देखि नै सरकारको नाम कायम भइसकेको थियो। मुआब्जा दिएर अधिग्रहण गरिएको ललिता निवासको जग्गा २०४९, २०६२, २०६६६७ र २०६९ मा गरी चार पटक व्यक्तिको नाम दर्ता गरिएको छ। २०४७ सालमा तत्कालीन कृष्णप्रसाद भट्टराईको सरकारले राजनीतिक कारणले हरण भएका जग्गा फिर्ता दिने भन्ने मन्त्रिपरिषद्को निर्णयको अपव्याख्या गरेर सुर्वणशमशेरका परिवार र कर्मचारीको मिलोमतोमा २०४९ बाट व्यक्तिको नाम दर्ता गर्न थालिएको देखिन्छ। पञ्चायतकालमा पनि क्षतिपूर्ति दिएर अधिग्रहण गरिसकेको मध्येबाटै यसरी १२ रोपनी ७ आना २ पैसा जग्गा व्यक्तिको नाम दर्ता गरिएको देखिएको छ। २०४९ कात्तिक २५ र पुस २३ मा मात्रै १ सय १२ रोपनी जग्गा जग्गा व्यक्तिको नाम दर्ता गरियो। राणा परिवारको नाम फिर्ता गरेर भूमिसुधार विभाग, मालपोत कार्यालय डिल्लीबाजरका कर्मचारी आफ्नै परिवारका सदस्य तथा नजिकै नातेदारको नाममा बकस लिएको देखिन्छ। तत्कालीन विभागका महानिर्देशक मुकुन्दप्रसाद आचार्यसम्म आफन्तका नाम बकसपत्रको लिखतमार्फत जग्गा प्राप्त गरेका थिए। नेपाल सरकारअन्तर्गत समरजंग कम्पनीको नाम रहेको यो जग्गा २०६० सालमा आएर राणापरिवारको नाममा हालसाविक गरिएको देखिन्छ। २०६२ सालमा छुट दर्ताको नाममा १२ आना जग्गा व्यक्तिको नाम फिर्ता ल्याइएको थियो। २०६६६७ र २०६९ मा त मन्त्रिपरिषद्बाट नीतिगत निर्णय नै गराए ललिता निवासको जग्गा व्यक्तिको बनाउने काम भयो। यो काम पनि भूमाफियाद्वय ढकाल र सुवेदीको हात देखिन्छ। २०६६६७ सालमा माधवकुमार नेपाल प्रधानमन्त्री भएको बेला विशिष्ठ व्यक्तिको निवास बनाउने नाम समरजंग कम्पनीको जग्गा, बाटो, कुलोसमेत नक्कली मोही खडा गरेर व्यक्तिको नाम जग्गा दर्ता गराइएको छ भने डा बाबुराम भट्टराईको पालामा नक्कली टिकिन्छा पशुपति गुठी कायम गरेर मोही बनाई ३ रोपनी १२ आना जग्गा व्यक्तिको नाम दर्ता गराइएको छ। अख्तियारले पूर्वप्रधानमन्त्रीद्वय नेपाल र भट्टराई संलग्नता देखाए पनि नीतिगत निर्णय भनेर क्षेत्राधिकारभित्र नपर्ने भन्दै मुद्दा दायर गर्नबाट पन्छिएको छ। अब सीआईबीले पनि राजनीतिक नेतृत्वका विरुद्ध मुद्दा हाल्छ कि हाल्दैन हेर्न बाँकी छ।"
चिसोले कठ्याङ्ग्रिएर दुई जनाको मृत्यु,"जनकपुर : केही दिनयता बढेको अत्यधिक चिसो र शीतलहरका कारण धनुषा र सप्तरीमा गरी दुई जनाको कठ्याङ्ग्रिएर मृत्यु भएको छ। मृत्यु हुनेमा धनुषाको क्षिरेश्वरनाथ नगरपालिका५ की ६० वर्षीया समुद्रीदेवी यादव र सप्तरीको महदेवा गाउँपालिका४ का ६५ वर्षीय देवनारायण ठाकुर रहेका छन्। यादवको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला समन्वय समितिका प्रमुख रामदेव बनरैत यादवले जानकारी दिए। यस्तै चिसोले कठ्याङ्ग्रिएका सप्तरीका ठाकुरको उपचारका लागि अस्पताल लैजान नपाउँदै मृत्यु भएको गाउँपालिकाका उपाध्यक्ष ममता यादवले बताए। अत्यधिक चिसो र शीतलहरले जनजीवन कष्टकर बन्दै गएपछि धनुषाका चार स्थानीय तहले विद्यालयमा बिदा दिएका छन्। क्षिरेश्वरनाथ नगरपालिका, नगराइन नगरपालिका, मुखियापट्टी गाउँपालिका र लक्ष्मीनियाँ गाउँपालिकाले सूचना जारी गरी विद्यालय बन्द गरिएको जनाएका छन्। चिसोका कारण टोलटोलमा दाउरा बालेर आगो ताप्ने क्रम बढेको छ। रासस"
"पश्चिमी वायुको प्रभाव : हिमपात र वर्षा हुने, सचेत रहन मौसमविद्को आग्रह","काठमाडौं : नेपालमा पश्चिमी वायुको प्रभावले हिउँदे वर्षा हुन लागेको जल तथा मौसम विज्ञान विभागले जनाएको छ। मौसम पूर्वानुमान महाशाखाले बुधबार जारी गरेको बुलेटिन अनुसार उच्च पहाडी र हिमाली भूभागमा हल्का हिमपात र वर्षा हुने सम्भावना रहेको छ। महाशाखाका अनुसार अब आउने मौसमी प्रणालीले बुधबारदेखि शनिबारसम्म देशका विभिन्न भेगमा वर्षा र हिमपात गराउने सम्भावना छ। हिउँदे वर्षाका कारण हवाई क्षेत्र, पर्वतारोहण, कृषि, यातायात, दैनिक जनजीवनमा बढी असर पर्ने भएकाले सचेत रहन मौसमविद्ले आग्रह गरेका छन्। बुधबार दिउँसो सुदूरपश्चिम, कर्णाली, गण्डकी प्रदेशका उच्च पहाडी तथा हिमाली भूभागमा हल्का हिमपात र एक दुई स्थानमा हल्का वर्षाको सम्भावना रहेको छ। राती सुदूर पश्चिम, कर्णाली तथा गण्डकी प्रदेशका उच्च पहाडी तथा हिमाली भूभागमा हल्का हिमपात र हल्का वर्षाको सम्भावना रहेको छ। बिहीबार दिउँसो देशभर आंशिक देखि सामान्य बदली रहने छ। देशका पहाडी भूभागमा हल्का वर्षाको साथै उच्च पहाडी तथा हिमाली भूभागमा हल्का हिमपातको सम्भावना रहेको छ। शुक्रबार प्रदेश १ र प्रदेश २ मा आंशिकदेखि सामान्य बदली तथा बाँकी प्रदेशमा सामान्यदेखि पूर्णतया बदली रहने छ। प्रदेश १ र २ का एकदुई स्थानमा र बाँकी प्रदेशका केहि स्थानहरुमा हल्का वर्षाको समेत सम्भावना रहेको छ। साथै उच्च पहाडी तथा हिमाली भूभागमा हल्का देखि मध्यम हिमपातको सम्भावना रहेको छ। शनिबारसम्म यो प्रणाली देशभर फैलिएर विशेष गरी सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशका उच्च पहाडी तथा हिमाली भूभागहरुका धेरै स्थानहरुमा हल्कादेखि मध्यम हिमपातको सम्भावना रहेको छ। बागमती प्रदेश र प्रदेश १ को उच्च पहाडी तथा हिमाली भूभागहरुका केहि स्थानहरूमा हल्का हिमपातको सम्भावना रहेको छ। सुदुरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश र बागमती प्रदेशका पहाडी तथा तराई भेगका केही र प्रदेश १ र २ का एकदुई स्थानमा हल्का वर्षाको समेत सम्भावना रहेको छ। आइतबा देखि यो मौसम प्रणाली कमजोर हुँदै मौसममा क्रमिक रुपमा सुधार हुने देखिएको महाशाखाको भनाई छ।"
४१ दिनपछि रुवी खानले अनसन तोडिन्,"काठमाडौं : अधिकारकर्मी रुवी खानले अनसन तोडेकी छन् । चिकित्सा शिक्षाका अभियन्ता डा गोविन्द केसीले खानलाई जुस खुवाएर आन्दोलन स्थगित गरेको घोषणा गरिएको हो। रुवी विगत ४१ दिनदेखि अनसन बस्दै आएकी थिइन् । सरकारसँग मंगलबार भएको चारबुँदे सहमतिलगत्तै आन्दोलनरत पक्षले अनशन तोडेर धर्ना स्थगित गरेका हुन् । बाँकेको नेपालगन्जकी निर्मला कुर्मीको अपहरण तथा शरीर बन्धक गरी हत्या प्रकरणमा न्यायको माग गर्दै रुबी खानको समूह लामो समयदेखि अनसनरत थियो । निर्मला कुर्मीको अपहरण तथा शरीर बन्धक र कर्तव्य ज्यानसम्बन्धी जाहेरीमा औंल्याएका विषयमा केन्द्रीय अनुसन्धान ब्युरोमार्फत अनुसन्धान गर्ने गरी प्रहरी प्रधान कार्यालय नक्साल काठमाडौंमा पत्राचार गर्ने सहमति भएको हो। यस्तै, निर्मला कुर्मी अपहरण तथा शरीर बन्धक र कर्तव्य ज्यान सम्बन्धमा जाहेरवाला, साक्षी, आन्दोलनरत व्यक्तिलाई समेत अभियुक्तको तर्फबाट धाकधम्की, प्रलोभन आएको भन्ने विषयमा निजको सुरक्षामा विशेष ध्यान दिन सुरक्षा निकायलाई गृह मन्त्रालयले निर्देशन दिने सहमति भएको छ । यस्तै, छानबिन प्रतिवेदनमा औंल्याएका विषयहरु कार्यान्वयन गर्न सम्बन्धित निकायमा पत्राचार गर्ने सहमति भएको छ।"
शीतलहरले पश्चिम तराईको जनजीवन कष्टकर,"गुलरिया : दुईदिनदेखि परेको शीतलहरका कारण अत्यधिक चिसो बढ्दा बर्दिया लगायत पश्चिम तराईको जनजीवन कष्टकर बनेको छ। पश्चिमका पहाडी जिल्लामा हिमपात भएको कारण चिसो एक्कासी बढेको हो। चिसोका कारण वृद्ध, बालबालिका, पशुचौपाया प्रभावित बनेका छन्। बर्दियामा दुईदिनदेखि घाम लागेको छैन। चिसो हावा चलिरहेको छ। कामका लागि घरबाहिर निस्किने लगायत अतिविपन्न परिवारहरु चिसोको जोखिममा छन्। चिसोले काम थाती राखेर सडक किनारमा आगो तापिरहेको गुलरिया नगरपालिका वडा नम्बर ८ निवासी बृजमोहन लोधले भने। एक्कासी जाडो बढेसँगै सार्वजनिक स्थानमा दाउरा खसाल्ने तयारी गुलरिया नगरपालिकाको छ। 'हामीले दाउरा वितरण गर्दैछौं तर चारैतिर कालोपत्रे सडक छ। सडकमा आगो बाल्दा सडक बिग्रने डर छ। सडक जोगाएर खाली ठाउँमा आगो ताप्ने गरी दाउरा वितरण गर्छौं', गुलरिया नगरपालिकाका नगरप्रमुख मुक्तिनाथ यादवले भने, 'चिसो बढेकाले नगरपालिकाको बैठक मार्फत निर्णय गरी विद्यालयमा जाडो बिदा दिने तयारीमा छौ। अब स्कूलहरु बन्द हुन्छ। नगरका करिव २ सय विपन्न परिवारलाई कम्बल वितरण गर्ने सोंचमा छौं।' अत्यधिक चिसोका कारण विद्यालय बन्द गर्नुपर्ने अभिभावकले माग गरेका छन्। दाताहरुको सहयोगमा निर्मित टिनका छाना भएका विद्यालयहरुको अवस्थ झन् दयनीय छ। टिनभित्र तपतप पानी चुहिन्छ। त्यस्ता अधिकांश विद्यालयका बालबालिकाहरु जाडोका कारण समस्यामा छन्। मधुवन नगरपालिका निवासी रामज्ञानु एफएमका स्टेशन मेनेजर शीतल थापाले ५ दिनलाई भए पनि सबै पालिकाले जाडोमा विद्यालय बन्द गर्नुपर्ने बताउँदै यस्तै भैरहे बालवालिका बिरामी पर्न सक्नेतर्फ सुझाए। शीतलहरीका कारण आलु, तोरी, टमाटर लगायतका कृषिजन्य उत्पादन समेत प्रभावित भएको छ। बालीनालीका बोटहरु मर्न थालेका छन्। चिसोका कारण बिरामीको संख्या पनि बढ्न थालेको छ। चिसोबाट जोगिन तातो झोलिलो पेय पदार्थ पिउनुपर्ने बर्दिया अस्पताल गुलरियाका प्रमुख डाक्टर शुभाष पाण्डेयले सुझाए। जाडोबाट जोगिन अत्यावश्यक कामबाहेक घरबाहिर ननिस्कनु नै उत्तम हुने उनले बताए।"
ज्येष्ठ नागरिकले लगाए वडा कार्यालयमा ताला,"महोत्तरी : बैंकले समयमै समाजिक सुरक्षाभत्ता उपलब्ध नगराएको भन्दै ज्येष्ठ नागरिकले गौशाला नगरपालिकाको ११ नं वडा कार्यालयमा तालाबन्दी गरेका छन्। मंगलबार दिउँसो समयमै समाजिक सुरक्षाभत्ता उपलब्ध हुनुपर्ने माग गर्दै उनीहरुले कार्यालयको मुलगेटमा तालाबन्दी गरेका हुन्। त्रैमाशिक रुपमा पाउनुपर्ने भत्ता पछिल्लोपटक ६ महिना बित्दासमेत नपाएको ७८ वर्षीय रामनारायण महतोले बताए। भत्ता नपाउँदा चिसोमा न्यानो कपडा किन्न नपाएको महतोले गुनासो गरे। आफ्नो खातामा पैसा नहुँदा बैंकबाट खाली हात फर्किनुपरेको उनले बताए। उनीहरुको पैसा खातामा राख्न प्रक्रियागत रुपमा बैंकलाई कागजात पठाएको तर बैंकल खातामा पैसा डिपोजिट नगर्दा यस्तो अवस्था सिर्जना भएको वडा सचिव भरत साहले बताए। उनले भने, विगतमा गौशालास्थित एनआइसी बैंकको लापरवाही गर्दा सेवाग्राही मार्कामा पर्दै आएका थिए। सो कुरा मनन गर्दै नगरपालिकाले यस आर्थिक वर्षदेखि बैंक परिवर्तन गरेको हो। तर अझ यो बैंकले झन समाजिक सुरक्षा भत्ता वितरणमा हेलचेक्र्याईं गर्दै आएको छ। सबै वडामा हरेक किसिमको भत्ता रकम पालिकाले समयमै पठाइसकेको तर केही वडाको सवालमा बैंकबाट समस्या आएको नगरपालिकाका प्रमुख प्रशासकीय अधिकृत वीरेन्द्रजंग थापाले प्रतिक्रिया दिए। उनले सिस्टमबाट बैंक खातामा रकम जाने भएकाले कुनै कुनै खातामा समस्या भने हुन सक्ने स्वीकार गरेका हुन्। अधिकृत थापाले बाँकी रहेको स्थानमा चाँडै नै हरेक किसिमको भत्ता वितरण हुनेमा प्रतिवद्धता जनाए।"
शिक्षक र विद्यार्थीमा कोरोना संक्रमण भएपछि विद्यालय बन्द,दाङ : दाङको तुलसीपुरको एक सामुदायिक विद्यालयमा विद्यार्थी र शिक्षकमा कोरोना भाइरस संक्रमण पुष्टि भएको छ। एन्टिजेन विधिबाट कोरोना भाइरस परीक्षण गर्दा विद्यार्थी र शिक्षक संक्रमण पुष्टि भएको तुलसीपुर उपमहानगरपालिका कोरोना फोकल पर्सन विमल केसीले जानकारी दिए। केसीका अनुसार तुलसीपुर उपमहानगरपालिका८ अश्वारा माध्यामिक विद्यालयका चारजना विद्यार्थी र दुईजना शिक्षकमा कोरोना संक्रमण पुष्टि भएको हो। विद्यालयमा कोरोना संक्रमण भएपछि विद्यालाय बन्द गर्ने तयारी गरियको छ। यसअघि सोमबार पनि एन्टिजेन विधिबाट विद्यार्थी र शिक्षकहरूको कोरोना परीक्षण गर्दा ६ जनाको रिपोर्ट पोजेटिभ आएको उनले बताए। विद्यालयमा केही शिक्षक र विद्यार्थीमा कोरोना संक्रमण देखिएपछि मंगलबार पनि विद्यालयका शंकास्पद विद्यार्थी र शिक्षकहरूको एन्टिजेन विधिबाट कोरोना परीक्षण गरिएको हो । विद्यालयमा कोरोना संक्रमण पुष्टि भएपछि शुक्रबारसम्म विद्यालय बन्द गर्ने तयारी भइरहेको विद्यालय प्रशासनले जानकारी दिएको छ। कोरोना फोकलपर्सन केसीका अनुसार सोमबार तुलसीपुर क्षेत्रका चारजना कर्मचारीसहित अन्य नागरिकमा समेत संक्रमण पुष्टि भएको छ।
मान्द्रेढुङ्गाका युवा सामूहिक बंगुरपालनमा,"बेनी : म्याग्दीको अन्नपूर्ण गाउँपालिका२ मान्द्रेढुङ्गाका युवाले सामूहिक बंगुरपालन सुरु गरेका छन् । गण्डकी प्रदेश सरकारको मुख्यमन्त्री जलवायु मैत्री नमुना कृषि गाउँ कार्यक्रमको सहयोगमा लेकाली बहुउद्देश्यीय कृषक समूह मार्फत बंगुरपालन सुरु गरेका हुन् । समूहका सदस्य गोबिन्द पुर्जाले २२ जना मिलेर उपल्लो गाउँफाँटमा आधुनिक खोर निर्माण गरी बंगुरपालन सुरु गरेको बताए । १८ जना बिदेशबाट फर्किएका र गाउँमै भएका युवाहरु छौ, उनले भने फार्ममा आलोपालो काम गरेर बंगुरको स्याहार सुसार गरेका छौ । काम गर्नेले ज्याला र आम्दानी समान हिसाबले वितरण हुन्छ । पचासपचास हजार रुपैयाँका दरले नगद संकलन गरिएको समूहलाई सहकारीमा रुपान्तरण गर्ने प्रक्रियामा लगिएको अर्का सदस्य रामबहादुर पाईजाले बताए । दक्षिण कोरीयामा बंगुर फार्ममा काम गरेका बिमल र अनिल फगामीको अगुवाइमा बंगुरपालन गरिएको हो । बंगुरपालनलाई विस्तार गरी स्वरोजगारसँगै आयआर्जन गर्ने युवाहरुको योजना छ । पाठापाठी, वयस्क, गर्भवति, सुत्केरी र भाले बंगुरलाई छुट्टाछुट्टै राख्न मिल्ने १० वटा कोठा भएको ब्यवस्थित खोर बनाइएको छ । एक सय वटा क्षमताको खोरमा हाल ५३ वटा ल्याडरेश र पाख्रिबास जातका बंगुर छन् । खोरसँगै समूहको कार्यालय र दाना भण्डारण गर्ने अर्को भवन बनाइएको छ । कार्यक्रमकी कृषि प्राविधिक जेनिसा चोखालका अनुसार समूहमार्फत बंगुरपालनका साथै ठूलोबगरमा १० रोपनी जग्गामा १२ वटा सेमिहाइटेक प्रबिधिको पलास्टिक घर(टनेल) बनाएर व्यावसायिक तरकारी खेती सुरु गरेका छन् । प्रदेश सरकारको ८५ र समूहका १५ प्रतिशत लगानीमा बंगुरपालन गरेका हुन्, उनले भनिन् गत वर्ष चालिस लाख रुपैयाँ बिनियोजन भएको कार्यक्रमका लागि यस वर्ष पन्ध्र लाख रुपैयाँ बिनियोजन भएको छ । तरकारी खेती र बंगुरपालन गर्न ६० घरधुरी कृषकहरु कार्यक्रममा आवद्ध भएका छन् । मान्द्रेढुङ्गा र ठूलोबगर पर्यटकीय स्थल भुरुङ्गतातोपानी तथा गाउँपालिकाको केन्द्र पोखरेबगर नजिकैका बस्ती हुन् । बजार नजिकै भएकाले तरकारी तथा बंगुर बिक्रीमा सहज हुने समूहका उपाध्यक्ष लोकबहादुर पुर्जाले बताए । बिषादी र रासायनिक मलको प्रयोग बिना जैविक प्रबिधिको प्रयोग गरेर खेती गरी वातावरण संरक्षण तथा कृषकको आयआर्जन सुधार गर्ने उद्देश्यले प्रदेश सरकारले सबै स्थानीय तहमा सञ्चालन गरेको कार्यक्रम प्रभावकारी बनेको कृषि ज्ञान केन्द्र म्याग्दीका प्रमुख किरण सिग्देलले बताए । बेनीको सिंगा सुर्केमेला, बास्कुना, मंगलाको कोत्रवाङ, सिम, तोराखेत, सातबिसे, पोक, मालिकाको बिम, धवलागिरीको खिबाङखाम्ला र रघुगंगाको भगवती घट्टटोलमा मुख्यमन्त्री वातावरणमैत्री नमुना कृषि गाउँ कार्यक्रम सञ्चालन भएको छ ।"
चार्ल्स शोभराजको मुद्दा हेर्न नमिल्नेमा,"काठमाडौं : सर्वोच्च अदालतले चार्ल्स शोभराजको बन्दी प्रत्यक्षीकरणको मुद्दाको पेशी हेर्न नमिल्नेमा राखेको छ। सो मुद्दाको पेशी सुनुवाइका लागि बुधबारको इजलासमा राखेको थियो। न्यायाधीशद्वय बमकुमार श्रेष्ठ र नहकुल सुवेदीको संयुक्त इजलासमा सो मुद्दाको सुनुवाइ तोकिए पनि हेर्न नमिल्नेमा राखेको हो। यसअघि गत पुस ८ मा न्यायाधीश अनिलकुमार सिन्हाको एकल इजलासले कारण देखाऊ आदेश जारी गरेको थियो । शोभराजले उमेरका आधारमा कैद छुट माग गर्दै पुस ७ गते बुधबार सर्वोच्चमा रिट दायर गरेका थिए। उनी अहिले जगन्नाथदेवलमा थुनामा छन् । उनले प्रधानमन्त्री तथा मन्त्रिपरिषद्को कार्यालय, गृह मन्त्रालय, कारागार व्यवस्थापन विभाग कालिकास्थान, जिल्ला प्रशासन कार्यालय काठमाडौं र कारागार कार्यालय जगन्नाथदेवललाई विपक्षी बनाइ मुद्धा दायर गरेका हुन्।"
महिलालाई बेहोस पारेर भारतमा बिक्री,"पोखरा : पोखरामा काममा लगाइदिने बहानामा महिलालाई बेहोस पारी भारतमा पुर्याएर बिक्री गरेको पाइएको छ। नेपाल प्रहरीको मानव बेचबिखन अनुसन्धान ब्यूरोका अनुसार यसरी महिलालाई बिक्री गरेको आरोपमा प्रहरीले नुवाकोटको बालकुमारीका अनिशा भन्ने फूलमाया तामाङलाई पक्राउ गरेको छ। उनले पोखरामा घरायसी काममा राम्रो कमाइ हुन्छ भनी प्रलोभनमा पारी भारत पुर्याएर बेचेको ब्यूरोका प्रहरी उपरीक्षक राजेन्द्रप्रसाद धमलाले जानकारी दिनुभयो। सुरुमा उनले चाउमिनमा बेहोस हुने औषधि मिसाएर बेहोस पारी लगेका र होस खुल्न लाग्दा पुनः कोकमा औषधि मिसाएर बेहोस बनाउँदै भारत पुर्याएको पीडितको बयान छ। उनले पीडितका दिदीबहिनीलाई नै यसरी पुर्याएको पनि खुल्न आएको छ। उनीहरुलाई छट्टाछुट्टै कोठीमा पुर्याएर बिक्री गरेको ब्यूरोको दाबी छ। भारतको कोठी सञ्चालकले उनलाई तीन लाखमा किनेको भनी यौन कार्यमा लगाएका पीडितको जाहेरीमा उल्लेख छ। उनीहरुलाई भारतको मुम्बई, कोलकाता, बिहारलगायत विभिन्न क्षेत्रमा पुर्याएर वेश्यावृत्तिमा लगाएको पाइएको छ। एक दिन बजारमा खाजा लिन पठाएको मौका पारेर उनी त्यहाँबाट भाग्न सफल भएको अवस्थामा भारतीय प्रहरीले सुरक्षितको सहायतामा त्यहाँबाट नेपाली राजदूतावास तथा विश्व सेवा संस्थाको सहयोगमा गत असोजमा नेपाल फर्कन सफल भएको पीडितको भनाइ छ। पीडितको जाहेरीका आधारमा खोजी गर्दा काठमाडौँको बूढानीलकण्ठ नगरपालिका१० कपनबाट तामाङ पक्राउ परेको प्रहरीले जनाएको छ। उनीमाथि मानव बेचबिखन तथा ओसारपसार नियन्त्रण ऐन २०६४ बमोजिम मुद्दा अघि बढाइएको प्रहरी उपरीक्षक धमलाले जानकारी दिए। रासस"
आउनै छाडे खोया हाँस,"काठमाडौं : सर्वोच्च शिखर सगरमाथा नाघेर आउने खोया हाँस काठमाडौं उपत्यकामा देखिन छाडेका छन्। अंग्रेजीमा बार हेडेड गुस भनिने यी चरा केही वर्षअघिसम्म कीर्तिपुरस्थित टौदहमा देखिन्थे। मानवीय क्रियाकलाप र अनुकूल वातावरण नभएका कारण आउनै छाडेका हुन सक्ने पन्छी संरक्षण संघकी कार्यकारी अधिकृत इशाना थापा बताउँछिन्। थापाका अनुसार यी चरा मंगोलिया, चीन तथा मध्य एसियाबाट नेपाल आउने गर्छन्। उपत्यकाको टौदहमा केही दिन बस्थे। तर, केही वर्ष भयो देखिएका छैनन्, थापा भन्छिन्, बाटो बिराएको अथवा अनुकूल वातावरण नभएर नआएको हुन सक्छ। यस विषयमा अध्ययन भने नभएको थापा बताउँछिन्। विज्ञका अनुसार यो हाँस सगरमाथा नाघेर आउने अचम्मको प्रजातिको पन्छी हो। यिनीहरूको शरीर उचाइमा उड्न सक्ने क्षमता ग्रहण गर्न सक्ने हुने जनाइएको छ। यसबारे भारतले अनुसन्धान गरेको थियो। यी चराको शरीरमा ट्याग लगाइएको थियो। सगरमाथाभन्दा माथिबाट उडेर आउने तथ्य उक्त ट्यागले प्रमाणित गरेको थापा सुनाउँछिन्। चितवन आसपास र रारा तालमा भने अझै आउने गरेको उनी सुनाउँछिन्। चराहरू मौसमअनुसार नियमित आउनेजाने गर्छन्। विशेषगरी जाडो छल्न नेपालमा आउने गरेको उनी बताउँछिन्। तर, हिजोआज कृषिमा परिवर्तन, वासस्थानमा प्रभावका कारण नियमित प्रक्रिया बदलिएको उनको ठहर छ। मान्छेहरूले चराले नखाने बाली लगाउन थाले। तालतलैया भए पनि उचित आहाराको अभाव छ, उनी भन्छिन्। चराहरू केही समयका लागि आउने र फर्किने गर्छन्। नेपालका तालहरू प्रयोग गर्छन्। र, भारततिर पनि जान्छन्। जलवायु परिवर्तनका कारण मौसमी फलमा ह्रास आएको छ। त्यसले चराको नियमित प्रक्रियामा प्रत्यक्ष प्रभाव पारेको छ। चरा आउने क्रम उचित समयभन्दा अगावै देखिन्छ, उनी भन्छिन्, या त धेरै समय बसिरहने पनि हुन्छन्। तर, एकदुइटा बाटो बिराएर आएको हुन सक्ने उनको भनाइ छ। तर, ठूलो संख्यामा नियमित आउने चराको प्याटर्नमा भने परिवर्तन आएको छ। माथिल्लो भेगमा २०२५ हजार कर्याङकुरुङ एकै पटक आउने गर्थे। यो चरा ठाउँठाउँमा बस्दै बाली खाँदै उड्थ्यो। तर, हिमालतिर गहुँ, जौको सट्टा स्याउ खेती लगाउन थालेपछि त्यता कमै मात्र आउजाउ गर्ने गरेको जनाइएको छ। विज्ञका अनुसार चरा आएर बस्ने ठाउँ हुनुपर्छ। कतैबाट बाधा हुनुहुँदैन। वरिपरि चारो हुनुपर्छ। खोलानाला, तालतलैया मात्र राखेर पुग्दैन। खेतीमा आएको परिवर्तनले पनि चराहरूलाई समस्या परेको छ। विषादी प्रयोगले चराहरू मरिरहेका छन्। प्राकृतिक रूपमा परागसेचन (पोलिनेटर) गर्ने र किरा फट्यांग्रा खाइदिन्थ्यो। तर, चरा नहुँदा विषादी झनै धेरै प्रयोग हुन थाल्यो। तालतलैयामा माछा कम भए। थापाका अनुसार दुईचार वर्षअघि काठमाडौं उपत्यकामा ५ सय प्रजातिका चरा पाइन्थे। तर, हाल आधा मात्रै देखिन्छन्। शिवपुरी, फुलचोकी क्षेत्रसम्म हेर्दा करिब साढे २ सय प्रजाति मात्र भेटन सकिन्छ। मानवीय अतिक्रमण र वातावरणमा परेको प्रभावले चराहरूमा असर गरिरहेको वन तथा वातावरण विभागका प्रवक्ता वेदकुमार ढकाल बताउँछन्। मुख्यतः ठूला प्रकृतिका चरालाई असर गरेको प्रवक्ता ढकालको भनाइ छ। वेटल्यान्डमा आश्रित चरा धेरै प्रभावित बनेका छन्, ढकाल भन्छन्, चिल, गिद्धहरूलाई धेरै अप्ठ्यारो परेको छ। कुनै जंगलमा गिद्ध देखियो भने त्यस जंगललाई स्वथ्य इकोसिस्टम भएको जंगल मानिन्छ। ढकालका अनुसार किरा मार्न विषादी छर्ने गरेकाले समस्या बढेको छ। बस्ती बढेकाले चराहरूको बासस्थान खुम्चिएको छ। चितवन राष्ट्रिय निकुन्जमा पनि यस्तो समस्या देखिएको उनी सुनाउँछन्। चराहरू उड्न सक्ने भएकाले इकोसिस्टम ठीक नभए तुरुन्त प्रतिक्रिया दिन्छन्, उनी भन्छन्, अरूबाट प्रतिक्रिया पाउन समय लाग्छ। तर, चराहरूले आफूलाई अनुकूल नभए तुरुन्तै जनाउँछन्। संघमा कार्यरत अर्का अनुसन्धानकर्ता विमल थापा पर्यावरणमा समस्या परेकाले उनीहरूको उपस्थितिमा तलमाथि भएको छ। चराहरू उत्तरदेखि दक्षिण र दक्षिणबाट उत्तर जान्छन्। जाडो छल्न आउँछन्, थापा भन्छन्, तर, पछिल्लो समय विभिन्न कारणले बसाईसराइ कहिले छिटो, कहिले ढिलो, कहिले आउँदै नआउने भएको छ। चराहरू धेरै कम भइसकेका छन्। पर्यावरण स्वथ्य राख्न चराले भूमिका निर्वाह गरेका हुन्छन्। यी पर्यावरणका अभिन्न अंग हुन्। भएका चराहरूलाई जोगाउने काम अनिवार्य देखिन्छ। गिद्ध सिनो खाने चराका रूपमा चिनिन्छन्। गिद्ध भएका जंगललाई पर्यावरणीय हिसाबले राम्रो मानिन्छ। गिद्धले आधा घण्टामै सिनो खान्छ। त्यसैले किटाणु फैलिँदैनन्। कुकुरले तीनचार दिन लगाएर खाने भएकाले त्यसले किटाणु फैलिएको हुन्छ। चराहरूमा परेको असरले कालान्तारमा भयानक परिणाम निम्त्याउन सक्ने उनको भनाइ छ। चराका विषयमा बेलैमा सचेत हुन आवश्यक रहेको थापा बताउँछिन्। चरा नहुँदा चराभन्दा पनि मान्छेलाई धेरै असर गर्छ भन्ने बुझ्न आवश्यक रहेको उनको भनाइ छ।"
नागरिकता बनाउन आएका व्यक्तिको बेहोस भएर कार्यालयमै मृत्यु,सोलुखुम्बु : जिल्ला प्रशासन कार्यालय सोलुखुम्बुमा सेवा लिन आएका एक सेवाग्राहीको ज्यान गएको छ । ज्यान जानेमा सोलुदुधकुण्ड नगरपालिका ८ केरुङका ६६ वर्षीय फुर्वा शेर्पा रहेको जिल्ला प्रहरी कार्यालय सोलुखुम्बुले जनाएको छ । सहायक प्रमुख जिल्ला अधिकारी लक्ष्मी भट्टराईका अनुसार बुधबार प्रशासनमा नागरिकताका बनाउन पुगेका शेर्पा प्रशासनमै बेहोस भएर ढलेका थिए । उनलाई तत्काल उद्दार गरी जिल्ला अस्पताल फाप्लु पुर्याउने वित्तिकै चिकित्सकले मृत घोषणा गरेका थिए । शेर्पा नसालगायत विभिन्न समस्याका कारण केहि समयदेखि फाप्लु अस्पताल भर्ना भएर उपचार गराइरहेको खुल्न आएको छ । तर आज आफन्तले अस्पतालको अनुमतिविना नागरिकता बनाउन भन्दै जिल्ला प्रशासन पु्र्याएको अस्पतालका सूचना अधिकारी विजयप्रकाश ठाकुरले जानकारी दिए । उनका अनुसार मृतक शेर्पामा खुट्टा टेक्न नसक्ने लगायत अन्य समस्या देखिएको थियो । मृतकको शव अहिले जिल्ला अस्पतालको शव गृहमा राखिएको अस्पतालले जनाएको छ । करिब २७२८ वर्षदेखि परिवारसँग सम्पर्कमा नरहेका शेर्पाले हालसम्म नेपाली नागरिकता नलिएको वडा कार्यालयले जनाएको छ ।
चिसो बढेसँगै महोत्तरीका विद्यालय बन्द,"महोत्तरी : लगातार बाक्लो हुस्सुसँगै चिसो बढ्दै गएपछि महोत्तरीमा धमाधम विद्यालय बन्द गर्न थालिएका छन्। जाडो बढेपछि स्थानीय तहले केही दिनका लागि विद्यालय बन्द गर्ने सूचना जारी गरेका हुन्। सोनमा गाउँपालिकाले सोमबार सूचना जारी गरेर एक साता विद्यालय बन्द गराएको छ। त्यसैगरी मटिहानी नगरपालिकाले मङ्गलबार सूचना जारी गरी आजदेखि विद्यालय बन्द रहने जनाएको छ। आधारभूत तहका विद्यालयमा बालबालिकाको स्वास्थ्यलाई ख्याल गर्दै केही दिन विद्यालय बन्द गर्ने निधो गरिएको स्थानीय तहले जनाएका छन्। मौसममा सुधार आए पठनपाठन सञ्चालन गरिने सोनमा गाउँपालिकाका अध्यक्ष राजकुमार यादव बताए। मटिहानीका उपप्रमुख शिबोदेवी साहले बालबालिकालाई चिसोबाट बचाउन केही दिन विद्यालय बन्द गरिएको र मौसममा सुधार आउनासाथ पठनपाठन सञ्चालन हुने बताए। बाक्लो हुस्सु लागेपछि जाडो निकै बढेको छ। बर्दिवास, भङ्थगाहा, औरही र गौशाला नगर क्षेत्रका अधिकांश ठाउँमा भने मङ्गलबार घाम लागेको थियो। मध्य र दक्षिणवर्ती भेगमा भने बाक्लो हुस्सु लागेको छ। सम्सी, एकडारा, महोत्तरी र पिपरा गाउँपालिका तथा मनराशिशवा, जलेश्वर, रामगोपालपुर, बलवा, लोहारपट्टी र जलेश्वर नगरपालिकाका विद्यालयमा विद्यार्थीको उपस्थिति घट्दै गएको छ। चिसोले कठ्याङ्ग्रिएर दुई जनाको मृत्यु पश्चिमी वायुको प्रभाव : हिमपात र वर्षा हुने, सचेत रहन मौसमविद्को आग्रह"
"दैलेखमा जीप दुर्घटना, एकको मृत्यु, आठजना घाइते",दैलेख : दैलेखमा बोलेरो जीप दुर्घटना हुँदा एकजनाको मृत्यु भएको छ । दैलेखको भगवतीमाई गाउँपालिकाको केन्द्र बेस्तडा बजारबाट दैलेख सदरमुकामतर्फ आउँदै गरेको लु २ च ४८२९ नम्बरको जीप कट्टी खोलानजिकै मोडमा दुर्घटनामा परेको हो । दुर्घटनामा जीप मालिक २९ वर्षीय कृष्ण रोकायाको घटनास्थलमै मृत्यु भएको जिल्ला प्रहरी कार्यालय दैलेखका डीएसपी भुवनेश्वर प्रसाद शाहले जानकारी दिए। जीप चालक समेत रहेका रोकाया भगवतीमाई गाउँपालिका६ चिपिन घरभइ हाल बेस्तडा बजारमा पसल गरी बस्ने गरेको डीएसपी शाहले बताए । डीएसपी शाहका अनुसार दुर्घटनामा आठजना घाइते भएका छन् । घाइतेमध्ये तीनजनालाई थप उपचारका लागि कर्णाली प्रदेश अस्पताल सुर्खेततर्फ पठाइएको छ। जीपमा चालकसहित १० जना सवार थिए । प्रहरीको प्रारम्भिक अनुसन्धानले जीप अनियन्त्रित भइ दुर्घटना भएको देखाएको छ । जीप दुर्घटनाबारे थप अनुसन्धान थालेको प्रहरीले जनाएको छ।
