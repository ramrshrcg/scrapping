शीर्षक,विवरण
आयातको विकल्प आत्मनिर्भरता,"रूसले युक्रेनमाथि आक्रमण गर्नुलाई मानवीय हिसाबमै पनि नेपालको असहमति र विरोध दुवै रह्यो। कुनै पनि देशको सार्वभौम सत्ताको अतिक्रमणको पक्षधर नेपाल हुन सक्ने कुरै भएन। कुनै पनि देशका जनताको जिउज्यान नजाओस् र कसैलाई मर्का नपरोस् भन्ने सद्भाव र सहानुभूति छँदै छ। अर्काेतिर त्यो युद्धको सीधा असर नेपालीकै जीवनमा पनि परेको छ। नेपालको भान्छामा त्यसले असर पुर्याइसक्यो। भान्छाको साह्रै आधारभूत आवश्यकता भनेको नुनभुटुन हो। भुटुन अर्थात् घिउतेल। नुन नभए बरु अलिनो चल्ला तर भुटुन नभई त केही पनि पकाउनै सकिन्न। त्यही भुटुनका लागि पनि हामी परनिर्भर छौं। त्यसमाथि पनि हामीलाई आपूर्ति गरेको भनेको युक्रेनले पनि हो। धेरै नेपालीले खासै नाम पनि नसुनेको हुन सक्ने देश, खासै सरोकार पनि नराखेको देश युक्रेनबाट नेपालले दैनिक अत्यावश्यक हुने तोरीको तेल आयात गर्दै आएको छ। अझ रोचक त के भने धनियाँसमेत नेपालमा युक्रेनबाट आइरहेको हो। रूसयुक्रेनको तनावले आयात निर्यातको सन्तुलन खल्बलिएको छ। संसारै त्यसको प्रत्यक्ष असर भोगिरहेको छ। पेट्रोलियम पदार्थको भाउ अकासिएको त्यही युद्धले हो। पेट्रोलको भाउ बढ्दा यातायातका साधनको भाडा बढ्ने र ढुवानी लागत महँगो पर्नेलगायत चेन इफेक्ट पर्दा महँगी चौतर्फी चुलिएको हो। नेपालमा त तोरीको तेल मात्रै कहाँ हो र ? युक्रेनबाट आयात भइरहेका सामानहरूको सूची निकै लामो छ। रोचकै वस्तु मात्रै तोरीको तेल र धनियाँ (बिउ) हुन्। युक्रेनबाट नेपालले यति धेरै आयात गरेछ कि त्यसबाट उठेको राजस्वबाट अनुमान गर्न सकिन्छ। यो आवको अहिलेसम्म युक्रेनी आयातबाट संकलित राजस्व पौने तीन अर्बभन्दा बढी छ। त्यस्तै, सम्बन्धमा रूससँग पौने अर्बभन्दा बढीको हिसाब निस्किएको छ। मानिसका लागि उपभोग्य सामग्रीका अलावा कुकुर र बिरालोको खाना आयात भएको देखिन्छ। नेपालले युक्रेनमा १५ र रूसमा २१ प्रकारका सामान पठाएको छ। यी तथ्यांकले हामी कस्ता कुरामा कतिसम्म परनिर्भर छौं। हाम्रो निर्यात कतिसम्म निरीह अवस्थामा छ भन्ने देखाउँछ। एक त नेपाल सधैं शान्तिको पक्षमा छ। विश्वभर शान्ति छाउनुपर्छ भन्ने मान्यता यो देशले राख्छ। विश्वशान्तिको पैरवी नेपालले गर्छ। गर्नुपर्छ। अर्काे, तत्कालका लागि नेपालले अत्यावश्यक वस्तुहरू जुन ती देशबाट ल्याउँदै आएको थियो, त्यसको विकल्प खोज्नुको विकल्प छैन। यो तात्कालीक विकल्प मात्रै हो। पूर्ण साध्य होइन। साध्य त देशलाई आत्मनिर्भर बनाउनु हो। हो, कतिपय वस्तु त्यस्ता छन्, जुन रूसबाट नल्याई धर नहोला, जस्तो हवाईजहाज र हेलिकोप्टरका पार्टपुर्जा। तर तोरीको तेल, केराउ, धनियाँ, सूर्यमुखी, भटमास युक्रेनबाटै ल्याउनुपर्छ भन्ने छैन। प्रत्यक्ष नै रूसबाट भित्रिने सामानबाहेक पेट्रोलियम पदार्थ विश्वबजार हुँदै नेपाल आइपुग्छ। युरोपली मुलुकहरूले त रूसबाट पेट्रोलियम आयात कटौती गर्न नसकिरहेको अवस्था छ। नेपालले सक्ने कुरै भएन। नेपालले रूसबाट सीधा आयात गरिरहेको अवस्था पनि हैन। विकल्प चाहिँ प्रत्यक्ष आयातीत वस्तुमै खोज्नुपर्छ। एकाध महिनालाई पुग्ने स्टक अझै नेपाली बजारैमा भएका बेला राज्यले त्यो विकल्प पहिल्याउनुपर्छ। त्यो व्यवस्था मिलाउनुपर्छ। यी घटनाक्रम र आयातको यो अत्यासलाग्दो अवस्था, परनिर्भरताको हदबाट पाठ सिक्नुपर्छ। कि, मुलुकलाई कृषिजन्य थुप्रै वस्तुहरूमा आत्मनिर्भर नबनाई धरै छैन। कृषिमा व्यवसायीकरण, बाँझो जमि(नको सदुपयोग, कृषिमा यान्त्रिकीकरणलगायत केवल भाषण र नारामा मात्रै सीमित गर्यौं भने हाम्रो कृषिभूमि जस्तै हाम्रो अर्थतन्त्र पनि बाँझो पल्टिन समय धेरै लाग्दैन। मुलुक ओरालो लाग्न सक्छ भन्ने हेक्का राख्नुपर्छ। यस्ता उदाहरणबाट पनि चेतेनौं भने कहिले चेत्ने ?"
वनबाट धन,"वनजंगल बढाउनु र बढ्नु त्यसै पनि फाइदाजनक हो। वातावरणलाई यसले असल योगदान पुर्याउँछ। वन बढ्यो भने भूक्षय रोकिन्छ। वातावरण स्वच्छ र सफा हुन्छ। मानव जीवन धान्ने प्राणवायु अर्थात् अक्सिजनको मात्रा वृद्धि हुन्छ। वनजंगलका स्रोतहरूमा आश्रित थुप्रै उद्यमधन्दा पनि छन्। कृषि तथा पशुपालन व्यवसायसँग पनि यसको सोझो सम्बन्ध छ। नेपालले प्राकृतिक र ऐतिहासिक सम्पदामा जति गर्व गर्छ, आफैंले गरेको विकासका क्षेत्रमा गर्व गर्न लायक यहाँको वनजंगल हो। नेपालको वन संरक्षण र वृद्धिमा अपनाइएको सामुदायिक वनको व्यवस्थापन विश्वमा पेस गर्न लायक नमुना हो। झन् त्यसमाथि वनजंगलको वृद्धिबाट नेपाल देशले नगदै पनि आम्दानी गर्दै आएको छ। त्यो भनेको कार्बन व्यापार हो। वनजंगलका रुखपातले सोसेर कार्बन सञ्चित गरिदिएबापत यो देशले पैसा पाउँछ, अन्तर्राष्ट्रिय संस्थाबाट। अब सन् २०२४ सम्म ४५ अर्ब रुपैयाँ कार्बन सञ्चित गरेबापत आम्दानी गर्ने यो देशको लक्ष्य छ। लक्ष्यअनुसार काम भए त्यो असम्भव छैन। विश्व तापमानको वृद्धि र हरितगृह ग्यास उत्सर्जन कम गर्न विश्वमा कार्बन सञ्चितिको अवधारणालाई अघि सारिएको छ। कार्बन सञ्चिति गर्ने एउटै प्राकृतिक माध्यम रुख, बिरुवा र वनस्पतिहरू हुन्। तिनको हेरचाह र संरक्षणमा नेपालले भूमिका खेल्दा कार्बन सञ्चितिमा योगदान पुगेको छ। त्यसबापत विश्व बैंकले नेपाललाई प्रतिटन कार्बन ५ डलर रुपैयाँ उपलब्ध गराउँछ। यस्तो सम्झौता नेपालले सन् २०२१ फेबु्रअरी २४ मा गरेको छ। २०१८ देखि २०२४ सम्म सञ्चित कार्बनको भुक्तानी विश्व बैंकले गर्ने सम्झौता हो। विश्व तापमान वृद्धिको सोझो असर परेको मुलुकमध्ये एक हो, नेपाल। यो देशका हिमालहरूमा हिउँ पग्लिने क्रम बढेको छ। हिमाल, पहाड र तराईमा तापक्रम वृद्धि भएको छ। तराईमा ४० डिग्री वा सोभन्दा बढी तापक्रम पुग्न थालिसक्यो। पहाडमा ३० डिग्री उकालो लागिरहेको छ। विश्व तापमान वृद्धि निरन्तर प्रक्रिया हो। तर, जसरी द्रुत गतिमा बढिरहेको छ, त्यसको मुख्य कारण कार्बन उत्सर्जन हो। ठूल्ठूला कलकारखाना खोल्ने, धेरै गाडी गुडाउने देशहरूकै कारण यस्तो भइरहेको छ। नेपालजस्ता गरिब देशहरू, अफ्रिकी मुलुकहरू त्यसको मारमा छन्। दुःखबीचकै सुख के भने नेपालले कार्बन सञ्चिति गरिदिएर पृथ्वीको कल्याण गरिरहेको छ। देशको कुल क्षेत्रफलमध्ये ४५ प्रतिशत वन क्षेत्र पुर्याउने नेपालको लक्ष्य छ। त्यो लक्ष्य पूरा हुँदा नेपालले ४५ अर्ब रुपैयाँ प्राप्त गर्नेछ। १८ देखि २१ सालसम्मको कार्यप्रगति प्रतिवेदन बुझाएर नेपालले पहिलो किस्ता बुझ्ने प्रयास गरिरहेको छ। सँगै बढीभन्दा बढी रुखबिरुवा वृद्धि गर्ने, भूक्षय रोक्ने, वन विनास रोक्नेलगायत कार्यक्रम पनि गरिरहेको छ। नेपाल ठूला पूर्वाधार निर्माणमा पनि उत्तिकै अघि बढिरहेको छ। त्यसको नकारात्मक असर भनेको वन विनास हुनु पनि हो। जस्तो विमानस्थल निर्माण, द्रुतमार्ग निर्माण, राजमार्गहरूको विस्तार आदि। निजी क्षेत्रबाट पनि उद्योगधन्दा र कलकारखाना खोल्दा रुखबिरुवा काटिने गरेका छन्। यस्तो पूर्वाधार र उद्योगधन्दा निर्माण गर्दा काटिने रुखको सट्टा काटिएभन्दा धेरै अन्त रोप्नुपर्ने प्रावधान हुन्छ। तर, त्यसको निगरानी भएको पाइन्न। अर्को कुरा, बिरुवा रोप्नु मात्रै ठूलो कुरा होइन, संरक्षण गरेर हुर्काउनु महत्त्वपूर्ण हो। नयाँनयाँ रुखबिरुवा रोपेर हुर्काउनुको अर्को फाइदा के भने नयाँ रुख हुर्कंदा नै धेरै कार्बन सोसिन्छ। तसर्थ, पूर्वाधारको गतिसँगै वातावरण संरक्षण, रुखबिरुवा वृद्धिको गतिलाई पनि उत्तिकै द्रुत पारियो भने कार्बन सञ्चितिको लक्ष्य भेट्न मद्दत पुग्छ। पुराना रुखले त त्यति कार्बन सोस्दैन। बरु कार्बन उत्सर्जनको कारण बन्न सक्छ। नयाँ बिरुवा रोप्ने र हुर्काउँदै आफ्नै वातावरण सुन्दर र स्वच्छ बनाउने हो। त्यसमाथि कार्बन सञ्चितिको पैसा कमाइ पनि हुने हुँदा दुवै हातमा लड्डु हुने यस्तो काइदाको लक्ष्य भेट्न किन कुनै कसर बाँकी राख्नु ?"
सम्पदामा मनोमानी,"काठमाडौं : काठमाडौंको बसन्तपुरस्थित नौतले मन्दिर क्षेत्रमा काठमाडौं महानगरपालिकाले कंक्रिटको संरचना निर्माण गरेको छ। जुन प्राचीन स्मारक संरक्षण ऐन र विश्व सम्पदा क्षेत्रको मूल्य मान्यताविपरीत छ। नेपालको राष्ट्रिय झण्डा राख्ने भन्दै महानगरले शनिबार राति पक्की संरचना निर्माण गरेको हो। निर्माणका विषयमा सम्पदाविद्, पुरातत्व विभाग र अभियन्ताहरूले विरोध जनाएका छन्। ८ वटा झण्डा राख्न झण्डाको जग स्वरूप संरचना निर्माण गरिएको महानगरपालिकाको भौतिक निर्माण विभाग प्रमुख रामबहादुर थापाले बताए। जहाँजहाँ सम्पदा र ऐतिहासिक संरचना छ। महानगरलाई त्यहीँत्यहीँ संरचना निर्माण गर्न हतारो हुन्छ। महानगरको यो काम रोक्न सोमबार पुरातत्व विभागले पत्र लेखेको छ। पुरातत्व अधिकृत देवेन्द्र भट्टराईका अनुसार हनुमानढोका दरबार संरक्षित स्मारक क्षेत्रभित्र बनाएका पक्की संरचना हटाउन पत्र काटेको हो। पत्रमा भनिएको छ, ३५ फिट अग्लो ८ वटा झण्डा राख्नको लागि बनाइएको संरचना पुरातत्व विभागसँग समन्वय नगरी बनाइएको छ। काठमाडौं उपत्यका विश्व सम्पदा स्थललाई खतराको सूचीमा राख्न वल्र्ड हेरिटेज कमिटीबाट पटकपटक प्रस्ताव भइरहेको र सरकारले अस्वीकार गर्दै आएको अवस्था हो। विश्व सम्पदा स्थलको संरक्षण एवं व्यवस्थापनविपरीत हुने गरी बनाइएका संरचना तत्कालै हटाउनु। त्यस्तै, सम्पदा अभियन्ता गणपतिलाल श्रेष्ठले पुरातत्वले रोक्दारोक्दै महानगरले ऐतिहासिक डबली बनाउन लागेकोमा आक्रोस व्यक्त गरे। उनी भन्छन्, राष्ट्रिय झण्डाको गरिमा कायम हुने गरी सबैको सल्लाह लिएर महानगरले संरचना निर्माण गर्न जरुरी छ। अर्का अभियन्ता आलोकसिद्धी तुलाधर भन्छन्, यो महानगरका मेयरको गलत काम हो। जहाँजहाँ सम्पदा र ऐतिहासिक संरचना छ। महानगरलाई त्यहीँत्यहीँ संरचना निर्माण गर्न हतारो पर्छ। महानगर त सम्पदामैत्री पो हुनुपर्छ। झण्डा राख्न पुरातत्वसँग पटकपटक निवेदन पठाए थापा बताउँछन्। जता पनि सम्पदा भनेर कराएर हुन्छ। हामीले ३ महिनादेखि पुरातत्वको जवाफ मागेका छौं। खै त स्वीकृति दिएको ?, उनी भन्छन्, बनाउनुभन्दा १५ दिनअघि पनि बोर्ड टाँसेका छौं। झण्डा राख्दा झन् देशको सान बढ्छ। यहाँ झण्डा राख्न हुन्न भनेर कुन कानुनले भन्छ ? हामीले राम्रो काम गरे पनि विरोध मात्रै गर्ने ? कंक्रिट भर्न बनाइएको जाली आइतबार स्थानीयवासी र अभियन्ताले भत्काएका छन्। तुलाधरका अनुसार बनाउनै नदिने बताए। त्यस्तै, पुरातत्व विभागका प्रवक्ता रामबहादुर कुँवरका अनुसार पुरातात्विक स्थलमा अनुमति नलिई संरचना निर्माण गरेकाले रोक्ने र हटाउने आदेश दिइएको हो। प्राचीन स्मारक संरक्षण ऐन, २०१३ र युनेस्को गाइडलाइनले सम्पदा क्षेत्रमा नयाँ संरचना बनाउन निषेध गरेको छ। बनाएमा युनेस्कोले विश्व सम्पदा सूचीबाटै हटाउन सक्ने दाबी सम्पदाविद्ले गरेका छन्।"
शिक्षा मन्त्रालयमा सूचना पाउनै सकस,"काठमाडौं : नेपालको संविधानको धारा २७ मा लेखिएको छ, प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। त्यसमुताबिक कानुन तयार भइसकेको त छैन, तैपनि सूचनाको हकसम्बन्धी ऐन, २०६४ ले सूचना नदिने सार्वजनिक निकायका अधिकारीलाई सजायको भागिदार बनाएको छ। संविधानऐनले दिएको अधिकार र नियम पालना गर्दै मैले फागुन १ गते शिक्षा, विज्ञान तथा प्रविधि मन्त्रालयमा केही सूचना माग गरेँ। निवेदन दर्ता भयो। तर, सूचना दिन आनाकानी गर्दै एक महिनासम्म फनफनी घुुमाइयो। अध्ययन तथा समाचार प्रयोजनका लागि माग गरिएको सूचना ऐनले तोकेको मितिमा त उपलब्ध भएन नै, दिने आश्वासन देखाउन सूचना अधिकारीले पनि छाडेनन्। मैले सूचना तयार पारेको छु। तर, सचिवज्यूले तोक लगाउनुभएको छैन, सूचना अधिकारी धनबहादुर श्रेष्ठ बीचबीचमा भन्दै रहे, तोक नलगाई दिन मिल्दैन। कानुनले सूचना दिने पर्याप्त अधिकार सूचना अधिकारीलाई नै दिएको छ। उनले कसैको तोक कुर्नुु पर्दैन। बरु उनले १५ दिनभित्र नदिए उपल्लो निकायमा माग गर्ने प्रावधान छ। मैले ताकेता गरिरहेँ। सचिव बिदामा बाहिर गएको जानकारी दिँदै कुर्न भनियो। समय गुज्रिइसकेको भएपनि मैले धैर्य गरेँ। जब म मन्त्रालयमा सूचना लिन छिर्थें, अन्य विभागका कर्मचारीहरू सुनाउँथे, तपाईंको आरटीआईले मन्त्रालयमै हल्लीखल्ली भएको छ। मैले मागेका सूचना केही तथ्यतथ्यांक थिए। ती मेरो एक खोजसमाचारका पूर्णताका लागि अत्यावश्यक थिए। शिक्षा क्षेत्रमा भइरहेको गतिलै अनियमितता उजागर गर्न म लागेको थिएँ। जसको माखेसाङ्लो मन्त्रालय र त्यसका उच्च अधिकारीसम्म जोडिएको थियो। सरकारी मिलिभगतमा भइरहेको निजी क्षेत्रको ठूलै गडबडी यसमा जोडिएको थियो। तपाईंलाई शिक्षा मन्त्रालयबाट यस विषयमा सहज सूचना मिल्न हम्मे नै छ, त्यहींका एक अधिकारीले सुरुमै भनेका थिए, किनभने, यो विषयको आन्द्रो धेरैतिर जोडिएको छ। भयो त्यस्तै। मागेका सूचनामा भने अनियमितताका प्रसंग छैनन्। सहज उपलब्ध हुने तथ्यतथ्यांक छन्। तर, सम्भवतः मन्त्रालयका अधिकारी यसकारण झस्किए, जुन विषय मिडियामा नउठोस् भन्ने उनीहरूको चाहना छ। संविधानऐनले दिएको अधिकार र नियम पालना गर्दै मैले फागुन १ गते शिक्षा, विज्ञान तथा प्रविधि मन्त्रालयमा केही सूचना माग गरेँ। निवेदन दर्ता भयो। तर, सूचना दिन आनाकानी गर्दै एक महिनासम्म फनफनी घुुमाइयो। टार्नुको हद सुरुमा म माघ अन्तिम साता सूचना खोज्दै मन्त्रालय पुगेँ। उच्च शिक्षा शाखाका अधिकारीले फागुन पहिलो साता आए अद्यावधिक सूचना पाउन सहज हुने जानकारी दिए। फागुन १ गते सूचना माग फारम भरी सूचना अधिकारी श्रेष्ठलाई दिएँ। उनले ३४ दिन आफू बिदामा बस्ने बताए। बिदापछि मन्त्रालय आउनासाथ तत्काल सूचना संकल गरी बोलाउने भने। प्रक्रियाअनुसार सूचना आउला भनेरै केही दिन बित्यो। एक साता बित्दा पनि कुनै खबर आएन। म हरेक दिन फोन गर्ने र मन्त्रालय जाने क्रम चलिरह्यो। केही दिनपछि श्रेष्ठले आफूले सूचना तयार पारेको र यसका लागि सचिव यादव कोइरालाले तोक लाएपछि मात्र दिन मिल्ने बताए। हरेक दिन मन्त्रालय जाँदा फाइल सचिवकहाँ गएको, उनले तोक नलगाएको भन्दै एउटै कुरा चलिरह्यो। सचिवलाई भेट्न खोज्दा कर्मचारीले सचिव व्यस्त रहेको बताइरहे। न त सचिवले फोन नै उठाए। पटकपटक जाँदा पनि सचिवलाई भेट्न सकिएन। उनी उपत्यका बाहिर गएको र ३४ दिन नआउने कर्मचारीले बताए। सार्वजनिक निकायको प्रमुख वा सूचना अधिकारीले मनासिव कारण बिना सूचना नदिएको वा दिन इन्कार गरेको, आंशिक रूपमा वा गलत सूचना दिएको वा सूचना नष्ट गरेको देखिएमा आयोगले त्यस्तो प्रमुख वा सूचना अधिकारीलाई एक हजारदेखि पच्चीस हजार रुपैयाँसम्म जरिवाना गरी त्यस्तो प्रमुख वा सूचना अधिकारी विभागीय कारबाही हुने पदमा रहेको भए निजलाई विभागीय सजायका लागि सम्बन्धित निकायमा लेखी पठाउन सक्नेछ। सचिव कोइरालालाई पटकपटक फोन गरेँ, तर उठेन। सूचना उपलब्ध हुने अवस्था नभएपछि मन्त्रीलाई फोन गरेँ। त्यस दिन मन्त्री देवेन्द्र पौडेल धादिङ गएको जानकारी मन्त्रालयले दिएको थियो। बरु मन्त्री पौडेलले केही समयमै कल ब्याक गरे। मन्त्रीलाई मैले सूचना नपाएको विषयमा जानकारी गराएँ। सूचना दिन मिल्ने व्यक्ति बताइदिन आग्रह गरेँ। उनले आफू उपत्यकाबाहिर भएको जानकारी गराउँदै मन्त्रालयका प्रवक्ता दीपक शर्मालाई भेट्न सुझाए। प्रवक्ता शर्मालाई मन्त्रीको कुरा सुनाएँ। सचिवले तोक नलगाएसम्म आफूले दिन नमिल्ने उनले पनि बताए। सचिवका पीए कृतन बराललाई तोक लगाउने फाइलको विषयमा सोध्दा फिर्ता गएको जानकारी दिए। उनले सचिवले उक्त सूचना दिन आवश्यक नभएको भन्दै फाइल फिर्ता पठाएको सुनाए। किन फिर्ता भन्ने प्रश्नमा उनले झर्किंदै भने, कुन सूचना हो, तपाईंको ? सचिवज्यूले नेटमा खोज्न लगाउनु, दिनु पर्दैन भन्दै माथि फाइल फिर्ता पठाइदिनुभयो। अन्नपूर्णकर्मी तारा चापागाईंले समाचार लेखन तथा अध्ययन प्रयोजनका लागि सूचना माग गर्दै शिक्षा मन्त्रालयमा दिएको निवेदन। फाइल फिर्ता गएको भन्ने थाहा पाएपछि म पुनः सूचना अधिकारी समक्ष गएर बुझेँ। उनले सबै कुरा भन्न नमिल्ने बताए। सचिवको तोक नभएसम्म दिन नमिल्ने भन्दै पहिलेकै कुरा दोहोर्याए। सोमबार मन्त्रालयको बैठकमा व्यस्त रहेका मन्त्रीलाई बैठक सकेर बाहिरिँदै गर्दा परिचय दिँदै थोरै समय मागेँ। उनले सहजै हुन्छ, आउनुस् भने। मलाई चाहिएको सूचनाको विषयवस्तुबारे राखेको प्रश्न वा जिज्ञासामा उनले खुलेर जवाफ दिए। तर, आफूले एक महिना अघिबाट मागेको तथ्यतथ्यांक लिन भने उनले सचिव र प्रवक्तालाई कुरा राख्ने बताए। तपाईंले भनिदिनु न भनी अनुरोध गर्दा मन्त्रीले आफैं कुरा गर्नु न भने। त्यसपछि फेरि सचिव खोजेँ। मन्त्रालयभित्रै भेटिएका उनले एक मिनेट पनि कुरा सुन्न चाहेनन्। हिँड्दाहिँडदै मैले उनीसँग यस विषयमा कुरा गरेँ। सूचना माग गरेको र लामो समयसम्म नपाएको गुनासो गरेँ। कुनै जानकारी नभएजस्तै गरी उनले भने, कुन सूचना हो, म हेरौंला। यसमा कानुनी बाटो पूरा त भएको छैन, तर झन्झट कति छ भन्ने यो फेहरिस्तले देखाइसकेको छ। सूचना नदिएमा सजाय र क्षतिपूर्तिको व्यवस्थासूचनाको हकसम्बन्धी ऐन २०६४ ले सजाय तथा क्षतिपूर्तिसम्बन्धी व्यवस्था पनि गरेको छ। सजाय : ऐनअनुसार सूचना प्राप्त गर्ने कार्यविधि :"
अर्थतन्त्र ओरालो लाग्यो,"काठमाडौं : अर्थतन्त्र ओरालो लागेको भन्दै प्रमुख प्रतिपक्ष दल नेकपा एमालेले चिन्ता प्रकट गरेको छ। शेरबहादुर देउवा नेतृत्वको सरकार बनेपछि मुलुकको अर्थतन्त्र टाट पल्टिन लागेको एमालेको ठहर छ। एमाले उद्योग, वाणिज्य तथा आपूर्ति विभागले व्यवसायीसँग छलफल चलाएर खबरदारी गरेको हो। सरकारले अर्थतन्त्र निराशाजनक र डरलाग्दो अवस्थामा पुर्याएको एमाले अध्यक्ष केपी शर्मा ओलीले बताए। यो सरकार र मन्त्रीहरू ब्ल्याकमेलरका रूपमा काम गरिरहेको ओलीले बताए। सरकार, मन्त्री नै ब्ल्याकमेलरका रूपमा पैसा माग्ने, दिएन भने तिमीलाई यस्तो गरिदिन्छु, उस्तो गरिदिन्छु भनेर थर्काएर, ताला लगाएर, छापा मारेर, उद्योगीलाई तर्साएर जे भन्यो त्यो गराउन सकिन्छ भनेर लागेको देखिन्छ, ओलीले छलफलमा भने। सत्तामा बसेर उद्योगी व्यवसायीलाई थर्काउने प्रवृत्ति घातक रहेको उनको भनाइ थियो। माओवादी केन्द्रतर्फ संकेत गर्दै ओलीले भने, हिजो राज्यसत्ताभन्दा बाहिर बसेर गरिन्थ्यो, आज त्यही कुरा सत्ताबाट गरिन्छ। यो अर्थतन्त्रका लागि गम्भीर र खतरानाक हो। अर्थतन्त्रका सबै सूचक नकारात्मक हुँदा पनि सरकार राम्रो छ भनेर हिँडिरहेको ओलीको भनाइ थियो। उहाँहरू देशको अर्थतन्त्र चुस्त, दुरुस्त छ भनाउन तल्लीन हुनुहुन्छ। जुन खालको धन्दा उहाँहरू गर्न खोज्दै हुनुहुन्छ, यो उपयुक्त होइन, ओलीले भने। उनले जनताको जीवनस्तर उकासेर आर्थिक समृद्धि हासिल गर्नु राजनीतिको महत्त्वपूर्ण पक्ष हुने बताए। को सरकारमा छ भन्ने विषयले भन्दा पनि अर्थतन्त्र कसरी चलेको छ भन्ने विषयले अर्थ राख्छ, अध्यक्ष ओलीले भने । अर्थतन्त्र एकपटक धराशायी भएपछि त्यसले भयावह परिणाम ल्याउने उनले बताए। रूस भ्रमणमा जाँदा १ हजारलाई १ रुपैयाँ मानेर चलाउनुपर्ने अवस्था आफैंले देखेको उनको भनाइ थियो। ओलीका अनुसार ८ महिनामा २० प्रतिशत मात्रै पुँजीगत खर्च भएको, समग्र खर्च ४० प्रतिशत हाराहारीमा रहेको, लक्ष्यअनुसार राजस्व नउठेको, राजस्व संकलन १० प्रतिशतभन्दा बढी जानुपर्नेमा कम उठेको उनले बताए। अध्यक्ष ओलीले गत वर्षभन्दा वैदेशिक सहायता प्रतिबद्धतामा कमी आएको बताए। गत वर्ष यस अवधिमा १ लाख ९१ हजार १ सय ५५ मिलियनबराबरको वैदेशिक सहायताको प्रतिबद्धता भएकामा १ लाख २६ हजार ५ सय ५ मिलियन (६६ प्रतिशत कम) प्रतिबद्धता आएको छ उनले भने। लगानीका लागि बैंकले ऋण दिन नसकेको बताउँदै बैंक आफैं असुरक्षित महसुस गरिरहेको टिप्पणी गरे। उनले ८९५ अर्ब आन्तरिक ऋण सरकारले लिइसकेकोे बताए। यो भनेको सबै कोणबाट उल्टोपाल्टो अवस्था हो, उनले भने। मुद्रास्फीति बढेर आफ्नो देशको मुद्राको अवमूल्यन हुनु राम्रो नभएको बताए। हामीले सरकार छाड्दा ४ प्रतिशत मुद्रास्फीति थियो अहिले दोब्बर पुगेको छ, उनले भने, विदेशी मुद्रा सञ्चिति १ हजार ३ सय ९९ अर्ब ३ करोड थियो। अहिले १ हजार १ सय ७३ अर्ब २ करोड मात्रै छ। सवा करोड बढी सञ्चितिमा घाटा आएको बताए। आफूले सरकार छाड्दा ११ महिनाको वस्तु र सेवा आयात धान्ने सञ्चिति रहेकामा अहिले ६ महिनामात्रै धान्ने अवस्थामा आइपुगेकाले भयावह अवस्था आइरहेको बताए। ओलीले आफ्नो पालामा विकासको गतिले फड्को मारेको दाबी गरे। राजनीतिक पार्टीमा एमाले पहिलो हो जसले सरकारमा गएपछि आर्थिक एजेन्डालाई प्रमुख बनायो, ओलीले भने, यी खास विषयमा चर्चा हुँदैन्थ्यो, यसलाई हामीले राष्ट्रिय विषय बनायौं। आफूले देशको विकास तीव्र बनाइरहेका अवस्थामा कोभिड आएर प्रभावित पारेको बताए। कोभिड प्रारम्भ हुनुभन्दा अघि हामी तीव्र विकास भइरहेको देशमध्ये पथ्र्यो, पूर्वप्रधानमन्त्री ओलीले भने, विश्व बैंकले हामीलाई दक्षिण एसियाको राइजिङ स्टार भनेको थियो। परमादेशबाट प्रधानमन्त्री बनेका शेरबहादुर देउवालाई अर्थतन्त्रको बारेमा कुनै चिन्ता नरहेको ओलीले आरोप लगाए। एमाले अध्यक्ष ओलीले बैंकिङ क्षेत्रबाट रेमिट्यान्स नआएको, हुन्डी र अनौपचारिक कारोबारमार्फत भित्रिरहेका बताए। विदेश जाने कामदार बढ्दासमेत रेमिट्यान्स घट्नुमा सरकार नै दोषी रहेको ओलीको दाबी छ। सरकारले जथाभावी आयात छुट दिएर व्यापार घाटा बढाएको बताए। अहिले देखिएको निर्यात पनि तेस्रो देशबाट ल्याएर अर्को देशमा पठाइएको हो, उनले भने, केही मात्रामा व्यापार भए पनि असली रूपमा व्यापार नभएको होइन। आफूले सरकार छोड्दा शोधनान्तर बचत १२३ अर्ब रहेकामा अहिले २४७३ अर्ब घाटामा पुर्याइएको बताए। एमाले उद्योग विभाग प्रमुख मोती दुगडले सरकारले उद्योगी व्यवसायीलाई धम्क्याउने र होटल तथा उद्योग बन्द गराउने काम गरिरहेको आरोप लगाए।"
कार्बन व्यापारबाट कमाउनेतर्फ नेपाल,"काठमाडौं : लक्ष्यअनुसार अघि बढे नेपालले सन् २०२४ सम्ममा ९० लाख टन कार्बन बेचेर ४५ अर्ब रुपैयाँ कमाउनेछ। उक्त परिमाणको कार्बन सञ्चितिबापत विश्व बैंकले प्रतिटन ५ डलर उपलब्ध गराउनेछ। वन व्यवस्थापन गरी उक्त लक्ष्य पूरा गर्ने अठोट नेपालको छ। कार्बन सोस्न सबैभन्दा सस्तो र सजिलो औजार वन व्यवस्थापनलाई मानिन्छ। वन तथा वातावरण मन्त्रालयअन्तर्गत रेड कार्यान्वयन केन्द्र यो लक्ष्य हासिल गर्न लागिपरेको छ। केन्द्रका सूचना अधिकारी यज्ञमूर्ति खनालका अनुसार कार्बन व्यापार सम्झौता सन् २०२१ फेबु्रअरी २४ मा भएको छ। जसअनरूप सन् २०१८ देखि २०२४ सम्म सञ्चित कार्बन विश्व बैंकले किन्ने होे। मन्त्री यादवले गत नोभेम्बरमा विश्व जलवायु परिवर्तन सम्मेलन (कोप २६) मा वनको क्षेत्रफल ४५ प्रतिशत बनाउने प्रतिबद्धता जनाएका थिए। वन व्यवस्थापन गरेर कार्बन बेच्ने प्रचुर संभावना रहेको मन्त्री यादवको बुझाइ छ। उनी नेपालको सामुदायिक वन व्यवस्थापनलाई उदाहरणीय रूपमा हेरिएको दाबी गर्छन् । जलवायु परिवर्तनका लागि अन्तरसरकारी मञ्चले सन् २००७ मा गरेको विश्लेषणअनुसार जलवायु परिवर्तनको मुख्य कारण वायुमण्डलमा बढिरहेको हरितगृह ग्यासको क्रमिक उत्सर्जन हो। नेपालले वन व्यवस्थापन विगतदेखि नै राम्रो गरेकाले प्रतिबद्धतामा पुग्न समस्या नरहेको यादवको भनाइ छ। अझै राम्रो व्यवस्थापन गर्ने विषयमा मन्त्रालयले थप छलफल गरिरहेको छ। कोपमा प्रतिबद्धता गरेअनुसारका योजना बनाइरहेका छौं। राम्रो गर्ने लक्ष्य हो, मन्त्री यादव अन्नपूर्ण पोस्ट्सित भन्छन्, विज्ञहरूसँग बसेर योजना बनाउँदै छौं। अन्तिम चरणतिर पुगेका छौं। जलवायु परिवर्तन र न्यून कार्बन उत्सर्जनका लागि विभिन्न निकायसँग छलफल गरिरहेको उनको भनाइ छ। उद्योग वाणिज्य तथा आपूर्ति र ऊर्जा तथा जलस्रोत मन्त्रालयको पनि सहयोग चाहिएको उनी बताउँछन्। उनका अनुसार अन्य मन्त्रालयसँग आगामी दिनमा अनिवार्य बजेट विनियोजन गर्नुपर्ने कुरा भएको छ। कार्बन बेचेर आर्थिक लाभ लिने प्रचुर सम्भावना छ। हामीले आफ्नो वन व्यवस्थापन मात्रै गर्न सक्नुपर्ने हुन्छ।रामसहाय प्रसाद यादव  मन्त्री, वन तथा वातावरण यो व्यापार वस्तु विनिमय गरेजस्तो नभएर प्रमाणपत्र बेच्ने चिज भएको सूचना अधिकारी खनाल बताउँछन्। खनालका अनुसार व्यापारका क्रममा नेपालले आफूले गरेको कामको अध्ययन प्रतिवेदन पेस गर्नुपर्ने हुन्छ। अध्ययनको प्रक्रिया ठीक भएनभएको उतैबाट प्रमाणित हुन्छ। ठीक भए त्यसकै आधारमा प्रमाणपत्र उपलब्ध गराउँछ। त्यही प्रमाणपत्र बेच्ने गरिन्छ, खनाल भन्छन्, यो एक खालको प्रोत्साहन हो। जुन विकसित मुलुकले विकासोन्मुखलाई प्रदान गर्छन्। नेपालले आफूले गरेको कामको आधारमा भुक्तानी पाउने उनी बताउँछन्। नेपालले पहिलो भुक्तानीसमेत लिएको छैन। २०१८ देखि २०२१ सम्म गरेको कामको २०२२ सम्ममा रिपोर्ट बुझाएर पहिलो किस्ताको भुक्तानी लिने योजना छ। २०२२ देखि २०२४ सम्म गरेको कामको २०२५ सम्ममा भुक्तानी लिइने खनाल बताउँछन्। काम गरेर परिणाम देखाउन सके पैसा पाइन्छ। नत्र पाइन्न, उनी भन्छन्, जति राम्रो काम गर्यो त्यति धेरै पैसा आउँछ। अन्यथा आउँदैन। रेड कार्यान्वयन कार्यक्रमअन्तर्गत मुख्यतः वन विनाश रोक्ने, वनको गुणस्तर खस्किन नदिनेलगायत छन्। वन संरक्षण गरी कार्बन सञ्चिति बढाउने, वनको दिगो व्यवस्थापन गर्ने, वन विनासको माध्यमबाट हुने उत्सर्जन न्यूनीकरण गर्ने तथा वन क्षयीकरणबाट हुने कार्बन उत्सर्जन न्यूनीकरण छन्। रौतहटबाट कञ्चनपुरसम्म तराईका १३ जिल्लालाई कार्यक्रममा समेटिएको छ। सन् २०१८ देखि २०२४ सम्म सञ्चित हुने कार्बन मात्रै यसमा समावेश गरिने जनाइएको छ। कार्बन व्यापार वस्तु विनिमय गरेजस्तो नभएर प्रमाणपत्र बेच्ने चिज हो। आफूले गरेको कामको अध्ययन प्रतिवेदन पेस गर्नुपर्ने हुन्छ। त्यसकै आधारमा प्रमाणपत्र उपलब्ध गराउँछ। यज्ञमूर्ति खनाल  सूचना अधिकारी, रेड कार्यान्वयन केन्द्र सरकारले कोप २६ मा लिफ कोलीसनमा पनि कार्बन व्यापारको प्राथमिक सम्झौता गरेको छ। उक्त सम्झौताअनुसार बागमती, गण्डकी र लुम्बिनीका जिल्लामा हुने उत्सर्जन परिमार्जन गरी कार्बन घटाएर लिफले किन्नेछ। यो कार्यक्रम २०२६ सम्म चल्ने खनालको भनाइ छ। विज्ञका अनुसार कार्बन सञ्चिति गर्न छिटोछिटो बढ्ने रूखको भूमिका धेरै हुन्छ। त्यस्ता रूखले आफ्नो खाना बनाउन कार्बन सोसेर राख्छन्। तर, बुढो रूख बढ्दैन। आफैं बाँच्ने काम मात्र गर्दा उसले धेरै कार्बन सोस्दैन। रूख बुढो भएपछि कुहिएर पुनः कार्बन उत्सर्जन गर्ने सम्भावना हुन्छ। त्यसैले नकुहिने हिसाबले प्रयोग गरे उत्सर्जन गर्न पाउँदैन। त्यसैले दिगो वन व्यवस्थापनका लागि बुढो भएका रूखलाई प्रयोग गरेर नयाँ बिरुवा हुर्काउन आवश्यक हुन्छ। नयाँ बिरुवा हुर्किने अवसर दिए राम्रो मानिन्छ। विश्वव्यापी रूपमा हेर्दा जलवायु परिवर्तनको हिसाबले १७ देखि १९ प्रतिशत उत्सर्जन वनको हुन्छ। नेपालका मध्यपहाडी क्षेत्रतिर वनको क्षेत्रफल बढेको देखिएको खनाल सुनाउँछन्। हिमाल र पहाडी क्षेत्रका बासिन्दा बसाइँ सर्ने भएकाले त्यस्ता ठाउँमा पनि वन विस्तार भएको छ। तर, तराईमा विकास निर्माणका काम, बसाइँसराइको चाप, रेलमार्ग, हुलाकी सडक, नहर र विमानस्थल निर्माणका क्रममा थोरै मात्रामा वन खुम्चिएको खनालको भनाइ छ। त्यसैगरी जलवायु परिवर्तनका कारण डढेलो लाग्ने, रोगकिराको आक्रमण बढ्ने, नयाँ रोग, मिचाहा प्रजातिको हस्तक्षेप वनमा देखिएको छ। वातावरण संरक्षण ऐन २०७६२८ कार्बन व्यापारमा भाग लिन सक्ने : (१) नेपाल सरकारले कार्बन उत्सर्जन न्यूनीकरण र सञ्चितीकरणका लागि अन्तर्राष्ट्रिय सन्धिबाट स्थापित संयन्त्र, विदेशी सरकार वा संस्था, व्यावसायिक निकाय वा निजी क्षेत्रसँग हुने कार्बन व्यापारमा भाग लिन सक्नेछ । (२) उपदफा (१) बमोजिमको कार्बन व्यापारमा भाग लिने र सोबाट प्राप्त लाभको बाँडफाँटसम्बन्धी अन्य व्यवस्था तोकिएबमोजिम हुनेछ । नेपालको ५९ लाख ६२ हजार हेक्टर भूभाग वनले ओगटेको छ। जुन कुल क्षेत्रफलको ४०३६ प्रतिशत हुन आउँछ। रेडले ०७७ को वार्षिक प्रतिवेदनमा नेपालको वनमा १ अर्ब ५ करोड ५० लाख टन कुल कार्बन सञ्चिति रहेको उल्लेख गरेको छ। औसतमा प्रतिहेक्टर १७६९ टन हुन आउँछ। जसमध्ये रूख (जीवित, सुखड खडा, ढलापडा, र सतहमुनिको भागसमेत)मा ६१५३ प्रतिशत, माटोमा ३७८० र पातपतिंगरमा ०६७ प्रतिशत रहेको प्रतिवेदनमा उल्लेख छ। यसको अतिरिक्त नेपालमा ६ लाख ४८ हजार हेक्टर बुट्यान क्षेत्र (कुल क्षेत्रफलको ४३८ प्रतिशत) छ, प्रतिवेदनमा लेखिएको छ, जसमा करिब ६ करोड ९ लाख टन (औसत (१०५२४ टन प्रतिहेक्टर) कार्बन सञ्चिति छ। वन विनाश र अत्यधिक दाउरा संकलनका कारण वन क्षयीकरणबाट बर्सेनि करिब १३ लाख टन कार्बन डाइअक्साइड ग्यास उत्सर्जन हुने अनुमान छ। यस कार्यक्रमले कार्बन उत्सर्जन न्यूनीकरण कार्यक्रम सञ्चालन गरी सन् २०२८ सम्ममा ३ करोड ४२ लाख टन कार्बन उत्सर्जन कम गर्ने लक्ष्य लिएको छ। जलवायु परिवर्तनका लागि अन्तरसरकारी मञ्चले सन् २००७ मा गरेको विश्लेषणअनुसार जलवायु परिवर्तनको मुख्य कारण वायुमण्डलमा बढिरहेको हरितगृह ग्यासको क्रमिक उत्सर्जन हो। हरितगृह ग्यासमध्ये कार्बन डाइअक्साइडको भूमिका सबैभन्दा बढी भूमिका रहने मानिएको प्रतिवेदनमा उल्लेख छ। सन् १९५८ देखि २००१ को अवधिमा वायुमण्डलमा कार्बनडाइअक्साइडको मात्रा ३१५ पीपीएमबाट ३७० पीपीएमसम्म क्रमिक रुपमा बढेको जनाइएको छ। तापक्रम वृद्धिलाई १५ डिग्रीमा सीमित राख्न पेरिस सम्झौतामा सहमति भइसके पनि हाम्रा क्रियाकलाप त्यसअनुरूप अघि बढेको देखिँदैन। यसका लागि वैज्ञानिक प्रतिवेदनहरूमा सुझाएअनुसार कार्बन उत्सर्जन २०१० को तुलनामा २०३० सम्ममा ४५ प्रतिशतले घटाउनुपर्ने हुन्छ। राष्ट्रिय निर्धारित प्रतिबद्धता (एनडीसी)मा नेपालले सन् २०५० सम्ममा हरित गृह ग्यासको शून्य उत्सर्जन गर्ने जनाएको छ। तर, जलवायु विज्ञ डा विमल रेग्मी रेड कार्यान्वयन केन्द्रमार्फत कार्बन व्यापार गर्दा आर्थिक लाभ भए पनि एनडीसी पूरा गर्न सहयोग नहुने बताउँछन्। जलवायु परिवर्तनसम्बन्धी संयुत राष्ट्रसंघीय संरचना महासन्धि (यूएनएफसीसीसी) ले पेरिस सम्झौता भएपछि रेडलाई औपचारिक मान्यता नदिएको डा रेग्मीको भनाइ छ। यूएनएफसीसीसीभित्र रहेर कार्बन व्यापार गर्दा मात्रै एनडीसीमा जोड्न मिल्छ। तर, अन्य संयन्त्रबाट गरेको व्यापारलाई मान्यता दिँदैन, डा रेग्मी भन्छन्, कार्बन घटायौं भनेर डबल काउन्टिङ गर्न मिल्दैन। अन्य संयन्त्रबाट गरिएको व्यापारलाई एनडीसीमा कार्यान्वयन गर्न समस्या हुने दाबी उनी गर्छन्। पैसा पनि आउने र राष्ट्रिय प्रतिबद्धता पनि पूरा गर्ने हिसाबले अघि जान उनको सुझाव छ। उनका अनुसार यसरी कार्बन बेच्दा एनडीसीअन्र्तगत जति घटाउने प्रतिबद्धता गरेको छ। पूरा गर्न समस्या हुन सक्ने छ। सन् २०३० सम्ममा ४५ प्रतिशत वन व्यवस्थापन गर्नेे, २०३० सम्ममा बन क्षेत्रबाट हुने उत्सर्जन शून्य बनाउने लक्ष्य र २०४५ सम्ममा कार्बन नेगेटिभमा जाने लक्ष्य लिएको छ। तर, बेचेपछि त्यो उसको हुन्छ र अर्काको प्रतिबद्धता पूरा गर्न सहयोग गर्छ। देशहरूले अरूबाट किनेर पनि आफनो उत्सर्जन घटाउँछन्। वातावरण संंरक्षण ऐन २०७६ ले पनि कार्बन व्यापारमा जान सक्ने उल्लेख गरेको छ। ऐनको दफा २८ मा १ मा लेखिएको छ, नेपाल सरकारले कार्बन उत्सर्जन न्यूनीकरण र सञ्चितीकरणका लागि अन्तर्राष्ट्रिय सन्धिबाट स्थापित संयन्त्र, विदेशी सरकार वा संस्था, व्यावसायिक निकाय वा निजी क्षेत्रसँग हुने कार्बन व्यापारमा भाग सक्नेछ। सोबाट प्राप्त लाभको बाँडफाँटसम्बन्धी अन्य व्यवस्था तोकिएबमोजिम हुने दफामा उल्लेख छ। विश्वमा तुलनात्मक रूपमा नेपालले अत्यन्त न्यून कार्बन उत्सर्जन गर्छ। नेपालको कार्बन उत्सर्जन ०३ प्रतिशत छ। वनको उचित व्यवस्थापन गरेर कार्बन घटाउन सम्भावना देखिन्छ। यसमा नेपालले नेतृत्वदायी भूमिका निर्वाह गर्न सक्ने जानकार बताउँछन्। कार्बन धेरै उत्सर्जन गर्ने मुलुकमा चीन पहिलो, अमेरिका दोस्रो, भारत तेस्रो स्थानमा छन्।"
एमसीसीले बनाउने हाइटेन्सन लाइनबाट अमेरिकी सेना होइन बिजुली आउँछ : गृहमन्त्री खाण,"काठमाडौँ : गृहमन्त्री बालकृष्ण खाणले अमेरिकी सहयोग नियोग (एमसीसी)को सहयोगमा निर्माण हुने विद्युत् सप्लाइ हुने ट्रान्समिसन र हाइटेन्सन तारबाट विद्युत आउने बताएका छन्। गृहमन्त्री खाणले केहीले एमसीसीबाट निर्माण हुने ट्रान्समिसन र हाइटेन्सन लाइनबाट सेना आउने हल्ला फैलाएको भन्दै त्यो लाइनबाट सेना नआई विद्युतमात्रै आउने बताए। विश्व उपभोक्ता अधिकार दिवसको अवसरमा मंगलबार काठमाडौंमा काठमाडौं महानगर पालिका र वाणिज्य आपूर्ति तथा उपभोक्ता संरक्षण विभागले आयोजना गरेको कार्यक्रममा गृहमन्त्री खाणले भने, एमसीसीको सहयोगमा निर्माण हुने बिजुलीको तारबाट विद्युत आउँछ, अमेरिकी सेना आउँदैन। गृहमन्त्री खाणले एमसीसी अमेरिकाले गरिबी निवारण, रोजगार र भौतिक निर्माणका लागि नेपालजस्ता मुलुकलाई दिने अनुदान भएको स्पष्ट पारे। नेपालजस्ता आवधिक निर्वाचन भइरहेका, मानव अधिकारको पालना गर्ने र प्रेस स्वतन्त्रता भएका मुलुकलाई अमेरिकाले दिने अनुदान हो एमसीसी, गृहमन्त्री खाणले भने, एमसीसीको त्यो क्राइटएरिया पूरा गरेर हामीले एमसीसी अनुदानमा पाएका हौं। यसबारेमा भएका अन्य सबै हल्ला निराधार हुन्। नेपालमा धेरै खोलानाला भएको र ती खोला नालाबाट उत्पादित विद्युतलाई नागरिकका घर घरसम्म पुर्याउने ट्रान्समिसन र हाइटेन्सन लाइन निर्माण गर्नका लागि एमसीसी अनुदान प्रक्रिया पुर्याएर ल्याइएको गृहमन्त्री खाणले स्पष्ट पारे। नेपालमा एमसीसीबारे व्याख्यात्मक घोषणा नहुँदासम्म पारित गर्न र आफू सरकारमा रहेका बेलामा हस्ताक्षर गरेकाहरूले पनि अहिले विरोध गरेको उनले बताए। नेपाल सरकारले विभिन्न मुलुकले दिने ऋण स्वीकार गरेको भन्दै अनुदान लिएर कुनै गल्ती नगरेको उनको भनाइ थियो। सरकारले गल्ती गरेको भए सुधार्न तयार रहेको भन्दै गृहमन्त्री खाणले राम्रो निर्णय गर्दा राम्रो गरेको छ भन्न सक्नुपर्ने बताए। उनले एमसीसी परियोजनामार्फत बन्ने ट्रान्समिसन र हाइटेन्सन लाइनबाट सबैको घरघरमा पुग्दा उपभोक्ताले चाहना अनुरुप विद्युत खपत गर्न पाउने बताए। एससीसी पास गरेर सरकारले उपभोक्ताको हित हेरेको भन्दै गृहमन्त्री खाणले नेपालका नदी नालाबाट उत्पादित विद्युत् सबैका घर घरमा पुर्याउनु जनहितको काम भएको बताए।"
"पन्त, सिंह र धानुक एआईजीमा बढुवा सिफारिस, सुवेदी छुटे","काठमाडौं : गृह मन्त्रालयले नेपाल प्रहरीको अतिरिक्त महानिरीक्षक (एआईजी)मा तीन जना डीआईजीको नाम सिफारिस गरेको छ। मंगलबार बसेको बढुवा समितिको बैठकले डीआईजीहरु बसन्त कुमार पन्त, धिरज प्रताप सिंह, रवीन्द्रबहादुर धानुकलाई एआईजीमा बढुवाका लागि सिफारिस गरेको हो। बढुवाका प्रबल दाबेदार मानिएका उत्तमराज सुवेदी भने छुटेका छन्। त्यसैगरी एआईजीको रेसमा ईश्वरबाबु कार्की पनि दौडमा थिए। एआईजी थप्न सरकारले तीनवटा दरबन्दी नै सिर्जना गरेको थियो। मन्त्रिपरिषदले नियुक्त गरेपछि सिफारिस भएकाहरु एआईजीमा बढुवा हुनेछन्। तीन जना बढुवा भएसँगै नेपाल प्रहरीमा ८ जना एआईजी हुनेछन्। हाल हरि पाल, प्रद्युम्न कार्की, निरज शाही, विश्वराज पोखरेल र सहकुल थापा एआईजी छन्। पाल, कार्की र शाही आईजीपी शैलेश थापा क्षेत्री ब्याचका हुन् र क्षेत्रीसँगै ०७९ वैशाख १९ गते अवकाशमा जानेछन्। पोखरेल र थापा भावी आईजीपीका दाबेदार हुन्। आज बढुवा सिफारिस भएकामध्ये पन्त पनि आईजीपीकै ब्याचका हुन्। सिंह र धानुक भने पछिल्लो ब्याचको भएकाले आईजीपीको दौडमा सहभागी हुन पाउने छन्।"
"एमालेको प्रतिक्रिया: संसद् समापन महाभियोग अड्काउने षडयन्त्र, सत्ता पक्षको गैरजिम्मेवारपनको पराकाष्ठा","काठमाडौं : नेकपा एमालेले संसद् अधिवेशन अन्त्य गर्ने सरकारको निर्णयलाई गैरजिम्मेवारीपनको पराकाष्ठाको संज्ञा दिएको छ। प्रधानन्यायाधीश चोलेन्द्र शम्शेर जबराविरुद्धको महाभियोग प्रक्रिया अगाडि बढ्नै लाग्दा हठात् अधिवेशन अन्त्य गरिएको भन्दै एमालेले आपत्ति जनाएको छ। मन्त्रिपरिषद्को सिफारिसमा राष्ट्रपति विद्यादेवी भण्डारीले आज राती १२ बजेदेखि लागु हुनेगरी संघीय संसदको चालू अधिवेशन अन्त्य गरेकी छन्। सरकारको यो निर्णयलाई एमालेले महाभियोग अड्काउने षडयन्त्र भनेको हो। एमाले संसदीय दलका उपनेता सुवासचन्द्र नेम्वाङले सत्ता पक्ष साह्रै गैरजिम्मेवार ढंगले प्रस्तुत भएको आरोप लगाए। हामीसँग कुनै सल्लाह गरेन। सारा संसारलाई छल्दै, ढाट्दै त्यति गैरजिम्मेवार ढंगले समापन गरियो, उनले भने। नेम्वाङले महाभियोग सिफारिस समिति बनाएर छलफल गर्नु अघि नै संसद समापन गर्नुपर्ने महाभियोग अड्काइराख्ने नियत देखिएको बताउँछन्। सत्ता पक्षले छापामार शैलीमा महाभियोग दर्ता गर्यो। यो जिम्मेवारीपूर्वक पास गर्न ल्याएको होइन। न्यायापालिकाको प्रमुख विरुद्धमा महाभियोग दर्तासम्म गर्न ल्याएको हो। निलम्बन गर्ने मक्सद पूरा भयो। षडयन्त्र पूरा भयो, उनले भने। उनले आफ्ना माग सम्बोधनका लागि संसद अवरोध गरिरहेको स्थितिमा महाभियोगलाई निष्कर्षमा पुर्याउन आलोचनाको सामना गरेर सिफारिस समितिमा नाम दिएर पूर्णता दिएको भन्दै महाभियोग अघि बढ्ने भए पनि सरकारले हतार हतार अधिवेशन नै अन्त्य गरेको आरोप लगाए। महाभियोगको समितिमा नाम दियौं। समिति बन्यो। सदनमा अवरोध गर्ने, समितिमा पनि नाम दिने भन्ने प्रश्न उठाइयो। त्यति प्रश्न उठ्दा उठ्दै पनि समितिलाई पूर्णता दियौं, उनले भने, सभामुखले रुलिङ गर्दा सैद्धान्तिक छलफलपश्चात अब आगामी बैठकमा प्रस्तावमाथि छलफल हुन्छ भन्नुभयो। भोलि २ गते १ बजे बस्ने बैठकमा छलफल हुने र पछि हाम्रो अभ्यास र नियम बमोजिम संसदले बनाएको समितिमा पठाउथ्यो। समितिले काम गर्थ्यो। एउटा निष्कर्षमा पुग्थ्यो। कमसेकम काम अगाडि बढ्थ्यो। भोलि एक बजे संसद बैठक बोलाइएको छ। सभामुखले छलफल हुन्छ, समितिलाई जिम्मेवारी दिने भनेका थिए। तर आज संसदको समापन भयो। उनले थपे, यो पृष्ठभूंमिमा सत्ता पक्ष साह्रै गैरजिम्मेवार ढंगले प्रस्तुत भयो। अब यो समितिले त सिन्को भाँच्न पाउँदैन। किनभने समितिलाई त बिजनेस नै दिएको छैन। यति गैरजिम्मेवार काम किन गरेको? महाभियोग लगाएर निलम्बन गरेर राखेको छ। यो साह्रै गैरजिम्मेवार, बेठिक काम भयो भन्ने हामीलाई लागेको छ। सत्ता पक्षले के गर्न खोजेको? गैरजिम्मेवारपनको पराकाष्ठ हो।"
"इतिहासमै धेरै अवरोध खेपेको संसद अधिवेशन अन्त्य गर्न सिफारिस, ४२ विधेयक अलपत्र","काठमाडौं: सरकारले संसद अधिवेशन अन्त्यका लागि राष्ट्रपति विद्यादेवी भण्डारीसमक्ष सिफारिस गरेको छ। मंगलबार बसेको मन्त्रिपरिषद् बैठकले मंगलबार राति १२ बजेदेखि हिउँदे अधिवेशन अन्त्य गर्न राष्ट्रपति भण्डारीलाई सिफारिस गरेको सञ्चार तथा सूचना प्रविधिमन्त्री ज्ञानेन्द्र कार्कीले जानकारी दिए। गत २३ भदौबाट सुरु भएको संसदको हिउँदे अधिवेशन इतिहासमै सबैभन्दा बढी अवरोध खेप्नुपर्यो। कूल १८७ दिन बसेको बैठकमा प्रमुख प्रतिपक्षी नेकपा एमालेले नेपालको संसदीय इतिहासमा यति लामो समयसम्म संसद अवरोध गरेको हो। जसका कारण विभिन्न विधेयकहरु प्रभावित भएका छन्। संसद सचिवालयका अनुसार ४२ वटा विधेयकहरु अलपत्र छन्। जसमा नागरिकता, एसिडजस्ता महत्पूर्ण विधेयकहरु समावेश छन्। यससँगै हालै संसदमा पेस गरिएको प्रधान्यायाधीशविरुद्धको महाभियोग प्रस्ताव पनि लम्बिने भएको छ। तर, धेरै विवादित बनेको अमेरिकी सहायता परियोजना एमसीसी भने संसदबाट अनुमोदन भएको थियो। सभामुख अग्निप्रसाद सापकोटाले गत २९ फागुनको बैठकमा संसद सुचारु गर्न प्रमुख प्रतिपक्षी दललाई आग्रह गरेको थियो। उनले महत्पूर्ण विधेयकहरु अलपत्र परेको अवस्थामा संसद सुचारु गरेर प्रक्रियामा सहभागी भइदिन आग्रह गरेका थिए। एमालेले माधव नेपालसहित १४ जना सांसदको पदमुक्त र सभामुख सापकोटाको राजीनामा माग गर्दै संसद अवरोध गर्दै आएको छ। सत्ता गठबन्धनका नेताहरुले दुई पटकसम्म संसद विघटन गरेको एमालेले असंवैधानिक तरिकाले संसद अवरोध गर्दै आएको आरोप लगाउँदै आएका छन्।"
"चैत ९ गते एमालेको केन्द्रीय कमिटी बैठक आह्वान, उम्मेदवार सिफारिस गर्ने मापदण्ड पारित",काठमाडौं: नेकपा एमालेको केन्द्रीय कमिटी बैठक चैत ९ र १० गते बस्ने भएको छ। पार्टी अध्यक्ष केपी शर्मा ओली निवास बालकोटामा बसेको सचिवालय बैठकले केन्द्रीय कमिटी बैठक आह्वान गर्ने निर्णय गरेको प्रचार विभाग प्रमुख पृथ्वी सुब्बा गुरुङले जानकारी दिए। आसन्न स्थानीय तहको निर्वाचनको पूर्व तयारीका लागि केन्द्रीय कमिटी आह्वान गरिएको बताइएको छ। त्यस्तै बैठकले स्थानीय तहको निर्वाचनमा उम्मेदवार सिफारिस र निर्णय गर्ने मापदण्ड पारित गरेको छ। पार्टीले वडाध्यक्ष र सदस्यहरुको सिफारिस वडा कमिटीबाट गर्ने र जिल्ला कमिटीले टिकटको निर्णय गर्ने विधि तय गरेको गुरुङले बताए। उनका अनुसार चैत ७ गते पोलिटव्युरो समितिको बैठक बस्ने छ भने चैत १३ गते स्थायी कमिटीको बैठक बस्ने छ। बैठकमा अध्यक्ष केपी ओलीले राजनीतिक प्रतिवेदन पेस बताइएको छ।
राष्ट्रपतिद्वारा संसद अधिवेशन अन्त्य,काठमाडौं: राष्ट्रपति विद्यादेवी भण्डारीले संघीय संसदको दुबै सदनको चालू अधिवेशन अन्त्य गरेकी छन्। मन्त्रिपरिषद्को सिफारिसमा मंगलबार राती १२ बजेदेखि लागु हुनेगरी राष्ट्रपति भण्डारीले अधिवेशन अन्त्य गरेको राष्ट्रपति कार्यालयले जनाएको छ। यस्तै संसद सचिवालयले अधिवेशन अन्त्य भएकाले चैत २ गते बुधबारका लागि तोकिएको प्रतिनिधिसभा बैठक र राष्ट्रियसभाको अनिश्चित बैठकसमेत अन्त्य भएको सांसदहरुलाई जानकारी गराएको छ।
प्रधानन्यायाधीशविरुद्धको महाभियोग अब के हुन्छ?,"काठमाडौं: प्रधानन्यायाधीश चोलेन्द्र शमशेर जबराविरुद्धको महाभियोग प्रस्ताव गत फागुन २९ गतेको संसद बैठकमा टेबुल भयो। तर, टेबुल भएको तीन दिनमै सरकारले संसद अधिवेशन अन्त्य गर्न राष्ट्रपति विद्यादेवी भण्डारीलाई सिफारिस गरेको छ। योसँगै जबराविरुद्धको महाभियोग प्रस्ताव लम्बिने भएको छ। संसदले प्रधानन्यायाधीश जबराविरुद्ध महाभियोग सिफारिस समिति गठन गरेको थियो। चैत २ गतेका लागि डाकिएको बैठकमा महाभियोग प्रस्तावबारे छलफल हुनेसमेत बताइएको थियो। यस्तो अवस्थामा महाभियोग प्रस्ताव के हुन्छ? अधिवक्ता रामनारायण बिडारीले संसद् अन्त्य भए पनि सिफारिस समितिले नियमित काम गर्ने बताए। वर्षे अधिवेशन आएपछि समितिको निष्कर्ष संसदमा पेस हुन्छ। अहिलेको अधिवेशनले बनाएको समितिले काम गर्दै जान्छ। गत फागुन १ मा सत्तारुढ दल नेपाली कांग्रेसबाट पुष्पा भुसाल, नेकपा (एकीकृत समाजवादी)बाट जीवनराम श्रेष्ठ र नेकपा (माओवादी केन्द्र)का देव गुरुङ प्रस्ताव रही जबराविरुद्ध महाभियोग दर्ता भएको थियो। महाभियोग दर्ता भएसँगै प्रधान्यायाधीश जबरा निलम्बित भएका छन्। उनले महाभियोगको सामना गर्ने यसअघि नै बताइसकेका छन्। महाभियोग प्रस्तावमा जबराले संविधानको पवित्र उद्देश्य भताभुंग पारेको भनिएको छ। संविधानको पवित्र उद्देश्य र संवैधानिक दर्शनलाई सम्पूर्णरुपमा भताभुंग र नष्ट गर्नेगरी स्वयं पदासीन निज प्रधानन्यायाधीशबाट उक्त संवैधानिक जिम्मेवारीलाई आफ्नो निजी सम्पत्ति सरह स्वेच्छाचारी ढंगले देखादेख दुरुपयोग गरेकाले नेपालको सिंगो न्याय क्षेत्र र कानुनको रक्षा एवं सक्षम न्यायपालिकाको सुदृढ गर्नुपर्ने अहं दायित्व बोकेका प्रधानन्यायाधीशले सो अनुरुपको कर्तव्य पालना गर्न असक्षम भएको देखिएको छ, प्रस्तावमा भनिएको छ।"
प्रधानमन्त्री देउवा र साउदी विदेशमन्त्री फैसलबीच भेटवार्ता,"काठमाडौं : प्रधानमन्त्री शेरबहादुर देउवा र साउदी अरेबियाका राजकुमार तथा विदेशमन्त्री फैसल विन फहरान अल साउदबीच शिष्टाचार भेटवार्ता भएको छ। प्रधानमन्त्रीको सरकारी निवास बालुवाटारमा भएको भेटमा द्विपक्षीय सम्बन्ध, पारस्परिक सहयोग, नेपाली कामदारको सुरक्षालगायत विषयमा छलफल भएको छ। परराष्ट्रमन्त्री डा नारायण खड्का र राष्ट्रपति विद्यादेवी भण्डारी भेटेर साउदी विदेशमन्त्री फैसल प्रधानमन्त्री भेट्न बालुवाटार पुगेका हुन्। परराष्ट्रमन्त्री खड्कासँग उनले पारस्परिक सहयोग अभिवृद्धिसम्बन्धी सम्झौतामा हस्ताक्षर गरेका छन्। उनी आजै स्वदेश फर्किने कार्यक्रम छ।"
"एमालेको सचिवालय बैठक बस्दै, स्थानीय निर्वाचन केन्द्रित छलफल हुने","काठमाडौं : नेकपा (एमाले)को सचिवालय बैठक आज बस्ने भएको छ। मंगलबार दिउँसो ३ बजे सचिवालय बैठक बस्ने प्रचार विभाग उपप्रमुख विष्णु रिजालले जानकारी दिए। उनका अनुसार बैठकमा स्थानीय तहको निर्वाचन केन्द्रित रहेर कार्ययोजनाका विषयमा छलफल हुनेछ। पार्टीले सातवटै प्रदेशमा प्रशिक्षण अभिमुखिकरण सकेकाले पोलिटव्युरो, केन्द्रीय कमिटीको बैठक र समसामयिक विषयमा पनि छलफल हुनेछ। सोमबार बैठकको एजेण्डा तय गर्न महासचिव शंकर पोखरेलको अध्यक्षतामा केन्द्रीय कार्यालयको बैठक बसेको थियो। प्रमुख प्रतिपक्षी दल एमालेले केन्द्रीय कमिटी बैठकबाट स्थानीय तह निर्वाचनको कार्ययोजनालाई अन्तिम रुप दिने तयारी गरेको छ। सरकारले आगामी वैशाख ३० गते स्थानीय तहको निर्वाचन गर्ने घोषणा गरेसँगै निर्वाचन आयोग पनि तयारीमा जुटेको छ।"
"माधव नेपालको पार्टी नामको कम्युनिस्ट हो, कामको होइन : ओली","काठमाडौंः नेकपा एमालेका अध्यक्ष केपी शर्मा ओलीले माधवकुमार नेपालको पार्टी नाममात्रैको कम्युनिस्ट भएको बताएका छन् । अखिल नेपाल महिला संघको राजाधानीमा आयोजित कार्यक्रममा बोल्दै अध्यक्ष ओलीले यस्तो बताएका हुन् । 'नामका कम्युनिस्ट हुन, कामका कम्युनिस्ट होइनन् । कसैको नाम धनबहादुर भयो भने धनी भइन्छ त । धनी नहुन पनि सक्छ ,'उनले भने,' जुन फाटोवादी छ उसको नाम एकीकृत, प्रतिक्रियावादीको पुच्छर समाजवादी ।' अध्यक्ष ओलीले दुई तिहाइको हैसियतामा रहेको कम्युनिस्टलाई हटाएको पार्टी कम्युनिस्ट नहुने तर्क गरे। उनले नेपालले कम्युनिस्ट पार्टी फोडेर दक्षीणपन्थी सरकार बनाइएको आरोप लगाए । उनले भने, 'दुई तिहाइको हैसियतमा रहेको कम्युनिस्टलाई हटाएको पार्टी कम्युनिस्ट हुन्छ ? प्रतिक्रियावादीलाई भोट हाल्न पछिल्लो ढोकाबाट जाने, यस्तालाई कम्युनिस्ट भन्न मिल्छ ?।' उनले आगामी निर्वाचनमा एमाले एक्लैले ६० देखि ७० प्रतिशत मत ल्याउने दावी गरे। कम्युनिस्टका नाममा केहि तत्वहरुले ताजा जनादेशलाई प्रतिगामी भन्ने गरेको बताए।"
बालकोटमा एमाले सचिवालय बैठक जारी,"काठमाडौं : प्रमुख प्रतिपक्षी नेकपा एमालेको केन्द्रीय सचिवालय बैठक बसिरहेको छ। अध्यक्ष केपी शर्मा ओली निवास बालकोटमा बसिरहेको बैठकमा स्थानीय तहको निर्वाचन तयारी रणनीतिबारे छलफल भइरहेको छ। चुनावी तयारीका लागि बोलाउन लागिएको स्थायी कमिटी, पोलिटब्यूरो र केन्द्रीय समिति बैठकको एजेण्डा पनि तय हुने प्रचार विभाग उपप्रमुख विष्णु रिजालले जानकारी दिएका छन्। बैठकमा अध्यक्ष ओलीसहित वरिष्ठ उपाध्यक्ष, उपाध्यक्षहरु, महासचिव, सचिवलगायत पदाधिकारीहरु सहभागी छन्।"
"ओली भन्छन्, कांग्रेसले हाम्रो भण्डाफोर गर्ने रे, एक्लै आए कर्याककुरुक बनाइदिन्छौं","काठमाडौं: नेकपा एमाले अध्यक्ष केपी शर्मा ओलीले पाँच दलीय गठबन्धनसँग चुनावी एजेण्डा नै नभएको बताएका छन्। अखिल नेपाल महिला संघको आयोजनामा भएको कार्यक्रममा बोल्दै ओलीले विरोधीहरुसँग विरोध गर्ने कुरा नै नभएको बताए। आफ्नो कार्यकालमा धेरै काम गरेको, विकास समृद्धिको लक्ष्य लिएको, विकासोन्मुखबाट देशलाई विकाशील बनाएको, दिगो विकासको लक्ष्य नजिक पुर्याउन धेरै काम गरेको दाबी गर्दै ओलीले विरोध गर्ने ठाउँ नै नभएको बताए। कांग्रेसले एमालेको भण्डाफोर गर्ने रे, के भण्डाफोर गर्ने? हामीले राम्रो काम गरेका छौं। सुखी नेपाल समृद्ध नेपालको नारालगायतका धेरै योजना अघि बढाएका छौं उनले भने, कांग्रेस, माओवादी केन्द्र हाम्रो प्रतिस्पर्धी नै होइनन्। एमाले बलियो रहेछ, एक्लै जान हुँदैन भनिरहेका छन्। एक्ला एक्लै आए त कर्याक कुरुक हुन्छन्। एक्ला एक्लै नआए पनि केही फरक पर्दैन। हामी कांग्रेसको भण्डाफोर गर्दैनौं, के नै गरेका छन् र उनीहरुले। ओलीले आधार र आत्मविश्वास सहित निर्वाचनमा जान महिलाहरुलाई अपिल गरे।"
नेपाल र साउदीबीच जेनरल कोअपरेसन एग्रिमेन्टमा हस्ताक्षर,"काठमाडौं : नेपाल र साउदीबीच जेनरल कोअपरेसन एग्रिमेन्ट (जीएसए) मा हस्ताक्षर भएको छ। साउदी अरबका विदेशमन्त्री राजकुमार फैसल बिन फहरान अल साउद र परराष्ट्रमन्त्री डा नारायण खड्काले उक्त सम्झौतामा हस्ताक्षर गरेका हु्न्। सोमबार नेपाल भ्रमणका लागि काठमाडौं आएका विदेशमन्त्री अल साउद र परराष्ट्रमन्त्री खड्काबीच मंगलबार परराष्ट्र मन्त्रालयमा छलफल भएको हो। दुई मन्त्रीबीच नेपाल साउदी अरबिया सम्बन्ध, साउदीमा कार्यरत नेपाली कामदारको समस्या, साउदीले दुई नेपालीलाई सुनाएको मृत्युदण्डको सम्बन्धमा आममाफी दिने विषयमा छलफल भएको थियो। उनी सोमबार विशेष विमानबाट काठमाडौं आएका थिए। साउदी अरबका विदेशमन्त्रीले केही बेरपछि प्रधानमन्त्री शेरबहादुर देउवा र राष्ट्रपति विद्यादेवी भण्डारीसँग भेट गर्दैछन्।"
ओलीको दावी : एमाले एक्लैले ६०७० प्रतिशत स्थानीय तह जित्छ,"काठमाडौं : नेकपा एमाले अध्यक्ष केपी शर्मा ओलीले आगामी चुनावमा अत्यधिक मतका साथ विजयी हुने दावी गरेका छन् । अखिल नेपाल महिला संघको आयोजनामा भएको कार्यक्रममा बोल्दै अध्यक्ष ओलीले एमाले एक्लैले ६० देखि ७० प्रतिशत जित्ने दावी गरेका हुन्। उनले भने, ' पाँच दलीय गठबन्धन भएर लडून कि की १५ दल भएर लडून् । विभिन्न पार्टीका नेता कार्यकर्ताहरु हाम्रो पार्टीमा प्रवेशको लहर छ । आगामी निर्वाचनमा एमाले एक्लैले ६० देखि ७० प्रतिशत जित्छ । उनले नेपालमा अहिले दुईवटा राजनीति धार रहेको बताए। उनले भने, ' प्रतिगमनकारी, परामादेशबाट आएको, जो पाँच दलीय गठबन्धन भनेर चिनिएको छ र अर्को जनादेशको ।'"
साउदी अरबका विदेशमन्त्री अल साउद र परराष्ट्रमन्त्री खड्काबीच छलफल,"काठमाडौं : साउदी अरबका विदेशमन्त्री राजकुमार फैसल बिन फहरान अल साउद र परराष्ट्रमन्त्री डा नारायण खड्काबीच भेटवार्ता सुरु भएको छ। सोमबार नेपाल भ्रमणका लागि काठमाडौं आएका विदेशमन्त्री अल साउद र परराष्ट्रमन्त्री खड्काबीच परराष्ट्र मन्त्रालयमा छलफल भएको हो। दुई मन्त्रीबीच नेपाल साउदी अरबिया सम्बन्ध, साउदीमा कार्यरत नेपाली कामदारको समस्या, साउदीले दुई नेपालीलाई सुनाएको मृत्युदण्डको सम्बन्धमा आममाफि दिने विषयमा छलफल भइरहेको छ। परराष्ट्र मन्त्रालयले विदेशमन्त्रीको भ्रमणमा संलग्न प्रतिनिधिमण्डल तथा उनको भ्रमणमा प्रयोग हुने विशेष विमानका चालक दलका सदस्यलाई ग्राटिस भिसा (निशुल्क) उपलब्ध गराएको थियो। नेपालस्थित साउदी राजदूतावासले परराष्ट्र मन्त्रालयलाई गत मार्च ११ मा कूटनीतिक नोट पठाएर ग्रिटिस भिसा उपलब्ध गराउन आग्रह गरेको थियो। उनी नेपालको औपचारिक भ्रमणमा आएका हुन्।"
न्यायालयको छवि उच्च राख्न कानुन व्यवसायी इमान्दार हुनुपर्छ : महान्यायाधिवक्ता खाती,"काठमाडौं : महान्यायाधिवक्ता खम्मबहादुर खातीले न्यायालयको छवि उच्च राख्नका लागि कानुन व्यवसायी आफ्नो पेसाप्रति इमान्दार हुनुपर्ने बताएका छन् । नेपाल कानुन व्यवसायी परिषद्ले आयोजना गरेको २९ औँ पूर्वव्यावसायिक आधारभूत तालिमको शुभारम्भ गर्दै उनले स्वतन्त्र, निष्पक्ष र सक्षम न्यायपालिका बनाउनका लागि कानुन व्यवसायी इमान्दार हुनुपर्नेमा जोड दिए। 'कानुन व्यवसायीले पेशागत निष्ठाभन्दा अरु केही गर्न हुँदैन, 'महान्यायाधिवक्ता खातीले भने,'न्यायालयको छवि उच्च राख्न र पेसागत सुरक्षाका लागि विचलित नभइकन कानुन व्यवसायीले काम गर्नुपर्छ ।' नेपाल बार एशोसिएशनका अध्यक्ष चण्डेश्वर श्रेष्ठले न्याय स्वच्छ र निष्पक्ष बनाउन कानुन व्यवसायी निर्भिक भएर काम गर्नुपर्ने बताएय । उनले न्यायापालिकालाई स्वतन्त्र, सक्षम र निष्पक्ष बनाउनका लागि बारले निरन्तर आवाज उठाइरहेको बताए। सो अवसरमा महान्यायाधिवक्ता खातीले नवोदित कानुन व्यवसायीका लागि उपयोगी हुने हाते पुस्तक सार्वजनिक गरेका थिए। बार काउन्सिलले प्रकाशन गरेको उक्त पुस्तक उच्च अदालतका पूर्वन्यायाधीश विनोदप्रसाद शर्मा, वरिष्ठ अधिवक्ता तथा नेपाल कानुन व्यवसायी परिषद्का सदस्य डा चन्द्रकान्त ज्ञावली र अधिवक्ता पूजा भण्डारीले तयार गरेका हुन्।"
साउदी अरबका विदेशमन्त्री र राष्ट्रपति भण्डारीबीच भेट,"काठमाडौं : साउदी अरबका विदेशमन्त्री राजकुमार फैसल बिन फहरान अल साउद र राष्ट्रपति विद्यादेवी भण्डारीबीच भेटवार्ता भएको छ। नेपाल भ्रमणमा रहेका साउदी अरबका विदेशमन्त्री र राष्ट्रपति भण्डारीबीच राष्ट्रपति कार्यालय शितलनिवासमा शिष्टाचार भेट भएको राष्ट्रपति कार्यालयले जनाएको छ। भेटका क्रममा दुई देशबीच रहिआएको सम्बन्ध, आपसी हित र चासोका विषयमा छलफल भएको जनाइएको छ। भेटमा नेपाल सरकारका उच्च पदस्थ अधिकारीहरु समेतको उपस्थित रहेको थियो। सोमबार नेपाल भ्रमणका लागि काठमाडौं आएका विदेशमन्त्री र परराष्ट्रमन्त्री खड्काबीच बिहान परराष्ट्र मन्त्रालयमा भेट भएको थियो। भेटका क्रममा दुई पक्षबीच जेनरल कोअपरेसन एग्रिमेन्ट (जीएसए) मा हस्ताक्षर भएको थियो । साउदी अरबका विदेशमन्त्री र परराष्ट्रमन्त्री डा नारायण खड्काले उक्त सम्झौतामा हस्ताक्षर गरेका थिए।"
"एक लाख म्यादी प्रहरीका लागि भर्ना खुल्यो, ४३ हजार बढी तलब पाइने",काठमाडौं: स्थानीय निर्वाचनका लागि सरकारले एक लाख म्यादी प्रहरीका लागि भर्ना खुलाएको छ। प्रहरी प्रधान कार्यालयले मंगलबार भर्नाका लागि विज्ञापन खुलाएको हो। नेपाली नागरिकले चैत ६ गतेदेखि ११ गतेसम्म आवेदन दिन सकिने विज्ञापनमा उल्लेख छ। म्यादी प्रहरीले ४० दिन काम गर्नुपर्ने र त्यसका लागि ३० हजार २४० रुपैँया तलब तोकिएको छ। त्यसका अलावा खाद्यान्नबापत ७ हजार दुई सय र खाद्यान्नबापत ६ हजार भत्ता तोकिएको छ। सबै गरेर प्रतिव्यक्ति म्यादी प्रहरीले ४३ हजार बढी रुपैँया पाउनेछन्। म्यादी प्रहरीमा भर्ना हुन् १८ देखि ५४ वर्ष हुनुपर्ने बताइएको छ।
गोरखाको अन्तिम गाउँ सामागाउँ र साम्दोमा मोबाइल सेवा सुरु,"गोरखा : तिब्बतको सीमानामा रहेको गोरखाको सबैभन्दा अन्तिम गाउँ सामागाउँ र साम्दोमा मोबाइल सेवा सञ्चालन भएको छ। मंगलबारदेखि नेपाल टेलिकमको टुजी प्रविधिको नमस्ते मोबाइल सेवा सुरु भएको चुमनुब्री गाउँपालिका१ सामागाउँका अध्यक्ष डा वीरबहादुर लामाले जानकारी दिए। मंगलबारदेखि सीमावर्ती सो वडाका २२५ घरधुरीका बासिन्दाले मोबाइल सुविधा पाएका उनले बताए। टेलिकमका कर्मचारीहरुले तीन दिन काम गरेर आजदेखि मोबाइल सेवा सञ्चालन गर्नुभएको छ, उनले भने, कम्तिमा पनि प्रत्येक घरका दुईजनाले मोबाइल सेवा प्रयोग गर्छन्। नेपाल टेलिकमले सामागाउँमा टावर स्थापना गरेको छ। सो टावरबाट सामागाउँ, साम्दो र मनास्लु बेसक्याम्पसम्म मोबाइल सेवा सञ्चालन हुने वडाअध्यक्ष लामाले बताए। सडक सञ्जालले नजोडेका कारण यातायातको सेवा नचलेको दुर्गम गाउँमा मोबाइल सेवा सञ्चालन हुँदा काठमाडौँ लगायतका ठाउँमा सम्पर्क गर्न सजिलो हुने वडा सदस्य मिङ्मार लामाले बताए। गाउँलेलाई पनि सुविधा हुने भयो, पर्यटक र उनीहरुसित आउने नेपाली गाइड, भरियाहरुलाई पनि सहज हुने भयो, उनले भने, त्यसैले गाउँले खुशी भएका छन्। वडाअध्यक्ष लामाका अनुसार अहिले टुजी प्रविधिको मोबाइल सञ्चालन भएको हो। छिट्टै फोरजी सेवा सञ्चालन हुने नेपाल टेलिकमबाट जानकारी प्राप्त भएको उनले बताए।"
शिवम् एयरलाइन्सले पायो उडान अनुमति,"काठमाडौं : संस्कृति, पर्यटन तथा नागरिक उड्डयन मन्त्रालयले निजी क्षेत्रको हवाई सेवा प्रदायक कम्पनी शिवम् एयरलाइन्सलाई उडान अनुमति दिएको छ। एक वर्षदेखि उडान इजाजतका लागि प्रक्रिया सुरु गरेको उक्त एयरलाइन्सले मन्त्रालयबाट आधिकारिक इजाजत पत्र पाएको मन्त्रालयका सहसचिव बुद्धिसागर लामिछानेले जानकारी दिए। उनले भने, शिवम् एयरलाइन्सले विकट गन्तव्य उडानका लागि मन्त्रालयबाट अनुमति पाएको छ, अब उसले पश्चिम क्षेत्रमा बेस राखेर नियमित उडान गर्न सक्नेछ। मन्त्रालयबाट उडान अनुमति पाए पनि उक्त एयरलाइन्सले नेपाल नागरिक उड्डयन प्राधिकरणबाट लिनुपर्ने प्रक्रिया भने बाँकी रहेको छ। प्राधिकरणबाट उडानका लागि पाँच चरणको प्रक्रिया पूरा भएसँगै एक वर्षभित्रै सेवा सुरु गर्ने योजना रहेको उक्त एअरलाइन्सका सञ्चालकमध्येका दिनेश आचार्यले बताए। उनले भने, मन्त्रालयबाट आधिकारिक पत्र आएको छ, नागरिक उड्डयन प्राधिकरणबाट बाँकी प्रक्रिया पूरा गरी अबको एक वर्षभित्रै सेवा सञ्चालनमा ल्याउने योजना बनाएका छौँ। हाल कम्पनीको चुक्ता पूँजी पर्यटन मन्त्रालयको कार्यविधिअनुसार रु १५ करोड रहेको बताइएको छ। कम्पनीले ट्विनअटर४०० (डीएच ६४००) सिरिज र लेट फोरटेनमध्ये कुनै एक किसिमको जहाजमार्फत सेवा सुरु गर्ने योजना बनाएको बताइएको छ। नेपाल नागरिक उड्डयन प्राधिकरणबाट उडान अनुमति पाएको दुई वर्षमा तीनवटा जहाज ल्याएर उडान सञ्चालन गर्ने योजना रहेको आचार्यले जानकारी दिए।"
मुस्ताङका स्थानीय तहमध्ये स्वमूल्यांकनमा लोमान्थाङ गाउँपालिका प्रथम,"जोमसोम : संघीय मामिला तथा सामान्य प्रशासन मन्त्रालयले हालै सार्वजनिक गरेको स्थानीय तह क्षमता स्वमूल्यांकनमा मुस्ताङका ५ तह मध्ये उपल्लो मुस्ताङको लोमान्थाङ गाउँपालिका पहिलो बनेको छ। स्थानीय तह संस्थागत क्षमता स्वमूल्यांकन कार्यविधि २०७७ अनुसार गरिएको रिपोटिङमा उपल्लो मुस्ताङको लोमान्थाङ गाउँपालिकाले कुल ६४ अंक प्राप्त गरी मुस्ताङमा पहिलो पालिका बन्न सफल भएको हो। मन्त्रालयले स्वमूल्यांकन कार्यविधि अनुसार स्थानीय तहको कार्यप्रकृया र उपलब्धीहरुको लेखाजोखा गरी स्थानीय तहको सवल र दुर्वल पक्षहरुको पहिचान गर्ने तथा स्थानीय तहको विकास तथा सुशासनमा रहेका कमिकमजोरीको जानकारी लिने उद्देश्यले देशभरका ७७ वटै जिल्लाका महानगरउपमहानगर र पालिकाहरुमा स्थानीय तह संस्थागत क्षमता स्वमूल्यांकन रिपोर्टिङ गरेको थियो। मन्त्रालयले आव २०७७०७८ सालको अवस्थाका आधारमा स्वमूल्यांकन गरेको थियो। स्थानीय तह संस्थागत क्षमता स्वमूल्यांकनमा विभिन्न १० वटा सुचकको १ सय उपसुचकमा स्वमूल्यांकन गरिएको थियो। मन्त्रालयले शासकीय प्रवन्ध, संगठन तथा प्रशासन, वार्षिक बजेट तथा योजना व्यवस्थापन, वित्तिय एवं आर्थिक व्यवस्थापन, सेवा प्रवाह, न्यायिक कार्यसम्पादन, भौतिक पूर्वाधार, सामाजिक समावेशीकरण, वातावरण संरक्षण तथा विपद व्यवस्थापन र सहकार्य र समन्वय गरी १० सूचकमा १ सय उपसुचकको मोडलिटी बमोजिम स्थानीय तहको स्वमूल्यांकन गरेको थियो। मन्त्रालयले स्थानीय तहको समग्र स्थितीमा २१ प्रतिशत, प्रक्रियागत स्थितीमा ३४ प्रतिशत र परिमाणात्मक स्थितीमा ४५ प्रतिशत अंकभार तय गरेको थियो। जसअनुसार लोमान्थाङ गाउँपालिकाले विभिन्न १० सुचकमा ६४ प्रतिशत अंकभार प्राप्त गरेको हो। यस्तै लोघेकर दामोदरकुण्ड गाउँपालिकाले ५८ दशमलव ५, वारागुङ मुक्तिक्षेत्र गाउँपालिकाले ५७ दशमलव २५, थासाङ गाउँपालिकाले ५२ दशमलव २५ र मुस्ताङ सदरमुकाम रहेको घरपझोङ गाउँपालिकाले ५० दशमलव ५ प्रतिशत अंक प्राप्त गरेको मन्त्रालयको वेभसाईटमा उल्लेख गरिएको छ।"
पूर्वीचौकी गाउँपालिकाका प्रमुख प्रशासकीय अधिकृतमाथि हातपात,डोटी : डोटीको पूर्वीर्चाकी गाउँपालिकाका प्रमुख प्रशासकीय अधिकृत टेकबहादुर खड्कामाथि हातपात भएको छ । मंगलबार बिहान साढे ११ बजेतिर खड्काको कार्यकक्षमै गएर हातपात गरेको बताइएको छ । पूर्वीचौकी गाउँपालिका वडा नम्बर ५ निवासी भुवन कठायतले कार्यकक्षमै गालीगलौच गर्दै हातपात गरेको जनाइएको छ। उनले प्रशासकीय अधिकृतको कार्यालयको ल्यापटप समेत तोडफोड गरेको पूर्वीचौकी गाउँपालिकाले जनाएको छ। हातपातबाट अधिकृत खड्काको शरीरमा चोटपटक समेत लागेको जनाइएको छ । हातपातपछि कठायत फरार रहेको बताइएको छ । दोषिमाथि कडा कारवाही नभएसम्म कार्यालयबाट प्रवाह हुने सम्पूर्ण कामकाज बन्द गरिने गाउँपालिकाले जनाएको छ।
सुर्खेत मेडिकल कलेजमा वार्षिक एकसय विद्यार्थीले पढ्न पाउने,"सुर्खेत : वीरेन्द्रनगरमा सुर्खेत मेडिकल कलेज स्थापनाको पक्रिया अगाडि बढेको छ। यसका लागि सर्वेको काम पनि सम्पन्न भएको छ। सर्वे सकिएसँगै अबको केही समयभित्र गुरुयोजना पनि सम्पन्न हुने भएको हो। सोही गुरुयोजनाको दोस्रो ड्राफ रिपोट अनुसार वीरेन्द्रनगरमा ६ सय शैयाको अस्पताल निर्माण हुनेछ। गुरुयोजनाले अन्तिमरुप पाउँदैछ, ६ सय शैयाको अस्पताल बन्ने पक्कापक्की भएको छ सुर्खेत मेडिकल कलेज पूर्वाधार विकास आयोजनाका इन्जिनियर शंकरप्रसाद तिमिल्सेनाले भने, अब सुर्खेतमा कर्णालीकै सबैभन्दा ठूलो मेडिकल कलेज संचालन हुन्छ। रिपोर्ट अनुसार ६ सय शैयाको अस्पताल बन्ने पक्कापक्की भएको आयोजनाले जनाएको छ। कर्णाली प्रदेशमा हाल ६ सय शैयाका अस्पताल छैनन्। मेडिकल कलेज स्थापना भएपछि सुर्खेतमा कर्णाली प्रदेशकै सबैभन्दा ठूलो अस्पताल बन्नेछ। कलेजको गुरुयोजना बनोउने जिम्मा इभरसेफ इन्जिनियरिङ्ग कन्सल्टेन्सी प्रालि बालुवाटार काठमाडौंले लिएका हो। आयोजनाले तीन महिनाभित्र गुरुयोजना तयार गर्नेगरी कन्सल्टेन्सीलाई जिम्मा दिएको थियो। कन्सल्टेन्सीले आयोजनालाई गुरुयोजना बुझाएपछि बाँकी कामहरु अगाडि बढ्नेछन्। यो मेडिकल कलेज स्थापना भएपछि वार्षिक एक सय विद्यार्थीले चिकित्सा शिक्षा अध्ययन गर्न पाउनेछन्। ६ सय शैयाको अस्पतालमा एउटा शैक्षिक सत्रमा एक सय विद्यार्थीलाई अध्यापन गराउन पाउने व्यवस्था छ। गुरुयोजनामा ६ सय शैयाको अस्पताल बनाउने पक्कापक्की भएपछि शिक्षण अस्पतालले एक शैक्षिक सत्रमा एक सय विद्यार्थीलाई पढाउन पाउने निश्चित भएको हो। कलेजले सुरुमा एमवीवीएस तहका कक्षाहरु सञ्चालन गर्नेछ। कलेजले अध्ययनअध्यापन सुरु गरेपछि कर्णालीका एक सय विद्यार्थीले सुर्खेतमै चिकित्सा शिक्षा अध्ययन गर्न पाउने छन्। हाल कर्णाली प्रदेशको जुम्लामा कर्णाली स्वास्थ्य विज्ञान प्रष्तिष्ठानले मात्रै चिकित्सा शिक्षा अध्ययन गराउँदै आएको छ। सुर्खेत मेडिकल कलेजले ६४ विगाह क्षेत्रफल जग्गा ओगट्ने छ। वीरेन्द्रनगर नगरपालिकाको वडा नम्बर १३ को बतासेडाँडा र वडा नं ११ को बस्तीपुर क्षेत्रको ६४ विगाह भूभाग मेडिकल कलेजले ओगट्ने भएको हो। सुरुमा हामीले ८० विगाह क्षेत्रफलमा मेडिकल कलेज बनाउने लक्ष्य राखेका थियौं, तर क्षेत्रफल सोचे जस्तो रहेनछ इन्जिनियर तिमिल्सेनाले भने, अब मेडिकल कलेजले ६४ विगाह क्षेत्रफल मात्रै ओगट्ने छ। प्रत्येक प्रदेशमा एक एक वटा मेडिकल कलेज स्थापना गर्ने संघीय सरकारको अवधारणा अनुसार पाँच वर्षअघि सुर्खेतमा मेडिकल कलेजको स्थापनाको पक्रिया अगाडि बढेको थियो। डीपीआर तयार भएपछि बस्तीपुर र बतासेडाँडामा ६ सय शैयाको मेडिकल कलेज, छात्रावास भवन, खेलमैदान, हेलिप्याड, मन्दिर, डाक्टर आवास, स्टाफ आवास, गार्ड हाउस, क्यान्टिन भवन, बेडहरु, मर्चरी भवन, बहुद्देश्यीय हल, खेलकुद ग्राउन्डका साथै ओभरहेड पानी ट्यांकी लगायतका पूर्वाधार बन्नेछन्। बसासे डाँडा जंगल क्षेत्र हो। मेडिकल कलेज स्थापना भएपछि बतासे डाँडाको ४३२ हेक्टर वन क्षेत्र मासिने छ। पूर्वाधार निर्माणका लागि चालु आर्थिक वर्षमा संघीय सरकारले दुई करोड बजेट आयोजनालाई दिएको छ।"
कर्णाली प्रदेशको पहिलो बालमैत्री वडा घोषणा,"जाजरकोट : जाजरकोटको छेडागाड नगरपालिकाले कर्णाली प्रदेशकै पहिलो बालमैत्री वडा घोषणा गरेको छ। बालबालिका सम्बन्धी ५१ वटा सूचक पुरा गरेपछि छेडागाड नगरपालिका वडा नम्बर ११ झाप्रालाई बालमैत्री वडा घोषणा गरिको हो। सबै बालबालिका गुणस्तरीय शिक्षाको पहुँचमा रहेका, पोषण, सरसफाई, स्तनपान, नियमित खोपका मात्रा पुरा भएको, मनोरञ्जन, सुरक्षा, खेलकुद लगायतका सूचक पुरा भए बालमैत्री वडा घोषणा गर्न सकिने प्रावधान छ। बाल बचाउ, बाल संरक्षण, बालबिकास र अर्थपूर्ण बाल सहभागीता, बाल मैत्री वडा घोषणा र निरन्तरता हाम्रो प्रतिबद्धता भन्ने नाराका साथ बिद्यालय, स्वास्थ्यको पहुच, बालमैत्री धारा , बालविबाह न्युनिकरण लगाएत बालमैत्री वडा घोषणा गर्दा स्थानीय तह, प्रदेश र केन्द्र सरकारले निर्धारण गरेको ५१ वटा सूचकलाई आत्मसाथ गरी समुदायलाई सचेत गराउदै लामो समयको निरन्तर प्रयास पछि छेडागाड ११ झाप्रालाई बालमैत्री वडा घोषण गरेको बालमैत्री स्थानीय शासन वडा समितिले जनाएको छ। बिगत ७ वर्षदेखि छेडागाड नगरपालिका ११ झाप्रालाई बालमैत्री वडा निर्माणका लागि समुदाय, वडा सरकार र नगर सरकारले चासो दिएपछि कर्णाली प्रदेशकै पहिलो बालमैत्री वडालाई घोषणा गर्न सफल भएको छेडागाड ११ का शिक्षक कर्ण बहादुर कार्कीले बताए। २०७२ मा समिति गठन गरी बाल अधिकारका सूचकका बिषयमा समुदाय र स्थानीय सरकारसग निरन्तरता छलफल गर्दै आएका थियौ, बालमैत्री वडा निर्माण कार्य जारी राखेकै बखत पाँचतारा युवा संरक्षक मंन्च जाजरकोटले बालबालिका सम्बन्धी कार्यक्रम लागु गरेपछि थप उर्जा र हौसला आएको शिक्षक कार्कीले बताए। पाँचतारा युवा मंन्च र सेभ द चिल्ड्रेनको सहयोगमा बालमैत्री स्थानीय शासन वडा समितिले बालमैत्री सूचक पुरा गराएको हो। छेडागाड नगरपालिका ११ की स्वास्थ्य स्वयंसेविका बिमला थापाले सरसफाई, स्तनपान, खोप, पोषण लगायतका स्वास्थ्य सम्बन्धी सूचक पुरा भएको बताइन। सवैभन्दा बालबाबिबाह न्युनिकरण निकै कठिन लागेको र कठिनकै बाबजुत तिन वटा बालबिबाह रोक्न सफल भएको उनको भनाइ छ। बिगत सात वर्षदेखि बालमैत्री वडा बनाउन देखेको सपना पुरा भएपछि खुशी लागेको थापाको कथन छ। छेगागाड नगरपालिकाका नगर प्रमुख लाल बहादुर महताराले कठिन चुनौति पूर्ण कार्य पारगर्दै बाल अधिकारका सूचकहरु पुरा गरि वडालाई बालमैत्री घोषणा गर्न सफल भएकोमा वडा सरकार, संस्था, नागरिक समाजलाई धन्यवाद व्यक्त गर्दै बाल अधिकार सम्वन्धीका सूचकहरु कार्यन्वयनमा नागरिक समाजको महत्वपूर्ण भुमिका हुने भएकोले निरन्तरता दिन आग्रह गरे। छेडागाड नगरपालिकाका १३ वटै वडा बालमैत्री निर्माण गर्न अभिभावकिय भुमीका निर्वाह गर्दै वडा सरकार, संस्था र नागरिक संस्थालाई आवश्यक सल्लाहसुझाव दिने प्रतिबद्धता जनाए। बालमैत्री वडा घोषण गरि कर्णाली प्रदेशमै पहिलो भएकोमा वडा सरकार लगाएत सरोकारवाला सवै निकायलाई पाँचतारा युवा संरक्षक मंन्चका अध्यक्ष छवि पन्तले धन्यवाद दिए। बालमैत्री वडा घोषण भएपछि स्थानीय नागरिक खुसी भएको छन्। बाल मैत्री वडा अभियानमा महत्पूर्ण भुमिका निर्वाह गर्ने संघसंस्था नागरिक समाजलाई कदरपत्र प्रदान गरिएको थियो।"
सिद्धार्थका विद्यार्थीलाई अभिमुखीकरण,"काठमाडौं : कलङ्कीस्थित सिद्धार्थ बहुमुखी क्याम्पसका विद्यार्थीलाई शैक्षिक, प्रशासनिक तथा व्यवस्थानका क्षेत्रमा सफलता हाँसिल गर्न अपनाउनुपर्ने विषयका सम्बन्धमा तालिम दिइएको छ । मङ्गलबार सञ्चालित एक दिने उक्त अभिमुखीकरण सम्बन्धी कार्यक्रममा समाजसेवा, मनोविज्ञान तथा व्यवस्थापनका क्षेत्रमा अब्बल विज्ञहरुले विद्यार्थीलाई प्रशिक्षित गराएका थिए । कार्यक्रममा नवजीवन परोपकार समाजका अध्यक्ष दुर्गानाथ दाहालले निरन्तर प्रयास गरे विद्यार्थी तथा समाजका जुनसुकै क्षेत्रमा आवद्ध व्यक्तिका लागि पनि सफलता हाँसिलगर्न कठिन नहुने बताए । कार्यक्रममा कलेजका अध्यक्ष गोविन्द घिमीरेले विद्यार्थीलाई पढाइसँगै समाजका लागि आवश्यक पर्ने ज्ञान र सीप बाड्न सक्ने सीप प्रदान गर्ने बताएका थिए।"
गाँजा तस्करीको रुट बन्दै सप्तकोशी नदी',"उदयपुर : चोरका हजार दाउ' भन्ने नेपाली उखान अहिले पनि उत्तिकै चर्चामा छ। जसको ज्वलन्त उदाहरण आईतबार बिहान उदयपुरको बेलका नगरपालिका८ कोठुस्थित सप्तकोशी नदीमा ट्युवको चेफामा राखी जलमार्ग हुँदै ल्याउँदै गरेको ४ सय केजी अबैध गाँजालाई लिन सकिन्छ। जलमार्गको यात्रामा प्रहरीको नजर नपुग्ने भएपछि पछिल्लो समय गाजा तस्करीको सुरक्षित निसाना जलमार्र्ग बन्दै गएको छ। यसरी ल्याईदै गएको अवैद्य गाजालाई सशस्त्र प्रहरीको टोलीले बरामद गरेको छ। २६ दिन अघि सोही एरियाबाट चार सय केजी गाँजासहित तीन जना पक्राउ परेको अनुसन्धान नसकिदै पुनः सोही एरियाबाट चार सय केजी नै गाँजा पक्राउ परेको हो। सप्तकोशीमा चतरा पुल माथि उत्तरतर्फबाट १४ वटा बोरामा प्लाष्टिकले बेरेर ट्युवको चेफामाथि राखेर ल्याउँदै गरेको प्रतिबन्ध गाँजा सशस्त्र प्रहरी बल सुरक्षा बेस रामपुरका इन्स्पेक्टर सुमन बुढाथोकीको नेतृत्वमा गएको ९ जनाको टोलीले वरामद गरेको सशस्त्र प्रहरी ५ नम्बर गणका प्रमुख एसपी कृष्णराज अधिकारीले बताए। जलमार्गबाट गाँजा तस्करी हुने गरेको गोप्य सूचना पाएसँगै ठूलो परिणाममा गाँजा नियन्त्रण लिन सफल भएको सशस्त्र प्रहरी वल प्रदेश १ का प्रमुख डिआइजी कमल गिरीले बताए। उनले भने, सूचना पाएसँगै हामीले विभिन्न तवरबाट त्यस क्षेत्रमा गस्ति बढाउँदै गएका थियौ, त्यसैको परिणाम आईतबार बिहान निकालेका हौ।' उनले गाँजा तस्करको संजाल बढ्दै गएको र उनीहरुले बेलाबखत रुढ परिवर्तन गरिरहने भएकाले मातहतका आफ्ना युनिटमा नियन्त्रणका लागि योजनासहित निर्देशन दिईएको बताए। डिआईजी गिरीले भने, गाँजा लगाइएका क्षेत्रमा नेपाल प्रहरीसँग समन्वय गरी फडानी, नष्ट गर्ने, सम्भावित रुढमा गस्ति बढाउने वरामदपछि आवश्यक कार्वाहीका लागि नेपाल प्रहरीलाई बुझाउने गरेका छौ।' सप्तकोसी नदीमा उदयपुर, खोटाङ, भोजपुर र धनकुटा क्षेत्रबाट दैनिकजसो बाँस र ट्युवको चेफा बनाई बाँस ढुवानी हुने गर्दछ। बाँस ल्याउँदा प्रहरीले चेकजाँच नगर्ने भएपछि पछिल्लो समय गाँजा तस्करीको सुरक्षित गन्तव्य स्थल जलमार्ग बनेको हो। उदयपुरका विकट गाउँमा उत्पादित गाँजा यसअघि कटारी, बेलका नगरपालिका र उदयपुरगढी क्षेत्रको रुटबाट सिधै भारतीय बजार पुग्ने गर्दथ्यो। ति रुटमा प्रहरीको निगरानी बढेसँगै धमाधम पक्राउ पर्न थालेपछि गाँजा तस्करले वैकल्पिक रुढको खोजी गरेको हुन सक्ने प्रहरीको अनुमान छ। उनले भने, प्रहरीको आँखा छल्दै सुरक्षितसाथ लैजानका लागि तस्करहरुले दैनिकजसो नयाँ रुढ खोज्ने गर्दछन् त्यहीँ रुटको खोजी गर्दा पछिल्लो समय जलमार्ग रोजाई र सुरक्षित रहेको हुन सक्छ।' गणपति अधिकारीका अनुसार आईतवार बिहान २ बजे सप्तकोशीमा बिस्तारै बग्दै आएको ट्युवको चेफामा गाँजा फेला परेको हो। गाँजा वरामद गर्न पुगेको टोलीलाई देखेपछि तीनचार जनाको समूहमा रहेका तस्कर फरार भएका थिए। उनीहरु मध्ये दुई जनालाई सुनसरी प्रहरीले पक्राउ गरेको छ। पक्राउ पर्नेमा भोजपुर हतुवागढी नगरपालिका ९ घर भई वरहाक्षेत्र नगरपालिका १ बस्दै आएका २२ वर्षिय मनिसहाङ्ग राई, सुनसरी जिल्ला वरहाक्षेत्र नपा १ का ३४ बर्षिय सन्देस श्रेष्ठ रहेको प्रहरीले जनाएको छ। गाँजा पहाडी जिल्ला भोजपुरबाट ल्याएको हुन सक्ने अनुमान गरिएको छ। वरामद गाँजा गणमा ल्याई थप अनुसन्धान र कानुनी कार्वाहीका लागि जिल्ला प्रहरी कार्यालय उदयपुरलाई बुझाईएको गणपति अधिकारीले बताए। कोशी नदीमा चल्ने डुङ्गा र बाँस कारोबार गर्नेहरूले पहाडी जिल्लाबाट सुनसरीमा गाँजा भित्र्याउने र सुनसरी हुँदै सो गाँजा भारततर्फ तस्करी गर्ने गरेको प्रहरीलाई गोप्य सूचना प्राप्त भएको छ। त्यहीँ आधारमा त्यस क्षेत्रमा निगरानी बढाइएको र तस्करको संजाल खोज्ने कार्यलाई तिव्र बनाइएको अधिकारीले बताए। तस्करले सप्तकोशी नदीलाई गाँजा, काठ लगायतको तस्करी रुटको रुपमा प्रयोग गर्दै आएका छन्। यस्तै विगतका दिनहरुमा ट्युव मात्र नभई बाँसको चेफाको प्रयोग गरी सप्तकोसी नदीबाट गाँजा तस्करी हुने गरेको स्थानीय बताउँछन्। उदयपुरमा ताप्लि गाउँपालिकाको ओख्ले, इनामे, रुपाटारपछिको लागु औषध गाँजा उत्पादनको दोस्रो हब बेलका नगरपालिका ७ मैनामैनी आसपासको क्षेत्र मानिदै आएको छ। मैनामैनीमा विगत लामो समयदेखि गाँजा खेती हुने गरेको छ। प्रहरीले वर्षेनी गाँजा नष्ट गर्ने अभियान चलाउँदा पनि हरेक वर्ष गाँजा उत्पादनमा कमी आएको छैन। गत फागुन ५ गते बेलका नगरपलिका८ सिरुवानीस्थित सडकबाट प्रहरीले चार सय केजी अवैध लागूऔषध गाँजा पिकअप भ्यानबाट लैजादै गरेको अवश्थामा तीन जनालाई पक्राउ गरेको थियो।"
नेपालभारत डुबान तथा बाढी व्यवस्थापन संयुक्त समितिको १४ औं बैठक सम्पन्न,"काठमाडौं : नेपालभारत डुबान तथा बाढी व्यवस्थापन संयुक्त समितिको १४ औं बैठक सम्पन्न भएको छ। बैठक फाल्गुण २५ देखि २९ गतेसम्म नेपालमा आयोजना गरिएको थियो। बैठकमा भारतको तर्फबाट गंगा बाढी नियन्त्रण आयोगका योजना सदस्य शेर सिंह र नेपालका तर्फबाट जलस्रोत तथा सिँचाई विभागका महानिर्देशक सुशील चन्द्र आचार्यको सहअध्यक्षतामा बैठक सम्पन्न भएको भारतीय राजदूतावासले जनाएको छ। संयुक्त समितिले नेपालभारत सीमाक्षेत्रका विभिन्न स्थलगत भ्रमण गर्नुका साथै सीमा क्षेत्रमा बाढी, कटान तथा डुबान व्यवस्थापनका लागि प्रस्ताव गरिएका नवोदित कार्यस्थलको पनि भ्रमण गरको भारतीय दूतावासले जनाएको छ।"
क्रिप्टोकरेन्सी कारोबार हुने एप बन्द गर्न दूरसञ्चार प्राधिकरणको निर्देशन,"काठमाडौंः नेपाल दूरसञ्चार प्राधिकरणले गैरकानुनी रुपमा क्रिप्टोकरेन्सी कारोबार गर्ने सबै मोबाइल एप बन्द गर्न निर्देशन दिएको छ । इन्टरनेट सेवा प्रदायकहरुलाई निर्णय कार्यान्वयन गर्न भन्दै प्राधिकरणले परिपत्र गरेको हो। अनलाइन प्रविधिमार्फत हुने क्रिप्टोकरेन्सी, विटक्वाइन, हाईपर नेटवर्किड, अनलाइन जुवालगायतका गैरकानुनी क्रियाकलाप तथा आर्थिक अपराधसँग सम्बन्धित वेवसाइट,एप, अनलाइन सञ्जाललगायतका भर्चुअल माध्यमहरु नेपाल भित्र प्रयोग, संचालन र व्यवस्थापन गर्न नपाउने गरी निषेध, डिसएबल तथा कालो सूचीमा राख्ने व्यवस्था गर्न परिपत्रमा उल्लेख छ। यसअघि नेपाल राष्ट्र बैंकले नेटवर्किङ मार्केटिङ र क्रिप्टोकरेन्सीको कारोबार बढ्दै गएको भन्दै सचेत रहन अनुरोध गरेको थियो।"
क्रिप्टोकरेन्सी कारोबार गर्ने २ जनाविरुद्ध मुद्धा दायर,"काठमाडौं : राजस्व अनुसन्धान विभागले त्रिप्टोकरेन्सी करोबारबाट राजस्व छली गरेको भन्दै जिल्ला अदालत काठमाडौंमा मुद्धा दायर गरेको छ। विदेशी विनिमय (नियमित गर्ने) ऐन २०१९ सम्बन्धी कसुर गरेको आरोपमा दुईजना विरुद्ध मुद्धा दायर गरेको हो। मोरङ जिल्ला रतुवामाई नगरपालिका वडा नं ७ बस्ने २८ वर्षीय पुस्कर श्रेष्ठ र सोही ठाउँका २३ वर्षीय बिनिता लिम्बुकाविरुद्ध मुद्धा दायर गरिएको राजस्व अनुसन्धान विभागले जनाएको छ। बैंकका स्टेटमेन्ट, बरामद गरिएको मोवाइलमा प्राप्त डाटालगायत कल डिटेल विवरणका आधारमा श्रेष्ठ र लिम्बुले सामूहिकरुपमा मिलिमतो गरी मोबाइल एप्स वन एक्सबेट, बिनान्स, एडिबी क्यास, क्वाइनबेस, प्याक्सफुल प्रयोग गरी विदेशी विनिमय अमेरिकी डलर सम्बन्धी कसुर कार्यमा संलग्न रहेको आरोपमा मुद्धा दायर गरिएको हो। रतुवामाई नगरपालिकाबाट डलरको अनलाइनमार्फत अवैधरुपमा कारोबार गरेको कसुरजन्य कार्य गरेको, एपमार्फत रकम लोड तथा अनलोड गरी अमेरिकी डलर सटही तथा क्रिप्टोमा लगानी गरेको विभागले जनाएको छ। श्रेष्ठले मेगा बैंकबाट ८६ लाख ८३ हजार, सिटिजन्स बैंक ५६ लाख ८३ हजार रुपैयाँ, एनआईसि एशियाबाट १ करोड ८२ लाख ४९ हजार, राष्ट्रिय वाणिज्य बैंकबाट २ करोड ३६ लाख ६२ हजार गरी ७ करोड ५७ लाख ७२ हजार रुपैयाँ कारोबार गरेको विभागले जनाएको छ। बिनिता लिम्बुले एनआईसी एशियाबाट २ करोड १६ लाख ९८ हजार गरी नौ करोड ७४ लाख ७० हजार रुपैयाँ कारोबार गरेको विभागले जनाएको छ। श्रेष्ठ र लिम्बुले विदेशी विनिमय (नियमित गर्ने) ऐन, २०१९ अनुसार र राष्ट्र बैंकले निषेधित कसूर गरेको पुष्टि हुन आएकोले तीन वर्षसम्मको कैद सजायको मागदावीसहित मुद्धा दायर गरिएको हो।"
निःशुल्क पशु स्वास्थ्य शिविर,"गुलरिया : बर्दियाको बारबर्दिया नगरपालिका९ स्थित वसाहा वर्डा गौसेवा आश्रम कर्तनियामा पशु स्वास्थ्य शिविरमार्फत पशुहरुको निःशुल्क स्वास्थ्य जाँच गरिएको छ। कैलालीको टिकापुरमा अवस्थित टिकापुर बहुप्राविधिक शिक्षालयका पशु विभागको टोलीले आश्रममा रहेका पशुहरुसँगै स्थानीयले पालन गरेका पशुहरुको उपचार गरेको हो। शिविरमार्फत ५ सय १८ वटा गाई, भैसी, बाख्रा र ४ हजार गोटा कुखुरा गरी ४ हजार ५१८ पशुपंक्षीको उपचार गरिएको पशु विभागिय प्रमुख नन्दलाल खत्रीले बताए। आईएसस्सी भेटेनरी(पशु विज्ञान) संकाय तेश्रो वर्षमा अध्ययनरत ३३ जना विद्यार्थीको सहभागीतामा उपचार गरेका हौं। उनले भने आश्रमका पशुसँगै शिविरमा ल्याउन नसकेका पशुपंक्षीहरु घरघरमै पुगेर उपचार गरेका छौं। शिविरमार्फत स्थानीयहरु लाभान्वित हुनु भएको छ। पोलिक्लिनले वार्षिक कार्यक्रम अन्र्तगत बर्दियामा पशु स्वास्थ्य शिविर आयोजना गरेको हो। हामीले वर्षेनी निःशुल्क पशु स्वास्थ्य चेकजाँच गर्दै आएका छौं। प्रशिक्षकका्रुपमा डा उद्धव पौडेल, डा प्रमोद उपाध्याय, डा सुदिप चौधरी र सहप्रशिक्षक राजकुमार खड्का तथा ओम भगत चौधरीले उपचारमा सहजीकरण गरेका हुन्। बृहत निःशुल्क शिविरमा पशुहरुको जुका, टीटी, गर्भ परिक्षण, प्लाष्टर, सिंग काट्ने लगायत भिटामिनका कमी भएका पशुहरुलाई भिटामिन दिएर उपचार गरिएको छ। घरमा पालेका बाख्रा, गाई, भैसी, कुकुर, हाँस, कुखुराको उपचारबाट स्थानीयले लाभ लिएको प्रमुख खत्रीको भनाई छ। अशक्त पशुहरुको घरमै पुगेर उपचार गर्न पाउँदा खुशी लागेको छ। पालिकासँग समन्वय गरी शिविर आयोजना गरेका हौं। पशु स्वास्थ्य शिविरको आवस्यकता भएका ठाउँमा खबर गरे शिविर आयोजना गर्न हामी जुनसुकै बेला तयार छौं। बारबर्दिया नगरपालिकामा शिविर आयोजना गर्न पाउँदा खुशी लागेको छ उनले भने। हजारौं पशुपंक्षीको उपचारगर्दै ४ दिने शिविर सकिएको छ। बर्दियामा पछिल्लो समय पशुहरुमा विभिन्न रोग देखा परेको छ। जिल्लामा पशुहरुमा खोरेतको समस्या देखिएको एकीकृत कृषि तथा पशुपंक्षी विकास कार्यालय पशु शाखाका अधिकृत अनिल शर्माले बताए। उनले भने हामीले खोरेत विरुद्धको अभियान संचालन गरेका छौं। विशेष गरी बाख्राहरुमा खोरेत रोगले ठूलो समस्या निम्ताएकाले खोरेत बिरुद्धको भ्याक्सिन लगाउने अभियान बर्दियामा जारी छ। घरपालुवा पशुहरुको स्वास्थ्यमा किसानहरु समयमै सजग हुनुपर्ने शर्माको भनाई छ।"
प्रशोधन नहुँदा 'कौडीको भाउमा' बहुमूल्य जडीबुटी,"सुर्खेत : कर्णालीमा पाँचऔले, जटामसी र यार्सागुम्बाजस्ता बहुमूल्य जडीबुटी पाइन्छन् । तर तिनको प्रशोधन गर्ने उद्योग कर्णालीमै छैन । जसले गर्दा यहाँको बहुमूल्य जडीबुटी सस्तो मूल्यमा बिक्री गर्नुपर्ने बाध्यता छ । पछिल्लो तीन वर्षको अवधिमा कर्णालीबाट निकासी भएको जडीबुटी र उठेको राजश्वलाई हेर्दा पनि यो प्रमाणित हुन्छ । आर्थिक वर्ष २०७४०७५ देखि ०७६०७७ सम्म कर्णालीबाट १७ हजार ६ सय ७९ टन जडीबुटी निकासी भएको छ । तर राजश्व भने जम्मा ६ करोड ७२ लाख ६१ हजार पाँच सय ३० रुपैयाँ मात्रै संकलन भएको छ । तथ्याङ्क अनुसार आर्थिक वर्ष २०७४०७५ मा १३ हजार टन जडीबुटी निकासी भएको छ । तर, त्यो वर्ष जम्मा दुई करोड ७४ लाख ४१ हजार नौसय ९६ रुपैयाँ मात्रै राजश्व संकलन भएको छ । आर्थिक वर्ष २०७५०७६ मा एक हजार पाँचसय ४५ टन जडीबुटी निकासी हुँदा प्रदेशले जम्मा एक करोड ८५ लाख ५८ हजार एकसय ३६ रुपैयाँ मात्र राजश्व संकलन गरेको छ । त्यस्तै ०७६०७७ मा दुई हजार एक सय ४३ टन जडीबुटी निकास हुँदा दुई करोड १२ लाख ६१ हजार चार सय ३८ रुपैयाँ मात्र राजश्व संकलन भएको छ । बर्सेनि ठूलो मात्रामा जडीबुटी निकासी हुँदा पनि राजश्व बढेको छैन । अर्कोतर्फ पछिल्लो समय अबैध रुपमा जडीबुटी चोरीनिकासी हुने गरेको छ । कोरोना महामारीका कारण यार्सागुम्बा संकलन नहुँदा र अवैध चोरी निकासी हुँदा प्रदेशले लाखौं राजश्व गुमाएको छ । 'कर्णाली प्रदेश बहुमूल्य जडीबुटीको खानी नै हो, जडीबुटीबाटै कर्णाली आत्मनिर्भर बन्न सक्छ,' कृषिविज्ञ छविलाल पौडेल भन्छन्, 'तर प्रशोधन उद्योग नहुँदा सस्तो मूल्यमै बिक्री गर्नु परेको छ ।' जडीबुटी उद्योगमा लगानी गर्न सके अर्थतन्त्रमा टेवा पुग्ने उनको भनाइ छ । 'प्रदेशमै जडीबुटी संलकन र प्रशोधन उद्योग स्थापना गर्न सरकारले पहल गरिरहेकै छ,' प्रदेश सरकारका प्रवक्ता एवम् आर्थिक मामिला तथा योजना मन्त्री विन्दमान विष्ट भन्छन्, 'प्रदेश सरकारकै पहलमा जाजरकोटमा जडीबुटी संकलन तथा प्रशोधन उद्योग स्थापना हुन थालेको छ ।' जडीबुटीलाई आम्दानीको स्रोत बनाउने उद्देश्यले सरकारले जडीबुटी उद्योगमा विशेष सहुलियत र साना उद्योगीलाई अनुदान दिँदै आएको सरकारको दाबी छ । कर्णालीमा मुगु, जुम्ला, हुम्ला र डोल्पामा प्रशस्त जडीबुटी पाइन्छ । उच्च हिमाली भेग भएका कारण त्यहाँ बहुमूल्य जडीबुटीका पाइन्छन् । त्यहाँका अधिकांश नागरिक जडीबुटी बिक्री गरेर नै जीवनकोपार्जन गर्छन् । तर ति जिल्लाबाट राजश्व संकलन भने निकै न्यून मात्रामा हुने गरेको छ । पछिल्लो तीन बर्षमा मुगु, हुम्ला, जुम्ला र डोल्पाबाट दुई हजार पाँचसय २५ टन जडीबुटी निकासी भएको छ । तर राजश्व भने तीन बर्षको अवधिमा जम्मा तीन करोड २६ लाख ६२ हजार दुई सय ५७ रुपैयाँ मात्रै संकलन भएको छ । राजश्व संकलन र निकासीको प्रकृति ति जिल्ला र कर्णालीका अन्य जिल्लामा कुनै फरक छैन ।"
मुस्ताङको फल्याकमा धज्याङ पर्व मनाईदै,"जोमसोम : हिमाली जिल्ला मुस्ताङ ऐतिहाँसिक, धार्मिक, सांस्कृतिक मौलिकताले भरिएको जिल्ला हो। यहाँका थकाली, गुरुङ, बिष्ट र लोहा समुदायको मानिसले आफ्नै प्रकारले सांस्कृतिक गतिविधि सञ्चालन गर्ने गरेको पाईन्छ। कला, संस्कृति र फरक प्रकारको मौलिकताले मुस्ताङको सांस्कृतिक पहिचान झल्किने गर्छ। थकालीहरुको महानपर्व तोरन्ल्ह नजिकिदै गर्दा उता मुस्ताङको वारागुङ मुक्तिक्षेत्र५ फल्याकका गुरुङ समुदायले धज्याङ पर्व मनाई रहेका छन्। धज्याङ पर्व तारो हान्ने खेललाई लिईन्छ। यसलाई स्थानीयले धज्याङ पर्वको बुझछ्न्। वारागुङको फल्याकमा गत शनिबारदेखि धज्याङ पर्व सुरु भएको हो। पर्वको स्थानीय ७७ वर्षीय ज्येष्ठ नागरिक पाल्साङ गुरुङले तारो हानी धज्याङ पर्वको उद्घाटन गरेका थिए। फल्याकमा धज्याङ पर्व ७ दिनसम्म मनाईन्छ। शनिबार सुरु भएको त्यहाँको पर्व शुक्रबार समापन हुने वारागुङ मुक्तिक्षेत्र५ का वडाध्यक्ष राप्के गुरुङले जानकारी दिए। मुस्ताङको वारागुङ मुक्तिक्षेत्र र उपल्लो मुस्ताङका गुरुङ समुदायका मानिसहरुले वसन्तऋतुको पूर्वसन्ध्यामा फरकफरक समयमा गाउँगाउँबीच भेला भएर हर्षउल्लासका साथ धज्याङ पर्व मनाउने चलन छ। सांस्कृतिक पर्वकारुपले महत्वपूर्ण मानिएको यो पर्व सदिंयौ वर्षदेखि चल्दै आईरहेको वडाध्यक्ष राप्के गुरुङले बताए। उनका अनुसार छरिएर रहेका गाउँका युवाहरु यो पर्व मनाउन गाउँ फर्किन्छ। धज्याङ पर्वमा गाउँका युवायुवती र ज्येष्ठ नागरिकहरु एकआपसमा भेला भएर रमाईलो गर्छन्। स्थानीय भेषभुषामा सजिएर स्थानीय भाकामा गीत गाउँदै सांस्कृतिक प्रचलन उजागर गर्छन्। गाउँका पुरैले यो पर्वको बेला खेतीपाती र घरको काम थाँती राखेर समाजघरमा जम्मा भई स्याब्रो नाच र स्थानीय भाषाको गीत गाउँछन्। यस्तै मिठो खाने, राम्रो लगाउने र एकआपसमा आत्मियता साटसाट गरी धज्याङ पर्वमा रमाउने गर्छन्। धज्याङको अर्थनै तारो हान्ने खेल भएकाले स्थानीय युवाहरु तोरो हान्ने खेल खेल्छन्। काठको मुड्कोमा सानो गोलागार रिङलाई खोल भनिन्छ। खोल भित्र तारो भित्र छिराउने व्यक्तिलाई बिशेष पुरस्कार सम्मान गर्ने गरिन्छ। तारो खेल खेल्दा आआफ्नो समूह बनाएर तारो हान्न मैदानमा उत्रन्छन्। उनीहरु तारो हान्ने खेल र अन्य सांस्कृतिक कार्यक्रममा जनजाती पहिरनमा उपस्थिति हुन्छन्। वडाध्यक्ष राप्के गुरुङले मौलिक कलासंस्कृतिले हिमालीक्षेत्रको मौलिकतालाई थप उजागर गर्ने गरेको बताए। उनले मुस्ताङमा आआफ्नै जाती र समुदायले फरकफरक चाँडपर्व र सांस्कृतिक पर्व मनाउने गरेको उल्लेख गरे। केही हप्ताअघि मात्र मुस्ताङमा दिन गाउँले थकालीहरुले त्युङ्ल्ह पर्व मनाए। मुस्ताङमा तीजी, यार्तुङ, धज्याङ, फालो, तोरन्ल्ह आदी पर्व सांस्कृतिक कार्यक्रम गरी मनाईने गरिन्छ।"
'महिला हिंसा अन्त्यका लागि अन्तर्राष्ट्रिय पहल जरुरी',"काठमाडौं : एक्काइसौं शताब्दीको समाजमा पनि महिला र बालबालिकाले शोषण र हिंसा भागिरहनुपर्ने अवस्था आउनु दुखद रहेको उपराष्ट्रपति नन्दबहादुर पुनले बताएका छन्। राष्ट्रिय मानव अधिकार आयोग, राष्ट्रिय महिला आयोग, महिला गैरसरकारी संस्था महासंघ र एभ्री वुमन संस्थाको संयुक्त आयोजनामा मंगलबारबाट काठमाडौंमा सुरु भएको दक्षिण एसियाली महिला सम्मेलनको उद्घाटनमा बोल्दै उपराष्ट्रपति पुनले घरेलु हिंसाबाट पीडितमध्ये ७० प्रतिशत महिला आफन्तबाटै शिकार हुनुपरेको तथ्य औंल्याएका छन्। अशिक्षा, अज्ञानता, बेरोजगारी, गरिबी र विभिन्न प्रकारका द्धन्द्ध, जलवायु परिवर्तन, कोरोना महामारीका कारण विश्वमा महिलामाथि विभिन्न प्रकारका हिंसा बढेको बताउँदै उपराष्ट्रपति पुनले विभिन्न मुलुकबीचको अन्तर्राष्ट्रिय सहकार्यबाट मात्रै विश्वबाट महिला हिंसाका घटनाहरु न्यूनीकरण हुने जनाए । कार्यक्रममा राष्ट्रिय मानव अधिकार आयोगका अध्यक्ष तपबहादुर थापा मगरले महिला र बालबलिकामाथिको हिंसा अन्तराष्ट्रियरुपमै ब्याप्त भएकाले यसको न्यूनिकरणमा अन्तराष्ट्रिय पहल जरुरी रहेको उल्लेख गरे। महिला र बालबालिकामाथि हुने हिंसाविरुद्ध विभिन्न कानुन बनेपनि तीनको प्रभावकारी कार्यान्वयनका लागि सरकारका निकायले आआफ्नो भूमिकालाई अझै बढाउनुपर्ने उनले जनाए। महिला र बालबालिकामाथिको हिंसा भनेको मानव अधिकारको उल्लंघन भएकाले यसको अन्त्यको लागि मानवअधिकार आयोग कटिवद्ध रहेको उनले बताए। नेपालको राजनीतिक, सामाजिक, आर्थिकलगायतका क्षेत्रमा महिला सहभागिता बढे पनि महिलामाथिको हिंसा पनि बढेको राष्ट्रिय महिला आयोगकी अध्यक्ष कमला पराजुलीले बताइन्। महिला तथा बालबालिकामाथिको हिंसामा पनि पछिल्लो समय यौनजन्य हिंसा बढेको बताउँदै राज्यले बनाएको नीति नियमको प्रभावकारी कार्यान्वयन आजको चुनौति बनेको उनको भनाइ छ। कार्यक्रममा राष्ट्रिय मानव अधिकार आयोगका सदस्य लीली थापाले महिला हिंसा मानव अधिकारको हनन् भएकाले यस्ता हिंसालाई अन्तर्राष्ट्रियरुपमै सम्बोधन गरी न्युनिकरणमा सबैले एक्येवद्धता जनाउनु जरुरी रहेको बताइन्। कार्यक्रमको मुख्य वक्ताकीरुपमा रहेकी भारतीय मानवअधिकारकर्मी एवं वातावरणविद् डा बन्दना शिवाले महिलाहरु आर्थिकरुपमा शसक्त हुन सके कुनै पनि हिंसा सहेर बस्न नपर्ने बताइन्। कुनै पनि महिला र बालबालिकामाथिको हिंसा भनेको समाजमाथिकै हिंसा रहेको जनाउँदै अधिकारकर्मी डा शिवाले यसको अन्त्यका लागि एक विश्वब्यापी नीति नियमको आवश्यकता रहेको उल्लेख गरिन्। दक्षिण एसियाकी प्रसिद्ध लेखक एवं भारतीय महिला अधिकारकर्मी मिरा खन्नाले विश्वमै महिला तथा बालबालिकामाथिको हिंसा बढिरहे तापनि नीति निर्माण तहको ब्यक्तिको अझै पनि ध्यान जान नसकेको जनाइन्। उनले सम्मेलन दक्षिण एसियाली मुलुकहरुमा महिला हिंसा न्यूनीकरण गर्न बनेका कानूनहरु समयअनुसार परिमार्जन हुनु जरुरी रहेको औंल्याइन्। कार्यक्रममा सार्कका महासचिव इसाला रुवान विराकुनले विभिन्न किसिमका विभेदले नै महिलामाथिको हिंसा निम्त्याएको बताउँदै सार्कले महिला तथा बालबालिका हिंसा अन्त्य र लैंगिक समानतालाई प्राथमिकता दिएको अभिब्यक्ति दिए। बुधबारसम्म चल्ने दुई दिने सम्मेलनमा दक्षिण एसिया, अमेरिकालगायतका महिला अधिकारकर्मी, लेखक, मानव अधिकारकर्मीहरुले विभिन्न विषयमा प्रस्तुति दिने कार्यक्रम रहेको दक्षिण एसियाली महिला पत्रकार सञ्जाल नेपालका अध्यक्ष निर्मला शर्माले जानकारी दिइन् । सम्मेलनको पहिलो दिनको दोस्रो सत्रमा महिला तथा किशोरीमाथिको हिंसा न्युनिकरणमा सरकारी एवं गैरसरकारी संस्थाले के गरिरहेको छ र के गर्दा बढी प्रभावकारी हुन्छ भन्ने विषयमा अफगानिस्तान, बंगलादेश, नेपाल, भारत, पाकिस्तान, श्रीलंकाका प्रतिनिधिले आफ्नो प्रस्तुति दिएका थिए। त्यसैगरी दोस्रो सत्रमा जलबायु परिवर्तन र महिला विरुद्धको हिंसा, कोभिड र बढ्दो हिंसा, दिगो विकास लक्ष्य हाशिल गर्न महिला तथा किशोरीविरुद्धको हिंसा सम्बोधन जरुरी, महिला विरुद्ध हिंसामा वैश्विक दृष्टिकोणलगायतका विषयमा प्रस्तुति रहेको थियो।"
घरको छतबाट खसेर एक युवकको मृत्यु,जाजरकोट : जाजरकोटमा घरको छतबाट खसेर एक युवकको मृत्यु भएको छ। भेरी नगरपालिका १ कालेगाँउका २४ वर्षीय भिमबहादुर बुढाथोकीको मंगलबार बिहान छतबाट खसेर मृत्यु भएको हो। भेरी नगरपालिका ३ ठाटीबजारस्थित एक घरको छतबाट खसेर घटनास्थलमै मृत्यु भएको प्रहरीले जनाएको छ। उनी एक पोल्टी फममा काम गर्थे। पोल्टी फम सञ्चालकको घरको चौथो तलाबाट बिहान ५ बजेतिर खसेका हुन्। घटनाबारे प्रहरीले अनुसन्धान गरिरहेको छ।
लुटेको २२ तोला सुन र नगदसहित दाङबाट एक युवक पक्राउ,दाङ : काठमाडौंको चाबहिलबाट सुन र नगद लुटपाट गर्ने व्यक्ति दाङमा पक्राउ परेका छन्। चाबहिलमा सुन व्यापारीको आँखामा खुर्सानीको धुलो हालेर सुन र नगद लुटपाट गरेर भागेको आरोपमा घोराही उपमहानगरपालिका १५ रतनपुरका २४ वर्षीय राजेन्द्र सिंहलाई प्रहरीले पक्राउ गरेको हो। सुन र नगदसहित सिंहलाई पक्राउ गरी काठमाडौं पठाइएको जिल्ला प्रहरी कार्यालय दाङका एसपी सुरेश काफ्लेले बताए। सिंहको साथबाट २२ तोला सुन र एक लाख नगद बरामद गरिएको छ। सिंहसहित समूहले आँखामा खुर्सानीको धुलो छर्केर लुटपाट गरेका थिए। गत फागुन २५ गते लुटपाटपछि सिंह लुक्न दाङ आएको सूचनाका आधारमा उनको खोजि गरिएको प्रहरीले जनाएको छ।
नगर विकास लिज प्रकरण : २ सय जनामाथि विशेष अदालतमा मुद्धा दर्ताको तयारी,"महेन्द्रनगर : अख्तियार दुरुपयोग अनुसन्धान आयोगले छानबिन गरिरहेको तत्कालीन महेन्द्रनगर नगर विकास समितिको जग्गा अनियमितता प्रकरणमा दुई सय जना माथि विशेष अदालतमा मुद्धा दर्ताको तयारी गरेको छ। महेन्द्रनगर बजारको गुरुयोजनासमेत मिचेर समितिका पदाधिकारीले तोक आदेशका भरमा र प्रक्रिया नै पूरा नगरी जग्गा बिक्री, वितरण र लिजमा दिएको उजुरीपछि आयोगको टोलीले अनुसन्धान थालेको थियो। अख्तियार स्रोतका अनुसार अबको केही दिनमै २ सय जनामाथि विशेष अदालतमा मुद्धा दर्ताको तयारी भइरहेको छ। महेन्द्रनगर नगर विकास जग्गा प्रकरण अहिले सम्मकै ठूलो मुद्धा हो। स्रोतले भन्योअहिले प्रतिवेदन तयार हुँदै छ केही दिनमै २ सय जना माथि विशेष अदालतमा मुद्धा दायर गर्ने तयारी भइरहेको छ। जग्गा अनियमितताको विषय छानबिनका लागि भने अख्तियारको टोली भदौ तेस्रो साता कञ्चनपुर पुगेको थियो। अख्तियारले जमिन लिजमा लिने र खरिद गर्नेदेखि समितिका तत्कालीन पदाधिकारी र कर्मचारीहरूसहित २ सय भन्दा बढीको बयान लिएको थियो। स्थापनाका बेला ६३८ बिघा जमिन रहेको समितिसँग अहिले ६६ बिघा मात्रै बाँकी छ। अनुसन्धान टोलीले अहिलेपनि अनुसन्धान गरिरहेको छ। ६ सय ३८ बिघा जग्गा रहेको सो समितिलाई हाल भीमदत्त नगरपालिकाको मातहत ल्याइएको छ।"
पाँचथरको अमरपुरमा एक पुरुषको शव फेला,"फिदिम : पाँचथरको हिलिहाङ गाउँपालिका १ अमरपुरस्थित भिरफेदी जंगलमा बेवारिसे अवस्थामा एक पुरुषको शव फेला परेको छ । औँसा र किरा परेको अवस्थामा करिब ४० वर्षीय पुरुषको शव भेटिएको प्रहरीले जनाएको छ। सेतो र नीलो रङको हाफ भेष्ट र कालो जिन्स पेन्ट लागाएको अवस्थामा शव भेटिएको हो । कपाल र दारी पालेको र अगाडीको दुई ओटा दाँत नभएको अवस्थामा शव भेटिएको हो । शवको पहिचानका लागि अनुसन्धान भइरहेको जिल्ला प्रहरी कार्यालय पाँचथरका सूचना अधिकारी डम्बर बिश्वकर्माले जानकारी दिए । शवको पहिचान र घटनाको विषयमा अनुसन्धान भइरहेको छ, बिश्वकर्माले भने ।"
छात्राको निवेदन खारेज गर्दै कर्नाटक अदालतले भन्यो इस्लाममा हिजाव अनिवार्य छैन,"एजेन्सी : कर्नाटक उच्च अदालतले शैक्षिक संस्थाहरूमा हिजाव लगाउन नपाइने आदेश दिएको छ। अदालतले हिजाव लगाउनु इस्लाम धर्ममा अनिवार्य अभ्यास नभएको पनि बताएको छ । दुई सरकारी कलेजले हिजावमा प्रतिबन्ध लगाएपछि विरोधमा छात्राहरु अदालत पुगेका थिए। प्रधानन्यायाधीश ऋतुराज अवस्थीको अध्यक्षतामा रहेको इजलासले फागुन २५ गते सुनुवाइ सकेर आज फैसला गरेको हो। अदालतको यस निर्णयलाई केन्द्र सरकारले स्वागत गरेको छ । केन्द्रीय मन्त्री प्रह्लाद जोशीले भने, 'अदालतको फैसलालाई म स्वागत गर्दछु । म सबैलाई आग्रह गर्दछु कि राज्य र देश अघि बढ्नुपर्छ। सर्वोच्चको आदेशलाई मानेर सबैले शान्ति कायम गर्नुपर्छ । विद्यार्थीको मुख्य काम पढाइ हो । त्यसैले यी सबै छोडेर अध्ययन गर्नुपर्छ र एकताबद्ध भएर बस्नुपर्छ ।' घटनाको संवेदनशीलतालाई मध्यनजर गर्दै प्रहरी महानिर्देशकले अदालतको फैसला आउनुअघि नै प्रदेशमा शान्ति सुरक्षा कायम राख्न प्रदेश प्रहरीलाई निर्देशन दिएको छ। बैंगलोर, मैसूर र बेलागावीमा आजदेखि एक साताका लागि निषेधाज्ञा जारी गरिएको छ। उडुपी, दक्षिण कन्नड, शिवमोग्गा र कालाबुर्गीमा आज विद्यालयहरू बन्द गरिएको बीबीसीमा समाचार छ। हिजाव लगाउनु भारतको संविधानले सुनिश्चित गरेको धर्मसम्बन्धी आधारभूत अधिकार भएको तर्क गर्दै एक विद्यार्थीले अदालतमा मुद्दा दायर गरेका थिए। छात्राहरुले हिजाब लगाउनु आफ्नो संवैधानिक अधिकार भएको बताउँदै आएका छन्। हिजावमा कलेज प्रशासन र छात्राहरू बीच मतभेद उत्पन्न भएपछि यो विषय कर्नाटक उच्च अदालत पुगेको थियो। एउटा माध्यामिक विद्यालयको व्यवस्थापनले कक्षा कोठामा हिजाव लगाउन प्रतिबन्ध लगाएपछि किशोरीहरुले त्यसको विरोधमा प्रदर्शन सुरु गरेका थिए । नोबेल शान्ति पुरस्कार विजेता मलाला युसफजाइले भारतमा कक्षा कोठामा हिजाव लगाउन पाउने अधिकारका निम्ति आन्दोलन गरिरहेका विद्यार्थीको पक्षमा बोल्दै हिजावमाथिको प्रतिबन्धलाई डरलाग्दो भनेकी थिइन्।"
नीति कथा : हतार गर्दा पछुतो,"एक दिन, सिकारी सिकार गर्न निस्किए। तर उनले बाँण लैजान बिर्सिए। झन्डै जंगलको छेउ पुगेका ती सिकारी घर फर्किनुको विकल्प थिएन। कसैलाई खबर पठाउने र छोराले ल्याउने अवस्था पनि भएन। उनी घर पुगे। कुकुर गेटमै देखियो। ऊ घरी यता घरी उता गरिरहेको थियो। कुकुरको छटपटी देखेर सिकारीको मनमा अनेक कुरा खेल्न थाल्यो। जब कि कुनै दिन पनि कुकुर यसरी छटपटाउने गरेको उनले देखेकै थिएन। सधैं जस्तो अवस्थामा हुन्थ्यो, आज कुकुर त्यस्तो थिएन। सिकारीले गेट खोल्न खोज्दा त्यहाँ रगत लत्पतिएको देखे। उनी झसंग भए। होइन के भयो यस्तो ? कसरी यस्तो घटना भयो ? आफैं थाहा पाउन सक्ने अवस्था पनि भएन। छोराभित्र कोठामै सुतिरहेको हुनाले भन्ने कुरै भएन। यति सम्झिनासाथ सिकारीले छोरासँग जोडेर कुनै नराम्रो दुर्घटना पो भयो कि ? भन्ठाने। लतपतिएको रगत देखेर सोचे कि कुकुरले छोरालाई मारेको हुनुपर्छ। सिकारी हत्तपत्त घरभित्र पसे। उनले छोरातिर ध्यान दिएनन्। सीधै भण्डारण कक्षमा पुगे र तरबार निकाले। त्यहाँ पनि रगत लतपतिएको र रगत बगेको उनले देखे। उनले बलबुता सबै लगाएर कुकुरको हत्या गरे। त्यति नै बेला उनको छोरा कोठाबाट दौडिँदै बाहिरको बगैंचामा पुगे। सिकारी पनि दौडिएर उतै पुगे। छोराले बुवालाई भने, आज बिहान घरमा ब्वाँसो आएको थियो। मलाई कस्तो डर लागेको थियो तर धन्य कुकुरले त्यसलाई मारिदियो र म बचें। उनले कुकुरलाई धन्यवाद दिन बुवालाई आग्रह गरे। सन्दर्भ फरक देखियो, सिकारी मुख छोपेर रुन थाले। नैतिक शिक्षा : हतारमा गरेको निर्णयले काम बर्बाद हुन्छ। भोलिका दिनमा पछुताउनुको विकल्प हुँदैन।"
