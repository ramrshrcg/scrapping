शीर्षक,विवरण
जनता आवास कि खुला बास ?,"नागरिकको मौलिक अधिकारमा गाँस, बास र कपास मात्र होइन, स्वास्थ्य, शिक्षा, रोजगार र सुरक्षा पनि जोडिएको छ। यसलाई वर्तमान संविधान र कानुनले नै परिभाषित गरेको छ। खान, बस्न र लाउन पुगे मात्रै स्वास्थ्य, शिक्षा, रोजगार र सुरक्षातर्फ नागरिकको ध्यान केन्द्रित हुन्छ। त्यसैले जो कुनै व्यक्तिले बास, गाँस र कपासलाई पहिलो प्राथमिकतामा राख्छन्। नागरिकको मौलिक अधिकार सुनिश्चित गर्नु सरकारको कर्तव्य र दायित्व पनि हो। तर, संविधान र कानुनमै लेखेका मौलिक हकको अनुभूति सर्वसाधारणले गर्न पाएका छैनन्। अझै पनि पहिलो प्राथमिकतामा पर्ने खान, बस्न र लाउनबाट लाखौं नागरिक वञ्चित छन्। त्यसपछि आवश्यक पर्ने शिक्षा, रोजगार र सुरक्षा त परको कुरा, स्वास्थ्य उपचारमा नागरिकले कस्तो सास्ती भोगे कोरोना महामारीले प्रष्ट पारेको छ। आफ्ना नागरिकको मौलिक अधिकारको प्रत्याभूति गराउने सम्पूर्ण दायित्व सरकारको हो। अहिले त गाउँगाउँमा सिंहदरबार पुगेका छन्। संघीय लोकतान्तिक गणतन्त्र आएसँगै प्रत्येक प्रदेश, तहहुँदै वडासम्म सरकारको उपस्थिति छ। नागरिकको समस्या आँखाले देख्ने ठाउँमा बसेर समाधान गर्नेसम्मको अधिकार सरकारमा छ। ती सरकारको पहिलो दायित्व भनेकै नागरिकको आवास अर्थात् बासको व्यवस्थापन गर्नु हो। तर, सरकारको अहिलेसम्मको सत्ता अभ्यास हेर्ने हो भने यसको ठीक उल्टो काम देखिन्छ। संविधान र कानुनको धज्जी उडाउँदै सरकारले नै उल्लिखित मौलिक अधिकारको समेत निजीकरण र व्यापारीकरण गरिदिएको छ। त्यसबापत प्राप्त हुने कमिसनमा मुख मिठ्याएर बस्दा नागरिकको बिचल्ली भएको छ। खुल्ला आकासमुनि अझै पनि लाखौं घरबारविहीन घाम र पानीमा तड्पिरहेका छन्। यस्ता घटना देख्दा जनता भोक, रोग, गर्मी वा जाडोले मरुन् सरकारलाई मतलब नभएको भान हुन्छ। सरकारमा मानवीय संवेदना हराएको पाइन्छ। जनता मृत्युशैय्यामा छट्पटिँदा पनि राज्यको अनुभूति र उपस्थिति उनीहरूले महसुस गर्न पाउँदैनन्। बाढीपहिरोको समयमा रात दिन रुझेर घामको प्रतीक्षामा बस्ने घरबारविहीन जनताको पीडामा जुनै सरकार आए पनि मलम लगाएको छैन। नांगा जनताका नाममा घोषणा गरिने आवास निर्माणका विभिन्न परियोजना र बजेटमा कमिसनको चक्कर चल्छ। कमिसनकै वरिपरि बजेट र परियोजनाले गोलचक्कर मार्दा गरिब उकास्न सुरु भएका परियोजना लथालिंग हुन्छन्। यसको उदाहरणका रूपमा जनता आवास कार्यक्रमलाई लिन सकिन्छ। जनता आवास कार्यक्रमले छाप्रामा बस्ने महोत्तरीको गौशालास्थित फुलकाहा, मलहनियाँ, बेलगाछी र खयरमाराका दर्जनौं परिवारलाई अहिले खुल्ला आकासमुनि पुर्याइदिएको छ। जनता आवास कार्यक्रमअन्तर्गत पक्की घर बनाइदिने आशा देखाएर प्रदेशसभा सदस्य भरतप्रसाद साहले फुसको घर भत्काउन लगाएपछि पक्की घर पनि नपाउँदा बिचल्ली भएको हो। दुई वर्षदेखि उनीहरू खुल्ला आकासमुनि दिन रात काट्न बाध्य छन्। जनता आवासअन्तर्गत बन्ने घर पनि निर्माण नसक्दा र कमसल सामान प्रयोग गर्दा बनेका संरचना भत्कन थालेका छन्। यस स्थानमा सरकारको लगानी बालुवामा पानीसरह भएको छ। यो एउटा उदाहरण हो। यस्ता धेरै स्थानका जनता आवास कार्यक्रमअन्तर्गत सुरु भएका थुप्रै योजना अझै पनि लथालिंग छन्। करोडौंका योजना लाखौं खर्च गरेर त्यसै छाड्दा बजेटको दुरूपयोग त भएको छ नै। यस्ता क्रियाकलापले सोझासाझा दलित समुदायमाथि सरकारले भद्दा मजाक, घोर उपहास र उपेक्षा गरेको प्रष्ट हुन्छ। विगतदेखि स्थायी रूपमा बसोबास गर्दै आएका राष्ट्रिय दलित आयोगमा सूचीकृत दलित, विपन्न मुसलमान तथा सालबसाली रूपमा प्रदेश सरकारले बजेट वक्तव्यमार्फत सम्बोधन गरी समेट्ने लोपोन्मुख र अति सीमान्तकृत जाति वा समुदायका विपन्न वर्गलाई जनता आवासमा समेट्ने कार्यविधि बन्यो। अहिले यो कार्यविधि र कार्यक्रमका नाममा अरबौं रकम खर्च गरिन्छ। तर, त्यो कार्यविधि अनुसार कार्यान्वयन छैन। यस्ता कार्यक्रमलाई हालसम्म भोट माग्ने धन्धाका रूपमा मात्रै लिइएको छ। अब यो क्रम रोकिनु पर्छ। गरिब निमुखा जनतालाई आवास बनाइदिने नाममा ठग्नु हुँदैन। उनीहरूको काँधमा टेकेर कुर्सीमा पुग्नेलाई कुनै दिन पुनः तिनै नागरिकले सडकमा झार्नेछन्। समय परिवर्तनशील भएकाले नागरिक पनि चेतनशील बन्दैछन्। त्यसैले गरिबलाई देखाएर ठग्ने धन्दा बन्द गरौं। जनता आवास साँच्चीकै जनताकै लागि बनाऔं।"
गौरवपूर्ण ऊर्जा उत्पादन,"काठमाडौं : ४५६ मेगावाटको माथिल्लो तामाकोसी आयोजनाको पहिलो युनिटबाट ७६ मेगावाट बिजुली सोमबारदेखि राष्ट्रिय प्रसारणमा जोडिएको छ। यो स्वदेशी लगानीमा बनेको नेपालकै पहिलो जलविद्युत् आयोजना हो। प्रधानमन्त्री केपी शर्मा ओलीले सोमबार भर्चुअल माध्यमबाट आयोजनाको उद्घाटन गरेका छन्। राष्ट्रिय गौरवको यो आयोजनाका ६ वटा युनिट छन्। बाँकी युनिट १५१५ दिनमा गरी भदौसम्ममा पूर्ण क्षमतामा सञ्चालनमा ल्याइने आयोजनाका प्रमुख कार्यकारी अधिकृत विज्ञान श्रेष्ठले बताए। दुई युनिटबाट असार मसान्तसम्ममा १५२ मेगावाट विद्युत् उत्पादनको लक्ष्य छ। उत्पादित विद्युत् गोंगरस्थित विद्युत्गृहबाट ४७ किलोमिटर लामो २२० केभी डबल सर्किट प्रसारण लाइनबाट खिम्ती सबस्टेसन पुर्याइएको छ। उक्त सबस्टेसनबाट ढल्केबरस्थित ४४०२२० केभी सबस्टेसनमा पुर्याई वितरण गरिएको छ। आयोजनाका प्रवक्ता गणेश न्यौपानेले असार मसान्तसम्ममा खिम्ती सबस्टेसनमा रहेका ट्रान्सफर्मर चार्जपछि त्यहाँबाटै विद्युत् वितरण गर्न सकिने जानकारी दिए। २२०१३२ केभीको ट्रान्सफर चार्जपछि ती ट्रान्सफरबाट ढल्केवरमा २२० केभी लाइनमा तामाकोसीको उत्पादित बिजुली जान सक्छ। यस्तै, काठमाडौंमा ३२ केभीको खिम्तीलामासाँघु प्रसारण लाइनमार्फत आवश्यकताअनुसार आपूर्ति हुन सक्छ। भदौ मसान्तसम्म ६ वटै युनिटबाट विद्युत् उत्पादन गरी ४५६ मेगावाट राष्ट्रिय प्रसारणमा जोड्ने लक्ष्य रहेको प्रवक्ता न्यौपानेको भनाइ छ। ग्रिडको आवश्यकताअनुसार विद्युत् उत्पादन गरिने भएको छ। आयोजनाको वित्तीय प्रतिवेदनले आयोजना निर्माणको लागत करिब ३५ अर्ब रुपैयाँ २९ करोड रुपैयाँ (४४१ मिलियन अमेरिकी डलर) आकलन गरेको थियो। ६ वर्ष अवधिमा निर्माण सम्पन्न गर्ने लक्ष्यसहित आयोजनाको लागत अनुमान गरिएको तत्कालीन आयोजना प्रमुख मृगेन्द्रबहादुर श्रेष्ठले बताए। ६ वर्षमा आयोजना सम्पन्न हुने अनुमान १४ अर्ब ब्याज लाग्ने पहिलो प्रक्षेपण थियो। २०७३ सालमा निर्माण सम्पन्न गरी उत्पादन सुरु गर्ने लक्ष्य लिइए पनि मुख्य सुरुङको डिजाइन परिवर्तन, भूकम्प, नाकाबन्दी, कामदारको अवरोध, कोरोना महामारीजस्ता कारणले आयोजना पाँच वर्षपछि धकलिएको हो। निर्माणमा ढलाइका कारण आयोजनाको लागत बैंकको ब्याजसहित करिब ८५ अर्ब रुपैयाँ पुगेको छ। गोंगरबाट खिम्तीसम्मको ४७२ किलोमिटर प्रसारण लाइनको लागतसमेत यसमा नै जोडिएको छ। निर्माण अवधी लम्बिन जाँदा आयोजनाको बैंक ब्याज करिब ३२ अर्ब पुगेको छ। साँवा लागत करिब ५२ अर्ब पुगेको प्रवक्ता न्यौपानेको भनाइ छ। लागत अनुमान गर्दा सुरुमा अमेरिकी डलरको विनिमयदर ८० रुपैयाँसम्म हुने अनुमान थियो। अहिले १२० भन्दा माथि जाँदा साढे ७ अर्ब रकम डलरको उतारचढावले फरक परेको छ। साढे ३ अर्बको मूल्य समायोजन छ। कुल गर्दा करिब ८५ अर्बमा आयोजना पूर्ण क्षमतामा निर्माण सम्पन्न हुने जनाइएको छ। ८ सय २२ मिटर उचाइको हेड भएको आयोजनको वार्षिक उत्पादन करिब साढे ९ अर्ब युनिटको छ भने विनियमदर एभरेजमा ४ रुपैयाँ ६ पैसा छ।"
"साउन १५ भित्र दल दर्ता, असोज २० र ३१ मा उम्मेदवारी मनोनयन","काठमाडौं : निर्वाचन आयोगले मध्यावधि निर्वाचनको कार्यतालिका तयार पारेको छ। सरकारले कात्तिक २६ र मंसिर ३ मा दुई चरणमा निर्वाचन गर्ने गरी मिति घोषणा गरेपछि आयोगले मध्यावधि चुनावका कार्यतालिका बनाएको हो। प्रतिनिधिसभा विघटनविरुद्धको मुद्दामा सुनुवाइ अन्तिम चरणमा पुगेका समयमा आयोग निर्वाचनको प्रक्रियामा जुटेको छ। आयोगले राजनीतिक दलहरुका लागि दल दर्ता, उम्मेदवारी दर्ता, चुनाव चिन्ह प्रदान गर्ने लगायतको कार्यतालिका बनाएको हो। आयोगका एक सदस्यका अनुसार निर्वाचन प्रयोजनका लागि दल दर्ता गर्न असार ३१ गतेदेखि साउन १५ गतेसम्मको समय दिने तयारी छ। पहिलो चरणमा निर्वाचन हुने क्षेत्रमा २० र २१ गते उम्मेदवारी मनोनयन गर्ने तालिका छ भने दोस्रो चरणमा निर्वाचन हुने क्षेत्रमा असोज ३१ गते र कार्तिक १ गते उम्मेदवारी मनोनयनको तालिका बनाइएको छ। पहिलो चरणका उम्मेदवारहरुको अन्तिम नामावली र चुनाव चिन्ह असोज २५ गते र दोस्रो चरणका लागि कात्तिक ७ गते उम्मेदवारहरुको अन्तिम नामावली र चुनाव चिन्ह दिने तयारी आयोगले गरेको छ। सरकारले प्रतिनिधिसभा निर्वाचनका लागि सात अर्ब ७२ करोड ६३ लाख बराबरको बजेट उपलब्ध गराएको छ। अर्थ मन्त्रालयले प्रतिनिधिसभा सदस्यको निर्वाचनका लागि निर्वाचन आयोगलाई उक्त बजेट सीमासम्म खर्च गर्ने गरी सहमति प्रदान गरेको जनाएको छ। प्रतिनिधिसभा सदस्य निर्वाचन, २०७८ को सञ्चालन र व्यवस्थापनका लागि उक्त रकम निर्वाचन सामग्रीलगायत अन्य सामग्री खरिद तथा निर्वाचन व्यवस्थापनमा खर्च हुनेछ। निर्वाचनका लागि आवश्यक पर्ने रकमको कुनै अभाव हुन नदिने गरी अर्थ मन्त्रालयले उक्त सहमति दिएको हो।"
एमालेमा अझै अल्झन,"काठमाडौं : एमालेको एकता प्रक्रिया पुनः धरापमा परेको छ। अध्यक्ष केपी शर्मा ओली र वरिष्ठ नेता माधवकुमार नेपालबीचको इगो मुख्य समस्याका रूपमा देखिएको छ। यद्यपि, वरिष्ठ नेता नेपालनिकट उपाध्यक्ष भीम रावलले आइतबार बालुवाटार पुगेर प्रधानमन्त्री एवं अध्यक्ष ओलीसँग भेटवार्ता गरेका छन्। नेपालले आइतबार बिहान ओलीसँग भेट गर्न अस्वीकार गरेका थिए। कांग्रेस सभापति शेरबहादुर देउवालाई प्रधानमन्त्री बनाउन एमालेका २३ निवर्तमान सांसदले गरेको हस्ताक्षरबाहेक अन्य विषयमा सहमति भइसकेको दुवै तर्फका मध्यमार्गी नेताले बताइरहेका छन्। हस्ताक्षर फिर्ता हुने वा नहुने भन्ने विषयमा बीच बाटो अख्तियार गर्ने विषयमा छलफल केन्द्रित भएको ती नेता बताउँछन्। तर, इगोका कारण अध्यक्ष ओली र वरिष्ठ नेता नेपालबीच टेलिफोन संवाद गराउन ठूलै कसरत गर्नुपर्यो। उनीहरू अध्यक्ष ओलीलाई २०७५ जेठ २ मा फर्काउन सफल भए। उनीहरूकै प्रयासमा दसौं राष्ट्रिय महाधिवेशन आयोजक कमिटी भंग भयो। वरिष्ठ नेताद्वय नेपाल, झलनाथ खनालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बने। वरिष्ठ नेपालले भने ओलीसँग भेट गर्न अस्वीकार गरिरहेका छन्। नेपालले बिहीबार राति अध्यक्ष ओलीले गरेको फोन अरू नेताको मन राखिदिन उठाएको बताउँदै आएका छन्। फोन वार्ता सौहार्दपूर्ण नभएको ओलीले बताइसकेका छन्। यी दुई शीर्ष नेताबीच शनिबार उपमहासचिव घनश्याम भुसालको फोनमा कुराकानी भयो। आफू त्यति लचिलो हुँदा पनि हस्ताक्षर फिर्ताको विषयमा नेपाल टसमस नभएपछि ओली रुष्ट भएका छन्। उपाध्यक्ष वामदेव गौतमले ओली र नेपालबीचको रिसइबी गहिरो रहेको बताएका छन्। राष्ट्रियसभा बैठकपछि उपाध्यक्ष गौतमले ओली र नेपालको रिस शिथिल नभएसम्म पार्टी एकता नहुने बताएका हुन्। दुई शीर्ष नेताको रिस उनीहरू मातहत रहेका नेताको चिन्ताले घटाउन नसक्ने गौतमको भनाइ छ। ओली र नेपाललाई मिलाउन दौडथुप गरिराखेका दुवै गुटका युवा नेतातर्फ लक्ष्य गर्दै गौतमले मातहतका नेताको चिन्ताले काम नगर्ने प्रस्ट पारे। माधव कमरेड धेरै रिसाउनुभएको छ केपी ओलीसँग। केपी ओली पनि माधव नेपालसँग बेस्सरी रिसाउनुभएको छ, गौतमले भने, दुई जनाको रिस नमर्दासम्म उहाँहरूको मातहतमा रहेका साथीहरूको चिन्ताले पनि काम गर्दैन। उनले अहिले आफू दुवै नेताको रिसलाई कसरी शिथिल पार्न सकिन्छ भनेर लागेको बताए। म दुई जनाकै रिसलाई कसरी शिथिल बनाउन सकिन्छ ? हो त्यतातिर लागिराखेको छु, उनले भने। उनले रिस शिथिल भएपछि एकता हुने विश्वास व्यक्त गरे। सँगै उनले एकता दुई नेताको रिसका कारण अहिले सम्भव नभएको तर सर्वोच्च अदालतको निर्णय आएपछि एकता सम्भव हुन्छ भन्ने आफूलाई लागेको प्रस्ट पारे। अहिले एकता सम्भव नहोला, उनले भने, सर्वोच्च अदालतको निर्णय आएपछि एकता सम्भव होला भन्ने लाग्छ। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। प्रधानमन्त्री ओलीसँग भेटेर समस्या समाधान खोज्न आग्रह गर्दा नेपालले रुचि नदेखाएको नेता पौडेलको भनाइ छ। पौडेल आइतबार बिहान नेता नेपालको निवास कोटेश्वर पुगेका थिए। पौडेलले आफूले समस्या समाधानका लागि दुई नेताबीच भेटघाट होस् भन्ने इच्छा व्यक्त गरेको र नेपालले रुचि नदेखाएको बताए। भने, माधव कमरेडकहाँ गएका थियौं म, सुवासजी र शंकरजी भएर। उहाँसँग एकछिन कुराकानी भयो। हामीले पार्टीलाई एकताबद्ध गरेर लिएर जाऔं भन्यौं। हाम्रा बीचमा समाधान गर्न नसकिने त्यस्ता कठिन र जटिल समस्याहरू छैनन्, तपाईंहरू एकआपसमा बस्नुहोस् भन्यौं। उहाँले खास गरिकन प्रधानमन्त्रीसँग भेट्नका लागि अरुचि प्रकट गर्नुभयो। भेट्ने कुरामा खासै रुचि राख्नुभएन। ठिकै छ छलफल गर्दै जाऊँ भनेर हामी उठ्यौं। उपमहासचिव पौडेल, स्थायी समिति सदस्य सुवास नेम्बाङ र शंकर पोखरेलले आइतबार बिहान वरिष्ठ नेता नेपाल निवासमै नै पुगेर एकताको सन्देश दिन सयुक्त वक्तव्य निकाल्न प्रस्ताव गरेका थिए। उनीहरूको प्रस्तावलाई नेता नेपालले सकारात्मक लिँदै कार्यदलबाट वक्तव्य ड्राफ्ट पारेर ल्याउन सुझाव दिएका थिए। ठिकै छ। कार्यदल छ, त्यसैलाई ब्युँत्याउँदा भइहाल्छ। तपाईंहरूले नै प्रस्ताव तयार पारेर ल्याउनुस् भन्दै भेटेर वार्ता गर्ने विषयमा खासै चासो नदिएको एक नेताले बताए। पौडेल, नेम्वाङ, र पोखरेलको साथमा नेपाल पक्षका नेता घनश्याम भुसालसमेत कोटेश्वरको छलफलमा सहभागी थिए। नेपाल पक्षका नेता एवं पार्टी सचिव गोकर्ण विष्टले दुई नेताको इगो र टकरावले एकताका समस्या हुन नहुने बताएका छन्। उहाँहरूबीचमा केही टकराव र इगो देखिएको छ। कतिपय अवस्थामा यो इगो र टकरावले पार्टी एकता नहुन महत्वपूर्ण कारक बनिरहेको छ, नेता विष्टले भने, लगभग अन्तिम अवस्थामा पुगेको थियो। एक पक्षीय बैठक बसेर एकतर्फी निर्णय भएपछि केही समस्या भएको छ। तर, छलफल जारी छ, म आशावादी छु। मध्यमार्गी नेताहरू ओली र नेपाल दुवै केही लचिलो हुँदै गएको बताउँछन्। ओली जेठ २ को अवस्था फर्किनु र नेपाल नयाँ पार्टी खोल्ने अभियान रोकिनु उपलब्धि भएको उनीहरूको भनाइ छ। शीर्ष नेताको इगो, रिस, टकराव र अन्तरविरोधका बाबजुत पनि एकताको विकल्प नरहेको उनीहरूको भनाइ छ। नेपाल पक्षका नेता निरज आचार्यले एकताको प्रयास जारी नै रहेको बताए। मुख्य समस्या दुई नेताबीचको इगो नै भएको नेता आचार्यको ठम्याइ छ। नेपालले आफूनिकट नेताकार्यकर्तालाई मान्छे भड्किने अभिव्यक्ति नदिन निर्देशन दिएका छन्। पार्टी एकताविरुद्ध कडा अभिव्यक्ति दिइरहेका जगन्नाथ खतिवडा, मेटमणि चौधरी, झपट रावल, निरा जैरु, विरोध खतिवडा, राजेन्द्र राईलगायत नेतालाई फोन गरेर उनले संयमित अभिव्यक्ति दिन सम्झाएका हुन्। पार्टी एकताका लागि निरन्तर लागि रहेका उपमहासिचव घनश्याम भुसाल, सचिवहरू गोकर्ण विष्ट, भीम आचार्य, योगेश भट्टराई र स्थायी कमिटी सदस्य सुरेन्द्र पाण्डेलगायत नेताको भूमिकालाई लिएर नेपाल पक्षकै अतिवादी नेताले आक्षेप लगाउँदै आएका थिए। केन्द्रीय कमिटी बैठकले सोमबार ५ बजेसम्म अदालतको हस्ताक्षर फिर्ता लिन अल्टिमेटम दिएको थियो। नेपाल पक्षले हस्ताक्षर फिर्ता नगर्ने अडान लिएका छन्।"
बढ्यो राजनीतिक ढुकढुकी,"सुरेन्द्र काफ्लेअजवी पौड्याल काठमाडौं : प्रतिनिधिसभा विघटनसम्बन्धी रिटमाथि सर्वोच्च अदालतको संवैधानिक इजलासमा सुनुवाइ किनारा लाग्ने क्रमसँगै देशको राजनीतिक ढुकढुकी बढेको छ। अधिकांशको चासो सर्वोच्चले संविधानको धारा ७६(५) को व्याख्या केकसरी गर्ला भन्नेमा छ। धारा ७६(५) मा भनिएको छ, उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। यसमा ७६(२) समेत जोडिएर आएकाले बढी बहस यता केन्द्रित भएको छ। विश्वासको आधार प्रस्तुत गर्न सक्ने कुनै पनि सदस्यले भन्ने जिकिरअन्तर्गत कांग्रेस सभापति शेरबहादुर देउवाले विभिन्न दलका सांसदको साथ लिएर प्रधानमन्त्रीको दाबी गरेका थिए। विपक्षीले यसमा उपधारा (२) अकाट्य रूपमा जोडिएको देखाएका छन्। धारा ७६(२) मा प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने सदस्य भनिएको छ। यसमा दलीय समर्थनलाई प्रस्ट देखाइएको छ। अदालतको सुनुवाइमा दलीय समर्थनलाई वास्ता नगर्दा निर्दलीय प्रणालीतर्फ जाने र व्यवस्था नै संकटमा पर्ने रिटका विपक्षीको तर्क छ। रिट पक्षधरले भने उपधारा २ वा ३ बाट पार नलागेको अवस्थाका लागि उपधारा ५ राखिएको जिकिर गर्दै यसमा दलीय समर्थनको मतलब नहुने दाबी गरेका छन्। सर्वोच्च अदालतले यसलाई कसरी व्याख्या गर्छ, सबैको ध्यान त्यता मोडिएको छ। आइतबार इजलासको सुनुवाइ पनि बढी मात्रामा यतै केन्द्रित भयो। सभामुखका तर्फबाट बहस सुरु गर्न आएका अधिवक्ता मेघराज पोखरेलले संविधान निर्माण गर्दा नै संविधानको धारा ७६(५) को व्यवस्था सुझबुझ पूर्ण नै राखिएको बताए। ७६(२) र ७६(५) मा के फरक छ ? ७६(५) संविधानमा किन थपियो ? यसको सही व्याख्या नै अहिलेको मुख्य विषय हो, उनले बहसका क्रममा भने, प्रतिनिधिसभा विघटन गर्ने अधिकार संविधानमा कटौती गरिएको हो। ७६(५) मा ह्विप लाग्छ भनेर लेखेको छैन, उनले भने, १ सय ४६ जना अदालतमा उपस्थित भए। राष्ट्रपतिकहाँ दाबी पेश गर्दा हस्ताक्षर गर्ने १ सय ४९ मा २३ जना यताउता भए पनि विश्वासको आधार त पुग्छ नि, उनले भने, अदालतले यसलाई ध्यान दिनुपर्छ। त्यसपछि प्रधानन्यायाधीश चोलेन्द्रशमशेर राणाले १ सय ४६ पुगिहाल्यो अब अदालतले त्यसलाई मान्नुपर्छ, प्रमाणीकरण गर्नुपर्छ भन्न खोजिएको हो ? भन्दै प्रश्न गरेका थिए। उनले यस्तो अभ्यास गर्दा संवैधानिक हुन्छ त ? भनी सोधेका थिए। पोखरेलले नेपालको संविधानले प्रतिनिधिसभाको कार्यकाल ५ वर्ष कायम गरेको भन्दै फिक्स्ड टर्म पार्लियामेन्ट को कुरा झिके। प्रधानन्यायाधीशले संविधानको धारा ७६(७) मा विघटनको व्यवस्था भएको स्पष्ट पार्दै सोधे, किन फिक्स्ड टर्म पार्लियामेन्टमा जानुहुन्छ ? प्रधानन्यायाधीश राणाले कुनै अमुक व्यक्तिको बहुमत भएकाले प्रधानमन्त्री नियुक्त गर्नु भनेर अदालतले अभ्यास गर्न मिल्छ भनी प्रश्न गरेका थिए। १ सय ४६ जना यहाँ उपस्थित भयौंं, अदालतले प्रमाणीकरण गरिदिए हुन्छ भन्ने तर्क आयो, अदालतले यो अभ्यास गर्न राम्रो हुन्छ ? उनले सोधे। प्रधानन्यायाधीशको अर्को प्रश्न थियो, पुनःस्थापित प्रतिनिधिसभाले पनि सरकार दिन सकेन, फेरि विघटन भयो, सरकार दिन सकेन भने संसद्को कार्यकाल तोकिएको अवधि पाँच वर्ष (फिक्स टर्म पार्लियामेन्ट) के हुन्छ ? जवाफमा अधिवक्ता पोखरेलले भने, संसद्ले सरकार दिन नसकेको होइन, संविधानको धारा ७६(५) मा प्रतिनिधि सभाको सदस्य प्रधानमन्त्री बन्ने व्यवस्था उल्लेख गरिएको छ, सोहीअनुसार सरकार बन्छ। प्रधानन्यायाधीश राणाले पुनः प्रश्न गरे, संविधानको धारा ७६(५) र (२) अनुरूपको सदस्य भनिएको छ, त्यो भनेको दलकै होइन ? अधिवक्ता पोखरेलले भने, संविधानको धारा ७६(२) ले दुई वा दुईभन्दा बढी दलको समर्थन भनिएको छ, उपधारा ५ मा प्रतिनिधिसभा सदस्यले बहुमत जुटाउने भनिएको छ, यदि उपधारा २ जस्तै उपधारा ५ पनि दलकै हुन्थ्यो भने त्यो धाराको औचित्य नै के रहन्छ र श्रीमान ? यो दलहरूबाट नसकेका अवस्थामा संसद् जोगाउन राखिएको हो। वरिष्ठ अधिवक्ता लवकुमार मैनालीले प्रधानमन्त्रीको सनकका भरमा संसद विघटन हुन नदिन संविधानमा धारा ७६(५) को व्यवस्था राखिएको तर्क गरे। संसदले रन गर्न पाओस् भनेर ७६(५) को व्यवस्था राखिएको हो। प्रधानमन्त्रीले खुरुखुरु विघटन गर्न पाउने हो भने त किन राख्नुपयो ? सनकको भरमा (संसद) नभत्काओस् भनेर राखेको हो, उनले भने। उनले संविधानको ७६(५) स्पष्ट नभएको भए अदालतले प्रष्ट पारिदिनुपर्ने पनि बताए। इजलासले शब्द हेर्ने होइन सार हेर्ने हो, उनले भने। वरिष्ठ अधिवक्ता उपेन्द्रकेशरी न्यौपानेले धारा ७६(५) को प्रधानमन्त्रीमा देउवाको बाटो अवरुद्ध गर्न मात्र ओलीले दाबी गरेको जिकिर गरे। प्रधानन्यायाधीश राणाले गत पुस ५ गतेको संसद विघटनसम्बन्धी मुद्दाको फैसला गर्दा सरकार गठनको सम्भावना हुँदासम्म प्रतिनिधिसभा विघटन नहुने व्याख्या भएको भन्दै अहिले सरकार गठन हुनसक्ने सम्भावना छ कि छैन भनी प्रश्न गरे। उनले नेकपा एमालेका सांसदले साथ नदिई सरकार बन्न सक्ने अवस्था छ कि छैन भनी प्रश्न गरे। जवाफमा न्यौपानेले धारा ७६(५) अनुसार प्रधानमन्त्रीमा शेरबहादुर देउवले गरेको दाबी वैधानिक भएको बताए। विगतमा जति पनि फैसला भएका छन् वैकल्पिक सरकार गठन भएसम्म विघटन हुँदैन भन्ने त्यसमा ठ्याक्कै मिल्छ यो ? उनले भने। प्रधानन्यायाधीश राणाको एमालेका सांसदले साथ नदिई सरकार बन्न सक्ने अवस्थाको विषयमा सोधिएको प्रश्नमा उत्तर उनले स्पष्ट दिएनन्। अधिवक्ता श्रीकृष्ण सुवेदीले प्रधानमन्त्री केपी शर्मा ओलीले प्रतिनिधि सभालाई असहयोग गरेको बताए।। सुवेदीले ०७७ फागुन ११ को फैसलाले पुनःस्थापित संसदको बैठकमा प्रधानमन्त्री एकपटक पनि नगएको बताउँदै भने, नौ पटक बैठक बस्यो, उहाँ एकपटक पनि उपस्थित हुनुभएन, विशेष अधिवेशनमा मात्र उहाँ (केपी ओली) विश्वासको मत लिन हाउसभित्र पस्नुभएको थियो। वरिष्ठ अधिवक्ता श्यामप्रसाद खरेलले विश्वासको मत प्राप्त गर्न सक्दिनँ भनेको प्रधानमन्त्रीले अर्को उपधाराअनुसार प्रधानमन्त्रीको दाबी गर्दा राष्ट्रपतिले स्वीकार्न नहुने दाबी गरे। प्रधानमन्त्रीले लिखित जवाफ पनि ७६(४) अनुसार विश्वासको मत पाउँदिन भनेर भन्नुभएको छ नि, उनले भने,सोझै मार्गप्रशस्त भनेर ७६(५) मा पनि आफैं दाबी गर्नुभएको छ। ७६(५) अनुसारको नियुक्त प्रधानमन्त्रीले विश्वासको मत पाउने नपाउने परीक्षण गर्ने अधिकार राष्ट्रपतिले आफैंले मलाई छ भनेर भन्न नमिल्ने भन्दै उनले त्यसको परीक्षण संसदमा मात्रै हुने जिकिर गरे। अधिवक्ता श्रीकृष्ण सुवेदीले विघटनको निर्णय असंवैधानिक भएकाले खारेज हुनुपर्ने बताएका थिए। सभामुखका कानुन व्यवसायीहरूले बहस गरेपछि रिट निवेदकका तर्फबाट जवाफी बहस वरिष्ठ अधिवक्ता रमन श्रेष्ठले गरेका छन्। उनले बहस सुरु गर्नुअघि इजलासबाट प्रधानन्यायाधीश चोलेन्द्रशमशेर राणा र न्यायाधीश ईश्वरप्रसाद खतिवडाले ७ वटा प्रश्न सोधेका थिए। न्यायाधीश ईश्वर खतिवडाले विपक्षीले नक्कली कागज पेश भएको, रिटमा टिपेक्स लगाएको तथा सहीछापका विषयमा समेत कुरा उठाइएको छ नि भन्दै त्यसको जवाफ मागेका थिए। उनले संवैधानिक इजलासमा आउने प्रक्रिया पूरा नभएको, ७६(५) का विषयमा निवेदकबाट व्याख्या भएको अनुसार हुने हो भने निर्दलीय हुने, अदालतले कसरी प्रधानमन्त्री नियुक्त गर्न सक्छ भन्ने प्रश्न गरेका थिए। त्यस्तै प्रधानन्यायाधीश राणाले भने, निवेदक पक्षले जुन दाबी पेश गरेको छ। यो होलसेल फिगरलाई हेर्दा बहुलवादमा आधारित बहुदलीय व्यवस्था भनेर संविधानको आधार स्तम्भ छ। तपाईंको निवेदनलाई मान्यता दियो भने दलहरूलाई क्षतविक्षत बनाएर संविधानलाई अझ विकृत बनाउनु जस्तो हुँदैन र ? इजलासको प्रश्नपछि बहस सुरु गरेका वरिष्ठ अधिवक्ता श्रेष्ठले रिट निवेदन अनुसार शेरबहादुर देउवालाई प्रधानमन्त्री बनाउन परमादेश जारी हुनुपर्ने जिकिर गरे। हामीले दलीय व्यवस्थामा नै विश्वास गर्ने हो तर संविधान र प्रतिनिधिसभा बचाउन ७६(५)को व्यवस्था राखिएको हो, उनले भने, उहाँ न प्रधानमन्त्रीबाट राजीनामा दिनुहुन्छ न दलको नेताबाट छोड्नु हुन्छ। संवैधानिक नैतिकता भन्ने पनि हुन्छ नि। उहाँले विश्वासको मत आफू पाउदिन पनि भन्ने अनि बाँकी प्रक्रियामा पनि आफैं अगाडि बढ्ने ? उनले ७६(५) अनुसार सांसदहरूले संविधान को पक्षमा उभिन्छु भनेरे भन्न पाउने बताए। प्रधानमन्त्री अहिले नैतिकताको कुरो गर्नु हुन्छ संवैधानिक नैतिकता भएको भए त ७६(३) अनुसार आफ्नो दलको कुनै सांसदलाई प्रधानमन्त्री बनाउन सक्नुपर्ने थियोे नि, उनले भने, प्रधानमन्त्री केपी ओलीले राष्ट्रपतिको काँधमा बन्दुक राखेर पड्काउने काम गर्नुभयो। उनले एकघन्टा जवाफी बहस गरेका हुन्। जवाफी बहसका लागि उपलब्ध गराइएको बाँकी २ घन्टामा सोमबार वरिष्ठ अधिवक्ता बद्रीबहादुर कार्की, हरिहर दाहाल र शभ्मु थापाले बहस गर्ने छन्। उनीहरूको बहस सकिएमा सोमबार नै एमीकस क्यूरीका तर्फबाट बहस हुनेछ। २ घन्टाको समयमा एमीकस क्यूरीका तर्फबाट वरिष्ठ अधिवक्ता कोमलप्रकाश घिमिरे, प्रकाशबहादुर केसी, राघवलाल वैद्य र उषा मल्ल पाठकले बहस गर्नेछन्।"
लुम्बिनीका सांसदलाई अढाई करोड,"बुटवल : चौतर्फी आलोचनापछि निर्वाचन क्षेत्र विकास कार्यक्रम संघीय सरकारले आगामी आर्थिक वर्षदेखि हटाएको छ। लुम्बिनी प्रदेश सरकारले भने प्रदेश निर्वाचन क्षेत्र पूर्वाधार विकास कार्यक्रम सुरु गरेको छ। नीति तथा कार्यक्रम र बजेटको मूल वक्तव्यमा नदेखाए पनि रातो किताबमा उक्त शीर्षकमा बजेट समावेश गरिएको छ। यससँगै प्रत्यक्षतर्फका प्रदेश सांसदले आगामी आर्थिक वर्ष साढे २ करोड बजेट पाउने भएका छन्। समानुपातिक सांसदले ५० लाखका दरले पाउनेछन्। जनतासँग जनप्रतिनिधि कार्यक्रमका नाममा ८७ सांसदलाई ५० लाखका दरले ४३ करोड ५० लाख बजेट छुट्ट्याइएको छ। यस्तै, प्रदेश निर्वाचन क्षेत्र पूर्वाधार विकास कार्यक्रमका नाममा प्रत्यक्षतर्फ ५२ क्षेत्रका लागि २ करोडका दरले १ अर्ब ४ करोड रकम विनियोजन गरिएको छ। अर्थमन्त्रीका हैसियतमा तीन वर्षको बजेट ल्याएका मुख्यमन्त्री शंकर पोखरेलले सांसदले छानेका दुई योजनामा बजेट राख्दै आएका थिए। अब निर्वाचन क्षेत्र नै तोकिएर बजेट जानेछ। सांसदहरूले छानेका योजनामा खर्च हुनेछ। यसले बजेट खर्च जनतामैत्री नभई कार्यकर्तामैत्री हुने चिन्ता गरिएको छ। सरकारले बजेटमा ल्याइएको सो कार्यक्रमको खर्च कार्यविधि अझै बनाएको छैन। खर्चको मोडालिटीबिना नै साढे २ करोड सांसदलाई दिने योजनाको आलोचना गरिएको छ। पारदर्शी सरोकार केन्द्रका अभियन्ता महेन्द्र पाण्डे कोरोना महामारीका बेला सांसदलाई नै तोकेर बजेट ल्याउनु उचित नहुने बताउँछन्। अहिलेको समय सांसदलाई चित्त बुझाउने कार्यक्रम ल्याउने होइन। कोरोनाले थलिएको अर्थतन्त्र बचाउने कार्यक्रम आउनुपथ्र्याे, उनी भन्छन्। प्रदेश सरकारले भने सांसदले बजेट हचुवाका भरमा खर्च गर्न नपाउने बताएको छ। बजेट प्रस्तुत गरेका आर्थिक मामिला तथा योजनामन्त्री बैजनाथ चौधरी कार्यविधि बनाएर बजेट खर्च हुने भएकाले चिन्ता लिनुनपर्ने बताउँछन्। निर्वाचन आउने बेला भएकाले सांसदहरूबाट बजेटको माग भयो। निर्वाचन क्षेत्रको विकास गर्नुपर्ने भएकाले बजेट समावेश गरिएको छ, मन्त्री चौधरी भन्छन्, निर्देशिका बनाएर बजेट खर्च गर्ने हो। उहाँहरू आफंैले खर्च गर्ने होइन। संघीय सरकारले छुट्ट्याउने संसद् कोषको रकम जिल्ला समन्वय समिति हुँदै पालिकामा आएर कार्यान्वयन हुन्थ्यो। तर, बजेट कार्यान्वयन हुने समयमा नेता र कार्यकर्ताकै ठेकेदारलाई ठेक्का दिनुपर्ने बाध्यता पालिकासँग छ। रूपन्देहीको शुद्धोधन गाउँपालिका अध्यक्ष किसुनचन्द्र चौधरी यस्ता बजेट कार्यान्वयनमा दबाब मात्रै आउने अनुभव सुनाउँछन्। खाली कार्यकर्तालाई नै विकास गर्न दिनुपर्छ भन्ने दबाब आउँछ, अध्यक्ष चौधरी भन्छन्, कार्यकर्तालाई ठेक्का दिएपछि २५ प्रतिशत मात्रै खर्च हुन्छ। शुद्धोधनले गत आर्थिक वर्ष अनियमितता रोक्न बोलपत्रमार्फत ठेक्का लगाएको थियो। त्यसबापत चौधरीले नेताको हप्कीदप्की खाएका थिए। प्रदेश सरकारले विनियोजन गरेको बजेटको पनि सोही अवस्था हुने स्थानीय सरकारका प्रमुखहरू बताउँछन्। आर्थिक मामिला तथा योजना मन्त्रालयका सचिव बाबुुराम गौतम नियमित कार्यक्रमले समेट्न नसकेका योजनाका लागि भनेर प्रदेश निर्वाचन क्षेत्र विकास कार्यक्रम र जनतासँग जनप्रतिनिधि कार्यक्रम आएका बताउँछन्। पैसा बाँड्दै हिँड्ने कार्यक्रम यी होइनन्, गौतम भन्छन्, छुुटेका विषय सम्बोधन गर्ने हो। योजनाका लागि पैसा दिने हो। यसमा जनप्रतिनिधिको पनि भूमिका रहन्छ। गलत ठाउँमा बजेट प्रयोगदुरुपयोग हुँदैन। यो बजेट सडक, पूर्वाधार, खानेपानी डिभिजनबाट खर्च हुने मन्त्रालयले जनाएको छ। योजना छनौट भने सांसदहरूले गर्नेछन्। प्रदेशसभामा एमालेका सबैभन्दा धेरै ३८ सांसद छन्। यो बजेट आफ्ना सांसदलाई पोस्ने गरी ल्याइएको विपक्षीको आरोप छ। १९ सांसद रहेको कांग्रेसका प्रमुख सचेतक फखरुद्दिन खान निर्वाचन केन्द्रित बजेट ल्याएको बताउँछन्। यसलाई मान्न नसकिने उनको भनाइ छ। आफ्ना धेरै सांसद भएकाले यो कार्यक्रम ल्याइएको हो, उनी भन्छन्। वडाध्यक्ष जति पनि हैसियत नभएको भन्दै सदनमा बारम्बार बोलिरहने सांसद यो बजेटले खुसी भएका छन्। विपक्षीहरूसमेत यो कार्यक्रमको पक्षमै देखिएका छन्। एकाधबाहेक अरूले यो कार्यक्रमको समर्थन जनाएका छन्। प्रदेश सरकारले आगामी आर्थिक वर्षका लागि ४० अर्ब ९५ करोडको बजेट ल्याएको छ। तर, त्यो बजेट अहिलेसम्म छलफलमै आएको छैन।"
भेरी अस्पतालका आइसोलेसन खाली,"नेपालगन्ज : भेरी अस्पताल नेपालगन्जमा ए, बी, सी र डी गरी चार ब्लकमा एकैदिन सवा ३ सयभन्दा बढी कोरोना संक्रमितको उपचार गरिन्थ्यो। आइतबार अपराह्न अस्पतालको आइसोलेसनमा पुग्दा ५८ शय्याको सी ब्लक र २७ शय्याको डी ब्लकमा संक्रमित राख्न छाडेको पाइयो। सुविधासम्पन्न डी ब्लकमा ताल्चा मारेको भेटियो। सी ब्लकमा ननकोभिडका ३८ बिरामी भर्ना गरेर उपचार भइरहेको स्टाफ नर्स गीता शाहीले बताइन्। ए र बी ब्लकमा पनि शय्या खाली नै थिए। भेरीको आइसोलेसन २ सय ६० शय्याको क्षमता हो। यहाँ अहिले ४० जना मात्र संक्रमितको उपचार भइरहेको छ। अर्थात्, कुल शय्याको १५ प्रतिशत मात्र बिरामी छन्। अस्पतालका मेडिकल सुपरिटेन्डेन्ट डा प्रकाशबहादुर थापा असार लागेसँगै अस्पतालका शय्या खाली हुन थालेको बताउँछन्। वैशाखजेठमा कोरोना संक्रमण उच्च भयो। निषधाज्ञा लगाएर चेन ब्रेक भयो, डा थापा भन्छन्, नागरिकले स्वास्थ्य मापदण्ड पालना गरे। खोपले पनि काम गर्यो। अहिले संक्रमण घट्दो क्रममा छ। बाँकेमा कोरोना भारइरसका बिरामीको उपचार गर्ने ९५ प्रतिशत आइसोलेसन बन्द गरिएका छन्। आठवटै स्थानीय तह र चारवटा अस्पतालका गरी २२ वटा आइसोलेसन थिए। भेरी अस्पतालको आइसोलेसनबाहेक अन्यमा संक्रमित शून्य भएको जिल्ला कोभिड१९ संकट व्यवस्थापन केन्द्रका कोरोना फोकल पर्सन तेज ओली बताउँछन्। चार अस्पतालका पनि ९२ प्रतिशत शय्या खाली भएका छन्। अस्पतालमा ५ सय १६ शय्याको आइसोलेसन थियो। नेपालगन्ज मेडिकल कलेज शिक्षण अस्पताल कोहलपुरका २ सय १६ शय्या, वेस्टर्न अस्पतालका १६ शय्या र युनाइटेड अस्पताल नेपालगन्जका १५ शय्या बिरामी बढे मात्र पुनः सञ्चालन गर्ने भन्दै बन्द गरिएको छ। जिल्ला कोभिड१९ संकट व्यवस्थापन केन्द्र बाँकेका संयोजक प्रमुख जिल्ला अधिकारी शिवराम गेलाल कोरोनाको दोस्रो लहरको संक्रमण घट्दो क्रममा रहे पनि तेस्रो लहरको तयारी सुरु भइसकेको बताउँछन्। भन्छन्, भेरी अस्पतालमा तेस्रो लहरका लागि वार्ड छुट्ट्याएका छौं। हरेक निजी अस्पताललाई कम्तीमा पनि २० प्रतिशत शय्या छुट्टाउन भनेका छौं। केन्द्रका कोरोना फोकल पर्सन ओलीका अनुसार जिल्लामा ८४ हजार ६ सय ३९ जनाको स्वाब परीक्षण गराइएकोमा १७ हजार ४ सय ७१ जनालाई कोरोना संक्रमण पुष्टि भएको थियो। अर्थात कुल स्वाब परीक्षणको २०६४ प्रतिशत संक्रमण पुष्टि भएको थियो। संक्रमण भएकामध्ये झन्डै २ प्रतिशतले कोरोनाबाट ज्यान गुमाएका छन्। जिल्लामा कोरोनाबाट ३ सय १० जनाको मृत्यु भएकोे छ। आइतबार अपरान्हसम्म जिल्लामा सक्रिय संक्रमितको संख्या ५४ मात्र छ। कोरोनाको पहिलो लहरमा ४ हजार ९ सय ५८ जना संक्रमित भएकोमा ५८ जनाको मृत्यु भएको थियो। ओलीका अनुसार गत असोजमा १५, भदौमा १२, पुसमा ९, कात्तिकमा ८, मंसिरमा ६, जेठ, असार र साउनमा एकएक जनाले ज्यान गुमाएका थिए। यो वर्ष वैशाखमा सुरु भएको दोस्रो लहरमा १२ हजार ५ सय १३ जना संक्रमित भएकोमा २ सय ५३ जनाले ज्यान गुमाएका छन्। सबैभन्दा बढी वैशाखमा २ सय १७, जेठमा ३४ र असारको तेस्रो सातासम्म २ जनाको ज्यान गएको छ। पहिलो लहरमा भेरीमा ५ जना मात्र संक्रमित भएका थिए। दोस्रो लहरमा २७ जनामा झरेको थियो। बाहिरी जिल्लाबाट रिफर भएर आउने संक्रमितले संख्यामा घटबढ भइरहेको छ। तापनि, कोरोना संक्रमण घट्दो दरमै छ, भेरी अस्पताल प्रमुख डा थापा भन्छन्, भारतमा तेस्रो लहर सुरु भइसकेको छ। खुला सीमाका कारण हामी उच्च जोखिममा छौं। बालबालिका लक्षित हुने चर्चा भएकाले हामीले २७ शय्याको बाल आइसोलेसन तयारी अवस्थामा राखेका छौं।"
नेपालसहित २३ सांसदलाई हस्ताक्षर फिर्ता लिन एमालेले दिएको समय सकियो,काठमाडौं : नेकपा एमालेले पार्टीका २३ सांसदले कांग्रेस सभापति नियुक्त गर्न सर्वोच्च अदालतमा बुझाएको हस्ताक्षर फिर्ता दिएको समय साँझ ५ बजे सकिएको छ। सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले वरिष्ठ नेता माधवकुमार नेपाल समूहलाई सोमबार साँझसम्मको अल्टिमेटम दिएको थियो। शुक्रबार बसेको केन्द्रीय कमिटी बैठकले हस्ताक्षर गर्ने पार्टीका निवर्तमान सांसदलाई निर्देशन दिदै अनधिकृत हस्ताक्षरले वैधता स्थापित हुन नसक्ने र ती हस्ताक्षर मान्य नहुने बैठकपछि जारी विज्ञप्तिमा उल्लेख गरिएको छ। सोमबार साँझसम्म अल्टिमेटम दिएपनि अदालतको फैसला अगाडिसम्म फिर्ता गराउन संस्थापन पक्षको दौडधुप जारी छ। यसबीचमा पनि एमालेले २३ सांसदको हस्ताक्षर फिर्ता गराउने प्रयास जारी छ। पार्टी अध्यक्ष केपीशर्मा ओलीलाई २०७५ जेठ २ मा फर्काएपछि दसौं राष्ट्रिय महाधिवेशन आयोजक कमिटी भंग भएको छ। योसँगै नेपालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बने। वरिष्ठ नेपालले भने ओलीसँग भेट गर्न अस्वीकार गरिरहेका छन्। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। प्रधानमन्त्री ओलीसँग भेटेर समस्या समाधान खोज्न आग्रह गर्दा नेपालले रुचि नदेखाएको नेता पौडेलको भनाइ छ। पौडेल आइतबार बिहान नेता नेपालको निवास कोटेश्वर पुगेका थिए। यता आइतबार राति नेपालपक्षका नेता भीम रावललाई बालुवाटार बोलाएर ओलीले हस्ताक्षर फिर्ताका लागि नेपाललाई मनाउन आग्रह गरेको थिए। उपाध्यक्ष वामदेव गौतमले ओली र नेपालबीचको रिसइबी गहिरो रहेको बताएका छन्। राष्ट्रियसभा बैठकपछि उपाध्यक्ष गौतमले ओली र नेपालको रिस शिथिल नभएसम्म पार्टी एकता नहुने बताएका हुन्। दुई शीर्ष नेताको रिस उनीहरू मातहत रहेका नेताको चिन्ताले घटाउन नसक्ने गौतमको भनाइ छ। ओली र नेपाललाई मिलाउन दौडथुप गरिराखेका दुवै गुटका युवा नेतातर्फ लक्ष्य गर्दै गौतमले मातहतका नेताको चिन्ताले काम नगर्ने प्रस्ट पारे। १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा दर्ता भएको रिटमाथि बहस सकिएपछि मुद्दालाई असार २८ सम्मका लागि हेर्दाहेर्दैमा राखिएको छ ।
रोकियो छोरी शिक्षा बिमा,"जनकपुरधाम : प्रदेश २ सरकारको निकै चर्चित बेटी पढाऊँ, बेटी बचाऊँ अभियानअन्तर्गतको छोरी शिक्षा बिमा कार्यक्रम पछिल्लो एक वर्षदेखि रोकिएको छ। मुख्यमन्त्री लालबाबु राउत नेतृत्वको सरकारले प्रदेशभित्र जन्मिने हरेक छोरीको नाममा बिमा गर्ने घोषणा २०७५ माघ १ गते नै गरेको थियो। छोरी जन्मिीएपछि त्यसको जन्मदर्ता बनाएर सम्बन्धित स्थानीय निकायमा पुगी बिमाको प्रक्रिया पूरा गरेपछि नवजातको नाममा खाता खोलेर रकम जम्मा गर्ने गरिन्थ्यो। सुरुमा बिमाको रकम १ लाख निर्धारण गरिए पनि अर्को वर्ष सो रकमलाई तेब्बर बनाइ ३ लाख रुपैयाँ गरियो। बिमित छोरीहरूले २० वर्षको उमेर पूरा गरेपछि ३ लाख रुपैयाँ बिमा रकम पाउने र सो रकमले उनीहरूको उच्च शिक्षा आर्जनमा सहयोग हुने सरकारको योजना छ। तर, पछिल्लो एक वर्षदेखि बिमा कार्यक्रम अलपत्र परेको हो। दुई वर्षका लागि प्रदेश सरकारले प्रभु बैंकसँग सम्झौता गरी नवजात छोरीहरूको बिमा गर्दै आए पनि सो बैंकसँगको सम्झौता अवधि सकिएलगत्तै बिमा कार्यक्रम पनि अलपत्र परेको हो। बैंकहरूले पहिलाको भन्दा दोब्बर प्रिमियम मागेपछि बिमा कार्यक्रम सञ्चालन गर्न कठिनाइ भएको बेटी पढाऊँ, बेटी बचाऊँ कार्यक्रमकी समन्वय कर्ता प्रियंका यादव बताउँछिन्। हामीले पछिल्लो एक वर्षमा तीनपटक टेन्डर आह्वान गर्यौं तर, बैंकहरूको प्रिमियम निकै बढी भरेर आयो। जति रकममा तीनवटा बच्चाको बिमा हुनुपथ्र्याे त्यति एउटाको भन्छन्, त्यसैले सम्झौता हुन सकेको छैन, यादव भन्छिन्। तर, चाँडैनै बिमा कार्यक्रम पुनः सञ्चालनको तयारी भइरहेको यादवले जानकारी गराइन्। छोरी शिक्षा बिमा कार्यक्रम यति धेरै चर्चित र प्रभावकारी भयो कि त्यसको सञ्चालनका लागि निकै दबाब आइरहेको छ। त्यसैले अब बढी समय नलगाई न्यूनतम् प्रिमियममा बिमा गर्ने बैंक छनौटको प्रक्रियामा छौं। बिमा कार्यक्रम सञ्चालनका लागि आगामी आर्थिक वर्षको बजेटमा ३१ करोड रुपैयाँ छुट्ट्याइएको छ। आगामी दिनमा ६ हजारभन्दा बढी नवजात छोरीहरूको बिमा गर्ने योजना रहेको यादवले बताइन्। पहिलो वर्षमा सरकारले १५ हजार र दोस्रो वर्षमा ६ हजार ९ सय ६ गरी २१ हजार जति छोरीहरूको बिमा गरिसकेको छ। बेटी पढाऊँ, बेटी बचाऊँ अभियानअन्तर्गत कक्षा ८ का छात्रालाई साइकल वितरण कार्यक्रममा चालू आर्थिक वर्षको हालसम्म ८ हजार साइकल प्रदेशका विभिन्न जिल्लाका विद्यालयहरूमा वितरण भइसकेको छ। गत आर्थिक वर्षमा सरकारले १४ हजार साइकल वितरण गरेको थियो। त्यसैगरी यसै अभियानअन्तर्गत विद्यालयहरूमा निर्माण गरिएका सयवटा छात्रामैत्री शौचालयहरूको निर्माण कार्य सम्पन्न भई हस्तान्तरण मात्र बाँकी रहेको जनाइएको छ।"
बाह्य देशको भर पर्नुपर्ने अवस्थाको तामाकोसीले अन्त्य गर्यो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले माथिल्लो तामाकोशी जलविद्युत् आयोजनाको सफलताले मुलुकको ऊर्जा क्षेत्रको थप विकासका लागि आत्मविश्वास बढाएको बताएका छन्। कूल ४५६ मेगावाट क्षमताको माथिल्लो तामाकोशी जलविद्युत् आयोजनाको आज उद्घाटन गर्दै प्रधानमन्त्रीले आफ्नै बलबूतामा विकासका थुप्रै काम गर्न सक्छौ भन्ने विश्वासमा अभिवृद्धि भएको उल्लेख गरे। हरेक क्षेत्रमा बाह्य देशको भर पर्नुपर्ने अवस्थाको अन्त्य गर्ने दिशामा आयोजनाले महत्वपूर्ण भूमिका खेलेको उल्लेख गर्दै उनले ज्ञान, प्रविधिको विकास र विस्तारलगायतका क्षेत्रमा समेत महत्वपूर्ण योगदान गर्ने स्पष्ट पारे। जलविद्युत् क्षेत्रमा मुलुकलाई आत्मनिर्भर बनाउनेतर्फ पनि आयोजनाले विशेष योगदान गर्ने प्रधानमन्त्रीको भनाइ थियो। आयोजना सम्पन्न हुनु ज्यादै खुसीको कुरा भएको जानकारी दिँदै प्रधानमन्त्रीले यसले समग्र दोलखावासीलाई मात्रै नभई समग्र देशलाई नै बहुआयामिक फाइदा गर्ने विश्वास व्यक्त गरे। आयोजनाको सफल निर्माणमा सहयोग गरेकामा प्रधानमन्त्री ओलीले दोलखावासी जनसमुदायप्रति धन्यवाद ज्ञापन गरे। आयोजनाका लागि सडक, प्रसारण लाइन, सवस्टेशनको निर्माणमा स्थानीय जनताको सहयोग प्रशंनीय रहेको उल्लेख गर्दै प्रधानमन्त्रीले विकास हामी सबैको साझा आवश्यकता भएको तथा सफलता उपलब्धी पनि समान रहेको बताए। आन्तरिक खपतका लागि मात्रै नभई निर्यातका लागि समेत आयोजनाले महत्वपूर्ण भूमिका निर्वाह गर्ने प्रधानमन्त्रीको कथन थियो। नेपालीको आफनै लागतमा बनेको हालसम्मकै ठूलो आयोजना सम्पन्न हुनु नै सबैभन्दा ठूलो खुसीको कुरा भएको उनले स्पष्ट पारे। मुलुकभित्र व्याप्त रहेको विद्युत्भार कटौतीको अन्त्यका लागि विगतमा बाह्य देशबाट खरिद गर्नुपरेको तथ्य पेश गर्दै प्रधानमन्त्रीले ठूला आयोजनाको सञ्चालनपछि त्यस्तो परिस्थितीको क्रमशः अन्त्य भएको र ऊर्जाका क्षेत्रमा क्रमशः आत्मनिर्भरताको बाटोमा अग्रसर भएको बताए। पहिलो चरणमा माथिल्लो तामाकोशीको एउटा मात्रै युनिट सञ्चालनमा आए पनि क्रमशः अन्य युनिटसमेत सञ्चालनमा आउने जानकारी दिँदै प्रधानमन्त्रीले देशको शिक्षा, स्वास्थ्य, औद्योगिक क्षेत्रमा सकारात्मक प्रभाव पर्ने र स्वच्छ ऊर्जाको पहुँच विस्तारमा थप सफलता हासिल हुने विश्वास व्यक्त गर्नुभयो। दाउरा र ग्यासको चुल्हो क्रमशः विस्थापित गर्दै विद्युतीय चुल्होमा परिणत गर्न यस्ता आयोजनाले सहयोग पुर्याउने प्रधानमन्त्रीको भनाइ छ। विकास निर्माणका काममा ढिलाई भइरहेकाप्रति आपत्ति प्रकट गर्दै प्रधानमन्त्री ओलीले किन त्यस्तो भइरहेको छ भन्ने कुराको जाँच पड्ताल गरेर अन्य आयोजनामा त्यस्तो समस्या दोहोरिन नदिन सम्बद्ध पक्ष सचेत हुनुपर्नेमा जोड दिए। माथिल्लो तामाकोशीको लागत झण्डै दोब्बर हुनु आफैमा दुःखद रहेको उल्लेख गर्दै प्रधानमन्त्रीले एउटा परियोजनामा ढिलाइ हुँदा त्यसले पार्ने परोक्ष र प्रत्यक्ष प्रभाव असाध्यै ठूलो रहेकाले आगामी दिनमा यस्तो अवस्थामा सुधार ल्याउनु निर्देशन दिए। कूल रु १४ अर्ब निर्माण अवधिको व्याज लाग्ने भनिएकामा रु १८ अर्ब बढेर रु ३२ अर्ब पुग्नु, लागतसमेत सोही मात्रामा बढ्नुले ठूलो नोक्सानी भएको उनको भनाइ थियो। निर्माण कम्पनीको छनोट तथा काम गर्ने तदारुकताका कारण भएको ढिलासुस्ती, भूकम्प र कोरोनाले पारेको प्रभावका कारण पनि आयोजनामा बिलम्ब भएकाले कम भन्दा कम समयमा काम गर्ने उपायको खोजी गर्दै विगतमा भएका कमजोरीबाट पाठ सिक्न समेत सबै पक्षको प्रधानमन्त्रीले ध्यानकर्षण गराए। पाँच वर्ष अगाडि नै आयोजना सम्पन्न गर्न पाएको भए त्यसले देशको अर्थतन्त्रको विकास र विस्तारमा ठूलो फड्को मार्ने थियो भन्दै प्रधानमन्त्रीले परियोजनाको बिलम्बले राष्ट्रलाई असाधारण क्षति पुर्याइएकामा चिन्ता व्यक्त गर्दै आगामी दिनमा विशेष ध्यान दिन निर्देश गरे। नेपाल टुकी देशबाट टुकीरहित देशमा परिणत हुँदै गरेको दृष्टान्त पेश गर्दे प्रधानमन्त्रीले केही प्रतिशत जनतामा मात्रै बिजुली पुर्याउन बाँकी रहेको र ती क्षेत्रमा समेत छिट्टै पुग्ने विश्वास व्यक्त गरे। उद्योग प्रतिष्ठानले मागे जति बिजुली उपलब्ध गराउन प्रसारण लाइनको अभावले नसकिएको सुनाउँदै प्रधानमन्त्रीले क्रमशः डिमाण्ड चार्ज तथा अन्य शुल्कसमेत न्यून गर्दै लगिने जानकारी दिए। बिजुली उत्पादन बढाएर उपभोक्तालाई सस्तोमा दिन सरकार प्रयत्नशील रहेको प्रधानमन्त्रीको भनाइ थियो।"
सुजिता प्रकरणको गहिरो अनुसन्धान गरी दोषीलाई कारबाही गर्न कांग्रेसको माग,"काठमाडौं : नेपाली कांग्रेसले पूर्वी चितवनको रहस्यमय अपराधको गहिरो अनुसन्धान गर्न र दोषीलाई अविलम्ब कानूनी कठघरामा उभ्याउन माग गरेको छ । प्रवक्ता एवं सूचना, संचार तथा प्रचार विभाग प्रमुख विश्वप्रकाश शर्माले सोमबार एक विज्ञप्ति जारी गर्दै राप्ती नगरपालिकाकी सुजिता भण्डारीको रहस्यमय ढंगले भएको मृत्युले गम्भीर आशंका जन्माएको बताएका छन्। विज्ञप्तिमा भनिएको छ,९ दिनसम्म उनि नभेटिनु, कसैको नियन्त्रण र अपहरणमा परेको सूचना उनले दिएपछि पनि खोज अनुसन्धानले परिणाम हासिल नगर्नु र अन्तिममा जंगलमा मृत शरीर भेटिनुले अनेक प्रश्न उब्जिएको छ। शर्माले घटनाहरुको गहिरो अनुसन्धान र कार्वाहीका लागि राज्य प्रशासनको गम्भीर तदारुकता बिशेष बनाउन अत्यावश्यक भएको बताएका छन्।देशको विभिन्न भागमा महिला उपर अनेक प्रकृतिका हिंसा र हत्याका घटना पटकपटक भएका छन् । यो प्रवृत्तिलाई निरुत्साहित गर्न र सामाजिक परिवर्तनका लागि गम्भीर राष्ट्रिय विमर्श गर्न जरुरी भइसकेको छ ।उनले भनेका छन्,घटनाहरुको गहिरो अनुसन्धान र कार्वाहीका लागि राज्य प्रशासनको गम्भीर तदारुकता पनि झनै बिशेष बन्न बनाउन अत्यावश्यक भएको छ ।"
"एमाले कार्यदल ब्युँतियो, सिंहदरबारमा बैठक जारी","काठमाडौं : नेपाल कम्युनिष्ट पार्टी (एमाले) को आन्तरिक विवाद मिलाउन गठित कार्यदलको बैठक सिंहदरबारमा बसेको छ। कार्यदल गठन भएपनि बीचमा निस्क्रिय रहेको पुन: पार्टी एकताबद्धता बनाउन सोमबार बैठक बसेको हो। सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले वरिष्ठ नेता माधवकुमार नेपाल समूहलाई सोमबार साँझसम्मको अल्टिमेटम दिएको थियो। सोमबार साँझसम्म अल्टिमेटम दिएपनि अदालतको फैसला अगाडिसम्म फिर्ता गराउन संस्थापन पक्षको दौडधुप जारी छ। यसबीचमा पनि एमालेले २३ सांसदको हस्ताक्षर फिर्ता गराउने प्रयास जारी छ। पार्टी अध्यक्ष केपीशर्मा ओलीलाई २०७५ जेठ २ मा फर्काएपछि दसौं राष्ट्रिय महाधिवेशन आयोजक कमिटी भंग भएको छ। योसँगै नेपालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बनेपनि वरिष्ठ नेपालले भने ओलीसँग भेट गर्न अस्वीकार गरिरहेका छन्। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। पौडेलसहितका संस्थापन पक्षका नेताहरु आइतबार बिहान नेता नेपालको निवास कोटेश्वर पुगेका थिए। यता आइतबार राति नेपालपक्षका नेता भीम रावललाई बालुवाटार बोलाएर ओलीले हस्ताक्षर फिर्ताका लागि नेपाललाई मनाउन आग्रह गरेको थिए। दुबैपक्षबीच कुराकानी भए पश्चात आजबाट कार्यदल पुन: ब्युँतिएको हो। कार्यदलमा प्रधानमन्त्री एवम् एमाले अध्यक्ष ओली पक्षबाट नेताहरु सुवासचन्द्र नेम्वाङ, विष्णु पौडेल, प्रदीपकुमार ज्ञवाली, शङ्कर पोखरेल, विष्णु रिमाल छन् भने नेता नेपाल पक्षबाट भीम रावल, सुरेन्द्र पाण्डे, गोकर्ण विष्ट, रघुजी पन्त, घनश्याम भुषाल छन्। कार्यदल गठनभएपछिको पहिलो बैठकले कार्यक्षेत्र, कार्यविधि र आचारसंहिता तयार गरी लागू गर्ने, पार्टीमा देखिएका समस्यालाई यथोचित रुपमा समाधान गर्दै पार्टीलाई एकताबद्ध रुपमा अघि बढाउन कार्यदलले पार्टी पंक्तिलाई सहयोग र सद्भावका लागि आग्रह गर्ने, पार्टी एकता र समझदारीलाई वृद्धि गर्न तथा एक आपसमा विश्वास, सहयोग र अन्तरविरोध सिर्जना हुने कामकुरबाट अलग रहन पार्टी पंक्तिलाई आह्वान गर्ने निर्णय गरेको थियो। तर बागमती प्रदेशमा राष्ट्रियसभा निर्वाचनमा माधव नेपाल पक्षले बागी उम्मेदवारलाई मत हालेपछि कार्यदल निष्क्रिय भएको थियो । प्रतिनिधिसभा विघटन भएसँगै देउवालाई प्रधानमन्त्री बनाउन नेपाल पक्षले हस्ताक्षर गरेपछि एमाले विवाद झन् उत्कर्षमा पुगेको थियो।"
एमीकस क्युरी घिमिरेको राय : मेरो विकल्प मै हुँ भन्न प्रधानमन्त्रीले पाउनुहुन्न,"काठमाडौं : सर्वोच्च बार एशोसिएशनका तर्फबाट वरिष्ठ अधिवक्ता कोमलप्रकाश घिमिरेले विश्वासको मत नपाएपछि प्रधानमन्त्री एक मिनेट पनि बस्न नहुने राय दिएका छन्। प्रधानन्यायाधीश चोलेन्द्रशम्शेर जबरा, वरिष्ठतम न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा एमीकस क्युरीका रुपमा राय दिने क्रममा सोमबार उनले यस्तो बताएका हुन्। प्रधानमन्त्रीका लागि मेरो विकल्प म नै हुँ भन्ने खालको कुरा छाड्नुपर्ने राय दिँदै वरिष्ठ अधिवक्ता घिमिरले भने,मेरो विकल्प मै हुँ भन्न प्रधानमन्त्रीले पाउनुहुन्न, संविधानको धारा ७६ (५) अनुसार प्रधानमन्त्री नियुक्ति स्वतन्त्र सांसदले विश्वासको मत दिने हो । निर्दलीय व्यवस्था हुँदैमा बहुदलीय व्यवस्थाको सिद्धान्त खल्बलिदैन, वरिष्ठ अधिवक्ता घिरिमले भने,प्रधानमन्त्रीलाई जनताले विश्वास नगरेको खण्डमा एक मिनेट पनि बस्नुहुँदैन, विश्वासको मत प्राप्त नगरेको व्यक्ति प्रधानमन्त्री हुन सक्दैन। संविधानको धारा ७६ (५) अनुसार सांसद स्वतन्त्र हुने र आफूले चाहेको प्रधानमन्त्रीलाई विश्वासको मत दिन पाउने राय उनको थियो । प्रतिनिधिसभा विघटनसम्बन्धी मुद्दामा नेपाल बार एशोसिएशनका तर्फबाट तोकिएका एमीकस क्युरीले राय दिने क्रम सकिएपछि उनले दिएका हुन्।"
"प्रतिनिधिसभा विघटन : मुद्दाको बहस सकियो, फैसला असार २८ मा आउने","काठमाडौं : प्रतिनिधिसभा विघटनविरुद्ध दायर रिट निवेदनको पक्षविपक्षमा सोमबारदेखि बहस सकिएको छ। प्रतिनिधि सभा विघटन बदर र कांग्रेस सभापति शेरबहादुर देउवालाई प्रधानमन्त्री नियुक्तिका लागि परमादेश माग्दै दायर भएको रिटमा बहस सकिएको हो। संवैधानिक इजलासमा विघटनविरुद्ध परेका रिटमा रिटमा पक्ष, विपक्ष र एमिकस क्युरीका वकिलले बहस गरेका छन्। संवैधानिक इजलासमा संलग्न प्रधानन्यायाधीश र न्यायाधीशहरूबाट पक्षविपक्षका वकिललाई विभिन्न कोण, बहुआयामिक र अनेक ध्रुवबाट प्रश्नहरू सोधिएको थियो। बहस सकिएपछि मुद्दालाई असार २८ सम्मका लागि हेर्दाहेर्दैमा राखिएको छ । संवैधानिक इजलासमा प्रधानन्यायाधीश चोलेन्द्रशम्शेर जबरा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराई छन्।"
"मन्त्रिपरिषद् बैठकको निर्णय : दुई सचिवको बढुवा, तीनको सरुवा","काठमाडौं : सरकारले दुई जनालाई सचिवमा बढुवा गरेको छ। सोमबारको मन्त्रिपरिषदको बैठकले वरिष्ठ सहसचिवद्वय मधुसूदन बुर्लाकोटी र सुशील चन्द तिवारीलाई सचिवमा बढुवा गरेको हो। लोक सेवा आयोगका अध्यक्ष माधवप्रसाद रेग्मीको अध्यक्षताको बढुवा सिफारिस समितिले प्रशासनतर्फ सहसचिव मधुसूदन बुर्लाकोटी, कृष्णहरि पुष्कर र खगेन्द्रप्रसाद नेपालको सिफारिस गरिएको छ भने प्राविधिकतर्फ सुशील चन्द तिवारी, गोपालप्रसाद सिग्देल र राजेन्द्रप्रसाद खनालको नाम सिफारिस गरेको थियो। गत बिहीबारको मन्त्रिपरिषदले चार सचिवको बढुवा गरेका थियो। त्यस्तै सरकारले तीन जना सचिवको सरुवा पनि गरेको छ। , प्रधानमन्त्री तथा मन्त्रिपरिषद्को कार्यालयका सचिव तोया ज्ञवालीलाई राष्ट्रपति कार्यालयमा सरुवा गरेको छ। सुदूर पश्चिम प्रदेश रामकृष्ण सुवेदीलाई उपराष्ट्रपतिको कार्यालय ल्याएको छ भने नेपाल ट्रस्टका सचिव सुरेश आचार्यको शिक्षा, विज्ञान तथा प्रविधि मन्त्रालय(विज्ञान)मा सरुवा भएको हो। राष्ट्रपति कार्यालयका सचिव डा हरि पौडेल अख्तियार दुरुपयोग अनुसन्धान आयोगको सदस्यमा नियुक्त भएसँगै उक्त पद रिक्त थियो। त्यसैगरी सचिव गोपीचन्द्र मैनालीले अनिवार्य अवकाश लिएसँगै उपराष्ट्रपतिको कार्यालय र सञ्जय शर्मा अनिवार्य अवकाशमा गएसँगै विज्ञान तथा प्रविधि सचिवको पद रिक्त रहेको थियो।"
एमिकस क्युरी वैद्यको राय : प्रधानमन्त्रीले विश्वासको मत नपाएपछि स्वतः पदमुक्त हुन्छ,"काठमाडौं : प्रतिनिधिसभा विघटनसम्बन्धी मुद्दामा रिट निवेदकका तर्फबाट जवाफी बहस सकिएपछि अदालतका सहयोगीका तर्फबाट बहस शुरु भएको छ। प्रधानन्यायाधीश चोलेन्द्रशम्शेर जबरा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा नेपाल बार एशोसिएशनका तर्फबाट वरिष्ठ अधिवक्ता राघवलाल वैद्यले बहस प्रारम्भ गर्दै संसद्मा एक पटक विश्वासको मत नपाएपछि प्रधानमन्त्री स्वतः पदमुक्त हुने राय दिए। वरिष्ठ अधिवक्ता वैद्यले दुई वर्षभन्दा बढी प्रधानमन्त्री भएका व्यक्तिलाई ७६ (३) अनुसार पुनः प्रधानमन्त्री नियुक्त गर्न नमिल्ने राय दिँदै भने,यो त भर्खर निर्वाचित भएको वा धारा ७६ को (१), (२) अनुसार सरकार बन्न नसके (३) ले पाउने भनेको हो, वैशाख ३० गते संसद्को ठूलो दलको नेताका रुपमा दिइएको नियुक्तिमा प्रश्न छ, विश्वासको मत नपाएकाले फेरि सरकार गठन गर्नका लागि ५ मा जाऊ भनेको होइन। संविधानअनुसार पदमुक्त भइसकेका प्रधानमन्त्रीले फेरि नियुक्तिका लागि जान नपाउने व्यवस्था भएको जनाउँदै आफ्नो पार्टीभित्रको विवादलाई लिएर प्रधानमन्त्रीले पटकपटक संसद् विघटनलाई स्वीकार गर्न नसकिने राय दिए। संविधान जीवन्त बन्नुपर्ने भनी भोलिको पुस्ताले गर्व गर्ने वातावरण गर्ने खालको हुनुपर्नेमा विश्वासको मत गुमाएको प्रधानमन्त्रीको निकासका बारेमा राष्ट्रपतिले बुझ्नुपर्ने उनको राय थियो। नेकपा (माओवादी केन्द्र) ले समर्थन फिर्ता लिइसकेपछि बहुमत गुमेका अवस्थामा पदमुक्त प्रधानमन्त्रीका सट्टामा अर्को व्यक्तिलाई प्रधानमन्त्री बनाउनुपर्ने उनको इजलासलाई राय थियो। बारकै तर्फबाट अर्का एमिकस क्युरी वरिष्ठ अधिवक्ता उषा मल्लले राय दिइरहेकी छन्। अब अदालतका सहयोगी दुई जनाले राय दिन बाँकी छ। बहस जारी छ।"
आन्तरिक विवाद मिलाउन गठित एमाले कार्यदलको अर्को बैठक मंगलबार,"काठमाडौं : नेपाल कम्युनिष्ट पार्टी (एमाले) को आन्तरिक विवाद मिलाउन गठित कार्यदलको अर्को बैठक मंगलबार बस्ने सहमति भएको छ। कार्यदल गठन भएपनि बीचमा निस्क्रिय रहेपनि पार्टी एकताबद्धता बनाउन सोमबार सिंहदरबारमा बैठक बसेको थियो। बैठकपछि एमालेका सचिव गोकर्णराज विष्टले पार्टीभित्रै बसेर आन्तरिक समस्या समाधान सहमति भएको जानकारी दिए । उनले एमालेको एकता गर्न आफूहरु गम्भीर रहेको बताए। सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले वरिष्ठ नेता माधवकुमार नेपाल समूहलाई सोमबार साँझसम्मको अल्टिमेटम दिएको थियो। सोमबार साँझसम्म अल्टिमेटम दिएपनि अदालतको फैसला अगाडिसम्म फिर्ता गराउन संस्थापन पक्षको दौडधुप जारी छ। यसबीचमा पनि एमालेले २३ सांसदको हस्ताक्षर फिर्ता गराउने प्रयास जारी छ। पार्टी अध्यक्ष केपीशर्मा ओलीलाई २०७५ जेठ २ मा फर्काएपछि दसौं राष्ट्रिय महाधिवेशन आयोजक कमिटी भंग भएको छ। योसँगै नेपालसहित ११ जनालाई गरिएको निष्कासनको कारबाही निष्प्रभावी भएको छ। अध्यक्ष ओली लचिलो बनेपनि वरिष्ठ नेपालले भने ओलीसँग भेट गर्न अस्वीकार गरिरहेका छन्। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। पौडेलसहितका संस्थापन पक्षका नेताहरु आइतबार बिहान नेता नेपालको निवास कोटेश्वर पुगेका थिए। यता आइतबार राति नेपालपक्षका नेता भीम रावललाई बालुवाटार बोलाएर ओलीले हस्ताक्षर फिर्ताका लागि नेपाललाई मनाउन आग्रह गरेको थिए। दुबैपक्षबीच कुराकानी भए पश्चात आजबाट कार्यदल पुन: ब्युँतिएको हो। कार्यदलमा प्रधानमन्त्री एवम् एमाले अध्यक्ष ओली पक्षबाट नेताहरु सुवासचन्द्र नेम्वाङ, विष्णु पौडेल, प्रदीपकुमार ज्ञवाली, शङ्कर पोखरेल, विष्णु रिमाल छन् भने नेता नेपाल पक्षबाट भीम रावल, सुरेन्द्र पाण्डे, गोकर्ण विष्ट, रघुजी पन्त, घनश्याम भुषाल छन्। कार्यदल गठनभएपछिको पहिलो बैठकले कार्यक्षेत्र, कार्यविधि र आचारसंहिता तयार गरी लागू गर्ने, पार्टीमा देखिएका समस्यालाई यथोचित रुपमा समाधान गर्दै पार्टीलाई एकताबद्ध रुपमा अघि बढाउन कार्यदलले पार्टी पंक्तिलाई सहयोग र सद्भावका लागि आग्रह गर्ने, पार्टी एकता र समझदारीलाई वृद्धि गर्न तथा एक आपसमा विश्वास, सहयोग र अन्तरविरोध सिर्जना हुने कामकुरबाट अलग रहन पार्टी पंक्तिलाई आह्वान गर्ने निर्णय गरेको थियो। तर बागमती प्रदेशमा राष्ट्रियसभा निर्वाचनमा माधव नेपाल पक्षले बागी उम्मेदवारलाई मत हालेपछि कार्यदल निष्क्रिय भएको थियो । प्रतिनिधिसभा विघटन भएसँगै देउवालाई प्रधानमन्त्री बनाउन नेपाल पक्षले हस्ताक्षर गरेपछि एमाले विवाद झन् उत्कर्षमा पुगेको थियो।"
पोखरा महानगरपालिकाको मेयरका उम्मेदवार कुँवरको निधन,"पोखरा : स्थानीय तह निर्वाचन २०७४ सालमा पोखरा महानगरपालिकाको मेयरका उम्मेदवार रामजी कुँवरको निधन भएको छ। कोभिड १९ को संक्रमणबाट बिरामी भएका उनलाई उपचारका लागि केही समयअघि पोखराबाट हेलिकोप्टरबाट काठमाडौं लगिएको थियो। त्रिभुवन विश्वविद्यालय शिक्षण अस्पताल काठमाडौंमा उपचारकै क्रममा सोमबार निधन भएको कास्की कांग्रेस प्रवक्ता नवीन सिग्देलले पुष्टि गरेका छन्। नेपाल ट्रेड युनियन कंग्रेसका केन्द्रीय वरिष्ठ उपाध्यक्ष कुँवर ६५ वर्षका थिए। उक्त संस्थामा २ पटक केन्द्रीय वरिष्ठ उपाध्यक्ष रहेका उनी ५० सालदेखि पूर्णकालीन रुपमै ट्रेड युनियन आन्दोलनमा सक्रिय थिए। २०३६ सालमा स्थास्थ्यकर्मीहरुको आन्दोलनमा लागेर राजनीतिमा प्रवेश गरेका कुँवर नेपाली कांग्रेसको पूर्व आमन्त्रित केन्द्रीय सदस्य पनि हुन्। २०१३ सालमा जन्मिएका पोखरा ६ लेकसाइडका स्थानीय कुँवरको निधनप्रति गण्डकी प्रदेशका मुख्यमन्त्री कृष्णचन्द्र नेपाली पोखरेलले श्रद्धाञ्जली अर्पण गरेका छन्। कुँवरको असामयिक निधनले अत्यन्तै मर्माहत बनाएको छ, उनले भनेका छन्, स्थानीय तहको निर्वाचनमा पोखरा महानगरपालिकाको मेयर पदका प्रतिस्पर्धी ६५ वर्षे कुँवर नेपाली लोकतान्त्रिक आन्दोलनका अथक योद्धा हुनुहुन्थ्यो। महानगरपालिकामा मेयरको प्रतिस्पर्धामा कुँवर एमालेका मानबहादुर जिसीसँग पराजित भएका थिए। जिसीले समेत शोक वक्तव्य जारी गर्दै उनी स्वस्थ लोकतान्त्रिक अभ्यासकर्ता रहेको बताएका छन्।"
नेपालसहित २३ सांसदलाई हस्ताक्षर फिर्ता लिन एमालेले दिएको समय सकियो,काठमाडौं : नेकपा एमालेले पार्टीका २३ सांसदले कांग्रेस सभापति नियुक्त गर्न सर्वोच्च अदालतमा बुझाएको हस्ताक्षर फिर्ता दिएको समय साँझ ५ बजे सकिएको छ। सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले वरिष्ठ नेता माधवकुमार नेपाल समूहलाई सोमबार साँझसम्मको अल्टिमेटम दिएको थियो। शुक्रबार बसेको केन्द्रीय कमिटी बैठकले हस्ताक्षर गर्ने पार्टीका निवर्तमान सांसदलाई निर्देशन दिदै अनधिकृत हस्ताक्षरले वैधता स्थापित हुन नसक्ने र ती हस्ताक्षर मान्य नहुने बैठकपछि जारी विज्ञप्तिमा उल्लेख गरिएको छ। सोमबार साँझसम्म अल्टिमेटम दिएपनि अदालतको फैसला अगाडिसम्म फिर्ता गराउन संस्थापन पक्षको दौडधुप जारी छ। यसबीचमा पनि एमालेले २३ सांसदको हस्ताक्षर फिर्ता गराउने प्रयास जारी छ। पार्टी अध्यक्ष केपीशर्मा ओलीलाई २०७५ जेठ २ मा फर्काएपछि दसौं राष्ट्रिय महाधिवेशन आयोजक कमिटी भंग भएको छ। योसँगै नेपालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बने। वरिष्ठ नेपालले भने ओलीसँग भेट गर्न अस्वीकार गरिरहेका छन्। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। प्रधानमन्त्री ओलीसँग भेटेर समस्या समाधान खोज्न आग्रह गर्दा नेपालले रुचि नदेखाएको नेता पौडेलको भनाइ छ। पौडेल आइतबार बिहान नेता नेपालको निवास कोटेश्वर पुगेका थिए। यता आइतबार राति नेपालपक्षका नेता भीम रावललाई बालुवाटार बोलाएर ओलीले हस्ताक्षर फिर्ताका लागि नेपाललाई मनाउन आग्रह गरेको थिए। उपाध्यक्ष वामदेव गौतमले ओली र नेपालबीचको रिसइबी गहिरो रहेको बताएका छन्। राष्ट्रियसभा बैठकपछि उपाध्यक्ष गौतमले ओली र नेपालको रिस शिथिल नभएसम्म पार्टी एकता नहुने बताएका हुन्। दुई शीर्ष नेताको रिस उनीहरू मातहत रहेका नेताको चिन्ताले घटाउन नसक्ने गौतमको भनाइ छ। ओली र नेपाललाई मिलाउन दौडथुप गरिराखेका दुवै गुटका युवा नेतातर्फ लक्ष्य गर्दै गौतमले मातहतका नेताको चिन्ताले काम नगर्ने प्रस्ट पारे। १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा दर्ता भएको रिटमाथि बहस सकिएपछि मुद्दालाई असार २८ सम्मका लागि हेर्दाहेर्दैमा राखिएको छ ।
गण्डकी नीति योजना आयोगमा तनहुँका अधिकारी,"पोखरा : गण्डकी प्रदेश नीति तथा योजना आयोगमा तनहुँ म्याग्देका डा सुवास अधिकारी नियुक्त भएका छन्। आइतबार बसेको मन्त्रिपरिषदको बैठकले उनलाई आयोग सदस्यमा नियुक्त गर्ने निर्णय गरेको हो। सदस्य अधिकारीलाई आयोगका उपाध्यक्ष डा रघुराज काफ्लेले सोमबार सपथ ग्रहण गराए। आयोगका अध्यक्षसमेत रहेका मुख्यमन्त्री कृष्णचन्द्र नेपाली पोखरेल, शिक्षा, संस्कृति, विज्ञान, प्रविधि तथा सामाजिक विकास मन्त्री कुमार खड्काको उपस्थितिमा उपाध्यक्ष काफ्लेले सपथ गराएका हुन्। सपथमा मुख्य न्यायाधिवक्ता रोहितराज बास्तोला, मन्त्रालयका सचिव लगायत सहभागी थिए। ३८ वर्षीय अधिकारी युनिभर्सिटी अफ चाइनिज एकेडेमी अफ साइन्सेजबाट वातावरण विज्ञानमा विद्यावारिधि हुन्। उनी भारतको बैंगलोर युनिभर्सिटी भारतबाट माइक्रो बायोलोजीमा स्नातक गरेका छन्। युनिभर्सिटी अफ चाइनिज एकेडेमी अफ साइन्सेजबाट एक्सलेन्ट इन्टरनेसनल स्टुडेन्ट अवार्डसमेत प्राप्त गरेका छन्। उनीसँग जनप्रिय बहुमुखी क्याम्पस पोखराको माइक्रोबायोलोजी र बायोलोजी विभाग प्रमुखको कार्यानुभव छ। उनले राष्ट्रिय तथा अन्तर्राष्ट्रिय जर्नलमा विज्ञान प्रविधि तथा अन्य विषयहरुमा अनुसन्धानमूलक दर्जनौं लेख प्रकाशन गरेका छन्। आफ्नो अध्ययनको क्षेत्र अनुसार अनुभवको प्रयोग गर्दै प्रदेशलाई अझ अब्बल बनाउने प्रतिबद्धता उनले जनाएका छन्। आयोगमा असार ५ गते नै उपाध्यक्षमा तनहुँका डा रघुराज काफ्ले नियुक्त भएका छन्। ३ सदस्यीय आयोगमा १ पद अझै खाली नै छ।"
मत बदर नहुने मतदाता शिक्षामा जोड दिऊँ : प्रमुख निर्वाचन आयुक्त थपलिया,"काठमाडौं : प्रमुख निर्वाचन आयुक्त दिनेशकुमार थपलियाले कुनै पनि मतपत्र बदर नहुने गराउन साक्षरता अभियान जरुरी भएको बताएका छन्। निर्वाचत आयोगको आयोजना र क्रियाशील महिला पत्रकार (डब्लुडब्लुजे) का संयोजनमा आयोजित एकदिने निर्वाचन व्यवस्थापनसम्बन्धी अभिमुखीकरण कार्यक्रम भर्चुअल उद्घाटन गर्दै उनले निर्वाचनमा एक मत पनि बदर नहुने गरी निर्वाचन साक्षरता अभियान जरुरी भएकामा जोड दिए। अध्यक्ष थपलियाले भने, 'निर्वाचन आयोग एक्लैले यो काम सम्भव छैन,यसमा सबैको सहकार्य जरुरी छ।' निर्वाचनसम्बन्धी सूचनाको पहुँचमा सञ्चारमाध्यमको व्यापक प्रयोग गर्न तथा नागरिक आफैँले निर्णय गरेर मतदानमा सहभागी हुने वातावरण बनाउन जरुरी रहेको बताउँदै उनले आधाभन्दा बढी जनसङ्ख्या रहेका महिला, जनजाति, सीमान्तकृत, साक्षरता तथा कम साक्षरता भएका ठाउँमा निर्वाचन शिक्षा जरुरी भएको बताए। आयोगका सदस्य डा जानकीकुमारी तुलाधरले मतदातालाई सुसूचित गराउनका लागि महिला पत्रकारको महत्वपूर्ण भूमिका रहेको र त्यसका लागि सम्पादकीय र व्यवस्थापकीय स्थानमा तिनको सहभागिता हुनुपर्ने जरुरी रहेको बताइन्। आयोगको तथ्याङ्कानुसार देशभर करीब एक करोड ६५ लाख मतदाता छन्। त्यो अझै बढ्ने क्रममा छ। नेपालमा देशभर ६० प्रतिशत मत खस्ने गरेको छ। त्यसमध्ये पाँच प्रतिशतको हाराहारीमा बदर हुने गरेको छ। राष्ट्रियसभाको निर्वाचनमा भने १३ प्रतिशत बदर भएको देखिएको छ। डब्लुडब्लुजेका अध्यक्ष निर्मला आचार्यले निर्वाचनमा मत बदर नै नहुने गरी नागरिकलाई साक्षरता जनाउने र निर्वाचनका समाचारमा पत्रकार महिलाको पनि उल्लेख्य सहभागिता गराउने उद्देश्यले अभिमुखीकरण तामिलको आयोजना गरेको जानकारी गराइन्। तालीममा निर्वाचन आयोगका तर्फबाट तीन कार्यपत्र र डब्लुडब्लुजेका तर्फबाट एक कार्यपत्र प्रस्तुत हुनेछ। प्रत्येक प्रदेशबाट तीनतीन गरी २१ पत्रकार महिला तथा आयोग र डब्ल्युडब्ल्युजेका गरी ४० जना तालीममा सहभागी छन्। रासस"
एमालेमा अझै अल्झन,"काठमाडौं : एमालेको एकता प्रक्रिया पुनः धरापमा परेको छ। अध्यक्ष केपी शर्मा ओली र वरिष्ठ नेता माधवकुमार नेपालबीचको इगो मुख्य समस्याका रूपमा देखिएको छ। यद्यपि, वरिष्ठ नेता नेपालनिकट उपाध्यक्ष भीम रावलले आइतबार बालुवाटार पुगेर प्रधानमन्त्री एवं अध्यक्ष ओलीसँग भेटवार्ता गरेका छन्। नेपालले आइतबार बिहान ओलीसँग भेट गर्न अस्वीकार गरेका थिए। कांग्रेस सभापति शेरबहादुर देउवालाई प्रधानमन्त्री बनाउन एमालेका २३ निवर्तमान सांसदले गरेको हस्ताक्षरबाहेक अन्य विषयमा सहमति भइसकेको दुवै तर्फका मध्यमार्गी नेताले बताइरहेका छन्। हस्ताक्षर फिर्ता हुने वा नहुने भन्ने विषयमा बीच बाटो अख्तियार गर्ने विषयमा छलफल केन्द्रित भएको ती नेता बताउँछन्। तर, इगोका कारण अध्यक्ष ओली र वरिष्ठ नेता नेपालबीच टेलिफोन संवाद गराउन ठूलै कसरत गर्नुपर्यो। उनीहरू अध्यक्ष ओलीलाई २०७५ जेठ २ मा फर्काउन सफल भए। उनीहरूकै प्रयासमा दसौं राष्ट्रिय महाधिवेशन आयोजक कमिटी भंग भयो। वरिष्ठ नेताद्वय नेपाल, झलनाथ खनालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बने। वरिष्ठ नेपालले भने ओलीसँग भेट गर्न अस्वीकार गरिरहेका छन्। नेपालले बिहीबार राति अध्यक्ष ओलीले गरेको फोन अरू नेताको मन राखिदिन उठाएको बताउँदै आएका छन्। फोन वार्ता सौहार्दपूर्ण नभएको ओलीले बताइसकेका छन्। यी दुई शीर्ष नेताबीच शनिबार उपमहासचिव घनश्याम भुसालको फोनमा कुराकानी भयो। आफू त्यति लचिलो हुँदा पनि हस्ताक्षर फिर्ताको विषयमा नेपाल टसमस नभएपछि ओली रुष्ट भएका छन्। उपाध्यक्ष वामदेव गौतमले ओली र नेपालबीचको रिसइबी गहिरो रहेको बताएका छन्। राष्ट्रियसभा बैठकपछि उपाध्यक्ष गौतमले ओली र नेपालको रिस शिथिल नभएसम्म पार्टी एकता नहुने बताएका हुन्। दुई शीर्ष नेताको रिस उनीहरू मातहत रहेका नेताको चिन्ताले घटाउन नसक्ने गौतमको भनाइ छ। ओली र नेपाललाई मिलाउन दौडथुप गरिराखेका दुवै गुटका युवा नेतातर्फ लक्ष्य गर्दै गौतमले मातहतका नेताको चिन्ताले काम नगर्ने प्रस्ट पारे। माधव कमरेड धेरै रिसाउनुभएको छ केपी ओलीसँग। केपी ओली पनि माधव नेपालसँग बेस्सरी रिसाउनुभएको छ, गौतमले भने, दुई जनाको रिस नमर्दासम्म उहाँहरूको मातहतमा रहेका साथीहरूको चिन्ताले पनि काम गर्दैन। उनले अहिले आफू दुवै नेताको रिसलाई कसरी शिथिल पार्न सकिन्छ भनेर लागेको बताए। म दुई जनाकै रिसलाई कसरी शिथिल बनाउन सकिन्छ ? हो त्यतातिर लागिराखेको छु, उनले भने। उनले रिस शिथिल भएपछि एकता हुने विश्वास व्यक्त गरे। सँगै उनले एकता दुई नेताको रिसका कारण अहिले सम्भव नभएको तर सर्वोच्च अदालतको निर्णय आएपछि एकता सम्भव हुन्छ भन्ने आफूलाई लागेको प्रस्ट पारे। अहिले एकता सम्भव नहोला, उनले भने, सर्वोच्च अदालतको निर्णय आएपछि एकता सम्भव होला भन्ने लाग्छ। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। प्रधानमन्त्री ओलीसँग भेटेर समस्या समाधान खोज्न आग्रह गर्दा नेपालले रुचि नदेखाएको नेता पौडेलको भनाइ छ। पौडेल आइतबार बिहान नेता नेपालको निवास कोटेश्वर पुगेका थिए। पौडेलले आफूले समस्या समाधानका लागि दुई नेताबीच भेटघाट होस् भन्ने इच्छा व्यक्त गरेको र नेपालले रुचि नदेखाएको बताए। भने, माधव कमरेडकहाँ गएका थियौं म, सुवासजी र शंकरजी भएर। उहाँसँग एकछिन कुराकानी भयो। हामीले पार्टीलाई एकताबद्ध गरेर लिएर जाऔं भन्यौं। हाम्रा बीचमा समाधान गर्न नसकिने त्यस्ता कठिन र जटिल समस्याहरू छैनन्, तपाईंहरू एकआपसमा बस्नुहोस् भन्यौं। उहाँले खास गरिकन प्रधानमन्त्रीसँग भेट्नका लागि अरुचि प्रकट गर्नुभयो। भेट्ने कुरामा खासै रुचि राख्नुभएन। ठिकै छ छलफल गर्दै जाऊँ भनेर हामी उठ्यौं। उपमहासचिव पौडेल, स्थायी समिति सदस्य सुवास नेम्बाङ र शंकर पोखरेलले आइतबार बिहान वरिष्ठ नेता नेपाल निवासमै नै पुगेर एकताको सन्देश दिन सयुक्त वक्तव्य निकाल्न प्रस्ताव गरेका थिए। उनीहरूको प्रस्तावलाई नेता नेपालले सकारात्मक लिँदै कार्यदलबाट वक्तव्य ड्राफ्ट पारेर ल्याउन सुझाव दिएका थिए। ठिकै छ। कार्यदल छ, त्यसैलाई ब्युँत्याउँदा भइहाल्छ। तपाईंहरूले नै प्रस्ताव तयार पारेर ल्याउनुस् भन्दै भेटेर वार्ता गर्ने विषयमा खासै चासो नदिएको एक नेताले बताए। पौडेल, नेम्वाङ, र पोखरेलको साथमा नेपाल पक्षका नेता घनश्याम भुसालसमेत कोटेश्वरको छलफलमा सहभागी थिए। नेपाल पक्षका नेता एवं पार्टी सचिव गोकर्ण विष्टले दुई नेताको इगो र टकरावले एकताका समस्या हुन नहुने बताएका छन्। उहाँहरूबीचमा केही टकराव र इगो देखिएको छ। कतिपय अवस्थामा यो इगो र टकरावले पार्टी एकता नहुन महत्वपूर्ण कारक बनिरहेको छ, नेता विष्टले भने, लगभग अन्तिम अवस्थामा पुगेको थियो। एक पक्षीय बैठक बसेर एकतर्फी निर्णय भएपछि केही समस्या भएको छ। तर, छलफल जारी छ, म आशावादी छु। मध्यमार्गी नेताहरू ओली र नेपाल दुवै केही लचिलो हुँदै गएको बताउँछन्। ओली जेठ २ को अवस्था फर्किनु र नेपाल नयाँ पार्टी खोल्ने अभियान रोकिनु उपलब्धि भएको उनीहरूको भनाइ छ। शीर्ष नेताको इगो, रिस, टकराव र अन्तरविरोधका बाबजुत पनि एकताको विकल्प नरहेको उनीहरूको भनाइ छ। नेपाल पक्षका नेता निरज आचार्यले एकताको प्रयास जारी नै रहेको बताए। मुख्य समस्या दुई नेताबीचको इगो नै भएको नेता आचार्यको ठम्याइ छ। नेपालले आफूनिकट नेताकार्यकर्तालाई मान्छे भड्किने अभिव्यक्ति नदिन निर्देशन दिएका छन्। पार्टी एकताविरुद्ध कडा अभिव्यक्ति दिइरहेका जगन्नाथ खतिवडा, मेटमणि चौधरी, झपट रावल, निरा जैरु, विरोध खतिवडा, राजेन्द्र राईलगायत नेतालाई फोन गरेर उनले संयमित अभिव्यक्ति दिन सम्झाएका हुन्। पार्टी एकताका लागि निरन्तर लागि रहेका उपमहासिचव घनश्याम भुसाल, सचिवहरू गोकर्ण विष्ट, भीम आचार्य, योगेश भट्टराई र स्थायी कमिटी सदस्य सुरेन्द्र पाण्डेलगायत नेताको भूमिकालाई लिएर नेपाल पक्षकै अतिवादी नेताले आक्षेप लगाउँदै आएका थिए। केन्द्रीय कमिटी बैठकले सोमबार ५ बजेसम्म अदालतको हस्ताक्षर फिर्ता लिन अल्टिमेटम दिएको थियो। नेपाल पक्षले हस्ताक्षर फिर्ता नगर्ने अडान लिएका छन्।"
प्रतिनिधिसभा विघटन मुद्दा: संवैधानिक इजलासमा जवाफी बहस जारी,"काठमाडौं : प्रतिनिधिसभा विघटनसम्बन्धी मुद्दामा जवाफी बहस सुरु भएको छ। सर्वोच्च अदालतको संवैधानिक इजलासमा वरिष्ठ अधिवक्ता हरिहर दाहालले जवाफी बहस सुरु गरेका छन्। सभामुखका तर्फबाट बहस सकिएपछि आइतबारदेखि रिट निवेदनका तर्फबाट जवाफी बहस सुरु भएको हो । वरिष्ठ अधिवक्ता रमणकुमार श्रेष्ठले जवाफी बहस गरिसकेका छन्। प्रधानन्यायाधीश चोलेन्द्रशम्शेर जबरा तथा न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईका संवैधानिक इजलासमा प्रतिनिधिसभा विघटनसम्बन्धी रिट निवेदनमा सुनुवाइ भइरहेको छ। रिट निवेदकका तर्फबाट जवाफी बहस गर्ने वरिष्ठ अधिवक्ता दाहालपछि वरिष्ठ अधिवक्ता शम्भु थापा र बद्रीबहादुर कार्कीले बहस गर्नेछन्। रिट निवेदकका तर्फबाट जवाफी बहसका लागि तीन घण्टा समय निर्धारण गरिएको थियो । एक घण्टा आइतबार नै सकिएको छ । आजका लागि दुई घण्टा मात्र समय बाँकी छ । त्यसपछि अदालतका सहयोगीले दुई घण्टा बहस गर्ने गर्नेछन् । एमिकस क्युरीमा नेपाल बार एशोसिएशनबाट वरिष्ठ अधिवक्ताद्वय राघवलाल वैद्य र उषा मल्ल तथा सर्वोच्च बार एशोसिएशनले वरिष्ठ अधिवक्ताद्वय कोमलप्रकाश घिमिरे र प्रकाशबहादुर केसी छन् । सोमबार जवाफी बहस सकिएपछि एकिकस क्युरीको पालो आउनेछ ।"
लुम्बिनीका सांसदलाई अढाई करोड,"बुटवल : चौतर्फी आलोचनापछि निर्वाचन क्षेत्र विकास कार्यक्रम संघीय सरकारले आगामी आर्थिक वर्षदेखि हटाएको छ। लुम्बिनी प्रदेश सरकारले भने प्रदेश निर्वाचन क्षेत्र पूर्वाधार विकास कार्यक्रम सुरु गरेको छ। नीति तथा कार्यक्रम र बजेटको मूल वक्तव्यमा नदेखाए पनि रातो किताबमा उक्त शीर्षकमा बजेट समावेश गरिएको छ। यससँगै प्रत्यक्षतर्फका प्रदेश सांसदले आगामी आर्थिक वर्ष साढे २ करोड बजेट पाउने भएका छन्। समानुपातिक सांसदले ५० लाखका दरले पाउनेछन्। जनतासँग जनप्रतिनिधि कार्यक्रमका नाममा ८७ सांसदलाई ५० लाखका दरले ४३ करोड ५० लाख बजेट छुट्ट्याइएको छ। यस्तै, प्रदेश निर्वाचन क्षेत्र पूर्वाधार विकास कार्यक्रमका नाममा प्रत्यक्षतर्फ ५२ क्षेत्रका लागि २ करोडका दरले १ अर्ब ४ करोड रकम विनियोजन गरिएको छ। अर्थमन्त्रीका हैसियतमा तीन वर्षको बजेट ल्याएका मुख्यमन्त्री शंकर पोखरेलले सांसदले छानेका दुई योजनामा बजेट राख्दै आएका थिए। अब निर्वाचन क्षेत्र नै तोकिएर बजेट जानेछ। सांसदहरूले छानेका योजनामा खर्च हुनेछ। यसले बजेट खर्च जनतामैत्री नभई कार्यकर्तामैत्री हुने चिन्ता गरिएको छ। सरकारले बजेटमा ल्याइएको सो कार्यक्रमको खर्च कार्यविधि अझै बनाएको छैन। खर्चको मोडालिटीबिना नै साढे २ करोड सांसदलाई दिने योजनाको आलोचना गरिएको छ। पारदर्शी सरोकार केन्द्रका अभियन्ता महेन्द्र पाण्डे कोरोना महामारीका बेला सांसदलाई नै तोकेर बजेट ल्याउनु उचित नहुने बताउँछन्। अहिलेको समय सांसदलाई चित्त बुझाउने कार्यक्रम ल्याउने होइन। कोरोनाले थलिएको अर्थतन्त्र बचाउने कार्यक्रम आउनुपथ्र्याे, उनी भन्छन्। प्रदेश सरकारले भने सांसदले बजेट हचुवाका भरमा खर्च गर्न नपाउने बताएको छ। बजेट प्रस्तुत गरेका आर्थिक मामिला तथा योजनामन्त्री बैजनाथ चौधरी कार्यविधि बनाएर बजेट खर्च हुने भएकाले चिन्ता लिनुनपर्ने बताउँछन्। निर्वाचन आउने बेला भएकाले सांसदहरूबाट बजेटको माग भयो। निर्वाचन क्षेत्रको विकास गर्नुपर्ने भएकाले बजेट समावेश गरिएको छ, मन्त्री चौधरी भन्छन्, निर्देशिका बनाएर बजेट खर्च गर्ने हो। उहाँहरू आफंैले खर्च गर्ने होइन। संघीय सरकारले छुट्ट्याउने संसद् कोषको रकम जिल्ला समन्वय समिति हुँदै पालिकामा आएर कार्यान्वयन हुन्थ्यो। तर, बजेट कार्यान्वयन हुने समयमा नेता र कार्यकर्ताकै ठेकेदारलाई ठेक्का दिनुपर्ने बाध्यता पालिकासँग छ। रूपन्देहीको शुद्धोधन गाउँपालिका अध्यक्ष किसुनचन्द्र चौधरी यस्ता बजेट कार्यान्वयनमा दबाब मात्रै आउने अनुभव सुनाउँछन्। खाली कार्यकर्तालाई नै विकास गर्न दिनुपर्छ भन्ने दबाब आउँछ, अध्यक्ष चौधरी भन्छन्, कार्यकर्तालाई ठेक्का दिएपछि २५ प्रतिशत मात्रै खर्च हुन्छ। शुद्धोधनले गत आर्थिक वर्ष अनियमितता रोक्न बोलपत्रमार्फत ठेक्का लगाएको थियो। त्यसबापत चौधरीले नेताको हप्कीदप्की खाएका थिए। प्रदेश सरकारले विनियोजन गरेको बजेटको पनि सोही अवस्था हुने स्थानीय सरकारका प्रमुखहरू बताउँछन्। आर्थिक मामिला तथा योजना मन्त्रालयका सचिव बाबुुराम गौतम नियमित कार्यक्रमले समेट्न नसकेका योजनाका लागि भनेर प्रदेश निर्वाचन क्षेत्र विकास कार्यक्रम र जनतासँग जनप्रतिनिधि कार्यक्रम आएका बताउँछन्। पैसा बाँड्दै हिँड्ने कार्यक्रम यी होइनन्, गौतम भन्छन्, छुुटेका विषय सम्बोधन गर्ने हो। योजनाका लागि पैसा दिने हो। यसमा जनप्रतिनिधिको पनि भूमिका रहन्छ। गलत ठाउँमा बजेट प्रयोगदुरुपयोग हुँदैन। यो बजेट सडक, पूर्वाधार, खानेपानी डिभिजनबाट खर्च हुने मन्त्रालयले जनाएको छ। योजना छनौट भने सांसदहरूले गर्नेछन्। प्रदेशसभामा एमालेका सबैभन्दा धेरै ३८ सांसद छन्। यो बजेट आफ्ना सांसदलाई पोस्ने गरी ल्याइएको विपक्षीको आरोप छ। १९ सांसद रहेको कांग्रेसका प्रमुख सचेतक फखरुद्दिन खान निर्वाचन केन्द्रित बजेट ल्याएको बताउँछन्। यसलाई मान्न नसकिने उनको भनाइ छ। आफ्ना धेरै सांसद भएकाले यो कार्यक्रम ल्याइएको हो, उनी भन्छन्। वडाध्यक्ष जति पनि हैसियत नभएको भन्दै सदनमा बारम्बार बोलिरहने सांसद यो बजेटले खुसी भएका छन्। विपक्षीहरूसमेत यो कार्यक्रमको पक्षमै देखिएका छन्। एकाधबाहेक अरूले यो कार्यक्रमको समर्थन जनाएका छन्। प्रदेश सरकारले आगामी आर्थिक वर्षका लागि ४० अर्ब ९५ करोडको बजेट ल्याएको छ। तर, त्यो बजेट अहिलेसम्म छलफलमै आएको छैन।"
राष्ट्रियसभामा प्रतिनिधिसभा विघटनको पक्ष र विपक्षमा बहस,काठमाडौं : राष्ट्रियसभाको आजको बैठकमा सांसदहरुले प्रतिनिधिसभा विघटनका पक्ष र विपक्षमा आफ्ना धारणा व्यक्त गरेका छन्। बैठकको विषेश समयमा उनीहरुले विघटनका पक्ष र विपक्षमा आफ्ना तर्क पेश गरे। साथै नयाँ जनादेशका लागि निर्वाचनमा जानु नै उपयुक्त हुने एकथरीको धारणा थियो भने अर्काथरीले संविधानअनुसार हुने निर्वाचनले मात्र लोकतन्त्रको रक्षा गर्ने र गैरसंवैधानिकरुपमा हुने निर्वाचनले लोकतन्त्र नै नष्ट हुने धारणा व्यक्त गरेका थिए। बैठकमा नेकपा (एमाले) का सांसद देवेन्द्र दाहालले पुनःस्थापित प्रतिनिधिसभाले यसअघि प्रभावकारी काम गर्न नसकेको उल्लेख गर्दै मुलुक अब निर्वाचनमै जानुपर्ने बताए। नयाँ जनदेशका लागि सबै दल अब निर्वाचनमा नै जानु उपयुक्त हुने उनको तर्क थियो। उनले राष्ट्रियसभा र प्रतिनिधिसभाबीच लुकामारी खेलेजस्तो भएको भन्दै दुवै सभा एकैपटक सञ्चालन नभएसम्म कानून निर्माण हुन नसक्ने बताए। अहिले संसदीय राजनीतिक व्यवस्थाका नाममा गैरसंसदीय गतिविधि भइरहेको जनाउँदै सांसद दाहालले आफ्नै दलका नेतालाई प्रधानमन्त्रीबाट हटाउन अदालतमा लाइन लागेको दृश्य अनौठो देखिएको धारणा व्यक्त गरे। उनले प्रधानमन्त्रीले कानून निर्माण गर्ने जनप्रतिनिधिको थलो प्रतिनिधिसभा विघटन गरेर अध्यादेशबाट शासन सञ्चालन गर्न खोजेको आरोपसमेत लगाए। नेकपा (माओवादी केन्द्र) का सांसद नारायणकाजी श्रेष्ठले राष्ट्रियसभा अधिवेशन तत्काल अन्त्य नगर्न आग्रह गर्दै प्रतिनिधिसभा नभएका बेला यस सभालाई लोकतन्त्रको रक्षा र जनताको आवाज उठाउने थलोका रुपमा निरन्तरता दिनुपर्ने बताए। उनले प्रधानमन्त्रीलाई संसद् विघटन गर्ने विषेशाधिकार संविधानले नदिएको तर्क गर्दै नयाँ सरकार बन्ने अवस्था नभएपछि मात्र अन्तिममा मात्र प्रतिनिधिसभा विघटन हुने व्यवस्था संविधानले स्पष्ट गरेको बताए। सांसद श्रेष्ठले संविधानको धारा ७६ (२) र ७६ (५) फरक फरक भएको उल्लेख गर्दै एउटै हो भन्नु गलत भएको बताए। धारा ७६ (५) सांसदलाई विशेषाधिकार प्रयोग गर्ने व्यवस्था भएको बताउँदै उनले संविधानले राष्ट्रपतिलाई अलङ्कारिकरुपमा राखेको र स्वविवेकको अधिकार नदिएको धारणा व्यक्त गरे।
विघटन मुद्दामा जबाफी बहस : '१४६ सांसदको हक अपहरण भयो',"काठमाडौँ : प्रधानन्यायाधीश चोलेन्द्रशम्शेर राणाले नेकपा (एमाले) बाहेक वैकल्पिक सरकार बन्न सक्ने संभावनाबारे इजलासमा राखेका छन्। प्रतिनिधिसभा विघटनसम्बन्धी मुद्दाको सुनुवाइमा रिट निवेदक पक्षको प्रत्युत्तर बहसको क्रममा प्रधानन्यायाधीश राणाले यस्तो प्रश्न राखेका हुन्। वरिष्ठ अधिवक्ता दाहालले वैकल्पिक सरकार दिनकै लागि अदालतमा आएको र वैकल्पिक सरकार बनेसम्म संसद् विघटन गर्न नपाइने जिकिर गरे। सरकारी पक्षले भनेजस्तो केरमेट गरेको र अर्कै प्रयोजनका लागि गरिएको हस्ताक्षर प्रयोग गरिएको भन्ने आरोप गलत रहेको उनले दाबी गरे। प्रधानन्यायाधीश राणासहित न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा प्रतिनिधिसभा विघटनसम्बन्धी मुद्दामा सुनुवाइ भइरहेको छ।वरिष्ठ अधिवक्ता बद्रीबहादुर कार्कीले दलले सरकार गठन गर्न नसक्ने स्थिति भएपछि दलभित्रकै सदस्यले नेपाली कांग्रेसका शेरबहादुर देउवाले बहुमत सांसद सङ्ख्यासहित संविधानको धारा ७६ (५) अनुसार सरकार गठन गर्नुपर्ने अवस्था आएको तर्क गरे। संविधानको धारा ७६(३) बमोजिम ३० दिनलाई नियुक्त भएको प्रधानमन्त्रीले विश्वासको मत पाउँदैन भने स्वतः पदमुक्त भएपछि धारा ७६(५) को प्रक्रिया शुरु हुने हुँदा धारा ७६ (३) अनुसार नियुक्त प्रधानमन्त्रीले निवेदन हाल्नै नमिल्ने कार्कीको भनाइ छ। जवाफी बहसमा वरिष्ठ अधिवक्ता शम्भु थापा पनि सहभागी भएका छन्। वरिष्ठ अधिवक्ताथापाले प्रतिनिधिसभाको हत्या गर्न नहुने बताउँदै भने, प्रतिनिधिसभा आफैँ मर्ने भएकाले यसलाई मार्नु हुँदैन, त्यो हक कसैलाई छैन।' थापाले राष्ट्रपतिले भविष्यमा विश्वासको मत पाउँछ वा पाउँदैन भनेर आँकलन गर्न नमिल्ने बताउँदै बहुमत सांसद्को हस्ताक्षर आएपछि प्रधानमन्त्री नियुक्त गर्नुपर्ने जिकिर गरे। आज सुचना निकालेको छ, भोलिसम्ममा दाबी पेश गर्नु परेको छ । १४६ जना निवेदन छन् त्यहाँ अटाउँदैन कहाँ सहि गर्ने त ? थापाले भने, दाबी गर्न आइसकेपछि विश्वासको मतका लागि पठाइदिने हो । भविश्यमा विश्वासको मत पाउन सक्ने छ कि छैन भनेर हेर्ने को हो राष्टपति ? यहाँ शेरबहादुर देउवाको मात्र कुरा छैन श्रीमान्, १ सय ४६ सांसदको हक अपहरण भएको छ । जबाफी बहससकेपछि एमिकस क्यूरीबाट बहस भइरहेको छ। यसैसाता अदालतले फैसाला सुनाउने तयारी छ।"
"प्रतिनिधिसभा विघटन मुद्दा : जवाफी बहस सकियो, अब एमिकस क्युरीको राय बाँकी","काठमाडौं : प्रतिनिधिसभा विघटन विरुद्धको रिटमाथिको सुनुवाइ अन्तिम चरणमा पुगेको छ। आइतबारबाट सुरु भएको जवाफी बहस सोमबार सकिएको हो। आइतबारबाट सुरु भएको जवाफी बहसको २ घण्टा २ मिनेट समय सोमबारका लागि बाँकी थियो । सोमबार तीन वरिष्ठ अधिवक्ताले बहस गरेपछि जवाफी बहसको समय सकिएको हो । सोमबार निवेदकको पक्षबाट बरिष्ठ अधिवक्ताहरू हरिहर दाहाल, बद्री बहादुर कार्की र शम्भु थापाले बहस गरे । प्रधानन्यायाधीश चोलेन्द्रशम्शेर जबरा तथा न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईका संवैधानिक इजलासमा प्रतिनिधिसभा विघटनसम्बन्धी रिट निवेदनमा सुनुवाइ भइरहेको छ। अब एमिकस क्युरीको बहस बाँकी छ । एमिकस क्युरीका लागि दुई घण्टा समय तोकिएको छ। एमिकस क्युरीमा नेपाल बार एशोसिएशनबाट वरिष्ठ अधिवक्ताद्वय राघवलाल वैद्य र उषा मल्ल तथा सर्वोच्च बार एशोसिएशनले वरिष्ठ अधिवक्ताद्वय कोमलप्रकाश घिमिरे र प्रकाशबहादुर केसी छन् । सभामुखका तर्फबाट बहस सकिएपछि आइतबारदेखि रिट निवेदनका तर्फबाट जवाफी बहस सुरु भएको हो । रिट निवेदकका तर्फबाट जवाफी बहसका लागि तीन घण्टा समय निर्धारण गरिएको थियो । एक घण्टा आइतबार नै सकिएको थियो।"
बढ्यो राजनीतिक ढुकढुकी,"सुरेन्द्र काफ्लेअजवी पौड्याल काठमाडौं : प्रतिनिधिसभा विघटनसम्बन्धी रिटमाथि सर्वोच्च अदालतको संवैधानिक इजलासमा सुनुवाइ किनारा लाग्ने क्रमसँगै देशको राजनीतिक ढुकढुकी बढेको छ। अधिकांशको चासो सर्वोच्चले संविधानको धारा ७६(५) को व्याख्या केकसरी गर्ला भन्नेमा छ। धारा ७६(५) मा भनिएको छ, उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। यसमा ७६(२) समेत जोडिएर आएकाले बढी बहस यता केन्द्रित भएको छ। विश्वासको आधार प्रस्तुत गर्न सक्ने कुनै पनि सदस्यले भन्ने जिकिरअन्तर्गत कांग्रेस सभापति शेरबहादुर देउवाले विभिन्न दलका सांसदको साथ लिएर प्रधानमन्त्रीको दाबी गरेका थिए। विपक्षीले यसमा उपधारा (२) अकाट्य रूपमा जोडिएको देखाएका छन्। धारा ७६(२) मा प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने सदस्य भनिएको छ। यसमा दलीय समर्थनलाई प्रस्ट देखाइएको छ। अदालतको सुनुवाइमा दलीय समर्थनलाई वास्ता नगर्दा निर्दलीय प्रणालीतर्फ जाने र व्यवस्था नै संकटमा पर्ने रिटका विपक्षीको तर्क छ। रिट पक्षधरले भने उपधारा २ वा ३ बाट पार नलागेको अवस्थाका लागि उपधारा ५ राखिएको जिकिर गर्दै यसमा दलीय समर्थनको मतलब नहुने दाबी गरेका छन्। सर्वोच्च अदालतले यसलाई कसरी व्याख्या गर्छ, सबैको ध्यान त्यता मोडिएको छ। आइतबार इजलासको सुनुवाइ पनि बढी मात्रामा यतै केन्द्रित भयो। सभामुखका तर्फबाट बहस सुरु गर्न आएका अधिवक्ता मेघराज पोखरेलले संविधान निर्माण गर्दा नै संविधानको धारा ७६(५) को व्यवस्था सुझबुझ पूर्ण नै राखिएको बताए। ७६(२) र ७६(५) मा के फरक छ ? ७६(५) संविधानमा किन थपियो ? यसको सही व्याख्या नै अहिलेको मुख्य विषय हो, उनले बहसका क्रममा भने, प्रतिनिधिसभा विघटन गर्ने अधिकार संविधानमा कटौती गरिएको हो। ७६(५) मा ह्विप लाग्छ भनेर लेखेको छैन, उनले भने, १ सय ४६ जना अदालतमा उपस्थित भए। राष्ट्रपतिकहाँ दाबी पेश गर्दा हस्ताक्षर गर्ने १ सय ४९ मा २३ जना यताउता भए पनि विश्वासको आधार त पुग्छ नि, उनले भने, अदालतले यसलाई ध्यान दिनुपर्छ। त्यसपछि प्रधानन्यायाधीश चोलेन्द्रशमशेर राणाले १ सय ४६ पुगिहाल्यो अब अदालतले त्यसलाई मान्नुपर्छ, प्रमाणीकरण गर्नुपर्छ भन्न खोजिएको हो ? भन्दै प्रश्न गरेका थिए। उनले यस्तो अभ्यास गर्दा संवैधानिक हुन्छ त ? भनी सोधेका थिए। पोखरेलले नेपालको संविधानले प्रतिनिधिसभाको कार्यकाल ५ वर्ष कायम गरेको भन्दै फिक्स्ड टर्म पार्लियामेन्ट को कुरा झिके। प्रधानन्यायाधीशले संविधानको धारा ७६(७) मा विघटनको व्यवस्था भएको स्पष्ट पार्दै सोधे, किन फिक्स्ड टर्म पार्लियामेन्टमा जानुहुन्छ ? प्रधानन्यायाधीश राणाले कुनै अमुक व्यक्तिको बहुमत भएकाले प्रधानमन्त्री नियुक्त गर्नु भनेर अदालतले अभ्यास गर्न मिल्छ भनी प्रश्न गरेका थिए। १ सय ४६ जना यहाँ उपस्थित भयौंं, अदालतले प्रमाणीकरण गरिदिए हुन्छ भन्ने तर्क आयो, अदालतले यो अभ्यास गर्न राम्रो हुन्छ ? उनले सोधे। प्रधानन्यायाधीशको अर्को प्रश्न थियो, पुनःस्थापित प्रतिनिधिसभाले पनि सरकार दिन सकेन, फेरि विघटन भयो, सरकार दिन सकेन भने संसद्को कार्यकाल तोकिएको अवधि पाँच वर्ष (फिक्स टर्म पार्लियामेन्ट) के हुन्छ ? जवाफमा अधिवक्ता पोखरेलले भने, संसद्ले सरकार दिन नसकेको होइन, संविधानको धारा ७६(५) मा प्रतिनिधि सभाको सदस्य प्रधानमन्त्री बन्ने व्यवस्था उल्लेख गरिएको छ, सोहीअनुसार सरकार बन्छ। प्रधानन्यायाधीश राणाले पुनः प्रश्न गरे, संविधानको धारा ७६(५) र (२) अनुरूपको सदस्य भनिएको छ, त्यो भनेको दलकै होइन ? अधिवक्ता पोखरेलले भने, संविधानको धारा ७६(२) ले दुई वा दुईभन्दा बढी दलको समर्थन भनिएको छ, उपधारा ५ मा प्रतिनिधिसभा सदस्यले बहुमत जुटाउने भनिएको छ, यदि उपधारा २ जस्तै उपधारा ५ पनि दलकै हुन्थ्यो भने त्यो धाराको औचित्य नै के रहन्छ र श्रीमान ? यो दलहरूबाट नसकेका अवस्थामा संसद् जोगाउन राखिएको हो। वरिष्ठ अधिवक्ता लवकुमार मैनालीले प्रधानमन्त्रीको सनकका भरमा संसद विघटन हुन नदिन संविधानमा धारा ७६(५) को व्यवस्था राखिएको तर्क गरे। संसदले रन गर्न पाओस् भनेर ७६(५) को व्यवस्था राखिएको हो। प्रधानमन्त्रीले खुरुखुरु विघटन गर्न पाउने हो भने त किन राख्नुपयो ? सनकको भरमा (संसद) नभत्काओस् भनेर राखेको हो, उनले भने। उनले संविधानको ७६(५) स्पष्ट नभएको भए अदालतले प्रष्ट पारिदिनुपर्ने पनि बताए। इजलासले शब्द हेर्ने होइन सार हेर्ने हो, उनले भने। वरिष्ठ अधिवक्ता उपेन्द्रकेशरी न्यौपानेले धारा ७६(५) को प्रधानमन्त्रीमा देउवाको बाटो अवरुद्ध गर्न मात्र ओलीले दाबी गरेको जिकिर गरे। प्रधानन्यायाधीश राणाले गत पुस ५ गतेको संसद विघटनसम्बन्धी मुद्दाको फैसला गर्दा सरकार गठनको सम्भावना हुँदासम्म प्रतिनिधिसभा विघटन नहुने व्याख्या भएको भन्दै अहिले सरकार गठन हुनसक्ने सम्भावना छ कि छैन भनी प्रश्न गरे। उनले नेकपा एमालेका सांसदले साथ नदिई सरकार बन्न सक्ने अवस्था छ कि छैन भनी प्रश्न गरे। जवाफमा न्यौपानेले धारा ७६(५) अनुसार प्रधानमन्त्रीमा शेरबहादुर देउवले गरेको दाबी वैधानिक भएको बताए। विगतमा जति पनि फैसला भएका छन् वैकल्पिक सरकार गठन भएसम्म विघटन हुँदैन भन्ने त्यसमा ठ्याक्कै मिल्छ यो ? उनले भने। प्रधानन्यायाधीश राणाको एमालेका सांसदले साथ नदिई सरकार बन्न सक्ने अवस्थाको विषयमा सोधिएको प्रश्नमा उत्तर उनले स्पष्ट दिएनन्। अधिवक्ता श्रीकृष्ण सुवेदीले प्रधानमन्त्री केपी शर्मा ओलीले प्रतिनिधि सभालाई असहयोग गरेको बताए।। सुवेदीले ०७७ फागुन ११ को फैसलाले पुनःस्थापित संसदको बैठकमा प्रधानमन्त्री एकपटक पनि नगएको बताउँदै भने, नौ पटक बैठक बस्यो, उहाँ एकपटक पनि उपस्थित हुनुभएन, विशेष अधिवेशनमा मात्र उहाँ (केपी ओली) विश्वासको मत लिन हाउसभित्र पस्नुभएको थियो। वरिष्ठ अधिवक्ता श्यामप्रसाद खरेलले विश्वासको मत प्राप्त गर्न सक्दिनँ भनेको प्रधानमन्त्रीले अर्को उपधाराअनुसार प्रधानमन्त्रीको दाबी गर्दा राष्ट्रपतिले स्वीकार्न नहुने दाबी गरे। प्रधानमन्त्रीले लिखित जवाफ पनि ७६(४) अनुसार विश्वासको मत पाउँदिन भनेर भन्नुभएको छ नि, उनले भने,सोझै मार्गप्रशस्त भनेर ७६(५) मा पनि आफैं दाबी गर्नुभएको छ। ७६(५) अनुसारको नियुक्त प्रधानमन्त्रीले विश्वासको मत पाउने नपाउने परीक्षण गर्ने अधिकार राष्ट्रपतिले आफैंले मलाई छ भनेर भन्न नमिल्ने भन्दै उनले त्यसको परीक्षण संसदमा मात्रै हुने जिकिर गरे। अधिवक्ता श्रीकृष्ण सुवेदीले विघटनको निर्णय असंवैधानिक भएकाले खारेज हुनुपर्ने बताएका थिए। सभामुखका कानुन व्यवसायीहरूले बहस गरेपछि रिट निवेदकका तर्फबाट जवाफी बहस वरिष्ठ अधिवक्ता रमन श्रेष्ठले गरेका छन्। उनले बहस सुरु गर्नुअघि इजलासबाट प्रधानन्यायाधीश चोलेन्द्रशमशेर राणा र न्यायाधीश ईश्वरप्रसाद खतिवडाले ७ वटा प्रश्न सोधेका थिए। न्यायाधीश ईश्वर खतिवडाले विपक्षीले नक्कली कागज पेश भएको, रिटमा टिपेक्स लगाएको तथा सहीछापका विषयमा समेत कुरा उठाइएको छ नि भन्दै त्यसको जवाफ मागेका थिए। उनले संवैधानिक इजलासमा आउने प्रक्रिया पूरा नभएको, ७६(५) का विषयमा निवेदकबाट व्याख्या भएको अनुसार हुने हो भने निर्दलीय हुने, अदालतले कसरी प्रधानमन्त्री नियुक्त गर्न सक्छ भन्ने प्रश्न गरेका थिए। त्यस्तै प्रधानन्यायाधीश राणाले भने, निवेदक पक्षले जुन दाबी पेश गरेको छ। यो होलसेल फिगरलाई हेर्दा बहुलवादमा आधारित बहुदलीय व्यवस्था भनेर संविधानको आधार स्तम्भ छ। तपाईंको निवेदनलाई मान्यता दियो भने दलहरूलाई क्षतविक्षत बनाएर संविधानलाई अझ विकृत बनाउनु जस्तो हुँदैन र ? इजलासको प्रश्नपछि बहस सुरु गरेका वरिष्ठ अधिवक्ता श्रेष्ठले रिट निवेदन अनुसार शेरबहादुर देउवालाई प्रधानमन्त्री बनाउन परमादेश जारी हुनुपर्ने जिकिर गरे। हामीले दलीय व्यवस्थामा नै विश्वास गर्ने हो तर संविधान र प्रतिनिधिसभा बचाउन ७६(५)को व्यवस्था राखिएको हो, उनले भने, उहाँ न प्रधानमन्त्रीबाट राजीनामा दिनुहुन्छ न दलको नेताबाट छोड्नु हुन्छ। संवैधानिक नैतिकता भन्ने पनि हुन्छ नि। उहाँले विश्वासको मत आफू पाउदिन पनि भन्ने अनि बाँकी प्रक्रियामा पनि आफैं अगाडि बढ्ने ? उनले ७६(५) अनुसार सांसदहरूले संविधान को पक्षमा उभिन्छु भनेरे भन्न पाउने बताए। प्रधानमन्त्री अहिले नैतिकताको कुरो गर्नु हुन्छ संवैधानिक नैतिकता भएको भए त ७६(३) अनुसार आफ्नो दलको कुनै सांसदलाई प्रधानमन्त्री बनाउन सक्नुपर्ने थियोे नि, उनले भने, प्रधानमन्त्री केपी ओलीले राष्ट्रपतिको काँधमा बन्दुक राखेर पड्काउने काम गर्नुभयो। उनले एकघन्टा जवाफी बहस गरेका हुन्। जवाफी बहसका लागि उपलब्ध गराइएको बाँकी २ घन्टामा सोमबार वरिष्ठ अधिवक्ता बद्रीबहादुर कार्की, हरिहर दाहाल र शभ्मु थापाले बहस गर्ने छन्। उनीहरूको बहस सकिएमा सोमबार नै एमीकस क्यूरीका तर्फबाट बहस हुनेछ। २ घन्टाको समयमा एमीकस क्यूरीका तर्फबाट वरिष्ठ अधिवक्ता कोमलप्रकाश घिमिरे, प्रकाशबहादुर केसी, राघवलाल वैद्य र उषा मल्ल पाठकले बहस गर्नेछन्।"
"साउन १५ भित्र दल दर्ता, असोज २० र ३१ मा उम्मेदवारी मनोनयन","काठमाडौं : निर्वाचन आयोगले मध्यावधि निर्वाचनको कार्यतालिका तयार पारेको छ। सरकारले कात्तिक २६ र मंसिर ३ मा दुई चरणमा निर्वाचन गर्ने गरी मिति घोषणा गरेपछि आयोगले मध्यावधि चुनावका कार्यतालिका बनाएको हो। प्रतिनिधिसभा विघटनविरुद्धको मुद्दामा सुनुवाइ अन्तिम चरणमा पुगेका समयमा आयोग निर्वाचनको प्रक्रियामा जुटेको छ। आयोगले राजनीतिक दलहरुका लागि दल दर्ता, उम्मेदवारी दर्ता, चुनाव चिन्ह प्रदान गर्ने लगायतको कार्यतालिका बनाएको हो। आयोगका एक सदस्यका अनुसार निर्वाचन प्रयोजनका लागि दल दर्ता गर्न असार ३१ गतेदेखि साउन १५ गतेसम्मको समय दिने तयारी छ। पहिलो चरणमा निर्वाचन हुने क्षेत्रमा २० र २१ गते उम्मेदवारी मनोनयन गर्ने तालिका छ भने दोस्रो चरणमा निर्वाचन हुने क्षेत्रमा असोज ३१ गते र कार्तिक १ गते उम्मेदवारी मनोनयनको तालिका बनाइएको छ। पहिलो चरणका उम्मेदवारहरुको अन्तिम नामावली र चुनाव चिन्ह असोज २५ गते र दोस्रो चरणका लागि कात्तिक ७ गते उम्मेदवारहरुको अन्तिम नामावली र चुनाव चिन्ह दिने तयारी आयोगले गरेको छ। सरकारले प्रतिनिधिसभा निर्वाचनका लागि सात अर्ब ७२ करोड ६३ लाख बराबरको बजेट उपलब्ध गराएको छ। अर्थ मन्त्रालयले प्रतिनिधिसभा सदस्यको निर्वाचनका लागि निर्वाचन आयोगलाई उक्त बजेट सीमासम्म खर्च गर्ने गरी सहमति प्रदान गरेको जनाएको छ। प्रतिनिधिसभा सदस्य निर्वाचन, २०७८ को सञ्चालन र व्यवस्थापनका लागि उक्त रकम निर्वाचन सामग्रीलगायत अन्य सामग्री खरिद तथा निर्वाचन व्यवस्थापनमा खर्च हुनेछ। निर्वाचनका लागि आवश्यक पर्ने रकमको कुनै अभाव हुन नदिने गरी अर्थ मन्त्रालयले उक्त सहमति दिएको हो।"
प्रधानन्यायाधीशको प्रश्न: एमालेबाहेकको वैकल्पिक सरकार बन्न सक्छ ?,"काठमाडौं : प्रधानन्यायाधीश चोलेन्द्रशम्शेर जबराले नेकपा (एमाले) बाहेक वैकल्पिक सरकार बन्न सक्ने अवस्था भए वा नभएको प्रश्न इजलासमा गरेका छन्। प्रधानन्यायाधीश राणाले भने, 'संविधानको धारा ७६(५) को व्यवस्था प्रधानमन्त्री नियुक्तिका लागि मात्र हो कि अरु पनि छ ? एमालेबाहेकको वैकल्पिक सरकार बन्नसक्ने अवस्था छ ? जवाफमा वरिष्ठ अधिवक्ता हरिहर दाहालले भने, 'अहिले कांग्रेसको मात्र छैन, माओवादी, जनमोर्चा छ, एमालेकै मानिसले वैकल्पिक सरकार बनाउने भनेका छन् ।' वरिष्ठ अधिवक्ता दाहालले वैकल्पिक सरकार दिनकै लागि अदालतमा आएको र वैकल्पिक सरकार बनेसम्म संसद् विघटन गर्न नपाइने तर्क गरे । सरकारी पक्षले भनेजस्तो केरमेट गरेको र अर्कै प्रयोजनका लागि गरिएको हस्ताक्षर प्रयोग गरिएको भन्ने आरोप गलत रहेको उनको तर्क थियो । वरिष्ठ अधिवक्ता बद्रीबहादुर कार्कीले दलले सरकार गठन गर्न नसक्ने स्थिति भएपछि दलभित्रकै सदस्यले नेपाली कांग्रेसका शेरबहादुर देउवाले बहुमत सांसद सङ्ख्यासहित संविधानको धारा ७६ (५) अनुसार सरकार गठन गर्नुपर्ने अवस्था आएको तर्क गरे। संविधानको धारा ७६(३) बमोजिम ३० दिनलाई नियुक्त भएको प्रधानमन्त्रीले विश्वासको मत पाउँदैन भने स्वतः पदमुक्त भएपछि धारा ७६(५) को प्रक्रिया सुरु हुने हुँदा धारा ७६ (३) अनुसार नियुक्त प्रधानमन्त्रीले निवेदन हाल्नै नमिल्ने उनको तर्क छ । जवाफी बहसकै क्रममा अहिले वरिष्ठ अधिवक्ता शम्भु थापाले बहस सुरु गरेका हुन्। बहस जारी छ ।"
"थानकोटमा चक्कु प्रहार गरी हत्या, दुई पक्राउ","काठमाडौं : काठमाडौंमा धारिलो हतियार प्रहार गरी एक व्यक्तिको हत्या गर्ने दुई जनालाई आज प्रहरीले पक्राउ गरेको छ। चन्द्रागिरि नगरपालिका३ थानकोट बस्ने महोत्तरीको जलेश्वर नगरपालिका२ का २० वर्षीय जितेन्द्र साहको आइतबार धारिलो हतियार (चक्कु) प्रहार गरी हत्या गरेको अभियोगमा चन्द्रागिरि३ थानकोट बस्ने ३६ वर्षीय सोमलाल गोपाली र मकवानपुर दामन घर भएका २५ वर्षीय मनोज दोङ तामाङलाई पक्राउ गरिएको हो। चन्द्रागिरि३ थानकोटमा गए राति उनीहरुसहित तीन जनाको समूहले चक्कु प्रहार गर्दा साहलाई गम्भीर घाइते बनाएकामा उनको राष्ट्रिय ट्रमा सेन्टरमा उपचारका क्रममा आज मृत्यु भएको थियो। उक्त घटनामा संलग्न व्यक्तिको खोजी गर्ने क्रममा गोपालीलाई चन्द्रागिरि३ थानकोट र तामाङलाई सोही नगरपालिका१ दहचोकबाट पक्राउ गरिएको महानगरीय प्रहरी परिसरका प्रहरी उपरीक्षक रमेशकुमार बस्नेतले जानकारी दिए। घटनामा संलग्न भइ हाल फरार एक व्यक्तिको खोजी जारी रहेको छ। पक्राउ परेका दुईविरुद्ध कर्तव्य ज्यानसम्बन्धी कसूरमा थप अनुसन्धान भइरहेको महानगरीय प्रहरी वृत्त थानकोटले जनाएको छ। निषेधाज्ञा उल्लङ्घन गर्ने १४६ कारबाहीमा विभिन्न जिल्लामा लागू गरिएको निषेधाज्ञा कार्यान्वयनको सिलसिलामा पछिल्लो २४ घण्टामा निषेधाज्ञा उल्लङ्घन गर्ने ५३० सवारी साधनलाई प्रहरीले नियन्त्रणमा लिएर चालकलाई सचेत गराएको छ। सोही क्रममा प्रहरीले निःशुल्क मास्क वितरण अभियान चलाइरहेको छ। हालसम्म चार लाख ६१ हजार ९९ लाई मास्क वितरण गरिएको प्रहरी प्रधान कार्यालयले जनाएको छ। कोभिड१९ रोकथाम तथा नियन्त्रणका लागि स्थानीय प्रशासनद्वारा जारी गरिएको निषेधाज्ञा उल्लङ्घन गर्ने १४६ लाई कोभिड१९ सङ्कट व्यवस्थापन अध्यादेश, २०७८ बमोजिम कारवाही गरी रु १५ हजार जरिवाना गरिएको छ। रासस"
बालिकालाई जबरजस्ती करणी गरी फरार अभियुक्त पक्राउ,सन्धिखर्क : अर्घाखाँचीको सन्धिखर्कबाट बालिकालाई जबरजस्ती करणी गरी फरार रहेका एक जनालाई प्रहरीले पक्राउ गरेको छ। सन्धिखर्क नगरपालिका७ उपल्लो फुदवांगमा स्थानीय बालिकालाई जबरजस्ती करणी गरेर अचेत अवस्थामा छाडेर फरार रहेका सन्धिखर्क ७ लामीडाडाका १२ वर्षीय रमेश नेपालीलाई प्रहरीले पक्राउ गरेको हो। जंगलमा टाउकोमा चोटसहित अचेत अवस्थामा भेटिएकी बालिकालाई अर्घाखाँची अस्पतालमा उपचारका लागि पठाइएको थियो। घटनाको अनुसन्धान गर्दा बालिकाले आफुलाई जबरजस्ती गरी कुटपिट गरेर अचेत अवस्थामा छाडेर भागेको बताएपछि प्रहरी परिचालन गरी नेपालीलाई पक्राउ गरिएको जिल्ला प्रहरी कार्यालय अर्घाखाँचीका प्रहरी नायव उपरीक्षक अम्मर बहादुर थापाले बताए। फरार रहेको १२ घण्टामै स्थानीय जंगलबाट पक्राउ परेका उनलाई करणी सम्बन्धि कसुर अन्तर्गत मुद्धा दर्ता गरी अर्घाखाँची जिल्ला अदालतबाट ५ दिनको म्याद थप गरी अनुसन्धान भइरहेको प्रहरी नायव उपरिक्षक थापाको भनाई छ।
कोरोना महामारी : पशुपतिनाथ मन्दिर साउनमा पनि नखुल्ने,"काठमाडौं : यस वर्षको साउन महिनामा पशुपतिनाथ मन्दिर भक्तजनका लागि खुला गर्न सकिने अवस्था नदेखिएको पशुपति क्षेत्र विकास कोषले जनाएको छ। नयाँ भेरियन्टसहितको कोरोना महामारी तीव्र रुपमा बढ्न थालेपछि वैशाख पहिलो सातादेखि कोषले पशुपतिनाथ मन्दिरमा दर्शन गर्न रोक लगाएको थियो। वैशाख १६ गतेदेखि सरकारले कोरोनाबाट बच्न निषेधाज्ञा नै जारी गरेको थियो। असार दोस्रो सातादेखि अन्य क्षेत्र विस्तारै खुल्न थाले पनि बढी भीड हुने भन्दै धार्मिक क्षेत्र खोलिएको छैन। मन्दिर क्षेत्रमा म्ुख्य ढोकामा ताला लगाइएको छ। कोषका सदस्य सचिव डा प्रदीप ढकाले धेरै भीड बढ्ने भएकाले साउनमा पशुपतिनाथ मन्दिर खोल्न सकिने अवस्था नदेखिएको जानकारी दिए। साउन भगवान् शिवको प्रिय महिना मानिन्छ। साउनमा देशका विभिन्न भागका साथै भारतलगायत देशबाट पनि भक्तजन पशुपतिनाथ मन्दिरमा दर्शका लागि आउने गर्छन्। गत वर्ष पनि साउन महिनामा कोरोनाका कारण वर्षभर मन्दिर खुल्न सकेको थिएन। गत वर्ष साउनमा भक्तजनले पशुपति क्षेत्रमा आएर बाहिरबाटै पशुपतिनाथको दर्शन गरेका थिए। बाहिरबाट दर्शन गर्नसमेत भक्तजनको भीड लागेको थियो। विसं २०७६ चैत पहिलो सातादेखि मङ्सिर मसान्तसम्म पशुपतिनाथ मन्दिर भक्तजनका लागि पूर्णरुपमा बन्द गरिएको थियो। गत पुस १ गतेदेखि बिहान छ बजेदेखि मध्यान्नसम्म खुला गरिएको थियो। महाशिवरात्रिदेखि भने पशुपतिनाथ मन्दिर साविकअनुसार नै खोल्न थालिएको थियो। वैशाख लागेपछि नयाँ भेरियन्टसहितको कोरोना सङ्क्रमण तीव्र हुन थालेपछि पशुपतिनाथ मन्दिर भक्तजनका लागि पुनः बन्द गरिएको हो। सदस्य सचिव डा ढकाल वातावरण सामान्य बन्दै गएमा तीजमा भने मन्दिर खोल्न सकिने बताउछन्। कोरानाका कारण पशुपति क्षेत्र सुनसान छ। भक्तजनका लागि बन्द गरिए पनि पशुपतिनाथ मन्दिरमा नित्य पूजालगायत कर्म भने जारी छ। पशुपति क्षेत्रको घाट सेवा पनि सञ्चालन भइरहेको छ। कोरोनाका कारण निधन हुनेको सङ्ख्या बढेपछि आर्यघाट, भष्मेश्वरघाट, विद्युतीय शवदाह गृहलगायत स्थानमा शव जलाउने क्रम पनि वृद्धि भएको छ। कोरानो उच्च बिन्दुमा पुगेका बेला वैशाख अन्तिम र जेठ दोस्रो सातासम्म दैनिक २०० सम्म शव आएको कोषले जनाएको छ। विद्युतीय शवदाह गृहको क्षमताले नधानेपछि वाग्मती किनारमै पनि कोरोनाबाट निधन भएकाको शव जलाइएको थियो। पशुपति क्षेत्रमा विद्युतीयसमेत १५ घाट सेवा उपलब्ध छ। रासस"
सामुदायिक अस्पतालमा कोरोना संक्रमितको निशुल्क उपचार,"सिन्धुली : कतिपय सरकारी तथा नीजि अस्पतालले कोभिड संक्रमितको उपचारमा चर्को शुल्क असुल गर्ने गरेको गुनासो आइरहेका बेला यहाँको एक सामुदायिक अस्पतालले भने निशुल्क उपचार गर्दै आएको छ । सिन्धुलीको सुनकोसी गाउँपालिका ६ खाल्टेमा रहेको आत्मिय सामुदायिक अस्पतालले दोस्रो लरहको कोभिड १९ को संक्रमण सुरु भएदेखिकै संक्रमितको निशुल्क उपचार गर्दै आएको हो । अस्पतालका कार्यकारी निर्देशक संजिव केसीका अनुसार १५ बेडको अस्पतालमा ६ बेडमा आइसुलेसन तयार पारेर कोभिड १९ को संक्रमतिहरुको निशुल्क उपचार भईरहेको छ । अस्पतालले कुनैपनि शुल्क नलिई कोभिड संक्रमितको उपचार गरिरहेको छ । दोस्रो चरणमा मात्र हामिले ७० बढीको उपचार गराएका छौं । उनीहरु मध्ये १४१५ जना सिरियस हुनुहुथ्यो उहाँहरुको समेत सफल उपचार गरिएको छ, उनले भने । अक्सिजन, आइसीयु, भेन्टीलेटर, काडियाक्ट मोनिटरसहितको ६ बेडको सुविधा सम्पन्न आइसोलेसन संचालन गरिएको छ । तर, अस्पतालले यी सेवाका बारेमा कतै प्रचार नगरेपनि उपचारका लागि आउने सर्वसाधरणको भीड थेगिसाध्ये छैन, उनले थपे । जिल्लाको गोलन्जोर, सुनकोशी, रामेछापको खाँडादेवी, सुनपती, राकाथुम लगायतका गाउँपालिकाका नागरिकहरुले उक्त अस्पतालबाट सेवा लिइरहेका छन् । डाक्टर अतुल गौतम र सौगात पोखरेल दुईजना मेडिकल अधिकृत डाक्टर, नर्स तथा अन्य चिकित्सकीय टोलीले अस्पतालमा २४ घण्टा सेवा दिइरहेका छन् । अस्पतालमा अहिले पनि सुनकोसी गाउँपलिकाका उपाध्यक्ष दिर्वसिं मोक्तानसहितका ६ जना कोभिड संक्रमितको उपचार भइरहेको डाक्टर सौगात पोखरेलले बताए । कतिपय संक्रमितलाई १४ दिनसम्म आइसोलेसनमा राखेर उपचार गर्नु परेको छ उनीहरुलाई बस्न, उपचार खर्चदेखि खानेसमेत हामीले निशुल्क गरेका छौं, पोखरेलले भने । पीसीआर र एन्टिजेन्ट परीक्षण समेत अस्पतालबाट निशुल्क हुने गरेको छ । उक्त अस्पताललाई सित्ता यूएस र सुनकोशी गाउँपलिकाले सहयोग गर्दै आएको छ । अन्य बिरामीसँग समेत वेडको २ सय चार्ज लिँदै आएको अस्पतालले आगामी साउन बाट निशुल्क गर्ने जनाएको छ । सुन्दर शान्त वातावरणमा उपचार हुने भएकाले कोभिडका संक्रमितको आत्मबल समेत बढ्ने गरेको अस्पतालमा उपचार गराएको कोभिड संक्रमितका आफन्त तथा स्थानीय सरोज कार्कीले बताए । सामुदायिक अस्पतालमा २४ सै घण्टा इमरजेन्सी सेवा, प्रसूति सेवा, आँखा जाँच, अत्याधुनिक डिजिटल एक्सरे, ल्याव, भिडियो एक्सरे, फार्मेसी सेवा संचालनमा छन् ।यस्ता सेवाहरु पनि गरिब तथा विपन्न वर्गका लागि नि:शुल्क गरिएको छ । अस्पतालबाट निशुल्क कोभिड एम्बुलेन्स सेवा औषधि पाइन्छ । अस्पतालमा आगामी दिनमा थप आइसीयु वेड, अप्रेसन थेटर, सर्जिकल वार्ड, वर्थिङ्ग सेन्टर विस्तार गर्नेगरी काम भइरहेको अस्पतालका अर्का डाक्टर अतुल गौतमको भनाइ छ । अस्पतालले कतिपय केशह अस्पतालमै विशेषज्ञ डाक्टर हायर गरेर समेत बिरामीको उपचार गर्दै आएको छ । अस्पतालबाट निशुल्क प्रसूति तथा परामर्श सेवा दिँदै आएको चिकित्सक सिता कार्कीको भनाइ छ । २०७४ साउन १ गतेबाट संचालनमा आएको उक्त अस्पतालमा कार्यरत चिकित्सक तथा कर्मचारी नागरिकको स्वास्थ्यउपचार सेवामा निरन्तर खटिनुले पनि अस्पतालप्रति बिरामी र आफन्तको कुनै गुनासो नआएको कर्मचारी गोविन्द सिंहले दावी गरे।"
कोरोना संक्रमणबाट कांग्रेस नेता थापाको निधन,"दैलेख : कोरोना भाइरस (कोभिड१९) को संक्रमणबाट नेपाली कांग्रेस दैलेखका नेता जगतजंग थापाको निधन भएको छ । विस २००५ मा नारायण नगरपालिका२ जाहारकोटमा जन्मिएका नेता थापाको ७३ वर्षको उमेरमा निधन भएको पारिवारिक स्रोतले जनाएको छ । कोरोना संक्रमित भइ दैलेख अस्पतालको आइसोलेसनमा उपचाररत थापाको आइतबार राती ३ बजे निधन भएको अस्पताल स्रोतले जनाएको छ । उनी २०३० देखि २०३४ सम्म त्रिभुवन मावीका शिक्षक थिए । पञ्चायत कालमा युवक संगठनको भेरी अञ्चल संयोजक रहेका थापा २०५३ देखि २०५६ सम्म नेपाली कांग्रेस दैलेखको सभापति थिए । त्यसयता राजनीतिमा सक्रिय रहेका थापा २०७४ मा भएको कर्णाली प्रदेश सभा निर्वाचनमा प्रत्यक्ष तर्फको उम्मेदवार बनेका थिए । उनी लोकतान्त्रिक गठबन्धनबाट दैलेख निर्वाचन क्षेत्र नं १ प्रदेश सभा (ख) बाट प्रदेश सांसदको निर्वाचन लडेको थिए । उनले नेपाल बाल संगठनको सभापति, नेपाल परिवार नियोजन संघ, नेपाल रेडक्रस सोसाइटीलगायतका संस्थामार्फत समाज सेवा गरेका थिए । भद्र, शालिन र बौद्धिक राजनीतिज्ञको रुपमा स्थापित नेता थापा नेपाली कांग्रेसको महासमिति सदस्य एवं शुभेच्छुक संस्था समन्वय विभागका सदस्य हुन् ।"
मौलाउँदै गाँजा,"उदयपुर : ताप्ली गाउँपालिकाका ५ वटै वडामा प्रायः गाँजा खेती हुने गरेको छ। ती स्थानहरूमा आम्दानीको मुख्य स्रोतका रूपमा गाँजा खेतीलाई लिइन्छ। ताप्लि गाउँपालिकाको वडा नं १ ओख्ले, वडा नं ५ को कटहरे, रुपाटार मादले, थुम्की, बाछगाउँ, लेखगाउँ, धपेनी गाँजाको उर्वर क्षेत्र मानिन्छ। प्रहरीले यस क्षेत्रबाट बर्सेनि गाँजा फुल्ने समयमा काटेर आगो लगाई नष्ट गर्ने गरेको छ। बर्सेनि प्रहरीले फाँड्दासमेत स्थानीयले खेती लगाउन छोडेका छैनन्। अहिलेसम्म गाँजा खेती लगाउने कसैलाई पनि प्रहरीले पक्राउ गरेको छैन। अधिकांश ऐलानी जग्गामा बाहिरबाट आएका व्यापारीले लगाउने र टिप्ने समयमा टिपेर लैजाने गरेको स्थानीय बताउँछन्। खेती गर्नेलाई कारबाही नगर्दा गाँजा खेती मौलाएको गाँजा खेती नगरेका स्थानीय बताउँछन्। उनीहरू भन्छन्, प्रहरी आउँछ यसो फाँडेको जस्तो गर्छ, फर्किएर जान्छ, त्यसपछि फर्किएर आउँदैन। आधाभन्दा बढी नफाँडी छोडेर जान्छ। नाम नबताउने शर्तमा उनीहरू भन्छन्, मिलेमत्तोमा नै व्यवसाय मौलाएको छ। जिल्ला प्रहरी कार्यालयका प्रमुख एसपी भीमबहादुर दाहालले अनुसन्धानका क्रममा धेरै बाहिरका व्यापारीले खेती गर्ने गरेका कारण कारबाहीमा समस्या भएको बताए। संख्यात्मक हिसावले गाँजा खेती गर्नेभन्दा पनि सेवनकर्ता कारबाहीमा पर्ने गरेको उनले बताए। गाँजा खेती गरेका अधिकांशको काठमाडौं, विराटनगर, इटहरी जस्ता प्रमुख सहरमा जग्गाजमिन र घर रहेको स्थानीय बताउँछन्। आम्दानीको स्रोत नभएको त्यस ठाउँमा सामान्य व्यक्ति पनि करोडपति भएको स्थानीयको भनाइ छ। त्यसो त निजी जग्गामा पनि उत्तिकै गाँजा खेती गरिन्छ। बर्सेनि नष्ट गर्नुभन्दा पनि गाँजा खेती लगाउन नदिनुनै उपयुक्त हुने गाउँपालिकाका अध्यक्ष उद्धवसिंह थापा बताउँछन्। उनी भन्छन्, रातमाटे डाँडा छन्, गाँजा जस्तो अरू कुनै खेती हुँदैनन् र विकल्प पनि दिन नसक्दा स्थानीयको गाँजामा आकर्षण बढेको हो। जोखिमको खेती भएपनि थोरै मेहनत र प्रहरीको आँखा छल्न पाए मनग्ये आम्दानी हुने भएकाले पनि बाहिरका व्यापारीको अग्रसरतामा गाँजा खेती फस्टाएको उनी बताउँछन्। अध्यक्ष थापाले गाँजाको विकल्पका लागि गाउँपालिकाले कृषि क्षेत्रमा प्रोत्साहन गर्ने गरी कार्यक्रम ल्याउन लागेको बताए। उनले भूगोल, भूबनोट र किसानको आवश्यकतालाई मध्यनजर गरी प्राविधिकको रायमा वैकल्पिक खेतीका लागि सहयोग गरिने बताए। गाँजाको लतमा विद्यार्थी ताप्लि गाउँपालिकामा हुने गाँजा खेतीका कारण विद्यार्थी पनि त्यसको लतबाट अछुतो रहन सकेका छैनन्। ताप्लिमा ६ वटा माध्यमिक विद्यालय गरी ४१ वटा विद्यालय रहेका छन्। अधिकांश विद्यालयका बालबालिका गाँजा सेवनमा पर्दा उनीहरूको दिमाग मात्र नभई स्वास्थ्यमासमेत असर पुगेको प्रअ रोहितसिंह ठकुरी बताउँछन्। खासगरी गाँजा खेतीको उर्वर क्षेत्र मानिने ताप्ली गाउँपालिकामा गाँजा सेवनकै कारण बालबालिकाले पढाइ छोडेको र कुलतमा लागेका उदाहरणहरू प्रशस्तै छन्। माध्यमिक विद्यालय कटहरेका प्रधानाध्यापक रोहितसिंह ठकुरी भन्छन्, घरघरमा गाँजा छ, कतिलाई सम्झाउनु, कतिलाई रोक्नु, एकदुई पटक सम्झायो पुनः त्यस्तै आदतमा पुग्छन्। विद्यालय समयमा गाँजा सेवन र ओसारपसार पूर्ण नियन्त्रणमा लिए पनि त्यसपछिको समय अभिभावककै लापरबाहीले विद्यार्थी बिग्रने गरेको मावि पीपलभन्ज्याङका प्रअ कृष्णबहादुर ज्युठकुरी बताउँछन्। सन्तानको भविष्यका लागि अभिभावक आफैं सचेत हुनुपर्नेमा आम्दानीको मुख्य स्रोत भनेकै गाँजा भन्दै लगाउने गरेका कारण समस्या बढेको उनले बताए।"
खुला विश्वविद्यालयका शिक्षक कर्मचारी आन्दोलित,"काठमाडौं : नेपाल खुला विश्वविद्यालयका शिक्षक तथा कर्मचारीहरु आन्दोलित भएका छन् । शिक्षक तथा कर्मचारीहरुलाई स्थायी पदपूर्ति गर्ने प्रक्रिया रोकेको भन्दै उनीहरुले विश्वविद्यालयका सम्पूर्ण शैक्षिक, प्रशासनिक र प्राविधिक कार्यहरु असार २५ गतेसम्म स्थगित गर्ने घोषणा गरेका हुन् । शिक्षक कर्मचारी संघर्ष समितिका संयोजक खगेन्द्रप्रसाद प्रसार्इंले विश्वविद्यालयको कार्यकारी परिषद्को गएको वैशाख २४ गते भएको बैठकको निर्णयबमोजिम शिक्षक तथा कर्मचारीहरुको खुला तथा आन्तरिक प्रतिस्पर्धामार्फत स्थायी पदपूर्ति गर्न असार १५ गते प्रकाशित सूचना स्थगन गरिएको विरोधमा आन्दोलित भएको जानकारी दिए । उनले विश्वविद्यालयका उपकुलपति डाइन्द्रबहादुर कार्कीले नभएको अधिकार प्रयोग गरी कुलपति एवं शिक्षामन्त्री कृष्णगोपाल श्रेष्ठमार्फत ठाडो आदेशमा उक्त विज्ञापन स्थगित गराएकाले आफूहरु आन्दोलनमा उत्रन बाध्य भएको बताए । विज्ञापन रोक्ने आदेश विश्वविद्यालय ऐन हुनुका साथै विश्वविद्यालयसम्बन्धी मान्यता र परम्पराको ठाडो उल्लंघन हो, संयोजक प्रसाईंले भने, विज्ञापन रोक्ने घटना स्थायी शिक्षक तथा कर्मचारी नियुक्त गर्न नचाहने विगतकै नियतको निरन्तरता हो । उनले यससम्बन्धमा उपकुलपतिसँग पटकपटक संवाद गर्दा पनि उपयुक्त निष्कर्ष ननिस्केको सुनाए ।संयोजक प्रसाईंले विश्वविद्यालयको वर्तमान नेतृत्व विश्वविद्यालयको विकासलाई अवरुद्ध गर्न लागिपरेकाले आफूहरु आन्दोलनमा उत्रन बाध्य भएको जिकिर गरे । उनका अनुसार आन्दोलित शिक्षक तथा कर्मचारीहरु विश्वविद्यालय सेवा आयोगमार्फत खुला प्रतिस्पर्धामार्फत स्थायी नियुक्तिका लागि सबै प्रक्रिया र मापदण्ड पूरा गरी सिफारिस भएर हाल करार सेवामा कार्यरत रहेकाहरु हुन् । विश्वविद्यालयको स्थापनाकालदेखि हालसम्म एकजना पनि शिक्षक तथा कर्मचारीको स्थायी नियुक्ति नभएकाले गएको वर्षको भदौ ९ गते भएको विश्वविद्यालय सिनेटसभाले शिक्षक तथा कर्मचारीहरुको खुला तथा आन्तरिक प्रतिस्पर्धामार्फत स्थायी नियुक्ति गर्ने विज्ञापन प्रकाशित गरिएको थियो तर उपकुलपतिले विश्वविद्यालयको ऐनमै नभएको अधिकार प्रयोग गरी उक्त विज्ञापन रोक्ने र कुलपति एवं शिक्षामन्त्रीमार्फत ठाडो आदेशमा उक्त विज्ञापन रोकिएको संयोजक प्रसाईं बताउँछन् । उनले आफूहरुको माग पूरा नभएसम्म चरणबद्ध रुपमा आन्दोलनका कार्यक्रम घोषणा गर्ने जानकारी दिए ।"
२२ सय ११ जना कोरोनामुक्त हुँदा २६ सय २२ संक्रमित थपिए,काठमाडौं : ११ हजार ५२७ नमूना परीक्षणमा २६ सय २२ जनामा कोरोना भाइरस संक्रमण (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षण गराएका ११ हजार ५२७ नमूनामा २६ सय २२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। ७६ सय ९९ नमूनाको पीसीआर र ४ हजार २८ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट १७ सय ४५ जना र एन्टिजेन विधिबाट ८७७ जनामा संक्रमण देखिएको हो। यस्तै पछिल्लो २४ घन्टामा थप २२ सय ११ जना कोरोनामुक्त भएका छन्। कोरोनाबाट निको हुने दर ९४६ प्रतिशत हो। मन्त्रालयका अनुसार सोमबार २३ जनाको कोरोना संक्रमणबाट निधन भएको छ। यो सहित नेपालमा कोरोनाबाट निधन हुनेको संख्या ९ हजार २४८ पुगेको छ।
रोकियो छोरी शिक्षा बिमा,"जनकपुरधाम : प्रदेश २ सरकारको निकै चर्चित बेटी पढाऊँ, बेटी बचाऊँ अभियानअन्तर्गतको छोरी शिक्षा बिमा कार्यक्रम पछिल्लो एक वर्षदेखि रोकिएको छ। मुख्यमन्त्री लालबाबु राउत नेतृत्वको सरकारले प्रदेशभित्र जन्मिने हरेक छोरीको नाममा बिमा गर्ने घोषणा २०७५ माघ १ गते नै गरेको थियो। छोरी जन्मिीएपछि त्यसको जन्मदर्ता बनाएर सम्बन्धित स्थानीय निकायमा पुगी बिमाको प्रक्रिया पूरा गरेपछि नवजातको नाममा खाता खोलेर रकम जम्मा गर्ने गरिन्थ्यो। सुरुमा बिमाको रकम १ लाख निर्धारण गरिए पनि अर्को वर्ष सो रकमलाई तेब्बर बनाइ ३ लाख रुपैयाँ गरियो। बिमित छोरीहरूले २० वर्षको उमेर पूरा गरेपछि ३ लाख रुपैयाँ बिमा रकम पाउने र सो रकमले उनीहरूको उच्च शिक्षा आर्जनमा सहयोग हुने सरकारको योजना छ। तर, पछिल्लो एक वर्षदेखि बिमा कार्यक्रम अलपत्र परेको हो। दुई वर्षका लागि प्रदेश सरकारले प्रभु बैंकसँग सम्झौता गरी नवजात छोरीहरूको बिमा गर्दै आए पनि सो बैंकसँगको सम्झौता अवधि सकिएलगत्तै बिमा कार्यक्रम पनि अलपत्र परेको हो। बैंकहरूले पहिलाको भन्दा दोब्बर प्रिमियम मागेपछि बिमा कार्यक्रम सञ्चालन गर्न कठिनाइ भएको बेटी पढाऊँ, बेटी बचाऊँ कार्यक्रमकी समन्वय कर्ता प्रियंका यादव बताउँछिन्। हामीले पछिल्लो एक वर्षमा तीनपटक टेन्डर आह्वान गर्यौं तर, बैंकहरूको प्रिमियम निकै बढी भरेर आयो। जति रकममा तीनवटा बच्चाको बिमा हुनुपथ्र्याे त्यति एउटाको भन्छन्, त्यसैले सम्झौता हुन सकेको छैन, यादव भन्छिन्। तर, चाँडैनै बिमा कार्यक्रम पुनः सञ्चालनको तयारी भइरहेको यादवले जानकारी गराइन्। छोरी शिक्षा बिमा कार्यक्रम यति धेरै चर्चित र प्रभावकारी भयो कि त्यसको सञ्चालनका लागि निकै दबाब आइरहेको छ। त्यसैले अब बढी समय नलगाई न्यूनतम् प्रिमियममा बिमा गर्ने बैंक छनौटको प्रक्रियामा छौं। बिमा कार्यक्रम सञ्चालनका लागि आगामी आर्थिक वर्षको बजेटमा ३१ करोड रुपैयाँ छुट्ट्याइएको छ। आगामी दिनमा ६ हजारभन्दा बढी नवजात छोरीहरूको बिमा गर्ने योजना रहेको यादवले बताइन्। पहिलो वर्षमा सरकारले १५ हजार र दोस्रो वर्षमा ६ हजार ९ सय ६ गरी २१ हजार जति छोरीहरूको बिमा गरिसकेको छ। बेटी पढाऊँ, बेटी बचाऊँ अभियानअन्तर्गत कक्षा ८ का छात्रालाई साइकल वितरण कार्यक्रममा चालू आर्थिक वर्षको हालसम्म ८ हजार साइकल प्रदेशका विभिन्न जिल्लाका विद्यालयहरूमा वितरण भइसकेको छ। गत आर्थिक वर्षमा सरकारले १४ हजार साइकल वितरण गरेको थियो। त्यसैगरी यसै अभियानअन्तर्गत विद्यालयहरूमा निर्माण गरिएका सयवटा छात्रामैत्री शौचालयहरूको निर्माण कार्य सम्पन्न भई हस्तान्तरण मात्र बाँकी रहेको जनाइएको छ।"
सुजिता भण्डारी मृत्यु प्रकरण : घटनाको छानबिनको माग गर्दै पूर्वपश्चिम राजमार्ग अवरुद्ध,चितवन : जिल्लास्थित राप्ती नगरपालिका३ निवासी २३ वर्षीया सुजिता भण्डारीको शव भेटिएपछि पोस्टमार्टमका लागि भरतपुर अस्पताल लैजान खोज्दा स्थानीयवासीले अवरोध गरेका छन्। प्रहरीले भण्डारीको शव अस्पताल लैजाने क्रममा स्थानीयवासीले नाराबाजी गर्दै पूर्वपश्चिम राजमार्गको राप्ती ३ झुरझुरेमा सडक अवरुद्ध गराएका हुन् । उनीहरुले अनुसन्धान राम्रो नभएको भन्दै घटनाको छानविनको माग गर्दै राजमार्ग अवरुद्ध गराएका हुन्। अहिले राजमार्ग क्षेत्र तनावग्रस्त छ । असार ११ गतेबाट सुजिता वेपत्ता थिएन्
सेनाले प्रहरीलाई दियो ३०० थान हतियार,"काठमाडौं : नेपाली सेनाले नेपाल प्रहरीलाई ३०० थान हतियार उपलब्ध गराएको छ । प्रधानसेनापति पूर्णचन्द्र थापाले प्रहरी महानिरीक्षक शैलेश थापालाई सैनिक मुख्यालयमा सोमबार आयोजित कार्यक्रममा उक्त परिमाणको इन्सास, एसएलआरलगायतका हतियार र सोको गोली एवं आवश्यक पार्टपुर्जा हस्तान्तरण गरेका हुन्। मन्त्रिपरिषद्को गत जेठ १७ को निर्णयानुसार सेनाले १० हजार ८१८ नाल हरियार तथा १४ लाख ९४ हजार १६ थान गोली र आवश्यक पार्टपुर्जा प्रहरीलाई तीन चरणमा उपलब्ध गराउने छ । प्रहरीले तालीम, विशिष्ट र अतिविशिष्ट व्यक्तिको सुरक्षा, कार्यालय सुरक्षा तथा अन्य ठूला कार्यक्रम सञ्चालन गर्ने प्रयोजनका लागि ती हतियार माग गरेको थियो । उपलब्ध गराइएका हतियारको मर्मत तथा सञ्चालनसम्बन्धी तालीमसमेत सेनाले प्रहरीलाई प्रदान गर्नेछ । सेनाले बाँकी हतियार आगामी वैशाखभित्रमा हस्तान्तरण गरिसक्ने जानकारी दिइएको छ । कार्यक्रममा महासेनानी राजेन्द्रमणि गिरी र वरिष्ठ उपरीक्षक दिपक थापाबीच सहमतिपत्र आदानप्रदान भएको थियो । मुलुकका रक्षा र सुरक्षाको धरोहरका रुपमा रहेका ती दुई निकायका बीच शान्तिसुरक्षा कायम गर्ने सन्दर्भमा कतिपय समयमा संयुक्त परिचालन समेत हूँदै आएको छ । शान्तिसुरक्षा कायम गर्ने सन्दर्भमा उत्पन्न हुने अवस्थाको प्रतिकार्यसमेतमा प्रयोग हुने उक्त हतियारले प्रहरीको क्षमता अभिवृद्धि गर्नेछ । प्रहरीको अनुरोधमा सरकारबाट भएको निर्णयबमोजिम सेनासँग भएको जगेडा हतियार प्रहरीलाई उपलब्ध गरिएको सैनिक प्रवक्ता सन्तोषबल्लभ पौडेलले जानकारी दिए। यसअघि सेनाले सशस्त्र प्रहरी बल नेपाललाई सन् २०२० जुलाई २९ मा ६०० थान इन्सास हतियार उपलब्ध गराएको थियो । कार्यक्रममा नेपाली सेनाका बलाधिकृत रथी प्रभुराम शर्मालगायत उच्च सैनिक अधिकृतको सहभागिता रहेको थियो ।"
सर्लाहीमा फरकफरक घटनामा चारको मृत्यु,"मलंगवा : सर्लाही भएको फरकफरक घटनामा चार जनाले ज्यान गुमाएको जिल्ला प्रहरी कार्यालय सर्लाहीले जनाएको छ। सर्लाही र महोत्तरीको सीमामा पर्ने बाँके खोलाले बगाएर एक जनाको ज्यान गएको छ। मृत्यु हुनेमा ईश्वरपुर नगरपालिका१३ का ४५ वर्षीय रामचन्द्र महतो रहेका छन्। महोत्तरीको कान्ति बजारबाट श्रीमती रहन्ती देवीसँगै चना चटपटे बेचेर बेलुका घर आउँदै गरेको समयमा खोलाले बगाएर महतोको ज्यान गएको प्रहरीले जनाएको छ। खोलाको बीचमा अड्किएर श्रीमती रहन्ती भने बाँच्न सफल भएकी छिन्। यस्तै, गोडैता नगरपालिका३, सीमरा भगवतीपुरमा बगी खोलाले बगाएर सोही ठाउँका सुरेन्द्र हजारीकी १३ वर्षीया छोरी रिभा हजारीको ज्यान गएको प्रहरीले जनाएको छ। खोलामा नुहाउन गएको बेला हजारी खोलामा बेपत्ता भएकी थिइन्। प्रहरीले खोज तलाश गर्ने क्रममा ५ सय मिटर दक्षिणमा हजारीको शव फेला पारेको थियो। कौडेना गाउँपालिका५, छपकैयामा पोखरीमा डुबेर रामबाबु रायकी पाँच वर्षीया छोरी गुड्डी कुमारी रायको ज्यान गएको छ। घर छेउमै रहेको राम मन्दिरको पोखरीमा खेल्ने क्रममा रायको डुबेर ज्यान गएको जिल्ला प्रहरी कार्यालय सर्लाहीले जनाएको छ। त्यसैगरी, बलरा नगरपालिका७ डुमरियास्थित बरहथवामधुवनी सडक खण्डमा भारतीय मोटरसाइकल बीआर ३० एच ०४३१ नम्बरको ठक्करबाट एक बालकको ज्यान गएको छ। बाटोमा खेलिरहेका सोही स्थानका कल्याण मण्डलका आठ वर्षीय छोरा राजा मण्डललाई मोटरसाइकलले ठक्कर दिएको थियो। ठक्करबाट गम्भीर घाइते भएका मण्डललाई उपचारका लागि सर्लाही अस्पताल पुयाउने बित्तिकै मृत्यु भएको हो। ठक्कर दिने मोटरसाइकल र चालक अहिले प्रहरीको नियन्त्रण रहेका छन्।"
दुई दिनदेखि हराइरहेका पुरुष खोलामा मृत फेला,विराटनगर : मोरङको रंगेलीमा दुई दिनदेखि हराइरहेका एक पुरुष घरनजिकैको खोलामा मृत फेला परेका छन् । रंगेली नगरपालिका३ का ५१ वर्षीय हिमप्रसाद धिताललाई सोमबार बिहान ८ : ३० बजेतिर गडिया खोलामा मृत फेला पारिएको प्रहरीले जनाएको छ । काम गर्न जान्छु भनेर घरबाट हिँडेका उनी गत शनिबारदेखि परिवारबाट सम्पर्कविहीन बनेका थिए । ज्याला मजदुरी गर्दै आएका धितालको घरदेखि खोला लगभग एक किलोमिटर टाढा पर्छ । खोला किनारमा झाडीमा अड्किएको र घोप्टो परेको अवस्थामा उनको शव फेला परेको हो । बाढी आएको खोला तर्ने क्रममा केहीमाथिबाट बगाएर धिताललाई ल्याएको हुनसक्ने प्रहरीको अनुमान छ । स्थानीय बासिन्दाले खोला किनारमा शव देखेपछि प्रहरीलाई खबर गरेका थिए । इलाका प्रहरी कार्यालय रंगेलीका प्रहरी निरीक्षक अनमोल खड्का नेतृत्वको टोलीले शव पोस्टमार्टमका लागि रंगेली अस्पताल ल्याएर घटनाको अनुसन्धान थालेको छ । मृत्युको कारण यकिन हुन बाँकी छ । खोलाले बगाएर मृत्यु भएको हो वा मृत्युको कारण अरु नै छ भन्ने कुरा पोस्टमार्टम रिपोर्ट आइसकेपछि खुल्ने प्रहरीको भनाइ छ ।
फिदिममा कोरोना संक्रमित पुरुषको मृत्यु,फिदिम : पाँचथरको फिदिमनगरपालिका २ का ६४ वर्षीय कोरोना संक्रमित पुरुषको निधन भएको छ । उपचारका लागि बिराटनगर लैजाँदै गर्दा इलामको माइखोला पुगेपछि उनको निधन भएको हो । आसार ६ गते पीसीआर रिपोर्टमा उनलाई कोरोना संक्रमण देखिएको थियो । होमआइसोलेसनमा रहेका उनको स्वास्थ्यमा सुधार नआएपछि असार ९ गते पाँचथर अस्पतालस्थित अस्थायी कोभीड अस्पतानमा भर्ना गरिएको थियो । स्वास्थ्यमा जटिल समस्या आएपछि थप उपचारका लागि बिराटनगरतर्फ लैजादै गर्दा बाटोमै निधन भएको जिल्ला प्रशान पाँचथरले जनाएको छ ।
उत्तरी गोरखाको बाटो खुलाउन हेलिकोप्टरबाट तारजाली ढुवानी,"गोरखा : विगत तीन सातादेखि अवरुद्ध रहेको उत्तरी गोरखा जाने बाटो खुलाउन पहल भएको छ । बूढीगण्डकीले क्षति पुर्याएको चुमनुब्री गाउँपालिका ३ जगत खण्डको बाटो खुलाउन जलस्रोत तथा सिँचाइ विकास डिभिजन कार्यालयले हेलिकोप्टर चार्टर गरी तारजाली ढुवानी गरेको छ । बूढीगण्डकीले कटान गरेर क्षति पुर्याएको बाटोमा तार जालीले बाटो बनाइ हिँड्न मिल्ने बनाउन लागिएको डिभिजनल इञ्जिनियर रमेशराज शर्माले जानकारी दिए । असार लागेदेखि नै चुमनुब्री गाउँपालिका प्रवेश गर्ने जगतमा हिडडुल गर्न नमिल्ने भयो भन्ने गुनासो आयो, शर्माले भने, त्यसैले बूढीगण्डकीबाट कटान तथा डुबान भएको बाटोमा तत्कालका लागि हिड्न मिल्ने बनाउन एकसय थान तारजाली त्यहाँ पुर्याइएको छ । अब गाउँपालिका र वडा कार्यालयले ग्याभिन भरेर हिँड्न मिल्न बनाउनेछ । तत्कालका लागि ५० मिटर बाटो हिँड्न मिल्ने बनाउन एकसय थान तारजाली हेलिकोप्टरबाट ढुवानी भएको उनले बताए । जिल्ला विपत व्यवस्थापन समितिको पहल र गण्डकी प्रदेश सरकारको सहयोगमा तार जाली ढुवानी गरिएको प्रमुख जिल्ला अधिकारी शालिग्राम पौडेलले बताए । सिचाइँ डिभिजन कार्यालयमार्फत आरुघाटको मंगलटारसम्म गाडीमा ढुवानी गरियो । त्यहाँबाट हेलिकोप्टरबाट चारखेप गरेर एकसय थान तारजाली जगतमा राखिएको छ, उनले भने, अब वडा कार्यालयले गाउँपालिकासँग समन्वय गरी डुबान क्षेत्रभित्र दुई तला बनाएर ग्याभिन भर्ने काम गर्नेछ । तत्कालका लागि त्यही ग्याभिनमा टेकेर हिड्न मिल्नेछ । तारजाली खरिदका लागि चारलाख रुपैयाँ, दुईहजार केजी सो तारजाली हेलिकोप्टरबाट ढुवानीका लागि दुईलाख रुपैयाँ र ट्रकबाट ढुवानीका लागि २५ हजार रुपैयाँ खर्च भएको सिँचाइ डिभिजन कार्यालयले जनाएको छ । जगत खण्डको करिब एकसय मिटर बाटोमा गण्डकी फैलिएर बाटो डुबाएको चुमचुब्री मिलन समाजका अध्यक्ष वीरबल घलेले जानकारी दिए । नहिडी नहुने कोहीकोही मान्छे लुगा फुकालेर हातमा लिएर डुब्दैडुब्दै हिँड्ने गरेका छन्, उनले भने, कोही लहरा र घाँसमा झुण्डिएर भित्ताभित्तै हिड्ने गर्छन् । तीनहप्ता भइसक्यो राज्यको ध्यान गएको छैन । बूढीगण्डकीले धार परिवर्तन गरी क्याण्टिलिभर पुलनेर पनि बाटोको क्षेत्र ढाक्न आइपुगेको उनले बताए । हिमाल पारिको चुमनुब्री गाउँपालिका सडक सञ्जालले जोडिएको छैन । खाद्यान्न लगायतका दैनिक उपभोग्य सामान खच्चडले बोक्ने गर्छ । लामो समयसम्म बाटो अबरुद्ध हुँदा खाद्यान्न संकट समेत हुनसक्ने स्थानीयको आशंका छ । यता खासै उत्पादन हुदैन । अलिअलि हुने मकै पनि खाने बेला भएको छैन, गाउँपालिकाको कार्यपालिका सदस्य विशाल हिमाली घलेले भने, पूरै बजारको खाद्यान्नको भर पर्ने हो । अब एकहप्तासम्म पनि बाटो खुलेन भने भोकमरी पो लाग्ला भन्ने डर छ । अहिले नै चामल खोज्न यताउता दौडिन थालिसकेका छन् । दुर्गममा ठूलो मान्छेको नजर नपर्ने उनले गुनासो गरे ।"
"प्रतिनिधिसभा विघटन मुद्दा : जवाफी बहस सकियो, अब एमिकस क्युरीको राय बाँकी","काठमाडौं : प्रतिनिधिसभा विघटन विरुद्धको रिटमाथिको सुनुवाइ अन्तिम चरणमा पुगेको छ। आइतबारबाट सुरु भएको जवाफी बहस सोमबार सकिएको हो। आइतबारबाट सुरु भएको जवाफी बहसको २ घण्टा २ मिनेट समय सोमबारका लागि बाँकी थियो । सोमबार तीन वरिष्ठ अधिवक्ताले बहस गरेपछि जवाफी बहसको समय सकिएको हो । सोमबार निवेदकको पक्षबाट बरिष्ठ अधिवक्ताहरू हरिहर दाहाल, बद्री बहादुर कार्की र शम्भु थापाले बहस गरे । प्रधानन्यायाधीश चोलेन्द्रशम्शेर जबरा तथा न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईका संवैधानिक इजलासमा प्रतिनिधिसभा विघटनसम्बन्धी रिट निवेदनमा सुनुवाइ भइरहेको छ। अब एमिकस क्युरीको बहस बाँकी छ । एमिकस क्युरीका लागि दुई घण्टा समय तोकिएको छ। एमिकस क्युरीमा नेपाल बार एशोसिएशनबाट वरिष्ठ अधिवक्ताद्वय राघवलाल वैद्य र उषा मल्ल तथा सर्वोच्च बार एशोसिएशनले वरिष्ठ अधिवक्ताद्वय कोमलप्रकाश घिमिरे र प्रकाशबहादुर केसी छन् । सभामुखका तर्फबाट बहस सकिएपछि आइतबारदेखि रिट निवेदनका तर्फबाट जवाफी बहस सुरु भएको हो । रिट निवेदकका तर्फबाट जवाफी बहसका लागि तीन घण्टा समय निर्धारण गरिएको थियो । एक घण्टा आइतबार नै सकिएको थियो।"
बर्सेनि एउटै सास्ती,"दाङ : दंगीशरण गाउँपालिका२ गोल्टाकरीमा प्रकाश खड्कालाई पानी पर्यो कि २०७१ सालको सम्झना आउँछ। बबई नदी तटीय क्षेत्रमा रहेका खड्कालाई त्यतिबेला बाढीले दिएको सास्तीले प्रत्येक वर्ष झस्काई रहन्छ। पानी परेको रातमा उनी मात्रै होइन सिंगो समुदाय नै सुत्न सक्दैन। वर्षौंदेखि उनीहरूको पीडा यस्तै रहँदै आएको छ। तुलसीपुर उपमहानगर१३ बखरियाका नवराज रावत बाढीकै कारण २०७१ सालमा विस्थापित भए। बबईमा आएको बाढीले उनको घरबारी बगायो। अहिलेसम्म पुर्ववत् अवस्थामा फर्कन व्यवस्थापनमा लागिरहेका छन्। वर्षा सुरु हुँदै गर्दा त्रासको मनस्थिति भइरहने रावत बताउँछन्। हामीलाई बर्सेनि एउटै समस्याले सताउने भयो, उनले भने, कति वर्षसम्म एउटै समस्यामा रहिरहनु पर्ने हो। २०७१ सालमा बबईमा आएको बाढीले नवराजको मात्रै होइन, सारा गाउँनै डुवानमा पारेको थियो। बबई नदी आसपासका सय घरसमेत बगाएको थियो। लमही नगरपालिका८ धनपुरियाका लालमणि चौधरी दशकौंदेखि बाढीकै त्रासमा छन्। कहिले मनसुन ढिला सुरु हुन्छ। तर त्रास त्यतिबेला नै सुरु हुन्छ। कहिले छिटो हुन्छ, धेरै समय त्रासले नै सताउँछ। यो वषको असार आएसँगै लालमणिलाई बाढीको त्रास सुरु भइसकेको छ। उनी भन्छन्, ७० वर्षको भएँ अहिलेसम्म बाढीको त्रासबाट छुटकारा पाएको छैन। यहाँ हरेक बर्ष बाढी पस्ने गर्छ। गाउँमा बाढी सोझिन थालेपछि मानिस अस्थायी रूपमा बसाइँ सर्नुपर्ने बाध्यता रहेको लमही नगरपालिका८ धनबरुवाका कामेश्वरप्रसाद यादवले भने।"
वर्ष दिन नपुग्दै भत्किन थाल्यो कालोपत्रे,"विराटनगर : मोरङको धनपालथान गाउँपालिकाकामा निर्माण गरिएको कालोपत्रे सडकखण्ड वर्ष दिन नबित्दै भत्किन थालेको छ । प्रदेश सरकारको शर्शत अनुदान र गाउँपालिकाको साझेदारमा दादवैरिया चौकदेखि पुटानी चौकसम्मको २५ सय मिटर कालो पत्रे सडकखण्ड निर्माण भएको एक नवित्दै भत्किन थालेको हो । गाउँपालिकाको २० लाख सहित सो सडकको कालोपत्रे कामको लागि ५० लाख बराबरको बजेट छुट्याएको थियो । सो सडकको निर्माणको काम रामा विल्डस प्रालि राजविराज ४ले गरेका छन् । निर्माण भएको वर्ष दिन नबित्दै कालोपत्रे भत्किन थालेपछि स्थानीयहरु आक्रोशित बनेका छन् । निर्माण भएको सडकमा बीच बीचमा मासिन थालेको र खाल्टो बन्न लागेको भन्दै स्थानीयले वडा अध्यक्षलाई समेत ध्यानाकर्षण गरेका छन् । स्थानीय चासो दिए पछि धनपाल थान वडा नम्बर ५ र ६का वडा अध्यक्षहरुले समेत गाउँपालिकालाई पत्रचार गरेर निर्माण भएको सडक वर्ष दिन नबित्दै भत्किन थालेकाले ठेकेदार कम्पनीलाई तगेदा गरेर तत्काल मर्मत गराउन माग गरेका छन् । ६ का वडा अध्यक्ष महमद हुसैनले कालोपत्रे ठाउँठाउँमा भत्किन थालेको र जिर्ण अवस्थामा पुगेकाले तत्काल मर्मत सभार गराउन गाउँपालिकालाई पत्राचार गरेको बताए । उनले भने सडकको बिच बिच भत्किएको छ, मर्मत सभार नगरे सडक झनै जिर्ण बन्छ । अर्को ५का वडा अध्यक्ष गयानन्द सरदारले सो सडक खण्ड भएर खोलाको बालुवा बोकर ठुलो गाडी ओहर दोहर गर्ने गरेकाले खण्ड खण्ड भत्किएको बताए । लोहन्द्रा खोला वाट ववियाविर्ता र रंगेली नगरपालिका सम्म दैनिक एक सय देखि २सयको हराहरी ठुलो हैवा गाडीले बालुवा ओसार पोसार हुने गरेकाले सडक भासिन थालेको जानकारी दिए । उनले सडक खण्ड नै विग्रन थालेपछि तत्काल मर्मत गराउन पत्राचार गाउपालिकालाई गरेको बताए। उनले सडक जोगाउन अहिले सडकको तिर पेटीमा स्लाईड सोलर्जस (किनारमा गीट्टि) राख्ने काम भइरहेको बताए ।सो गाउँपालिका कार्यकारी अधिकृत मनोज कुमार साहले ठेकेदार कम्पनीलाई कारवाही प्रक्रिया अगाडी बढाएको जानकारी दिए । सम्झौता अनुसार निर्माण गरिएको सडक १३ महिना सम्म मर्मत सभार गर्नु पर्ने भएकाले ठेकेदारलाई पत्राचार गरेर काम गर्न भनेपनि अटेरी गरेको उनले बताए । हामीले पत्र पठायो उनले भने तर ठेकेदारले वेवास्ता गर्दै आएका छन् । अब हामीले कानुनी रुपमा कारवाहीको प्रक्रिया अगाडी बढाउन लागेका छौं । ठेक्केदार कम्पनीको करिव धरौटी वापतको जम्मा गरेको रकम रोक्का गर्न लागेको कार्यकारी अधिकृत साहले बताए । सो गाउपालिकामा सडकको निर्माणको काम गर्ने रामा विल्डस प्रालि राजविराज ४को करिव २५ लाखको हाराहरीमा धरौटी रकम जम्मा गरिएको बुझिएको छ । निर्माणको बेला गाउपालिका वाट सडकको नापी गर्न पुगेका प्राविधिकहरुलाई समेत स्थानीयले थुनेका थिए । सधै धुलाम्बे र वर्षामा हिलाम्बे हुने सो सडक खण्डमा पहिलो पटक कालोपत्रे सुरु भए पछि स्थानीयहरुले ठेकेदारलाई समयमा काम सम्पन गर्न समेत सहयोग गरेका थिए ।"
ताप्लेजुङ दोभानका आगलागी पीडितलाई २१ लाख सहयोग,"ताप्लेजुङ: ताप्लेजुङको मेरिङ्देन गाउँपालिकास्थित दोभान बजारका आगलागी पीडितलाई २१ लाख रुपैयाँ बढी सहयोग प्रदान गरिएको छ । काठमाडौमा संकलन भएको २१ लाख ४ हजार रुपैयाँ पूर्वमन्त्री योगेश भट्टराईले सोमवार मेरिङदेन गाउँपालिकाका अध्यक्ष गणेश चोङवाङलाई प्रदान गरे । ताप्लेजुङ सरोकार केन्द्र, ताप्लेजुङ समाज र भट्टराईको पहलमा उक्त सहयोग संकलन गरिएको थियो । सहयोग संकलन गर्न योगेश भट्टराईको संयोजकत्वमा दोभान बजार अग्नि पीडित राहत सहयोग समन्वय समिति, ताप्लेजुङ सरोकार केन्द्र, काठमाडौंगठन गरिएको थियो । सहयोग अभियानमा दोभान एकता समाज काठमाडौँ, ओलाङचुङ समाज कल्याण परिवार, ताप्लेजुङ गुरुङ समाज काठमाडौँ, अमर सेनेहाङ (अमेरिका), मिस मंगोल सिभिरा लामा, दावा शेर्पा र राजु साम्बा (ईजरायल) लगायतले सहयोग गरेको सरोकार केन्द्रका अध्यक्ष चित्रगुप्त साँवाले बताए । ताप्लेजुङबाट निर्वाचित प्रतिनिधिसभा सदस्य समेत रहेका भट्टराईले यसअघि पनि पीडितलाई व्यक्तिगत रुपमा ५ लाख रुपैयाँ प्रदान गरेका थिए । उक्त सहयोग रकम क्षतिको वर्गिकरणका आधारमा पीडितलाई प्रदान गरिने पालिका अध्यक्ष चोङवाङले बताए । दोभान बजारमा गत फागुन १८ गते भएको आगलागीमा ५० घर जल्दा ४० करोड ५ लाख रुपैयाँ बराबरको क्षति भएको थियो ।"
बाढी र पहिरोले क्षतविक्षत बनायो निर्माणाधिन सडक,"सिन्धुली : सिन्धुलीको दुधौली नगरपालिका १० लखिमादेखि १३ को ठाकुर दमारसम्म जोड्ने निर्माणाधिन कृषि सडक क्षतविक्षत भएको छ । गत बुधबार आएको अविरल वर्षातसँगैको बाढी र पहिरोका कारण दधौली नगरपालिका १३ को बाम्दामा कालोपत्रे सडक सबै उप्किएको हो । उक्त सडकको झण्डै पाँच सय मिटर कालोपत्रे पिच बाढीले क्षतविक्षत बनाएको छ। उक्त सडक निर्माणमा ठेकेदार कम्पनीले लापरबाही गर्दा सडक भत्किएको भन्दै सामाजिक संजालमा निक्कै चर्चा समेत भएपछि आइतबार अख्तियार दुरुपयोग अनुसन्धान आयोगकको काठमाडौं र बर्दिवासको टोली, स्थानीय जनप्रतिनिधि, पत्रकार र नागरिक समाजका अगुवाले क्षतिग्रस्त सडकको स्थलगत अनुगमन समेत गरेका छन् । अनुगमनका क्रममा सामाजिक संजालमा चर्चा गरिएजस्तो सडक निर्माणमा निर्माण कम्पनीले लापरबाही नगरेको स्थानीयले बताइए । भौगोलिक रुपमा विकट पहाडि क्षेत्रमा निर्माण गरिएको सडकसँगै जोडिएको खोल्सीमा हालिएको ह्युमपाइप थुनिएको र सडकमाथिबाट खसेको पहिरोले सडकमा क्षति पुर्याएको अनुगमनमा पुग्नेहरुको प्रारम्भिक निष्कर्ष छ। उक्त कृषि सडक करिब २ वर्ष अघि स्थानीय पूर्वाधार विकास तथा कृषि सडक विभाग (डोलिडार) अन्तरगतको ग्रामीण सञ्जाल सुधार आयोजना अन्तरगत पीसीआइ कन्काइ जेभि काडमाडौंले निर्माण जिम्मा लिएको थियो । २६ करोड ३१ लाखमा ठेक्का सम्झौता भएको उक्त सडकको सब कन्ट्याक्टर इमानुयल कन्ट्रक्सन हो । निर्माण कम्पनीले ५ मिटर २५ सेन्टिमिटर चौडाइ भएको सडकक साँढे १२ किलो मिटर निर्माण गरेको छ । निर्माण भएकामध्ये करिब ५ सय मिटर कालोपत्रे भने बाढी र पहिरोले बेस सहित बगाएर क्षति पुर्याएको पाइयो स्थानीय तथा दुधौली नगरपालिका १३ का वडा अध्यक्ष मिलन कुमार सुनुवारले बताए । स्थलगत अनुगमनका क्रममा सामाजिक संजालमा आए जस्तो सडक निर्माणमा ठेकेदारको कुनै त्रुटी देखिँदैन । सानो ह्युमपाइपमा पहिरो आएर थुनिदा खोल्सीको पानी सडकमाथिबाट बग्दा क्षति पुगेको पाइएको छ, उनले भने । प्राकृतिक प्रकोप र भौगोलिक विकटताको राम्रोसँग अध्ययन नै नगरी बनाइएको स्टमेटका कारण यस्तो समस्या आएको उनको भनाइ छ । बुधबार उक्त क्षेत्रमा २०४१ साल यताकै सबैभन्दा ठूलो वर्षा भएको र त्यसको असर सडकमा परेको स्थानीय कर्ण बलले बताए। ठेकेदारले निर्माण लापरबाही गरेको जस्तो लाग्दैन । हामी आफै निरन्तर खटेर ठेकेदारलाई गुणस्तरीय काम गर्न लगाएका थियौं । तर प्रकृतिसँग केही लागेन सबै क्षति पुर्यायो । अहिले एम्बुलेन्स संचालनमा समेत समस्या छ, उनले थपे । दश वर्ष अघि ३८ दिन लगाएर स्थानियले खनेको सडक कालोपत्रे हुँदा जति खुसी लागेको थियो । अहिले बाढी पहिरोले क्षति पुर्याएपछि मन रोएको छ अर्का स्थानीय वीरबहादुर मोक्तानले बताए। उक्त सडकको डीपीआर दश वर्ष अघि तयार पारिएको थियो । त्यतिबेला पहिरो नगएको ठाउँमा पनि अहिले पहिरो गएर खोल्सी र खहरे बनेका छन् । तिनै खोल्सीका कारण सडकको दिर्घकालीन संचालनमा बाधक बन्ने भए, मोक्तानले भने । उत्ता अनुगमनका क्रममा हल्ला फैलाए जस्तो गुणस्तरहिन काम नभएको प्रारम्भिक अध्ययनले जनाएको अख्तियार दुरुपयोग अनुसन्धान आयागको टोलिले जनाएको छ । सडक निर्माणमा ठेकेदार कम्पनीले गुणस्तरहिन काम गरेको, ढुंगामाथि नै कालोपत्रे गरेको भन्ने जस्ता विषय बनाएर सामाजिक सञ्जालमार्फत चौतर्फी आलोचना भएपछि अख्तियारसहितको टोली आइतबार उक्त स्थानमा अनुगमनका लागि पुगेको थियो । ठेकेदारको लापरबाहीभन्दा पनि प्राकृतिक विपती नै सडक क्षति हुनुको प्रमुख कारण देखिन्छ । सडक निर्माणकै चरण भएको र निर्माण कम्पनीले भुक्तानी पनि नलिएको बुझियो वास्तविकता प्राविधिक स्टिमेटसहितको अध्यनपछि मात्र भन्न सकिन्छ, अख्तियारका सहन्यायधिवक्ता रामकुमार थापाले भने । उता उक्त सडकको सब कन्ट्याक्टर इमानुयल कन्ट्रक्सनका डाइरेक्टर डिबि बम्जनले बाढी र पहिरको कारण कालोपत्रे बगाउँदा ३६ लाख बढीको क्षति भएको बताएका छन् । उनले आफूहरुले निर्माणमा कुनै त्रुटी नगरेको भन्दै त्यस्तो प्रमाणीत भए कानुनी सजाय भोग्न तयार भएको बताए । बम्जनले सडक निर्माणकै क्रममा रहेको भएपनि वैशाखपछि वर्षात सुरु भएपछि काम बन्द गरिएको जनाए ।हाम्रो ठेक्का सम्झौता अनुसार ठेक्काको काम सम्पन्न भएको तीन वर्षभित्र सडक भत्किए ठेकेदार जवाफदेही हुने र सोही अनुसार ठेकेदारले नै सडक मर्मत गरिदिनुपर्छ । हामी त्यसमा सचेत छौं । अहिले बाढीले बगाएको सडक पनि हामीले नै निर्माण गर्ने हो तर, लारबाही गर्यो, अनियमितता गर्यो भन्ने आरोपका बारेमा स्वतन्त्रपूर्वक हेरिनुपर्छ। अख्तियारले पनि छानविन थालेको छ, बम्जनले भने । सो कृषि सडकको निर्माण अवधि २०७८ पुस मसान्तसम्म रहेको छ ।"
