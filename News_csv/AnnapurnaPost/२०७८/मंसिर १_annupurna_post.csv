शीर्षक,विवरण
जनगणनाको प्रश्नमै प्रश्न,"मेरो गणना : मेरो सहभागिता नाराका साथमा जनगणना भइरहेको छ। तर, नाराको मर्मअनुसारको गणनाको प्रश्नावलीमा विषयको सहभागिता नभएको भन्दै चिन्ता र चासो पनि उत्तिकै छ। मुख्यतः जाति, भाषा र धर्मका विषयमा प्रश्न उठेका छन्। यसै कारण गणनामा तथ्यांकभन्दा पनि मिथ्यांकन समेटिएला कि भन्ने चिन्ता र चासो बढी छ। उसै त प्रश्नावलीको ठेली, त्यसमाथि नागरिकलाई नै अलमलमा पार्ने विषयले ऐतिहासिक गणनाको सुरुआत नै खल्लो बन्नेको छ। भाषाको विषयमा मातृभाषा, नजिकको भाषा र दोस्रो भाषाजस्ता विषयले नागरिक आफूले बोल्ने कुन भाषा, कुन सूचीमा पर्छ भन्नेमा नै अलमलमा छन्। गणकले पनि बुझाउन नसक्दा र जे भन्यो त्यहीँ टिप्ने हुँदा लिन खोजेको विषय छुट्दैछ। यो विषय नै अहिलेको गम्भीर समस्या हो। जनगणनामा छुट्नै नहुने प्रमुख विषय भनेकै संख्या, जाति, भाषा र धर्म हो। संख्या संकलनमा समस्या नरहे पनि जाति, भाषा र धर्मको विषय विवादमा नै छ। यो अहिलेको गणनामा मात्रै उठ्ने नयाँ समस्या भने होइन। यसअघिका गणनामा पनि तिनै विषय संकलनको तथ्यमा समस्या थियो। तथ्यांकको साटो मिथ्यांक आउँदा यी क्षेत्रको विकासका लागि बनाइने योजना सही ठाउँमा पुगेन। जनगणनाको तथ्यांककै आधारमा सरकारले नीति, कार्यक्रम र योजना बनाउने हो। तर, सोही तथ्यांक गलत हुँदा ती सबै कार्य सफल बन्दैन। सरकारले लिएको योजना कार्यान्वयन भए पनि त्यसको सही नतिजा पक्कै पनि आउँदैन। यी यसअघिका घटनाले पुष्टि गरेका कुरा हुन्। गणनाको प्रश्नावलीमा प्रश्न उठेपछि केन्द्रीय तथ्यांक विभागले विज्ञप्तिमार्फत जवाफ दिनुपर्ने अवस्था आयो। विभागले संकलन गरिने तथ्यांकको गुणस्तर अभिवृद्धिका लागि उपयुक्त समाधान खोज्नुपर्ने अवस्था आएको स्वीकारेको छ। ठूलो लगानीमा सुरु गरिएको गणना अब रोक्न त मिल्दैन। जे तथ्यांक आए पनि १० वर्ष त्यसलाई मान्नुपर्छ नै। त्यसैले गम्भीर भएर अघि बढ्नुपर्ने अवस्था देखिएको छ। तर, समस्यामा आएका विषयलाई मात्रै पुनः संरचनागत रूपमा स्थानीय तह, प्रदेश र केन्द्रको समन्वयमा संकलन गर्न नसकिने भने होइन। वा अन्य विकल्पको खोजी गर्नुपर्छ। संघीय पद्धति र संवैधानिक आधारका रूपमा संविधानको धारा २८१ मा नेपाल सरकारले प्रत्येक १०१० वर्षमा हुने राष्ट्रिय जनगणनालाई आधार मानेर समीक्षा र पुनरावलोकन गर्ने विषयलाई उल्लेख गरेको छ। यो संविधानको मर्म पनि मार्नु हुँदैन। गणनाका रूपमा आइपर्ने विविधताभित्रका चुनौतीलाई पनि समीक्षा गर्दै तात्कालिक समाधानका सन्दर्भलाई अध्यावधिक गर्नु अपरिहार्य हुन्छ। बढी आधिकारिक बहुल तथ्यांक संलग्नको यो महाअभियानमा वैधता र विश्वसनीयताको अपरिहार्यता छ।"
आजदेखि ईपासपोर्ट,"काठमाडौं : राहदानी विभागले एमआरपी विस्थापन गरी बुधबारदेखि विद्युतीय राहदानी (ईपासपोर्ट) जारी गर्दै छ। त्रिपुरेश्वरस्थित विभागको नयाँ भवनबाट सेवाको सुरुवात गरिने विभागका महानिर्देशक डोरनाथ अर्यालले बताए। परराष्ट्रमन्त्री नारायण खड्काले एक समारोहबीच ईपासपोर्ट सार्वजनिक गर्ने छन्। महानिर्देशक अर्यालका अनुसार यसको कभरमा नेपालको नयाँ नक्सासहितको निशान छाप छ। साधारण (३४ र ६६ पृष्ठ), कूटनीतिक, विशेष, सर्भिस, अस्थायी, सिम्यान्स अभिलेख किताब गरी सात प्रकारका पासपोर्ट जारी हुनेछन्। विभागले यसअघि चार प्रकारका पासपोर्ट जारी गर्दै आएको थियो। ईपासपोर्टका पृष्ठहरूमा नेपालका सम्पदा, संस्कृति, जीवनयापन, वन्यजन्तु र चर्चित ठाउँहरूको तस्बिर राखिएको छ। पहिलो कभर र अन्तिम कभरका भित्री पृष्ठमा डाँफे र नेपालको राष्ट्रिय झन्डा छ। पहिलो चरणमा विभागले साधारण पासपोर्ट जारी गर्ने अर्यालले बताए। अरू प्रकारका भने जनवरीदेखि मात्रै जारी हुनेछन्। केही साता सीमित मात्रै ईपासपोर्ट वितरण गर्छौं, अर्यालले भने, बिस्तारै बढाएर लान्छौं। मेसिन रिडेबल राहदानी (एमआरपी) बिस्तारै विस्थापन गर्दै लैजाने विभागको योजना छ। सेवाग्राहीले ईपासपोर्ट एकै दिनमा पाउनेछन्। विभागले २० लाख ईपासपोर्ट छपाइ गर्न सन् २०२० डिसेम्बरमा फ्रान्सको आईडीईएमआईए आइडेन्टी एन्ड सेक्युरिटी कम्पनीसँग २ अर्ब ४८ करोड रुपैयाँमा सम्झौता गरेको थियो। अर्यालका अनुसार ईपासपोर्टमा माइक्रो चिप्स हुन्छ। चिपमा औंठाछाप, तस्बिरलगायत व्यक्तिगत विवरण हुन्छन्। यी विवरण राखेर चिप लक गरिसकेपछि कसैले फेरबदल गर्न सक्दैन, अर्यालले भने। यसले गर्दा व्यक्ति झुक्किने हुँदैन। मेसिनले पासपोर्टधनी र बोक्ने व्यक्ति उही हो वा होइन भन्ने सेन्सर गर्ने हुनाले यसबाट दुरुपयोग रोकिने उनले बताए। उनका अनुसार एक व्यक्तिको पासपोर्टमा अर्को उड्ने सम्भावना न्यून हुन्छ। उक्त मेसिनमा एकपटक त्यस्तो पासपोर्ट प्रयोग भएको र त्यही पासपोर्ट अर्को व्यक्तिले प्रयोग गरे रोकिदिन्छ। त्यसैले कसैको पासपोर्टमा हुलिया परिवर्तन गरी हिँड्ने सम्भावना पनि न्यून हुन्छ। यो तेस्रो पुस्ताको अत्यन्त सुरक्षित र भरपर्दो राहदानी हो। विदेशस्थित कूटनीतिक नियोग र जिल्ला प्रशासन कार्यालयले रुजु गर्ने, लाइभ इन्रोलमेन्ट गर्ने र भेलिडेट गर्ने कार्य सकेपछि विभागबाट पासपोर्ट जारी हुन्छ। अर्यालका अनुसार हाल लाग्ने गरेको समयभन्दा कम्तीमा आधा समयमा अब पासपोर्ट प्राप्त गर्न सकिन्छ। समय बुक गरेर र घरबाटै दस्तुर तिरेर आउन सकिने हुँदा धेरै छरितो र राहदानी लिन लाइन बस्ने झन्झटबाट सेवाग्राहीले छुटकारा पाउनेछन्। यो हाल विश्वमा चलेको सबैभन्दा सुरक्षित र भरपर्दो पासपोर्ट हो।"
न्यायालयको विवाद झन् जटिल,"काठमाडौं : सर्वोच्च अदालतभित्रको गतिरोध निकासभन्दा झनै जटिलतातर्फ मोडिएको छ। प्रधानन्यायाधीश चोलेन्द्र शमशेर जबराको राजीनामा माग गर्दै आएका अन्य न्यायाधीशबीचमै इजलासमा सहभागिताको विषयमा बेमेल बढेको छ। प्रधानन्यायाधीशप्रति असन्तुष्ट न्यायाधीशमध्ये चार जना न्यायाधीशले बन्दी प्रत्यक्षीकरणलगायत अन्य मुद्दा पनि हेर्न थालेका छन्। न्यायाधीशहरू तेजबहादुर केसी, बमकुमार श्रेष्ठ, कुमार रेग्मी र मनोजकुमार शर्मा मंगलबारदेखि नियमित काममा फर्केका छन्। प्रधानन्यायाधीश जबराले ८ वटा संयुक्त इजलास र २ वटा एकल इजलास तोकेका थिए। न्यायाधीशद्वय प्रकाशकुमार ढुंगाना र कुमार चुडालले भने बन्दी प्रत्यक्षीकरणका मुद्दा मात्रै हेरेका छन्। असन्तुष्ट अन्य १३ जना न्यायाधीश भने इजलासमा बसेनन्। सर्वोच्च अदालतका पूर्वन्यायाधीश बलराम केसीले नेपाल बार एसोसिएसनले न्यायालय शुद्धीकरणमा न्यायाधीशबीच एकरूपता हुनुपर्ने बताए। सर्वोच्च अदालतमा शुद्धीकरणका लागि आन्दोलनरत १९ जना न्यायाधीशबीच फाटो देखिनु हुँदैनथ्यो, उनले भने, न्यायालयको शुद्धीकरण अभियानमा केही न्यायाधीशले धोका दिएको देखियो। यसले समाजप्रति छवि राम्रो बनाउँदैन। राम्रो काममा साथ दिनुपथ्र्यो। शुद्धीकरणमा गुटबन्दी गर्नु हुँदैनथ्यो। यसले राम्रो सन्देश प्रवाह भएन। सम्बन्धले बनाएको सकसबेन्च र बारबीचको द्वन्द्व नभई जबराले न्यायालय शुद्धीकरणमा भूमिका निर्वाह नगरेको र मन्त्रिपरिषद् एवं संवैधानिक अंगमा भागबण्डा खोजेपछि विवाद सुरु भएको कानुन व्यवसायी बताउँछन्। जबराले राजीनामा दिनुपर्ने माग गर्दै आन्दोलनरत नेपाल बार एसोसिएसन र असन्तुष्ट न्यायाधीशबीचको वार्तामा नियमित काममा फर्केका चार जना न्यायाधीश सहभागी छैनन्। उनीहरूलाई जबरासँगको व्यक्तिगत तथा व्यवसायिक सम्बन्धले सकस पारेको पाइएको छ। संविधानविद् डा विपिन अधिकारीले जबराको नेतृत्वप्रति न्यायाधीशको असन्तुष्टि सार्वजनिक रूपमा बाहिरिएपछि सबैको एकमत हुनुपर्ने बताउँछन्। न्यायिक नेतृत्व राजनीतिक रूपमा संलग्न भएको नेतृत्व हो। घटना र परिस्थितिले स्पष्ट रूपमा देखिएको छ, उनले भने, इजलासमा न्यायाधीश नबस्दा सेवाग्राहीलाई अन्याय भएको भन्ने कुरा पनि उठेको छ। कतिपय न्यायाधीश व्यक्तिगत वा व्यवसायिक सम्बन्धको कारणले गर्दा प्रधान न्यायाधीशसँग छुट्टिने परिस्थिति गाह्रो भएको हुन सक्छ। अप्ठ्यारो महसुस भए पनि परिस्थितिको गाम्भीर्यता बुझ्नुपर्छ। केही न्यायाधीशहरू नियमित काममा फर्कंदा न्यायालय शुद्धीकरणको अभियान कमजोर देखिन सक्ने अधिकारीको भनाइ छ। उनले भने, प्रधानन्यायाधीश जबरालाई बिदा हुनुहोस् भनेर नैतिक दबाब दिने हो। राम्रो कामका लागि सबैले सहयोग गर्ने हो। असन्तुष्ट न्यायाधीश र बारबीच बार्ताअसन्तुष्ट १३ जना न्यायाधीश र बार पदाधिकारीबीच मंगलबार पनि वार्ता भएको छ। वार्तामा सहभागी न्यायाधीशहरूले आफूहरूबीच फाटो नआएको दाबी गरेका थिए। यद्यपि, इजलासमा बसेका चार जना न्यायाधीश बारसँगको वार्तामा सहभागी भएनन्। बारकी उपाध्यक्ष रक्षा बस्यालका अनुसार वार्तामा न्यायाधीशहरूले न्यायालयको सुधार र जबराको राजीनामाको सन्दर्भमा एकमत रहेको बताएका थिए। इजलासमा सहभागी हुनुभएका न्यायाधीशज्यूहरूले पनि अन्तिम निर्णयमा हामी आउँछौं भन्नुभएको छ, असन्तुष्ट न्यायाधीशको भनाइ उद्धृत गर्दै उपाध्यक्ष बस्यालले भनिन्, हामीबाट अलग भएर इजलासमा बस्न गएको रूपमा नबुझिदिनुहोस्। यसलाई सामान्य ढंगले लिइदिनुहोस्। हामी एकै ठाउँमा छौं। न्यायालय सुधारका लागि कम्प्रमाइज गर्दैनौं। आन्दोलनका क्रममा सेवाग्राहीलाई परेको समस्याबारे न्यायाधीशहरूले चिन्ता व्यक्त गरेका थिए। न्यायाधीशहरूसँगको छलफलपछि बार पदाधिकारीको बैठकले बिहीबारदेखि आन्दोलनका नयाँ कार्यक्रम ल्याउने तयारी गरेको छ। बैठकले जबराको राजीनामा माग गर्दै बुधबार पनि सर्वोच्चको मूल गेटमा धर्ना दिने जनाएको छ।"
सहमतिमा कस्तो आउला एमाले नेतृत्व ?,"काठमाडौं : एमाले नेताहरूले १०औं महाधिवेशनबाट सहमतिमा नयाँ नेतृत्व चयन गर्ने भनिरहेका छन्। अध्यक्ष पदमा केपी शर्मा ओली निर्विकल्प देखिन्छन्। तर, सहमतिमा अन्य पदाधिकारी कोको आउलान् ? १० बुँदे सहमति गरेका र माओवादीबाट आएका नेताहरूको व्यवस्थापन कसरी होला भन्ने चासोको विषय बनेको छ। महाधिवेशनबाट अध्यक्षमा ओली सर्वसम्मत गराउने गृहकार्य भइरहेको छ। उपाध्यक्ष भीम रावलले अध्यक्षमा उठ्ने संकेत गरे पनि खुलेका छैनन्। केही नेताले उपमहासचिव घनश्याम भुसाल अध्यक्षमा उठ्ने हुन कि भन्ने संकेत गरेका छन्। तर, उनी पनि यसबारे बोलेका छैनन्। अध्यक्षमा ओलीको मात्र उम्मेदवारी हाल्ने र सर्वसम्मत अध्यक्ष घोषणा गर्ने तयारीमा नेताहरू जुटेका छन्। महासचिव ईश्वर पोखरेल १०औं महाधिवेशनबाट ओली नै अध्यक्ष हुने बताउँछन्। यो महाधिवेशनबाट अध्यक्ष केपी शर्मा ओली नै हुनुहुन्छ भन्ने मलाई लाग्छ, पोखरेल भन्छन्, यो अहिलेको पार्टीको आवश्यकता पनि हो। अझ देशकै आवश्यकता हो। अरू पदमा भने सरसल्लाह र समझदारीले नै टुंगो लगाइने उनी बताउँछन्। मैले नगर कमिटीको बैठकमा बोल्ने क्रममा साथीहरूले केमा प्रतिस्पर्धा गर्दै हुनुहुन्छु भनेर सोध्नुभयो। मैले केमा प्रतिस्पर्धा गर्दा राम्रो होला तपाईंहरूले नै राय दिनु न भनें। उहाँहरूले नै तपाईं अध्यक्षमा लड्नु राम्रो हुन्छ भन्नुभयो। मैले तपाईंहरूको भावना कदर गर्छु। काठमाडौं पुग्छु। सल्लाह गरेर निर्णय लिन्छु भनेको हो। भीम रावल, उपाध्यक्ष १० बुँदे सहमति गरी एमालेमै बसेका उपाध्यक्ष रावलले उम्मेदवारीबारे सल्लाह भइरहेको प्रतिक्रिया दिए। नेतृत्वका विषयमा साथीहरूसँग छलफलकै सिलसिला चलिरहेको छ, रावलले अन्नपूर्ण पोस्ट्सित भने, पार्टीले संस्थागत रूपमा के सोचेको छ ? त्यो पनि आउँला, अनि मात्रै निर्णयमा पुग्छु। चितवनमा मंसिर १० देखि १३ गतेसम्म हुने महाधिवेशनबाट अध्यक्षसहित १५ पदाधिकारी चुनिनेछन्। त्यस्तै, २ सय २५ केन्द्रीय सदस्य चयन हुनेछन्। १ अध्यक्ष, १ वरिष्ठ उपाध्यक्ष, ४ उपाध्यक्ष, १ महासचिव, १ उपमहासचिव र ७ सचिवसहित ४५ स्थायी समितिको व्यवस्था नयाँ विधानले गरेको छ। अस्वस्थ प्रतिस्पर्धाले पार्टीमा अन्तरविरोध सृजना गर्छ । सहमति पनि लोकतन्त्रमा स्वस्थ प्रतिस्पर्धा नै हो । यसले पार्टीलाई एकजुट बनाउँछ ।अष्टलक्ष्मी शाक्य, उपाध्यक्ष पार्टी विधानले नेतृत्वमा ७० वर्षको उमेरहद तोकेको छ। ओली आगामी फागुनमा ७० वर्ष पुग्दै छन्। तर, मंसिरमै महाधिवेशन हुन लागेकाले ओलीलाई अध्यक्ष हुन विधानले छेक्दैन। निर्वाचित भइसकेपछि भने ७० वर्षे उमेर हद लागू नहुने प्रावधान विधानमा छ। ओलीसँग प्रतिस्पर्धा गर्ने अरू कोही नेता नभएका कारण यसपटक ओली सर्वसम्मत चयन हुने निश्चित जस्तै रहेको उनीनिकट नेता बताउँछन्। हामी २३ जना नेकपाकै निरन्तरतामा एमाले रह्यौ। पार्टीको नीति र विधानले पनि नेकपा निरन्तरता हो भनेको छ। त्यसकारण पनि नेतृत्वमा पनि यो प्रकट हुन्छ नै भन्ने हामी विश्वस्त छौं। ठूला नेताको व्यवस्थापनमा समस्या नै छैन्। पदाधिकारीमा नअटाए स्थायी समितिमा समेटिनुहुन्छ।धर्मराज रेग्मी, नेता संसदीय दलका उपनेता सुवास नेम्बाङ यो महाधिवेशनलाई एकताको महाधिवेशन बनाउन लागिपरेको बताउँछन्। भन्छन्, सर्वसम्मति पनि लोकतन्त्रको ब्युटी हो। यसले पार्टीलाई एकढिक्का बनाउँछ। केन्द्रीय कमिटीसम्मै सर्वसम्मत गर्ने प्रयास हो। चुनौती र अप्ठ्यारा भए पनि सहमतिमा नेतृत्व चयन गर्न सकिने नेम्बाङको विश्वास छ। उपाध्यक्ष अष्टलक्ष्मी शाक्य समझदारी र सहमतिमा नेतृत्व चयन हुने बताउँछिन्। अस्वस्थ प्रतिस्पर्धाले पार्टीमा अन्तरविरोध सिर्जना गर्छ, उपाध्यक्ष शाक्य भन्छिन्, सहमति पनि लोकतन्त्रमा स्वस्थ प्रतिस्पर्धा नै हो। यसले पार्टीलाई एकजुट बनाउँछ। एमालेले वडा, पालिकाका अधिवेशन पनि सहमतिमा गर्यो। अधिकांश जिल्लामा महाधिवेशन प्रतिनिधि पनि सहमतिमै चयन गर्यो। अब सहमतिमै केन्द्रीय नेतृत्व चयन गर्ने उसको तयारी छ। अध्यक्ष ओली, महासचिव ईश्वर पोखरेल, सचिव योगेश भट्टराईलगायत नेताले सहमतिमै नेतृत्व चयन हुने बताइसकेका छन्। सत्ताबाट बहिर्गमन र पार्टी विभाजनपछि हुन लागेको महाधिवेशनबाट एमालेले एकढिक्का रहेको सन्देश दिन खोजेको छ। नवौंं महाधिवेशनमा ओली र तत्कालीन वरिष्ठ नेता माधवकुमार नेपाल पक्षधर प्यानल बनाएर चुनाव लडेका थिए। मतपत्रमा पनि प्यानलअनुसार उम्मेदवारको सूची बनाइएको थियो। पहिलोपटक वरिष्ठ उपाध्यक्ष अध्यक्षपछिको मर्यादाक्रममा रहने पद हो, वरिष्ठ उपाध्यक्ष। हालै विधान महाधिवेशनबाट एक वरिष्ठ उपाध्यक्ष पद सिर्जना गरिएको हो। यो पदमा महासचिव पोखरेल सर्वसम्मत हुने नेताहरू बताउँछन्। पोखरेलले आफू पुनः महासचिव नहुने बताइसकेका छन्। उनीबाहेक वरिष्ठ उपाध्यक्षमा अरू नेताको चर्चा चलेको छैन। केहीले वरिष्ठ उपाध्यक्षमा नेता रावलको नाम लिने गरेका छन्। तर, अध्यक्ष ओलीसँग दूरी बढेकाले उनको सम्भावना कम रहेको जनाइएको छ। उपाध्यक्षका आकांक्षी विधानमा चार उपाध्यक्षको व्यवस्था छ। तर, तीन उपाध्यक्ष पार्टीमै क्रियाशील छन्। रावलसहित अष्टलक्ष्मी शाक्य र युवराज ज्ञवाली नवौं महाधिवेशनबाट उपाध्यक्ष निर्वाचित भएका हुन्। ज्ञवालीलाई अनुशासन आयोग वा अन्य कुनैमा व्यवस्थापन गर्ने तयारी रहे पनि रावल र शाक्यको व्यवस्थापन कसरी होला भन्ने चासो छ। शीर्ष तहमा महिला एक जना मात्रै देखिएकाले शाक्य उपाध्यक्ष हुने निश्चितप्रायः रहेको नेताहरू बताउँछन्। तर, रावललाई उपाध्यक्षमा समेटेर लिने वा नलिने भन्ने अध्यक्ष ओलीमै भर पर्नेछ। १० बुँदे सहमति कार्यान्वयन नगरेको भन्दै पछिल्ला दिन रावल ओलीसँग असन्तुष्ट देखिएका छन्। रामबहादुर थापा र सुवासचन्द्र नेम्बाङलाई पनि उपाध्यक्ष बनाउने चर्चा छ। नवौं महाधिवेशनमा उपाध्यक्षमा पराजित लालबाबु पण्डित पनि उपाध्यक्ष पदका आकांक्षी देखिएका छन्। नवौँ महाधिवेशनमै उपाध्यक्ष उठेर थोरै मत नपुगेको हो, नेता पण्डितले भने, मेरो प्राथमिकता उपाध्यक्षमै हुन्छ। सरसल्लाह पनि गर्दै छु। सहमति भए त्यहीअनुसार हुन्छ। जे भए पनि पदाधिकारीमा उठ्नेछु। केन्द्रीय सदस्य निरज आचार्य पार्टी घेराबन्दीमा रहेका बेला सर्वसम्मत नेतृत्व चयन गर्नु राम्रो हुने बताउँछन्। तर, यो पक्षपातरहित हुनुपर्छ, नेता आचार्य भन्छन्, सर्वसम्मतिका नाममा हिजोको खेमा, जन्मकुण्डली हेरेर गरियो भन्ने त्यो आघात हुन्छ। महासचिवमा तीन आकांक्षी अध्यक्षपछिको कार्यकारी पद महासचिव हो। कम्युनिस्ट पार्टीमा त महासचिव पदको थप महत्व पनि हुन्छ। विगतमा लामो समय महासचिव नै प्रमुख कार्यकारी पद थियो। एमाले छाडेका माधवकुमार नेपाल नै १५ वर्ष महासचिव बनेका थिए। २०६४ सालको पहिलो संविधानसभा निर्वाचनमा पार्टीको हारपछि उनले महासचिव पदबाट राजीनामा दिएका थिए। २०४६ को राजनीतिक परिवर्तनपछि तत्कालीन नेकपा (माक्सवादी) र नेकपा (माले) मिलेर नेकपा (एमाले) बनेको थियो। दुवै पार्टीका नेता व्यस्थापनका लागि अध्यक्ष र महासचिवको व्यवस्था गरियो। अध्यक्ष मनमोहन अधिकारी र महासचिव मदन भण्डारी भए। २०४९ सालमा पाँचौं महाधिवेशनमा अध्यक्ष र महासचिव पदलाई निरन्तरता दिइयो। महासचिव भण्डारीको २०५१ जेठ ३ गते दासढुंगामा रहस्यमय निधन भएपछि नेपाल महासचिव भए। २०५१ सालमा मध्यावधि निर्वाचनमा ठूलो पार्टी भएर एमालेले अधिकारीकै नेतृत्वमा ९ महिनाको लोकप्रिय सरकार पनि चलायो। त्यसबेला अध्यक्ष अधिकारी भए पनि महासचिव शक्तिशाली थिए। २०५६ मा अधिकारीको निधनपछि एमालेले अध्यक्ष पद हटायो। महासचिव नै कार्यकारी प्रमुख बनायो। १०औं महाधिवेशनबाट महासचिवको जिम्मेवारी कसको काँधमा आउला भन्ने धेरैको चासो छ। महासचिव पोखरेलले आफू यो पदमा नदोहोर्याउने प्रष्ट गरिसकेका छन्। पोखरेल आठौं र नवौं महाधिवेशनबाट महासचिवमा निर्वाचित भएका थिए। सहमतिमै पदाधिकारी चयन हुने भएकाले अध्यक्ष ओलीको बढी रोजाइमा पर्नेले नै महासचिवको जिम्मेवारी पाउने नेताहरू बताउँछन्। अब यो जिम्मेवारी पाउनेलाई ओलीको उत्तराधिकारीका रूपमा पनि व्याख्या गर्न थालिएको छ। यो पदमा उपमहासचिव विष्णुप्रसाद पौडेल र स्थायी समिति सदस्य शंकर पोखरेलको चर्चा छ। सचिव पृथ्वीसुब्बा गुरुङ र नवौं महाधिवेशनमा महासचिवमा थोरै मतले पराजित सुरेन्द्र पाण्डे पनि आकांक्षी रहेको निकटस्थ नेताहरू बताउँछन्। पौडेल एमाले र माओवादी एकतापछि बनेको नेकपाका महासचिव थिए। उनी पार्टीका संगठन विभाग प्रमुख छन्। महासचिवमा उनको बलियो दाबेदारी देखिन्छ। ओलीका अर्का विश्वासपात्र पोखरेलको पनि बलियो सम्भावना रहेको नेताहरू बताउँछन्। लुम्बिनी प्रदेशका मुख्यमन्त्रीसमेत भइसकेका पोखरेल जनताको बहुदलीय जनवादको व्याख्याताकै रूपमा चिनिन्छन्। ओलीले विधान महाधिवेशनमा आफू बिसन्चो भएको भन्दै पोखरेललाई नै राजनीतिक प्रतिवेदन वाचन गर्न लगाएका थिए। ओलीले दुवै नेतालाई पदाधिकारीमा व्यवस्थापन गर्नै पर्छ र गर्छन् पनि, एक स्थायी समिति सदस्य भन्छन्। पौडेल महासचिव भए पोखरेल उपमहासचिव हुन सक्छन्। पोखरेल महासचिव भए पौडेल उपाध्यक्ष बनाउनुपर्ने अवस्थामा ओली छन्। स्थायी समिति सदस्य सुरेन्द्र पाण्डे र सचिव पृथ्वीसुब्बा गुरुङ पनि महासचिवको लाइनमा छन्। यी दुवै नेतालाई पदाधिकारीमा आवश्यक रहेको महसुस अध्यक्ष ओलीले गरेको उनीनिकट एक नेता बताउँछन्। गुरुङलाई सचिवमै दोहोर्याउन खोजे उनले उपाध्यक्षको दाबी गर्न सक्ने नेताहरू बताउँछन्। उनीहरूका अनुसार पाण्डेलाई पनि उपाध्यक्ष बनाउन सक्ने सम्भावना छ। उपमहासचिवमा को ? यसपटक उपमहासचिवको संख्या घटाएर एक मात्र राखिएको छ। अघिल्लो विधानमा दुई उपमहासचिवको व्यवस्था थियो। उपमहासचिवमा यो पटक खासै चर्चा छैन। घनश्याम भुसाल नै दोहोरिने सम्भावना पनि छ। १० बुँदे सहमति गरी पार्टीमै बसेका १० भाइलाई समेट्न पनि ओलीले भुसाललाई उपमहासचिव बनाउन सक्ने नेताहरू बताउँछन्। गुरुङ वा प्रदीप ज्ञवाली पनि उपमहासचिव हुन सक्ने नेताहरू बताउँछन्। सचिवमा धेरै आकांक्षी एमालेले सचिवको संख्या बढाएर ७ पुर्याएको छ। ९ आंै महाधिवेशनमा ५ मात्रै थियो। सचिवमा समावेशीता पनि लागू हुनेछ। प्रदीप ज्ञवाली, गोकर्ण विष्ट, योगेश भट्टराई भीम आचार्य, पृथ्वीसुब्बा ५ सचिव छन्। उनीहरूमध्ये अधिकांश सचिवमा दोहोरिने छन्। सचिव समावेशी भनिएकाले महिला, जनजाति, मधेसी, दलितको प्रतिनिधित्व पनि गराउनुपर्नेछ। त्यसका साथै युवा र पुराना नेतालाई समेट्नुपर्नेछ। जसमा महिलाबाट वृन्दा पाण्डे, शिवमाया तुम्बाहाम्फे, दलितबाट छविलाल विश्वकर्मा, जनजातिबाट किरण गुरुङ, मधेसीबाट रघुवीर महासेठ सचिवका आकांक्षी देखिएका छन्। त्यस्तै खगराज अधिकारी, विष्णु रिमाल, यमलाल कँडेल, भानुभक्त ढकाल, टोपबहादुर रायमाझी र लेखराज भट्ट पनि सचिवको आकांक्षी छन्। पदाधिकारीमा नअट्ने नेतालाई ४५ सदस्यीय स्थायी समितिमा समेटिनेछ। स्थायी समिति एमालेको माथिल्लो कमिटी हो। रघुजी पन्त, केशव बडाल सत्यनारायण मण्डल, प्रभु साहलगायत नेता रहनेछन्। १० भाइको व्यवस्थापन चुनौतीपूर्णअसार २७ मा १० बुँदेसहित सहमति गरी एमालेमै बसेका १० स्थायी समिति सदस्यसहित नेताको व्यवस्थापन चुनौतीपूर्ण देखिएको छ। अध्यक्ष ओलीले आफूहरूभन्दा माओवादी केन्द्रबाट आएका नेतालाई बढी प्राथमिकता दिएको गुनासो उनीहरूको रहँदै आएको छ। विगतमा नेपाल पक्षमा रहेका १० स्थायी समिति सदस्य १० बुँदे आधार बनाएर पार्टी विभाजनमा सहभागी भएनन्। उपाध्यक्षहरू भीम रावल, अष्टलक्ष्मी शाक्य, युवराज ज्ञवाली, उपमहासचिव घनश्याम भुसाल, सचिवहरू गोकर्ण विष्ट, योगश भट्टराई, भीम आचार्य, स्थायी समिति सदस्य सुरेन्द्र पाण्डे, रघुजी पन्त र अमृतकुमार बोहरालाई व्यवस्थापन गर्नु छ। १० बुँदे कार्यान्वयन नभएको भन्दै रावल र भुसालले असन्तुष्टि जनाइरहे पनि अन्य नेता मौन छन्। रावलले कतिपय स्थानमा प्रतिनिधि छनौट र सदस्यता वितरण नै विधि पद्धतिविपरीत भएको बताएका छन्। उनी सहमतिका नाममा लादिएको भन्दै छन्। यस्तै, ठाकुर गैरे, निरज आचार्य, सुरेन्द्र मानन्धरलगायत नेता एमालेमै छन्। आफूलाई अफ्ठ्यारोमा साथ दिएका कारण ओलीले माओवादी केन्द्रबाट आएका नेताको व्यवस्थापनलाई महत्व दिएका छन्। ओलीले महाधिवेशन मूल आयोजक समितिको संयोजक नै रामबहादुर थापालाई बनाएका छन्। २०७७ पुस ५ मा प्रतिनिधिसभा विघटनदेखि नै थापासहित नेताले ओलीलाई साथ दिइरहेका छन्। नेपाल समूहबाट समानान्तर गतिविधि गरिरहेका बेला उनीहरूले ओलीको काँधबाट हात झिकेनन्। प्रतिनिधिसभा सदस्य, प्रदेशसभा सदस्य(सांसद) पद नै गुमाएर पनि उनीहरू एमालेकै पक्षमा उभिए। एमालेमै बसेपछि टोपबहादुर रायमाझी, लेखराज भट्ट, प्रभु साह, गौरीशंकर चौधरीको प्रतिनिधिसभा सदस्य पद नै गयो। ज्वालाकुमारी साह, धर्मराज रेग्मीलगायत २३ जना केन्द्रीय सदस्यले अफ्ठ्यारो घडीमा ओलीलाई साथ दिएका थिए। नेता धर्मराज रेग्मी नीति र विधानमा नै नेकपाको निरन्तरता भनेकाले यो विषय नेतृत्वमा प्रकट हुनेमा विश्वस्त छन्।"
"जसले समृद्धिको एजेन्डा ल्याउँछ, उसैले नेतृत्व गर्छ","नेकपा एमाले दसौं महाधिवेशनको संघारमा छ। मंसिर १०१२ गते चितवनमा हुने नेतृत्व चयन गर्ने यो महाधिवेशनले कस्तो नेतृत्व चयन गर्ला ? आमचासोको विषय बनेको छ। महाधिवेशन दुई कुरामा केन्द्रित हुने भनिएको छ, एउटा विशाल जनसहभागिता र अर्को पाँच वर्षका लागि नयाँ नेतृत्व चयन। भव्यरूपमा विधान महाधिवेशन सम्पन्न गर्नेदेखि वडा र पालिकासम्म सर्वसम्मत ढंगले नेतृत्व चयन गरी एमालेले राजनीतिमा फड्को मारेको छ। एमालेका महासचिव ईश्वर पोखरेलसँग अन्नपूर्णकर्मी गोपीकृष्ण ढुंगानाले गरेको कुराकानी : नेकपा एमाले दसौं महाधिवेशनको संघारमा छ। यसअघिको विधान महाधिवेशन कस्तो रह्यो ? नेतृत्व चयनका लागि हुने महाधिवेशनको तयारी कस्तो छ ?पहिलो, दसौं राष्ट्रिय महाधिवेशन विधान महाधिवेशनले पारित गरेका विचार, विधान र संगठनात्मक प्रस्तावमा आधारित भएर गर्दैछौं। चितवनमा महाधिवेशन गर्न २५ सदस्यीय मूल व्यवस्थापन समिति बनाएका छौं। त्यसअन्तर्गत विभिन्न उपसमिति छन्। नेकपा एमालेको संगठन विभागको रेकर्डमा अहिले पौने ९ लाख जति पार्टी सदस्य हुनुहुन्छ। प्रत्येक सदस्यलाई यो महाधिवेशनका लागि कम्तीमा एक सय रुपैयाँका दरले सहयोग गर्नुस् भनेका छौं। सहयोगको अभियान नै चलेको छ। दोस्रो, निश्चित राजनीतिक विषय अघि सारेका छौं। जसमा दक्षिणपन्थी अवसरवाद र संगठनात्मक अराजकतावादको विरोध गर्ने विषयमा राजनीतिक जोड दिएका छौं। जनताको बहुदलीय जनवाद (जबज)को मार्ग निर्देशनमा समाजवादको आधार निर्माण गर्नुपर्छ भनेर यो राजनीतिक विषय महाधिवेशनमा अघि सारेका हौं। नेकपाबाट छुट्टिएर गएको माधव नेपाल समूह पनि एमालेलाई दक्षिणपन्थी भन्छ, तपाईंहरू पनि त्यही शब्द प्रयोग गर्नुहुन्छ। खास कुरो के हो ? सामान्य जनताले पनि बुझ्ने कुरो के भने कम्युनिस्ट पार्टीको सरकारलाई ढालेर बुर्जुवा वर्गलाई प्रतिनिधित्व गर्ने नेपाली कांग्रेसका सभापतिलाई प्रधानमन्त्री बनाउने, सर्वोच्च अदालतमा मुद्दा हाल्ने, राष्ट्रपतिकोमा पुगेर निवेदन दिने र त्यो मुद्दा हालेपछि सनाखत गर्न पनि जाने काम गरेर एमालेविरुद्ध महागठबन्धन बनाइएको छ। अहिले राष्ट्रिय राजनीति दुई धारमा देखिन्छ, एउटा धारको नेतृत्व नेकपा एमालेले गरेको छ जसको नेता केपी ओली हुनुहुन्छ भने अर्को पोलमा गठबन्धनकारी शक्तिहरू छन्। संघीयताका चरम पक्षपाती र चरम विरोधी एक हुन खोजेर पोल बनाएका छन्। एमालेले गरेको नेतृत्वले आर्थिक विकास, समृद्धि, राष्ट्रिय स्वाभिमान र स्वतन्त्रता, सामाजिक सद्भाव, समाजमा अराजकताको अन्त्य र देश बनाउने सपनाहरूको वकालत गर्दै आएको छ। हिजो संविधान जारी गर्ने बेलामा एउटा प्रवृत्ति अपनाउने र त्यसको विरोधमा रहनेहरू पनि त्यही गठबन्धनमा छन्। सिद्धान्त र विचार नमिल्ने, मूल्यमान्यताको ख्याल नगर्ने र राजनीतिक स्थिरता नचाहने गरी फोहोरी खेलमा संलग्न हुन लाज नमान्नेहरू त्यो गठबन्धनमा छन्। यसले मुलुकलाई सही होइन, गलत र उल्टो दिशातर्फ लैजान्छ। अब भन्नोस्, को दक्षिणपन्थी हो ? लिपुलेक, कालापानी र लिम्पियाधुरा नेपाली क्षेत्र हो भन्ने कुरा संविधानको अनुसूचीमै छ। भलै त्यो अहिले भारतले प्रयोग गरेको छ। त्यसमा केही नबोल्ने र त्यो राष्ट्रिय समस्या हो भनेर पन्छिने ? त्यो समस्या हो कि आफ्नो भूमि हो ? भूमिलाई उपयुक्त विधिप्रक्रिया र कूटनीतिबाट लिनुपर्ने होइन ? सरकार केका लागि ? सरकारले अमूर्तरूपमा समस्या भनेर चित्रित गरी पन्छिन मिल्छ ? यतिबेला कालो धन, स्रोत नखुलेको सम्पत्ति पनि बेरोकटोक ढंगबाट निश्चित अवधिसम्म ल्याउन पाइने व्यवस्था गरिएको छ। निश्चित ठाउँमा लगानी गर्दा स्रोत खोल्न नपर्ने भनिएको छ, यसको अर्थ के हो ? यो त यति डरलाग्दो कुरो कि कहाँ कहाँका कुन कुन शक्तिसँगको मिलिभगत छ जसले राष्ट्रिय स्वाभिमान र स्वतन्त्रतामा आँच पुग्ने काम गर्छ। यस्तो काम गर्ने के उनीहरू दक्षिणपन्थी होइनन् ? एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। एमाले सरकारमा रहँदा गरिरहेका काममा अवरोध गर्ने काम उनीहरूबाटै भएको छ। केपी ओली प्रधानमन्त्री हुँदा साढे तीन सय अस्पतालको उद्घाटन एकैपटक भयो। टेन्डर लाग्यो, काम सुरु भयो। तर ती काम रोक्ने काम शेरबहादुर देउवा नेतृत्वको सरकारले गर्यो। जबकि त्यसका लागि १०औं अर्ब रुपैयाँ बजेट छुट्ट्याइएको थियो। अर्को १४ सय रणनीतिक महत्त्वका सडक निर्माणको प्रक्रिया अघि बढिसकेको थियो। जो संघीय सरकारको योजनामा परेका थिएनन्, प्रदेश सरकारले गरेनन् र स्थानीय सरकारको पहुँचमा थिएनन्। तर, जनताका आवश्यकताले महत्त्वका छन् ती सडक बनाउन खोजिएको थियो। ती एमालेका मान्छेका घर पुग्ने सडक थिएनन्, भौतिक पूर्वाधार तथा यातायात मन्त्रालयमा आएका योजनाका आधारमा छनोट गरिएका थिए। जसको ओलीले एकै दिन शिलान्यास गर्नुभएको थियो। गठबन्धनले विकास विरोधी काम गरेको छ। यो एमालेलाई कमजोर बनाउन र ढाल्न मात्र तय भएको गठबन्धन हो। यता एमाले राजनीतिक स्थायित्व, विकास, आर्थिक विकास र समृद्धि, राष्ट्रिय स्वाभिमान र स्वतन्त्रता, सामाजिक सद्भाव कायम गर्ने र अराजकता अन्त्य गर्ने कुरा गर्छ, अब भन्नोस्, एमाले कसरी दक्षिणपन्थी ? महाधिवेशनका लागि प्रतिनिधि छनोटको तयारी कस्तो छ ?प्रतिनिधि छनोटको सन्दर्भमा दुई हजारको हाराहारी संख्या हुनसक्छ। यसमा तीन किसिमका प्रतिनिधि छन्। पदेन प्रतिनिधि (केन्द्रीय कमिटी र निकायका), निर्वाचित प्रतिनिधि (यसमा प्रदेश र प्रतिनिधिसभाको क्षेत्रबाट) र तेस्रो, दलित समुदाय (हरेक जिल्लामा पाँच सयको संख्यामा भए छुट्टै व्यवस्था छ, मजदुरको छुट्टै छ)। यसरी विभिन्न क्लस्टर बनाएर चयन गरेका छौं। पार्टीको केन्द्रीय विभाग, केन्द्रीय जनसंगठनहरू, केन्द्रीय कार्यालय र प्रवासमा रहेका संगठनहरू सबै ठाउँबाट यथोचित प्रतिनिधित्वको व्यवस्था गरेका छौं। यी निर्वाचित भएर आउने हुन्। अर्को, मनोनीत प्रतिनिधि। छनोट हुने सबै प्रतिनिधिको ५ प्रतिशत मनोनीत गरिन्छ। बन्द सत्रमा नेतृत्व चयन गर्दा भरसक सहमति गर्छौं। भएन भने पूर्ण लोकतान्त्रिक विधि निर्वाचनको प्रक्रिया अपनाउँछौं। महाधिवेशनपछि एमालेका लागि सम्भावना र चुनौती के के छन् ?उज्ज्वल सम्भावनासँगै चुनौतीहरू पनि हुन्छन्। चुनौतीको टाउकोमा टेकेर अगाडि बढ्ने साहस, योजना, कार्यक्रम र नीति भयो भने मात्र सम्भावनाहरू साकार पार्न सकिन्छ। एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। अठोटअनुसार हिँड्ने द्वार पनि खुलेको छ। चुनौती त एमालेको देश बनाउने अभियानलाई कमजोर बनाउने तत्त्व पनि छन्। जो देखिने र नदेखिने खालका छन्, देशभित्र छन्, बाहिर छन्। यस्तो बेलामा सम्भावनालाई साकार पार्न संकल्पबद्ध भएका शक्तिहरूले विचारमा भएको प्रष्टता, आफ्नो संगठित शक्ति र उन्नत समझदारीलाई कमजोर हुन दिनु हुँदैन। सबैलाई समेटेर जानुपर्छ, सम्भावनालाई समात्न सकिन्छ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। अहिलेको अवस्थामा पार्टीलाई व्यवस्थित गर्न विचारमा एकमत हुनुपर्छ। विचारबाट बाँध्नु जरुरी छ। यसले संगठनलाई व्यवस्थित बनाउँछ, जुन हामीले थालेका छौं। एकै दिन सबै वडा र एकै दिन सबै पालिकाहरूको अधिवेशन गर्यौं। विधान महाधिवेशन गर्यौं, नेतृत्व चयनका लागि महाधिवेशन गर्दैछौं। यसलगत्तै जिल्ला र प्रदेश स्तरमा अधिवेशन गर्दैछौं। विचार व्यवस्थित गर्ने, संगठनलाई व्यवस्थित गर्ने र यसबीचमा गरेका कार्यक्रमहरूलाई जनताको बीचमा लैजाने काममा हामी केन्द्रित हुन्छौं। कमजोरी चिर्न त आफूले गरेका काम सबैलाई अवगत गराउनु पथ्र्यो होला नि ?सरकारको नेतृत्वमा रहँदा गरेका कामहरू प्रभावकारी ढंगले जस्ताको तस्तै लैजाने काम हुन सकेन। यसको साधन त पार्टी हो। पार्टी अस्तव्यस्त भइसकेपछि पार्टीको सरकार भए पनि जनतालाई प्रभावकारी रूपमा भन्न र बुझाउन सकिएन। एमालेको केन्द्रीय, प्रदेश र स्थानीय सरकारहरू भएको बेला गरेका कामहरू जनसमक्ष पुर्याउनु जरुरी छ। यो हाम्रो अभिभारा पनि हो, चुनौती पनि हो। जनताले बुझ्ने र पत्याउने गरी तथ्यमा आधारित भएर कामको अवगत गराउनुपर्छ। विधान महाधिवेशन सफलतापूर्वक सम्पन्न गरेको एमालेले नेतृत्व महाधिवेशन पनि त्यसरी नै सम्पन्न गर्न सक्ला ? सर्वसम्मत भने पनि कतिपय वडा र पालिकामा जबर्जस्ती गर्न खोजिएको भन्ने आवाज पनि छ नि ?लोकतान्त्रिक अभ्यासभन्दा धेरैले के मात्र बुझेका छौं भने प्रतिस्पर्धा गर्ने, बाकस थाप्ने, गोप्य मतदान गर्ने, मतगणना गर्ने अनि कोही जित्ने र कोही हार्ने। विचारमा आधारित, मान्यतामा आधारित र योग्यतामा आधारित भएर सर्वसम्मतबाटै नेतृत्व गर्ने पनि उन्नत स्तरको लोकतान्त्रिक अभ्यास नै हो। सर्वसम्मति हुनु भनेको लोकतान्त्रिक अभ्यास होइन भनेर बुझ्नु हुँदैन। हामी केमा जोड दिन्छौं भने आज जेजस्ता चुनौती हाम्रा सामु छन्, ती चुनौतीको सामना गर्न पनि हामीबीच सहमतिका साथ नेतृत्व चयन होस् भन्ने चाहेका हौं। नेतृत्व चयन र विचार छनोट गर्ने कुरामा रोकतोक लाउने भनेको होइन। एकताका साथ एमाले अघि बढ्नुपर्छ भनेर हो र बढ्छौं। नेतृत्व चयनमा नाम चलाउन वडा र पालिकाहरूमा सर्वसम्मत नेतृत्व चयन गरियो भन्ने पनि छन्। प्रतिस्पर्धामा उत्रिएका असन्तुष्टहरूलाई कसरी मिलाउनु हुन्छ ? कतै ती प्रतिपक्षी त बन्दैनन् ?त्यस्तो मलाई लाग्दैन। कसैको अधिकारलाई चुनौती दिने हिसाबले बोलेको त होइन, आमपार्टी पंक्तिको आजको आवश्यकता, चाहना र माग प्रमुख पदहरूमा हानथाप गर्ने भन्ने लाग्दैन। केपी ओलीको चाहनाभन्दा पनि आजको आवश्यकता केपी ओली हो। प्रमुख नेताको रूपमा उहाँ फेरि एकपटक रहनुहुन्छ। अब वडा र पालिकास्तरमा भएका सर्वसम्मतमा माथिबाट कुनै हस्तक्षेप भएको छैन। सम्बोधन गर्ने क्रममा पार्टी अध्यक्ष ओलीले भन्नुभएको थियो, तपाईंहरू लोकतान्त्रिक विधिबाट सर्वसम्मत ढंगले अघि बढ्नोस्। सम्बोधनमा प्रतिस्पर्धा मात्र होइन पनि भन्नुभयो। साथीहरूले सहमतिबाटै नेतृत्व चयन गर्नुभएको छ। योग्य साथीहरू मध्येबाट योग्यतमलाई छानिएको छ। पार्टीबाट टुक्रिएर गएका माधव नेपाल समूहका नेता, कार्यकर्तालाई महाधिवेशनले के कसरी सम्बोधन गर्दैछ ?यतिबेला जेजस्ता अपराध गरेर माधव नेपालको अगुवाइमा पार्टीभित्रका केही मान्छे चोइटिएर गएका छन्, यही स्थितिमा म उनीहरू जोडिने सम्भावना देख्दिनँ। हुन त राजनीतिमा सबै सम्भावना खुलै हुन्छ भन्छन् तर तत्काल छैन। साँच्चै भन्नुहुन्छ भने लोकतान्त्रिक प्रणालीमा अपराधको कोटीमा पर्ने काम भएका छन्, ती अपराधलाई जस्ताको तस्तै कायम राखेर फेरि एकताको नाममा केही होला भन्ने ठान्दिनँ। दुई पार्टी मिलेर नेकपा बन्दा पनि तपाई त्यत्ति सन्तुष्ट हुनु भएको थिएन नि। अबको बाटो कसरी सर्वसम्मत ढंगले अघि बढ्ला ?म असन्तुष्ट वा सन्तुष्ट भन्ने विषयभन्दा पनि मेरा दुईवटा कुरा थिए त्यसबेला। एमाले र माओवादी केन्द्र मिलिरहँदा यो कार्यकर्ता र जनताको चाहना हो, राष्ट्रिय आवश्यकता हो। प्रोएक्टिभ पार्टी एकताबद्ध हुन्छ, सुदृढ हुन्छ भने त राम्रो कुरो हो नि। तर, यो एकता गरिरहँदा विचारको प्रश्न र नेतृत्वको प्रश्नमा चाहिँ कमजोरी देखिनु हुन्न। विचार, संगठन र नेतृत्वका सन्दर्भमा डाइभर्ट गर्ने हिसाबले त्यो पवित्र, महान् र ऐतिहासिक भनिएको एकतामा यदि त्यस्तो चिज देखियो भने कमजोरी हुन्छ भनेको हुँ। ऐतिहासिक एकतामा यस्ता चिज त छैनन् ? फर्किएर हेर्नु जरुरी छ भन्ने मेरो अवलोकन थियो। परिणामहरूले के देखाएका छन् भने राम्रो काम त गर्यौं, तरिका र प्रक्रिया कति पुर्यायौं ? अहिले नै समीक्षा गर्ने बेला त होइन तर यो प्रश्न त छ। १० बुँदे कार्यान्वयनमा पनि तपाई असन्तुष्ट नै हुनुभयो। किन ? त्यो अबको महाधिवेशनमा प्रतिविम्बित हुने अवस्था छ कि छैन ?पार्टीभित्र असमझदारीहरू पैदा भएका बेलामा त्यस्ता समस्या हल गरौं भनेर सहमतिकै आधारमा कार्यदल बन्यो। कार्यदलले सुझाव दियो। सुझाव पार्टीले ग्रहण गर्यो। अधिकांश ठाउँमा ती १० बुँदे सुझावलाई कार्यान्वयन गर्यो। त्यसलाई रचनात्मक ढंगले लिने र सिर्जनात्मक ढंगले कार्यान्वयन गर्ने भनेको हो। यद्यपि जस्ताको तस्तै यान्त्रिक ढंगले लागू हुन सक्दैन भनेर बहस र छलफल भएको थियो। अध्यक्ष ओलीले पनि यही कुरा दोहोर्याएर भन्नुभएको हो, हामी सबैले पनि त्यही भन्यौं। किनभने कुनै पनि चिजलाई सिर्जनात्मक ढंगले लागू गर्नुपर्छ। सामान्य ढंगले तर गम्भीर रूपमा उठेको एउटा विषय छ, केपी शर्मा ओलीपछि नेकपा एमालेमा नेतृत्व कसको पोल्टामा ?दसौं महाधिवेशनबाट पनि अध्यक्ष केपी ओली नै हुनुहुन्छ भन्ने मलाई लाग्छ। यो अहिलेको पार्टीको आवश्यकता पनि हो। अझ देशकै आवश्यकता हो। त्यसपछिको कुरामा सरसल्लाह र समझदारीले नै टुंगो लगाउँछौं। एउटा प्रस्ट कुरो के भने म दुई चोटी महासचिव भएको मान्छे फेरि महासचिव हुन्नँ। यसमा स्पष्ट छु। अरू कुरा त छलफल गरेर तय गरौंला। दोस्रो पुस्तामा कसैले कसैलाई नमान्ने परिस्थिति त उत्पन्न हुँदैन ?दोस्रो पुस्ता भनिएका एमालेका साथीहरू अत्यन्त जिम्मेवार हुनुहुन्छ। पुस्ता भन्नाले उमेर मात्र होइन। म त भन्छु, तीनवटा पुस्ता हुन्छ। पहिलो पुस्ताले राजनीतिक अधिकारको लडाइँमा योगदान गर्यो। अधिकार प्राप्तिको कुरा गर्दा भूमिगत हुनुपथ्र्यो वा निर्वासित हुनुपथ्र्यो वा जेल जानुपथ्र्यो। पढाइ अनि पेसा छोड्नु पथ्र्यो। लामो समयको अथक संघर्षपछि त्यो कालखण्ड पूरा भयो। अब राजनीतिक अधिकारका लागि मान्छेहरूले बोल्दा वा गतिविधि गर्दा कोही दण्डित हुनु पर्दैन, जेल जानु वा मारिनु पर्दैन। नेपाली समाजमा विविधता छ। बहुजाति, बहुभाषा, बहुधर्म, बहुसंस्कृति, भौगोलिक विविधता छ। नेपाल कुनै एउटा जातिको बहुमत नभएको देश हो। अल्पसंख्यकहरूको देश हो। यसको प्रभाव राज्य सञ्चालनमा र संयन्त्रहरूमा प्रतिविम्बित हुनुपर्छ भन्ने आग्रहबाट कुरा उठे, समानुपातिक समावेशिताको। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ।कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। प्रतिनिधित्वको यो विषय पनि थियो जुन संविधानमा समावेश भइसकेको छ। अब यो पनि मुद्दा रहेन, कार्यान्वयन गर्ने ठाउँमा छ। तेस्रो पुस्ता आर्थिक विकास र समृद्धिसँग सम्बन्धित छ। नीति कस्तो बनाउने ? अब राजनीतिक अधिकारका लागि बहस गौण भयो। समावेशिताका लागि बहस पनि गौण भयो। अब बहस केमा छ भन्दा आर्थिक विकास र समृद्धिमा नै हो। कस्तो नीति, कार्यक्रम र योजनाहरू बन्नुपर्छ भन्ने हो। यस्तो कुरा उठाउने नेताले पार्टी र राज्य सञ्चालनमा कस्तो आचरण देखाउने हो त्यो चाहियो। यसकारण तेस्रो पुस्ता मुद्दामा आधारित हुनेछ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। विधान महाधिवेशनमा प्रस्तुत सांगठनिक प्रतिवेदनमा कार्यकर्ता अनुशासनहीन हुन थाले भन्नुभयो। किन ?मैले नै संगठनात्मक प्रस्ताव प्रस्तुत गरेको हुँ। हामीभित्रका समस्या यसरी यसरी पनि प्रकट हुने गरेका छन् भन्ने सन्दर्भमा त्यो कुरा आएको हो। आमरूपमा पार्टीभित्र मात्र होइन, देशव्यापी रूपमा पनि उठेको छ। त्यसलाई सच्याउनुपर्छ भन्ने हिसाबले उठाएको हुँ। देश चुनावमा जाने तर्खरमा छ। कुनै बेला एमालेका कार्यकर्ता चिउरा चबाएर चुनावमा हिँड्थे अहिले खर्च खोजी हिँड्छन्। कसरी सन्तुलन गर्नुहुन्छ ?विगतमा एमालेभित्रका व्यवहारमा देखिएका कमजोरी समीक्षा गर्छौं र सच्याएर अघि बढ्छौं। जनआधारित भएर अगाडि बढ्नुपर्ने कुरालाई नयाँ ढंगले स्थापित गर्छौं। स्वावलम्बनको नीतिलाई पालन गरेर जनताको समर्थन र बलमा एमालेको शक्तिलाई स्थापित गर्नेछौं। आफू जान्दैन, भनेको पनि मान्दैन भनेझैं भएको थियो विधान महाधिवेशनमा आर्थिक अनुशासनको विषय। पार्टीकै नेता, कार्यकर्ता, जनप्रतिनिधिदेखि पार्टीबाहिर भ्रष्टाचार निवारण जरुरी छैन ?जनताको खबरदारी भन्ने कुरा अन्यथा होइन। राजनीतिक पार्टीहरू आफू जिम्मेवार हुनुपर्यो। जो जनताको हकहितका लागि समर्पित भनिएका पार्टीहरू जिम्मेवार हुनुपर्छ। ती पार्टीहरूले के गर्नु हुने र के नहुने भन्ने कुरा छुट्ट्याउनु पर्छ। आफूबाट असावधानीवश भएका वा लापरवाहीवश भएका वा अनुचित ढंगले भएका कुराहरू सच्याउने आँट पनि गर्नुपर्छ। जनता वा देशको हितमा काम गर्छु भन्ने पार्टीले यदि त्यस्ता कुरा गर्छन् भने त हैसियतमा रहँदैन। पार्टीको नीति र सिद्धान्तअनुसार सांस्कृतिक रूपान्तरण गर्ने कुरामा केन्द्रित नहुँदाको अवस्थामा समाज सुधार गर्न कसरी सम्भव होला ?विधान महाधिवेशनमा सांस्कृतिक रूपान्तरणका कुरा मजैले उठेका छन्। कम्युनिस्ट नेताले के गर्नु हुने र के गर्नु नहुने ? समाजमा दुई खालका मूल्य मान्यता छन्। एउटा अग्रगामी मूल्यमान्यता छ भने अर्को पश्चगामी मूल्यमान्यता छ। नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ। पश्चगामी मूल्यमान्यतालाई हामी त्याग्छौं भने अग्रगामी मूल्यमान्यतालाई अँगाल्छौं। सांस्कृतिक विचलनको प्रश्न आइरहँदा समाजका मूल्यमान्यतामा हाम्रो ध्यान जानुपर्छ। यी पनि कुनै अग्रगामी र कुनै पश्चगामी खालका छन्। पुरातन कुरा हटाउँदै जानुपर्छ। कम्युनिस्ट आचरण र नैतिकताका कुरा पनि छन्। केही मानक छन् तिनको पालन गर्नुपर्छ। देखाउन मात्र होइन, समाज रूपान्तरणको जो संकल्प बोकेर हामी हिँडेका छौं त्यसैले त्यो चिज गर्नु जरुरी हुन्छ। एमाले नेताहरूले माक्र्सवादी नीति र जबजअनुुसार आफूलाई बदलेनन् भने संसदीय भासमा भासिने खतरा देखिन्छ। त्यस्तो लाग्दैन ?बुझ्नुपर्ने कुरा, हाम्रो क्रान्ति कस्तो क्रान्ति हो ? हामीले हिंसात्मक वा सशस्त्र संघर्ष गरेर परिवर्तन ल्याएका होइनौं। हामी बुर्जुवा शक्तिसितको सहकार्यबाट प्राप्त भएको राजनीतिक परिवर्तनमा छौं। जुन क्रान्ति श्रमजीवी वर्गको प्रतिनिधि कम्युनिस्ट पार्टी र बुर्जुवा वर्गको प्रतिनिधि नेपाली कांग्रेसको सहकार्यबाट सम्पन्न भयो। हामी अब यही दुईवटा शक्तिसँगको प्रतिस्पर्धाको चरणमा छौं। सरकार, संसद् र राज्यका संयन्त्रहरूमा दुवैका प्रतिनिधित्व गर्ने पात्र र प्रवृत्तिहरू छन्। लामो समयसम्म प्रतिद्वन्द्विता चल्छ। यस्तो बेला हामीले योग्यता र क्षमता देखाएर श्रेष्ठता हासिल गर्नुपर्छ। यो प्रतिस्पर्धामा जसले श्रेष्ठता हासिल गर्छ, उसैले यो राजनीतिक परिवर्तनपछि प्राप्त भएका उपलब्धिलाई त्यही दिशातर्फ लैजान्छ। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ। दुर्भाग्यवश त्यस्तो भएन भने उपलब्धिहरू गुम्दै जान्छन्। उपलब्धिहरू जोगाउन विधानदेखि पालिकासम्म अधिवेशन गर्यौं। अब बाँकी सबै अधिवेशन गर्छौं। संगठनदेखि समाजसम्म व्यवस्थित गर्नकै लागि यो सबै गरेका हौं। समावेशी रूपमा हेर्ने हो भने पनि एमालेभित्र सांगठनिक रूपमा हालको स्थिति सन्तोषजनक छैन भनिन्छ। महाधिवेशनले कसरी मिलाउँछ ?नेपाली समाज विविधतायुक्त छ। यसलाई क्रियाकलाप, राजनीतिक गतिविधि र सांगठनिक काममा हेक्का राख्नुपर्छ। कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। विचारकै आधारमा चले पनि एमालेले यो कुरा हेक्का भने राख्छ, नेपाली समाजको विविधतालाई ख्याल गर्छ। निर्वाचनका बेलामा सबै नेता जनताका घरघर पुग्छन् तर त्यसपछि हराउँछन्। किन ?कतिपयले आम पार्टीजस्तै एमाले पनि उस्तै भनेर पनि टिप्पणी गरिदिन्छन्। म त्यसमा सहमत छैन। एमाले त तल्लो तहसम्म पनि आमरूपमा जनतासम्म पुगेको पार्टी हो। वडा अधिवेशनमा पनि त्यही भएका र भिजेका साथीहरू नै नेतृत्वमा आउनुभयो। पालिकामा पनि त्यही भयो। आमरूपमा बुझ्न एमाले गाह्रो पनि छ। के बुझेका छन् भने माथि माथि छ तर लाखौं नेता र कार्यकर्ता भएको पार्टी हो। जनताले हेरेबुझेकै छन्। सत्ता गठबन्धन चुनावसम्मै तालमेलमा जाने भनिरहेछ। एमालेको योजना के छ ?सम्भव भएका र मिल्ने शक्तिहरूसँग त्यो पनि मुद्दामा आधारित भए सहकार्य हुनसक्छ। मिलेसम्म सँगै जाने हो। गठबन्धनलाई भनेकै छौं, सक्छौ भने एक्लाएक्लै आऊ सक्दैनौ आँट छैन भने जुटेरै आऊ, एमाले भिड्न तयार छ। विधानमा रहेको ३३ प्रतिशत महिलाको व्यवस्थाले योग्य पुरुषको सन्दर्भमा प्रश्न चिह्न त तेस्र्याउँदैन ?महिलालाई त्यसै टिपेर ल्याउँदैनौं। यत्ति हो सामान्यभन्दा अलि खुकुलो मापदण्ड छ। यद्यपि यत्रो ठूलो पार्टीले व्यवस्थापन गर्दा कोही असन्तुष्ट हुनसक्छ तर भ्रम र अन्योलका कुरा चिरेर अघि बढ्छौं। पार्टीका नेता कार्यकर्तामा पठन संस्कृति अत्यन्त कहालिलाग्दो देखिन्छ। यसलाई कसरी सुधार्नु हुन्छ ?यो सही कुरा हो। हो, अलिकति सतहीपना बढेको छ। सामाजिक सञ्जाल र सार्वजनिक सञ्चारमाध्यममा आएका कुराबाट प्रभावित हुने जबर्जस्त प्रवृत्ति देखिएको छ। सूचना दिए पनि सतही बनाएको छ। पार्टीमा यसले गम्भीर समस्या निम्त्याउन सक्छ। हाम्रो पार्टीले पार्टी स्कुलमार्फत पाठ्यक्रम बनाएर सबै तहमा प्रशिक्षण चलाउँछ। आउँदा दिनमा निश्चित तहको नेतृत्वमा आउन निश्चित तहको पाठ्यक्रम पूरा गरेको हुनुपर्छ। अन्त्यमा, तपाईंको केही भन्नु छ कि ?नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। यस्तै आर्थिक विकास र समृद्धिको पक्षमा मुद्दासहित अघि बढेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ।"
आजदेखि ईपासपोर्ट,"काठमाडौं : राहदानी विभागले एमआरपी विस्थापन गरी बुधबारदेखि विद्युतीय राहदानी (ईपासपोर्ट) जारी गर्दै छ। त्रिपुरेश्वरस्थित विभागको नयाँ भवनबाट सेवाको सुरुवात गरिने विभागका महानिर्देशक डोरनाथ अर्यालले बताए। परराष्ट्रमन्त्री नारायण खड्काले एक समारोहबीच ईपासपोर्ट सार्वजनिक गर्ने छन्। महानिर्देशक अर्यालका अनुसार यसको कभरमा नेपालको नयाँ नक्सासहितको निशान छाप छ। साधारण (३४ र ६६ पृष्ठ), कूटनीतिक, विशेष, सर्भिस, अस्थायी, सिम्यान्स अभिलेख किताब गरी सात प्रकारका पासपोर्ट जारी हुनेछन्। विभागले यसअघि चार प्रकारका पासपोर्ट जारी गर्दै आएको थियो। ईपासपोर्टका पृष्ठहरूमा नेपालका सम्पदा, संस्कृति, जीवनयापन, वन्यजन्तु र चर्चित ठाउँहरूको तस्बिर राखिएको छ। पहिलो कभर र अन्तिम कभरका भित्री पृष्ठमा डाँफे र नेपालको राष्ट्रिय झन्डा छ। पहिलो चरणमा विभागले साधारण पासपोर्ट जारी गर्ने अर्यालले बताए। अरू प्रकारका भने जनवरीदेखि मात्रै जारी हुनेछन्। केही साता सीमित मात्रै ईपासपोर्ट वितरण गर्छौं, अर्यालले भने, बिस्तारै बढाएर लान्छौं। मेसिन रिडेबल राहदानी (एमआरपी) बिस्तारै विस्थापन गर्दै लैजाने विभागको योजना छ। सेवाग्राहीले ईपासपोर्ट एकै दिनमा पाउनेछन्। विभागले २० लाख ईपासपोर्ट छपाइ गर्न सन् २०२० डिसेम्बरमा फ्रान्सको आईडीईएमआईए आइडेन्टी एन्ड सेक्युरिटी कम्पनीसँग २ अर्ब ४८ करोड रुपैयाँमा सम्झौता गरेको थियो। अर्यालका अनुसार ईपासपोर्टमा माइक्रो चिप्स हुन्छ। चिपमा औंठाछाप, तस्बिरलगायत व्यक्तिगत विवरण हुन्छन्। यी विवरण राखेर चिप लक गरिसकेपछि कसैले फेरबदल गर्न सक्दैन, अर्यालले भने। यसले गर्दा व्यक्ति झुक्किने हुँदैन। मेसिनले पासपोर्टधनी र बोक्ने व्यक्ति उही हो वा होइन भन्ने सेन्सर गर्ने हुनाले यसबाट दुरुपयोग रोकिने उनले बताए। उनका अनुसार एक व्यक्तिको पासपोर्टमा अर्को उड्ने सम्भावना न्यून हुन्छ। उक्त मेसिनमा एकपटक त्यस्तो पासपोर्ट प्रयोग भएको र त्यही पासपोर्ट अर्को व्यक्तिले प्रयोग गरे रोकिदिन्छ। त्यसैले कसैको पासपोर्टमा हुलिया परिवर्तन गरी हिँड्ने सम्भावना पनि न्यून हुन्छ। यो तेस्रो पुस्ताको अत्यन्त सुरक्षित र भरपर्दो राहदानी हो। विदेशस्थित कूटनीतिक नियोग र जिल्ला प्रशासन कार्यालयले रुजु गर्ने, लाइभ इन्रोलमेन्ट गर्ने र भेलिडेट गर्ने कार्य सकेपछि विभागबाट पासपोर्ट जारी हुन्छ। अर्यालका अनुसार हाल लाग्ने गरेको समयभन्दा कम्तीमा आधा समयमा अब पासपोर्ट प्राप्त गर्न सकिन्छ। समय बुक गरेर र घरबाटै दस्तुर तिरेर आउन सकिने हुँदा धेरै छरितो र राहदानी लिन लाइन बस्ने झन्झटबाट सेवाग्राहीले छुटकारा पाउनेछन्। यो हाल विश्वमा चलेको सबैभन्दा सुरक्षित र भरपर्दो पासपोर्ट हो।"
"जसले समृद्धिको एजेन्डा ल्याउँछ, उसैले नेतृत्व गर्छ","नेकपा एमाले दसौं महाधिवेशनको संघारमा छ। मंसिर १०१२ गते चितवनमा हुने नेतृत्व चयन गर्ने यो महाधिवेशनले कस्तो नेतृत्व चयन गर्ला ? आमचासोको विषय बनेको छ। महाधिवेशन दुई कुरामा केन्द्रित हुने भनिएको छ, एउटा विशाल जनसहभागिता र अर्को पाँच वर्षका लागि नयाँ नेतृत्व चयन। भव्यरूपमा विधान महाधिवेशन सम्पन्न गर्नेदेखि वडा र पालिकासम्म सर्वसम्मत ढंगले नेतृत्व चयन गरी एमालेले राजनीतिमा फड्को मारेको छ। एमालेका महासचिव ईश्वर पोखरेलसँग अन्नपूर्णकर्मी गोपीकृष्ण ढुंगानाले गरेको कुराकानी : नेकपा एमाले दसौं महाधिवेशनको संघारमा छ। यसअघिको विधान महाधिवेशन कस्तो रह्यो ? नेतृत्व चयनका लागि हुने महाधिवेशनको तयारी कस्तो छ ?पहिलो, दसौं राष्ट्रिय महाधिवेशन विधान महाधिवेशनले पारित गरेका विचार, विधान र संगठनात्मक प्रस्तावमा आधारित भएर गर्दैछौं। चितवनमा महाधिवेशन गर्न २५ सदस्यीय मूल व्यवस्थापन समिति बनाएका छौं। त्यसअन्तर्गत विभिन्न उपसमिति छन्। नेकपा एमालेको संगठन विभागको रेकर्डमा अहिले पौने ९ लाख जति पार्टी सदस्य हुनुहुन्छ। प्रत्येक सदस्यलाई यो महाधिवेशनका लागि कम्तीमा एक सय रुपैयाँका दरले सहयोग गर्नुस् भनेका छौं। सहयोगको अभियान नै चलेको छ। दोस्रो, निश्चित राजनीतिक विषय अघि सारेका छौं। जसमा दक्षिणपन्थी अवसरवाद र संगठनात्मक अराजकतावादको विरोध गर्ने विषयमा राजनीतिक जोड दिएका छौं। जनताको बहुदलीय जनवाद (जबज)को मार्ग निर्देशनमा समाजवादको आधार निर्माण गर्नुपर्छ भनेर यो राजनीतिक विषय महाधिवेशनमा अघि सारेका हौं। नेकपाबाट छुट्टिएर गएको माधव नेपाल समूह पनि एमालेलाई दक्षिणपन्थी भन्छ, तपाईंहरू पनि त्यही शब्द प्रयोग गर्नुहुन्छ। खास कुरो के हो ? सामान्य जनताले पनि बुझ्ने कुरो के भने कम्युनिस्ट पार्टीको सरकारलाई ढालेर बुर्जुवा वर्गलाई प्रतिनिधित्व गर्ने नेपाली कांग्रेसका सभापतिलाई प्रधानमन्त्री बनाउने, सर्वोच्च अदालतमा मुद्दा हाल्ने, राष्ट्रपतिकोमा पुगेर निवेदन दिने र त्यो मुद्दा हालेपछि सनाखत गर्न पनि जाने काम गरेर एमालेविरुद्ध महागठबन्धन बनाइएको छ। अहिले राष्ट्रिय राजनीति दुई धारमा देखिन्छ, एउटा धारको नेतृत्व नेकपा एमालेले गरेको छ जसको नेता केपी ओली हुनुहुन्छ भने अर्को पोलमा गठबन्धनकारी शक्तिहरू छन्। संघीयताका चरम पक्षपाती र चरम विरोधी एक हुन खोजेर पोल बनाएका छन्। एमालेले गरेको नेतृत्वले आर्थिक विकास, समृद्धि, राष्ट्रिय स्वाभिमान र स्वतन्त्रता, सामाजिक सद्भाव, समाजमा अराजकताको अन्त्य र देश बनाउने सपनाहरूको वकालत गर्दै आएको छ। हिजो संविधान जारी गर्ने बेलामा एउटा प्रवृत्ति अपनाउने र त्यसको विरोधमा रहनेहरू पनि त्यही गठबन्धनमा छन्। सिद्धान्त र विचार नमिल्ने, मूल्यमान्यताको ख्याल नगर्ने र राजनीतिक स्थिरता नचाहने गरी फोहोरी खेलमा संलग्न हुन लाज नमान्नेहरू त्यो गठबन्धनमा छन्। यसले मुलुकलाई सही होइन, गलत र उल्टो दिशातर्फ लैजान्छ। अब भन्नोस्, को दक्षिणपन्थी हो ? लिपुलेक, कालापानी र लिम्पियाधुरा नेपाली क्षेत्र हो भन्ने कुरा संविधानको अनुसूचीमै छ। भलै त्यो अहिले भारतले प्रयोग गरेको छ। त्यसमा केही नबोल्ने र त्यो राष्ट्रिय समस्या हो भनेर पन्छिने ? त्यो समस्या हो कि आफ्नो भूमि हो ? भूमिलाई उपयुक्त विधिप्रक्रिया र कूटनीतिबाट लिनुपर्ने होइन ? सरकार केका लागि ? सरकारले अमूर्तरूपमा समस्या भनेर चित्रित गरी पन्छिन मिल्छ ? यतिबेला कालो धन, स्रोत नखुलेको सम्पत्ति पनि बेरोकटोक ढंगबाट निश्चित अवधिसम्म ल्याउन पाइने व्यवस्था गरिएको छ। निश्चित ठाउँमा लगानी गर्दा स्रोत खोल्न नपर्ने भनिएको छ, यसको अर्थ के हो ? यो त यति डरलाग्दो कुरो कि कहाँ कहाँका कुन कुन शक्तिसँगको मिलिभगत छ जसले राष्ट्रिय स्वाभिमान र स्वतन्त्रतामा आँच पुग्ने काम गर्छ। यस्तो काम गर्ने के उनीहरू दक्षिणपन्थी होइनन् ? एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। एमाले सरकारमा रहँदा गरिरहेका काममा अवरोध गर्ने काम उनीहरूबाटै भएको छ। केपी ओली प्रधानमन्त्री हुँदा साढे तीन सय अस्पतालको उद्घाटन एकैपटक भयो। टेन्डर लाग्यो, काम सुरु भयो। तर ती काम रोक्ने काम शेरबहादुर देउवा नेतृत्वको सरकारले गर्यो। जबकि त्यसका लागि १०औं अर्ब रुपैयाँ बजेट छुट्ट्याइएको थियो। अर्को १४ सय रणनीतिक महत्त्वका सडक निर्माणको प्रक्रिया अघि बढिसकेको थियो। जो संघीय सरकारको योजनामा परेका थिएनन्, प्रदेश सरकारले गरेनन् र स्थानीय सरकारको पहुँचमा थिएनन्। तर, जनताका आवश्यकताले महत्त्वका छन् ती सडक बनाउन खोजिएको थियो। ती एमालेका मान्छेका घर पुग्ने सडक थिएनन्, भौतिक पूर्वाधार तथा यातायात मन्त्रालयमा आएका योजनाका आधारमा छनोट गरिएका थिए। जसको ओलीले एकै दिन शिलान्यास गर्नुभएको थियो। गठबन्धनले विकास विरोधी काम गरेको छ। यो एमालेलाई कमजोर बनाउन र ढाल्न मात्र तय भएको गठबन्धन हो। यता एमाले राजनीतिक स्थायित्व, विकास, आर्थिक विकास र समृद्धि, राष्ट्रिय स्वाभिमान र स्वतन्त्रता, सामाजिक सद्भाव कायम गर्ने र अराजकता अन्त्य गर्ने कुरा गर्छ, अब भन्नोस्, एमाले कसरी दक्षिणपन्थी ? महाधिवेशनका लागि प्रतिनिधि छनोटको तयारी कस्तो छ ?प्रतिनिधि छनोटको सन्दर्भमा दुई हजारको हाराहारी संख्या हुनसक्छ। यसमा तीन किसिमका प्रतिनिधि छन्। पदेन प्रतिनिधि (केन्द्रीय कमिटी र निकायका), निर्वाचित प्रतिनिधि (यसमा प्रदेश र प्रतिनिधिसभाको क्षेत्रबाट) र तेस्रो, दलित समुदाय (हरेक जिल्लामा पाँच सयको संख्यामा भए छुट्टै व्यवस्था छ, मजदुरको छुट्टै छ)। यसरी विभिन्न क्लस्टर बनाएर चयन गरेका छौं। पार्टीको केन्द्रीय विभाग, केन्द्रीय जनसंगठनहरू, केन्द्रीय कार्यालय र प्रवासमा रहेका संगठनहरू सबै ठाउँबाट यथोचित प्रतिनिधित्वको व्यवस्था गरेका छौं। यी निर्वाचित भएर आउने हुन्। अर्को, मनोनीत प्रतिनिधि। छनोट हुने सबै प्रतिनिधिको ५ प्रतिशत मनोनीत गरिन्छ। बन्द सत्रमा नेतृत्व चयन गर्दा भरसक सहमति गर्छौं। भएन भने पूर्ण लोकतान्त्रिक विधि निर्वाचनको प्रक्रिया अपनाउँछौं। महाधिवेशनपछि एमालेका लागि सम्भावना र चुनौती के के छन् ?उज्ज्वल सम्भावनासँगै चुनौतीहरू पनि हुन्छन्। चुनौतीको टाउकोमा टेकेर अगाडि बढ्ने साहस, योजना, कार्यक्रम र नीति भयो भने मात्र सम्भावनाहरू साकार पार्न सकिन्छ। एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। अठोटअनुसार हिँड्ने द्वार पनि खुलेको छ। चुनौती त एमालेको देश बनाउने अभियानलाई कमजोर बनाउने तत्त्व पनि छन्। जो देखिने र नदेखिने खालका छन्, देशभित्र छन्, बाहिर छन्। यस्तो बेलामा सम्भावनालाई साकार पार्न संकल्पबद्ध भएका शक्तिहरूले विचारमा भएको प्रष्टता, आफ्नो संगठित शक्ति र उन्नत समझदारीलाई कमजोर हुन दिनु हुँदैन। सबैलाई समेटेर जानुपर्छ, सम्भावनालाई समात्न सकिन्छ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। अहिलेको अवस्थामा पार्टीलाई व्यवस्थित गर्न विचारमा एकमत हुनुपर्छ। विचारबाट बाँध्नु जरुरी छ। यसले संगठनलाई व्यवस्थित बनाउँछ, जुन हामीले थालेका छौं। एकै दिन सबै वडा र एकै दिन सबै पालिकाहरूको अधिवेशन गर्यौं। विधान महाधिवेशन गर्यौं, नेतृत्व चयनका लागि महाधिवेशन गर्दैछौं। यसलगत्तै जिल्ला र प्रदेश स्तरमा अधिवेशन गर्दैछौं। विचार व्यवस्थित गर्ने, संगठनलाई व्यवस्थित गर्ने र यसबीचमा गरेका कार्यक्रमहरूलाई जनताको बीचमा लैजाने काममा हामी केन्द्रित हुन्छौं। कमजोरी चिर्न त आफूले गरेका काम सबैलाई अवगत गराउनु पथ्र्यो होला नि ?सरकारको नेतृत्वमा रहँदा गरेका कामहरू प्रभावकारी ढंगले जस्ताको तस्तै लैजाने काम हुन सकेन। यसको साधन त पार्टी हो। पार्टी अस्तव्यस्त भइसकेपछि पार्टीको सरकार भए पनि जनतालाई प्रभावकारी रूपमा भन्न र बुझाउन सकिएन। एमालेको केन्द्रीय, प्रदेश र स्थानीय सरकारहरू भएको बेला गरेका कामहरू जनसमक्ष पुर्याउनु जरुरी छ। यो हाम्रो अभिभारा पनि हो, चुनौती पनि हो। जनताले बुझ्ने र पत्याउने गरी तथ्यमा आधारित भएर कामको अवगत गराउनुपर्छ। विधान महाधिवेशन सफलतापूर्वक सम्पन्न गरेको एमालेले नेतृत्व महाधिवेशन पनि त्यसरी नै सम्पन्न गर्न सक्ला ? सर्वसम्मत भने पनि कतिपय वडा र पालिकामा जबर्जस्ती गर्न खोजिएको भन्ने आवाज पनि छ नि ?लोकतान्त्रिक अभ्यासभन्दा धेरैले के मात्र बुझेका छौं भने प्रतिस्पर्धा गर्ने, बाकस थाप्ने, गोप्य मतदान गर्ने, मतगणना गर्ने अनि कोही जित्ने र कोही हार्ने। विचारमा आधारित, मान्यतामा आधारित र योग्यतामा आधारित भएर सर्वसम्मतबाटै नेतृत्व गर्ने पनि उन्नत स्तरको लोकतान्त्रिक अभ्यास नै हो। सर्वसम्मति हुनु भनेको लोकतान्त्रिक अभ्यास होइन भनेर बुझ्नु हुँदैन। हामी केमा जोड दिन्छौं भने आज जेजस्ता चुनौती हाम्रा सामु छन्, ती चुनौतीको सामना गर्न पनि हामीबीच सहमतिका साथ नेतृत्व चयन होस् भन्ने चाहेका हौं। नेतृत्व चयन र विचार छनोट गर्ने कुरामा रोकतोक लाउने भनेको होइन। एकताका साथ एमाले अघि बढ्नुपर्छ भनेर हो र बढ्छौं। नेतृत्व चयनमा नाम चलाउन वडा र पालिकाहरूमा सर्वसम्मत नेतृत्व चयन गरियो भन्ने पनि छन्। प्रतिस्पर्धामा उत्रिएका असन्तुष्टहरूलाई कसरी मिलाउनु हुन्छ ? कतै ती प्रतिपक्षी त बन्दैनन् ?त्यस्तो मलाई लाग्दैन। कसैको अधिकारलाई चुनौती दिने हिसाबले बोलेको त होइन, आमपार्टी पंक्तिको आजको आवश्यकता, चाहना र माग प्रमुख पदहरूमा हानथाप गर्ने भन्ने लाग्दैन। केपी ओलीको चाहनाभन्दा पनि आजको आवश्यकता केपी ओली हो। प्रमुख नेताको रूपमा उहाँ फेरि एकपटक रहनुहुन्छ। अब वडा र पालिकास्तरमा भएका सर्वसम्मतमा माथिबाट कुनै हस्तक्षेप भएको छैन। सम्बोधन गर्ने क्रममा पार्टी अध्यक्ष ओलीले भन्नुभएको थियो, तपाईंहरू लोकतान्त्रिक विधिबाट सर्वसम्मत ढंगले अघि बढ्नोस्। सम्बोधनमा प्रतिस्पर्धा मात्र होइन पनि भन्नुभयो। साथीहरूले सहमतिबाटै नेतृत्व चयन गर्नुभएको छ। योग्य साथीहरू मध्येबाट योग्यतमलाई छानिएको छ। पार्टीबाट टुक्रिएर गएका माधव नेपाल समूहका नेता, कार्यकर्तालाई महाधिवेशनले के कसरी सम्बोधन गर्दैछ ?यतिबेला जेजस्ता अपराध गरेर माधव नेपालको अगुवाइमा पार्टीभित्रका केही मान्छे चोइटिएर गएका छन्, यही स्थितिमा म उनीहरू जोडिने सम्भावना देख्दिनँ। हुन त राजनीतिमा सबै सम्भावना खुलै हुन्छ भन्छन् तर तत्काल छैन। साँच्चै भन्नुहुन्छ भने लोकतान्त्रिक प्रणालीमा अपराधको कोटीमा पर्ने काम भएका छन्, ती अपराधलाई जस्ताको तस्तै कायम राखेर फेरि एकताको नाममा केही होला भन्ने ठान्दिनँ। दुई पार्टी मिलेर नेकपा बन्दा पनि तपाई त्यत्ति सन्तुष्ट हुनु भएको थिएन नि। अबको बाटो कसरी सर्वसम्मत ढंगले अघि बढ्ला ?म असन्तुष्ट वा सन्तुष्ट भन्ने विषयभन्दा पनि मेरा दुईवटा कुरा थिए त्यसबेला। एमाले र माओवादी केन्द्र मिलिरहँदा यो कार्यकर्ता र जनताको चाहना हो, राष्ट्रिय आवश्यकता हो। प्रोएक्टिभ पार्टी एकताबद्ध हुन्छ, सुदृढ हुन्छ भने त राम्रो कुरो हो नि। तर, यो एकता गरिरहँदा विचारको प्रश्न र नेतृत्वको प्रश्नमा चाहिँ कमजोरी देखिनु हुन्न। विचार, संगठन र नेतृत्वका सन्दर्भमा डाइभर्ट गर्ने हिसाबले त्यो पवित्र, महान् र ऐतिहासिक भनिएको एकतामा यदि त्यस्तो चिज देखियो भने कमजोरी हुन्छ भनेको हुँ। ऐतिहासिक एकतामा यस्ता चिज त छैनन् ? फर्किएर हेर्नु जरुरी छ भन्ने मेरो अवलोकन थियो। परिणामहरूले के देखाएका छन् भने राम्रो काम त गर्यौं, तरिका र प्रक्रिया कति पुर्यायौं ? अहिले नै समीक्षा गर्ने बेला त होइन तर यो प्रश्न त छ। १० बुँदे कार्यान्वयनमा पनि तपाई असन्तुष्ट नै हुनुभयो। किन ? त्यो अबको महाधिवेशनमा प्रतिविम्बित हुने अवस्था छ कि छैन ?पार्टीभित्र असमझदारीहरू पैदा भएका बेलामा त्यस्ता समस्या हल गरौं भनेर सहमतिकै आधारमा कार्यदल बन्यो। कार्यदलले सुझाव दियो। सुझाव पार्टीले ग्रहण गर्यो। अधिकांश ठाउँमा ती १० बुँदे सुझावलाई कार्यान्वयन गर्यो। त्यसलाई रचनात्मक ढंगले लिने र सिर्जनात्मक ढंगले कार्यान्वयन गर्ने भनेको हो। यद्यपि जस्ताको तस्तै यान्त्रिक ढंगले लागू हुन सक्दैन भनेर बहस र छलफल भएको थियो। अध्यक्ष ओलीले पनि यही कुरा दोहोर्याएर भन्नुभएको हो, हामी सबैले पनि त्यही भन्यौं। किनभने कुनै पनि चिजलाई सिर्जनात्मक ढंगले लागू गर्नुपर्छ। सामान्य ढंगले तर गम्भीर रूपमा उठेको एउटा विषय छ, केपी शर्मा ओलीपछि नेकपा एमालेमा नेतृत्व कसको पोल्टामा ?दसौं महाधिवेशनबाट पनि अध्यक्ष केपी ओली नै हुनुहुन्छ भन्ने मलाई लाग्छ। यो अहिलेको पार्टीको आवश्यकता पनि हो। अझ देशकै आवश्यकता हो। त्यसपछिको कुरामा सरसल्लाह र समझदारीले नै टुंगो लगाउँछौं। एउटा प्रस्ट कुरो के भने म दुई चोटी महासचिव भएको मान्छे फेरि महासचिव हुन्नँ। यसमा स्पष्ट छु। अरू कुरा त छलफल गरेर तय गरौंला। दोस्रो पुस्तामा कसैले कसैलाई नमान्ने परिस्थिति त उत्पन्न हुँदैन ?दोस्रो पुस्ता भनिएका एमालेका साथीहरू अत्यन्त जिम्मेवार हुनुहुन्छ। पुस्ता भन्नाले उमेर मात्र होइन। म त भन्छु, तीनवटा पुस्ता हुन्छ। पहिलो पुस्ताले राजनीतिक अधिकारको लडाइँमा योगदान गर्यो। अधिकार प्राप्तिको कुरा गर्दा भूमिगत हुनुपथ्र्यो वा निर्वासित हुनुपथ्र्यो वा जेल जानुपथ्र्यो। पढाइ अनि पेसा छोड्नु पथ्र्यो। लामो समयको अथक संघर्षपछि त्यो कालखण्ड पूरा भयो। अब राजनीतिक अधिकारका लागि मान्छेहरूले बोल्दा वा गतिविधि गर्दा कोही दण्डित हुनु पर्दैन, जेल जानु वा मारिनु पर्दैन। नेपाली समाजमा विविधता छ। बहुजाति, बहुभाषा, बहुधर्म, बहुसंस्कृति, भौगोलिक विविधता छ। नेपाल कुनै एउटा जातिको बहुमत नभएको देश हो। अल्पसंख्यकहरूको देश हो। यसको प्रभाव राज्य सञ्चालनमा र संयन्त्रहरूमा प्रतिविम्बित हुनुपर्छ भन्ने आग्रहबाट कुरा उठे, समानुपातिक समावेशिताको। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ।कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। प्रतिनिधित्वको यो विषय पनि थियो जुन संविधानमा समावेश भइसकेको छ। अब यो पनि मुद्दा रहेन, कार्यान्वयन गर्ने ठाउँमा छ। तेस्रो पुस्ता आर्थिक विकास र समृद्धिसँग सम्बन्धित छ। नीति कस्तो बनाउने ? अब राजनीतिक अधिकारका लागि बहस गौण भयो। समावेशिताका लागि बहस पनि गौण भयो। अब बहस केमा छ भन्दा आर्थिक विकास र समृद्धिमा नै हो। कस्तो नीति, कार्यक्रम र योजनाहरू बन्नुपर्छ भन्ने हो। यस्तो कुरा उठाउने नेताले पार्टी र राज्य सञ्चालनमा कस्तो आचरण देखाउने हो त्यो चाहियो। यसकारण तेस्रो पुस्ता मुद्दामा आधारित हुनेछ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। विधान महाधिवेशनमा प्रस्तुत सांगठनिक प्रतिवेदनमा कार्यकर्ता अनुशासनहीन हुन थाले भन्नुभयो। किन ?मैले नै संगठनात्मक प्रस्ताव प्रस्तुत गरेको हुँ। हामीभित्रका समस्या यसरी यसरी पनि प्रकट हुने गरेका छन् भन्ने सन्दर्भमा त्यो कुरा आएको हो। आमरूपमा पार्टीभित्र मात्र होइन, देशव्यापी रूपमा पनि उठेको छ। त्यसलाई सच्याउनुपर्छ भन्ने हिसाबले उठाएको हुँ। देश चुनावमा जाने तर्खरमा छ। कुनै बेला एमालेका कार्यकर्ता चिउरा चबाएर चुनावमा हिँड्थे अहिले खर्च खोजी हिँड्छन्। कसरी सन्तुलन गर्नुहुन्छ ?विगतमा एमालेभित्रका व्यवहारमा देखिएका कमजोरी समीक्षा गर्छौं र सच्याएर अघि बढ्छौं। जनआधारित भएर अगाडि बढ्नुपर्ने कुरालाई नयाँ ढंगले स्थापित गर्छौं। स्वावलम्बनको नीतिलाई पालन गरेर जनताको समर्थन र बलमा एमालेको शक्तिलाई स्थापित गर्नेछौं। आफू जान्दैन, भनेको पनि मान्दैन भनेझैं भएको थियो विधान महाधिवेशनमा आर्थिक अनुशासनको विषय। पार्टीकै नेता, कार्यकर्ता, जनप्रतिनिधिदेखि पार्टीबाहिर भ्रष्टाचार निवारण जरुरी छैन ?जनताको खबरदारी भन्ने कुरा अन्यथा होइन। राजनीतिक पार्टीहरू आफू जिम्मेवार हुनुपर्यो। जो जनताको हकहितका लागि समर्पित भनिएका पार्टीहरू जिम्मेवार हुनुपर्छ। ती पार्टीहरूले के गर्नु हुने र के नहुने भन्ने कुरा छुट्ट्याउनु पर्छ। आफूबाट असावधानीवश भएका वा लापरवाहीवश भएका वा अनुचित ढंगले भएका कुराहरू सच्याउने आँट पनि गर्नुपर्छ। जनता वा देशको हितमा काम गर्छु भन्ने पार्टीले यदि त्यस्ता कुरा गर्छन् भने त हैसियतमा रहँदैन। पार्टीको नीति र सिद्धान्तअनुसार सांस्कृतिक रूपान्तरण गर्ने कुरामा केन्द्रित नहुँदाको अवस्थामा समाज सुधार गर्न कसरी सम्भव होला ?विधान महाधिवेशनमा सांस्कृतिक रूपान्तरणका कुरा मजैले उठेका छन्। कम्युनिस्ट नेताले के गर्नु हुने र के गर्नु नहुने ? समाजमा दुई खालका मूल्य मान्यता छन्। एउटा अग्रगामी मूल्यमान्यता छ भने अर्को पश्चगामी मूल्यमान्यता छ। नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ। पश्चगामी मूल्यमान्यतालाई हामी त्याग्छौं भने अग्रगामी मूल्यमान्यतालाई अँगाल्छौं। सांस्कृतिक विचलनको प्रश्न आइरहँदा समाजका मूल्यमान्यतामा हाम्रो ध्यान जानुपर्छ। यी पनि कुनै अग्रगामी र कुनै पश्चगामी खालका छन्। पुरातन कुरा हटाउँदै जानुपर्छ। कम्युनिस्ट आचरण र नैतिकताका कुरा पनि छन्। केही मानक छन् तिनको पालन गर्नुपर्छ। देखाउन मात्र होइन, समाज रूपान्तरणको जो संकल्प बोकेर हामी हिँडेका छौं त्यसैले त्यो चिज गर्नु जरुरी हुन्छ। एमाले नेताहरूले माक्र्सवादी नीति र जबजअनुुसार आफूलाई बदलेनन् भने संसदीय भासमा भासिने खतरा देखिन्छ। त्यस्तो लाग्दैन ?बुझ्नुपर्ने कुरा, हाम्रो क्रान्ति कस्तो क्रान्ति हो ? हामीले हिंसात्मक वा सशस्त्र संघर्ष गरेर परिवर्तन ल्याएका होइनौं। हामी बुर्जुवा शक्तिसितको सहकार्यबाट प्राप्त भएको राजनीतिक परिवर्तनमा छौं। जुन क्रान्ति श्रमजीवी वर्गको प्रतिनिधि कम्युनिस्ट पार्टी र बुर्जुवा वर्गको प्रतिनिधि नेपाली कांग्रेसको सहकार्यबाट सम्पन्न भयो। हामी अब यही दुईवटा शक्तिसँगको प्रतिस्पर्धाको चरणमा छौं। सरकार, संसद् र राज्यका संयन्त्रहरूमा दुवैका प्रतिनिधित्व गर्ने पात्र र प्रवृत्तिहरू छन्। लामो समयसम्म प्रतिद्वन्द्विता चल्छ। यस्तो बेला हामीले योग्यता र क्षमता देखाएर श्रेष्ठता हासिल गर्नुपर्छ। यो प्रतिस्पर्धामा जसले श्रेष्ठता हासिल गर्छ, उसैले यो राजनीतिक परिवर्तनपछि प्राप्त भएका उपलब्धिलाई त्यही दिशातर्फ लैजान्छ। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ। दुर्भाग्यवश त्यस्तो भएन भने उपलब्धिहरू गुम्दै जान्छन्। उपलब्धिहरू जोगाउन विधानदेखि पालिकासम्म अधिवेशन गर्यौं। अब बाँकी सबै अधिवेशन गर्छौं। संगठनदेखि समाजसम्म व्यवस्थित गर्नकै लागि यो सबै गरेका हौं। समावेशी रूपमा हेर्ने हो भने पनि एमालेभित्र सांगठनिक रूपमा हालको स्थिति सन्तोषजनक छैन भनिन्छ। महाधिवेशनले कसरी मिलाउँछ ?नेपाली समाज विविधतायुक्त छ। यसलाई क्रियाकलाप, राजनीतिक गतिविधि र सांगठनिक काममा हेक्का राख्नुपर्छ। कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। विचारकै आधारमा चले पनि एमालेले यो कुरा हेक्का भने राख्छ, नेपाली समाजको विविधतालाई ख्याल गर्छ। निर्वाचनका बेलामा सबै नेता जनताका घरघर पुग्छन् तर त्यसपछि हराउँछन्। किन ?कतिपयले आम पार्टीजस्तै एमाले पनि उस्तै भनेर पनि टिप्पणी गरिदिन्छन्। म त्यसमा सहमत छैन। एमाले त तल्लो तहसम्म पनि आमरूपमा जनतासम्म पुगेको पार्टी हो। वडा अधिवेशनमा पनि त्यही भएका र भिजेका साथीहरू नै नेतृत्वमा आउनुभयो। पालिकामा पनि त्यही भयो। आमरूपमा बुझ्न एमाले गाह्रो पनि छ। के बुझेका छन् भने माथि माथि छ तर लाखौं नेता र कार्यकर्ता भएको पार्टी हो। जनताले हेरेबुझेकै छन्। सत्ता गठबन्धन चुनावसम्मै तालमेलमा जाने भनिरहेछ। एमालेको योजना के छ ?सम्भव भएका र मिल्ने शक्तिहरूसँग त्यो पनि मुद्दामा आधारित भए सहकार्य हुनसक्छ। मिलेसम्म सँगै जाने हो। गठबन्धनलाई भनेकै छौं, सक्छौ भने एक्लाएक्लै आऊ सक्दैनौ आँट छैन भने जुटेरै आऊ, एमाले भिड्न तयार छ। विधानमा रहेको ३३ प्रतिशत महिलाको व्यवस्थाले योग्य पुरुषको सन्दर्भमा प्रश्न चिह्न त तेस्र्याउँदैन ?महिलालाई त्यसै टिपेर ल्याउँदैनौं। यत्ति हो सामान्यभन्दा अलि खुकुलो मापदण्ड छ। यद्यपि यत्रो ठूलो पार्टीले व्यवस्थापन गर्दा कोही असन्तुष्ट हुनसक्छ तर भ्रम र अन्योलका कुरा चिरेर अघि बढ्छौं। पार्टीका नेता कार्यकर्तामा पठन संस्कृति अत्यन्त कहालिलाग्दो देखिन्छ। यसलाई कसरी सुधार्नु हुन्छ ?यो सही कुरा हो। हो, अलिकति सतहीपना बढेको छ। सामाजिक सञ्जाल र सार्वजनिक सञ्चारमाध्यममा आएका कुराबाट प्रभावित हुने जबर्जस्त प्रवृत्ति देखिएको छ। सूचना दिए पनि सतही बनाएको छ। पार्टीमा यसले गम्भीर समस्या निम्त्याउन सक्छ। हाम्रो पार्टीले पार्टी स्कुलमार्फत पाठ्यक्रम बनाएर सबै तहमा प्रशिक्षण चलाउँछ। आउँदा दिनमा निश्चित तहको नेतृत्वमा आउन निश्चित तहको पाठ्यक्रम पूरा गरेको हुनुपर्छ। अन्त्यमा, तपाईंको केही भन्नु छ कि ?नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। यस्तै आर्थिक विकास र समृद्धिको पक्षमा मुद्दासहित अघि बढेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ।"
सहमतिमा कस्तो आउला एमाले नेतृत्व ?,"काठमाडौं : एमाले नेताहरूले १०औं महाधिवेशनबाट सहमतिमा नयाँ नेतृत्व चयन गर्ने भनिरहेका छन्। अध्यक्ष पदमा केपी शर्मा ओली निर्विकल्प देखिन्छन्। तर, सहमतिमा अन्य पदाधिकारी कोको आउलान् ? १० बुँदे सहमति गरेका र माओवादीबाट आएका नेताहरूको व्यवस्थापन कसरी होला भन्ने चासोको विषय बनेको छ। महाधिवेशनबाट अध्यक्षमा ओली सर्वसम्मत गराउने गृहकार्य भइरहेको छ। उपाध्यक्ष भीम रावलले अध्यक्षमा उठ्ने संकेत गरे पनि खुलेका छैनन्। केही नेताले उपमहासचिव घनश्याम भुसाल अध्यक्षमा उठ्ने हुन कि भन्ने संकेत गरेका छन्। तर, उनी पनि यसबारे बोलेका छैनन्। अध्यक्षमा ओलीको मात्र उम्मेदवारी हाल्ने र सर्वसम्मत अध्यक्ष घोषणा गर्ने तयारीमा नेताहरू जुटेका छन्। महासचिव ईश्वर पोखरेल १०औं महाधिवेशनबाट ओली नै अध्यक्ष हुने बताउँछन्। यो महाधिवेशनबाट अध्यक्ष केपी शर्मा ओली नै हुनुहुन्छ भन्ने मलाई लाग्छ, पोखरेल भन्छन्, यो अहिलेको पार्टीको आवश्यकता पनि हो। अझ देशकै आवश्यकता हो। अरू पदमा भने सरसल्लाह र समझदारीले नै टुंगो लगाइने उनी बताउँछन्। मैले नगर कमिटीको बैठकमा बोल्ने क्रममा साथीहरूले केमा प्रतिस्पर्धा गर्दै हुनुहुन्छु भनेर सोध्नुभयो। मैले केमा प्रतिस्पर्धा गर्दा राम्रो होला तपाईंहरूले नै राय दिनु न भनें। उहाँहरूले नै तपाईं अध्यक्षमा लड्नु राम्रो हुन्छ भन्नुभयो। मैले तपाईंहरूको भावना कदर गर्छु। काठमाडौं पुग्छु। सल्लाह गरेर निर्णय लिन्छु भनेको हो। भीम रावल, उपाध्यक्ष १० बुँदे सहमति गरी एमालेमै बसेका उपाध्यक्ष रावलले उम्मेदवारीबारे सल्लाह भइरहेको प्रतिक्रिया दिए। नेतृत्वका विषयमा साथीहरूसँग छलफलकै सिलसिला चलिरहेको छ, रावलले अन्नपूर्ण पोस्ट्सित भने, पार्टीले संस्थागत रूपमा के सोचेको छ ? त्यो पनि आउँला, अनि मात्रै निर्णयमा पुग्छु। चितवनमा मंसिर १० देखि १३ गतेसम्म हुने महाधिवेशनबाट अध्यक्षसहित १५ पदाधिकारी चुनिनेछन्। त्यस्तै, २ सय २५ केन्द्रीय सदस्य चयन हुनेछन्। १ अध्यक्ष, १ वरिष्ठ उपाध्यक्ष, ४ उपाध्यक्ष, १ महासचिव, १ उपमहासचिव र ७ सचिवसहित ४५ स्थायी समितिको व्यवस्था नयाँ विधानले गरेको छ। अस्वस्थ प्रतिस्पर्धाले पार्टीमा अन्तरविरोध सृजना गर्छ । सहमति पनि लोकतन्त्रमा स्वस्थ प्रतिस्पर्धा नै हो । यसले पार्टीलाई एकजुट बनाउँछ ।अष्टलक्ष्मी शाक्य, उपाध्यक्ष पार्टी विधानले नेतृत्वमा ७० वर्षको उमेरहद तोकेको छ। ओली आगामी फागुनमा ७० वर्ष पुग्दै छन्। तर, मंसिरमै महाधिवेशन हुन लागेकाले ओलीलाई अध्यक्ष हुन विधानले छेक्दैन। निर्वाचित भइसकेपछि भने ७० वर्षे उमेर हद लागू नहुने प्रावधान विधानमा छ। ओलीसँग प्रतिस्पर्धा गर्ने अरू कोही नेता नभएका कारण यसपटक ओली सर्वसम्मत चयन हुने निश्चित जस्तै रहेको उनीनिकट नेता बताउँछन्। हामी २३ जना नेकपाकै निरन्तरतामा एमाले रह्यौ। पार्टीको नीति र विधानले पनि नेकपा निरन्तरता हो भनेको छ। त्यसकारण पनि नेतृत्वमा पनि यो प्रकट हुन्छ नै भन्ने हामी विश्वस्त छौं। ठूला नेताको व्यवस्थापनमा समस्या नै छैन्। पदाधिकारीमा नअटाए स्थायी समितिमा समेटिनुहुन्छ।धर्मराज रेग्मी, नेता संसदीय दलका उपनेता सुवास नेम्बाङ यो महाधिवेशनलाई एकताको महाधिवेशन बनाउन लागिपरेको बताउँछन्। भन्छन्, सर्वसम्मति पनि लोकतन्त्रको ब्युटी हो। यसले पार्टीलाई एकढिक्का बनाउँछ। केन्द्रीय कमिटीसम्मै सर्वसम्मत गर्ने प्रयास हो। चुनौती र अप्ठ्यारा भए पनि सहमतिमा नेतृत्व चयन गर्न सकिने नेम्बाङको विश्वास छ। उपाध्यक्ष अष्टलक्ष्मी शाक्य समझदारी र सहमतिमा नेतृत्व चयन हुने बताउँछिन्। अस्वस्थ प्रतिस्पर्धाले पार्टीमा अन्तरविरोध सिर्जना गर्छ, उपाध्यक्ष शाक्य भन्छिन्, सहमति पनि लोकतन्त्रमा स्वस्थ प्रतिस्पर्धा नै हो। यसले पार्टीलाई एकजुट बनाउँछ। एमालेले वडा, पालिकाका अधिवेशन पनि सहमतिमा गर्यो। अधिकांश जिल्लामा महाधिवेशन प्रतिनिधि पनि सहमतिमै चयन गर्यो। अब सहमतिमै केन्द्रीय नेतृत्व चयन गर्ने उसको तयारी छ। अध्यक्ष ओली, महासचिव ईश्वर पोखरेल, सचिव योगेश भट्टराईलगायत नेताले सहमतिमै नेतृत्व चयन हुने बताइसकेका छन्। सत्ताबाट बहिर्गमन र पार्टी विभाजनपछि हुन लागेको महाधिवेशनबाट एमालेले एकढिक्का रहेको सन्देश दिन खोजेको छ। नवौंं महाधिवेशनमा ओली र तत्कालीन वरिष्ठ नेता माधवकुमार नेपाल पक्षधर प्यानल बनाएर चुनाव लडेका थिए। मतपत्रमा पनि प्यानलअनुसार उम्मेदवारको सूची बनाइएको थियो। पहिलोपटक वरिष्ठ उपाध्यक्ष अध्यक्षपछिको मर्यादाक्रममा रहने पद हो, वरिष्ठ उपाध्यक्ष। हालै विधान महाधिवेशनबाट एक वरिष्ठ उपाध्यक्ष पद सिर्जना गरिएको हो। यो पदमा महासचिव पोखरेल सर्वसम्मत हुने नेताहरू बताउँछन्। पोखरेलले आफू पुनः महासचिव नहुने बताइसकेका छन्। उनीबाहेक वरिष्ठ उपाध्यक्षमा अरू नेताको चर्चा चलेको छैन। केहीले वरिष्ठ उपाध्यक्षमा नेता रावलको नाम लिने गरेका छन्। तर, अध्यक्ष ओलीसँग दूरी बढेकाले उनको सम्भावना कम रहेको जनाइएको छ। उपाध्यक्षका आकांक्षी विधानमा चार उपाध्यक्षको व्यवस्था छ। तर, तीन उपाध्यक्ष पार्टीमै क्रियाशील छन्। रावलसहित अष्टलक्ष्मी शाक्य र युवराज ज्ञवाली नवौं महाधिवेशनबाट उपाध्यक्ष निर्वाचित भएका हुन्। ज्ञवालीलाई अनुशासन आयोग वा अन्य कुनैमा व्यवस्थापन गर्ने तयारी रहे पनि रावल र शाक्यको व्यवस्थापन कसरी होला भन्ने चासो छ। शीर्ष तहमा महिला एक जना मात्रै देखिएकाले शाक्य उपाध्यक्ष हुने निश्चितप्रायः रहेको नेताहरू बताउँछन्। तर, रावललाई उपाध्यक्षमा समेटेर लिने वा नलिने भन्ने अध्यक्ष ओलीमै भर पर्नेछ। १० बुँदे सहमति कार्यान्वयन नगरेको भन्दै पछिल्ला दिन रावल ओलीसँग असन्तुष्ट देखिएका छन्। रामबहादुर थापा र सुवासचन्द्र नेम्बाङलाई पनि उपाध्यक्ष बनाउने चर्चा छ। नवौं महाधिवेशनमा उपाध्यक्षमा पराजित लालबाबु पण्डित पनि उपाध्यक्ष पदका आकांक्षी देखिएका छन्। नवौँ महाधिवेशनमै उपाध्यक्ष उठेर थोरै मत नपुगेको हो, नेता पण्डितले भने, मेरो प्राथमिकता उपाध्यक्षमै हुन्छ। सरसल्लाह पनि गर्दै छु। सहमति भए त्यहीअनुसार हुन्छ। जे भए पनि पदाधिकारीमा उठ्नेछु। केन्द्रीय सदस्य निरज आचार्य पार्टी घेराबन्दीमा रहेका बेला सर्वसम्मत नेतृत्व चयन गर्नु राम्रो हुने बताउँछन्। तर, यो पक्षपातरहित हुनुपर्छ, नेता आचार्य भन्छन्, सर्वसम्मतिका नाममा हिजोको खेमा, जन्मकुण्डली हेरेर गरियो भन्ने त्यो आघात हुन्छ। महासचिवमा तीन आकांक्षी अध्यक्षपछिको कार्यकारी पद महासचिव हो। कम्युनिस्ट पार्टीमा त महासचिव पदको थप महत्व पनि हुन्छ। विगतमा लामो समय महासचिव नै प्रमुख कार्यकारी पद थियो। एमाले छाडेका माधवकुमार नेपाल नै १५ वर्ष महासचिव बनेका थिए। २०६४ सालको पहिलो संविधानसभा निर्वाचनमा पार्टीको हारपछि उनले महासचिव पदबाट राजीनामा दिएका थिए। २०४६ को राजनीतिक परिवर्तनपछि तत्कालीन नेकपा (माक्सवादी) र नेकपा (माले) मिलेर नेकपा (एमाले) बनेको थियो। दुवै पार्टीका नेता व्यस्थापनका लागि अध्यक्ष र महासचिवको व्यवस्था गरियो। अध्यक्ष मनमोहन अधिकारी र महासचिव मदन भण्डारी भए। २०४९ सालमा पाँचौं महाधिवेशनमा अध्यक्ष र महासचिव पदलाई निरन्तरता दिइयो। महासचिव भण्डारीको २०५१ जेठ ३ गते दासढुंगामा रहस्यमय निधन भएपछि नेपाल महासचिव भए। २०५१ सालमा मध्यावधि निर्वाचनमा ठूलो पार्टी भएर एमालेले अधिकारीकै नेतृत्वमा ९ महिनाको लोकप्रिय सरकार पनि चलायो। त्यसबेला अध्यक्ष अधिकारी भए पनि महासचिव शक्तिशाली थिए। २०५६ मा अधिकारीको निधनपछि एमालेले अध्यक्ष पद हटायो। महासचिव नै कार्यकारी प्रमुख बनायो। १०औं महाधिवेशनबाट महासचिवको जिम्मेवारी कसको काँधमा आउला भन्ने धेरैको चासो छ। महासचिव पोखरेलले आफू यो पदमा नदोहोर्याउने प्रष्ट गरिसकेका छन्। पोखरेल आठौं र नवौं महाधिवेशनबाट महासचिवमा निर्वाचित भएका थिए। सहमतिमै पदाधिकारी चयन हुने भएकाले अध्यक्ष ओलीको बढी रोजाइमा पर्नेले नै महासचिवको जिम्मेवारी पाउने नेताहरू बताउँछन्। अब यो जिम्मेवारी पाउनेलाई ओलीको उत्तराधिकारीका रूपमा पनि व्याख्या गर्न थालिएको छ। यो पदमा उपमहासचिव विष्णुप्रसाद पौडेल र स्थायी समिति सदस्य शंकर पोखरेलको चर्चा छ। सचिव पृथ्वीसुब्बा गुरुङ र नवौं महाधिवेशनमा महासचिवमा थोरै मतले पराजित सुरेन्द्र पाण्डे पनि आकांक्षी रहेको निकटस्थ नेताहरू बताउँछन्। पौडेल एमाले र माओवादी एकतापछि बनेको नेकपाका महासचिव थिए। उनी पार्टीका संगठन विभाग प्रमुख छन्। महासचिवमा उनको बलियो दाबेदारी देखिन्छ। ओलीका अर्का विश्वासपात्र पोखरेलको पनि बलियो सम्भावना रहेको नेताहरू बताउँछन्। लुम्बिनी प्रदेशका मुख्यमन्त्रीसमेत भइसकेका पोखरेल जनताको बहुदलीय जनवादको व्याख्याताकै रूपमा चिनिन्छन्। ओलीले विधान महाधिवेशनमा आफू बिसन्चो भएको भन्दै पोखरेललाई नै राजनीतिक प्रतिवेदन वाचन गर्न लगाएका थिए। ओलीले दुवै नेतालाई पदाधिकारीमा व्यवस्थापन गर्नै पर्छ र गर्छन् पनि, एक स्थायी समिति सदस्य भन्छन्। पौडेल महासचिव भए पोखरेल उपमहासचिव हुन सक्छन्। पोखरेल महासचिव भए पौडेल उपाध्यक्ष बनाउनुपर्ने अवस्थामा ओली छन्। स्थायी समिति सदस्य सुरेन्द्र पाण्डे र सचिव पृथ्वीसुब्बा गुरुङ पनि महासचिवको लाइनमा छन्। यी दुवै नेतालाई पदाधिकारीमा आवश्यक रहेको महसुस अध्यक्ष ओलीले गरेको उनीनिकट एक नेता बताउँछन्। गुरुङलाई सचिवमै दोहोर्याउन खोजे उनले उपाध्यक्षको दाबी गर्न सक्ने नेताहरू बताउँछन्। उनीहरूका अनुसार पाण्डेलाई पनि उपाध्यक्ष बनाउन सक्ने सम्भावना छ। उपमहासचिवमा को ? यसपटक उपमहासचिवको संख्या घटाएर एक मात्र राखिएको छ। अघिल्लो विधानमा दुई उपमहासचिवको व्यवस्था थियो। उपमहासचिवमा यो पटक खासै चर्चा छैन। घनश्याम भुसाल नै दोहोरिने सम्भावना पनि छ। १० बुँदे सहमति गरी पार्टीमै बसेका १० भाइलाई समेट्न पनि ओलीले भुसाललाई उपमहासचिव बनाउन सक्ने नेताहरू बताउँछन्। गुरुङ वा प्रदीप ज्ञवाली पनि उपमहासचिव हुन सक्ने नेताहरू बताउँछन्। सचिवमा धेरै आकांक्षी एमालेले सचिवको संख्या बढाएर ७ पुर्याएको छ। ९ आंै महाधिवेशनमा ५ मात्रै थियो। सचिवमा समावेशीता पनि लागू हुनेछ। प्रदीप ज्ञवाली, गोकर्ण विष्ट, योगेश भट्टराई भीम आचार्य, पृथ्वीसुब्बा ५ सचिव छन्। उनीहरूमध्ये अधिकांश सचिवमा दोहोरिने छन्। सचिव समावेशी भनिएकाले महिला, जनजाति, मधेसी, दलितको प्रतिनिधित्व पनि गराउनुपर्नेछ। त्यसका साथै युवा र पुराना नेतालाई समेट्नुपर्नेछ। जसमा महिलाबाट वृन्दा पाण्डे, शिवमाया तुम्बाहाम्फे, दलितबाट छविलाल विश्वकर्मा, जनजातिबाट किरण गुरुङ, मधेसीबाट रघुवीर महासेठ सचिवका आकांक्षी देखिएका छन्। त्यस्तै खगराज अधिकारी, विष्णु रिमाल, यमलाल कँडेल, भानुभक्त ढकाल, टोपबहादुर रायमाझी र लेखराज भट्ट पनि सचिवको आकांक्षी छन्। पदाधिकारीमा नअट्ने नेतालाई ४५ सदस्यीय स्थायी समितिमा समेटिनेछ। स्थायी समिति एमालेको माथिल्लो कमिटी हो। रघुजी पन्त, केशव बडाल सत्यनारायण मण्डल, प्रभु साहलगायत नेता रहनेछन्। १० भाइको व्यवस्थापन चुनौतीपूर्णअसार २७ मा १० बुँदेसहित सहमति गरी एमालेमै बसेका १० स्थायी समिति सदस्यसहित नेताको व्यवस्थापन चुनौतीपूर्ण देखिएको छ। अध्यक्ष ओलीले आफूहरूभन्दा माओवादी केन्द्रबाट आएका नेतालाई बढी प्राथमिकता दिएको गुनासो उनीहरूको रहँदै आएको छ। विगतमा नेपाल पक्षमा रहेका १० स्थायी समिति सदस्य १० बुँदे आधार बनाएर पार्टी विभाजनमा सहभागी भएनन्। उपाध्यक्षहरू भीम रावल, अष्टलक्ष्मी शाक्य, युवराज ज्ञवाली, उपमहासचिव घनश्याम भुसाल, सचिवहरू गोकर्ण विष्ट, योगश भट्टराई, भीम आचार्य, स्थायी समिति सदस्य सुरेन्द्र पाण्डे, रघुजी पन्त र अमृतकुमार बोहरालाई व्यवस्थापन गर्नु छ। १० बुँदे कार्यान्वयन नभएको भन्दै रावल र भुसालले असन्तुष्टि जनाइरहे पनि अन्य नेता मौन छन्। रावलले कतिपय स्थानमा प्रतिनिधि छनौट र सदस्यता वितरण नै विधि पद्धतिविपरीत भएको बताएका छन्। उनी सहमतिका नाममा लादिएको भन्दै छन्। यस्तै, ठाकुर गैरे, निरज आचार्य, सुरेन्द्र मानन्धरलगायत नेता एमालेमै छन्। आफूलाई अफ्ठ्यारोमा साथ दिएका कारण ओलीले माओवादी केन्द्रबाट आएका नेताको व्यवस्थापनलाई महत्व दिएका छन्। ओलीले महाधिवेशन मूल आयोजक समितिको संयोजक नै रामबहादुर थापालाई बनाएका छन्। २०७७ पुस ५ मा प्रतिनिधिसभा विघटनदेखि नै थापासहित नेताले ओलीलाई साथ दिइरहेका छन्। नेपाल समूहबाट समानान्तर गतिविधि गरिरहेका बेला उनीहरूले ओलीको काँधबाट हात झिकेनन्। प्रतिनिधिसभा सदस्य, प्रदेशसभा सदस्य(सांसद) पद नै गुमाएर पनि उनीहरू एमालेकै पक्षमा उभिए। एमालेमै बसेपछि टोपबहादुर रायमाझी, लेखराज भट्ट, प्रभु साह, गौरीशंकर चौधरीको प्रतिनिधिसभा सदस्य पद नै गयो। ज्वालाकुमारी साह, धर्मराज रेग्मीलगायत २३ जना केन्द्रीय सदस्यले अफ्ठ्यारो घडीमा ओलीलाई साथ दिएका थिए। नेता धर्मराज रेग्मी नीति र विधानमा नै नेकपाको निरन्तरता भनेकाले यो विषय नेतृत्वमा प्रकट हुनेमा विश्वस्त छन्।"
न्यायालयको विवाद झन् जटिल,"काठमाडौं : सर्वोच्च अदालतभित्रको गतिरोध निकासभन्दा झनै जटिलतातर्फ मोडिएको छ। प्रधानन्यायाधीश चोलेन्द्र शमशेर जबराको राजीनामा माग गर्दै आएका अन्य न्यायाधीशबीचमै इजलासमा सहभागिताको विषयमा बेमेल बढेको छ। प्रधानन्यायाधीशप्रति असन्तुष्ट न्यायाधीशमध्ये चार जना न्यायाधीशले बन्दी प्रत्यक्षीकरणलगायत अन्य मुद्दा पनि हेर्न थालेका छन्। न्यायाधीशहरू तेजबहादुर केसी, बमकुमार श्रेष्ठ, कुमार रेग्मी र मनोजकुमार शर्मा मंगलबारदेखि नियमित काममा फर्केका छन्। प्रधानन्यायाधीश जबराले ८ वटा संयुक्त इजलास र २ वटा एकल इजलास तोकेका थिए। न्यायाधीशद्वय प्रकाशकुमार ढुंगाना र कुमार चुडालले भने बन्दी प्रत्यक्षीकरणका मुद्दा मात्रै हेरेका छन्। असन्तुष्ट अन्य १३ जना न्यायाधीश भने इजलासमा बसेनन्। सर्वोच्च अदालतका पूर्वन्यायाधीश बलराम केसीले नेपाल बार एसोसिएसनले न्यायालय शुद्धीकरणमा न्यायाधीशबीच एकरूपता हुनुपर्ने बताए। सर्वोच्च अदालतमा शुद्धीकरणका लागि आन्दोलनरत १९ जना न्यायाधीशबीच फाटो देखिनु हुँदैनथ्यो, उनले भने, न्यायालयको शुद्धीकरण अभियानमा केही न्यायाधीशले धोका दिएको देखियो। यसले समाजप्रति छवि राम्रो बनाउँदैन। राम्रो काममा साथ दिनुपथ्र्यो। शुद्धीकरणमा गुटबन्दी गर्नु हुँदैनथ्यो। यसले राम्रो सन्देश प्रवाह भएन। सम्बन्धले बनाएको सकसबेन्च र बारबीचको द्वन्द्व नभई जबराले न्यायालय शुद्धीकरणमा भूमिका निर्वाह नगरेको र मन्त्रिपरिषद् एवं संवैधानिक अंगमा भागबण्डा खोजेपछि विवाद सुरु भएको कानुन व्यवसायी बताउँछन्। जबराले राजीनामा दिनुपर्ने माग गर्दै आन्दोलनरत नेपाल बार एसोसिएसन र असन्तुष्ट न्यायाधीशबीचको वार्तामा नियमित काममा फर्केका चार जना न्यायाधीश सहभागी छैनन्। उनीहरूलाई जबरासँगको व्यक्तिगत तथा व्यवसायिक सम्बन्धले सकस पारेको पाइएको छ। संविधानविद् डा विपिन अधिकारीले जबराको नेतृत्वप्रति न्यायाधीशको असन्तुष्टि सार्वजनिक रूपमा बाहिरिएपछि सबैको एकमत हुनुपर्ने बताउँछन्। न्यायिक नेतृत्व राजनीतिक रूपमा संलग्न भएको नेतृत्व हो। घटना र परिस्थितिले स्पष्ट रूपमा देखिएको छ, उनले भने, इजलासमा न्यायाधीश नबस्दा सेवाग्राहीलाई अन्याय भएको भन्ने कुरा पनि उठेको छ। कतिपय न्यायाधीश व्यक्तिगत वा व्यवसायिक सम्बन्धको कारणले गर्दा प्रधान न्यायाधीशसँग छुट्टिने परिस्थिति गाह्रो भएको हुन सक्छ। अप्ठ्यारो महसुस भए पनि परिस्थितिको गाम्भीर्यता बुझ्नुपर्छ। केही न्यायाधीशहरू नियमित काममा फर्कंदा न्यायालय शुद्धीकरणको अभियान कमजोर देखिन सक्ने अधिकारीको भनाइ छ। उनले भने, प्रधानन्यायाधीश जबरालाई बिदा हुनुहोस् भनेर नैतिक दबाब दिने हो। राम्रो कामका लागि सबैले सहयोग गर्ने हो। असन्तुष्ट न्यायाधीश र बारबीच बार्ताअसन्तुष्ट १३ जना न्यायाधीश र बार पदाधिकारीबीच मंगलबार पनि वार्ता भएको छ। वार्तामा सहभागी न्यायाधीशहरूले आफूहरूबीच फाटो नआएको दाबी गरेका थिए। यद्यपि, इजलासमा बसेका चार जना न्यायाधीश बारसँगको वार्तामा सहभागी भएनन्। बारकी उपाध्यक्ष रक्षा बस्यालका अनुसार वार्तामा न्यायाधीशहरूले न्यायालयको सुधार र जबराको राजीनामाको सन्दर्भमा एकमत रहेको बताएका थिए। इजलासमा सहभागी हुनुभएका न्यायाधीशज्यूहरूले पनि अन्तिम निर्णयमा हामी आउँछौं भन्नुभएको छ, असन्तुष्ट न्यायाधीशको भनाइ उद्धृत गर्दै उपाध्यक्ष बस्यालले भनिन्, हामीबाट अलग भएर इजलासमा बस्न गएको रूपमा नबुझिदिनुहोस्। यसलाई सामान्य ढंगले लिइदिनुहोस्। हामी एकै ठाउँमा छौं। न्यायालय सुधारका लागि कम्प्रमाइज गर्दैनौं। आन्दोलनका क्रममा सेवाग्राहीलाई परेको समस्याबारे न्यायाधीशहरूले चिन्ता व्यक्त गरेका थिए। न्यायाधीशहरूसँगको छलफलपछि बार पदाधिकारीको बैठकले बिहीबारदेखि आन्दोलनका नयाँ कार्यक्रम ल्याउने तयारी गरेको छ। बैठकले जबराको राजीनामा माग गर्दै बुधबार पनि सर्वोच्चको मूल गेटमा धर्ना दिने जनाएको छ।"
आजदेखि ईपासपोर्ट,"काठमाडौं : राहदानी विभागले एमआरपी विस्थापन गरी बुधबारदेखि विद्युतीय राहदानी (ईपासपोर्ट) जारी गर्दै छ। त्रिपुरेश्वरस्थित विभागको नयाँ भवनबाट सेवाको सुरुवात गरिने विभागका महानिर्देशक डोरनाथ अर्यालले बताए। परराष्ट्रमन्त्री नारायण खड्काले एक समारोहबीच ईपासपोर्ट सार्वजनिक गर्ने छन्। महानिर्देशक अर्यालका अनुसार यसको कभरमा नेपालको नयाँ नक्सासहितको निशान छाप छ। साधारण (३४ र ६६ पृष्ठ), कूटनीतिक, विशेष, सर्भिस, अस्थायी, सिम्यान्स अभिलेख किताब गरी सात प्रकारका पासपोर्ट जारी हुनेछन्। विभागले यसअघि चार प्रकारका पासपोर्ट जारी गर्दै आएको थियो। ईपासपोर्टका पृष्ठहरूमा नेपालका सम्पदा, संस्कृति, जीवनयापन, वन्यजन्तु र चर्चित ठाउँहरूको तस्बिर राखिएको छ। पहिलो कभर र अन्तिम कभरका भित्री पृष्ठमा डाँफे र नेपालको राष्ट्रिय झन्डा छ। पहिलो चरणमा विभागले साधारण पासपोर्ट जारी गर्ने अर्यालले बताए। अरू प्रकारका भने जनवरीदेखि मात्रै जारी हुनेछन्। केही साता सीमित मात्रै ईपासपोर्ट वितरण गर्छौं, अर्यालले भने, बिस्तारै बढाएर लान्छौं। मेसिन रिडेबल राहदानी (एमआरपी) बिस्तारै विस्थापन गर्दै लैजाने विभागको योजना छ। सेवाग्राहीले ईपासपोर्ट एकै दिनमा पाउनेछन्। विभागले २० लाख ईपासपोर्ट छपाइ गर्न सन् २०२० डिसेम्बरमा फ्रान्सको आईडीईएमआईए आइडेन्टी एन्ड सेक्युरिटी कम्पनीसँग २ अर्ब ४८ करोड रुपैयाँमा सम्झौता गरेको थियो। अर्यालका अनुसार ईपासपोर्टमा माइक्रो चिप्स हुन्छ। चिपमा औंठाछाप, तस्बिरलगायत व्यक्तिगत विवरण हुन्छन्। यी विवरण राखेर चिप लक गरिसकेपछि कसैले फेरबदल गर्न सक्दैन, अर्यालले भने। यसले गर्दा व्यक्ति झुक्किने हुँदैन। मेसिनले पासपोर्टधनी र बोक्ने व्यक्ति उही हो वा होइन भन्ने सेन्सर गर्ने हुनाले यसबाट दुरुपयोग रोकिने उनले बताए। उनका अनुसार एक व्यक्तिको पासपोर्टमा अर्को उड्ने सम्भावना न्यून हुन्छ। उक्त मेसिनमा एकपटक त्यस्तो पासपोर्ट प्रयोग भएको र त्यही पासपोर्ट अर्को व्यक्तिले प्रयोग गरे रोकिदिन्छ। त्यसैले कसैको पासपोर्टमा हुलिया परिवर्तन गरी हिँड्ने सम्भावना पनि न्यून हुन्छ। यो तेस्रो पुस्ताको अत्यन्त सुरक्षित र भरपर्दो राहदानी हो। विदेशस्थित कूटनीतिक नियोग र जिल्ला प्रशासन कार्यालयले रुजु गर्ने, लाइभ इन्रोलमेन्ट गर्ने र भेलिडेट गर्ने कार्य सकेपछि विभागबाट पासपोर्ट जारी हुन्छ। अर्यालका अनुसार हाल लाग्ने गरेको समयभन्दा कम्तीमा आधा समयमा अब पासपोर्ट प्राप्त गर्न सकिन्छ। समय बुक गरेर र घरबाटै दस्तुर तिरेर आउन सकिने हुँदा धेरै छरितो र राहदानी लिन लाइन बस्ने झन्झटबाट सेवाग्राहीले छुटकारा पाउनेछन्। यो हाल विश्वमा चलेको सबैभन्दा सुरक्षित र भरपर्दो पासपोर्ट हो।"
टायरको तेल उत्पादन गर्ने उद्योगमा आगलागी,"विराटनगर : मोरङको कटहरीमा टायरको तेल उत्पादन गर्दै आएको एउटा उद्योगमा बुधबार बिहानदेखि आगलागी भइरहेको छ। कटहरी गाउँपालिका४ स्थित ग्लोबल बायो इनर्जी नामक उद्योगमा लागेको आगो नियन्त्रण बाहिर गएको छ। यो उद्योगले सवारी साधनको टायरमा प्रयोग हुने तेल उत्पादन गर्दै आएको थियो। लगभग बिहान ५:३० बजेतिरबाट आगलागी सुरु भएको स्थानीयले बताए। मोरङ प्रहरीका प्रवक्ता डीएसपी दीपक श्रेष्ठले स्थानीय बासिन्दा, नेपाली सेना, नेपाल र सशस्त्र प्रहरी तथा दमकलको सहयोगमा आगो नियन्त्रणको प्रयास जारी राखिएको जानकारी दिए। विराटनगर, इटहरी, कानेपोखरी, रंगेली, दुहवी लगायतका स्थानबाट गएका दमकलले आगो नियन्त्रणको प्रयास गरिरहेका छन्। ठूलो संख्यामा सुरक्षाकर्मी पनि परिचालन गरिएको छ। तर पुराना टायर पेलेर तेल उत्पादन गर्दै आएको उद्योगमा लागेको आगो नियन्त्रणमा लिन मुस्किल परिरहेको प्रहरीले जनाएको छ। उद्योगका सञ्चालक नवनित अग्रवालले विद्युत सर्ट भएर आगो लागेको हुनसक्ने बताए। उनका अनुसार दनदनी दन्किरहेको आगो नियन्त्रणमा लिन समस्या हुँदा ठूलो क्षति भएको छ। आगो नियन्त्रणको प्रयास जारी राखिए पनि सम्भव हुन नसकिरहेको अग्रवालले बताए।"
उपल्लो मुस्ताङमा पश्मिनाको सम्भाव्यता अध्ययन,"जोमसोम : कृषि र पशुपालनले प्रचुर सम्भावना बोकेको मुस्ताङमा गत हप्ता पश्मिनासम्बन्धी बृहत सम्भाव्यता अध्ययन भएको छ । मुस्ताङ च्यांग्रा तथा पश्मिना कृषक संघको समन्वय तथा नेपाल पश्मिना उद्योग संघको सहकार्यमा उपल्लो मुस्ताङमा पश्मिनासम्बन्धी सम्भाव्यता अध्ययन भएको संघले जनाएको छ । नेपाल पश्मिना उद्योग संघका अध्यक्ष बिजय दुगड ,उपाध्क्ष धन लामिछाने, इन्टनेशनल कन्सल्टेन्ट (आईटीसी ) प्राविधिकविज्ञ डेभिड लि र आइटीसी कन्सल्टेन्ट नेपालका प्राविधिक इन्जिनियर प्रकाश झासहितको ४ सदस्ययीय टोली मुस्ताङ आइपुगेको मुस्ताङ च्यांग्रा तथा पश्मिना कृषक संघका अध्यक्ष करन ताङ्वेले जानकारी दिए । उनका अनुसार पश्मिनासम्बन्धी बेलायतीविज्ञ डेभिड लिसहितको टोली एक हप्ताको उपल्लो मुस्ताङको बसाइपछि सोमबार फर्किएको छ । पश्मिना अध्ययन टोलीले उपल्लो मुस्ताङको लोघेकर दामोदरकुण्ड र लोमान्थाङका स्थानीय जनप्रतिनिधि ,महिला समुह र पशुपालक किसानसँग छलफल तथा अन्तक्रिया गरेको मुस्ताङ च्यांग्रा तथा पश्मिना कृषक संघका उपाध्यक्ष छिरिङ वाङ्दीगुरुङले जानकारी दिए । पश्मिना सम्भाव्यता अध्ययनका क्रममा टोली पशुपालक किसानको घरदैलोमै पुगेर पशुपालन तथा पश्मिनासम्बन्धी जानकारी लिएको नेपाल पश्मिना उद्योग संघले जनाएको छ । टोलीले जोमसोममा पश्मिना सम्बन्धित सम्भाव्यताका विषयमा पत्रकार अन्तक्रिया समेत गर्यो । नेपाल पश्मिना उद्योग संघका अध्यक्ष विजय दुगडले मुस्ताङमा पश्मिनाको प्रचुर सम्भावना रहेको जानकारी दिए। यसकै लागि संघको सहकार्यमा पश्मिनासम्बन्धी बेलायती विज्ञ टोली झिकाएर अध्ययन सुरु गरिएको जानकारी दिए । बेलायती विज्ञ डेभिडले पशुपालकको गोठमै पुगेर स्थलगत अध्ययन गर्नुभयो, यहाँको भुवा कस्तो छ? भुवा संकलन गर्ने प्रक्रिया कस्तो छ ? उहाँ हेर्नुभयो, अध्यक्ष दुगडले भने,च्यांग्रा गोठको निरीक्षण र कृषकसँग भएको अन्तरक्रियाको सबै डिटेल लिएर रिपोर्ट आउँछ ,अनि त्यसपछि पश्मिना प्रर्वद्धनको प्रारम्भिक प्रक्रिया अघि बढाइनेछ। संघका अध्यक्ष दुगडले मुस्ताङमा पशुपालन विस्तार हुनसके ६ सय टन पश्मिनाको भुवा संकलन गर्न सकिने बताए । अहिलेको अवस्थामा पनि ३० टन पश्मिनाको भुवा निकाल्न सकिने भएपनि जम्मा ५ टन मात्र पश्मिनाको भुवा उत्पादन भइरहेको जानकारी दिए । उनले साविक अवस्थामा मुस्ताङमा करिब २५ टन पश्मिना प्रयोगबिहीन भइरहेको उल्लेख गरे । संघका अध्यक्ष दुगडले नेपालले बर्सेनि चीन,भारत र युरोपबाट करिब ४ अर्बको पश्मिनाको कच्चा पदार्थ खरिद गर्ने गरेको बताए । स्वदेशी पशुपालनलाई प्रोत्साहित गर्दै कच्चा पदार्थ संकलन गर्ने उद्देश्यले गत वर्ष चराङमा पश्मिनाको भुवा संकलन केन्द्र स्थापना गरेको बताए । उनले लोमान्थाङमा समेत अर्को वर्ष पश्मिनाको भुवा संकलन केन्द्र स्थापना गर्ने जानकारी दिए । सो अवसरमा बेलायती बिज्ञ डेभिड लिले उपल्लो मुस्ताङमा पर्याप्त चरनक्षेत्र रहेकाले लाखौको संख्यामा च्यांग्रा पालन ब्यवसाय गर्न सकिने अवस्था रहेको बताए । हामी गोठ पुग्यौं, पशु पालक किसानलाई प्रत्यक्ष भेट्यौं,बेलायती विज्ञ डेभिडले भने, उनीहरुसँग कुरा गर्दा जम्मा ५१० प्रतिशत मात्र भुवा निकाल्ने गरेको पायौं, उनीहरुलाई पश्मिनाको विषयमा पर्याप्त जानकारी रहेनछ, उनीहरुले भुवा निकाल्दा पशु स्वास्थ्यमा असर पुग्छ भने । पश्मिना वि डेभिड लिले उपल्लो मुस्ताङका च्यांग्रा पालक किसानलाई प्रशिक्षणको आवश्यक रहेको बताए । पश्मिना प्रोसेसिङका लागि दिर्घकालिन र अल्पकालिन रुपले पश्मिना उत्पादन गर्न जरुरी रहेको डेभिडले उल्लेख गरे । अहिले त्यहाका किसानले जुन किसिमले भुवा कम्लिङ गरिरहेका छन् त्यसलाई रुपान्तरण गर्दै उपयुक्त प्रविधि झिकाएर पशु स्वास्थ्यको रक्षा गर्दै तालिमको खाचो रहेको बताए ।उनले पश्मिना प्रर्वद्धनका लागि पशू पूर्वाधार र पशु मेडिकललगायतका कुराहरुमा सैद्धान्तिक ज्ञान दिन आवश्यक रहेको डेभिडले औंल्याए । च्यांग्राको रौं पश्मिनाको लागि मुख्य कच्चा पदार्थ हो । यसको प्रशोधन गरी पश्मिनाको भुवा निकालिन्छ । पश्मिनाको धागोबाट बिभिन्न लत्ता कपडा तयार गरिन्छ । कुनै बेला बेलायती महारानी एलिजावेथले समेत मुस्ताङमा उत्पादित पश्मिनाको भुवाबाट बनेको कपडा लगाएकी थिईन ।बिदेशी परनिर्भतालाई न्युनिकरण गर्दै स्वदेशी पश्मिनाको उत्पादन गर्दै कृषकहरुलाई आत्मनिर्भर गर्ने उद्देश्यले नेपाल पश्मिना उद्योग संघले मुस्ताङमा पश्मिना संकलनमा जोड दिएको थियो । विश्व ब्यापी माहामारीको रुपमा फैलिएको कोरोना भाइरसका कारण उत्तरी कोरलानाका बन्द हुदा सीमावर्ती क्षेत्रका बासिन्दाको पश्मिना संकलन प्रभावित बनेको थियो । उत्त समाचार अन्नपूर्ण अनलाइनमा प्रकाशित भएपछि संघले मुस्ताङमा पश्मिना संकलनमा जोड दिएको संघको भनाइ छ । संघले मुस्ताङबाट गतवर्ष ८२ लाखको पश्मिना कच्चा पदार्थ खरिद गरेको बताएको छ । आगामी दिनमा पशुपालक किसानलाई तालिम तथा प्राविधिक सहयोग गर्दै उत्पादन क्षमता वृद्धि गर्ने तर्फ संघले पहल गर्ने जनाएको छ । यस्तै ,एक महिनाअघि पश्मिनासम्बन्धी युरोपियन संघकी राजदूत नोना डिप्रेजसहितको टोली उपल्लो मुस्ताङ पुगेको थियो । टोलीले उपल्लो मुस्ताङका स्थानीय जनप्रतिनिधि,पशु पालक किसान र स्थानीयसंग भेटघाट तथा अन्तरक्रिया गरेको थियो भने राजदूत डिप्रेजले चराङमा रहेको पश्मिना संकलन केन्द्रको उद्घाटन गरेकी थिइन् । सो अवसरमा राजदूत डिप्रेजले स्थानीय च्यांग्रा गोठहरुको समेत स्थलगत अवलोकन गरेकी थिइन् ।"
कोदोको रक्सी ब्रान्डिङ खोजी गर्दै गण्डकी विश्वविद्यालय,"पोखरा : घरगाउँमा बनाइने घरेलु रक्सीलाई प्रहरीले जफत गर्दै आएको छ। नेपालमा थुप्रै जाति र समुदायमा घर, व्यवहार र पूजाआजामै रक्सी अनिवार्य भएपनि कानुनी मान्यता नहुँदा बेलाबेला प्रहरीले मिल्काइदिने गरेको छ । पछिल्लो समय दक्षिण कोरियाले स्थानीय रक्सी सुजुको ब्रान्डिङ गरेजस्तै नेपालमा कोदोको रक्सीको ब्रान्डिङ गर्नुपर्ने बहस बेलाबेला हुने गरेको छ। दक्षिण कोरियाले आफ्नै स्थानीय रक्सी सुजुको ब्रान्डिङ गरेजस्तै सम्भावना नेपाली रक्सीमा पनि छ कि भन्ने खोजी गर्न गण्डकी विश्वविद्यालयले अनुसन्धान थालेको छ। कुलपति प्राडा गणेशमान गुरुङले कोदोको रक्सीलाई ब्रान्डिङ गर्नेबारे अनुसन्धान सुरु गरेको जानकारी दिए। अन्तर्राष्ट्रिय वैज्ञानिक कार्यशालाको कन्फरेन्स प्रोसेडिङ्स विमोचन समारोहमा मंगलबार कुलपति गुरुङले उक्त जानकारी दिएका हुन्। विश्वविद्यालयले गण्डकीका ५ जिल्लाबाट कोदोको रक्सीको नमुना संकलन गरी गुणस्तर मापन तथा खाद्य विभागको प्रयोगशालामा पठाइसकेको छ। विश्वविद्यालयका रजिस्ट्रार डा कैलाश तिमिल्सिनाका अनुसार नमुना रक्सीमा कुनकुन तत्व छन् भन्ने पत्ता लगाउन नमुना पठाइएको अन्नपूर्णलाई बताए। कसरी बनाएको रक्सीले ज्यान लिनसक्छ र कसरी बनाएकाले लिँदैन भन्ने पनि पत्ता लाग्छ, केही महिनाअघि बागलुङमा रक्सी खाएर ७ जनाको ज्यान गयो, त्यस्तो त हुनु भएन नि उनले भने। विश्वविद्यालयले पठाएको रक्सीमा खाद्य विभागको विश्लेषणबाट इथानेल, मिथानेल, कार्बोहाइड्रेड, आर्सेनिक, लिड, मर्करी लगायत केकति मात्रामा छ भन्ने पत्ता लाग्ने जानकारी डा तिमिल्सिनाले दिए। विभागले यतियति छ भनेपछि विश्व स्वास्थ्य संगठन र नेपाल सरकारले तोकेको मापदण्डअनुसार छ कि नाइ भनेर विद्वानहरुले अध्ययन गर्नुहुन्छ, उनले भने। रक्सीको मर्चाको विश्लेषण गर्न कृषि विश्वविद्यालय पठाइएको जानकारी पनि तिमिल्सिनाले दिए। मर्चा र रक्सीका तत्व र फर्मुला यकीन गर्ने विश्वविद्यालयको अनुसन्धानको उद्देश्य रहेको उनको भनाइ छ। रजिस्ट्रार तिमिल्सिनाले रक्सीको सामाजिक पाटोको बारेमा पनि अध्ययन अनुसन्धान गर्ने सुनाए। कोदोको रक्सीको फर्मुला, मर्चाको फर्मुला र तिनका स्वास्थ्य, सामाजिक र आर्थिक लगायत पाटोको अनुसन्धानपछि प्याटेन्ट राइट दर्ताको प्रक्रिया अघि बढाउने जानकारी दिए। विश्वविद्यालय पठनपाठनसँगै अनुसन्धानमा केन्द्रित हुनुपर्ने भन्दै गण्डकीले हालै अन्तर्राष्ट्रिय वैज्ञानिक कार्यशाला गरेको थियो। त्यही कार्यशालामा बेलायत, कोरिया, अमेरिका, काजाकास्तान र नेपाल लगायत देशका विज्ञले प्रस्तुति दिएका थिए। उनीहरुले विश्वमा अहिले चलिरहेको उच्च शिक्षाको तौरतरिका र नेपालमा दिनुपर्ने शिक्षाबारे लेखेका खोजमूलक आलेख उक्त किताबमा छन्। विमोचनपछि मुख्यमन्त्री कृष्णचन्द्र नेपाली पोखरेलले प्रदेशले पहिचान झल्काउन जरुरी छ भन्ने विचारले प्राथमिकता पाएपछि विश्वविद्यालय स्थापना भएको स्मरण गरे। मुख्यमन्त्री पोखरेलले मेडिकल कलेज चलाउन ध्यान दिन आग्रह गरे। उनले भने, हाम्रो प्रडक्स विश्वबजारमा खोसाखोस हुनुपर्छ, तबमात्रै यसको उपादेयता हुन्छ। विना विभागीय मन्त्री डोवाटे विश्वकर्माले गण्डकीका उत्पादन विश्वस्तरीय हुनुपर्ने सुझाए। प्रदेश नीति तथा योजना आयोगका उपाध्यक्ष डा रघुराज काफ्लेले छोटो अवधिमा गण्डकी विश्वविद्यालयले राम्रा उपलब्धि हाँसिल गर्न सकेको विचार व्यक्त गरे। उपकुलपति प्राडा नवराज देवकोटाले पाठ्यक्रम तर्जुमा, विनियम निर्माण र आवश्यक कर्मचारी भर्ना लगायत काम गरी पठनपाठन सुरु गरिसकेको जानकारी राखे। छात्रवृत्तिमा पढाउनुपर्ने विद्यार्थीका लागि आवश्यक खर्चका लागि विश्वविद्यालले अप्ठेरो सामना गर्नुपरेको उनले सुनाए। अधिकृत डोलराज सुवेदीले विश्वविद्यालयका गतिविधिबारे जानकारी गराए।"
रित्तो नाका हेरि फर्किन्छन् मन्त्रीदेखि विभागीय टोली,"जोमसोम : पूर्वप्रधानमन्त्री केपी शर्मा ओलीले २०७४ सालमा उत्तरी कोरलानाकाको भ्रमण गरे । त्यसपछि सरकारका बहालवाला मन्त्रीहरु कोरलानाका पुग्ने होडबाजी नै चल्यो । कोरलानाकामा सरकारी तथा अन्य भीआइपी टोली पुग्ने लहर चलेको छ । भारतीय नाकाबन्दीपछि मुस्ताङको उत्तरी कोरलानाका चर्चामा छ ।विदेशी परनिर्भरतालाई न्यूनिकरण गर्न तत्कालिन सरकारले कोरलानाका खोल्ने दिर्घकालिन लक्ष्य लियो । त्यसैको परिमाणस्वरुप २०७४ सालदेखि राष्ट्रिय गौरवको बेनीजोमसोमकोरला सडक स्तरोन्नतिकार्य भइरहेको छ। झन्डै ६ अर्ब लागतको बेनीजोमसोमकोरला सडकको माथिल्लो खण्डको ९५ प्रतिशत र तल्लो खण्डको ६५ प्रतिशत सडक निर्माण सकिएको छ । २०७४ सालमा पूर्वप्रधानमन्त्री ओलीका कोरला भ्रमणपछि सरकारी उच्चपदस्थ टोली कोरलानाका अवलोकनका लागि पुग्ने गरेको पाइएको छ । ओलीको कोरला भ्रमणका बेला चीनले धमाधम आफ्नो पूर्वाधार निर्माणकार्य सुरु गरिहेको थियो। अहिले चीन पक्षले कोरलानाकामा पूर्वाधारको काम अन्तिम चरणमा पुर्याएको छ। चीनले आफ्नो जमिनमा ठूला ठूला भव्य भौतिक संरचना निर्माण गरिसकेको छ । तर पूर्वप्रधानमन्त्री ओलीले भ्रमण गरेको ४ वर्ष वितिसक्दा समेत नेपालतर्फको दशगजा क्षेत्रमा कुनै संरचना निर्माण हुन सकेको छैन, केवल ४ नम्बर बिल्लर मात्र ठिङ्ग उभिएको छ,सुनसान छ। त्यही ठिङ्ग उभिएको रित्तो नाका र चीनको भव्य संरचना हेर्दै जिब्रो काटेर फर्किने गरेका छन् संघ तथा प्रदेश सरकारी टोली । मन्त्रीदेखि विभागीय टोली कोही छुटेका छैनन् कोरला पुग्न। नाका हेर्न पुग्ने तर छिमेकी गरेको प्रगतीमा अलिकति पनी ईष्र्या जाग्दैन उनीहरुमा । हामी पनि चीनको जस्तै संरचना तयार गर्न सक्तैनौं, हामीले पनि नाका र सडकलाई गति दिन सक्तैन कोरला पुग्ने मन्त्रीदेखि विभागीय टोलीलाई यही प्रश्न खडा हुने गर्छ । नेपाली कोरला भूमि रित्तो र चीनको भव्य महल हेर्न सरकारी अधिकारी के कुरा , नेपाली आन्तरिक पर्यटकसम्म लालायित हुन्छ । बर्षेनि कोरलानाकामा झन्डै ३० हजार भन्दा बढी युवापंक्ती राष्ट्रिय झन्डा फहराउँदै उमंगका साथ कोरला पुग्छन् । जब उनीहरु कोरला पुग्छन् तब चीनको भव्य संरचनालाई आत्मग्लानी बनाइदिन्छ र मन खिन्न बनाएर फर्किन्छन्। उत्तरी कोरलानाकाको सुख्खा पठारमा नेपालको बाझो जग्गा छ, उता भने दरबारै दरबार अनि नाका सुरक्षार्थ खटिएका चिनिया फौज । नेपालको दशगजा क्षेत्रमा नत संरचना, नत सुरक्षा फौज । हाम्रा सुरक्षाकर्मी १२ किमी यता छन् ।तत्कालिन सरकारले २०७६ सालमा कोरलाको दश गजा क्षेत्रमा भौतिक संरचना निर्माणका लागि एक हजार रोपनि जग्गा समेत अधिकरण गरिसकेको छ। तर जग्गा प्राप्ति भएको ३ वर्ष वितिसक्दा समेत नेपाल सरकारले सामान्य डीपीआर समेत तयार गर्न सकेको छैन । कोरना महामारी अघि २०७६ सालमा प्रतिनिधि सभाको एक अन्तराष्ट्रिय सम्बन्ध समितिको टोली कोरलानाका पुग्यो । उनीहरुले कोरलानाकामा नेपाल पक्षले छिटोभन्दा छिटो भौतिक संरचना निर्माण गर्नुपर्ने निश्कर्ष निकाले । उक्त आसयको प्रतिबेदन सरकारलाई बुझाए । तर दुर्भाग्य कोरला पूर्वधारको प्रक्रिया अघि बढेन । २०७६ सालमै पूर्व परराष्ट्रमन्त्री युवराज ज्ञवाली र पूर्व उद्योग वाणिज्य तथा आपूर्ति मन्त्री लेखराज भट् हेलिकोप्टर चढेर कोरलानाका पुगे । उनीहरुले लोमान्थाङमा कार्यक्रम समेत गरे । उनीहरुले स्थानीयलाई कोरलानाका छिटै खोल्ने र पूर्वाधार निर्माणको काम पनि अघि बढाउने आश्वासन दिए ।तर,उक्त टोलीले गरेको नाका अनुमगन र प्रतिबद्धताले समेत काम गरेन । कोरलानाकाको रिक्तता ज्युका त्यु रह्यो । गण्डकी प्रदेशका पूर्वमुख्यमन्त्री पृथ्वी सुब्बा गुरुङ, पूर्वअर्थमन्त्री किरण गुरुङ पनि कोरला पुगे । उनीहरुले कोरलानाकाको वस्तुगत अध्ययन गरे । धमाधम चीनको संरचना बन्दै गरेको देख्दा तत्कालिन गण्डकी प्रदेश सरकारको टोलीले पनि पूर्वाधार निर्माणमा जोड दिने प्रतिबद्धता जनाए । तर, उनीहरुको प्रतिबद्धता केवल आश्वासन र भाषणमा मात्र सीमित रहन पुग्यो । गण्डकी प्रदेशका पूर्व मुख्यमन्त्री र अर्थमन्त्री गुरुङ द्धय कोरलानाकाबाट फर्किन नभ्याउँदै गण्डकी प्रदेशकै ९ सदस्य प्रदेश मामिला संसदीय टोली पनि कोरला पुग्यो। त्यस समयका समितिका सभापति कृष्ण थापाको नेतृत्वमा मुस्ताङका ४ सांसदसहित सचिवालयका ३ कर्मचारी कोरलानाका पुगेको थियो । कोरोना माहामारीपछि हालै फेरी संघ तथा प्रदेश सरकारमा मन्त्री तथा बिभागीय कर्मचारी टोलीको कोरला भ्रमण सुरु भइरहेको छ । पूर्वशिक्षामन्त्री गीरिराजमणी पोखरेललको निजी भ्रमण गर्ने क्रममा कोरलानाका पुगे। उनीले कोरलाको वस्तुगत अवस्थाको जानकारी सरकारलाई गराउने बताए । त्यसको एक हप्ता बित्न नउपाउँदै राष्ट्रियसभाअन्तर्गत राष्ट्रिय गौरवको आयोजना हेर्ने राष्ट्रिय सरोकार तथा समन्वय समितिको टोली कोरला पुग्यो । टोलीमा राष्ट्रियसभा सदस्य एवं माओवादी नेता नारयणकाजी श्रेष्ठ, उपसमिति सभापती अनिता देवकोटा र राष्ट्रिय सभा सदस्य ईन्दिरादेवी गौतमसहित सचिवालयका कर्मचारी कोरलानाका पुगे । सोमबार दोश्रो पटक राष्ट्रिय सभा अध्यक्ष गणेश तिमिल्सिना पनि कोरला पुगे । उनले गौरवको सडक आयोजना कोरलानाका अनुमगन गरी सरकारको ध्यानआर्कषण गर्ने बताएका थिए । यस्तै, सोही दिन गण्डकी प्रदेशका अर्थमन्त्री रामजी बराल जम्बो टोली लिएर कोरला पुगि फर्किए । एकपछि अर्को गर्दै संघ तथा प्रदेश सरकारको टोली कोरलानाका पुग्ने गरेपनि कोरलानाकामा संरचना निर्माण गर्ने दिशामा सरकारको छेकछन्द देखिन्न । भारतीय नाकाबन्दीपछि चर्चाको शिखरमा चुलिएको कोरलानाका पर्यटकीय गन्तव्य बन्न थालेको छ । सरकारी सम्पति र श्रोतसाधन उपयोग गरी कोरलानाका पुग्ने संघ तथा प्रदेशका मन्त्रीदेखि विभागीय टोलीको काम शून्य रहेको छ । सरकारी कामकाज र बहान बनाएर सरकारी सम्पतीको दुरुपयोग गरी कोरलानाकामा फोटो खिच्ने र मुक्तिनाथको दर्शन गरी फर्किन काम मात्र भएको थासाङ५ कुञ्जोका स्थानीय धिरेन्द्र ल्वागुनले फेसबुकमा लेखेका छन् । उनले बिना उद्देश्य सरकारी सम्पतीको उपयोग गरी मुस्ताङ आउने मन्त्री र कर्मचारीलाई म्याग्दी र मुस्ताङको सीमाक्षेत्र घासाबाटै प्रवेश गर्न दिन नहुने फेसबुकमा उल्लेख गरेका छन् । उनीहरुलाई बिना उद्देश्य आउने गरेको र यसको जवाफ आफूसित रहेको दावी गरे । उनले सरकारी ढुकुटी रित्यार मन्त्री,नेता र कर्मचारीले कोरलानाकामा फोटो सेसन गरी फर्किने गरेको बताएका छन्। उनले कोरलानाका फोटो सेसन गर्ने रमाइलो थलो बनेको र चीन पक्षको संरचना देखेर अलिकति लाज मान्नु पर्ने होइन भनी फेसबुकमा कटाक्ष गरेका छन् । उनले उत्तरी कोरलानाकामा कहिले भौतिक संरचना निर्माण होल भनी सरकारसँग प्रतिप्रश्न गरेका छन्।"
जापानमा ड्राइभरबिनाको बुलेट रेल परीक्षण सुरु,निगाता : पूर्वी जापानको निगाता स्टेसनमा ड्राइभरबिनाको बुलेट रेल परीक्षण सुरु भएको छ। ईस्ट जापान रेलवे कम्पनीले बुधबारदेखि ड्राइभरविनाको बुलेट रेल परीक्षण सुरु गरेको हो। व्यवसायिक प्रयोजनका लागि प्रयोगमा ल्याइएको ड्राइभरबिनाको सो बुलेट ट्रेन जापानको पहिलो भएको बताइएको छ। रिमोटबाट चल्ने बुलेट रेलको स्विच अटोमेटिक मोडमा राखेपछि चल्ने बताइएको छ। अक्टोबर २९ मा पहिलो चरणको परीक्षण गरिएको सो बुलेट रेल बुधबार सञ्चारकर्मी र सर्वसाधारणको उपस्थितिमा परीक्षण गरिएको बताइएको छ। जापानमा सम्भावित कामदार अभावका कारण ड्राइभरबिना अर्थात् रिमोटबाट चल्ने बुलेट रेल सञ्चालनमा ल्याउन थालिएको स्थानीय मिडियामा खबर छ। रिमोटबाट चल्ने सो बुलेट रेल प्रतिघण्टा ११० किलोमिटरको गतिमा कुद्ने बताइएको छ। सो परीक्षण सफल भएमा रिमोट नियन्त्रित बुलेट रेल चाडै निरन्तर सञ्चालनमा ल्याउने बताइएको छ। रिमोट नियन्त्रित बुलेट रेल र ड्राइभरद्वारा सञ्चालन हुने रेलमा अधिक समानता रहेको अधिकारीहरुले बताएका छन्। रिमोट नियन्त्रित बुलेट रेलजस्तै मोनोरेल सेवा लगायत केही सेवा जापानमा परिचित छन्।
कर्मको फल,"एक दिन रमेशले साहुको घरबाट एउटा ठूलो भाँडो मागेर ल्याए। भोलिपल्टै त्यो ठूलो भाँडोमा एउटा सानो भाँडो पनि राखेर साहुलाई फर्काए। साहुले सानो भाँडो बढी पाएकोमा खुसी तथा उत्सुक भएर रमेशलाई सोधे, मेरो भाँडोभित्र त एउटा सानो भाँडो पनि रहेछ नि ? रमेशले भने, साहुजी, सायद तपाईंलाई थाहा छैन होला, जब मैले हजुरको भाँडा लगेको थिए नि तब हजुरको भाडा गर्भवती रहेछिन्। मेरो घरमा यो सानो भाडालाई जन्माइन्। त्यसैले हजुरलाई आमा र बच्चा दुवै फर्काउन ल्याएको हो। यो कुरा सुनेर साहु निकै खुसी भए र साहुले भने, रमेश, अब उप्रान्त तिमीलाई कुनै पनि भाडाको खरखाँचो पर्यो भने बिनाहिच्किचाहट मेरो घरबाट लैजानु। करिब एक महिनापछि रमेशले आफ्नो घरमा सानो भोज गर्न लागेको भन्दै साहुको घरबाट राम्रो र बहुमूल्य भाडा लिएर गए। करिब महिना दिनसम्म पनि रमेशले आफ्नो बहुमूल्य भाडा नफर्काएकाले चिन्तित हुँदै उक्त साहु रमेशको घरमा जाने तयारी गर्दै मात्र के थिए, रमेश टुप्लुक्क आइपुगे। रमेश अलिक उदास देखिन्थे। साहुले किन आफ्नो भाँडो अहिलेसम्म पनि नफर्काएको भनी प्रश्न गरे। रमेशले भने, साहुजी, हजुरको भाँडो लगेको पर्सिपल्ट नै मेरो घरमा भाँडो त मरेछ। मैले हजुरलाई ४५ दिनपछि मात्र खबर गर्ने बारेमा सोचेको थिएँ तर हजुर अत्तालिनु होला भनेर आज खबर गर्न आएको हुँ। रमेशको कुरा सुन्नेबित्तिकै साहुको दिमागको पारो चढेछ र आक्रोशित हुँदै भने, रमेश, के तिमीले मलाई उल्लु सम्झेको हो ? कतै फलामको भाँडो पनि कहिले मर्दछ र ? रमेशले शान्त हुँदै जवाफ दिए, साहुजीले के भन्नु भएको त्यस्तो ? यदि फलामको भाँडो गर्भवती भएर बच्चा जन्माउन सक्छ भने मर्न किन सक्दैन ? रमेशको कुरा सुनेर साहु बेजवाफ भए। नैतिक शिक्षा : कहिलेकाहीँ हामी लोभका कारण र आफूलाई फाइदा हुने सोचेर गलत कुरालाई पनि सही भन्छौं। सही भनेको समयमा त कुनै बेला फाइदा मिल्ला तर, त्यही कुरा हाम्रा लागि नजिर बन्न सक्छ।"
सिके राउतका १७ कार्यकर्ता धरौटीमा रिहा,"धनुषा : प्रहरी हिरासतमा रहेका सिके राउत नेतृत्वको जनमत पार्टीका १७ जना कार्यकर्ता धरौटीमा रिहा भएका छन् । संघिय खानेपानी तथा ढल निकास आयोजनाको कार्यालय जनकपुरधामका निमित्त आयोजना प्रमुख राजेश कुशवाहालाई अमानवीय व्यवहार गरेको आरोपमा पक्राउ परेका जनमत पार्टीका १७ जना नेताकार्यकर्ता मंगलवार साँझ धरौटीमा छुटेका हुन् । धनुषा जिल्ला अदालतको आदेशमा पक्राउ परेका मध्ये १० जनालाई ५०५० हजार र ७ जनालाई ११ लाख रुपैया धरौटी राखेर रिहा गरिएको जिल्ला प्रहरी कार्यालय धनुषाले जनाएको छ । गत कात्तिक ४ गते जनमत पार्टीका नेताकार्यकर्ताले संघिय खानेपानी तथा ढल निकास आयोजनाका निमित्त प्रमुख कुशवाहालाई कार्यालयबाट निकालेर कुटपिट गर्दै अर्धनग्न पारेर नालाको हिलो दली नगर परिक्रमा गराएका थिए । सोही घटनामा पार्टीका धनुषा जिल्ला अध्यक्ष ओमविक्रम कुशवाहा, सर्लाही जिल्ला सदस्य दुर्योधन यादव, प्रेमकिशोर यादव, केन्द्रीय सदस्य वीरेन्द्र महतो, विद्यार्थी जनमत संघका अध्यक्ष विजय यादव, नेताहरू धनिकलाल कापर, संजय प्रधान, विक्रमकुमार साह, रामकरण यादव, कैलाशप्रसाद साह, दिनेश रजक साफी, संजय कुमार सिंह, सञ्जय साह, सुन्दर मण्डल, महेश कुमार यादव र अमरनाथ साह पक्राउ परेका थिए । प्रहरीले उनीहरुविरुद्ध अपराधी प्रवेश तथा अपराधी उपद्रव शीर्षकमा मुद्दा दर्ता गरी कारबाही प्रक्रिया अघि बढाइएको थियो । रिहा भएका नेताकार्यकर्ताहरुले पार्टीका अन्य कार्यकर्ताहरुसहित जनकपुरमा विजयी जुलुश निकालेर एकआपसमा खुशी साटासाट गरेका थिए ।"
पुल नबन्दा सास्ती,"उदयपुर : राष्ट्रिय गौरवको आयोजना मदन भण्डारी लोकमार्गको पूर्वीखण्डका खोलाखहरेमा पुल निर्माणमा ढिलाइ हुँदा सर्वसाधरणले सास्ती व्यहोर्नु परेको छ। आयोजनाको उदयपुर खण्डमा चार महिनाअघि कालोपत्रेको काम सकिए पनि एक दर्जन खोलाखहरेमा पुल नबन्दा सर्वसाधरणलाई समस्या भएको हो। साथै, बनेका पुलका वारी र पारी भूभाग लामो समय बितिसक्दासमेत कालोपत्रे नहुँदा सवारीसाधन आवागमनमा समस्या भएको हो। पुल नबन्दा सामान्य वर्षामा हुँदा पनि सवारीसाधन रोकिने गरेका छन्। यात्रुहरू जोखिम मोलेर यात्रा गर्न बाध्य छन्। छोटो दूरीका कारण सडकको कालोपत्रेको काम सकिएसँगै यातायातका साधनको चाप बढे पनि खोलाखहरेले गर्दा सवारीसाधन रोकिने गरेका छन्। बनेका पुल क्षेत्रमा पनि कालोपत्रे नगरी कच्ची सडक राखिँदा सवारीसाधन सञ्चालमा कठिनाइ हुने गरेको छ। पुल क्षेत्रमा ठूलाठूला खाल्डाले गर्दा साना सवारीसाधन सञ्चालनमा कठिनाइ हुने गरेको बेल्टारका शम्भु पौडेल बताउँछन्। उनले भने, कालोपत्रे नहुँदा खाल्डाखुल्डीले मोटरसाइकल हिँडाउनसमेत मुस्किल छ। साना गाडी सबै ठोकिने भएकाले बाध्य भएर वैकल्पिक बाटो रोज्नु परेको छ। यो लोकमार्गबाट काठमाडौं आवतजावत गर्दा पूर्वी क्षेत्रका यात्रुहरूलाई दुई घण्टाको फरक पर्ने भएकाले अधिकांशको रोजाइमा यो सडक परेको छ। पुल नबन्दा बेल्टारगाईघाटको २० किमिको दूरी ३० मिनेट बढी समय लाग्ने गरेको पौड्लले बताए। उनले भने, पुल र कालोपत्रेको काम सकिँदा २० मिनेटमा पार गर्न सकिने गाईघाटबेल्टार खण्डमा असारी, झोरा, ज्योमिरे खोलामा पुल निर्माण नहुँदा समय लाग्ने गरेको छ। लोकमार्गअन्तर्गत उदयपुर खण्डमा १२ खहरे खोलामा पुल निर्माण गर्न बाँकी छ। डिजाइन स्वीकृति गरी ३३ महिनाभित्रमा निर्माण सम्पन्न गर्ने गरी ठेक्का सम्झौता भएको आयोजना कार्यालय गाईघाटका इन्जिनियर शंकर पौडेलले बताए।"
बालिकालाई यौन कार्यमा लगाउने खाजा घरका सञ्चालक पक्राउ,"काठमाडौं : गुल्मी घर भइ हाल काठमाडौं कोटेश्वरमा नेवारी खाजा घर सञ्चालन गर्दै आएका नेत्रलाल ज्ञवाली मानव बेचविखन तथा ओसारपसार कसुरमा प्रक्राउ परेका छन्। उनले सञ्चालन गरेको खाजा घरमा काम दिने बहानामा बबरमहल बस्ने एक १६ वर्षीया बालिकालाई जबरजस्ती यौन कार्यमा लगाएका थिए। मानव बेचबिखन अनुसन्धान ब्युरोका प्रवक्ता अनुराग द्विवेदीका अनुसार ज्ञवालीले ती बालिकालाई गत वैशाखदेखि होटलमा बन्धक बनाइ गाली गलौच तथा धम्की दिएर यौन सम्बन्ध राख्न लगाउँथे। होटल छेउमा रहेको कोठामा तथा वरिपरिका अन्य होटलमा समेत गएर यौन सम्बन्ध राख्न लगाउथे। बालिका पटकपटक घर जान प्रयास गरिरहँदा पनि जान नदिइ ज्ञवालीले प्रत्येक दिन ३ देखि ५ जना परपुरषसँग सम्बन्ध राख्न लगाइ यौन कार्य सञ्चालन गर्दै आएका थिए। प्रहरी चेकिङ आएको बेलामा आफ्नै मन्जुरीले होटलमा खाना पकाउन, भाँडा माझ्न आएका हौं भनी भन्न लगाउँथे। विशेष सुचनाका आधारमा ब्युरोबाट गएको टोलीले उक्त बालिकालाई गत भदौ २५ मा खाजा घरबाट उद्धार गरेको हो। गुल्मी लिम्घा ४ सत्यवती घर भइ हाल ललितपुर इमाडोम बस्ने ज्ञवालीलाई मानव बेचबिखन अनुसन्धान ब्युरोले यही कार्तिक १७ गते प्रक्राउ गरेको हो। उनीविरुद्ध मानव बेचबिखन तथा ओसारपसार ऐन २०६४ अनुसार अनुसन्धान भैरहेको द्विवेदीले जानकारी दिए। जिल्ल अदालतबाट म्याद थप गरि उनीविरुद्ध अनुसन्धान भैरहेको छ। घटनामा संग्लन अन्य प्रतिवादीको खोजी भैरहेको प्रहरीले जानकारी दिएको छ।"
बहुमतका साथ पूर्वमाओवादी नेता बने एमाले प्रतिनिधि,परासी : कार्यकर्ता माझ पूर्वमाओवादीका नेताप्रति एक्कासी देखिएको लोकप्रियताले पश्चिम नवलपरासी जिल्ला एमाले पार्टी पंक्तिमा तरंग ल्याएको छ । एमालेको १० औं महाधिवेशन प्रतिनिधि छनौटमा भएको चुनावमा पूर्वमाओवादीबाट आएका नेता डोलराज भण्डारीले जिल्लाका पुराना नेतालाई पछि पार्दै सबैभन्दा बढी मत ल्याएपछि एमाले पंक्तिमा उनको लोकप्रियताले तरंग ल्याएको हो । एक वर्षअघि एमाले पार्टीमा आएका ४३ वर्षिय भण्डारीसँगै सभासद्देखि उपमेयर र अन्य पुराना नेता प्रतिनिधिका लागि चुनाव लडेका थिए। तर उनीहरु पराजित बने । यसले पुराना नेताहरुबीच कतै आफूहरु पछि परिने त हैन भन्ने चिन्ताले पनि सताउन थालेको कार्यकर्ता माझ चर्चा सुरु भएको छ। संघीय निर्वाचन क्षेत्र नं २ बाट प्रतिनिधि आएका उनले खुलातर्फ निर्वाचित हुने ४ जनामध्ये सबैभन्दा बढी १२ सय ६७ मत ल्याएर बिजय भएका हुन्। चुनावमा २०५० मत खसेका थियो । उनले वर्षौदेखि पार्टी राजनीतिमा लागेका जिल्ला सचिव थानप्रसाद गैरलाई ३ सय ६० मत अन्तरले दोस्रो स्थानमा सिमित बनाए । पार्टीमा किचलो सुरु भएपछि रामबहादुर थापासहितका तत्कालीन माओवादी केन्द्रका नेताहरु एमालेमा गएपछि भण्डारी पनि गएका थिए । उनलाई जिल्लामा उपाध्यक्षको पद दिइएको छ पार्टीमा आएको १ वर्ष नबित्दै भण्डारी कार्यकर्ताबीच लोकप्रिय भएको मतले देखाएपछि जिल्लाका पुराना नेताहरु आश्चर्यमा मात्र होइन आफै पछि परिने चिन्ता बढ्न थालेको एक कार्यकर्ताले बताए । भर्खर पार्टीमा आएका भण्डारीले चुनाव जित्नेमा कमैले मात्र आकलन गरेका थिए । भण्डारीको मिलनसार व्यक्तित्वका कारण छोटो समयमा कार्यकर्ताको मन जित्न सकेकोले धेरै मत ल्याएको एक कार्यकर्ताले बताए । १७ वर्षको उमेरदेखि माओवादीको भूमिगत राजनीतिमा लागेका भण्डारी तत्कालीन माओवादी केन्द्रबाट गत स्थानीय चुनावमा सुनवल नगरपालिकाको मेयर पदमा उमेदवारी दिएका थिए । त्यसबेला उनले ३५ सयको हाराहारीमा मत ल्याएर तेस्रो भएका थिए । लामो समयपछि चुनाव भएको र पार्टीमा युवा नेतृत्वको खाँचोको महशुस भएको पनि यो परिणामले देखाउँछ । यसलाई पार्टी नेतृत्वले बुझ्न जरुरी छ । एक कार्यकर्ताले भने । आगामी पार्टी नेतृत्व र अन्य जिम्मेवारीमा आउन चाहने नेताहरुलाई भण्डारीको यो मत परिणामले सोँच्न बाध्य बनाएको कार्यकर्ताको बुझाइ छ । यही मंसिर १० देखि १२ गतेसम्म चितवनमा हुने एमालेको राष्ट्रिय महाधिवेशनका लागि जिल्लाबाट १४ जना प्रतिनिधि चयन भएका छन्।
खुले पशुपति क्षेत्रका टिकट काउन्टर,"काठमाडौं : कोरोना महामारीका कारण डेढवर्षदेखि बन्द रहेको पशुपति क्षेत्रका पर्यटकीय टिकट काउन्टर खुलेका छन् । नेपालमा कोरोना महामारी सुरु भएपछि विसं २०७६ चैतदेखि बन्द रहेको काउन्टर तिहार अघिदेखि स्वास्थ्य सुरक्षा मापदण्ड पूरा गरेर खुला गरिएको पशुपति क्षेत्र विकास कोषले जनाएको छ। पशुपति क्षेत्रमा प्रवेश गरी घुम्न चाहने भारत बाहेकका विदेशी पर्यटकका लागि तीन स्थानमा काउन्टरको व्यवस्था गरिएको छ । तिलगङ्गा, वत्सलेश्वरी र गु्ह्येश्वरीमा काउन्टर राखी विदेशी पर्यटकलाई टिकट काटेर प्रवेश गराइन्छ । पशुपति क्षेत्रमा हाल तीन वटै काउन्टरबाट गरी दैनिक १०० पर्यटक प्रवेश गर्ने गरेको कोषका कार्यकारी निर्देशक डाघनश्याम खतिवडाले बताए । कोरोना महामारी सुरु हुनुअघि दैनिक ३०० पर्यटक टिकट काटेर पशुपति क्षेत्र घुम्ने गरेका थिए । पशुपति क्षेत्र प्रवेश गर्दा भारत बाहेकका विदेशी नागरिकसँग एक हजार शुल्क लिइन्छ । कोरोनापछि पशुपतिनाथ मूलमन्दिर पुरानै स्वरुपमा खुला गरिसकिएको कोषले जनाएको छ। पशुपतिनाथ दर्शन एवं विशेष पूजा गर्न चाहने भक्तजनका लागि बिहानदेखि नै मन्दिर खुला गरिएको कार्यकारी निर्देशक खतिवडाले बताए । पशुपति क्षेत्रमा हुने गरेका सबै धार्मिक, सांस्कृतिक गतिविधि कोरोनाअघिकै स्वरुपमा भइरहेको उनले जानकारी दिए।"
बर्दियामा पञ्चगब्य (गोमूत्र) अनुसन्धान केन्द्र बनाइँदै,"गुलरिया: बर्दियाको ठाकुरबाबा नगरपालिकामा गौ संरक्षण अभियानअन्तर्गत पञ्चगब्य (गोमूत्र) अध्ययन तथा अनुसन्धान केन्द्र स्थापना गरिने भएको छ। विश्व हिन्दू युवा संघका धार्मिक सद्भावना दूत योगी पिताम्वरको नेतृत्वमा पञ्चगब्य अनुसन्धान केन्द्र सञ्चालन गर्न लागिएको हो। ठाकुरद्वारास्थित ठाकुरबाबा मन्दिरमा मंसिर ४ गते रक्षामन्त्री डाक्टर मिनेन्द्र रिजालले केन्द्रको शिलान्यास गर्ने कार्यक्रम रहेको विश्व हिन्दू युवा संघका अध्यक्ष ऋषिकेश जंग शाहले पत्रकार सम्मेलनमार्फत् जानकारी गराएका छन्। नेपालका गब्यसिद्ध डाक्टर नरेन्द्र हमाल, प्रेम आर्य र बाबा योगिराजको सैद्धान्तिक नेतृत्वमा पञ्चगब्य अनुसन्धान केन्द्र सञ्चालन हुन्छ। केन्द्रले गौ संरक्षणमा ठूलो योगदान पुर्याउँदै स्थानीयको आयआर्जनमा टेवा पुर्याउने लक्ष्य लिएको अध्यक्ष शाहको भनाइ छ। ठाकुरबाबामा आयोजित धार्मिक सभामा आउने पाहुनाहरुलाई स्थानीयले आफ्ना घरमा खाना तथा बासको लागि सहयोग गर्न आयोजक संस्थाले अनुरोध गरेको छ। गौ संरक्षण अभियानसँगै दलित समुदायप्रतिको विभेद् अन्त्य गर्न ठाकुरबाबा मन्दिरमा धार्मिक अनुष्ठान गरिने जानकारी दिइएको छ।"
जन्मदर्ता पाउनै सकस,"बागलुङ : गलकोट७ का १२ वर्षीय रामबहादुर सुनार जन्मदर्ताको प्रमाणपत्र पाउनबाट बञ्चित भएका छन्। बाबुआमा दुवै नभएका कारण जन्मदर्ता बनाउन समस्या भएको हो। रामबहादुर जन्मँदा उनकी आमाले प्रसवमै ज्यान गुमाइन्। त्यसको केहीपछि बाबु गोमबहादुर दोस्रो बिहे गरेर सम्पर्कवीहिन भए। रामबहादुर काठेखोला७ लेखानीस्थित मामाघरमा बस्दै आएका छन्। छोरीलाई बचाउन सकिएन, टुहुरो नातीलाई यतै ल्याएर हुर्काएका छौं, पढाइरहेका छौं, मावलका हजुरबुबा धनबहादुर बिकले भने, घरतर्फको कोही नहुँदा जन्मदर्ता दिलाउन सकिन। जन्मदर्ताका लागि वर्षौंदेखि ज्वाईंको खोजी गरिरहेको उनले सुनाए। उमेर बढ्दै जाँदा नागरिकतालगायत कागजात चाहिन्छ। समस्या हुने भयो, धनबहादुरको दुःखेसो छ, अब के गर्ने होला ? जन्मदर्ताका लागि विद्यमान ऐन, कानुनले आमा या बाबु अनिवार्य गरेकाले समस्या भएको वडासचिव भीमबहादुर घर्तीले बताए। परिवार र बालकको संवेदनशीलताबारे जानकार छौं। तर, कानुन अनुसार दिन मिल्दैन, सचिव घर्तीले भने, नगरको कार्यपालिकाले यस्ता संवेदनशील विषयमा निर्णय गरेमा गाँठो फुकाउन सहज हुन्छ। जनप्रतिनिधिहरूले पनि गम्भीरतापूर्वक छलफल, बहस चलाएर निर्णय लिन आवश्यक रहेको उनी बताउँछन्।"
सत्यमोहन जोशीलाई पहिलो ईपासपोर्ट,"काठमाडौं : राहदानी विभागले विद्युतीय राहदानी (ईपासपोर्ट) जारी गरेको छ। परराष्ट्रमन्त्री नारायण खड्काले बुधबार त्रिपुरेश्वरस्थित विभागमा आयोजित एक समारोहबीच ईपासपोर्ट सार्वजनिक गरेका हुन्। विभागले एमआरपी विस्थापन गरी (ईपासपोर्ट) जारी गरेको हो। पराराष्ट्रमन्त्री खड्काले पहिलो ईपासपोर्ट शताब्दी पुरुष सत्यमोहन जोशीलाई वितरण गरेका हुन्। ईपासपोर्ट कभरमा नेपालको नयाँ नक्सासहितको निशान छाप छ। साधारण (३४ र ६६ पृष्ठ), कूटनीतिक, विशेष, सर्भिस, अस्थायी, सिम्यान्स अभिलेख किताब गरी सात प्रकारका पासपोर्ट जारी हुनेछन्। विभागले यसअघि चार प्रकारका पासपोर्ट जारी गर्दै आएको थियो। ईपासपोर्टका पृष्ठहरूमा नेपालका सम्पदा, संस्कृति, जीवनयापन, वन्यजन्तु र चर्चित ठाउँहरूको तस्बिर राखिएको छ। पहिलो कभर र अन्तिम कभरका भित्री पृष्ठमा डाँफे र नेपालको राष्ट्रिय झन्डा छ। पहिलो चरणमा विभागले साधारण पासपोर्ट जारी गर्ने अर्यालले बताए। अरू प्रकारका भने जनवरीदेखि मात्रै जारी हुनेछन्। मेसिन रिडेबल राहदानी (एमआरपी) बिस्तारै विस्थापन गर्दै लैजाने विभागको योजना छ। सेवाग्राहीले ईपासपोर्ट एकै दिनमा पाउनेछन्। विभागले २० लाख ईपासपोर्ट छपाइ गर्न सन् २०२० डिसेम्बरमा फ्रान्सको आईडीईएमआईए आइडेन्टी एन्ड सेक्युरिटी कम्पनीसँग २ अर्ब ४८ करोड रुपैयाँमा सम्झौता गरेको थियो। आजदेखि ईपासपोर्ट"
दिल्लीका विद्यालय र कलेज अनिश्चितकालका लागि बन्द,नयाँ दिल्ली : भारतको राजधानी नयाँ दिल्लीका विद्यालय र कलेज अनिश्चितकालका लागि बन्द भएका छन् । वायु प्रदूषणले खराब हुँदै गम्भीर अवस्था पार गरेपछि त्यहाँको सरकारले अर्को सूचना जारी नभएसम्म विद्यालय र कलेज बन्द गर्ने निर्णय गरेको हो । दिल्ली सरकारले निजी र सरकारी कर्मचारीलाई घरबाटै काम गर्न आग्रह गरेको छ। साथै अनावश्यक सवारी साधन नचलाउन र सर्वसाधारणलाई घरबाट बाहिर ननिस्कन सूचना जारी गरेको छ । यसअघि गएको शनिबार दिल्ली सरकारले विद्यालय एक हप्ताका लागि बन्द गर्न र निर्माण कार्यहरु चार दिनसम्मका लागि बन्द गर्न निर्देशन दिएको थियो । तर मंगलबार साँझ त्यहाँको वायु गुणस्तर व्यवस्थापन आयोगले अर्को सुचना जारी नभएसम्म सबै शैक्षिक संस्था बन्द गर्न निर्देशन दिएको छ । दिल्ली वरिपरि रहेका पाँचवटा कोइला प्लान्ट तत्कालका लागि बन्द गर्नसमेत त्यहाँको वन तथा वातावरण मन्त्रालयले निर्देशन दिएको छ । त्यहाँका ५० प्रतिशत सरकारी कर्मचारीहरुलाई नोभेम्बर २१ सम्म घरबाटै काम गर्न निर्देशन दिएको बताइएको छ । गएको सोमबार भारतको सर्वोच्च अदालतले दिल्ली सरकारलाई वायु प्रदुषण लकडाउन घोषणा गर्न आह्वान गरेको थियो । करिब २ करोड जनसंख्या भएको नयाँ दिल्ली संसारको सबैभन्दा प्रदूषित सहरमा पर्छ। हरेक वर्ष जाडो समयमा त्यहाँ वायु प्रदूषणले सीमा नाघ्ने गर्छ । वायु प्रदूषण न्युनिकरणमा भारत हालसम्म असफल हुँदै आएको छ।
आगोले बजारै सखाप,"मुगु : जिल्ला सदरमुकाम गमगढीस्थित तल्लो बजारमा सोमबार मध्यराति आगलागी हुँदा २१ घरमा पूर्ण क्षति पुगेको छ। धनसम्पत्ति खरानीमा परिणत भएपछि २१ घरधनी र बहालमा बसेका ४४ गरी ६५ परिवार बिचल्लीमा परेका छन्। १७ घर र चार टहरामा ५० करोड रुपैयाँभन्दा बढीको धनमाल क्षति भएको प्रहरीले जनाएको छ। पीडितले मंगलबार रातिसम्म तत्काल खानसमेत राहत पाएका छैनन्।आगलागीले घर सम्पत्ति, अन्न सबै जलायो। अब के खाने भन्ने चिन्ता लागेको छ। अहिलेसम्म खाने व्यवस्था केही छैन, पीडित राज्यलक्ष्मी शाहीले भनिन्। स्थानीय झोबा लामाले विपद्का बेला पनि सहयोगका लागि कसैले केही नसोधेको गुनासो गरिन्। तीन साना छोराछोरीलाई च्याप्दै ३९ वर्षीया एकल महिला लामाले भनिन्, आगलागीमा हाम्रो घरसम्पत्ति सबै जल्यो। जलेको घर हेर्न म कसरी जाऊँ ? हामीलाई के भयो भनेर सोध्न न स्थानीय सरकार आउँछ न राजनीतिक दल। उनले छिमेकीको गोठमा आश्रय लिएकी छन्। छिमेकीले नै दिएका खानेकुराले सन्तानको भोक टारेकी छन्। स्थानीय ठिल्ले लामाको घरको पूजाकोठामा बालिएको दियोबाट सोमबार राति करिब १२:३१ बजे आगलागी सुरु भएको प्रहरीले जनाएको छ। सुरुमा खाना पकाउने ग्यास सिलिन्डर विस्फोट हुने डरका कारण स्थानीयवासी आगो निभाउन अग्रसर भएका थिएनन्। जसकारण बजारै आगलागीमा परेको स्थानीयवासीको भनाइ छ। छायाँनाथ रारा१ का वीरजंग मल्लले उक्त घरमा रहेका ग्यास सिलिन्डर विस्फोट भएपछि मात्र स्थानीयवासीले आगो निभाउने प्रयास गरेको बताए। मुगुको गमगढी बजारमा आगलागी, २० घर जले (तस्बिर) मुगुका आगलागी पीडितलाई तत्कालै राहत प्याकेज : मुख्यमन्त्री शाही मुगु आगलागी : ग्यास सिलिण्डरका कारण ठूलो क्षति आगलागी पीडितको राहत बैठकमै सिमित टायरको तेल उत्पादन गर्ने उद्योगमा आगलागी लामासहित छिरिङ लामा, गोमा शाही, डम्बर मल्ल, झमा लामा, गुरु लामा, टासी लामा र राजबहादुर शाहीको घर जलेको छ। त्यसैगरी छत्तबहादुर मल्ल, कुसलाला सावद, पृथ्वीजंग शाही, रत्नबहादुर शाही, जानबहादुर हितान, दानबहादुर हितान, जनकबहादुर मल्ल, ग्याम्जो लामा, याग्याल लामा, विशाल मल्ल, पुतली शाही, लक्ष्मी शाही र गोर्खबहादुर मल्लका घर पनि पूर्णरूपले क्षति भएका छन्। ५० करोडभन्दा बढीको धनसम्पत्ति क्षति भएको जिल्ला प्रहरी कार्यालयका डीएसपी चित्रबहादुर भट्टराईले बताए। दिनैभर राहतको बैठक, पीडित भोकै सरोकारवाला निकाय मंगलबार दिनभर राहतको बैठकमै व्यस्त भए। यसले गर्दा पीडितहरू मंगलबार बेलुकासम्म के खाने कहाँ बस्ने भन्ने चिन्तामा थिए। जिल्ला समन्वय समितिको सभाहलमा बिहान बसेको सर्वपक्षीय बैठकले राहतका लागि स्थानीय गैरसरकारी संस्था र कर्णाली प्रदेश सरकारलाई अनुरोध गर्ने निर्णय गरेको थियो। दिउँसो छायाँनाथ रारा नगरपालिकाले स्थानीय गैरसरकारी संस्थासँग राहतका लागि बैठक गरेको थियो। जिल्ला प्रशासन कार्यालयमा विपद् ब्यवस्थापन समितिको बैठक बसेको स्रोतले जनाएको छ। कर्णाली प्रदेशका मुख्यमन्त्री जीवनबहादुर शाहीले पीडितलाई तत्काल राहत उपलब्ध गराउनु भनी प्रेश विज्ञप्ति जारी गरेका थिए। यद्यपि मंगलबार बेलुकीसम्म घटनास्थलमा राहत पुग्ने कुनै सुरसार थिएन। प्रदेश सांसद चन्द्रबहादुर शाहीले काठमाडौंबाट सेनाको हेलिकप्टर सुर्खेत पुगेर मुगु पुग्दा फर्कन समय लाग्ने भएकाले मंगलबार राहत उपलब्ध गराउन नसकिएको बताए। उनका अनुसार बुधबार मात्र हेलिकप्टरमार्फत राहत सदरमुकाम पुग्नेछ। उद्योग वाणिज्य संघले तत्काल राहतका लागि सदरमुकाममा रहेका व्यापारीहरूबाट चन्दा उठाउन सुरु गरेको छ। संघले संकलन गरेको रकम जिल्ला विपद् व्यवस्थापन समितिको जिम्मा लगाइने र सोमार्फत तत्काल राहत उपलब्ध गराउने व्यवस्था मिलाइने संघका अध्यक्ष कमल बुढाले बताए। प्रमुख जिल्ला अधिकारी रोमबहादुर महतले केही पीडितलाई तत्कालका लागि रेडक्रसले गैरखाद्य सामग्री र अन्य निकायबाट केही नगद उपलब्ध गराएको बताए। प्रदेश सरकारबाट आउने राहत बुधबार मात्र आइपुग्ने महतले बताए।"
