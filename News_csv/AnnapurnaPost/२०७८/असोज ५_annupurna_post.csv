शीर्षक,विवरण
सहर फैलिँदै नदीनाला खुम्चिँदै,"सहर बढ्दै जाँदा नदीनाला खुम्चिएका छन्। पहिले किनारभन्दा धेरै पर बन्न सुरु गरेका भौतिक संरचनाले फैलिएर अहिले नदीनाला छोपेका छन्। घरमा नदी होइन, नदीमा घर पसेका छन्। गाउँका नदीनालामा क्रसरको दोहन छ। वर्षात्मा सहर बजार पनि जलमग्न हुनुको मुख्य कारण यो नै हो। भनिन्छ, नदीनालाले आफ्नो बाटो लिन्छ। हिउँदको समयमा पानी नभएर छोपेर लुकेका नदीनाला वर्षात्मा गड्गडाएर आउँदा क्षति बढ्दैछ। वर्षात् र बाढी कारण होइन। यो मानिसले नै निम्त्याएको घटना हो। नदीनालाको अत्याधिक दोहन र अतिक्रमणले किनार हराउँदै छ। खोला कुलो जस्तो र नदी नहर जस्तो बन्दैछ। कति त अस्तित्वमै छैनन्। महँगा सहरमा अझै बढी नदीनाला निचोरिएका छन्। पानी बग्ने ठाउँलाई पनि बारेर महल बनेका छन्। प्लटिङ गरिएका छन्। एक वर्षअघि देखिएको नदीनाला अर्को वर्ष भेटिँदैनन्। पैसाको लोभमा दोहन बढेको छ। अतिक्रमण फैलिएको छ। नदीनालाले आफ्नै खुसीमा बग्न पाएको छैन। बाटो साँघुरिएको छ। कति भूगोलमा त माथि महल छ, मुनि नदी कुद्छ। अतिक्रमणबाट सुकेका र लुकेका धेरै नदी बग्ने नेपालका स्थानमा सहर बनेको छ। कति स्थानमा त नदीनाला चोक र गल्लीको नाममा सीमित बनेका छन्। इतिहास बनेका छन्। ताल, तलैया, पानीका मुहान र नदी किनारबाट ५० मिटरको दूरीमा मात्र भवन निर्माण र उत्खनन गर्न पाइन्छ। भवन निर्माण मापदण्ड २०७२ र नदीजन्य वस्तु उत्खनन मापदण्डमा सरकारले उल्लेख गरेको छ। अहिले प्रत्येक स्थानीय तहले बनाएका मापदण्डमा पनि यिनै कुरा उल्लेख गरिएका छन्। तर, नियम कानुन एकातर्फ छ काम अर्कै हुँदै आएको छ। गाउँमा भन्दा पनि सहर बजारमा नियम मिच्नेको तँछाडमछाड छ। उपत्यकाका तीन जिल्लासहित देशका मुख्य सहरको शोभा दिएका नदीनाला हराउँदै गएका छन्। ती स्थान महलले ढाकेका छन्। काठमाडौं उपत्यकाभित्रको बागमती नदी र यसअन्तर्गतका नौवटा सहायक खोला आसपासमा बर्सेनि डुबान हुन्छ। बागमतीलगायतका १० वटा नदी किनारमा मापदण्डविपरीत बस्ती बस्नु नै डुबानको मुख्य कारण भएको विज्ञहरू बताउँछन्। सरकारले बागमती, मनहरा, विष्णुमती नदी आसपासमा २० मिटर छाडेर मात्र भौतिक संरचना निर्माण गर्न निर्णय गरेको लगभग १० वर्ष भयो। तर यो निर्णय पनि कार्यान्वयन भएको छैन। अन्य सरकारको तुलनामा सबैभन्दा धेरै नदीनाला काठमाडौं उपत्यकाभित्र भौतिक संरचनाले पुरिँदैछन्। बनाउन नै नरोक्दा अब बनेका संरचना हटाएर पुनः पहिलेकै अवस्थामा ल्याउनु चुनौतीपूर्ण छ। मापदण्ड विपरीत र खोला नै थुनेर संरचना बन्ने क्रम घटेको छैन। प्राकृतिक स्रोतसाधनको संरक्षण गर्ने अधिकार अहिले स्थानीय तहले नै पाएका छन्। यसमा संघीय र प्रदेश सरकारको पनि उत्तिकै भूमिका छ। नदीनालाको संरक्षण गर्ने ऐन कानुन नभएको पनि होइनन्। जिल्ला समन्वय समितिलाई अनुगमन गर्न, प्रशासनलाई कारबाहीको सिफारिस र कारबाही नै गर्नेसम्मको अधिकार दिइएको छ। तर सहरका खोला खोज्न र गाउँका क्रसर हटाउनमा कुनै पनि निकायले दह्रो खुट्टा टेक्न सकेका छैनन्। जसको फाइदा भूमाफियाले लिइरहेका छन्। यस्तै क्रम रहे एक दिन सहरका नदीनाला नक्सामा मात्रै सीमित नबन्लान् भन्न सकिँदैन। भएका नियम कानुनको प्रयोग गरेर नदी जोगाऔं। कानुन पर्याप्त नभए समयमै बनाउँ। पानीबिना मानव अस्तित्व सम्भव छैन। त्यसैले पानीका स्रोत समयमै जोगाऔं। मानव जीवनको अस्तित्व नदीनालासँग जोडिएको छ भन्ने यथार्थ सबैले मनन् गर्नैपर्ने भएको छ।"
विपक्षीलाई पेलेरै बजेट पास,"काठमाडौं : प्रमुख विपक्षी एमालेको अवरोध र नाराबाजीबीच प्रतिनिधिसभाबाट बजेट (विनियोजन विधेयक) पारित भएको छ। सभामुख अग्नि सापकोटाले एमाले अवरोधबीच बजेटलाई निर्णयार्थ पेश गरे र बहुमतले पारित भएको घोषणा गरे। बजेट पारितसँगै सरकारलाई खर्च गर्ने बाटो खुलेको छ। भदौ ३० देखि केही दिन मुलुक बजेटविहीन बनेको थियो। सरकारले भदौ ३० देखि असोज ४ गतेसम्म भएका खर्चलाई परिपूर्ति गर्न पेश्की खर्च पनि बजेटमा समावेश गरेको छ। अर्थमन्त्री जनार्दन शर्माले चालू आर्थिक वर्षका लागि १६ खर्ब ३२ अर्ब ८३ करोड रुपैयाँको बजेट पेस गरेका थिए। अघिल्लो एमाले सरकारले ल्याएको अध्यादेश बजेटमा संशोधन र परिमार्जन गरेर अर्थमन्त्री शर्माले अध्यादेश प्रतिस्थापन गर्ने विधेयक ल्याएका थिए। अध्यादेशको समय भदौ ३० मा सकिएको थियो। सभामुख सापकोटाको भूमिकामाथि प्रश्न उठाउँदै एमालेले भदौ २३ देखि संसद अवरोध गर्दै आएको छ। पार्टीले कारबाही गरेका १४ जना सांसदको पद रिक्त नगरी पार्टी फुटाउन सभामुख सापकोटाले भूमिका खेलेको एमालेको आरोप छ। अघिल्लो एमाले नेतृत्वको सरकारले अध्यादेशबाट जेठ १५ मा बजेट सार्वजनिक गरेको थियो। उक्त अध्यादेशको समयसीमा भदौ ३० सम्म मात्र थियो। एमालेको अवरोधबीच अध्यादेश प्रतिस्थापन विधेयक पेश गरे पनि पारित गर्न पहल नगरेर संसद् बैठक स्थगित गरी सोमबार राखिएको थियो। सोमबार प्रतिनिधिसभा बैठकको प्रारम्भमै एमालेले रोष्ट्रम घेरेर नारावाजी गरेको थियो। संसदीय मर्यादा कायम गर, यथास्थितिमा संसद् चल्दैन भन्दै नारावाजी गरेको थियो। नारावाजी गरे पनि सभामुख सापकोटाले बजेट पारित गर्ने प्रक्रिया अघि बढाएका थिए। नेमकिपाका प्रेम सुवालले मात्र विनियोजन विधेयकमाथिको छलफलको सबै प्रक्रियामा सहभागिता जनाएका थिए। सत्तापक्षका कुनै पनि सांसदले छलफलमा भाग लिएनन्। सुवालले विभिन्न मन्त्रालयको खर्च कटौती गर्न राखेका प्रस्ताव अस्वीकृत भएका थिए। अर्थमन्त्री शर्माले आन्तरिक ऋण ३७ अर्ब घटाइएको र चालू खर्च पनि १० प्रतिशत घटाएको बताए। अघिल्लो सरकारले ल्याएको बजेटमा ३ प्रतिशत मात्र हेरफेर गरिएको पनि शर्माले जनाए। ऋणलाई पुँजी निर्माण र उत्पादनशील क्षेत्रमा परिचालन गर्न वैदेशिक र आन्तरिक ऋणको अंश ३७ अर्बले घटाइएको छ, अर्थमन्त्री शर्माले भने, बजेट आकार घटाई यथार्थपरक र कार्यान्वयन योग्य बनाइएको छ। अध्यादेशबाट आएको बजेटलाई निरन्तरता दिई सामान्य रूपमा मात्र परिमार्जन गरिएको शर्माले जनाए। करिब ३ प्रतिशत बजेट मात्र हेरफेर गरिएको जानकारी गराउन चाहन्छु, उनले भने, वर्तमान सरकारको साझा कार्यक्रम र प्राथमिकताका विषय कार्यान्वयन गर्न अध्यादेशमा परिमार्जनसहित प्रतिस्थापन विधेयक पेश गरिएको हो। भदौ ३० देखि अध्यादेश निष्क्रिय भएको र नयाँ ऐन प्रमाणीकरण नभएसम्मका लागि सञ्चित कोषबाट भएको रकमलाई मिलाउनुपर्ने भएकाले भदौ ३० बाटै विनियोजन विधेयक लागू हुने गरी संशोधन गरिएको छ। राष्ट्रिय गौरवका योजनाका लागि पर्याप्त स्रोतको व्यवस्था गरिएको उल्लेख गर्दै अर्थमन्त्री शर्माले सामाजिक सुरक्षाको दायरा विस्तार गरिएको बताए। एमाले प्रमुख सचेतक विशाल भट्टराईले सभामुखले न्याय नगरेसम्म संसद् अवरोध कायमै रहने बताए।"
"यातायातमा बिचौलियाको राज, नमस्कार गर्दा कर्मचारी भागाभाग","काठमाडौं : यातायात व्यवस्था कार्यालय एकान्तकुना ललितपुरमा सोमबार बिहानदेखि नै सेवाग्राहीको लाम लाग्यो। कोरोना महामारीका कारण बन्द कार्यालय खुलेको धेरै समय नभएकाले बढी भीड लाग्दो रहेछ। जहाँ बिचौलियाको यति बिगबिगी रहेछ कि एक सेवाग्राही गाडीबाट झर्नासाथ तानातानमा परे। त्यसपछि रिसाएका उनी भन्दै थिए यहाँ त बचेर जानै मुस्किल रहेछ। पानी बेच्नेले पनि लाइसेन्स बनाइदिन्छ रे ! फलफूल बेच्नेले पनि भित्र कनेक्सन मिलाइदिन्छ रे ! कसैले नमस्कार भने पनि कर्मचारीले बिचौलियाकै कारण हतपत नफर्काउने रहेछन्। कारण हो बिचौलियाले त्यही नमस्कारलाई सेवाग्राही लुट्ने हतियार बनाउँछन्। सवारी चालक अनुमतिपत्र (लाइसेन्स) सहज रूपमा बनाइदिने भनेर रकम असुली फरार हुन्छन्। अन्नपूर्ण पोस्ट्को टोली सोमबार उक्त कार्यालयमा पुग्दा कर्मचारीले यस्तै प्रसंग कोट्याए। नमस्कार फर्कायो भने बिचौलियाहरूले सेवाग्राहीलाई कर्मचारीसँग आफ्नो राम्रो सम्बन्ध रहेको भन्छन्। तब काम हुने विश्वास दिलाएर ठग्ने गरेको पाएका छौं, प्रशासन शाखा प्रमुख बृहस्पति तामाङले अन्नपूर्ण पोस्ट्सित भने, ट्रक, बस, टिपरको लाइसेन्स बनाउन उनीहरूले १ लाख २० हजारसम्म लिएको एक सेवाग्राहीले भनेका थिए। बागमती प्रदेशअन्तर्गतको यो कार्यालय वरिपरि ३ सयजति बिचौलिया हुन सक्ने अनुमान गरिएको छ। दिनहुँ नयाँनयाँ बिचौलिया आउँछन्। कतिपय कर्मचारीले झुक्किएर नमस्कार फर्काउँछन्। सेवाग्राहीले नै उनीहरूलाई लिएर आउने गरेको दाबी प्रशासन शाखा प्रमुख तामाङले गरे। सेवाग्राहीहरू लाम लागेर टोकन लिन्छन्। छिटो काम गराउन त्यो टोकन बिचौलियालाई दिन्छन्। अनि काम गराउँछन्, शाखा प्रमुख तामाङले भने, उनीहरूलाई पक्रेर प्रहरीलाई बुझाउँछौं। प्रहरीले कारबाही गर्न उजुरी माग्छन्। सेवाग्राहीले उजुरी दिन मान्दैनन्। उनीहरू २४ घण्टामा फेरि कार्यालयको गेटमा आइपुग्ने गरेको देखिएको उनले सुनाए। प्रहरीका अगाडि नै उनीहरू कार्यालयको गेटदेखि भित्रसम्मै सेवाग्राहीलाई फकाइरहेका देखिन्थे। उनीहरू अधिकांश सुनका ब्रासलेट, सिक्री र औंठी लगाएर कार्यालय वरिपरि घुमिरहेका थिए। पानी, चुरोट, सुर्ती, फाराम, बिलबुक कभरलगायत सामान बेच्ने भेषमा पनि बार्गेनिङ गरिरहेका थिए। बिहानको ११:३८ बजेको थियो। कार्यालयको गेटमा प्रहरीहरू तैनाथ थिए। छेउछाउमै केश पालेका, च्यातिएको पाइन्ट लगाएका युवकहरू गेटमा धूमपान गरिरहेका थिए। उनीहरू बिचौलिया रहेछन्। जो सेवाग्राहीको बाटो छेकेर भन्छन् भित्र नजानुस्, कामै हुँदैन। अरूको आत्मबल कमजोर बनाउन खोज्छन्। त्यसपछि उनीहरूले फन्दामा पार्ने रहेछन्। बिचौलियाहरूलाई पक्रेर प्रहरीलाई बुझाउँछौं । प्रहरीले कारबाही गर्न उजुरी माग्छन् । सेवाग्राहीले उजुरी दिन मान्दैनन् । बृहस्पति तामाङ, प्रशासन शाखा प्रमुख हामीले गरिरहेको प्रयास सफल हुन सकेको छैन । उनीहरू लागूऔषध सेवन गर्ने प्रवृत्तिका छन् । ताल परे हामीलाई नै कुट्नबेर लगाउँदैनन् । राजभाइ कुश्मा, कार्यालय प्रमुख मैले कतिलाई ५ सय बैना दिएँ। जोड्दा १० हजारजति भयो होला। तर, लाइसेन्स बनेको छैन। सबै ठगेर भाग्छन्, एक युवा फतफताउँदै थिए। गाडीको ब्लुबुक नवीकरण गर्न इलामबाट आएका इन्द्रकुमार राईले भने, बिचौलियाले बाटैमा सेवाग्राहीलाई झुक्याउँछ। यहाँ उनीहरूकै राज्य चल्ने गरेको सुनाए। धादिङका राजेन्द्र मगर लाइसेन्स नवीकरण शाखामा गजधम्म बसेका थिए। यातायात व्यवसायी मगरले सोमबार ह्याभी गाडीको लाइसेन्सको ट्रायल पास गरे। उनलाई कसैको सोर्स लगाउन परेन। आफैं कट्ने रैछ, बेकारमा तेत्रो पैसा बुझाइयो, उनले आक्रोश पोखे। चिनेको दाइमार्फत फाराम भरेका उनले लाइसेन्स लिन ४० हजार बुझाइसकेका रहेछन्। भने, नियममा आउनेको काम नै बन्दैन भन्छन्, यहाँ आउँदाआउँदै बाटोमा छोप्छन्। कार्यालय प्रमुख राजभाइ कुश्माले बिचौलियाले दु:ख दिइरहेको स्वीकार गरे। हामीले गरिरहेको प्रयास सफल हुन सकेको छैन। उनीहरू लागूऔषध सेवन गर्ने प्रवृत्तिका छन्, कुश्माले भने, ताल परे हामीलाई नै कुट्नबेर लगाउँदैनन्। दिनको एक हजारभन्दा बढी सेवाग्राहीलाई सेवा दिइरहेको कार्यालयले दैनिक २ सय ५० जना नयाँ सेवाग्राहीलाई टोकन बाँडेर सेवा दिन्छन्। खर्च छाडेर जानुस्, काम बनिहाल्छहामी मध्याह्न १२ बजे लाइसेन्स नवीकरण गर्ने बहानामा कार्यालय पुग्यौं। केश पालेका एक युवकले गेटमै मुस्कानले स्वागत गरे। उनले भने, किन आउनुभएको ? जवाफ दाइको लाइसेन्स नवीकरण गर्नु थियो। उहाँ विदेशमा हुनुहुन्छ। जरुरी छ। उनले भने स्मार्ट हो कि कागजवाला ? स्मार्ट हो भने अलिअलि खर्च गर्नुपर्छ बनिहाल्छ नि ! तपाईंले पुरानो लाइसेन्स र खर्च छाडेर जानुस्। १५ दिनमा नयाँ लाइसेन्स बनीहाल्छ। म फोन गर्छु। भित्र गएर केही काम हुन्न। एक वर्षसम्म पनि नवीकरण हुन्न। जवाफ कति खर्च लाग्छ ? सुरुमा ५ हजार दिनुस्। काम बनेपछि अरू १० हजार। तपाईं यहाँ आउनै पर्दैन। लाइसेन्स बनाउन महाभारत सवारी चालक अनुमतिपत्र (लाइसेन्स) बनाउन ठूलै संघर्ष गर्नुपर्ने रहेछ। जहाँ पहिला त बिचौलियाले हैरान पार्छन्। कर्मचारीले ढिलासुस्ती गरिदिन्छन्। रसुवाका पासाङ दिनडुय तामाङले ट्रायल पास गरेको वर्षदिन भयो। तर, उनको काम अझै बनेको छैन। म पाँचपटक आइसकें। कर्मचारीले भन्छ तपाईंको लाइसेन्स प्रिन्ट भएको छैन। के भाको ? अहिलेसम्म लाइसेन्स नआको ?, उनले भने, कति खर्च लाग्छ नसोंध्नुस्। एकपटक काठमाडौं आएपछि १० हजार खर्च हुन्छ। निराश भएर ११:३० मा घर फर्किंदै गरेका उनले गेटमा यसरी दुखेसो पोखे। ललितपुर गिमदीका ४२ वर्षीय उमेश राना १०:०४ मा भेटिएका थिए। ८ बजे नै आइपुगेका उनले भने, के गर्नु ? लाइसेन्स नवीकरण गरिएन भने बाटोमा ट्राफिकले फाइन हानिहाल्छ। हामी चाँडै आएर के भो ? सरकारी जागिरेहरूको पारा नै बेग्लै छ। १०:२३ मा भेटिए सर्लाहीका ३४ वर्षीय नेत्रप्रसाद बराल। उनी रिसाएका देखिन्थे। भने, लाइसेन्स नवीकरण गर्न बिहानै ६ बजे नै आयौं। अहिलेसम्म कर्मचारीले काम सुरु गरेको छैन। किन काम सुरु भएन ? हामी त्यसको कारण खोज्न दर्ता फाँटमा पस्यौं। कोही कम्प्युटरको धुलो टकटक्याउन टालो खोज्दै थिए, त कोही मल्टिप्लक। वर्षदिनदेखि नयाँ लाइसेन्स नपाएका सेवाग्राही भने ढिला भएर आजित थिए। नुवाकोटका ५४ वर्षीय सुरेश कुमार कारंजित नयाँ लाइसेन्सका लागि फारम दर्ता गर्न भीडमा उभिरहेका थिए। ढिला आउने कर्मचारीलाई त्यस दिनको तलब नदिने सिस्टम लागू गर्नुपर्छ, उनले भने, तर, नेताहरूले यस्ता कानुन बनाउँदैनन्। किनभने संसदमा कुटाकुट गर्दा पनि आफैंले तलब खानुपर्छ। त्यही बेला सुरक्षा गार्डले सेवाग्राहीलाई भने, कोरोना लागेर मान्छे मरिरहेको छ, किन भीड गरेको ? दिमाग छैन ? कार्यालयले गरेको लापरबाही र मनमौजीले तातो घाममा सेवाग्राहीको पारो तातिएको थियो। त्यसमाथि ढिलासुस्तीले कतिपय आक्रोशित देखिन्थे। लाइसेन्सको बायोमेट्रिक (आँखा)को काम लिएर आएका थिए ललितपुरका ५२ वर्षीय श्याम डंगोल। उनले छोरो शशांकको लाइसेन्सका लागि धाइरहेका छन्। सरकारी कार्यालयको बेथिति कहिलेसम्म हामी भोग्ने ?, उनले भने। चोरबाटो बाट कामकर्मचारीले टोकन लिएर लाम लाग्नेभन्दा बिचौलियाकै काम छिटो गर्दा रहेछन्। नुवाकोटका नवराज चालिसे बिहानदेखि लाम लागेका थिए। टोकन लिनेहरू पालो कुरेर बस्छन्। बिचौलियाले चोरबाटोबाट फाइल कर्मचारीको टेबलमा पुर्याएर काम गराउँदा रहेछन्, चालिसेले भने, कर्मचारीहरू दलालबाट घुस खान पल्केका छन्। त्यस्तालाई कसले छेक्ने ? एक जना कर्मचारीले ११:५० मा दुई जनालाई चोरबाटोबाट फाँटभित्र छिराए। उनीहरूको बायोमेट्रिक (आँखा परीक्षण) गराउने काम थियो। बाहिर उभिरहेकाहरूले हल्ला गरे। प्रहरी आयो। सबैलाई हकार्यो। यहाँ सबै पावरको खेल छ, लाममा पालो पर्खिरहेका इमाडोलका विशाल कार्कीले भने, हाम्रो दु:ख कसले सुन्छ ? अख्तियारले ढड्डा लगेपछि हैरानीलाइसेन्स नवीकरण नभएर हैरान छन्, धादिङका लेखनाथ इटनी। उनले कतारमा ह्याभी सवारी चालकको लाइसेन्स बनाएका रहेछन्। उनले नेपाल फर्किएर नेपालीकरण गरी लाइसेन्स बनाए। उनी फेरि विदेश जान लागेका छन्। तर, नेपालीकरण गरेका लाइसेन्सका ढड्डा एक वर्षअघि अख्तियारले लग्यो। कसरी विदेश जाने ?, १:३० बजे भेटिएका उनले भने, लाइसेन्स नवीकरण हुँदैन। अख्यिारले छिटो अनुसन्धान गरेर फाइल दिनुपर्छ। विदेश जाने बाटो खोलिदिनुपर्छ। नेताको फोनले काम हुन्छ !दिउँसो २ बज्यो। बानेश्वरबाट आएका चेतन भट्टराई १५ दिनमा लाइसेन्स हात पर्नेमा ढुक्क थिए। कोभिड महामारीअघि हराएर नयाँ बनाउन निवेदन दिएका रहेछन्। उनले सोमबार म्याद सकिएर रोकिएको थाहा पाए। नवीकरणको निवेदन हालेको छु। एक जना नेता हुनुहुन्छ। उहाँले फोन गरेपछि १५ दिनमा नै लाइसेन्स आउँछ, उनले भने। उनको उत्साहले यस्तो लाग्थ्यो, नेताको फोनले काम नगर्ने कुनै सरकारी कार्यालय छैन। नेतासँग पहुँच नहुनेहरू वर्ष दिनदेखि अलमलिरहेका छन्। जबकी पहुँच पुगेन भने निवेदन दिएको ४५ महिनासम्म स्मार्ट लाइसेन्स आउँदैन। कोभिडको समयमा यो समय दुई वर्षसम्म लम्बियो। २०७६ साल मंसिरमा ट्रायल पास गरेकी सुकेधारीकी अन्सु श्रेष्ठ सोमबार पनि रित्तै फर्किनुपर्यो। सेवाग्राहीमैत्री छैन कार्यालयकार्यालय परिसरमा कुन काम गर्न कति राजस्व लाग्छ र कति खर्च हुन्छ भन्ने जानकारीसहितको सूचनापाटी कतै देखिएन। सबैले देख्ने ठाउँमा हुनुपर्ने नागरिक बडापत्र पनि भित्रपट्टि थियो। दिउँसो ३ बज्यो। सरकारी कार्यालयको शौचालयमा सेवाग्राहीले पैसा तिर्नुपर्ने रहेछ। महिला शौचालयभित्र पानीको व्यवस्थासमेत रहेनछ। फोहोर र दुर्गन्धले गन्हायर भित्र छिर्न सकिन्नथ्यो। खोटाङकी मनिता राई दुईवर्षे बच्चासहित शौचालय गइन्। बच्चा दिसापिसाब गन्हायो भनेर झगडा गर्दै थिए। उनी भित्रै बोल्दै थिइन्, पैसा तिरेपछि त पानी पनि हुनुपर्यो नि ! कस्तो फोहोर ? पैसा उठाउन नजिकै बसेकी महिलाले चुरोट र सुर्तीसमेत बेच्दै थिइन्। जबकी सरकारी कार्यालयभित्र धुमपान, मद्यपान र सुर्तीजन्य सामग्री बेच्न पाइँदैन।"
गण्डकीमा सत्ताको फेबिकोलःसाना दलका सबै सांसदलाई गाडी सुविधा,"पोखरा : साना दलका सांसदहरुलाई पनि गाडी चढ्ने सुविधा दिने गरी गण्डकी प्रदेश सरकारले ऐन संशोधन गरेको छ। सरकारले प्रदेश सभाका पदाधिकारी तथा सदस्यहरुको पारिश्रमिक र सुविधा सम्बन्धी ऐन संशोधन विधेयक मंगलबार प्रदेश सभाबाट पारित गरेको हो। नेपाली कांग्रेसको नेतृत्वमा सत्ता साझेदारी गरिहेका २२ जनामात्रै सांसद भएका राष्ट्रिय जनमोर्चा र जनता समाजवादी पार्टीको ती सबै सांसदले अब गाडी सुविधा पाउने छन्। सत्ताको अर्काे घटक माओवादी केन्द्रका संसदीय दलका नेता र प्रमुख सचेतकले पनि गाडी सुविधा पाउने भएका छन्। यसअघिको कानुनी व्यवस्था सत्ता र प्रमुख प्रतिपक्ष दलका नेता र प्रमुख सचेतक अनि दलीय हैसियत अर्थात चुनावमा १० प्रतिशत मत ल्याएको दलको प्रमुख सचेतकले गाडी सुविधा पाउने व्यवस्था थियो। संशोधन विधेयकले न्यूनतम सीमा डेढ प्रतिशत बनाएको छ। अब सबै दलका नेता र प्रमुख सचेतकले गाडी सुविधा पाउने भएका छन्। ऐन संशोधनले प्रदेश सरकारलाई ४ वटा थप गाडी किन्ने र तिनका लागि चालक, इन्धन, मोबिल र मर्मत खर्चको आर्थिक भार थपेको छ। उक्त ऐनको संशोधन विधेयक प्रदेश सभाले बहुमतबाट पारित भएको हो। यसअघि प्रदेश सभाको विधायन समितिबाट पनि बहुमतबाट पारित भएको थियो। विधायन समितिमा एमालेका ५ सांसदले उक्त संशोधनप्रति नोट अफ डिसेन्ट व्यक्त गरेका थिए। गण्डकी प्रदेश सभामा २२ जना सांसद भएका जनमोर्चा र समाजवादी पार्टीबाट ती सबैजनाले गाडी लगायत थप सुविधा पाउने भएका छन्। जनमोर्चाका एकजना सांसद खिमविक्रम शाहीले प्रदेश सभा मामिला सभापतिका हैसियतमा गाडी सुविधा लिइरहेका छन्। बाँकी एक सांसद पियारी थापाले संसदीय दलको नेताको हैसियतमा अब गाडी पाउनेछिन्। जसपा संसदीय दलका नेता हरिशरण आचार्य ऊर्जा तथा सिँचाइ मन्त्री भएर गाडी सुविधा लिएका छन्। बाँकी एक सांसद धनमाया लामाले प्रमुख सचेतकका हैसियतमा गाडी पाउने भएकी छिन्। सत्ताको प्रमुख घटक माओवादी संसदीय दलका नेता हरिचुमानले पनि दलको नेताको हैसियतमा गाडी पाउने छन् भने सांसद गायत्री गुरुङलाई प्रमुख सचेतकका हैसियतमा त्यस्तो सुविधा हुने भएको छ। सबै दलका उपनेताहरुको भत्ता सुविधा पनि सरकारले बढाएको छ। सुविधामा प्राप्त हुँदै आएको मासिक ७५ लिटर इन्धनलाई ९० लिटर बनाइएको छ। सत्ता र प्रमुख प्रतिपक्ष दलका नेतालाई सहायक स्वकीय सचिवको व्यवस्था पनि थपिएको छ। विधेयकहरु पारित गर्न सजिलो पार्न कांग्रेसले संसदको सार्वजनिक लेखा समिति सभापति प्रमुख प्रतिपक्ष एमालेलाई छोड्दा विधायन समिति सभापति आफूलाई दिने सर्तसहित सम्झौता गरेको थियो। केहीअघि मात्रै विधायन समितिको सभापति कांग्रेस सांसद विष्णुप्रसाद लामिछाने भएका थिए। एमालेले सांसद मोहन रेग्मीलाई उक्त समितिको सभापतिबाट राजीनामा गराएको थियो। कांग्रेसले लेखा समिति सभापतिमा एमाले सांसद रोशन गाहा थापालाई सर्वसम्मत निर्वाचित गर्न सघाएको थियो।"
राष्ट्रिय सभामा एमालेले माग्यो सभामुखको राजीनामा,"काठमाडौं : राष्ट्रिय सभामा एमाले सांसद भैरवसुन्दर श्रेष्ठले सभामुख अग्नीप्रसाद सापकोटाको राजीनामा माग गरेका छन्। मंगलबारको राष्ट्रिय सभा बैठकमा उनले सभामुख सापकोटालाई राजीनामा दिएर मार्गप्रशस्त गर्न आग्रह गरेका हुन्। उनले भने, सभामुखले जसपा सांसद सरिता गिरी, माओवादी सांसदहरू लेखराज भट्ट, प्रभु साह, गैरिशंकर चौधरी र टोपबहादुर रायमाझीलाई कारबाही पत्र पाएलगत्तै कारबाही गर्ने तर, एमालेका सांसद कारबाही परेको सूचना किन नटाँसेको ?"
काठमाडौंमा कांग्रेसको वडा अधिवेशन सम्पन्न,"काठमाडौं : नेपाली कांग्रेस काठमाडौंको वडा अधिवेशन सम्पन्न भएको छ। क्रियाशील सदस्यता विवाद नमिल्दा पूर्वनिर्धारित कार्यतालिकाअनुसार भदौ १८ गते हुन नसकेको वडा अधिवेशन आज सम्पन्न भएको हो। सबैभन्दा धेरै निर्वाचन क्षेत्र र क्रियाशील सदस्यता रहेको काठमाडौँमा शान्तिपूर्ण रूपमा वडा अधिवेशन सम्पन्न भएको कांग्रेस काठमाडौंका प्रमुख निर्वाचन अधिकृत नरहरि आचार्यले बताए। दश प्रतिनिधिसभा निर्वाचन क्षेत्र र २० प्रदेशसभा निर्वाचन क्षेत्र रहेको काठमाडौँमा महानगरपालिकासहित ११ स्थानीय तह रहेका छन्। काठमाडौँमा १३८ वडामध्ये ६० प्रतिशत वडाको निर्वाचन सर्वसम्मत भए पनि केही वडामा भने वडा सभापति र सचिवलगायतका पदमा निर्वाचन हुन लागेको प्रमुख निर्वाचन अधिकृत आचार्यले बताए। काठमाडौँमा कांग्रेसका ३० हजारभन्दा बढी क्रियाशील सदस्य रहेका छन्। करिब नौ लाखको सङ्ख्यामा रहेका कांग्रेस क्रियाशील सदस्य पार्टीको वडा अधिवेशनका मतदाता हुन्। क्रियाशील सदस्यले आफ्नो वडाको वडा समिति र क्षेत्रीय प्रतिनिधि चयन गर्छन्। कांग्रेसले गाउँनगरपालिका अधिवेशन असोज ९ गते, प्रदेशसभा क्षेत्रीय अधिवेशन असोज १२ गते र प्रतिनिधिसभा क्षेत्रीय अधिवेशन एकमात्र प्रतिनिधिसभा निर्वाचन क्षेत्र भएको जिल्ला अधिवेशन असोज १५ गते निर्धारण गरेको छ। यस्तै एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन असोज १८ गते, प्रदेश अधिवेशन कात्तिक १० देखि १२ गतेसम्म र केन्द्रीय महाधिवेशन आगामी मङ्सिर ९ देखि १३ गतेसम्म तय गरिएको छ।"
काठमाडौं उपत्यकाको प्रहरीलाई प्रदेश मातहत ल्याउन पहल,"काठमाडौं : बागमती प्रदेशका आन्तरिक मामिला तथा कानुनमन्त्री डा अजयक्रान्ति शाक्यले काठमाडौँ उपत्यकाका ललितपुर, भक्तपुर र काठमाडौँका प्रहरी प्रदेश सरकारको मातहतमा नल्याइँदा जटिलता आउने बताएका छन्। मन्त्री शाक्यले प्रहरी कर्मचारी समायोजन ऐन, २०७६ र सोको नियमावलीसमेत बनिसकेको र प्रदेशमा पनि प्रदेश प्रहरी ऐन बनिसकेको अवस्थामा प्रहरी कर्मचारी समायोजन कार्यलाई सङ्घीय सरकारले अघि बढाउनुपर्नेमा जोड दिए। बागमती प्रदेश प्रहरीमा हाल सात हजार ९८९ दरबन्दीमध्ये पाँच हजार ४२३ मात्र कार्यरत छन्। नेपाल प्रहरी र प्रदेश प्रहरीकार्य सञ्चालन, सुपरीवेक्षण र समन्वयऐन २०७६ लाई संशोधन गर्न बनेको अध्यादेश, २०७८ निष्क्रिय पार्न सङ्घीय सरकारसँग आग्रह गर्दै उनले त्यसो भएमा ती तीन जिल्लाका प्रहरी पनि प्रदेशको मातहतमा आउने जनाए। सोमबार काठमाडौँमा पत्रकारसँग कुरा गर्दै उनले आफूले पदबहाली गरेलगत्तै आन्तरिक मामिला तथा कानुन मन्त्रालयले केही महत्वपूर्ण काम अघि बढाएको जानकारी दिए। मन्त्रालय सम्हालेको केही दिनमै मैले विभिन्न निकायसँग समन्वय गरे केही सकारात्मक कामको थालनी गरेको छु, शाक्यले भने, तुरुन्तै विपद् व्यवस्थापन गर्न, प्राकृतिक प्रकोप न्यूनीकरण गर्दै लैजान र सोसम्बन्धी दीर्घकालीन योजना बनाउन ह्याजर्ड म्यापिङको काम अघि बढाएको छु। उनले प्राकृतिक प्रकोपका सम्बन्धमा पूर्वसूचना दिने अर्ली वार्निङ एप निर्माणको कार्य अघि बढाएको जानकारी दिए। जसले गर्दा मानवीय र भौतिक क्षति न्यून हुने अपेक्षा गरेका छौँ, उनले भने, इन्फो बैंक सम्बन्धमा एप निर्माण गरी बागमती प्रदेशका विभिन्न निकाय तथा ११९ वटै स्थानीय तहको सूचनाहरू एउटै वेब पोर्टलबाट थाहा पाउन सक्ने गरी व्यवस्था गर्न लागेका छौँ। उनले विभिन्न कानुनहरू अविलम्ब निर्माण गर्नुपर्ने भन्दै त्यसका लागि आवश्यक कार्यको थालनी गरेको, कानुन मस्यौदा समितिको बैठक बसेर आवश्यक कानुन निर्माण गर्न निर्देशन दिएको पनि जानकारी दिए। बागमती प्रदेशका ५० वटा ऐन बनिसकेका छन् भने १०२ वटा कानुन निर्माण भइसकेको छ। करिब ३७ वटा कानुन बनाउन बाँकी छ, उनले भने, त्योसँगै केही कानुन र ऐन पनि बनाउन बाँकी छ। त्यो काममा मेरो ध्यान जाने छ। मन्त्री शाक्यले आफ्नो मन्त्रालयअन्तर्गतका एक वर्षमा सम्पन्न गर्नुपर्ने ५० योजना एक महिनाभित्रै सम्पन्न गर्ने लक्ष्यका साथ काम गरिरहेको पनि बताए। लामो सयमदेखि प्रदेश सुरक्षा समितिको बैठक बसेको रहेनछ। मैले मन्त्रालयको जिम्मेवारी सम्हालेपछि बैठक राखी शान्तिसुरक्षा चुस्तदुरुस्त राख्न निर्देशन दिइसकेको छु, उनले भने, अपराध न्यूनीकरण गर्दै लैजान र चाडपर्वमा हुने चोरी डकैतीको घटना हुन नदिन सुरक्षा निकायलाई आवश्यक निर्देशन दिइसकेको छु। उनले प्रदेशका १०२ वटा कानुन निर्माण भइसकेको जानकारी दिँदै अब ३७ वटा ऐन बनाउन बाँकी रहेको बताए। नियुक्तिपछि उनले प्रदेश सुरक्षा समितिको बैठक गरेर प्रदेशको सुरक्षाको अवस्था, समस्या तथा चुनौतीका छलफल गरे। बैठकमा कोभिड१९ को रोकथाम, नियन्त्रण तथा उपचार, प्राकृतिक विपद्, सडक सुरक्षा, विभिन्घटनाको प्रतिक्रियास्वरुप हुनसक्ने विरोध प्रदर्शन र यसले थपे सुरक्षा चुनौतीबारे विमर्श भएको थियो। रासस"
माओवादी अब नयाँ शिराबाट अघि बढ्छ : अध्यक्ष प्रचण्ड,"काठमाडौं : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्डले आत्म समीक्षासहित रूपान्तरित भएर पार्टीलाई नयाँ शिराबाट अघि बढाइने बताएका छन्। पार्टीको गण्डकी प्रदेश कमिटीले मंगलबार साँझ आयोजना गरेको भर्चुअल प्रशिक्षण कार्यक्रममा उनले पार्टीको आन्तरिक एकता बलियो बनाउँदै पुनः देशको पहिलो पार्टी बनाउने गरी क्रियाशील हुन नेता कार्यकर्तालाई आग्रह गरे। पछिल्लो समय पार्टीप्रति जनताको आकर्षण बढेको भन्दै अध्यक्ष दाहालले भने, 'जनताले विसं २०६४ को भन्दा धेरै मत दिएर विजयी गराउन चाहेका छन्। वडादेखि केन्द्रसम्म एकताबद्ध भएर जनतामा जाँदा पार्टीको जित सुनिश्चित छ, देशलाई राम्रोसँग अघि बढाउनसमेत माओवादीले जित्नुको विकल्प छैन।' माओवादी जहिले पनि उत्पीडित जाति, क्षेत्र, लिङ्ग र समुदायका पक्षमा रहेकाले माओवादीको तुलना अन्य पार्टीसँग हुन नसक्ने भनाइ अध्यक्ष दाहालको छ। जनताले एमसीसी नरुचाएको भन्दै यथास्थितिमा पारित हुने अवस्था नरहेको र यसलाई पुनःपरिभाषित गर्नुपर्ने पक्षमा माओवादी रहेको उनले उल्लेख गरे। उनले भने, 'यथास्थितिमा एमसीसी पारित हुने स्थिति बन्दैन, उठेका प्रश्नको सोलुसन गरेर मात्र यसका बारेमा सोच्न सकिन्छ भनेर मैले प्रधानमन्त्रीलाई भनेको छु, एमसीसीका कारण अहिलेको पाँच दलीय गठबन्धन टुट्दैन, प्रभाव पनि पार्दैन।' बागमती प्रदेश र प्रदेश नं १ मा पनि अबको हप्ता दश दिनभित्रमा गठबन्धनको सरकार बन्ने जानकारी उनले दिए। पार्टी स्थायी समितिका सदस्य नारायणकाजी श्रेष्ठले पार्टीलाई एकताबद्ध बनाएर अघि बढ्दा जित सुनिश्चित हुने बताए। पार्टी प्रदेश समितिका संयोजक एवं प्रतिनिधिसभा सदस्य हरि अधिकारी(कुमार)ले गण्डकी प्रदेशका ११ वटै जिल्लामा पार्टी सदस्यता नवीकरणलगायतका सङ्गठनात्मक गतिविधि अघि बढाइएको जानकारी दिए। केन्द्रीय समितिबाट पारित सङ्गठनात्मक कार्य तोकिएको समयभित्रै भइरहेको बताउँदै उनले जनवर्गीय सङ्गठनका कामलाई समेत छिट्टै सुरु गरिने जानकारी दिए।"
"१४ सांसदविरुद्ध रिटको सुनुवाइ जारी, कस्तो आउला फैसला ?",काठमाडौं : नेकपा (एमाले)ले निर्वाचन आयोग र सभामुख अग्निप्रसाद सापकोटाविरुद्ध सर्वोच्च अदालतमा दायर गरेको रिटमाथि सुनुवाइ जारी छ । न्यायाधीश दीपक कार्की र कुमार चुडालको संयुक्त इजलासमा सुनुवाइ भइरहेको अदालत प्रशासनले जनाएको छ। माधव नेपालसहित १४ संसदमाथिको कारवाही रोकेर पार्टी विभाजनमा निर्वाचन आयोग र सभामुखले सहयोग गरेको भन्दै एमालेले सर्वोच्चमा रिट दायर गरेको थियो । हाल सभामुख सापकोटाले पार्टी विभाजनमा भूमिका खेलेको भन्दै एमालेले संसद अवरुद्ध गर्दै आएको छ। सभामुख सापकोटाले कारवाही गरेका सांसदहरुको सूचना सार्वजनिक नगरेको भन्दै मार्गप्रशस्त गर्न एमालेको माग छ।
विपक्षीलाई पेलेरै बजेट पास,"काठमाडौं : प्रमुख विपक्षी एमालेको अवरोध र नाराबाजीबीच प्रतिनिधिसभाबाट बजेट (विनियोजन विधेयक) पारित भएको छ। सभामुख अग्नि सापकोटाले एमाले अवरोधबीच बजेटलाई निर्णयार्थ पेश गरे र बहुमतले पारित भएको घोषणा गरे। बजेट पारितसँगै सरकारलाई खर्च गर्ने बाटो खुलेको छ। भदौ ३० देखि केही दिन मुलुक बजेटविहीन बनेको थियो। सरकारले भदौ ३० देखि असोज ४ गतेसम्म भएका खर्चलाई परिपूर्ति गर्न पेश्की खर्च पनि बजेटमा समावेश गरेको छ। अर्थमन्त्री जनार्दन शर्माले चालू आर्थिक वर्षका लागि १६ खर्ब ३२ अर्ब ८३ करोड रुपैयाँको बजेट पेस गरेका थिए। अघिल्लो एमाले सरकारले ल्याएको अध्यादेश बजेटमा संशोधन र परिमार्जन गरेर अर्थमन्त्री शर्माले अध्यादेश प्रतिस्थापन गर्ने विधेयक ल्याएका थिए। अध्यादेशको समय भदौ ३० मा सकिएको थियो। सभामुख सापकोटाको भूमिकामाथि प्रश्न उठाउँदै एमालेले भदौ २३ देखि संसद अवरोध गर्दै आएको छ। पार्टीले कारबाही गरेका १४ जना सांसदको पद रिक्त नगरी पार्टी फुटाउन सभामुख सापकोटाले भूमिका खेलेको एमालेको आरोप छ। अघिल्लो एमाले नेतृत्वको सरकारले अध्यादेशबाट जेठ १५ मा बजेट सार्वजनिक गरेको थियो। उक्त अध्यादेशको समयसीमा भदौ ३० सम्म मात्र थियो। एमालेको अवरोधबीच अध्यादेश प्रतिस्थापन विधेयक पेश गरे पनि पारित गर्न पहल नगरेर संसद् बैठक स्थगित गरी सोमबार राखिएको थियो। सोमबार प्रतिनिधिसभा बैठकको प्रारम्भमै एमालेले रोष्ट्रम घेरेर नारावाजी गरेको थियो। संसदीय मर्यादा कायम गर, यथास्थितिमा संसद् चल्दैन भन्दै नारावाजी गरेको थियो। नारावाजी गरे पनि सभामुख सापकोटाले बजेट पारित गर्ने प्रक्रिया अघि बढाएका थिए। नेमकिपाका प्रेम सुवालले मात्र विनियोजन विधेयकमाथिको छलफलको सबै प्रक्रियामा सहभागिता जनाएका थिए। सत्तापक्षका कुनै पनि सांसदले छलफलमा भाग लिएनन्। सुवालले विभिन्न मन्त्रालयको खर्च कटौती गर्न राखेका प्रस्ताव अस्वीकृत भएका थिए। अर्थमन्त्री शर्माले आन्तरिक ऋण ३७ अर्ब घटाइएको र चालू खर्च पनि १० प्रतिशत घटाएको बताए। अघिल्लो सरकारले ल्याएको बजेटमा ३ प्रतिशत मात्र हेरफेर गरिएको पनि शर्माले जनाए। ऋणलाई पुँजी निर्माण र उत्पादनशील क्षेत्रमा परिचालन गर्न वैदेशिक र आन्तरिक ऋणको अंश ३७ अर्बले घटाइएको छ, अर्थमन्त्री शर्माले भने, बजेट आकार घटाई यथार्थपरक र कार्यान्वयन योग्य बनाइएको छ। अध्यादेशबाट आएको बजेटलाई निरन्तरता दिई सामान्य रूपमा मात्र परिमार्जन गरिएको शर्माले जनाए। करिब ३ प्रतिशत बजेट मात्र हेरफेर गरिएको जानकारी गराउन चाहन्छु, उनले भने, वर्तमान सरकारको साझा कार्यक्रम र प्राथमिकताका विषय कार्यान्वयन गर्न अध्यादेशमा परिमार्जनसहित प्रतिस्थापन विधेयक पेश गरिएको हो। भदौ ३० देखि अध्यादेश निष्क्रिय भएको र नयाँ ऐन प्रमाणीकरण नभएसम्मका लागि सञ्चित कोषबाट भएको रकमलाई मिलाउनुपर्ने भएकाले भदौ ३० बाटै विनियोजन विधेयक लागू हुने गरी संशोधन गरिएको छ। राष्ट्रिय गौरवका योजनाका लागि पर्याप्त स्रोतको व्यवस्था गरिएको उल्लेख गर्दै अर्थमन्त्री शर्माले सामाजिक सुरक्षाको दायरा विस्तार गरिएको बताए। एमाले प्रमुख सचेतक विशाल भट्टराईले सभामुखले न्याय नगरेसम्म संसद् अवरोध कायमै रहने बताए।"
एमालेको निष्कर्ष : एकतापछि संगठनात्मक अराजकता,"काठमाडौं : नेकपा माओवादी केन्द्रसँग एकतापछि संगठनात्मक अराजकता संस्थागतरुपमा भित्रिएको एमालेले निष्कर्ष निकालेको छ। महासचिव ईश्वर पोखरेलद्वारा प्रस्तुत गरिएको संगठनात्मक प्रतिवेदनमा माओवादीसँग एकतापछि पार्टीमा संस्थागतरुपमा गुटबन्दी र अराजकता भित्रिएको उल्लेख छ। माधव नेपालले नयाँ पार्टी बनाएर गएपनि एमालेभित्रको अराजकता र गुटबन्दीको अन्त्य नभएको बताइएको छ। माओवादी आन्दोलनमा हुर्किएको संगठनात्मक अराजकता नेकपाभित्रको समूहबन्दीमा हुने र पार्टी आन्दोलन नै संकटमा पर्ने अवस्था सिर्जना भयो संगनात्मक प्रतिवेदनमा उल्लेख गरिएको छ, माधव नेपालको नेतृत्वमा एउटा समूह बाहिरिए पनि संगठनात्मक अराजकता र गुठबन्दीको समस्या स्वतः अन्त्य हुने छैन। पार्टीमा भित्रिएको अराजकता र गुटबन्दी अन्त्यका लागि वैचारिक अभियान सुरुवात गर्नु पर्ने प्रतिवेदनमा उल्लेख छ। कम्न्यूनिष्ट पार्टीका नेता, कार्यकर्ताको आर्दश जीवन शैली हराउँदै गएको चिन्ता प्रकट गरिएको छ। जीवन शैली र आचरणले नै कम्यूनिष्ट नेता, कार्यकर्ता छुटिने विगतको अवस्थाबाट नेता विमुख भइरहेको बताइएको छ। चुनाव जित्ने नाममा जे पनि गर्ने परिपार्टीको विकास भएको भन्दै यसको समीक्षा गर्नुपर्ने महासचिवको प्रतिवेदनमा उल्लेख छ। नेता, कार्यकर्तामा अवसरमा लागि जे पनि गर्ने परिपाटीको विकास भएको पनि उल्लेख छ। एमालेका नेता कार्यकर्तामा अध्ययनतिर विमुख हुदै गएको चिन्ता प्रकट गरिएको छ। अनुशासनहीनता, अवसरवाद मौलाएर गएको बताइएको छ। मापदण्ड नबनाइ जथाभावी, जो पायो त्यसलाई सदस्यता वितरण गर्दा पार्टीमा विकृति र विसंगी भित्रिएको प्रतिवेदनमा छ। १० बुँदे सहमतिपछि पार्टीमा कार्यकर्ताको व्यवस्थापन जटिलता थपिएको महासचिव पोखरेलले बताएका छन्।"
कुलमान घिसिङविरुद्धको रिटको पेशी प्रधानन्यायाधीशको इजलासमा,काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङविरुद्ध हितेन्द्र शाक्यले दायर गरेको रिटको सुनुवाइका लागि पेशी तोकिएको छ । प्रधानन्यायाधीश चोलेन्द्र शमशेर जबराको एकल इजलासमा रिटको पेशी तोकिएको सर्वोच्च प्रशासनले जनाएको छ। गत भदौ २५ गते रिट प्रधानन्यायाधीश राणाकै इजलासमा पेसी चढेको भएपनि निवेदकको मागका आधारमा सुनुवाइ सरेको थियो । गत भदौ ८ गते कुलमानलाई नियुक्ति गर्दाको मिसिल झिकाउने आदेश गरेको थियो । साउन २४ गते बसेको मन्त्रिपरिषद् बैठकबाट घिसिङ कार्यकारी निर्देशक नियुक्त भएका थिए । उनी नियुक्त गर्ने सरकारी निर्णयलाई चुनौती दिँदै अदालत पुगेका हुन् । शाक्यले साउन ३२ गते वारेसमार्फत नियुक्तिको निर्णय बदर हुनुपर्ने मागसहित अन्तरिम आदेश माग गर्दै रिट दायर गरेका थिए ।
एकीकृत समाजवादीको केन्द्रीय कमिटी बैठक आज बस्दै : केके छन् एजेण्डा ?,"काठमाडौं : नेपाल कम्युनिष्ट पार्टी (एकीकृत समाजवादी) को केन्द्रीय कमिटी बैठक मंगलबार बस्दैछ। नेकपा एमालेबाट छुट्टिएर निर्वाचन आयोगले नयाँ दलको मान्यता दिएपछि पहिलो पटक एकीकृत समाजवादीको केन्द्रीय कमिटी बैठक बस्न लागेको हो। बैठक क्वालिटी बैंक्वेट बुद्धनगर काठमाडौंमा दिउँसो दुई बजे बस्ने जनाइएको छ। केन्द्रीय सदस्य देवशंकर पौडेलका अनुसार बैठकमा समसामयिक राजनीतिक विषयवस्तु, सरकारमा सहभागिताको विषय, नेताहरुको कार्य विभाजन, सदस्यता वितरण लगायतको विषयमा छलफल हुनेछ। पौडेलले भने, बैठकमा अहिलेसम्मको कुनकुन जिल्लामा कमिटी बन्यो ? कुनकुन जिल्लामा भेला हुन बाँकी छ ? त्यसमा पनि समीक्षा हुन्छ। पार्टीका आगामी कार्यभार कस्तो हुने र कसरी पार्टीलाई अगाडि बढाउने लगायतको रणनीति तय गरिन्छ। बैठकले जिल्ला इन्चार्ज, अध्यक्ष, प्रदेश अध्यक्ष, सचिव तोक्नेछ। नेकपा (एकीकृत समाजवादी)का अध्यक्ष माधवकुमार नेपालले शुक्रबार बानेश्वरमा रहेको केन्द्रीय कार्यालय उद्घाटन गरेका थिए। पार्टीले पूजा थापा बस्नेतको घर भाडामा लिएर कार्यालय स्थापना गरेको हो।"
१०७ वर्षीया दिदीबहिनी बने संसारकै जेष्ठ जिवित जुम्ल्याहा वृद्धा,टोक्यो: दुई जापानी दिदीबहिनी संसारकै जेष्ठ जिवित जुम्ल्याहा वृद्धा घोषित भएका छन्। गिनिज वल्र्ड रेकर्डस्ले १०७ वर्ष ३३० दिन पुगेका दुई जुम्ल्याहा दिदीबहिनी उमेनो सुमियामा र कौमे कोदामालाई सोमबार प्रमाणपत्र दिएको छ। सबैभन्दा बढि उमेरसम्म बाँच्ने संसारका जिवित जुम्ल्याहाको रुपमा गिनिज बुकले सो प्रमाण पत्र उपलब्ध गराएको हो। उनीहरु दुवैको जन्म पश्चिम जापानको शोडोशिमामा सन् १९१३ नोभेम्बर ५ मा भएको थियो।उनीहरुको जन्म १३ सदस्यीय परिवारमा भएको थियो। यसअघि १०७ वर्ष १७५ दिनसम्म जिविति रहेका दुई जापानी जुम्ल्याहा दिदीबहिनी किन नारिता र जिन केनीले सो रेकर्ड बनाएका थिए। गत हप्ता जापानको स्वास्थ्य मन्त्रालयले जापानमा १०० वर्ष नाघेका करिब ८५ हजारभन्दा बढि वृद्धवृद्धाहरु रहेको तथ्यांक सार्बजनिक गरेको थियो। गिनिज वल्ड रेकर्डले पुष्टि गरेको विश्वकाे सबैभन्दा वृद्ध जुम्ल्याहा दाजुभाई भने डेल मोयर तथा ग्लेन मोयर हुन्। अमेरिकाका यी जुम्ल्याहा २००० जनवरी २३ मा सबैभन्दा वृद्ध जुम्ल्याहा दाजुभाई घाेषित भएका थिए।
लागु औषधको ट्रान्जिट बन्दै सिद्धार्थ राजमार्ग,"स्याङ्जा : भदौको पहिलो साता लागु औषधसहित २ युवा पक्राउ परे। वालिङ् नगरपालिकाका १९ बर्षे नरेन्द्र रनपाल र ब्यास नगरपालिकाका २७ बर्षे शिव परियार रहेको प्रहरीले जानकारी गरायो। रनपाल स्याङ्जाका हुन भने परियार तनहुँका। उनीहरु दुवै जना लागु औषधसहित वालिङ्बाट भदौ ४ गते र ५ गते पक्राउ परेका हुन्। रनपालले बोकेको झोलामा डाईजेपाम २१ एम्पुल, नोफिम १९ एम्पुल र फेनारेगन २० एम्पुल र सुकेको गाँजा २५ ग्राम लागु औषध भेटिएको हो। यसैगरी, परियारबाट पनि डाईजेपाम १६ एम्पुल, नोफिन १७ एम्पुल र फेनरागन १७ एम्पुल फेला परेको प्रहरीले जानकारी गरायो। साउनमा पनि पुतलीबजारमा २ युवा लागु औषध सहित पक्राउ परेका थिए। पुतलीबजार नगरपालिकाका २५ वर्षीय दिवस गुरुङ र आँधीखोला गाउँपालिकाका २२ वर्षीय अमुल परियारलाई पक्राउ परेका हुन। उनीहरु दुबै जना स्याङ्जाकै हुन। उनीहरुका साथबाट पनि यिनै प्रकृतिका लागु औषध भेटिए। शंकाष्पद अवस्थामा भेटिएका उनीहरुलाई सोधपुछ गर्दा लागू औषध सेवा गर्ने र बताएपछि उनीहरुका घरमा खोजतलासी गर्दा सुत्ने कोठामा राखेको व्यागमा दुईदुई एमएलको लागू औषध बुफ्रेनोर्फिन २८ एमपुल, डाईजेपाम २८ थान, फेनरागन २८ एम्पुल गरी ८४ एम्पुल र आगू औषध गाँजा ५ ग्राम, सिरिन्ज भेटिएको प्रहरी जनाएको छ। यी त केबल प्रतिनिधी पात्र हुन्। यिनीहरु जस्तै धेरै युवाहरु लागु औषधसहित प्रहरीले पक्राउ गरेको छ। केही बर्ष पहिला पनि धेरै ठूला मात्रामा लागु औषध पक्राउ पर्ने गरेको बताइएको छ। किलोको मात्रामा लागु औषध पक्रेको जानकारहरु बताउछन्। लागु औषध सेवन र ओसारपसारमा युवाको संख्या बढी छ। अधिकांशलाई यात्राका क्रममा सवारी साधनमा पक्राउ गर्ने गरिएको छ। स्याङ्जा खण्ड घुम्ति नै घुम्ति भएको घुमाउरो र सुरक्षित छ। यस मार्गमा अत्यन्त कम दुर्घटना हुन्छ। सवारी चाप पनि कम छ। लागू पदार्थ ओसारपसार भईरहेको भनी प्रहरीलाई दिइएको सूचनाको आधारमा ती युवाहरु पक्राउ परेको प्रहरीले जनाएको छ। प्रहरी नायब उपरीक्षक राजेन्द्रप्रसाद अधिकारीका अनुसार यिनीहरुले नेपालभारत सिमा नाकाबाट लागु औषध ओसार पसार तथा सेवनका लागी ल्याउछन्, अधिकांशले नवरपरासी, भैरहवा, सुनवल हुदै ल्याउने गरेका छन्। यी केवल पक्राउ परेका तथ्यांक मात्र हुन्। यी बाहेक प्रहरीका आँखा छलेर लानेको संख्या पनि उत्तीकै हुनसक्ने अनुमान गर्न सकिन्छ। अधिकांश यस्ता घटनामा सुराकीकै आधारमा पक्राउ परेको प्रहरीको स्रोतले देखाउछ। प्रहरीलाई सुराकी दिने पनि यिनीहरुकै साथसंगतका ब्यक्ति बढी हुन्छन्। सिद्धार्थ राजमार्गअन्तर्गत सुनौलीदेखि पोखरा लागुऔषध ओसारपासारको ट्रान्जिट बनेको छ। अधिकांश युवाहरु एकै प्रकृतीबाट लागु ओैषध ओसार पसारमा संलग्न देखिन्छन्। उनीहरुले पत्रिकाले बेरी टेपले यापिङ्गरी सुरक्षित किसिमले ल्याउछन्। यसरी लागु औषधको ओसार पसारमा कम उमेरका युवकहरु पनि रहेका छन्। यी सुनौली, बुटवल भैरहवावाट ल्याउदै गर्दा स्याङ्जाभित्र लागु औषधसहित पक्राउ पर्नेको केही उदाहरणीय तथ्यांक मात्र हो। कतिपय अवस्थामा प्रहरीले सुराकीको आधारमा र कहिलेकाही चेकजाचका क्रममा पनि जिल्लाभित्रैका पनि पक्राउ गर्ने गरेको छ। पक्राउ परेका मध्ये ८० प्रतिशत १६ बर्षदेखि २४ बर्ष उमेरका छन्। पक्राउ पर्नेमा २ बर्षअघि १५ बर्षे नावालक र महिला पनि संलग्न देखिए। पक्राउ पर्ने मध्ये कतिपय आफै लागु औषधको दुब्र्यसनमा लागेका हुन्छन भने कतिपयले पोखरासम्म पुरयाउने काम गर्दे आएको जनाए। सुनौलीदेखि पोखरासम्मको सिद्धार्थ राजमार्ग खण्डको ८२ किलोमीटर स्याङ्जामा पर्छ। अधिकांश लागु औषधका रुपमा प्रयोग हुने गाँजा, चरेस, चरेश जस्तो कालो पदार्थ, खैरोहिरोइन, डाइजाफाम, फेनाडागन, नुफिन, लुपेजिष्टीक, डाइजोपाम, इन्जेक्सन, फेनारगन, नुरफिन, ट्राजोल लगायतका बस्तुहरु अधिकांश सवारी यात्राकै क्रममा नै भेटिने गरेका छन्। पोखरासुनौली (भारतीय सिमाना जोड्ने) मुलुककै पहिलो सिद्धार्थ राजमार्ग पछिल्लो समय लागुऔषध ओसारपसार गर्ने सजिलो मार्ग बनेको छ। लागुऔषध प्रयोगकर्ता र ओसारपसार गर्ने व्याक्ति पक्राउ पर्ने क्रम बढेको छ। लागु औषधमा संलग्न ठूला नाइके अहिलेसम्म पक्राउ पर्न त सकेका छैनन्। तर, स साना कलिला युवाहरु लागु औषधसहित पक्राउ पर्ने क्रम बढ्दो छ। पक्राउ पर्नेमा १५ बर्ष उमेरका (नाम गोप्य राखिएका) देखि ६० बर्षे चित्रबहादुर शाही सम्मका ब्यक्तिहरु लागु औषध कारोवारमा संलग्न देखिएको प्रहरीको तथ्यांकमा छ।"
लागूऔषध नियन्त्रण ब्युरोको अपरेसनमा ७ किलो लागूऔषधसहित ९ जना पक्राउ,"काठमाडौं : लागू औषध नियन्त्रण ब्युरोले १० दिन लामो अपरेसनपछि साढे सात किलो बढी लागू औषध चरेश बरामद गरेको छ। अपरेसन ह्यास चलाएर गरिएको अनुसन्धानका क्रममा ब्युरोको टोलीले लागू औषध विदेश पठाउने मुख्य योजनाकारसहित ९ जनालाई पक्राउ गरेको छ। प्रहरीले अपरेसनका क्रममा लागू औषध चरेससहित लुकाउन प्रयोग गरिने सामान तथा बनाउन प्रयोग हुने औजार पनि बरामद गरेको ब्युरोका प्रवक्ता एसपी जीवनकुमार श्रेष्ठले जानकारी दिए। प्रहरीले सुरुमा भदौ २१ गते कतार एयरवेजको उडानबाट दोहा जान लागेका म्यादी मंगला गाउँपालिका ३ का ३६ वर्षीय श्यामप्रसाद रोका र ३५ वर्षीय बिरबहादुर रोका मगरको साथबाट ४ किलो ३५ ग्राम चरेस बरामद गरेको थियो। उनीहरुलाई त्रिभुवन अन्तर्राष्ट्रिय विमानस्थल प्रस्थान कक्षमा जाँच गर्ने क्रममा प्रहरीले पक्राउ गरेको हो। दुईजना पक्राउ परेपछि प्रारम्भिक अनुसन्धान गर्ने क्रममा लागू औषध चरेस कारोबारमा संलग्न भनिएका मंगला गाउँपालिका ३ कै दिलबहादुर रोका, धादिङ गंगाजमुना गाउँपालिका ४ का ३३ वर्षीय अनिलबहादुर घले, २८ वर्षीय सुनबहादुर गुरुङ्ग, धादिङ खनियाबास गाउँपालिका ५ का २८ वर्षीय याङ्की भन्ने जितबहादुर तामाङ्ग र ३६ वर्षीय माइला भन्ने कृष्णबहादुर तामाङ पक्राउ परेका थिए। उनीहरुका सम्बन्धमा प्रहरीले आवश्यक अनुसन्धान गरिरहेको छ। कतार पठाउन चरेश दिने व्यक्तिको कोठामा छापा ब्युरोले कतार पठाउन बरामद लागू औषध चरेश दिने नुवाकोट बिदुर नगरपालिका १३ का ५२ वर्षीय सेसे भन्ने उर्पा तामाङ्गलाई सामाखुसीबाट पक्राउ गरेको छ। उनको कोठामा खानतलासी गर्दा ऊनबाट बनाइएका विभिन्न रंगको हेन्डीक्राप्ट २३ र नेपाली कागजबाट बनेको विभिन्न रंगको डायरी १६ मा लुकाइ छिपाई विदेश पठाउन भनी तयारी अवस्थामा राखिएको लागू औषध चरेश ३ किलो ५७९ ग्राम पनि बरामद गरिएको छ। ब्युरोको प्रबक्ता श्रेष्ठका अनुसार हेन्डिक्राप्ट भित्र चरेस भरिएको थियो यस्तै डायरीको हार्ड कभर भित्र चरेस लुकाएर विदेश पठाउन तयारी अवस्थामा थियो। लागू औषध चरेशको पाता बनाउनका लागि प्रयोग गरिने औजारहरु, लुकाउन प्रयोग गरिने कार्टुन, गम, र्यापिङ्ग टेप तथा हेन्डीक्राप्ट लगायतका सामानहरु समेत बरामद गरिएको थियो। यस्तै लागू औषध चरेश कारोबारमा संलग्न अर्का ३४ वर्षीय वीरुबहादुर तामाङ्ग नुवाकोटबाट प्रक्राउ परेका छन्। पक्राउ परेका सेसे भन्ने उर्पा तामाङ्ग र वीरबहादुर तामाङ्ग मिलि भारतीय नागरिकसमेतको संलग्नतामा भारत हुँदै हङकङ, थाइल्याण्ड, टर्की लगायतका देशहरुमा लागू औषध चरेश निकासी गर्दै आएको अनुसन्धानबाट खुल्न आएको प्रहरीले जनाएको छ। उनीहरुले पछिल्लो समय लागू औषध मेथामफेटामाइन(आइस) को धन्दासमेत गर्ने तयारी गरिरहेको खुलेको छ। पक्राउ परेका सेसे भन्ने उर्पा तामाङ्ग २०५४ सालमा लागू औषध हेरोईनसहित पक्राउ परी १९ वर्ष जेल सजाय भुक्तान गरी २०७३ सालमा रिहा भएका थिए। उनी जेलमुक्त भए पश्चात पनि पुनः लागू औषध कारोबारमा नै संलग्न रहेको खुलेको छ। प्रहरीको अनुसन्धान अनुसार उनले विदेश जाने व्यक्तिहरुका लागि विभिन्न तालिम सम्बन्धि नक्कली प्रमाणपत्रहरु बनाई बिक्री बितरण समेत गर्ने गरेको भेटिएको छ। उर्पा र वीरबहादुरले पार्टनरसिपमै चरेश धन्दा सञ्चालन गर्दै आएको भेटिएको छ। उनीहरुले एयरपोर्टमा असुरक्षित महशुस गरी सुटकेशमा चरेश लुकाई स्थलमार्गबाट कलकत्तासम्म चरेश लैजाने गरेको र त्यहाँबाट हङकङ, टर्की निर्यात हुने गरेको भेटिएको छ। प्रहरीले पक्राउ परेकाहरुविरुद्ध लागू औषध नियन्त्रण ऐन २०३३ अन्तर्गत मुद्दा दर्ता गरी म्याद थप लिइ विस्तृत अनुसन्धान भइरहेको जनाएको छ।"
"यातायातमा बिचौलियाको राज, नमस्कार गर्दा कर्मचारी भागाभाग","काठमाडौं : यातायात व्यवस्था कार्यालय एकान्तकुना ललितपुरमा सोमबार बिहानदेखि नै सेवाग्राहीको लाम लाग्यो। कोरोना महामारीका कारण बन्द कार्यालय खुलेको धेरै समय नभएकाले बढी भीड लाग्दो रहेछ। जहाँ बिचौलियाको यति बिगबिगी रहेछ कि एक सेवाग्राही गाडीबाट झर्नासाथ तानातानमा परे। त्यसपछि रिसाएका उनी भन्दै थिए यहाँ त बचेर जानै मुस्किल रहेछ। पानी बेच्नेले पनि लाइसेन्स बनाइदिन्छ रे ! फलफूल बेच्नेले पनि भित्र कनेक्सन मिलाइदिन्छ रे ! कसैले नमस्कार भने पनि कर्मचारीले बिचौलियाकै कारण हतपत नफर्काउने रहेछन्। कारण हो बिचौलियाले त्यही नमस्कारलाई सेवाग्राही लुट्ने हतियार बनाउँछन्। सवारी चालक अनुमतिपत्र (लाइसेन्स) सहज रूपमा बनाइदिने भनेर रकम असुली फरार हुन्छन्। अन्नपूर्ण पोस्ट्को टोली सोमबार उक्त कार्यालयमा पुग्दा कर्मचारीले यस्तै प्रसंग कोट्याए। नमस्कार फर्कायो भने बिचौलियाहरूले सेवाग्राहीलाई कर्मचारीसँग आफ्नो राम्रो सम्बन्ध रहेको भन्छन्। तब काम हुने विश्वास दिलाएर ठग्ने गरेको पाएका छौं, प्रशासन शाखा प्रमुख बृहस्पति तामाङले अन्नपूर्ण पोस्ट्सित भने, ट्रक, बस, टिपरको लाइसेन्स बनाउन उनीहरूले १ लाख २० हजारसम्म लिएको एक सेवाग्राहीले भनेका थिए। बागमती प्रदेशअन्तर्गतको यो कार्यालय वरिपरि ३ सयजति बिचौलिया हुन सक्ने अनुमान गरिएको छ। दिनहुँ नयाँनयाँ बिचौलिया आउँछन्। कतिपय कर्मचारीले झुक्किएर नमस्कार फर्काउँछन्। सेवाग्राहीले नै उनीहरूलाई लिएर आउने गरेको दाबी प्रशासन शाखा प्रमुख तामाङले गरे। सेवाग्राहीहरू लाम लागेर टोकन लिन्छन्। छिटो काम गराउन त्यो टोकन बिचौलियालाई दिन्छन्। अनि काम गराउँछन्, शाखा प्रमुख तामाङले भने, उनीहरूलाई पक्रेर प्रहरीलाई बुझाउँछौं। प्रहरीले कारबाही गर्न उजुरी माग्छन्। सेवाग्राहीले उजुरी दिन मान्दैनन्। उनीहरू २४ घण्टामा फेरि कार्यालयको गेटमा आइपुग्ने गरेको देखिएको उनले सुनाए। प्रहरीका अगाडि नै उनीहरू कार्यालयको गेटदेखि भित्रसम्मै सेवाग्राहीलाई फकाइरहेका देखिन्थे। उनीहरू अधिकांश सुनका ब्रासलेट, सिक्री र औंठी लगाएर कार्यालय वरिपरि घुमिरहेका थिए। पानी, चुरोट, सुर्ती, फाराम, बिलबुक कभरलगायत सामान बेच्ने भेषमा पनि बार्गेनिङ गरिरहेका थिए। बिहानको ११:३८ बजेको थियो। कार्यालयको गेटमा प्रहरीहरू तैनाथ थिए। छेउछाउमै केश पालेका, च्यातिएको पाइन्ट लगाएका युवकहरू गेटमा धूमपान गरिरहेका थिए। उनीहरू बिचौलिया रहेछन्। जो सेवाग्राहीको बाटो छेकेर भन्छन् भित्र नजानुस्, कामै हुँदैन। अरूको आत्मबल कमजोर बनाउन खोज्छन्। त्यसपछि उनीहरूले फन्दामा पार्ने रहेछन्। बिचौलियाहरूलाई पक्रेर प्रहरीलाई बुझाउँछौं । प्रहरीले कारबाही गर्न उजुरी माग्छन् । सेवाग्राहीले उजुरी दिन मान्दैनन् । बृहस्पति तामाङ, प्रशासन शाखा प्रमुख हामीले गरिरहेको प्रयास सफल हुन सकेको छैन । उनीहरू लागूऔषध सेवन गर्ने प्रवृत्तिका छन् । ताल परे हामीलाई नै कुट्नबेर लगाउँदैनन् । राजभाइ कुश्मा, कार्यालय प्रमुख मैले कतिलाई ५ सय बैना दिएँ। जोड्दा १० हजारजति भयो होला। तर, लाइसेन्स बनेको छैन। सबै ठगेर भाग्छन्, एक युवा फतफताउँदै थिए। गाडीको ब्लुबुक नवीकरण गर्न इलामबाट आएका इन्द्रकुमार राईले भने, बिचौलियाले बाटैमा सेवाग्राहीलाई झुक्याउँछ। यहाँ उनीहरूकै राज्य चल्ने गरेको सुनाए। धादिङका राजेन्द्र मगर लाइसेन्स नवीकरण शाखामा गजधम्म बसेका थिए। यातायात व्यवसायी मगरले सोमबार ह्याभी गाडीको लाइसेन्सको ट्रायल पास गरे। उनलाई कसैको सोर्स लगाउन परेन। आफैं कट्ने रैछ, बेकारमा तेत्रो पैसा बुझाइयो, उनले आक्रोश पोखे। चिनेको दाइमार्फत फाराम भरेका उनले लाइसेन्स लिन ४० हजार बुझाइसकेका रहेछन्। भने, नियममा आउनेको काम नै बन्दैन भन्छन्, यहाँ आउँदाआउँदै बाटोमा छोप्छन्। कार्यालय प्रमुख राजभाइ कुश्माले बिचौलियाले दु:ख दिइरहेको स्वीकार गरे। हामीले गरिरहेको प्रयास सफल हुन सकेको छैन। उनीहरू लागूऔषध सेवन गर्ने प्रवृत्तिका छन्, कुश्माले भने, ताल परे हामीलाई नै कुट्नबेर लगाउँदैनन्। दिनको एक हजारभन्दा बढी सेवाग्राहीलाई सेवा दिइरहेको कार्यालयले दैनिक २ सय ५० जना नयाँ सेवाग्राहीलाई टोकन बाँडेर सेवा दिन्छन्। खर्च छाडेर जानुस्, काम बनिहाल्छ हामी मध्याह्न १२ बजे लाइसेन्स नवीकरण गर्ने बहानामा कार्यालय पुग्यौं। केश पालेका एक युवकले गेटमै मुस्कानले स्वागत गरे। उनले भने, किन आउनुभएको ? जवाफ दाइको लाइसेन्स नवीकरण गर्नु थियो। उहाँ विदेशमा हुनुहुन्छ। जरुरी छ। उनले भने स्मार्ट हो कि कागजवाला ? स्मार्ट हो भने अलिअलि खर्च गर्नुपर्छ बनिहाल्छ नि ! तपाईंले पुरानो लाइसेन्स र खर्च छाडेर जानुस्। १५ दिनमा नयाँ लाइसेन्स बनीहाल्छ। म फोन गर्छु। भित्र गएर केही काम हुन्न। एक वर्षसम्म पनि नवीकरण हुन्न। जवाफ कति खर्च लाग्छ ? सुरुमा ५ हजार दिनुस्। काम बनेपछि अरू १० हजार। तपाईं यहाँ आउनै पर्दैन। लाइसेन्स बनाउन महाभारत सवारी चालक अनुमतिपत्र (लाइसेन्स) बनाउन ठूलै संघर्ष गर्नुपर्ने रहेछ। जहाँ पहिला त बिचौलियाले हैरान पार्छन्। कर्मचारीले ढिलासुस्ती गरिदिन्छन्। रसुवाका पासाङ दिनडुय तामाङले ट्रायल पास गरेको वर्षदिन भयो। तर, उनको काम अझै बनेको छैन। म पाँचपटक आइसकें। कर्मचारीले भन्छ तपाईंको लाइसेन्स प्रिन्ट भएको छैन। के भाको ? अहिलेसम्म लाइसेन्स नआको ?, उनले भने, कति खर्च लाग्छ नसोंध्नुस्। एकपटक काठमाडौं आएपछि १० हजार खर्च हुन्छ। निराश भएर ११:३० मा घर फर्किंदै गरेका उनले गेटमा यसरी दुखेसो पोखे। ललितपुर गिमदीका ४२ वर्षीय उमेश राना १०:०४ मा भेटिएका थिए। ८ बजे नै आइपुगेका उनले भने, के गर्नु ? लाइसेन्स नवीकरण गरिएन भने बाटोमा ट्राफिकले फाइन हानिहाल्छ। हामी चाँडै आएर के भो ? सरकारी जागिरेहरूको पारा नै बेग्लै छ। १०:२३ मा भेटिए सर्लाहीका ३४ वर्षीय नेत्रप्रसाद बराल। उनी रिसाएका देखिन्थे। भने, लाइसेन्स नवीकरण गर्न बिहानै ६ बजे नै आयौं। अहिलेसम्म कर्मचारीले काम सुरु गरेको छैन। किन काम सुरु भएन ? हामी त्यसको कारण खोज्न दर्ता फाँटमा पस्यौं। कोही कम्प्युटरको धुलो टकटक्याउन टालो खोज्दै थिए, त कोही मल्टिप्लक। वर्षदिनदेखि नयाँ लाइसेन्स नपाएका सेवाग्राही भने ढिला भएर आजित थिए। अस्थिर कर्मचारीतन्त्र मालपोतमा सास्ती : दिनभर सेवाग्राही फर्काउने, रातमा बिचौलिया खुसी पार्ने ! रकम असुल्दै, एजेन्ट भाग्दै सरकारसँग छुट, उपभोक्तामाथि लुट वैदेशिक रोजगार बिचौलियाको बजार, छेक्छन् बाटो नुवाकोटका ५४ वर्षीय सुरेश कुमार कारंजित नयाँ लाइसेन्सका लागि फारम दर्ता गर्न भीडमा उभिरहेका थिए। ढिला आउने कर्मचारीलाई त्यस दिनको तलब नदिने सिस्टम लागू गर्नुपर्छ, उनले भने, तर, नेताहरूले यस्ता कानुन बनाउँदैनन्। किनभने संसदमा कुटाकुट गर्दा पनि आफैंले तलब खानुपर्छ। त्यही बेला सुरक्षा गार्डले सेवाग्राहीलाई भने, कोरोना लागेर मान्छे मरिरहेको छ, किन भीड गरेको ? दिमाग छैन ? कार्यालयले गरेको लापरबाही र मनमौजीले तातो घाममा सेवाग्राहीको पारो तातिएको थियो। त्यसमाथि ढिलासुस्तीले कतिपय आक्रोशित देखिन्थे। लाइसेन्सको बायोमेट्रिक (आँखा)को काम लिएर आएका थिए ललितपुरका ५२ वर्षीय श्याम डंगोल। उनले छोरो शशांकको लाइसेन्सका लागि धाइरहेका छन्। सरकारी कार्यालयको बेथिति कहिलेसम्म हामी भोग्ने ?, उनले भने। चोरबाटो बाट काम कर्मचारीले टोकन लिएर लाम लाग्नेभन्दा बिचौलियाकै काम छिटो गर्दा रहेछन्। नुवाकोटका नवराज चालिसे बिहानदेखि लाम लागेका थिए। टोकन लिनेहरू पालो कुरेर बस्छन्। बिचौलियाले चोरबाटोबाट फाइल कर्मचारीको टेबलमा पुर्याएर काम गराउँदा रहेछन्, चालिसेले भने, कर्मचारीहरू दलालबाट घुस खान पल्केका छन्। त्यस्तालाई कसले छेक्ने ? एक जना कर्मचारीले ११:५० मा दुई जनालाई चोरबाटोबाट फाँटभित्र छिराए। उनीहरूको बायोमेट्रिक (आँखा परीक्षण) गराउने काम थियो। बाहिर उभिरहेकाहरूले हल्ला गरे। प्रहरी आयो। सबैलाई हकार्यो। यहाँ सबै पावरको खेल छ, लाममा पालो पर्खिरहेका इमाडोलका विशाल कार्कीले भने, हाम्रो दु:ख कसले सुन्छ ? अख्तियारले ढड्डा लगेपछि हैरानी लाइसेन्स नवीकरण नभएर हैरान छन्, धादिङका लेखनाथ इटनी। उनले कतारमा ह्याभी सवारी चालकको लाइसेन्स बनाएका रहेछन्। उनले नेपाल फर्किएर नेपालीकरण गरी लाइसेन्स बनाए। उनी फेरि विदेश जान लागेका छन्। तर, नेपालीकरण गरेका लाइसेन्सका ढड्डा एक वर्षअघि अख्तियारले लग्यो। कसरी विदेश जाने ?, १:३० बजे भेटिएका उनले भने, लाइसेन्स नवीकरण हुँदैन। अख्यिारले छिटो अनुसन्धान गरेर फाइल दिनुपर्छ। विदेश जाने बाटो खोलिदिनुपर्छ। नेताको फोनले काम हुन्छ ! दिउँसो २ बज्यो। बानेश्वरबाट आएका चेतन भट्टराई १५ दिनमा लाइसेन्स हात पर्नेमा ढुक्क थिए। कोभिड महामारीअघि हराएर नयाँ बनाउन निवेदन दिएका रहेछन्। उनले सोमबार म्याद सकिएर रोकिएको थाहा पाए। नवीकरणको निवेदन हालेको छु। एक जना नेता हुनुहुन्छ। उहाँले फोन गरेपछि १५ दिनमा नै लाइसेन्स आउँछ, उनले भने। उनको उत्साहले यस्तो लाग्थ्यो, नेताको फोनले काम नगर्ने कुनै सरकारी कार्यालय छैन। नेतासँग पहुँच नहुनेहरू वर्ष दिनदेखि अलमलिरहेका छन्। जबकी पहुँच पुगेन भने निवेदन दिएको ४५ महिनासम्म स्मार्ट लाइसेन्स आउँदैन। कोभिडको समयमा यो समय दुई वर्षसम्म लम्बियो। २०७६ साल मंसिरमा ट्रायल पास गरेकी सुकेधारीकी अन्सु श्रेष्ठ सोमबार पनि रित्तै फर्किनुपर्यो। सेवाग्राहीमैत्री छैन कार्यालय कार्यालय परिसरमा कुन काम गर्न कति राजस्व लाग्छ र कति खर्च हुन्छ भन्ने जानकारीसहितको सूचनापाटी कतै देखिएन। सबैले देख्ने ठाउँमा हुनुपर्ने नागरिक बडापत्र पनि भित्रपट्टि थियो। दिउँसो ३ बज्यो। सरकारी कार्यालयको शौचालयमा सेवाग्राहीले पैसा तिर्नुपर्ने रहेछ। महिला शौचालयभित्र पानीको व्यवस्थासमेत रहेनछ। फोहोर र दुर्गन्धले गन्हायर भित्र छिर्न सकिन्नथ्यो। खोटाङकी मनिता राई दुईवर्षे बच्चासहित शौचालय गइन्। बच्चा दिसापिसाब गन्हायो भनेर झगडा गर्दै थिए। उनी भित्रै बोल्दै थिइन्, पैसा तिरेपछि त पानी पनि हुनुपर्यो नि ! कस्तो फोहोर ? पैसा उठाउन नजिकै बसेकी महिलाले चुरोट र सुर्तीसमेत बेच्दै थिइन्। जबकी सरकारी कार्यालयभित्र धुमपान, मद्यपान र सुर्तीजन्य सामग्री बेच्न पाइँदैन।"
मुस्ताङका स्याउ धमाधम बजार ढुवानी गरिँदै,"जोमसोम : हिमाली जिल्ला मुस्ताङमा उत्पादित यसवर्षको स्याउ धमाधम बजार ढुवानी गरिँदै छ । यसअघि स्याउ जोन मुस्ताङले जिल्लामा उत्पादित स्याउ असोज १ गतेबाट मात्र टिप्न पाइने नियम बनाएपछि अहिले मुस्ताङमा धमाधम स्याउ टिप्ने चटारो चलेको हो । मुस्ताङका अधिकांश बगैचाका स्याउहरु कृषकहरुले ठेक्कामार्फत व्यापारीहरुलाई बिक्री गर्ने गरेको र व्यापारीहरुले संकलन गरेका स्याउ पोखराकाठमाडौं लगायतका स्थानमा बिक्री गर्ने गरेको कृषि ज्ञान केन्द्र मुस्ताङले जनाएको छ । कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीका अनुसार असोज महिना लागेपछि मुस्ताङका बगैचामा यतिखेर धमाधम स्याउ टिप्ने र बजार ढुवानी गर्ने कार्य भइरहेको छ ।कार्यालय प्रमुख बस्ताकोटीले गतवर्षको तुलनामा मुस्ताङमा ५१ सय मेट्रिक टन स्याउ फलेकोमा यो वर्ष ५ प्रतिशत स्याउ वृद्धि हुन सक्ने अनुमान गरेका छन् । समुन्द्री सतहदेखि २५ सय मिटरदेखि ३८ सय मिटर अग्लो उचाइको चिसो हावापानीमा उत्पादन गरिएको मुस्ताङको स्याउको डिमाण्ड सहरबजारमा बढ्दो रहेको व्यापारीहरुको भनाइ छ ।तर ,विगतका वर्षहरुमा मुस्ताङको स्याउ व्यापारीहरुले ठेक्कामार्फत स्याउको गुणस्तर वृद्धि नहुदै तीज पर्वको मेलो छोपेर बजार पुर्याउने परिपाटीले मुस्ताङको स्याउमा उपभोक्ताले प्रश्न उठाउने गरेका थिए । बोटमा स्याउ नपाक्दै टिप्न नपाइने जिल्ला तहबाट निर्णय भएपछि असोजबाट धमाधम स्याउ टिप्न थालिएको हो । आसन्न दशै पर्व अगावै मुस्ताङको ७५ प्रतिशत स्याउ व्यापारीहरुले बजार अनुमान गरिएको छ । मुस्ताङमा उत्पादित स्याउ मध्ये १५ प्रतिशत स्याउ जिल्ला भित्रै खपत हुने र १० प्रतिशत स्याउ स्याउ प्रशोधन गरी ब्रान्डी ,वाइन ,जुस र ड्राई स्याउको परिकार बनाइने गरिन्छ । केही स्थानीय तहमा यो वर्षदेखि कोल्ड स्टोर समेत निर्माण भइसकेकाले बेमौसममा समेत पर्यटकले मुस्ताङको ताजा स्याउ चाख्न पाउने छन् । स्याउ विकसित भएपछि स्याउको गुणस्तर वृद्धि हुनुको साथै स्याउको स्वादमा रसिलो र स्वादिष्ट हुने भएकाले पछिल्लो समय मुस्ताङका कृषक तथा व्यापारीलाई असोज अगावै स्याउ टिप्न प्रतिबन्ध गरिएको थियो । तर, केही व्यापारीले भने ठेक्कामार्फत बैना पट्टा गरेका बगैचाको स्याउ अटेर गरी बजार पुर्याएका थिए । यद्यमी विगत वर्षमा मुस्ताङको स्याउ पूर्णरुपमा बोटमा नपाक्दै ठूलो मात्रा बजार पुर्याउने गरिएकोमा यसवर्ष भने त्यसमा न्युनिकरण हुँदै गइरहेको जनाइएको छ । मुस्ताङमा स्याउ टिप्ने मिति सुरु भएसँगै असोज १ गतेदेखि मुस्ताङको टुकुचे,सौरु,कोवाङ,मार्फा,चिवाङ,छैरो ,स्याङ ,जोमसोम,ठिनी,ढुम्बा,कागबेनी,तिरी ,फल्याक,झोङ,मुक्तिनाथ,ताङ्वे ,छुसाङ र चैले लगायतका स्थानमा कृषकले उत्पादिन गरेको स्याउ बगैचाबाट धमाधम टिप्ने र बजार पुर्याउने कार्य भइरहेको छ । पोखराका स्याउ व्यापारी मनोज क्षेत्रीले मुस्ताङको स्याउ व्यापारी तथा कृषकसँग समन्वयन गरी धमाधम पोखरा ल्याउने काम भइरहेको जानकारी दिए । उनले मुस्ताङमा संकलन गरी पोखरा झारिएको स्याउ पोखरमा स्टोर गोदाम बनाएर जम्मा गर्न थालेको बताए । मुस्ताङमा असोज अगावै स्याउ टिप्न प्रतिबन्ध गरिएको र स्याउको गुणस्तर र बजारमा नकारात्मक असर पर्ने भएकाले यो वर्ष असोज अघि मुस्ताङको स्याउ बजार झार्ने काम बन्द गरेको उल्लेख गरे ।उनले भारत तथा चाइनाबाट आायातित स्याउ भन्दा स्वदेशमै फलेको स्याउलाई बजारिकण गरी स्याउ प्रर्वद्धनमा जोड दिनु पर्ने जनाए । बर्सेनि स्याउ खरिद गर्न धादिङ,रुकुम,पोखरा ,म्याग्दी लगायतका व्यापारी स्याउ खरिद गर्न मुस्ताङ आउने गर्छन् ।यसरी स्याउ खरिद गर्ने व्यापारीले मुस्ताङको आलु समेत बजार पुर्याउने गरेका छन् । पछिल्लो समय मुस्ताङमा स्याउ उत्पादनको क्षेत्र समेत वृद्धि हुँदै जान थालेको छ । स्थानीयले खेर गएका सरकारी बाझो जग्गामा समेत सामुदायिक स्याउ खेती गरिएकाले स्याउको क्षेत्रफल बढेको जनाएको छ । मुस्ताङमा यातायात सडक सञ्जाल सहज हुँदै जान थालेपछि मुस्ताङका कृषक कृषि व्यवसायमा आत्मनिर्भर हुन थालेका हुन् । संघ तथा प्रदेश र स्थानीय तहको अनुदान सहयोगमा मुस्ताङमा गतवर्ष २० हजार छिटोछरितो उत्पादन दिने उच्चघनत्वको स्याउ बिरुवा रोपण भइसकेको छ । पछिल्लो समय मुस्ताङमा १६ सय हेक्टरमा स्याउ खेती गरिएको र ६ सय हेक्टर जमिनमा लगाइएको स्याउ बोटले मात्र उत्पादन दिने गरेको छ ।"
ईसीडी शिक्षक आन्दोलित,"दैलेख : चालु आर्थिक वर्षको बजेटमा संघीय सरकारले प्रारम्भिक बाल विकास सहजकर्ता (ईसीडी शिक्षक) र कर्मचारीको पारिश्रमिक बृद्धि गरेर १५ हजार पुर्याउने घोषणा गर्यो। घोषणा अनुसार संघीय सरकारले ८ हजार उपलब्ध गराउने र बाँकी ७ हजार स्थानीय सरकारले व्यहोर्नुपर्ने उल्लेख छ। तर, स्थानीय तहहरुले भने संघीय सरकारले तोके अनुसारको ईसीडी शिक्षक र कर्मचारीहरुलाई ७ हजार थपेर पारिश्रमिक उपलब्ध गराउन सकेका छैनन्। स्थानीय तहहरुले केन्द्र सरकारले घोषणा गरेजसरी न्यूनतम् ज्यालामा पठन पाठन गराईरहेका ईसीडी शिक्षक र विद्यालयका कर्मचारीहरुलाई साउनदेखि थप तलब दिन नसक्ने संकेत गरेका छन्। जिल्लाको नारायण नगरपालिकाले संघीय सरकारले घोषणा गरे बमोजिम ईसीडी शिक्षक र कर्मचारीको पारिश्रमिक बृद्धि नगरेपछि शिक्षक र कर्मचारीहरु आन्दोलित भएका छन्। नगरपालिकाअन्तर्गत ३७ वटा बाल विकास केन्द्रका ३७ जना ईसीडी शिक्षक, ४१ जना कर्मचारी (विद्यालयका कार्यालय सहयोगी) र ९ जना लेखापाल आन्दोलित भएका हुन्। आन्दोलित ईसीडी शिक्षक, कर्मचारीहरुले नगरपालिकाका मेयरलाई ज्ञापनपत्र समेत बुझाएका छन्। नारायण नगरपालिका२ स्थित खड्ग प्राविको कोलटाकुरा बाल विकास केन्द्रका ईसीडी शिक्षक टिकाकुमारी थापाले संघीय सरकारले तोके अनुसार नगरपालिकाले पारिश्रमिक व्यवस्थापन नगरेपछि आन्दोलनमा उत्रिएको बताइन्। हामीले हालसम्म ६ हजार रुपैयाँ पारिश्रमिक पाउँथ्यौ, हाल संघीय सरकारले बजेटमै १५ हजार पुर्याउने घोषणा गरेको थियो, थापाले भनिन् संघीय सरकारले २ हजार थप गर्ने र ७ हजार स्थानीय सरकारले उपलब्ध गराउने भनिएको थियो तर नगरपालिकाले ३ हजार रुपैयाँ मात्रै दिने भनेपछि हामी अन्यायमा परेका छाै । थापाले संघीय सरकारले घोषणा गरेअनुसार नगरपालिकाले पारिश्रमिक नदिएसम्म आन्दोलन नरोकिने चेतावनी दिइन्। नारायण नगरपालिका६ स्थित रेडक्रम मावीको बाल विकास केन्द्रकी ईसीडी शिक्षक अशु नेपालीले सरकार आफुहरुलाई अवहेलना गरेको बताइन्। हामी विहान १० देखि ४ बजेसम्म विद्यालयमै खटिन्छौं, पाएको पारिश्रमिकले खान पनि पुग्दैन, २० बर्षदेखि केन्द्रमा पठनपाठन गर्दै आएकी नेपालीले भनिन् हामीलाई संघीय सरकारले घोषणा गरेअनुसारको पारिश्रमिक पाउनुपर्छ, त्यसो नभएसम्म आन्दोलन रोकिदैन। रेडक्रम मावीकै कार्यालय सहयोगी कुमार न्यौपानेले न्यून ज्यालामा विद्यालयको सरसफाईदेखि सबै काम गर्दै आएको भएपनि सरकारले आफुहरुलाई वेवास्ता गर्दै आएको बताए। अहिले आएर संघीय सरकारले गरेको घोषणाले केहि राहत महसुस भएको थियो, तर नगरपालिकाले दिन सक्दैनौ भनेपछि निराश भएका छौँ, न्यौपानेले भने संघीय सरकारले भने अनुसारको पारिश्रमिक स्थानीय तहले बेहोर्न सक्ने देखिएन, त्यसैले संघीय सरकारबाटै पारिश्रमिकको व्यवस्था गरिनुपर्छ। यता नगरपालिकाका मेयर रत्नबहादुर खड्काले नगरकार्यपालिकाले नै ईसीडी शिक्षक र विद्यालयका कर्मचारीहरुको पारिश्रमिकमा ३ हजार रुपैयाँ थप गर्ने निणर्य गरेको बताए। प्रारम्भिक बाल विकास सहजकर्ता (ईसीडी शिक्षक) र कर्मचारीको पारिश्रमिक बृद्धि गर्नका लागि नगरपालिका गम्भिर छ, मेयर खड्काले भने नगरपालिकामा बजेट अभावका कारण ७ हजार रुपैयाँ थप गर्न सकेका छैनौ। ईसीडी शिक्षक र कर्मचारीको पारिश्रमिक बृद्धिका लागि शिक्षा, विज्ञान तथा प्रविधि मन्त्रालयमा बजेट माग गरी पठाएको र मन्त्रालयबाट पनि बजेट व्यवस्था नभए नगरपालिकाले योजना कटाएर भएपनि पारिश्रमिक बृद्धि गरिने मेयर खड्काको भनाई छ। ईसीडी शिक्षकहरुले हालसम्म संघीय सरकारबाट मासिक ६ हजारमात्रै पारिश्रमिक पाउँछन्। चालु आर्थिक बर्षको बजेटमा दुई हजार संघीय सरकारले थप गर्ने र अन्य रकम पालिकाहरूले उपलब्ध गराउनुपर्ने व्यवस्था गरिएको थियो।"
रोहिंग्या शरणार्थीलाई अमेरिका लैजाने प्रलोभन दिने पक्राउ,काठमाडौं : रोहिंग्या शरणार्थीलाई अमेरिका लैजाने प्रलोभन लिएर अवैध रुपमा नेपाल भित्र्याउने गरेको खुलासा भएको छ। अमेरिका जान खोज्ने ती शरणार्थीलाई तस्करले बंगलादेशबाट बालबालिका सहित विभिन्न नाका हुँदै नेपाल ल्याउने गरेको ब्यूरोको अनुसन्धानबाट खुलेको छ। प्रहरीको मानव बेचबिखन अनुसन्धान ब्यूरोले गरेको अनुसन्धानबाट यो तथ्य खुलेको हो। प्रहरीको केन्द्रीय अनुसन्धान ब्यूरो सिआइबीले सोमबार २ जना म्यानमारी नागरिक र १ जना बंगलादेशी नागरिकलाई पक्राउ गरेको थियो। पक्राउ परेका म्यान्माका काठमाडौंको बुढानीलकण्ठ नगरपालिका११ बस्ने २७ वर्षीय नूरु अमिन तथा २७ वर्षीय सोफिक आलम र बंगलादेका काठमाडौंको डल्लु बस्ने ३० वर्षीय आजमत अलिलाई पक्राउ गरेको थियो। उनीहरुलाई पक्राउ गरेपछि थप अनुसन्धानका लागि मानब बेचबिखन अनुसन्धान ब्यूरोमा कारवाहीका लागि पठाइएको थियो। मानब बेचबिखन अनुसन्धान ब्युरोले गरेको अनुसन्धानका क्रममा मानव तस्करी हुने गरेको खुलेको छ। अनुसन्धानका क्रममा ६ जना रोहिंग्या शरणार्थीलाई नेपाल पुगेपछि पुरुषलाई ५ हजार ७ सय ५० र महिलालाई ३ हजार ७ सय ५० र बालबालिकालाई २ हजार ७ सय ५० रुपैयाँ नेपाली बराबरको मासिक भत्ता दिइने आश्वासन दिइएको खुलेको छ। उनीहरुलाई सन् २०२२ मा यूएनएचसीआरले अमेरिका जाने परिचय पत्र प्राप्त हुने समेत प्रलोभन दिएर म्यान्मार नागरिक नूरु अमिन समेतले एक जनाबाट दुईलाख ५० हजार बंगलादेशी मुद्रा लिएको खुलेको छ। भदौं १८ गते विराटनगर हुँदै काठमाडौं पुर्याइएका रोहिंग्या शरणार्थीलाई काठमाडौंस्थित महाराजगञ्ज नजिकै यू्एनएचसीआरको कार्यालय जाने बाटोमा छोडिदिएका थिए। त्यसपछि उनीहरु उक्त कार्यालयको सम्पर्कमा ती शरणार्थी पुगेपछि शरणार्थीको परिचयपत्र दिएर कपनमा बस्दै आएका अन्य रोहिंग्या शरणार्थीहरुको जिम्मा लगाइएको थियो। पक्राउ परेका व्यक्तिहरुलाई मानब बेचबिखन तथा ओसार पसार मुद्दामा जिल्ला अदालतबाट म्याद लिइ थप अनुसन्धान भइरहेको मानव बेचबिखन अनुसन्धान ब्यूरोका प्रवक्ता एवं सूचना अधिकारी शारदाप्रसाद चौधरीले जानकारी दिए।
राजनीतिक कोटामा नियुक्त भएका राजदुतलाई सरकारले फिर्ता बोलायो,"काठमाडौं :सरकारले केपी शर्मा ओली नेतृत्वको अघिल्लो मन्त्रिपरिषद्ले नियुक्त गरेका राजदुतहरुलाई फिर्ता बोलाउने निर्णय गरेको छ । मन्त्रिपरिषद्को मंगलबारको बैठकले अघिल्लो सरकारले राजनीतिक कोटामा नियुक्त गरेका राजदुतलाई फिर्ता बोलाउने निर्णय गरेको हो । मन्त्रिपरिषद्को बैठकपछि कानुन,न्याय तथा संसदीय मामिला मन्त्री ज्ञानेन्द्रबहादुर कार्कीले भने, राजनीतिक कोटामा नियुक्त भएका सबै राजदुत फिर्ता गर्ने निर्णय भएको छ। मन्त्रिपरिषद्को निर्णयसँगै अमेरिकाका लागि नेपाली राजदुत युवराज खतिवडा, चीनका महेन्द्रबहादुर पाण्डे, भारतका निलम्बर आचार्य, बेलायतका लोकदर्शन रेग्मी फिर्ता हुने भएका छन् । त्यस्तै कतारका नारद भारद्धाज, मलेशियाका उदयराज पाण्डे, जापानकी प्रतिभा राणा, इजरायलकी अञ्जान शाक्य, स्पेनकी दावाफुटी शेर्पा, बंगलादेशका बंशिधर मिश्र, ओमानकी शर्मिला पराजुली, दक्षिण अफ्रिाकाका निर्मल विश्वकर्मा समेतलाई सरकारले फिर्ता बोलाउने निर्णय गरेको हो ।"
"आगलागी हुँदा जलेर गम्भीर घाइते, खर्चको अभावमा घरमै छटपटाउँदै","गोरखा : धार्चे गाउँपालिका२ रुञ्चेतकी गर्बी गुरुङ बाख्राको खोरभित्र जलेर घाइते भएकी छन्। गत असोज १ गते राती निदाइरहेका बेला खोरमा आगलागी भएपछि १३ वटा बाख्रासँगै ४५ वर्षीया गर्वी पनि जलेर घाइते भएकी हुन्। ज्यानभरि जताततै जलेर भाउजुको अवस्था गम्भीर छ, उनका आफन्त वीरेन्द्र घलेले भने, कहिले होस खुल्छ, कहिले बेहोस हुनुहुन्छ। उपचार गराउन सहर लैजानुपर्ने हो, तर बाटो खर्च नभएर घरमै छटपटाइरहनु भएको छ। घाइते घले सुतिरहेका बेला अचानक खोरमा आगो सल्किएको थियो। आगलागीबाट १३ वटामध्ये नौ वटा बाख्रा जलेर खरानी भएको अर्का स्थानीय वीरबहादुर गुरुङले बताए। गाउँभन्दा तल गण्डकीको किनारमा गोठ थियो। उहाँ सुतिरहेका बेला हावा चलेछ र अँगेनाको आगो गोठमा सल्किएछ, उनले भने, गोठ खरले छाएको थियो। दाउराले भरिएको गोठमा आगो सल्किएपछि उहाँ घाइते हुनुभयो। बाख्रा पनि जलेर खरानी भयो। गम्भीर घाइते अवस्थामा छिमेकी गोठका गाउँलेले उनको उद्धार गरेको गुरुङले बताए। सदरमुकामबाट दुई दिनको बाटो टाढा रहेको रुञ्चेत गोरखाको एक दुर्गम गाउँ हो। घाइतेको आर्थिक अवस्था नाजुक भएकाले आफन्तहरु उपचार खर्चको अपेक्षामा छन्। घाइतेलाई सहयोग गर्न चाहनेका लागि आफन्त वीरेन्द्र घले (९८६९५२६४६२) सम्पर्क व्यक्ति तोकेको परिवारजनले जनाएका छन्।"
आगोले पोलेर घाइते गुरुङको हेलिकोप्टरबाट उद्दार,"गोरखा : आगोले पोलेर घाइते भएकी गोरखाको धार्चे गाउँपालिका २ रुञ्चेतकी गर्बी गुरुङको मंगलबार हेलिकोप्टरबाट उद्धार गरिएको छ । राजेन्द्र बजगाई, धावा ग्याल्जेन लामा र सागर गुरुङले घाइतेको उद्धार गरी उपचारको व्यवस्था मिलाएका हुन् । गोरखा छेकम्पार घर भइ काठमाडौंमा व्यवसाय गरिरहेका धावा ग्याल्जेन लामा र लाप्राकका सागर गुरुङको समन्वयमा मंगलबार बिहान घरमै पुगेर घाइतेलाई हेलिकोप्टरबाट काठमाडौं ल्याएको छ । त्यस्तै गोरखा मसेल घर भइ हाल काठमाडौंमा व्यवसाय गर्ने राजेन्द्र बजगाईँले उनको उपचारको व्यवस्था गरेका हुन्। आगोले पोलेर गम्भीर घाइते भएको तर उपचार गर्ने खर्च अभावमा चारदिनदेखि घरमै थला परेर बसेको जानकारी पाएपछि बिहान नौ बजे हेलिकोप्टर लिएर रुञ्चेत पुग्यौँ, धावाग्याल्जेनले अन्नपूर्णलाई भने, उहाँलाई सकुशल उद्धार गरी अस्पताल पुर्याएको हो।' घाइतेलाई उपचारका लागि काठमाडौंको शिक्षण अस्पताल महाराजगञ्जमा लगिएको छ । उनको उपचारको प्रबन्ध आफूले मिलाएको व्यवसायी बजगाईँले बताए । घाइतेको ज्यान बचाउनु प्रधान कुरा हो, उनले भने, त्यसका लागि जति खर्च लाग्छ म बन्दोबस्त गर्नेछु । गत असोज १ गते गोठमा आगोलागी हुँदा गोठभित्र सुतिरहेकी ४५ वर्षीया गुरुङ घाइते भएकी थिइन् । सो घटनामा परी उनको १४ वटा बाख्रा पनि आगोमा परेर मरेका थिए।"
प्रेमीलाई ६० हजार दिएर श्रीमतीले आफ्नै श्रीमानको हत्या गराएको खुलासा,"सिरहा : सिरहाको गोलबजार नगरपालिका ४ निपनिया कुटी टोलका हरिहरदेवी महराले प्रेमीलाई ऋण गरी ६० हजार रुपैयाँ दिएर आफ्नै श्रीमान दुखरन मोचीको हत्या गराएको खुलेको छ। गत भदौ १८ गते निपनियाका ३९ वर्षीय मोचीको शव भारतको बिहार राज्य जयनगरस्थित वरही गाउँको नहरमा धारिलो हतियार प्रयोग गरी हत्या गरेको अवस्थामा फेला परेको थियो। उक्त हत्या नीजकै श्रीमती ३८ वर्षीया हरिहरदेवीको योजनामा भएको प्रहरीले अनुसन्धानबाट पत्ता लगाएको छ। हत्या आरोपमा हरिहरदेवीलाई घरबाटै प्रहरीले आइतबार पक्राउ गरी सोमबार साँझ सार्वजनिक गरेको छ। भारतीय प्रहरीले नेपाल प्रहरीलाई घटनास्थलको सम्पूर्ण विवरण पठाएको थियो। घटनामा संलग्नमध्येका हरिहरदेवीको प्रेमी २६ वर्षीय मुकेश यादवलाई भारतीय प्रहरीले पक्राउ गरी भारतकै जयनगर थानाबाट थप अनुसन्धान गरिरहेको जिल्ला प्रहरी कार्यालय सिरहाका प्रवक्ता तथा डीएसपी सुवास बुढाथोकीले बताए। पक्राउ परेका आरोपित यादव भारतको जिल्ला मधुबनी देउधा गाउँका हुन्। अवैध प्रेम सम्बन्ध र घरेलु हिंसा हत्याको कारणमा अवैध प्रेम सम्बन्ध र घरेलु हिंसा रहेको प्रहरीको अनुसन्धानमा देखिएको छ। मृतक मोचीको श्रीमती र ४ छोराछोरी छन्। उनी १० वर्ष पहिला वैदेशिक रोजगारीको सिलसिलामा कतारबाट फर्केर गाउँमा फर्निचर र किराना पसल सञ्चालन गरेर बस्दै आएको थियो। मृतक मोचीले विदेशमा रहँदा कमाएर घरमा पठाएको रुपैयाँको हिसाब श्रीमतीसँग बारम्बार मागे। खर्चको हिसाब माग्दा खटपट हुँदा मापसे गरेर आफूलाई मृतक मोचीले पटक पटक कुटपिट गर्दै आइरहेको प्रहरीलाई हरिहरदेवीले सुनाएकी छिन्। झगडा हुँदा घरमा रहेको किराना पसलको सामान फालिदिने, पैसा चोरी गर्ने तथा पसलमा आगोसमेत लगाइदिने मृतक मोचीले गर्दै आइरहेको हरिहरदेवीले प्रहरीलाई बताएकी छन्। प्रहरीका अनुसार श्रीमानले दिँदै आएको बारम्बारको यातनाको कारण उनी दुई पटक आत्महत्या गर्ने प्रयास गरेकी थिइन्। तर, छोराछोरीको भविष्य सम्झेर आत्महत्या नगरेको हरिहरदेवीको भनाई छ। आफु मर्नुभन्दा श्रीमानलाई नै मारेर समस्या समाधान हुने सोच बनाइन्। यसरी बनाइन् हत्या योजना दुई वर्ष अगाडि हरिहरदेवी पाठेघरको अप्रेसन गराउन श्रीमानसँगै भारतीय बजार जयनगर पुगिन्। त्यहाँ उनको उपचारको क्रममा अस्पतालमा बस्दा भारतीय नागरिक एम्बुलेन्स चालक मुकेश यादवसँग चिनजान भयो। चिनजानपछि उनीहरुको सम्बन्ध प्रेममा परिणत भयो। श्रीमानले कुटपिट गरिरहेको र दुःख दिने गरेको कुरा हरिहरदेवीले प्रेमी मुकेशलाई सुनाइन्। प्रेमीलाई आफ्नो श्रीमानलाई हत्या गरिदिनु पर्यो भनेर हरिहरदेवीले आग्रह गरिन्। त्यसबापत मुकेशले एक लाख भारतीय रुपैयाँ सुपारीको रुपमा माग गरे। हरिहरदेवीले एक लाख रुपैयाँ नभई ४०५० हजार दिने कबोल गरिन्। हत्या गराउन आवश्यक रकम व्यवस्थापन गर्नको लागि हरिहरदेवीले घर खर्चको अभाव भयो ऋण निकाल्नुपर्यो भनेर श्रीमानसँग सल्लाह गरिन्। भदौ १७ गते गोलबजारस्थित छिमेक लघुवित्तबाट ६० हजार ऋण निकालिन्। ऋण निकालिसकेपछि हरिहरदेवीले बिरामी भएको र उपचारको लागि भारतीय बजार जयनगर जाउ भनेर श्रीमानलाई फकाइन्। अवैध प्रेम सम्बन्ध तथा घरेलु हिंसा, उपचार क्रममा भारतीय बजार पुग्दा एम्बुलेन्स चालकसँग प्रेम गरिन्, पछि त्यही प्रेमीबाट श्रीमानलाई हत्या गराएको खुलेको छ। सीमावर्ती बजार माडर पुगेर उनी प्रेमी मुकेशलाई फोनमा आफूहरु आइरहेको जानकारी गराइन्। हत्या योजना मुताबिक चाहिने रकम दुखरनको खल्तीमा रहेको उनले बताइन्। हत्यापछि त्यही रुपैयाँ लिन भनेर उनले सुनाएकी थिइन्। करिब साँझ ६ बजे भारतीय बजार जयनगर रेल्बे स्टेशनमा पुगेर श्रीमानश्रीमती चिया, खाजा खान बसे। त्यहाँ हरिहरदेवीको प्रेमी मुकेश यादव २ जना अन्य साथीहरुसँग आए। मुकेश अन्यत्र ठाउँमा खाजा खान जाउ भन्दै दुखरनलाई बुलेट बाइकमा लगेका थिए। त्यसपछि दुखरनको घाँटी काटेको अवस्थामा शव फेला पर्यो। प्रहरीका अनुसार मुकेशले आफ्ना दुई साथी लगाएर हत्या गरी मृतकको साथमा रहेको ६० हजार नगद पनि लगेको देखिएको छ। भारतमा दुखरनको हत्या भएको सुनाउन हरिहरदेवी गाउँ शव भेटेकै दिन आइन्। त्यसपछि प्रहरीले अनुसन्धान गर्दा संलग्नता देखिएको बताइएको छ।"
नेपाली परम्परागत विवाह गर्न नेदरल्याण्ड र फिलिपिन्सदेखि पोखरामा,"पोखरा : कोभिड१९ का कारण सन् २०२० को सुरुदेखि विश्व पर्यटन उद्योग संकटमा छ। एक शहरबाट अर्को शहर, एक देशबाट अर्को देशमा यात्रा अझै सहज नहुँदा पर्यटन उद्योग संकटमा परेको हो। कोरोना संकटको समयमै एक जोडी पर्यटकले भने आफ्नो लामो समयदेखिको प्रेमलाई विवाहमा परिणत गरे। विवाह गर्ने स्थान उनीहरुले नेपाल रोजेका छन्। नेदरल्याण्डका ३३ वर्षका विलियम जोन बोस्मा र फिलिपिन्सकी ३२ वर्षीया मारिना मेण्डोजा बुलाङले आफ्नो प्रेमलाई विवाहमा परिणत गर्न कास्कीको माछापुच्छ्रे गाउँपालिकाको अस्थाम गाउँ रोजेका हुन्। माछापुच्छ्रे गाउँपालिकाको अस्ताममा स्थित अन्नपूर्ण इको भिलेजमा स्थानीय गाउँलेलाई साची राखेर विलियम र मारिनाले सोमबार पञ्चेबाजा बजाएर हिन्दु परम्परा अनुसार विवाह गरे। उनीहरु विवाहकै लागि ५ महिना अघि नेपाल आएका थिए। विवाका लागि अन्नपूर्ण इको भिलेजको प्राङ्गणमा जग्गे बनाइएको थियो। स्थानीय गाउँले बेहुला र बेहुलीको पक्षमा बाँढिएका थिए। बेहुलीको पक्षमा पोखरामा रहेका फिलिपिन्स माइती भएका दिदी बहिनीहरु पनि जुटेका थिए। हिन्दु परम्परा अनुसार जग्गेमा बसेर विलियम र मारिनाले पण्डितले भने झै रित पूरा गरे। विलियमले मारिनाको सिउँदोमा सिन्दुर लगाए। पण्डितले अब दुबै जना एक अर्काको सुख दुःखमा सहयात्री बनेर जीवन जिउने कसम खुवाए। विलियम र मारिनाले पनि अग्नीलाई साक्षी राखेर पालैपालो जीवन सँगै जिउने कसम खाए। बेहुलीले परम्परागत गुरुङ पोशाक चोली, घलेक, फरिया लगाएर घुम्टो ओढेकी थिइन्। विलियम र मारिना पञ्चेबाजा बजाएर अस्तामको देउराली पुगेका थिए। स्थानीय जन्ती र बेहुली पक्ष पनि पञ्चेबाजाको तालमा नाच्दै देउरालीको मन्दिरमा पुगे। देउराली मन्दिरमा पनि बेहुला बेहुलीले सँगै जीवनयात्रा अघि बढाउने कसम खाए। देउराली मन्दिर पुगेर पञ्चेबाजा सहित फर्केर अन्नपूर्ण इको भिलेज पुग्दा स्थनीय आमा समूहले रत्यौली खेलेका थिए। रत्यौलीको गित र पञ्चेबाजाको धुनमा बेहुला बेहुली नाचेका थिए। विवाहको चाजोपाँजो अन्नपूर्ण इको भिलेजका सञ्चालक विश्व राज अधिकारीले गरेका थिए। यसमा साथ र सहयोग मारिनाकी नेपाली दिदी कमला घलेले गरेकी थिइन्। मारिना तीन वर्षअघि नेपाल आएकी थिइन्। उनी त्यती बेला अन्नपूर्ण इको भिलेज र घलेको घरमा बसेकी थिइन्। अन्नपूर्ण, माछापुच्छ्रे हिमालको सुन्दरता, यहाँको सस्कृति र नेपालीको आतिथ्य सत्कारबाट निकै खुशी भएकी मारिनाले विलियमसँग बिहे गर्ने निर्णयमा पुगेपछि नेपाल रोजेको सुनाइन्। विलियमले पनि नेपाल जान निकै इच्छारही रहेको अवस्थामा मारिनाको प्रस्तावबाट खुशी हुँदै नेपाली संस्कृति र परम्परा अनुसार बिहे गर्न राजी भएको सुनाए। सन् २००७ मा अध्ययनको क्रममा विलियम र मारिनाको फिलिपिन्सको एक कलेजमा भेट भएको थियो। बेलाबेलामा कुराकानी भइरहन्थ्यो। त्यसपछि उनीहरुको दुई वर्ष अघि पुन थाइल्याण्डमा भेट भयो। कोराना संक्रमण नियन्त्रण गर्न भएका लकडाउनका कारण १३ महिनासम्म भेट हुन नसकेको मारिनाले सुनाइन्। दुबै पक्षका परिवारको समेत सहमतीमा बिहे गर्ने निर्णयमा पुगेको उनले बताइन्। नेपाली परम्परागत रुपमा अन्नपूर्ण इको भिलेजमा बिहे भइरहँदा नेदरल्याण्ड, फिलिपिन्समा रहेका अभिभावक र अस्ट्रेलियामा रहेका विलियमका साथीहरुले अनलाइनमा लाइभ हेरेका थिए। नेपाल र भारतको यात्रापछि आफू हिन्दु संस्कृति र योगामा आकर्षित हुँदै गएकोले हिन्दु परम्परा अनुसार बिहे गर्ने योजना बनाएको मारिनाले सुनाइन्। नेपाली परम्परा अनुसार अन्नपूर्ण, माछापुच्छ्रे हिमालको काखमा बसेर बिहे गर्न पाएकोमा निकै खुशी लागेको विलियमले बताए। विवाह गराएका पण्डित टंक प्रसाद दवाडीले विधी पूर्वक बिवाह गराएको सुनाए। विदेशीलाई विवाह गराएको भने आफ्नो पहिलो अनुभव रहेको उनले बताए। हिन्दु परम्परा अनुसार बिहे अघि कास्की जिल्ला अदालतमा कोट म्यारिज विलियम र मारिनाले नेपाली परम्परागत शैलीमा विवाह गर्नु अघि कास्की जिल्ला अदालतमा कोट म्यारिज गरेका थिए। उनीहरुले मुलुकी देवानी संहिता, २०७४ को दफा ७७ बमोजिम दर्ताद्वारा विवाह गर्न निवेदन दिएका थिए। एक अर्कालाई पति पत्नीको रुपमा स्वीकार गर्न मन्जुर गरेको निवेदनको आधारमा सोही संहिताको दफा ८० को उपदफा (२) बमोजिम कास्की जिल्ला अदालतले बिवाह दर्ताको प्रमाण पत्र प्रदान गरेको छ। उनीहरु अविवाहित हुन् होइनन् भन्ने एकिन भएपछि मात्र अदालतले दर्ताको प्रमाण पत्र दिएको थियो। नेपाल विवाह र हनीमुनका लागि गन्तब्य बन्न सक्छ नेपाली परम्परा अनुसार बिहे गरेका विलियम र मारिनाले नेपाल विवाहे र हनिमुन डिस्टिनेसन हुन सक्ने बताए। प्राकृतिक सुन्दरता र सांस्कृतिक विविधताले गर्दा नेपाल उपयुक्त स्थान भएको बताए। हनीमुन मनाउन नेपालको पोखरा लगायतका क्षेत्र निकै उपयुक्त भएको विलियमले सुनाए। अन्नपूर्ण, माछापुच्छ्रे हिमालको सुन्दरता र यहाँका स्थानीयको आतिथ्य सत्कारले आफू फेरि फेरि पोखरा आइरहने उनले बताए। विवाह भएको एक वर्ष पुगेको अवसरमा पनि नेपाल आएर एनिभर्सरी मनाउने योजना रहेको विलियमले सुनाए। कोभिडका कारण विश्वका धेरै देश बन्द भएको यो अवस्थामा नेपाल खुला रहेकोमा आफूहरु नेपाल सहज रुपमा आउन पाएको भन्दै उनले भने, 'सेप्टेम्बर २६ मा स्वदेश फर्कन लागेका थियौं। नेपाल कोरोना संक्रमणको समयमा पनि सुरक्षित महसुस गरेर बस्यौं।' विलियम र मारिनाको विवाहबाट कोरोना संकटमा पनि नेपाल सुरक्षित छ र खुला छ भन्ने सन्देश गएको अन्नपूर्ण इको भिलेजका संचालक विश्वराज अधिकारीले बताए। नेपाललाई हनिमुन र विवाहको डिस्टिनेसनको रुपमा विकास गर्न यस्तै विवाहका कार्यक्रम थप सहयोगी हुने भएकोले पनि विलियम र मारिनाको विवाहमा आफूले सक्दो सहयोग गरेको अधिकारीले बताए।"
मालिकाका किसानलाई अनुदानमा भैंसी र डेरी उद्योग,गुल्मी : जिल्लाको मालिका गाउँपालिकाले किसानलाई भैंसी र दुग्ध डेरी सञ्चालनमा अनुदान दिएको छ । किसानको आर्यआर्जनमा वृद्धि गर्ने उदेश्यले मालिकाले ५० प्रतिशत अनुदानमा उन्नत जातका भैंसी वितरण गरेको जनाएको छ । भैंसीबाट उत्पादित दूध बजारीकरण गरी सहज बनाउने उदेश्यले गाउँपालिकाले मालिकाका दुई ठाउँमा दुग्ध डेरी सञ्चालनमा ल्याएको गाउँपालिकाका प्रवक्ता एवं वडा नम्बर ६ का वडा अध्यक्ष शोभाखर गिरीले जानकारी दिए । भैंसी प्रर्वद्धन कार्यक्रमका लागि मालिका गाउँपालिकाले आर्थिक वर्ष २०७७७८ मा २० लाख रुपैयाँ विनियोजन गरेको थियो । उक्त कार्यक्रमबाट गाउँपालिकाले ३४ वटा भैंसी खरिद गरेको जनाएको छ । हाल मालिका गाउँपालिकाको वडा नम्बर ६ फुलवारी र वडा नम्बर ४ अर्खावाङमा दुग्ध डेरी सञ्चालन गरिएको गाउँपालिकाले जनाएको छ ।
"ग्यास लिक भएर आगलागी, घाइते खनाल दम्पत्तिको मृत्यु","झापा : सिलिण्डर ग्यास फेरबदल गर्ने क्रममा आगलागी हुँदा जलेर घाइते भएका दम्पत्तिको मृत्यु भएको छ। आगलागीमा परेर घाइते भएका अर्जुनधारा७ पुष्पलाल मार्गका रोम खनाल र उनकी श्रीमती दुर्गाको काठमाडौंस्थित कीर्तिपुर अस्पतालमा गएराति अलगअलग समयमा मृत्यु भएको हो। छिमेकी कमल पोखरेलका अनुसार खनाल दम्पत्तिले तीन घण्टाको फरकमा ज्यान गुमाएको हुन्। आगलागीमा घाइते भएका छोरा पंकजको अवस्था भने सामान्य बन्दै गएको छ। उनी डिस्चार्ज हुने तयारीमा छन्। भदौ २६ गते साँझ ग्यास लिक हुँदा खनालको घरमा आगलागी भएको थियो। घटनामा परिवारका चारजना घाइते भएका थिए। घरमुली मंगलादेवी सामान्य घाइते थिइन् भने अरुको अवस्था गम्भीर थियो। घर जलेपछि खनाल परिवार यतिबेला छिमेकीको घरमा आश्रय लिएर बसिरहेको छ। छिमेकी पोखरेलका अनुसार खनाल दम्पत्तिको काठमाडौंमै अन्त्येष्टि गर्ने तयारी छ। तीन वर्षमा ८२ छोराछोरीको आमाबाबुबाटै हत्या मादी सामूहिक हत्याकाण्ड : अघिल्लो राति ८ बजे हत्याको योजना बनाएका थिए प्रेमीलाई ६० हजार दिएर श्रीमतीले आफ्नै श्रीमानको हत्या गराएको खुलासा आगलागी हुँदा जलेर गम्भीर घाइते, खर्चको अभावमा घरमै छटपटाउँदै"
बुटवलका मेयरलाई आक्रमण गर्ने पक्राउ,बुटवल : बुटवल उपमहानगरपालिकाका मेयर शिवराज सुवेदीलाई आक्रमण गर्ने एक जनालाई प्रहरीले पक्राउ गरेको छ। पक्राउ पर्नेमा बुटवल३ ज्योतीनगरका स्थानीय गणेश पंगेनी रहेका छन्। उनलाई सोमबार साँझ नै प्रहरीले पक्राउ गरेको जनाएको छ। ज्योती नगरमा पहिरो गएपछि प्राविधिक टोली लिएर पहिरोको अनुगमन गर्न गएका मेयर शिवराज सुवेदीलाई सोमबार दिउँसो एक्कासी आक्रमण गरिएको थियो। मेयर सुवेदी नेकपा एमाले रुपन्देहीका अध्यक्ष समेत हुन्। पक्राउ परेका पंगेनीमाथी घटनाको बारेमा अनुसन्धान भइरहेको ईलाका प्रहरी कार्यालय बुटवलका प्रहरी नायव उपरीक्षक मदन कुवँरले बताए। कुवँरले घटनाका बारेमा बुटवल उपमहानगरपालिकाले जाहेरी दिएपछि मात्रै थप कारवाही अघि बढ्ने उल्लेख गरे।
