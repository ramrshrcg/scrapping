शीर्षक,विवरण
"आफू जोगिऔं, अरूलाई पनि जोगाऔं","संक्रमण दर ह्वात्तै उच्च भएसँगै सरकारले राजधानी काठमाडौंमा बिहीबार बिहानदेखि निषेधाज्ञा जारी गर्ने भएको छ। कोरोना संक्रमणका कारण घन्टैपिच्छे मृत्यु हुन थालेपछि सरकारले रोकथामको विकल्प रोजेको हो। छिमेकी भारतसँगै नेपालमा पनि महामारीले पुनः आक्रान्त पार्न थालेको छ। गतवर्ष चैत ११ गतेदेखि निषेधाज्ञा (लकडाउन) सुरु गरिएको थियो। क्रमशः सहज हुन थालेपछि खोलिएको निषेधाज्ञा दोस्रो चरणको कोरोना संक्रमणको व्यापकतासँगै बिहीबारदेखि पुनः सुरु गर्न लागिएको हो। सावधानी अपनाउने र प्रतिबन्धात्मक उपायहरू अपनाउनेजस्ता कामले माघफागुनदेखि जनजीवन सामान्यमा फर्किएको थियो। पछिल्लो एक सातामा संक्रमण र मृत्यु दरको आँकडाले भने मुलुकभर एकाएक नयाँ र चुनौतीपूर्ण परिस्थिति जन्माएको छ। संक्रमणबाट जोगिन स्वास्थ्य तथा जनसंख्या मन्त्रालयले लागू गरेको मापदण्ड अपनाउनुको विकल्प पनि छैन। मुलुकका ९ जिल्ला हटस्पट मानिएका छन्। बाँकेमा सोमबारदेखि लागू हुने गरी निषेधाज्ञा जारी गरेको छ। कोभिड १९ संकट व्यवस्थापन केन्द्रले कोरोना संक्रमण दर उच्च रहेका हटस्पटमा निषेधाज्ञा जारी गर्न सिफारिस गरेपछि काठमाडौंमा पनि लागू हुने भएको हो। वीरगन्ज पनि हटस्पट बन्दैछ। जहाँ एउटै बेडमा तीन संक्रमितको उपचार गर्नुपर्ने बाध्यता देखिएको छ। अक्सिजन नहुँदा उपचार प्रभावित भएको छ। चिकित्सकले निषेधाज्ञा जारी गर्न ढिलो भएको बताउन थालेका छन्। यस्तो अवस्था ढिलोचाँडो सबैतिर आउने देखिएको छ। कोरोना भाइरसको दोस्रो लहर सुरु भएसँगै यो सातादेखि मुलुकभरका दर्जनौं अस्पतालमा बिरामीले बेड पाउन छोडेका छन्। गम्भीर प्रकृतिका संक्रमितलाई आईसीयू वा भ्यान्टिलेटरमा राख्नुपर्छ तर त्यो स्वास्थ्य सुविधा सबैले पाएका छैनन्। मन्त्रालयको तथ्यांक हेर्ने हो भने मुलुकभर दुई सय ५२ जनाको उपचार आईसीयूमा र ६५ जनाको भ्यान्टिलेटरमा भइरहेको छ। हटस्पट मानिएका नेपालगञ्ज लगायतका ठाउँमा बिरामी बेड नपाएर छटपटाउन थालेका छन्। काठमाडौं उपत्यकामै पनि बेड, आईसीयू र भ्यान्टिलेटर नपाउने अवस्था सिर्जना हुन थालेको छ। भारतमा दैनिक तीन लाखभन्दा बढी संक्रमित भइरहेका छन्। हालसम्म एक करोड ७३ लाख १३ हजार एक सय ६३ संक्रमित भइसके भने एक लाख ९५ हजार एक सय २३ को निधन भइसकेको छ। भारतबाट स्वदेश फर्किने नेपालीको चाप थेगिनसक्नु हुन थालेको छ। सीमानाकाहरू अस्तव्यस्त छन्। मेचीको काँकडभिट्टा होस् वा कैलालीको गौरीफन्टा अनि कञ्चनपुरको गड्डाचौकी, दैनिक हजारौंको उक्त संख्याको सही व्यवस्थापन हुन नसक्दा र फर्किनेहरूले पनि स्वास्थ्य सावधानी नअपनाउँदा संक्रमण दर ह्वात्तै बढेको छ। सुरक्षाकर्मी र कर्मचारीले चाप थेग्न र व्यवस्थित गर्न नसकेपछि संक्रमण बढेको र उक्त चापले अस्पताल भरिभराउ हुन पुगेका छन्। काठमाडौंमै दैनिक दुई हजार संक्रमित पुग्न थालेका छन्। मुलुकभर झन्डै २५ सय सक्रिय संक्रमित छन्। ज्यान गुमाउनेको संख्या तीन हजार एक सय ७६ पुगिसकेको छ। सातामै २४ घण्टाभित्र २८ जनाले ज्यान गुमाइसकेका छन्। यस्तो भयावह अवस्थामा पनि सडक, चोक र किनमेल आदिमा नागरिक सजग भएको पाइँदैन। न पूर्ण रूपमा स्वास्थ्य मापदण्ड अपनाएका छन् न अरूलाई जोगिने गरीको व्यवहार गरेका छन्। सरकारले निषेधाज्ञा जारी गर्नु एउटा सन्दर्भ होला, यस्तो उच्च संक्रमणका बेला, अस्पताल भरिभराउ भएका बेला, उपचारका लागि बेड, आईसीयू र भ्यान्टिलेटर नपाइरहेका समयमा नागरिक स्वतस्फूर्त रूपमा नियन्त्रित हुनुपर्ने होइन र ? ज्यान जोखिम हुने बुझेपछि पनि किन उस्तै लापर्वाही ? हरेक नागरिकले वर्तमान परिस्थितिको विश्व परिवेश र मुलुक अनि स्थानीय परिवेश विचार गरी सतर्कता अपनाए मात्र कोरोना रोकथाम सम्भव छ। अन्यथा समस्या ज्यूँका त्यूँ मात्र होइन, दिन दुई गुणा रात चार गुणा वृद्धि हुनेमा दुई मत छैन। त्यसैले सर्वप्रथम आफू जोगिऔं र सँगसँगै अरूलाई पनि जोगाऔं।"
कोरोनाको 'हटस्पट' बन्दै रुपन्देही: पछिल्लो चार दिनमा करिब १ हजार जनामा संक्रमण,"भैरहवा : कोरोनाको हटस्पट बनेको रुपन्देहीमा पछिल्लो चार दिनमा मात्र ९ सय ९५ जनामा कोरोना संक्रमण देखिएको छ। संक्रमण नियन्त्रणका लागि सरकारी स्तरबाट कुनै ठोस कदम नचाल्दा र सर्वसाधरणको लापरवाहीका कारण संक्रमण दिनहुँ बढ्दै गएको छ । स्वास्थ्य कार्यालय रुपन्देहीले उपलब्ध गराएको तथ्यांक अनुसार शुक्रबार २ सय २७ जना, शनिबार ३ सय एक, आइतबार २ सय ४ जना र सोमबार २ सय ६३ जनामा संक्रमण देखिएको छ । सोमबार ४ सय ७६ जनाको कोरोना संक्रमण परिक्षण गर्दा २ सय ६३ जनामा संक्रमण पुष्टि भएको स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले जानकारी दिए । संक्रमणका कारण पछिल्लो २४ घण्टामा एक जनाको मृत्यु भएको उनको दावी छ । जिल्लामा गाउँ क्षेत्रभन्दा शहरी क्षेत्रमा संक्रमणको ग्राफ बढ्दो अवस्थामा छ । रुपन्देहीको शहरी क्षेत्र बुटवल उपमहानगरपालिका, सिद्धार्थनगर नगरपालिका (भैरहवा) र तिलोत्तमा नगरपालिकामा संक्रमण बढ्दै गएको छ । संक्रमण नियन्त्रणका लागि स्थानीय प्रशासन र स्थानीय तहको प्रमुखहरुको आइतबार बसेको बैठकले सबै शिक्षण संस्था बन्द गर्ने र यातायातमा जोर विजोर प्रणाली लागू गर्ने निर्णय गरेको छ ।यति गरेर मात्रै नभइ जिल्लामा लकडाउन गर्नुपर्ने अवस्थामा आएको सरोकारवालाहरुको भनाइ छ । जिल्लामा कुल एक हजार चार सय ७० जना सक्रिय संक्रमित रहेका स्वास्थ्य कार्यालय रुपन्देहीले जनाएको छ ।"
आईसीयू नपाएर छटपटिँदै बिरामी,"धनगढी : कैलालीको लम्की चुहा नगरपालिका वडा नम्बर ८ प्रतापपुरका ४७ वर्षीय पुरुषको आइतबार सेती प्रादेशिक अस्पतालमा मृत्यु भयो। छाति दुखेर ज्वरो आएका उनलाई आफन्तले आइतबार नै धनगढीको माया मेट्रो अस्पतालमा ल्याए। मायामेट्रो अस्पतालले आईसीयू खाली नभएको भन्दै उनलाई नवजीवन अस्पताल पठायो। त्यहाँ उनको एक्सरे गरेपछि उनको कलेजोमा समस्या देखियो। नवजीवन अस्पतालले उनलाई कोरोना भएको आशंकामा सेती प्रादेशिक अस्पताल पठायो। हामीलाई त आईसीयू छ, भर्ना पाईन्छ भनेर पो यहाँ आएको भन्यौँ तर हाम्रोमा आईसीयू नै छैन भनेर छिटो सेतीमा लैजान भनियो बिरामीसँगै रहेकी उनकी भतिजा बुहारी विमला कडायतले भनिन्। यद्यपि नवजीवन अस्पतालमा पाँच शैय्याको आईसीयू सञ्चालन भएको एक वर्ष भन्दा पनि बढी भइसक्यो। उनलाई हतार हतार आफन्तहरुले अटोरिक्सामा सेती अस्पताल पुर्याए । सेतीको ईमरजेन्सी वार्ड पूरै भरिएको थियो। लक्षण हेर्दा कोरोनाझैं देखिएका उनलाई सेतीमा पनि जानेबित्तिकै अक्सिजनमा राख्न सकिएन। सेतीको कोरोना अस्पताल पनि भरिएकाले उनलाई अक्सिजनमा राख्न धेरै ढिलो भइसकेको थियो। सेतीमा उनको स्वाब संकलन भएकै के थियो, हेर्दा हेर्दै सेती अस्पतालमा उनको ज्यान गयो। सोमबार बिहान उनको कोरोना रिपोर्ट नेगेटिभ आयो, अनि हामीले शव बुझेर सतगत गरेका छौं बुहारी विमलाले भनिन्। कोरोनाझैं लक्षण देखिएको बिरामीले न आईसीयू पायो न अक्सिजन नै, झन कोरोनाका बिरामीको हालत के भयो होला ? उनले प्रश्न गरिन्। सेती प्रादेशिक अस्पतालको कोरोना वार्डमा धनगढी उपमहानगरपालिका७ की पुष्पादेवी शाही, आफ्ना ३२ वर्षका श्रीमान् र ७७ वर्षकी सासुको कुरुवा बसेकी छिन्। उनका श्रीमानलाई वैशाख ८ गते कोरोना देखिएपछि उनलाई सेतीको आईसीयूमा भर्ना गरिएको छ। त्यसको दुई दिनपछि अर्थात् १० गते सासुलाई अस्पताल भर्ना गरियो। श्रीमान् त आईसीयूमै हुनुहुन्छ तर सासुको अवस्था अझ चिन्ताजनक छ, आईसीयू छैन भन्छन्, अक्सिजन दिएर राखेका छौं उनले भनिन्, १० बेडको आईसीयू पुरै भरिएको छ। सेतीमा भेन्टिलेटर र आईसीयू पाउन कुनै बिरामी निको भइसक्नुपर्छ या त मर्नुपर्छ। ५० शैय्याको कोरोना अस्पतालमा कोचाकोच गरेर थपिएका ५५ शैय्यामा १० वटा आईसीयू र तीन वटा भेन्टिलेटर मात्रै छन्। तर आईसीयू र भेन्टिलेटरका लागि २० जना भन्दा बढी बिरामी लाइनमा छन्। १० शैय्याको आईसीयू र तीन वटा भेन्टिलेटरमा कति जना राख्ने ? प्रदेश सरकारले पहाडी जिल्लामा पठाएका १४ वटा आईसीयू र त्यत्तिकै भेन्टिलेटर यता जडान गरिदिनुस् भनेको तर कसले सुन्ने ?, सेती प्रादेशिक अस्पतालकी मेट्रोन सीमा शर्माले भनिन्। यत्तिको आईसीयू र भेन्टिलेटरले भ्याइदैन भनेर मन्त्रालयमा पनि भनिरहेका छौं, स्वास्थ्य निर्देशनालयलाई पनि तर कसैले सुनेको छैन, उनले भनिन्, आँखा अगाडी बिरामी मरिरहेको हेर्नु परेको छ। बैतडीको दसरथ चन्द नगरपालिका ५ का ३२ वर्षका पुरुष पनि वैशाख ६ गते सेती अस्पतालको आईसीयूमा भर्ना भए। उनको अवस्था चिन्ताजनक छ। उनलाई भेन्टिलेटरमा राखिएको छ। भेन्टिलेटरकै तीन जनाको ज्यान गएको हेरिसकेँ, चिन्ता लागि रहन्छ, चाहिने बेला न आईसीयू पाइरहेका छन्, न भेन्टिलेटर नै, उनका कुरुवा बसेका राजेन्द्र चन्दले भने, प्रदेश सरकार के हेरेर बसेको छ कुन्नि ? गम्भीर बिरामी भएर कैलालीको नोभा अस्पतालको भेन्टिलटरमा भर्ना भएका बैतडीका २८ वर्षका पुरुषका आफन्त पनि सकसमा परेका छन्। तीन दिन अघि बिरामी भएर आएका उनलाई नोभा अस्पतालले भेन्टिलेटरमा राखेर उपचार गरिरहेको थियो तर सोमबार उनको कोरोना पोजेटिभ आयो। नोभामा तीन शैय्याको भेन्टिलेटर छ। कोरोना पोजेटिभ भएकालाई सेती अस्पतालमा रेफर गरिएको छ तर त्यहाँ भेन्टिलेटर खालि नभएकाले उनलाई सोमबार बिहानदेखि नोभामै राखिएको छ। भेन्टिलेटरबाट निकाल्ने बित्तिकै बिरामीको अवस्था जटिल हुन्छ, उनलाई तुरुन्तै भेन्टिलेटरमा सिफ्ट गर्नुपर्ने हुन्छ तर सेती प्रादेशिक अस्पतालमा भेन्टिलेटर छैन भन्ने खबर आएको छ, नोभा अस्पतालका डाक्टर प्रकाश भट्टले भने। उनले भेन्टिलेटरमा रहेका ननकोभिड बिरामीलाई समेत संक्रमणको जोखिम रहेको बताए। २०६८ सालको जनगणनाअनुसार सुदूरपश्चिमको जनसंख्या २५ लाख रहेको छ। ती २५ लाख जनसंख्याको रेफरल अस्पताल सेती प्रादेशिक अस्पताल हो। २५ लाख मानिसहरुका लागि तीन थान भेन्टिलेटर छन् भन्नु प्रदेश सरकारका लागि लाजमर्दो विषय हो, यसले प्रदेश सरकार जनताको स्वास्थ्यप्रति कति सजग र गम्भीर छ भन्ने पनि प्रष्ट हुन्छ, वरिष्ठ चिकित्सक डाक्टर गणेश बहादुर सिंहले भने। उनले, पहिलो चरणको कोरोनाको सिकाईबाट पनि प्रदेश सरकारको चेत नखुलेको बताए। पहिलो चरणको कोरोनाको संक्रमण न्यून भएपछि यी उपकरणहरु आएका हुन्, तर पनि सञ्चालनमा छैनन्, उनले भने, अहिलेसम्म जिल्लामा भएका जनशक्तिलाई नै तालिम दिएर पनि सञ्चालनमा ल्याउन सकिन्थ्यो। गलत तथ्यांक बताउँदै प्रदेश सरकारप्रदेश सरकारको सामाजिक विकास मन्त्रालयले हरेक दिनको बेलुकी कोभिडको तथ्यांक सार्वजनिक गर्छ। उसले त्यो तथ्यांकमा सुदूरपश्चिमभरका लागि ४७ आईसीयू, ३५ भेन्टिलेटर र २५९ आईसोलेसन बेड भनेर सार्वजनिक गर्दै आएको छ। तर यथार्थमा त्यो तथ्यांक गलत रहेको छ। सेती अस्पतालमा ७ आईसीयू र ३ भेन्टिलेटर, डडेल्धुरा अस्पतालमा तीन आईसीयू र २ भेन्टिलेटर, कञ्चनपुरमा ६ शैय्याको आईसीयू र ६ शैय्याकै भेन्टिलेटर बाहेक अरु सञ्चालनमा छैनन्। यो संख्या जोड्दा सुदूरपश्चिममा १६ शैय्या आईसीयू र ११ थान भेन्टिलेटर मात्रै सञ्चालनमा छन्।"
अविश्वास प्रस्तावमाथि छलफल गर्न लुम्बिनीमा १९ गते विशेष अधिवेशन,"बुटवल : लुम्बिनी प्रदेशका मुख्यमन्त्री शंकर पोखरेलविरुद्ध गरेको अविश्वास प्रस्तावमाथि छलफलका लागि वैशाख १९ गते संसदको विशेष अधिवेशन बोलाइएको छ। वैशाख ६ गते कांग्रेस, माओवादी र जनता समाजवादीले मुख्यमन्त्रीमाथि आविश्वासको प्रस्ताव दर्ता गरेका छन्। अविश्वास प्रस्तावमाथि छलफल गर्न विशेष अधिवेशनको मागसमेत गरिएको थियो। सोही बमोजिम प्रदेश प्रमुख धर्मनाथ यादवले वैशाख १९ गते प्रदेश सभा बैठक आह्वान गरेका हुन्। लुम्बिनी प्रदेशमा फ्लोर क्रस नभए मुख्यमन्त्री पोखरेल बहुमतमा छन्। आविश्वास प्रस्ताव पेश भएपछि जसपाका ४ जना सांसद मन्त्री बनेर सरकार सहभागी भएपछि उनी बहुमत पुगेका हुन्। लुम्बिनीमा एमालेको ४१ सांसद छन्। बहुमतका लागि ४३ सांसद आवश्यक हुन्छ। जसपाका चार सांसद मुख्यमन्त्रीतर्फ आएपछि अविश्वासको प्रस्ताव पारित हुने सम्भावना कम रहेको छ। यद्यपि एमाले भित्रको आन्तरिक विवादले के हुन्छ भन्ने एकिन छैन्। लुम्बिनीमा एमालेको माधव नेपाल पक्षधर दुई सांसद खुलेरै देखिएका छन्। उनीहरुले फ्लोर क्रस गरेपनि मुख्यमन्त्री बहुमतमा हुनेछन्। अन्य सांसदले पनि धोका दिए मुख्यमन्त्रीलाई बढी हुने जोखिमसमेत देखिएको छ।"
फ्लोर क्रसको डरले अविश्वास दर्ता गराएका सबै सांसदलाई एउटै होटलमा राखियो,"पोखरा : मुख्यमन्त्री पृथ्वीसुब्बा गुरुङविरुद्ध अविश्वास प्रस्ताव दर्ता गराएका दल कांग्रेस, माओवादी र जनता समाजवादी पार्टीले आफ्नै सांसदमाथि अविश्वास गरी एउटै होटलमा राखेका छन् । पोखरा लेकसाइडको कुटी रिसोर्टमा सोमबार २५ सांसद बास बसेका हुन् । सरसल्लाह गर्न सजिलो हुन्छ भनेर सबै एकै ठाउँमा बसेका हौं, कांग्रेसका एक सांसदले भने । उनकै भनाइमा फ्लोर क्रस गर्लान् भन्ने डरले सांसदलाई एकै ठाउँ राखिएको हो । भारतमा सरकार फेरबदल हुने बेला सांसदलाई अर्कातिर जान नदिन होटलमा लगेर सांसद थुनिएका समाचार सुनिएका थिए, तर गण्डकीमा विपक्षी दलहरुले त्यस्तै प्रवृत्ति देखाएका छन् । कांग्रेस, माओवादी एउटै कुटी रिसोर्ट र जसपाका नजिकैको अर्का होटलमा बसेको स्रोतले उल्लेख गरेको छ । तर, अविश्वास प्रस्तावमा साथ दिने बताएको जनमोर्चाका ३ सांसद भने त्यो मोर्चाबन्दीमा लागेर होटल गएनन् । यद्यपि राजमोले अविश्वास प्रस्तावमै मतदान गर्ने उक्त पार्टीको केन्द्र कमिटीले बताएको छ । २ वैशाखमा दर्ता भएको गण्डकी प्रदेशका मुख्यमन्त्री पृथ्वीसुब्बा गुरुङविरुद्धको अविश्वास प्रस्ताव सोमबार प्रदेश सभामा सोमबार टेबुल भएको छ । प्रदेश सभाको विशेष अधिवेशनको पहिलो बैठक सुरु भएलगत्तै प्रमुख प्रतिपक्षी दल नेपाली कांग्रेस संसदीय दलका नेता कृष्णचन्द्र नेपाली पोखरेलले मुख्यमन्त्री गुरुङविरुद्ध अविश्वास प्रस्ताव टेबुल गरेका थिए । प्रमुख प्रतिपक्ष नेपाली कांग्रेससहितका ३ दलले वैशाख २ मा गुरुङ सरकारविरुद्ध प्रदेशसभा सचिवालयमा उक्त प्रस्ताव दर्ता गराएका थिए । विपक्षीहरुले अविश्वास प्रस्ताव दर्ता गर्ने तयारीसँगै मुख्यमन्त्री गुरुङले अधिवेशन अन्त्य गरेका थिए । लगत्तै अरु दलहरुले प्रदेश सभाको विशेष अधिवेशन माग गर्दै प्रदेश प्रमुख अमिक शेरचनसमक्ष समावेदन दिएका थिए । सोही माग अनुसार शेरचनले १३ वैशाखमा अधिवेशन आह्वान गरेका हुन् । वैशाख २ गते संसद सचिवालयमा दर्ता अविश्वास प्रस्तावमा २८ सांसदले हस्ताक्षर गरेका छन्। कांग्रेसका १५, माओवादीका ११ र जनता समाजवादी पार्टीका २ सांसदले हस्ताक्षर गरेका हुन् । १२ सांसद रहेको माओवादीबाट १ जनचाहिँ सभामुख छन् । राष्ट्रिय जनमोर्चाका गण्डकीका सांसद गुरुङ सरकारको पक्षमा भएपनि पार्टी केन्द्रीय कमिटीले भने अविश्वासको प्रस्तावमा मतदान गर्न निर्देशन दिइसकेको छ । ६० सदस्यीय गण्डकी प्रदेश सभामा एमालेका २७ सांसद छन् । २७ मध्ये १ जना माधव नेपाल समूहका छन् । उनले कर्णालीमा जसरी नै फ्लोर क्रस गर्लान्नगर्लान् भन्ने यकिन छैन । एमालेकै समर्थनमा सांसद भएका मनाङका राजीव गुरुङ उर्फ दीपक मनाङेले सोमबार आफूलाई स्वतन्त्रकै हैसियत प्रदान गर्न प्रदेशसभा सचिवालयमा निवेदन दर्ता गराएका छन् ।"
राष्ट्रिय सभा सदस्य उपनिर्वाचनका लागि निर्वाचन अधिकृत नियुक्त,"काठमाडौं : राष्ट्रिय सभा सदस्य उपनिर्वाचनका लागि निर्वाचन अधिकृतमा जिल्ला अदालत मकवानपुरका जिल्ला न्यायाधीश लिल्लीरत्न श्रेष्ठ नियुक्त भएका छन्। निर्वाचन आयोगको मंगलबार बसेको बैठकले राष्ट्रिय सभा सदस्यको उपनिर्वाचनका लागि श्रेष्ठलाई प्रमुख निर्वाचन अधिकृत नियुक्त गरेको हो। निर्वाचन ऐन, २०७५ को दवफा ७ बोमिजम न्याय परिषद्को परामर्शमा प्राप्प्त नामावलीका आधारमा उनलाई वैशाख १६ गतेदेखि लागू हुनेगरी नियुक्त गरिएको आयोगका प्रवक्ता एवं सहसचिव राज कुमार श्रेष्ठले जानकारी दिए। नेकपा माओवादी केन्द्रले राष्ट्रिय सभा सदस्य पदबाट रामबहादुर थापालाई कारवाही गरेपछि रिक्त रहेको एक सिटमा जेठ ६ मा उपनिर्वाचन हुन लागेको हो।"
कोरोना रोकथाममा जुटे स्थानीय तह,"दैलेख : जिल्लामा नयाँ भेरियन्टसहित तीव्र गति फैलिरहेको कोरोना भाइरस (कोभिड१९) रोकथाम तथा नियन्त्रण र संक्रमितको उपचारमा स्थानीय तह जुटेका छन् । कोरोना महामारी रोकथाम तथा नियन्त्रणका लागि जिल्लाका स्थानीय तहहरु जुटेका हुन् । त्यसअन्तरगर्त नारायण नगरपालिकाले एम्बुलेन्स खरिद गर्ने भएको छ । सोमबार नगरपालिकाका मेयर रत्नबहादुर खड्काको अध्यक्षतामा बसेको विपद् व्यवस्थापन समितिको बैठकले एम्बुलेन्स खरिद गर्ने निणर्य गरेको हो । मेयर खड्काका अनुसार दैलेख निर्वाचन क्षेत्र नं १ प्रतिनिधिसभाअन्तरगर्त स्थानीय पूर्वाधार विकास साझेदारी कार्यक्रमबाट विनियोजित बजेटबाट कोभिड१९ संकट व्यवस्थापनार्थ छोटो विधिबाट एम्बुलेन्स खदि गर्ने निणर्य भएको छ । बैठकले कोरोना भाइरस संक्रमण पहिचानका लागि स्वाब संकलन र एन्टिजेन परीक्षणका लागि ल्याब असिस्टेन्ट करारमा लिने निणर्य समेत गरेको छ । नगरपालिकाकाभित्र रहेका सम्पूर्ण सामुदायिक तथा संस्थागत विद्यालयहरुको वैशाख १६ गतेबाट हुने भनिएको परिक्षा स्थगित गरेको मेयर खड्काले बताए । विद्यालय बन्द रहेपनि विद्यालयका शिक्षकहरु नियमित विद्यालयमा उपस्थित भई प्रधानाध्यापकको संयोजकत्वमा कोभिड१९ नियन्त्रण जनचेतना अभिवृद्धि समिति गठन गरी महामारीबाट बच्ने उपाएहरुबारे समुदायमा प्रचारप्रसार गर्न नगरपालिकाले निर्देशन दिएको छ । कोभिड१९को महामारी समुदाय स्तरमा फैलिसकेको अवस्थामा एन्टिजेन परीक्षणको दायरा बढाउने, बैदेशिक रोजगार र छिमेकी मुलुकबाट फर्किएका व्यक्तिहरुको अभिलेख राख्ने निणर्य भएको मेयर खड्काले बताए । उनका अनुसार कोभिड१९ संकट व्यवस्थापनका लागि आवश्यक बजेट माग गरी प्रदेश सरकार र संघीय सरकारलाई पठाउने निणर्य भएको छ ।"
माओवादीका सबै कमिटीमा ३५ प्रतिशत महिला र २० प्रतिशत युवा सहभागिता अनिवार्य,"काठमाडौं : नेकपा (माओवादी केन्द्र)ले पार्टीका सबै कमिटीमा ३५ प्रतिशत महिलाको सहभागिता अनिवार्य गर्ने निर्णय गरेको छ । मंगलबार पार्टी केन्द्रीय कार्यालय पेरिसडाँडामा बसेको केन्द्रीय समिति बैठकले यस्तो निर्णय गरेको हो । माओवादी प्रवक्ता नारायणकाजी श्रेष्ठका अनुसार सबै कमिटीमा ३५ प्रतिशत महिला, १५ प्रतिशत दलित र २० प्रतिशत युवासहितको समावेशी कमिटी बनाउने निर्णयसमेत गरेको छ । प्रवक्ता श्रेष्ठका अनुसार पार्टीका सबै समितिको पदाधिकारीमा एकजना महिला अनिवार्य हुनेगरी निर्णय भएको छ । सबै समितिमा ४० वर्षसम्मका युवा २० प्रतिशत राख्नुपर्ने छ । प्रवक्ता श्रेष्ठका अनुसार प्रदेश, जिल्ला र पालिका कमिटीमा त्यहाँको जनसंख्याका आधारमा दुई प्रतिशतको प्रतिनिधित्व अनिवार्य गरिनेछ । माओवादीको केन्द्रीय कमिटीमा बढीमा २९९ सदस्यीय बन्ने छ। पार्टीको नेतृत्व बहुपदीय रहने छ । कोरोना रोकथाम तथा नियन्त्रणका लागि कोरोनाको उपचारमा केन्द्रित अस्पताल तोक्न, अक्सिजनको व्यवस्था गर्न, औषधिको व्यवस्था गर्न र फ्रन्टलाइनमा खटिने स्वास्थ्यकर्मी र सुरक्षाकर्मीको सुरक्षाको प्रत्याभूति निर्माण गर्न माग गरेको छ । कोरोना रोकथाम र नियन्त्रणका लागि राजनीतिक संयन्त्र बनाउनसमेत उसले माग गरेको छ । सबै एकताबद्ध भएर अगाडि बढ्नुपर्ने अवस्था आएको भन्दै माओवादीले यस्तो माग गरेको हो ।"
सत्तारुढ एमालेबाटै गण्डकी प्रदेशसभा बैठक अवरुद्ध,"पोखरा : सत्तारुढ दल नेपाल कम्युनिस्ट पार्टी एमालेले गण्डकी प्रदेशसभा बैठक अवरुद्ध गरेको छ । प्रदेशसभाको विशेष अधिवेशनको दोस्रो बैठकमा एमाले सांसदले सुरुआतमै उठेर आपत्ति जनाएका थिए । पीसीआर परीक्षण नगरी सामाजिक दूरी पनि कायम नगरी बैठक राखिएको भन्दै उनीहरुले आपत्ति जनाएका हुन् । बैठकमा एमाले सांसद राजीव पहारीले आफूहरु सबैको पीसीआर परीक्षण गरिनुपर्ने बताए । पीसीआर परीक्षण नगरी बैठक राख्दा हुन सक्ने क्षति प्रदेश सभाले नै व्यहोर्नुपर्ने उनको तर्क थियो । धेरै माननीय पनि प्रेसर, सुगर, थाइराइडबाट ग्रस्त भएकाले संक्रमण छिटो हुन सक्ने छ । दूरी कायम नगरी बस्दा कसैको मृत्यु हुन गयो भने त्यसको जिम्मेवार को हुने?, उनको प्रश्न थियो । सरकारले १५ जना भन्दा बढी भेला नहुन निर्देशन गरेका बेला प्रदेश सभामा सयौं जना राखेर बैठक राख्न नहुने उनको तर्क थियो । यसअघि सोमबारको बैठकमा एमाले संसदीय दलका प्रमुख सचेतक मायानाथ अधिकारीले पीसीआर परीक्षण गरेर मात्रै संसद राख्न ध्यानाकर्षण गराएका थिए । एमालेले सदन अवरुद्ध गरेपछि सभामुख नेत्रनाथ अधिकारीले २० मिनेटका लागि बैठक स्थगित गरेको छ । सोमबारको बैठकमा २५ सांसदले बोल्ने कार्यसूचि थियो । वैशाख २ गते प्रदेशसभामा मुख्यमन्त्री पृथ्वीसुब्बा गुरुङविरुद्ध अविश्वास प्रस्ताव दर्ता भएको थियो । अविश्वास प्रस्तावमा बुधबार मतदान गर्ने योजना थियो । तर एमालेले बैठक अवरुद्ध गर्दा मतदान नहुने देखिन्छ ।"
गण्डकी सरकार पनि संविधान उल्लंघन गर्ने कुराको मतियार भयो,"पोखरा : गण्डकी प्रदेशका मुख्यमन्त्री पृथ्वीसुब्बा गुरुङविरुद्ध सोमबार प्रदेशसभामा अविश्वास प्रस्ताव पेस भएको छ। प्रदेशसभाको विशेष अधिवेशनको पहिलो बैठक सुरु भएलगत्तै प्रमुख प्रतिपक्षी कांग्रेस संसदीय दलका नेता कृष्णचन्द्र नेपाली पोखरेलले अविश्वास प्रस्ताव टेबल गरेका हुन्। पोखरेलले अविश्वास प्रस्ताव ल्याउनुपर्ने कारणबारे आफ्ना धारणा राखे। प्रधानमन्त्री केपी शर्मा ओलीले पाँच वर्ष सरकार चलाउनुको साटो बिचैमा प्रतिनिधिसभा विघटन गरेको आरोप पोखरेलले लगाए। त्यसकै प्रतिक्रियास्वरुप प्रदेशमा अविश्वास प्रस्ताव आएको उनको भनाइ थियो। गण्डकी सरकार पनि संविधान उल्लंघन गर्ने कुराको मतियार भयो, उनले भने। उनले सत्तारुढ नेकपा विभाजनपछि मुख्यमन्त्रीले विश्वासको मत लिनुपर्नेमा अनेक चलखेल भएपछि नै जनताको भावना अनुरुप अविश्वास प्रस्ताव ल्याएको सुनाए। सत्तारुढ एमालेका सांसद धनञ्जय दवाडीले भने प्रधानमन्त्रीका कारण मुख्यमन्त्री हटाउँदा संघीयता बलियो हुन नसक्ने तर्क गरे। गाडी चढ्ने रहर भएकाहरु सरकार फेर्न लागेको आरोप दवाडीले लगाए। उनले हिजो एउटै सरकारमा भएकाहरुले एउटै घोषणापत्र कार्यान्वयन गर्न बेवास्ता गर्नु र आज विरोध गर्नु लाजमर्दाे भएको बताए। भने, कोरोना हुँदासम्म मास्कले मुख छोप्नुहोला, भोलि के गर्नुहुन्छ ? माओवादीका सांसद दीपक कोइरालाले ६ दिन बढी भए पनि गाडी चढ्ने र झन्डा हल्लाउने रहरले अधिवेशन अन्त्य गरिएको आरोप लगाए। सोमबार र मंगलबार सदनमा अविश्वास प्रस्तावमाथि छलफल हुने कार्यसूचीका लागि दलहरु सहमत छन्। सम्भवत बुधबार अविश्वास प्रस्तावमाथि मतदान हुनेछ। कांग्रेससहित तीन दलले वैशाख २ मा प्रदेशसभा सचिवालयमा उक्त प्रस्ताव दर्ता गरेका थिए। विपक्षीले अविश्वास प्रस्ताव दर्ता गर्ने तयारीसँगै मुख्यमन्त्री गुरुङले अधिवेशन अन्त्य गरेका थिए। लगत्तै अरु दलले प्रदेशसभाको विशेष अधिवेशन माग गर्दै प्रदेश प्रमुख अमिक शेरचनसमक्ष समावेदन दिएका थिए। सोही माग अनुसार शेरचनले १३ वैशाखमा अधिवेशन आह्वान गरेका हुन्। अविश्वास प्रस्तावमा २८ सांसदले हस्ताक्षर गरेका छन्। कांग्रेसका १५, माओवादीका ११ र जनता समाजवादी पार्टीका २ सांसदले हस्ताक्षर गरेका हुन्। १२ सांसद रहेको माओवादीबाट १ जनाचाहिँ सभामुख छन्। राष्ट्रिय जनमोर्चाका गण्डकीका सांसद गुरुङको पक्षमा भए पनि केन्द्रीय कमिटीले भने अविश्वासको प्रस्तावमा मतदान गर्न निर्देशन दिएको छ। ६० सदस्यीय गण्डकी प्रदेशसभामा एमालेका २७ सांसद छन्। २७ मध्ये १ जना नेपाल समूहका छन्। एमालेकै समर्थनमा सांसद भएका मनाङका राजीव गुरुङ उर्फ दीपक मनाङेले सोमबार आफूलाई स्वतन्त्रकै हैसियत प्रदान गर्न प्रदेशसभा सचिवालयमा निवेदन दर्ता गराएका छन्।"
छोरी हत्या आरोपमा जन्मकैद,राजविराज : प्रेम विवाह गर्न चाहेकी छोरीको हत्या गरेको अभियोगमा उनका बुवालाई मङ्गलबार जन्मकैदको सजाय भएको छ।जिल्ला न्यायाधीश रिताकुमारी बख्रेलको इजलाशले सप्तरीको बलान बिहुल गाउँपालिका४ बेल्हीका ४५ वर्षीय तुरन्तलाल बडहीलाई जन्मकैद सजायको फैसला भएको हो। अदालतका सूचना अधिकारी हेमबहादुर बुढाथोकीका अनुसार घटनास्थलबाट पक्राउ परेका बडहीलाई जन्मकैदको सजाय भएको छ भने फरार रहेकी मृतककी आमा ४३ वर्षीया पवनदेवी बडहीको हकमा मुद्दा मुल्तबीमा राख्ने फैसला भएको छ। प्रहरीले जनाएको घटना विवरण अनुसार १६ वर्षीया सरीताकुमारी बडहीले भारतमा विवाहिता उनकी दिदीका देवरसँग प्रेम गर्थिन्। एउटै घरमा विवाह गर्न घरपरिवारले मञ्जुरी दिएन्। घरपरिवारले मञ्जुरी न दिए पनि प्रेमीसँगै विवाह गर्ने सरीताले अडान राखिन्। आवेगमा आएका बुवाआमाले सरीतालाई कुटपिट गरे। सोही क्रममा उनको मृत्यु भयो। कुटपिट गरेको स्वीकारे पनि हत्या गरेको भने बडहीले अस्विकार गर्दै आएका छन्। सरिताको ०७५ माघ १४ गते हत्या भएको आरोपमा प्रहरीले तुरन्तलाललाई ०७५ माघ १५ गते पक्राउ गरेको हो। मृतकको अर्धनग्न शव चोटपटक लागेको अवस्थामा घरमा भेटिएपछि इलाका प्रहरी कार्यालय कडरबोनाले तुरुन्तलाललाई पक्राउ गरेको थियो। आमाबुवा नै आरोपित रहेको देखिए पछि घटनास्थलको अनुसन्धान पश्चात प्रहरी प्रतिवेदनको आधारमा इलाका प्रहरी कार्यालय कडरबोनाले उजुरी दर्ता गर्यो। भित्रबाट चुकुल नलागेको कोठाको भित्ता छेउमा खाटमुनि लडेको शव अर्धनग्न अवस्थामा रहेको र मृतकको शरीरको केही भागमा चोटपटकको निलडाम समेत देखिएकाले प्रहरी प्रतिवेदनका आधारमा उजुरी दर्ता भएको थियो। तत्कालै पक्राउ परेका तुरन्तलाल भने जिल्ला अदालतको आदेशमा ०७५ फागुन ११ गतेदेखि पुर्पक्षका लागि राजविराज कारागारमा थुनामा छन्।
"दमौलीबाट भीरकोट जाँदै गरेको जीप दुर्घटना, एकको मृत्यु, १६ घाइते",दमौली : दमौलीबाट भीरकोट जाँदै गरेको यात्रु बोकेको जीप ऋषिङ १ धारापानीमा दुर्घटना हुँदा एक जनाको ज्यान गएको छ । घटनामा १६ जना घाइते भएका छन् । दिउँसो करिब तीन बजे भएको घटनामा ग १ ज ७६०० नम्बरको जीप भीरबाट तल खस्दा अरु १६ जना घाइते भएका छन् । घाइतेमध्ये एकको अवस्था अति चिन्ताजनक रहेकामा दमौली अस्पतालमा ज्यान गाएको प्रहरी स्रोतले बताएको छ । अन्दाजी २८ वर्षीया ती महिलाको नाम ठेगाना खुलिसकेको छैन। घाइते चारको रत्नहरी र बाँकीको दमौली अस्पतालमा उपचार भइरहेको प्रहरीले जनाएको छ । केहीलाई पोखरा पठाइएको छ । घटनास्थल पुगेका एक प्रहरीका अनुसार जीप भीरबाट करिब एक सय मिटर तल खसेको थियो ।
गण्डकी विश्वविद्यालयको भवन निर्माण सुरु,"पोखरा : छिटै पठनपाठनको तयारीमा रहेको गण्डकी विश्वविद्यालयको शैक्षिक भवन निर्माण सुरु भएको छ। पोखरा ३२ ज्ञानकुञ्जमा पोखराका मेयर मानबहादुर जिसी र विश्वविद्यालयका कुलपति प्राडा गणेशमान गुरुङले भवनको मंगलबार शिलान्यास गरे। नेपाल सरकारबाट भोगाधिकार पाएको ३५४ रोपनी जमिनभित्रको केही भागमा विश्वविद्यालयले शैक्षिक भवन निर्माण थालेको हो। भवन निर्माणको जिम्मा खानी निर्माण सेवाले पाएको छ। ६ करोड ७४ लाख रुपैयाँमा ९ महिनाभित्र उसले भवन निर्माण पूरा गर्नुपर्ने सम्झौता छ। भवन निर्माण पूरा गरी पठनपाठन लगायत कामहरु पोखरा ३२ बाटै गरिने विश्वविद्यालयका कुलपति प्राडा गणेशमान गुरुङले बताए। उनले विश्वविद्यालयलाई स्थानीयको साथसहयोगका लागि धन्यवाद दिएका छन्। वडाध्यक्षले वडाको नवनिर्मित भवनसमेत विश्वविद्यालयलाई केही समयलाई दिएर गुन लगाएको चर्चा उनले गरे। मेयर मानबहादुर जिसीले ज्ञानको उत्पादन र देशकै निमार्णका जग्गा दान भएको बताए। यो विश्वविद्यालय परम्परावादी विश्वविद्यालय नबनाइदिनोस् विनम्र अनुरोध छ, उनले भने। विश्वविद्यालय आइसकेपछि लेखनाथ क्षेत्रको विकासमा टेवा पुग्ने विश्वास उनले व्यक्त गरे। गण्डकी प्रदेश नीति तथा योजना आयोगका प्रमुख डा गिरिधारी शर्मा पौडेलले बजारले खोजेको जनशक्ति उत्पादन गर्ने हेतुबाट प्रदेशले विश्वविद्यालय स्थापना गरेको सुनाए। अरु विश्वविद्यालयले पढाइरहेका विषय डुुप्लिकेसन हुने गरी नपढाउने विश्वविद्यालय हो यो, उनले भने। गण्डकी विश्व विद्यालयका उपकुलपति प्राडा नवराज देवकोटाले सही किसिमको शैक्षिक गोरेटो विश्वविद्यालयले कोर्ने विश्वास दिलाए। उनले गुणस्तरीय कार्यक्रम ल्याउन लागेको पनि सुनाए। नीति तथा वित्त व्यवस्थापन, अर्थ संकलन तथा अन्तर्राष्ट्रिय सम्बन्ध, अनुगमन तथा मूल्यांकन जस्ता विषय सँगसँगै प्राविधिक शिक्षामा विश्वविद्यालयमा जोड रहने उनको भनाइ छ। खानी निर्माण सेवाका विदुर गौतमले कोभिडको असर नभए ९ महिनाभन्दा अघि नै काम पूरा गर्ने प्रतिबद्धता जनाए। उनले भने, स्थानीयको साथ र सहयोग पाएँ भने भनेभन्दा छिटै काम पूरा गर्ने प्रतिबद्धता गर्छु। पोखरा महानगरपालिका वडा नम्बर ३२ अध्यक्ष अक्कलबहादुर कार्कीले स्थानीयको साथ सहयोग विश्वविद्यालयलाई रहने जनाए। करिब ७४ रोपनी क्षेत्रफलमा प्रशासनिक, शैक्षिक, प्रयोगशाला, क्यान्टिन (चमेना गृह) पुस्तकालय, गार्ड हाउस, खेल मैदान लगायत भौतिक संरचना निर्माण हुने छ। विश्वविद्यालयका रजिस्ट्रार कैलाश तिमिल्सिनाका अनुसार पोखरा महेन्द्रपुलको भाडाको घरमा प्रविधिसम्बन्धी र पोखरा ३२ को वडा कार्यालय भवनमा स्पोर्टस् मेनेजमेन्टको पढाइ छिटै सुरु हुँदैछ। गण्डकी प्रदेश सरकारले पोहोर साल असोजमा गण्डकी विश्वविद्यालय ऐन ल्याएको थियो।"
भारतीयलाई नेपाल प्रवेशमा प्रतिबन्ध,"धरान : सुनसरीमा कोरोना संक्रमितको संख्या दिन प्रतिदिन बढ्दै गएपछि सुनसरीको नेपालभारत सीमा क्षेत्रबाट भारतीय नागरिकलाई नेपाल प्रवेशमा प्रतिबन्ध लगाइएको छ। सुनसरीको नेपालभारत सीमा क्षेत्रमा सशस्त्र प्रहरी परिचालन गरी भारतीयलाई नेपाल प्रवेशमा रोक लगाइएको हो। कोराना भाइरस नियन्त्रणका लागि सीमा क्षेत्रमा भारतीय नागरिकहरुको आगमन वृद्धि भएसँगै सशस्त्र प्रहरी बलको ४ नम्बर गण सुनसरीले सीमानाका सील गरेको सुनसरीका सशस्त्र प्रहरी उपरीक्षक माधवप्रसाद पौडेलले जानकारी दिए। उनले सुनसरीको कोसी, हरिनगरा, देवानगन्ज, बर्जु र भोक्राहा नर्सिङ गाउँपालिकाका सबै सीमा सिल गरी भारतीय नागरिकहरुलाई नेपाल प्रवेशमा रोक लगाइको बताए। सशस्त्र प्रहरीले बढी मात्रामा भीड हुने सुनसरीका भाण्टाबारी, घुस्की, लौकही, देवानगन्ज, कप्तानगन्ज, वसन्तपुर लगायतका स्थानमा प्रयाप्त सशस्त्र प्रहरी परिचालन गरी यस क्षेत्रको सुरक्षा व्यवस्था कडा पारिएको सशस्त्र प्रहरी उपरीक्षक पौडेलले जानकारी दिए। सशस्त्र प्रहरीले चौबीसै घण्टा सीमा क्षेत्रमा सशस्त्र प्रहरी परिचालन गरिको छ। सप्तकोसी पूर्वी तटबन्द निर्माणको काम भैरहेकाले परियोजनाका कर्मचारी बाहेक अन्य भारतीय नागरिकहरुलाई नेपाल प्रवेश बन्द गरिएको सशस्त्र प्रहरी उपरीक्षक पौडेलले जानकारी दिए । सीमा क्षेत्रमा लुकिछिपी भारतीय नेपाल प्रवेश गरेको पाइएमा उनीहरुलाई पक्राउ गरी संक्रमण ऐन अनुसार कार्वाहि गरिने छ। सुनसरीमा कोरोना भाइरसका कारण एकसय ५९ जनाको मृत्यु भएको र एकसय ८७ जना नयाँ संक्रमित थपिएको सुनसरीका प्रमुख जिल्ला अधिकारी उमेशकुमार ढकालले जानकारी दिए। उनले सरकारको निर्देशनलाई उल्लङ्घन गर्ने जो कोहिलाई पनि तत्काल पक्राउ गरी संक्रमण ऐन अनुसार कार्वाही गर्न प्रहरीलाई निर्देशन दिएको बताए।"
वीरगन्जमा एक साता निषेधाज्ञा,"वीरगन्ज : वीरगन्जमा कारोना भाइरस (कोभिड१९) संक्रमण र त्यसबाट हुने मृत्यु दर बढ्दै गएपछि स्थानीय प्रशासनले बिहीबारदेखि एक हप्ताका लागि निषेधाज्ञा लगाउने भएको छ। मङगलवार बसेको जिल्ला कोभिड संकट व्यवस्थापन केन्द्र (डीसीएमसी) बैठकको सिफारिसमा जिल्ला प्रशासन कार्यालय पर्साले एक हप्ताका लागि निधेषज्ञा लगाउने निर्णय गरेको हो। वैशाख १६ गते बिहीबार बिहान ४ बजे देखि वैशाख २२ गते मध्यरात १२ बजेसम्म वीरगन्जसहित पर्सा जिल्लामा निधेषज्ञा लगाउने निर्णय गरिएको पर्साका प्रमुख जिल्ला अधिकारी पिताम्बर घिमिरेले जानकारी दिए। निषेधाज्ञाको अवधिमा औषधि उपचार एंव अति आवश्यक कामका लागि बाहेक घरबाट बाहिर निस्कन र हिड्डुल गर्न पाइने छैन। निषेधाज्ञाको समयमा औषधि र खाद्यवस्तु सम्बन्धि पसलबाहेक अन्य सबै पसल, व्यवसाय र बजार बन्द रहने स्थानीय प्रशासनको निर्णयमा उल्लेख छ। खाद्यवस्तुका पसल भने बिहान १० बजे सम्म मात्र खोल्न पाइने छ। निषेधाज्ञामा सवारी साधनको हकमा भने स्वास्थ्य सेवा, त्यससंग सम्बन्धित कर्मचारीले प्रयोग गर्ने सवारी सधान, एम्बुलेन्स, दमकल, शव वाहन, फोहोर मैला व्यवस्थापन, खाद्यान्न र फलफूल, पेट्रोलयम पदार्थ, पानी, तरकारी, दुधजन्य पदार्थ, पशुपंक्षीको दाना लगायतका ढुवानीका सवारी साधन मत्र सन्चालनमा ल्याउन पाइने जिल्ला प्रशासन कार्यालय पर्साले जनाएको छ। स्थानीय प्रशसनको अनुमति प्राप्त पास लिएका बाहेकका निजी तथा सार्वजनिक यातायातका सवारी साधन पनि सन्चालन गर्न नपाइने स्थानीय प्रशासनले जनाएको छ। बैठकले भारतबाट वीरगन्ज नाका हुदै आएकालाई राख्नका लागि वीरगन्जको ठाकुरराम बहुमुखी क्याम्पसमा नेपाली सेनाको नेतृत्व र व्यवस्थापनमा होल्डिङ सेन्टर निर्माण गर्ने निर्णय पनि गरेको जिल्ला प्रशासन कार्यालय पर्साका कोभिड फोकल पर्सन विनय श्रीवास्तवले जानकारी दिए । भारत तथा अन्य मुलुकबाट आफनो पालिकामा आएकालाई सम्बन्धित पालिकाले सामुदायिक आइशोलेसन सेन्टरमा वा होम आइशोलेसनमा कम्तिमा १० दिन राख्नु पर्ने निर्णय पनि डिसीएमसीको बैठकले गरेको छ । यस्तै कोरोना संक्रमितको उपचारका लागि वीरगन्जमा कम्तिमा २ सय बेड क्षमताको कोभिड स्थायी अस्पताल निर्माण र सञ्चालनका लागि प्रदेश २ सरकारलाई अनुरोध गर्ने निर्णय पनि भएको श्रीवास्तवले जानकारी दिए ।"
२५ हजार घुससहित स्याउ जोनका प्रमुख पक्राउ,"काठमाडौं : प्रधानमन्त्री कृषि आधुनिकीकरण परियोजना कार्यान्वयन इकाई, स्याउ जोन डोल्पाका कार्यालय प्रमुख हसमुल्ला खाँ घुससहित पक्राउ परेको छन्। दाँते ओखरको विरुवा उत्पादन गरे वापत कृषकलाई दिनुपर्ने अनुदान रकम भुक्तानी गर्नको लागि घुस मागेको भन्दै परेको उजूरीको आधारमा अख्तियारको टोलीले उनलाई पक्राउ गरेको हो। घुससहित पक्राउ परेका खाँमाथि थप अनुसन्धान भइरहेको अख्तियारका प्रवक्ता एवं सहसचिव नारायण प्रसाद रिसालले जानकारी दिए।"
धरानमा कोरोनाको त्राससँगै खानेपानीको हाकार,"धरान : धरान उपमहानगरपालिकामा कोरोनाको त्राससंगै खानेपनीको हाकार दैनिक जनजीवन कष्टकर बनेको छ। देशभर कोरोनाले महामारीको रुप लिए पश्चात सरकारले सर्वसाधारणलाई सचेत हुन आग्रह गरिरहेका बेला प्रदेश १ कै दोस्रो ठूलो शहर धरानका सर्वसाधारण खानेपानी अभावका कारण काकाकुल बनेका छन्। महिनादिनदेखि धरानका १ देखि १९ नम्बर वडामा नियमित खानेपानी आएको छैन्। नियमित घरमा खानेपानी नआएका कारण निम्न आयश्रोत भएकाले एक घण्टा हिँडेर बम धारा, खत्री धारा, विष्णुपादुका, चारकोसे झाँडी लगायतका स्थानबाट पानी ल्याउने गरेका छन्। हुनेखानेले मिनिरल वाटर ट्याङकरबाट पानी किनेर दैनिकीा चलाउने गरेका छन्। धरानमा खानेपानी समस्या भए पश्चात विभिन्न सामाजिक संघसंस्थाले स्थानीयलाई निःशुल्क पानी वितरण सुरु गरेका छन्। धरानवासीलाई उपमहानगरपालिकाले आवश्यक खानेपानी वितरण नगरेका कारण धरानवासी काकाकुल बन्नु परेको स्थानीयको गुनासो छ। महिनादिनदेखि धरानका अधिकांश घरमा जडान गरिएका धारामा पानी आउन छाडेको धरान १६ का लक्ष्मण बस्नेतले बताए। धरान उपमहानगरपालिकाकाले धरान खानेपानी संस्थानलाई आफू मातहतको खानेपानी व्यवस्थापनमा समायोजन गरे लगत्तै धरानमा खानेपानीको हाहाकार हुन थालेको हो। समायोजन हुनु अगाडि धरानमा संस्थान र बोर्डले अलगअलग खानेपानी वितरण गर्दै आएका थिए। त्यति बेला धरानमा खानेपानीको खासै समस्या थिएन। तर खानेपानी व्यवस्थापन बोर्डमा संस्थानलाई समायोजन गरे लगत्तै धरानमा खानेपानीको हाहाकार भएको धरान १८ का हर्क साङपाङले बताए। एसियाली विकास बैंकको आर्थिक सहयोगमा धरानमा निर्माण थालिएको धरान खानेपानी आयोजनामा करौंडौ रुपैयाँ भष्टाचार हुँदा धरानमा खानेपानीको हाकाकार भएको उनको आरोप छ। उनले आयोजनाको काममा भएको भष्टाचारको विषयमा छानविन गरेर दोषी उपर कारवाही गर्न माग गरेका छन्। धरानमा दैनिक ३ करोड लिटर खानेपानीको माग भए पनि धरान खानेपानी व्यवस्थापन बोर्डले दैनिक एक करोड लिटर पानी पनि वितरण गर्न सकेको छैन्। पहिनादिनदेखि घरको धारामा पानीको थोपा नआए पश्चात दैनिक खानेपानी किनेर गुजारा चलाउनु परेको धरान१५ की इन्द्रकुमारी राईले बताइन्। खानेपानी अभावकै कारण होटल, कलकारखाना संचालनमा गम्भीर समस्या आएको छ। महिनादिनदेखि धरानमा पानी सहज रुपमा नआए पश्चात दैनिक पानी किनेर होटलसंचालन गर्नुपरेको होटल एसोसिएसन धरानका उपाध्यक्ष तथा धरान किचनका संचालक कृष्ण पाठकले बताए। धरान आउने पर्यटकलाई प्रयाप्त पानी दिन नसकेको कारण होटल व्यवसाय संकटमा परेको उनको गुनासो छ। धरानमा कुल ३५ हजार निजि धारा छन्। ३ सय ४ सार्वजनिक धारा जडान गरिएको भएपनी खानेपानी व्यवस्थापन बोर्डले सार्वजनिक धारामा पानी वितरण नगरेका कारण सुकुम्वासी लगायत निम्न आयश्रोत भएका सर्वसाधारणहरु खानेपानी सुविधाबाट बन्चित भएका छन्। सुनसरीका प्रमुख जिल्ला अधिकारी उमेशकुमार ढकालले धरानमा खानेपानीको हाहाकार भएको जनगुनासो आए पश्चात तत्काल सबै घरमा पानी वितरण गर्न धरान खानेपानी व्यवस्थापन बोर्डका प्रमुख राजु पोखरेललाई निर्देशन दिएको बताए। उनले खानेपानी वितरणमा लापरवाही गरिएको पाइए बोर्डका कर्मचारीलाई कडा कारवाही गर्ने चेतावनी दिएका छन्। खानेपानी बोर्डका प्रमुख राजु पोखरेलले सबै घरमा पानी वितरणको पहल भइरहेको आश्वासन दिएका छन्।"
ट्याक्टर दुर्घटना हुँदा चालकको मृत्यु,विराटनगर : मोरङको पथरीशनिश्चरे नगरपालिकामा तीव्र गतिका कारण ट्याक्टर दुर्घटना हुँदा सोमबारराति चालकको मृत्यु भएको छ। पथरीशनिश्चरे४ र ७ को सीमानामा पर्ने भित्री सडक खण्डमा उत्तरतर्फ आउँदै गरेको मे १ त ४१६२ नम्बरको ट्याक्टर दुर्घटना हुँदा चालक मोरङको कानेपोखरी गाउँपालिका५ का २१ वर्षीय टेकबहादुर अधिकारीको मृत्यु भएको मोरङ प्रहरी प्रमुख एसपी सन्तोष खड्काले बताए। उनका अनुसार ट्याक्टर आफैँ अनियन्त्रित भएर दुर्घटना हुँदा अधिकारी गम्भीर घाइते भएका थिए। उनको उपचारका क्रममा राति ८ बजेतिर विराटनगरको नोबेल शिक्षण अस्पतालमा मृत्यु भएको खड्काले बताए। उनकाअनुसार चालकको साथमा ट्याक्टरको कागजपत्र र सवारी चालक अनुमति पत्र (लाइसेन्स) पनि थिएन। तीव्र गतिमा रहेका कारण नियन्त्रण गुमाउँदा ट्याक्टर दुर्घटनामा परेको पाइएको एसपी खड्काले जानकारी दिए। उनले घटनाका बारेमा अनुसन्धान थालिएको बताए।
"हार्डवेयर गोदामभित्र भेटियो पेस्तोल, कामदार पक्राउ","विराटनगर : विराटनगर महानगरपालिका७ स्थित एक हार्डवेयर गोदामभित्र पेस्तोल र गोली फेला परेको छ। वरुण धाडेवाको घरको सटर भाडामा लिएर राजकुमार रौनियारले सञ्चालन गरेको आरएम टेडर्स नामक हार्डवेयर पसलको गोदामभित्र कटुवा पेस्तोल र दुई राउण्ड गोली भेटिएको हो। पेस्तोल भेटिएसँगै प्रहरीले गोदामका कामदार सुनसरीको इटहरी उपमहानगरपालिका१७ का २३ वर्षीय सुजित साहलाई आइतबार राति पक्राउ गरेको छ। मोरङ प्रहरी प्रमुख एसपी सन्तोष खड्काले प्रारम्भिक अनुसन्धानबाट उक्त पेस्तोल र गोली ल्याएर राखेको पाइएपछि साहलाई नियन्त्रणमा लिइएको जानकारी दिए। उनीविरुद्ध प्रहरीले हातहतियार खरखजना मुद्दा चलाउन सोमबार म्याद थप गरेर घटनाको अनुसन्धान अघि बढाएको छ। पक्राउ परेका साहले आफूले नै ल्याएर पेस्तोल र गोली हार्डवेयरको गोदामभित्र लुकाएर राखेको बताएपछि पक्राउ गरिएको खड्काले बताए। भन्सार छली गरेर ल्याइएको तस्करीको सामान लुकाएको आशंकामा प्रहरीसहित राजस्व अनुसन्धान कार्यालय इटहरीको टोली छापा हान्न हार्डवेयरको गोदाममा पुगेको थियो। त्यही क्रममा गोदामभित्र पेस्तोल र गोली फेला परेको जानकारी एसपी खड्काले दिए। रौनियारले आफूसँग कारोबार गर्ने व्यक्तिलाई तर्साउनका लागि पेस्तोल राखेको हुनसक्ने प्रहरी स्रोतले बतायो। तर कामदार साहले पेस्तोल आफूले राखेको भनेर स्वीकार गरेका कारण प्रहरीले रौनियारलाई भने पक्राउ गरेन। विराटनगरकै रानीमा पेस्तोल भेटेपछि ल्याएर राखेको साहले बताएका छन्, स्रोतले भन्यो ,तर रौनियारको कारोबार अपारदर्शी रहेकाले उनैले आफूसँग कारोबारमा जोडिएकाहरुलाई धम्क्याउन र तर्साउन पेस्तोल राखेको हुनसक्छ। छापा हान्न पुगेको टोलीले पेस्तोल फेला पारेपछि रौनियारले आफ्ना कामदारलाई घटना स्वीकार गर्न लगाएको हुनसक्ने आशंका पनि गरिएको छ। प्रहरीले घटनामा रौनियाको संलग्नता भएनभएको बारेमा पनि अनुसन्धान थालिएको जनाएको छ।"
त्रिभुवन विमास्थलबाट तेस्रो मुलुक प्रस्थानमा प्रतिबन्ध,काठमाडौं : सरकारले त्रिभुवन अन्तर्राष्ट्रिय विमानस्थलबाट तेस्रो मुलुक प्रस्थान गर्ने उद्देश्यले नेपाल आउन र उक्त विमानस्थललाई पारगमनको रुपमा प्रयोग गरी अन्य गन्तव्यतर्फ यात्रा गर्न रोक लगाएको छ । नयाँ प्रकारको कोभिड१९ को बढ्दो जोखिमलाई दृष्टिगत गरी यही वैशाख १५ गते मध्यरातदेखि लागू हुने गरी उक्त विमानस्थलबाट अन्य गन्तव्यतर्फ यात्रा गर्न रोक लगाइएको अध्यागमन विभागले जनाएको छ । त्रिभुवन विमानस्थललाई अन्तिम गन्तव्य बनाएर विदेशबाट आउन तथा उक्त विमानस्थलबाट विदेश जान पाउने व्यवस्थामा भने कुनै फेरबदल नगरिएको पनि उक्त विभागले जनाएको छ ।
सरकारी निर्णयको अवज्ञा गर्दै सिन्धुलीका विद्यालय संचालनमा,"सिन्धुली : दोस्रो चरणको कोरोना भाइरस (कोभिड१९) को संक्रमण तीव्ररुपमा फैलिएपछि तत्काल शैक्षिक संस्था बन्द गर्न सरकारले निर्देशन दिएपनि सिन्धुलीमा भने त्यसको अवज्ञा गरिएको छ । जिल्ला कोभिड संकट व्यवस्थापन केन्द्र सिन्धुलीले कोरोनाको जोखिमलाई ध्यान दिँदै आइतबारबाट जिल्लाका सबै विद्यालयहरु बन्दगर्न निर्देशन दिएपनि यहाँका अधिकांश सामुदायिक र निजी विद्यालय अझै संचालन गरिएको छ । सिन्धुली सदरमुकाममै रहेका मावि पानिटंकी, गौमती मावि, सिद्धस्थली मावि लगायतका अधिकांस सामुदायिक र नीजिस्तरका विद्यालय संचालन गरिएपछि अभिभावक आक्रोसित समेत भएका छन् । केही दिनअघि मात्र कमलामाई नगरपालिका ३ चपौलीस्थित जलकन्या माविका एक शिक्षकलाई कोरोना संक्रमण भएको पुष्टि भएपछि जिल्लाका विद्यालयमा कोरोना संक्रमण जोखिम अत्याधिक भएको भन्दै विद्यालय बन्द गर्न दबाब परेको थियो । जिल्ला प्रशासन कार्यालयले समेत जिल्लामा सबै शैक्षिक गतिविधि बन्द गर्न निर्देशन दिएको तीन दिन वित्दा समेत विद्यालय निर्वाध संचालन गर्नु हेपाह प्रवृत्ति भएको अभिभावक सन्तोष कुमार बोहोरा बताउँछन् । विद्यालय खुले पनि मैले छोरालाई विद्यालय पठाएको छैन् । अहिले एक दिनको पढाई संझेर स्कुल पठाउँदा भोली भयाबह स्थिति आए कसले जिम्मा लिन्छ, उनले भने ।सरकारले सबै किसिमका परीक्षा समेत स्थगित गरेर विद्यालय बन्द गर्न भनेपनि यहाँका केही विद्यालयले परीक्षाका नाममा विद्यालय संचालन गरिरहनु लाजमर्दो विषय भएको अर्का अभिभावक सोमबहादुर विक बताउँछन् । कोरोनाको त्रासले बालबालिका विद्यालय जाननै डराउन थालेका छन् । विद्यार्थीमा न माक्स छ न सेनीटाइजर प्रयोग हुन्छ । सामाजिक दूरी समेत कायम नगरी परीक्षाका नाममा विद्यार्थीसँग शुल्क उठाउनका लागि मात्र यत्रो जोखिममा पनि विद्यालय खोल्नु राम्रो भएन । प्रशासनले कडाइका साथ हेर्नुपर्छ,' विकले थपे । विद्यालय बन्द नभएरपछि मंगलबार पनि बिहानदेखि निजी विद्यालयका गाडीहरु विद्यार्थी लिन घरघरपुगेका छन भने सामुदायिक विद्यालयका बालबालिका विना माक्स लुखुरलुखुर विद्यालय हिँडेका छन् । उता प्याब्सन सिन्धुलीका अध्यक्ष राजेश मास्केले भने निजी विद्यालय बन्द गर्ने विषयमा छलफल भएपनि नगर शिक्षा समितिले कुनै निर्णय नगरिदिँदा समस्या भएको बताए । उनले भने, जिल्ला प्रशासनले बन्द गर्न भनेपनि नगर शिक्षा समितिले विद्यालय बन्द गर्ने की परीक्षा लिने भन्ने निर्णय गरेको छैन । नगरले बन्द गर्न भने भोलीबाटै विद्यालय बन्द गर्न तयार छौं ।' तर, जिल्लामै निजीस्तरको ठूलो बोर्डिङ स्कुल मानिएको भगवती अंग्रेजी माविले भने मंगलबारबाट सबै शैक्षिक गतिविधि बन्द गरिएको उक्त विद्यालयका अध्यक्ष संजय दाहालले बताए । कोरोनाको जोखिम बढ्दै गएको र सरकारले समेत विद्यालय बन्द गर्ने निर्णय गरेपछि सहज वातावरण नभएसम्मका लागि सरकारको निर्णयलाई पालना गर्दै विद्यालय बन्द गरेका हौं, दाहालले भने । गौमति माविका शिक्षक अमृत घिसिङले सूचना ढिला गरी जानकारी भएकाले विद्यालय खोलिएपनि बुधबारबाट बन्द गर्ने निर्णय गरिएको जनाए । यसैबीच प्रमुख जिल्ला अधिकारी सुरेश न्यौपानेले भने जिल्लाका सबै विद्यालय बन्द गर्न भनिएको भएपनि केही विद्यालय संचालन भइरहेको जानकारी आएको र उनीहरुलाई तत्काल बन्द गर्न भनिएको बताए । हामीले सरकारको निर्णयलाई कार्यान्वयन गर्न भनेका छौं अटेर गरेर विद्यालय खोले संक्रामक रोग ऐन २०२० बमोजिम कारबाही गरिने छ,' उनले भने ।"
सरकारी निर्णयको अवज्ञा गर्दै मुस्ताङका ३ तहमा परीक्षा सञ्चालन,"जोमसोम : सरकारी निर्णयको अवज्ञा गर्दै हिमाली जिल्ला मुस्ताङका ३ तहमा धमाधम वार्षिक परीक्षा सञ्चालन भइरहेको छ। सोमबार नेपाल सरकारद्वारा गठित उच्चस्तरीय सीसीएमसी निर्देशक समितिको बैठकले अर्को आदेश नभएसम्म भौतिक उपस्थिति हुने पूर्वनिर्धारित सबै परीक्षा स्थगित गर्ने निर्णय गरे पनि मुस्ताङका विद्यालयले त्यसलाई अटेर गरी परीक्षा सञ्चालन गरेको पाइएको हो। ५ स्थानीय तह रहेको हिमाली जिल्ला मुस्ताङको थासाङमा गत बैशाख ९ गते, घरपझोङमा १० गते र वारागुङमुक्ति क्षेत्र गाउँपालिकामा बैशाख १२ गते वार्षिक परीक्षा सञ्चालन भएको हो। तर बैशाख १० गतेदेखि परीक्षा सञ्चालन गरेको घरपझोङ गापाको निजी विद्यालय धौलागिरि आवाशीय माविले भने सरकारको निर्णय पालना गर्दै चौथो दिनदेखिको बाँकी वार्षिक परीक्षा स्थगित गरेको सहायक प्रधानाध्यापक अनिरुद्ध गौतमले जानकारी दिए। सरकारको उच्चस्तरीय सीसीएमसी बैठकले गरेको निर्णय गर्दै ठाडो उल्लङ्घन गर्दै मुस्ताङको थासाङ र घरपझोङ गाउँपालिकामा अवस्थित विद्यालयले एकै दिन दुई वटा परीक्षा लिने गरी परीक्षा सञ्चालनलाई निरन्तरता दिएका छन्। जिल्लाको लोमान्थाङ र लोघेकर दामोदरकुण्ड गाउँपालिकाले पनि बैशाख १५ गतेबाट वार्षिक परीक्षा सञ्चालन गर्ने निर्णय गरे पनि सरकारको निर्णयपछि परीक्षा सञ्चालन हुने वा नहुने अन्योल बनेको छ। सरकारद्वारा गठित कोभिड१८ संकट व्यवस्थापन समितिले विद्यालयको शैक्षिक पठनपाठन तथा सबै परीक्षा रोक्न निर्देशन गरे पनि जिल्ला प्रशासन कार्यालय मुस्ताङले त्यसमा रोक लगाउन सकेको छैन। स्थानीय तह भने जारी परीक्षा छिटोछिटो सक्ने पक्षमा छन्। मुस्ताङका सहायक प्रमुख जिल्ला अधिकारी जगदीश अर्यालले विद्यालय बन्द गर्ने निर्णयको आदेश स्थानीय प्रशासनमा आइनसकेको जानकारी दिए। उनले निर्देशन प्राप्त भएको अवस्थामा भौतिक उपस्थितिमा हुने सबै खाले शैक्षिक गतिविधिमा रोक लगाइने उल्लेख गरे। धार्मिक तथा पर्यटकीय जिल्ला मुस्ताङमा यसअघि आन्तरिक तथा बाह्य पर्यटकको भ्रमणले कोरोना जोखिम बढेको सरोकारवालाहरु बताउँछन्। जिल्लाका केही विद्यालयमा विद्यार्थी बिरामी हुने, सुस्त र झोक्रयाउने आदि हुँदा विद्यालय स्तरमा कोरोनाको जोखिम बढेको उनीहरुको भनाइ छ।"
नयाँ बसपार्कमा घर जाने यात्रुको भीड,"काठमाडौं : गोङ्गबुस्थित नयाँ बसपार्कमा घर जाने यात्रुको भीडभाड बढेको छ। जिल्ला प्रशासन कार्यालय काठमाडौं, भक्तपुर र ललितपुरका प्रमुख जिल्ला अधिकारीको सोमबार बसेको संयुक्त बैठकले वैशाख १६ गते बिहानदेखि काठमाडौँ उपत्यकामा एक हप्ता निषेधाज्ञा लगाउने निर्णय गरेसँगै घर जाने यात्रुको सङ्ख्यामा वृद्धि भएको हो। अन्य समयमा यात्रु नपाएर खाली हिँड्न बाध्य रहेका सार्वजनिक यातायात सोमबारको उक्त निर्णयसँगै भरिभराउ यात्रु बोकेर गन्तव्यतर्फ लागेका छन्। काठमाडौँका प्रमुख जिल्ला अधिकारी कालिप्रसाद पराजुलीले सोमबार दुई दिन यात्रुलाई घर जाने समय दिएको बताएसँगै आज बिहानैदेखि नयाँ बसपार्कमा घर जान यात्रुहरुको भीड लागेको हो। लामो दूरीका सार्वजनिक यातायातमा सिट नपाएको यात्रुले गुनासो गरेका छन्। बझाङ जानका लागि टिकट काट्न सोमबार साँझ नयाँ बसपार्क पुगेका जयराज जोशीले टिकट नपाएको गुनासो गरे। लामो दूरीका सवारी साधन थोरै भएका कारण पनि नयाँ बसपार्कमा टिकट अभाव भएको हो। नयाँ बसपार्क सञ्चालन गरेको ल्होत्से बहुउद्देश्यीय प्रालिका मानव संशाधन प्रमुख पङ्कज मल्लले बिहानदेखि नै नयाँ बसपार्कमा भीडभाड बढेको बताए। नयाँ बसपार्कबाट हाल देशभरका ६५ भन्दा बढी जिल्लामा सार्वजनिक यातायात ओहोरदोहोर गर्दै आएका छन्। नयाँ बसपार्कमा दैनिक ८०० देखि एक हजार सार्वजनिक यातायात दैनिक ओहोरदोहोर गर्दै आएका छन्। काठमाडाँै महानगरपालिकाको स्वामित्वमा रहेको १६१ रोपनी क्षेत्रफलमा निर्माण गरिएको नयाँ बसपार्कमा एक हजार ५०० भन्दा बढी सार्वजनिक सवारी साधन पार्किङ गर्न मिल्ने ल्होत्से बहुउद्देश्यीय प्रालिले जनाएको छ। पछिल्लो समय नयाँ बसपार्कलाई अन्तर्राष्ट्रिय मापदण्डको बसपार्क निर्माणका लागि ल्होत्से बहुउद्देश्यीय प्रालि लागेको छ। प्रालिका अध्यक्ष इञ्जिनीयर दीपक कुँवर नयाँ बसपार्कलाई अन्तर्राष्ट्रियस्तरको बनाउनका लागि आफूले काम गरिरहेको बताउँछन्। नयाँ बसपार्कमा हाल सञ्चालन भएका टिकट काउन्टरसमेत बन्द गरिएको छ। टिकट काउन्टरलाई अन्तर्राष्ट्रियस्तरको बनाउनका लागि वैशाख १ देखि नयाँ बसपार्कभित्रका सम्पूर्ण काउन्टर बन्द गरिएको अध्यक्ष कुँवरको भनाइ छ।"
बाजुरामा पाँचजनामा कोरोना पुष्टि,बाजुरा : बाजुरामा पाँचजनामा कोरोना भाइरस पुष्टि भएको छ । मंगलबार एन्टिजेन विधिबाट जाँच गर्दा पाँचजनामा कोरोना देखिएको जिल्ला अस्पताल बाजुराका प्रमुख डाक्टर प्रकाश जोशीले जानकारी दिए। अस्पतालमा आएका बिरामीमध्ये नौजनाको परीक्षण गर्दा पाँजजनाको रिर्पोट पोजिटिभ आएको डाक्टर जोशीले बताए । पाँचजना पोजिटिभमध्ये २ जना महिला र ३ जना पुरुष हुन्। जसमा तीनजना जिल्ला अस्पताल बाजुराका कर्मचारी र दुईजना स्थानीय रहेको डाक्टर जोशीले बताए । पोजिटिभ देखिएकाको अवस्था सामान्य रहेकाले अस्पतालका कर्मचारीलाई अस्पतालको क्वाटरमै बसेका छन् भने अन्य होम आइसोलेसनमा बसेका छन् ।
प्रहरीको मास्क खोइ अभियान सुरु,"काठमाडौं : नेपाल प्रहरीले मास्क खोइ अभियान शुरु गरेको छ । विश्वमा फैलिएको दोस्रो चरणको कोरोना भाइरस नेपालमा समेत दिनानुदिन फैलिँदै गएपछि महानगरीय प्रहरी प्रभाग एवम् ट्राफिक प्रहरी प्रभाग कलङ्कीले आज संयुक्त रुपमा कलङ्कीको मुख्य सडकमा मास्क खोइ अभियान शुरु गरेका हुन् । कार्यक्रममा महानगरीय ट्राफिक प्रहरी प्रभाग कलङ्कीका प्रमुख, प्रहरी निरीक्षक शङ्कर खड्काले उपत्यका बाहिरिने तथा प्रवेश गर्ने सवारी साधनका चालक, सहचालक तथा यात्रुलाई सुरक्षित भएर यात्रा गर्नका लागि उक्त अभियान सञ्चालन गरेको जानकारी दिए । प्रहरीले मास्क नलगाउने तथा अटेर गर्नेलाई कलङ्की चोकको होल्डिङ सेन्टरमा दुई घण्टा राखेर सम्झाइबुझाइ गरी मास्क किन्न लगाएर छोडिएको छ । कलङ्की चोक वरपर मास्क नलगाई हिँड्ने २१ व्यक्तिलाई पक्राउ गरी दुई घण्टा होल्डिङ सेन्टरमा राखेर छोडिएको महानगरीय प्रहरी प्रमुख, प्रहरी निरीक्षक मिठु खड्काले बताइन् । प्रहरीले चन्द्रागिरिको मुख्य राजमार्ग र कलङ्की क्षेत्रमा उक्त अभियान सञ्चालन गर्ने जनाएको छ । यस्तै, महानगरीय प्रहरी परिसर काठमाडौँले सोमबार बिहान मास्क नलगाई हिँड्ने एक हजार ३२५ व्यक्तिलाई नियन्त्रणमा लिएर सम्झाइबुझाइ छाडेको छ । प्रहरीले विश्वमा फैलँदै गएको नयाँ भेरियन्ट सहितको कोभिड१९ महामारीलाई ध्यानमा राखेर एक हजार तीन पुरुष र ३२२ महिलाई पक्राउ गरेर सम्झाइबुझाइ छाडिएको परिसरका प्रवक्ता, प्रहरी उपरीक्षक रमेशकुमार बस्नेतले जानकारी दिए । रासस"
बालाजु २२ धारा मेला स्थगित,"काठमाडौं : प्रत्येक वर्ष चैत्र शुक्ल पूर्णिमाका दिन स्नान मेला लाग्ने बालाजु बाइस धारा मेला यस वर्षपनि स्थगन गरिएको छ। नयाँ भेरियन्टसहितको कोरोना तीव्ररुपमा फैलन थालेपछि मेला स्थगन गरिएको काठमाडौँ महानगरपालिका वडा नं १६ का वडाध्यक्ष मुकुन्द रिजालले जानकारी दिए। प्रत्येक वर्ष चैत्र शुक्ल चतुर्दशीको बेलुकी पितृको सद्गतिको कामना गर्दै बौद्ध चैत्यमा दीप प्रज्वलन गरेका विशेषगरी तामाङ समुदायका भक्तजनले सो धारामा स्नान गर्न जाने परम्परा छ। बौद्ध चैत्यमा बत्ती बालेका तामाङ समुदायका भक्तजन पूर्णिमाका दिन बिहानै बालाजु बाइसधारा स्नान गर्छन्। सक्नेले नागार्जुनस्थित जामाचोमा दर्शन गरी त्यसैदिन स्वयम्भू चैत्यमा पूजा गर्नुपर्ने चलन छ। नसक्नेले बालाजु बाइसधारापछि सीधै स्वयम्भूमा पूजा गरेपछि तेमाल जात्रा समापन हुन्छ। हाल जामाचो जान चैत्र शुक्ल पूर्णिमाका दिन मात्र रानीवनस्थित नेपाली सेनाको चेकपोष्ट खुल्ने गरेको छ। घना जंगल भएकाले यो बाटो जामाचो जाँदा समूहमा जानुपर्ने हुन्छ। जामाचोको ३५ मिटर तलको गुफामा बुद्ध ध्यान गरेर बसेको मूर्ति पनि यहाँ जाने दर्शनार्थीका साथै स्वदेशी एवं विदेशी पर्यटकको आकर्षणको केन्द्र बन्ने गरेको छ। जामाचो जान हाल जीपलगायत सवारी जान सक्ने मोटरबाटो भए पनि बाइसधाराबाट छोटो बाटो हिँडेर समेत जान सकिन्छ। सत्ययुगमा विपश्वी बुद्धले उपत्यकाको दहमा कमलको फूल रोपेपछि त्यहीँबाट स्वयम्भू ज्योतिको उत्पत्ति भएको बौद्ध धार्मिक मत छ। त्यही बेलादेखि चैत्र शुक्ल चतुर्दशीका दिन बौद्ध चैत्यमा दिवंगत पितृका नाममा बत्ती बाल्ने परम्परा शुरु भएको हो। राजा रिञ्जिन दोर्जे बलका पालामा यसलाई तेमाल जात्रा नामकरण गरियो। हाल काभ्रेपलाञ्चोक, सिन्धुपाल्चोक, रसुवा, नुवाकोट, धादिङ, मकवानुपर, ललितपुरलगायत उपत्यकाका विभिन्न स्थानका तामाङ समुदायको यो जात्रामा भीड लाग्ने गर्छ। प्रत्येक वर्ष चैत्र शुक्ल चतुर्दशीका दिन बौद्ध चैत्यमा आई दियो बाले दिवंगत पितृको आत्माले शान्ति पाउने बौद्ध धार्मिक मत छ। यसै विश्वासका आधारमा तीन लाखभन्दा बढी भक्तजनले बौद्ध चैत्यमा आई बत्ती बालेको बौद्धनाथ क्षेत्र विकास समितिले जनाएको छ। तेमालका अन्तिम राजा रिञ्जिनदोर्जेले विसं १८१९ मा तेमाल जात्रालाई राजकीय मान्यता दिई मनाउन प्रजालाई बौद्ध क्षेत्रमा पठाएपछि यसको नाम तेमाल रहन गएको समितिका अध्यक्ष चन्द्रमान लामाले जानकारी दिए। कार्तिक शुक्ल पूर्णिमामा काभ्रेपलाञ्चोकको नमोबुद्ध, मार्गशीर्ष शुक्ल पूर्णिमामा काभ्रेपलाञ्चोककै धनेश्वर र चैत्र शुक्ल चतुर्दशीका दिन बौद्धमा लाग्ने तेमाल जात्राका बीचमा सम्बन्ध रहने गरेको समितिका कार्यकारी निर्देशक वसन्त लामा बताउँछन्। कोरोनाबाट बच्न गत वर्ष पनि बन्दाबन्दीका कारण जात्रा स्थगन गरिएको थियो। यस वर्ष पनि नयाँ भेरियन्टसहितको कोरोना तीव्र हुन थालेपछि जिल्ला प्रशासन कार्यालय काठमाडौँको निर्देशानुसार जात्रा, मेला स्थगन गरिएको हो।"
म्याग्दीका शैक्षिक संस्था चौध दिन बन्द,"बेनी : म्याग्दीका शैक्षिक संस्था चौध दिनका लागि बन्द गरिने भएको छ। जिल्ला प्रशासन कार्यालय म्याग्दीमा सोमबार बसेको कोभिड१९ जिल्ला संकट ब्यवस्थापन केन्द्रको आकस्मिक बैठकले २०७८ वैशाख १५ देखि २८ गतेसम्म शैक्षिक संस्था बन्द गर्ने निर्णय गरेको हो । बेनी सामुदायिक माध्यमिक विद्यालयका एक जना शिक्षक र दुई जना विद्यार्थीमा कोरोना भाइरसको संक्रमण पुष्टि भएपछि आकस्मिक बैठक बोलाइएको थियो । भर्चुअल विधिबाट कक्षा सञ्चालन र परीक्षा स्थगित गर्ने निर्णय भएको छ, प्रजिअ गणेशबहादुर अधिकारीले भने, कोरोना (भाइरस)को संक्रमण फैलिने जोखिमयुक्त मानिएको विद्यालयमा संक्रमित भेटिएकाले तत्कालका लागि शैक्षिक संस्था बन्द गर्ने निर्णय गरिएको हो । म्याग्दीमा २६० भन्दा बढी शैक्षिक संस्थामा करिब ३५ हजार जना विद्यार्थी छन् । बैठकले स्थानीय तहहरुले कोरोना भाइरसको परीक्षण दर बढाउने, बेनी नगरपालिकाको अगुवाइमा कोरोना अस्पताल ब्यवस्थापन गर्ने, २५ जना भन्दा बढी भेला हुन नदिने निर्णय गरेको छ । बेनी अस्पतालको निर्माणाधिन ५० शैया क्षमताको भवनमा आइसोलेसन स्थापना गरिने भएको छ । कालीपुल नाकाको चेक पोष्टलाई प्रभावकारी बनाउन थप जनशक्ति परिचालन गर्ने प्रशासनले जनाएको छ । २५ जनाभन्दा बढी मलामी, जन्ती जान नपाउने, पूजापाठलाई सिमित व्यक्तिहरुको उपस्थितिमा मात्र गराउने र बाजा बजाउन नपाउने निर्णय गरेको छ । वैशाख ९ गते ११ जनामा कोरोना संक्रमण पुष्टि भएको म्याग्दीमा आइतबार ६ जना संक्रमित थपिएका थिए । बेनी बजारसँगै जोडिएको पर्वतको जलजला गाउँपालिकाको सामाजिक विकास समितिको बैठकले पनि सोमबार पालिकाका सबै शैक्षिक संस्था अनिश्चितकालका लागि बन्द गर्ने निर्णय गरेको थियो । दोस्रो लहरको कोरोना भाइरसको संक्रमणको दर बढ्न थालेकाले नियन्त्रणका लागि विद्यालय बन्द गर्नुका साथै अन्य रोकथामका उपाय अपनाउने निर्णय गरिएको जलजला गाउँकार्य पालिकाको सामाजिक विकास समितिका संयोजक गोबिन्द खत्रीले बताए । जलजलामा ५२ वटा विद्यालय छन् । यसअघि वैशाख ८ गतेदेखि जिल्ला प्रशासन कार्यालय म्याग्दीले धार्मिक स्थल, खेलकुद कार्यक्रम र मेला महोत्सव सञ्चालनमा रोक लगाएको छ । मठ मन्दिर, मञ्जिद, गुम्बा, चर्चलगायतका धार्मिकस्थलमा जनस्वास्थ्यका मापदण्ड पालना गर्ने गरी नृत्य पूजा, ध्यान र प्राथना मात्र गर्न प्रशासनले निर्देशन जारी गरेको छ । जनस्वास्थ्यका मापदण्ड पालना गरेर पसल, ब्यवसाय सञ्चालन गर्ने, होटल, रेष्टुरेन्ट बेलुकी ८ बजेपछि बन्द गर्ने नियम बनाएको छ ।"
"वीरगन्जमा कोरोना संक्रमण तीव्र : थप दुई जनाको मृत्यु, ७६ संक्रमित थपिए",वीरगन्ज : वीरगन्जमा थप दुई कोरोना संक्रमितको मृत्यु भएको छ। वीरगन्जको नारायणी अस्पतालमा उपचाररत वीरगन्ज महानगरपालिका र बारा दुई जना संक्रमितको मंगलबार बिहान मृत्यु भएको अस्पतालका कोभिड कोर्डिनेटर डाक्टर सरोज रोशन दासले जानकारी दिए। वीरगन्ज महानगरपालिका २५ सिर्सियाकी ६५ वर्षीया संक्रमित महिलाको बिहान ३ बजे मृत्यु भएको हो। निमोनियाले ग्रसित उनलाई उपचारका लागि सोमबार नारायणी अस्पतालमा भर्ना गरिएको थियो। सोमबार नै उनको एन्टिजेन विधिबाट कोरोनाको परीक्षण गर्दा उनको कोरोना रिपोर्ट पोजेटिभ आएको थियो। बाराको जीतपुर सिमरा उपमहानगरपालिका २ की ४० वर्षीया महिलाको नारायणी अस्पतालमा मंगलबार बिहान साढे १ बजे मृत्यु भएको हो। नारायणी अस्पतालमा उपचारका लागि बैशाख ९ गते भर्ना गरिएकी ती महिलाको त्यहि दिन पीसीआर परीक्षण गर्दा कोरोना संक्रमण पुष्टि भएको थियो। उनमा कडा खालको निमोनियासहित श्वास प्रश्वासमा समेत समस्या देखिएको थियो। अस्पतालमा उपचारका क्रममा उनको मंगलबार बिहान मृत्यु भएको डाक्टर दासले जानकारी दिए। यसअघि सोमबार वीरगन्जमा एकैदिन कोरोनाले तीन जनाको मृत्यु भएको थियो। ७६ संक्रमित थपिए वीरगन्जमा थप ७६ जना कोरोना संक्रमित थपिएका छन्। वीरगन्जस्थित नारायणी अस्पतालको प्रयोशगलामा सोमबार राति १४० जनाको स्वाब नमूनाको पीसीआर परिक्षण गर्दा तीमध्ये ७६ जनामा कोरोना भाइरसको संक्रमण भेटिएको हो। सोमबार रातिको परीक्षणमा पर्साका ६४ र बाराका १२ गरी ७६ जनामा संक्रमण पुष्टि भएको नारायणी अस्पतालका कोभिड कोर्डिनेटर डाक्टर सरोज रोशन दासले जानकारी दिए। संक्रमितहरू ५ वर्षदेखि ७० वर्ष उमेर समूहका ५५ पुरूष र २१ महिला रहेको डाक्टर दासले बताए। यसअघि आइतबार राति पनि नारायणी अस्पतालकै प्रयोगशालामा १४० जनाको स्वाब नमूना परीक्षण गर्दा ७० प्रतिशतमा अर्थात ९९ जनामा संक्रमण भेटिएको थियो।
लहानमा सरुवाको विरोधमा शिक्षक,"सिरहा : लहान नगरपालिकाले गरेको सरुवामा शिक्षकहरुले विरोध गरेका छन्। नगरपालिकाले आफैँले बनाएको ऐन अनुसार चरणचरण गरी १३२ जना प्राथमिक शिक्षकहरुलाई सरुवा गरेको हो। शिक्षकहरुको चार पेशागत संघसंगठनहरुले सोमबार पत्रकार सम्मेलन गरी सरुवा कानून विपरित रहेको बताएका छन्। पहिलो चरणमा ०७७ चैत १३ गते नगरपालिकाले १३ जना शिक्षकहरुलाई सरुवा गरेको थियो। पछि फेरि दोस्रो चरणमा ०७८ बैशाख ९ गते ११९ जनालाई सरुवा गर्यो। यसरी सरुवा गरिएकोप्रति आपति र ध्यानाकर्षण भएको नेपाल शिक्षक संघ, नेपाल राष्ट्रिय शिक्षक संगठन, अखिल नेपाल शिक्षक संघ र संघिय समाजवादी शिक्षक फोरमको लहान नगर समितिले जनाएको छ। शिक्षा ऐन २०२८ र शिक्षा नियमावली २०५९ वर्तमान अवस्थामा मौजुद रहेको, शिक्षा ऐन २०२८ को दफा १६(ज) र शिक्षा नियमावलीको नियम ९९ बमोजिम शिक्षकलाई सरुवा गर्ने अधिकार अहिलेको अवस्थामा शिक्षा विकास तथा समन्वय इकाइलाई रहेको नेपाल शिक्षक संघ लहान नगर अध्यक्ष अरविन्द कुमार दासले बताए। उनकाअनुसार स्थानीय सरकार सञ्चालन ऐन २०७४ को दफा ११२(ज) मा आधारभुत र माध्यमिक शिक्षा सम्बन्धी केही अधिकार दिएको देखिन्छ तर शिक्षकहरुको सरुवा गर्ने अधिकार दिएको छैन्। राजनीति प्रतिशोध साधन नगरपालिकाले आफु खुशी सरुवा गरिरहेको उनको आरोप छ। यता, लहान नगरपालिकाका नगर शिक्षा समिति संयोजक राजकुमार साहले शैक्षिक सुधारका लागि शिक्षकहरुलाई सरुवा गरेको जनाएको छ। एउटै शिक्षक वर्षौसम्म एउटै विद्यालयमा बसेको छ। शैक्षिक अवस्था कमजोर भएको छ,उनले भने,शिक्षामा परिवर्तन ल्याउन शिक्षक सरुवा आवश्यक देखिएको छ। कानून अनुसार नगरपालिकाले ऐन बनाएर सरुवा गरेको उनले बताए।"
न्यून चापिय रेखाको प्रभाव : हावाहुरीसहित बर्षाको सम्भावना,"काठमाडौं : पूर्वी भुभागमा न्यून चापिय रेखाको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाकाअनुसार प्रदेश नं १, २ का केही भुभागलगायत देशको उच्च पहाडी तथा हिमाली भूभागका केही स्थानहरुमा आंशिक बदली र बाँकी भूभागहरुमा मौसम सामान्यतया सफा रहेको छ। दिउँसो प्रदेश नं १,२ लगायत देशका अन्य पहाडी भूभागमा आँशिक बदली रही बाँकी भूभागमा मौसम सामान्यतया सफा रहनेछ। देशका पहाडी भूभागका एक दुई स्थानमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना छ। राती देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाकाका अनुसार बुधबार दिउँसो प्रदेश नं १,२ लगायतका देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। देशका पहाडी भूभागका थोरै स्थानमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना रहेको छ। राती देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १ र गण्डकी प्रदेशका पहाडी भूभागका एक दुई स्थानमा मेघगर्जनचट्याङ्गहावाहुरीसहित क्षणिक बर्षाको सम्भावना छ। बिहीबार दिउँसो देशका तराईका भुभागमा आंशिक बदली र पहाडी भूभागमा सामान्य बदली रहनेछ। देशका पहाडी भूभागका थोरै स्थानमा र तराईका एकदुई स्थानहरुमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना रहेको छ। राती देशका तराईका भुभागमा आंशिक बदली र पहाडी भूभागमा सामान्य बदली रहनेछ। देशका पहाडी भूभागका एकदुई स्थानमा अपरान्हपछि मेघगर्जनचट्याङ्गहावाहुरीसहित क्षणिक बर्षाको सम्भावना रहेको महाशाखाले जनाएको छ।"
बेड नपाउँदा कोरोना संक्रमित युवकको मृत्यु,"परासी : अस्पतालमा बेड नपाउँदा कोरोना संक्रमित पश्चिम नवलपरासी रामग्राम नगरपालिका९ का ३५ वर्षीय युवकको मृत्यु भएको छ। श्वास फेर्न गार्हो भएपछि उनलाई सोमबार बिहान पृथ्वीचन्द्र जिल्ला अस्पतालमा राखिएर सामान्य उपचार सुरू गरिएको थियो। आईसियुमा राखेर उपचार गर्नुपर्ने भएपनि जिल्लामा सो सेवा उपलब्ध छैन। उनको थप उपचारका लागि भैरहवाको भीम अस्पताल र बुटवलको कोरोना विशेष अस्पतालमा भर्ना गर्न प्रयास गरेपनि बेड अभावले सामान्य अक्सिजन दिएर जिल्ला अस्पतालमै उपचार गर्दै आएको अस्पतालका मेडिकल सुपरिटेन्डेन्ट डा मोहम्मद नुरूल होदाले जानकारी दिए। हामीले सोमबार बिहानैदेखि भैरहवा र बुटवलको कोभिड अस्पतालमा बेडको व्यवस्था गर्न अनुरोध गर्दै आएका थियौं। आईसियुमा राखेर उपचार गर्नुपर्ने बिरामीलाई बेड अभावले जिल्ला अस्पतालमै राख्नुपर्दा उपचार अभाव मै मंगलबार बिहान उनको ज्यान गयो, डा होदाले भने। दुई दिन अघि मात्र उनका बाबुको कोरोनाकै कारण घरमा मृत्यु भएको थियो। दोस्रो चरणको कोरोना संक्रमण सुरू भएदेखि जिल्लामा ५ जनाको मृत्यु भएको स्वास्थ्य कार्यालय प्रमुख कृष्णप्रसाद पोखरेलले जानकारी दिए। जसमा १० दिनको अवधिमा रामग्राम नगरपालिकाका मात्र मृत्यु हुनेको संख्या ४ पुगेको छ। संक्रमणबाट मृत्यु हुनेको संख्या र संक्रमितको संख्या बढ्दै गएपनि सदरमुकाममै पर्ने रामग्राम नगरपालिकाले सामान्य आइसोलेसन बनाउनेतर्फ वास्ता गरेको छैन। त्यसैगरी अन्य स्थानीय तहले पनि सुविधायुक्त आइसोलेसन बनाउनेतर्फ वास्ता नगर्दा स्थानीयहरूले जनप्रतिनिधिहरूको आलोचना गर्न थालेका छन्। कोरोना संक्रमण तीव्र, बेड अभाव भएपछि भुइँमै उपचार अस्पतालमा बेड छैन : कोरोनाका गम्भीर बिरामी भुँइमा छटपटाउँदै एउटै बेडमा तीन संक्रमितको उपचार, अक्सिजनको अभाव हुँदा उपचार प्रभावित"
विराटनगरका शैक्षिक संस्था वैशाखभर बन्द,"विराटनगर : कोरोना संक्रमण नियन्त्रणका लागि विराटनगर महानगरपालिका भित्रका सबै शैक्षिक संस्था सोमबारबाट बन्द गरिएको छ। संघीय सरकारको निर्देशन अनुसार महानगरले वैशाखभरका लागि शैक्षिक गतिविधीमा रोक लगाउँदै विद्यालय बन्द गर्ने निर्णय लिएको हो। केही समय यता विराटनगरमा दैनिक कोरोना भाइरसका संक्रमित बढ्दै गइरहेका छन्। तीव्र रुपमा कोरोना फैलिनुको मुख्य कारण शैक्षिक संस्था पनि भएको हुनसक्ने निस्कर्ष निकाल्दै बन्द गरिएको महानगरका नगर शिक्षा अधिकारी दुर्गाप्रसाद खतिवडाले बताए। उनका अनुसार विराटनगरमा रहेका एक सय पाँचवटा संस्थागत (निजी), ५६ वटा सामुदायिक र २० वटा धार्मिक विद्यालयसहित शैक्षिक संस्था अब वैशाखभर सञ्चाल गर्न पाइने छैन। विराटनगरका विभिन्न शैक्षिक संस्थामा ६० हजारभन्दा बढी विद्यार्थी अध्ययनरत रहेको खतिवडाले बताए। कोरोना तीव्र रुपमा फैलिइरहँदा विराटनगरका निजी शैक्षिक संस्थामा फाइनल (अन्तिम) परीक्षा सञ्चालन भइरहेको थियो। अधिकांश विद्यालयले एक साता बिदा दिएर अघिल्लो आइतबारदेखि परीक्षा सुरु गरेका थिए। भौतिक रुपमा गरिने सबै परीक्षा तत्काललाई रोक्न र कोरोना फैलावटको अवस्था सामान्य भएपछि सञ्चालन गर्न निर्देशन दिइएको खतिवडाले बताए। उनका अनुसार आधिकारिक रुपमा विज्ञप्ति नै जारी गरेर शैक्षिक संस्था बन्द गर्न निर्देशन दिइएको हो। उनले कतिपय विद्यालयका शिक्षक र तथा विद्यार्थीमा कोरोना संक्रमण पुष्टि भइसकेको बताए। त्यस्तो अवस्थामा विद्यालय सञ्चालन गर्दा झन् संक्रमण फैलने जोखिम बढेपछि शिक्षण संस्था बन्द गर्नुपर्ने अवस्था आएको जानकारी खतिवडाले दिए। उनका अनुसार वैशाखपछि पुनः संक्रमणको अवस्था हेरेर महानगरले परीक्षाको बाटो खुला गर्नेदेखि लिएर शैक्षिक गतिविधी सञ्चालनका सम्बन्धमा निर्णय लिने छ। महानगरको निर्णय एवं निर्देशन अटेर तथा अवज्ञा गर्ने शैक्षिक संस्थालाई तत्काल कारबाहीको दायरामा ल्याइने उनको भनाइ छ। महानगरपालिका स्वास्थ्य महाशाखा प्रमुख रमेश कार्कीले पछिल्लो समय विराटनगरमा कोरोना संक्रमण तीव्र रुपमा फैलिइरहेको बताए। विराटनगर कोरोनाको भयावह परिस्थितिको सामना गरिरहेको भारतसँग खुला सीमा जोडिएको महानगर हो, उनले भने, पछिल्लो समय कोरोना फैलनुमा भारतबाट हुने अवैध आवतजावतलाई मुख्य कारण मानिएको छ। कार्कीले अहिलेको अवस्थामा शिक्षा क्षेत्रमात्र नभएर भिडभाड हुने सबै स्थानलाई लक्षित गरेर कडाई गर्न आवश्यक रहेको जानकारी दिए। परिस्थिति जटिल बन्दै गइरहेकाले महानगरभित्र लकडाउन गर्नुपर्ने अवस्था आइसकेको छ, उनले भने, सबैले सुरक्षा सावधानी अपनाउँदै स्वास्थ्य मापदण्डको पालना नगरेमा अवस्था थप भयावह बन्नसक्छ। उनका अनुसार भारत हुँदै सीमा क्षेत्रबाट हुने व्यापक आवतजावत तत्काल नरोकिए कोरोना महामारीले जटिल अवस्था निम्तन सक्छ। केही दिनयताजस्तै दैनिक कोरोना संक्रमित बढ्दै जाँदा अवस्था निक्कै जटिल बन्छ, मोरङ प्रहरी प्रमुख एसपी सन्तोष खड्काले भने, बेलैमा सबैले सावधानी अपनाउन सकिएन भने कस्तो अवस्था आउँछ भन्ने कल्पना पनि गर्न सकिएको छैन। उनले सार्वजनिक स्थलमा बढ्दो भिडभाड, भेलाजम्मा भएर गरिने कार्यक्रम, विभिन्न समारोह र गोष्ठी तथा भिडभाडयुक्त सबै खालका कार्यक्रमहरुमा रोक लगाइएको बताए। मास्क तथा सेनिटाइजरको प्रयोग, साबुनपानीसहित नियमित सरसफाई, सामाजिक दूरी कायम, एकअर्काबीचको सम्पर्क तथा हेलमेल र जमघटमा ध्यान दिएमा कोरोनाका कारण उत्पन्न हुने विकराल अवस्थाबाट बच्न सकिनेमा एसपी खड्काको जोड छ। उनले कोरोनाको संक्रमण नियन्त्रणका लागि सुरक्षा निकायले विशेष सक्रियता बढाएको जानकारी पनि दिए। संक्रमण भइहाल्दा अवस्था कस्तो हुन्छ भनेर यकिन गर्न सक्ने अवस्था छैन, एसपी खड्काले भने, त्यही भएकाले पछुताउनु र क्षति बेहोर्नुभन्दा बेलैमा सचेत भएर सबैले सावधानी अपनाइयो भने ठूलो संकट झेल्नुपर्ने अवस्थाबाट टाढै रहन सकिन्छ। विराटनगरमा सोमबार मात्रै ९० जनामा कोरोनाको संक्रमण पुष्टि भएको छ। जसमा ३५ महिला र ५५ पुरुष छन्। आइतबार २४ महिला र ५१ पुरुष गरेर ७५ जनामा कोरोना पुष्टि भएको थियो।"
