शीर्षक,विवरण
शान्तिको कामना गर्दै वसन्तपुरमा कला प्रदर्शनी,"काठमाडौं : नेपाल ललितकला प्रज्ञा प्रतिष्ठान (नाफा)का पूर्वकुलपति वरिष्ठ कलाकार किरण मानन्धरले बुद्धभूमिका कलाकार शान्तिका अनुयायी भएको बताएका छन्। शनिबार विश्व शान्तिको कामना गर्दै वसन्तपुर दरबार स्क्वायरमा भएको प्रत्यक्ष कला प्रदर्शनी कार्यक्रममा मानन्धरले भने, हामी बुद्धभूमिका कलाकार शान्तिका अनुयायी हौँ, विश्वभरि शान्ति छाओस्। उनले सानासाना भाइबहिनी कलाकार आफ्ना लागि गुरु र प्रेरणा भएको बताए। युद्ध त्यागौँ, बुद्ध रोजौँ भन्ने अपिलका साथ विश्व शान्ति कला कार्यक्रम आयोजना गरिएको हो। स्वतन्त्र, सिर्जनशील कलाकारको पहलमा भएको कार्यक्रममा वरिष्ठ कलाकार राधेश्याम मुल्मी, नरेश सैँजू, जीवन राजोपाध्याय, राजु पिठाकोटे, राजन खड्का, सुनिता राणालगायत कला क्याम्पस र विद्यालयका कलाकारले शान्तिको सन्देश दिने सुन्दर चित्र स्थलगतरूपमा बनाएका थिए। उनान्साठी कलाकार तथा स्वयंसेवी कार्यक्रममा सहभागी भएको कार्यक्रम संयोजक सुवास क्षितिज श्रेष्ठले बताए। उनले आफ्नो त्रिआयामिक प्रतिष्ठान कलामार्फत ब्रह्माण्डकै एक्लो जीवनयुक्त हाम्रो घर पृथ्वीलाई महाविध्वंशबाट बचाउन युद्ध होइन, फूल रोजौँ भन्ने प्रतिकात्मक कला प्रस्तुति गरेका थिए। यसअघि पनि आफूहरूले विभिन्न हिंसा र त्रास रोक्ने समय सन्दर्भ पारेर काम गरेको उनले बताए। सन् २००६ को विश्वकपमा फ्रेन्च खेलाडी जिनेदिन जिदानमाथि भएको व्यवहार र टाउको ठोक्याउनेसम्मका गतिविधि मैदानमा भएपछि श्रेष्ठलगायतको पहलमा कलामार्फत नै फुटबललाई एक खेलको रूपमा मात्रै लिएर पक्षविपक्षमा लागेर हिंसा नभड्काउन कामना गर्दै कला प्रस्तुत गरिएको थियो। त्यस्तै संयोजक श्रेष्ठका अनुसार सन् २०१२ मा विश्व ध्वस्त हुँदैछ भनेर अफवाह फैलाइँदा जताततै अत्यास छाइरहेका बेलामा उनीहरूले कलामार्फत नै शान्त रहन आग्रह गरेका थिए।"
आध्यात्मिक पत्रकारिताको आवश्यकतामा जोड,"काठमाडौं : आध्यात्मिक वक्ता तथा पत्रकारहरूले स्वच्छ, शान्त र सुसंस्कृत समाज निर्माणका लागि आध्यात्मिक पत्रकारिताको आवश्यकतामा जोड दिएका छन्। अध्यात्म आफूभित्रको ज्ञान र विवेक चिन्ने विषय भएकाले यसको मार्ग पहिल्याउन संचार जगतले अगुवाइ लिन सके समाजमा नैतिक शिक्षाको अभाव पनि मेटिदै जाने बताउँदै उनीहरूले यसका लागि पहिले पत्रकार स्वयं आध्यात्मिक बन्नुपर्नेमा जोड दिएका हुन्। आध्यात्मिक पत्रकार समाज (आपस)को बार्षिक उत्सबका अवसरमा आयोजित आध्यात्मिक पत्रकारिता आजको आवश्यकता बिषयक अन्तर्क्रियामा इतिहास तथा संस्कृतिविद् प्राद्यापक डाश्रीराम उपाध्याय न्यौपानेले देवभूमि, तपोभूमि नेपालका हरेक भौगोलिक, सांस्कृतिक र धार्मिक विषय विश्वकै लागि उदाहरण बन्ने बताए। धार्मिक अभियन्ता तथा वक्ता डा चिन्तामणि योगीले भौतिक विकासलाई सन्तुलन मिलाउन आध्यात्मिक चिन्तन जरुरी भएको उल्लेख गरे। विकास पत्रकार मन्चका अध्यक्ष गोपिकृष्ण ढुङ्गानाले नेपालमा प्रशस्त धार्मिक ज्ञाता भएको उल्लेख गर्दै पहिले पत्रकारिता क्षेत्रले उनीहरूबाट आध्यात्मिक ज्ञान लिनु जरुरी रहेको बताए। नेपाल पत्रकार महासंघका अध्यक्ष विपुल पोखरेलले पत्रकारिता क्षेत्रका विसंगतीलाई हटाउन नैतिक तथा आध्यात्मिक शिक्षा जरुरी रहेको औंल्याए। यसका लागि पहिले पत्रकार आफैं उदाहरण बन्न सके बल्ल समाजले अनुशरण गर्ने उनको भनाइ छ। कार्यक्रममा नेपाल पत्रकार महासंघ प्रदेश एसोसिएट्सका महासचिव रोयल आचार्य, सञ्चारकर्मी केशव चौलागाईं, रिता लिम्बू, धार्मिक अभियन्ता अरुण पाण्डेले बोलेका थिए। आपसकातर्फबाट अध्यक्ष शिरोमणि दवाडी, उपाध्यक्ष सन्तोष वशिष्ठ तथा महासचिव लक्ष्मण पन्थीले संस्थाको उद्देश्य तथा कार्यक्रममाथि प्रकाश पारेका थिए।"
स्मृतिभेटमा प्रगति पत्रिकाको चर्चा,"काठमाडौं : प्रगति र नारायणप्रसाद बाँस्कोटा स्मृतिभेट नाम स्मृतिग्रन्थ लोकार्पण भएको छ। नेपाल प्रज्ञा प्रतिष्ठानका कूलपति गंगाप्रसाद उप्रेतीले शनिबार ग्रन्थ सार्वजनिक गरेका हुन्। नेपाली भाषा र साहित्यको श्रीवृद्धिमा नारायणप्रसाद बाँस्कोटाले पुर्याएको योगदान र उनको व्यक्तित्वबारे ग्रन्थमा चर्चा गरिएको छ। २०१००११ सालबाट प्रगति पत्रिका प्रकाशन सुरु भएको थियो। यो एक साहित्यिक द्वैमासिक पत्रिका थियो। झण्डै ६० वर्षअघि प्रकाशनमा आएको पत्रिका आर्थिक अभावले तीन वर्षमै प्रकाशन बन्द भयो। भारतबाट छापिएको यो पत्रिका १६ अंक प्रकाशन हुँदा चसले चर्चा बटुलेको थियो। सम्पादक थिए, नारायणप्रसाद बाँस्कोटा। उनी वितेको पनि २५ वर्ष भएको छ। उनले प्रगति साहित्यिक पत्रिकामार्फत नेपालको वाङ्गयमय क्षेत्रमा पुर्याएको योग्दानबारे नयाँ पुस्तालाई स्मृतिभेटले जानकारी दिएको छ। प्रकाशित ग्रन्थमा प्रगति पत्रिको १६ वटै अंकको बारेका चर्चा गरिएको छ। डा कमल बाँस्कोटाले संकलन गरेको समाग्रीको प्राडा बद्री विशाल भट्टराईले सम्पादन गरेका छन्। कूलपति उप्रेतीले प्रगतिका सम्पादक बाँस्कोटा नेपाली वाङ्मय प्रवर्द्धनमा उल्लेख्य योग्दान दिएका विशिष्ट पात्र रहेको बताए। इतिहासमा चर्चा कमाएको यो पात्र वर्तमानमा गुमनाम थिए। नयाँ पुस्तामार्फत स्मृतिभेटले प्रगति र नारायणप्रसाद बाँस्कोटालाई चर्चामा ल्याएको छ। उनको पुनर्जन्म भएको मलाई भान भइरहेको छ, उनले भने। प्रगति पत्रिका सबै सम्पादकीयहरुको अध्ययन गराएर पुस्तक प्रकाशन गरिने उनले उल्लेख गरे। राजनीतिक भाँडभैलोले नेपाली साहित्यले समकालिक अवस्थामा विकासको गति लिन नसकेको प्रति कूलपति उप्रेतीले चिन्ता व्यक्त गरे। कूलपति उप्रेतीका अनुसार महाकवि लक्ष्मी प्रसाद देवकोटाको संग्रहालय निर्माणको काम अन्तिम चरणमा छ। देवकोटासँग सम्बन्धित साहित्यिक रचनाहरुको खोजी भइरहेको छ। तर, भेटाउन निकै कठिन भइरहेको छ। स्मृतिभेटका सम्पादक प्राडा भट्टराईले लो प्रोफाइलका सम्पादक बाँस्कोटाले हाइप्रोफाइलको काम गरेर नेपाली भाषा र साहित्यमा अमूल्य योग्दान गरेको बताए। त्यसैगरी संस्कृतिविद् सत्यमोहन जोशीले प्रगति पत्रिका प्रकाशित गरेर नारायण बाँस्कोटाले नेपाली भाषा र साहित्यको श्रीवृद्धिमा ठूलो योग्दान पुर्याएको कुरा सबैलाई थाहा रहेको ग्रन्थमा उल्लेख गरेका छन्।"
तस्बिरमा सेतो मछिन्द्रनाथको रथ जात्रा,"काठमाडौं : काठमाडौं उपत्यकामा मनाइने सेतो मछिन्द्रनाथको रथ जात्रा शनिबारबाट सुरु भएको छ। सेतो मछिन्द्रनाथको रथ साँझ ६ बजे जमलको तीन धाराबाट तानेर असनसम्म लगिएको छ। उपत्यकाका वृद्धवृद्धालाई दर्शन गराउन रथलाई नगर परिक्रमा गराउने चलनअनुसार रथलाई नगर घुमाएर असन लगिएको हो। वर्षा र सहकालका देवता मानिने सेतो मछिन्द्रनाथको र्दशन गरे सुख, सुस्वास्थ, दीर्घायु तथा आर्थिक उन्नति हुने विश्वास छ। रथ यात्राको दोस्रो दिन भोलि असनबाट हनुमानढोकास्थित कालभैरवसम्म, तेस्रो दिन कालभैरवबाट लगनटोलसम्म पुर्याइन्छ। चौथो दिन लगनमा रथ घुमाइन्छ। पाँचौँ दिन मूर्तिलाई सानो रथमा राखी लगनटोलबाट मच्छेन्द्रबहालसम्म यात्रा चलाइन्छ।"
चैतेदशैँमा पनि रोकिएन वाग्मती सफाइ महाअभियान,"काठमाडौं : चैतेदशैँका दिन पनि वाग्मती सफाइ महाअभियानले भने निरन्तरता पाएको छ। वाग्मती सफाइ महाअभियानको ४६५औँ हप्तामा गुह्येश्वरी मन्दिरअघिको नदी किनारमा सफाइ गरिएको छ। सफाइबाट दुई मेट्रिक टन फोहर व्यवस्थापन गरिएको अभियानकर्मी किशोरसिंह शाहीले जानकारी दिए। कार्यक्रममा अधिकारसम्पन्न वाग्मती सभ्यता एकीकृत विकास समितिका अध्यक्ष उद्धवप्रसाद तिमिल्सिना, काठमाडौँ महानगरपालिका९ का सदस्य टेकराज अधिकारी, वाग्मती फोहर उन्मूलन उपभोक्ता समिति, सिभिल क्यापिटल मार्केट्स लिमिटेड, अधिकारसम्पन्न वाग्मती समितिका कर्मचारी, एवं वाग्मती सफाइ महाअभियानका अभियानकर्मीलगायतको सक्रिय सहभागिता थियो। सफाइपछि अधिकारसप्पन्न वाग्मती समितिको २८औँ वार्षिकोत्सवका अवसरमा रक्तदान कार्यक्रमसमेत आयोजना गरिएको थियो। रक्तदान कार्यक्रममा ६० जनाले रक्तदान गरेको जनाइएको छ। अधिकारसम्पन्न वाग्मती समितिको स्थापना विसं २०५१ चैत २८ गते भएको हो। विसं २०७० जेठ ५ गतेदेखि सुरु भएको सफाइ महाअभियान प्रत्येक हप्ताको शनिबार बिहान दुई घण्टा निरन्तर चलिरहेको छ। जाडो, गर्मी, वर्षा, चाडपर्वलगायत प्रतिकूल अवस्थामा पनि सफाइ महाअभियान रोकिएको छैन। महाअभियानबाट प्रभावित भएर काठमाडौँ उपत्यकामा वाग्मतीका सहायक नदी सफाइ अभियान पनि सुरु भएको छ। हाल राजधानीमा २५ स्थानमा सफाइ भइरहेको छ। यसैगरी काठमाडौँ उपत्यका बाहिरका मुख्य सहर, नदी र सांस्कृतिक सम्पदास्थलमा पनि सफाइ भइरहेको छ। राजधानी बाहिर १०९ स्थानमा सफाइ भइरहेको जनाइएको छ। यसैगरी आज गुह्येश्वरीमाथिको वाग्मतीलगायत वाग्मतीका विभिन्न खण्ड, रुद्रमती, विष्णुमतीका तल्लो र माथिल्लो भाग, मनोहरा, चक्रपथका उत्तरी र पश्चिमी भागमा पनि सफाइ गरिएको जनाइएको छ। ललितपुरको गोदावरी खोला र भक्तपुरको हनुमन्तेमा पनि सफाइ जारी रहेको जनाइएको छ। अभियानकर्मीको सक्रियतामा देशव्यापीरूपमा सफाइ अभियान जारी रहे पनि स्थानीय सरकारको पनि हुनुपर्ने जति सहयोग भएको छैन। फोहर व्यवस्थापन स्थानीय सरकारकै दायित्व भए पनि काम गर्ने रुचि देखाएका छैनन्। देशको राजधानी काठमाडौँ उपत्यकामा एक महिनाभन्दा लामो समयदेखि फोहर उठेको छैन। सांस्कृतिक सहरका रूपमा समेत विश्वमा परिचित काठमाडौँमा फोहर नउठ्दा पर्यटकमा पनि नकारात्मक सन्देश गएको छ। यसैगरी पर्यटकीय सहर पोखरामासमेत लामो समयदेखि फोहर नउठ्दा पनि स्थानीय सरकार मौन बसेका छन्। फोहर व्यवस्थापनमा स्थानीय सरकार चुकेको भन्दै जनता आक्रोशित छन्। काठमाडौँ उपत्यकामा नदी किनार र पोखरामा तालका किनारमा फोहर फाल्न थाल्दासमेत स्थानीय सरकार मूकदर्शक बनेका हुन्। स्थानीय सरकार फोहर व्यवस्थापन आफ्नो काम होइन जस्तो गरी पन्छने गरेका छन्। वाग्मती सफाइ अभियानकर्मी कञ्चन रावत स्थानीय सरकारको प्राथमिकतामा वातावरण र फोहर व्यवस्थापन नपर्ने गरेको अनुभव सुनाउछन्। फोहरलाई घरमै कुहिने र नकुहिने वर्गमा छुट्याएर मोहरमा परिणत गर्न सकिने भए पनि त्यसतर्फ कुनै पनि तहका सरकारले ध्यान नदिएको उनले सुनाए।"
भोजपुरमा चुनावी तालमेल गर्ने सत्ता गठबन्धनको निर्णय,"काठमाडौं : सत्ता गठबन्धनले भोजपुरमा चुनावी तालमेल गर्ने निर्णय गरेको छ। कांग्रेस जिल्ला सभापति विनोद बान्तावाको अध्यक्षतामा बसेको सत्तारुढ गठबन्धन दलको बैठकले वैशाख ३० गते हुने स्थानीय तहको निर्वाचनमा भोजपुर जिल्ला समन्वय समिति, ९ वटै स्थानीय तह र ८१ वटै वडाहरुमा गठबन्धन गर्ने निर्णय गरेको हो। कांग्रेस सभापति बान्तावाले गठबन्धन गरेर जिल्ला शतप्रतिशत नतिजा ल्याउने बताए। जिल्लाभर गठबन्धन गर्ने निर्णयमा बान्तावासहित कांग्रेस केन्द्रीय सदस्य उमेशजंग रायमाझी, माओवादी केन्द्रका केन्द्रीय सदस्य सुदन किराती, एकीकृत समाजवादीका केन्द्रीय सदस्य रमेश शाक्य, जिल्ला अध्यक्ष वीरजंग राई, जसपाका केन्द्रीय सदस्य रामसिंह राई, जिल्ला अध्यक्ष आशकुमार राईले हस्ताक्षर गरेका छन्।"
"गभर्नर निलम्बनमा मन्त्री झाँक्रीको टिप्पणी : गोप्य सूचना चुहाउनु अपराध, छानविन जरुरी","काठमाडौं : शहरी विकास मन्त्री रामकुमारी झाँक्रीले नेपालको अर्थतन्त्र धराशायी नबनेको बताएकी छन्। बजारमा हल्ला फैलिएजस्तो नेपालको अर्थतन्त्र धराशायी नबनेको उनको भनाइ छ। शनिबार काठमाडौं विद्युतीय व्यवसायी संघको १२औं वार्षिक साधारण सभालाई सम्बोधन गर्दै मन्त्री झाँक्रीले हल्ला फैलाएर बजारमा कृत्रिम अभाव सृजना गर्ने कार्य गलत भएको बताइन्। उनले भनिन्, बजारमा हल्ला फैलाइएजस्तो देशको अर्थतन्त्र धराशायी बनेको छैन। अर्थतन्त्रमा सामान्य चाप देखिनु नौलो कुरा होइन। नेपालको अर्थव्यवस्था हेरेर आत्तिइहाल्नु पर्ने अवस्था छैन। मन्त्री झाँक्रीले सरकारका गम्भीर तथ्यांक र गोप्य सूचना चुहाउनु अपराध रहेको बताउँदै त्यस्ता सूचना चुहाउनेमाथि छानबिन गर्न जरुरी रहेको समेत बताइन्। खाडी मुलुकमा भएको कच्चा तेलको मूल्य वृद्धि र रसिया युक्रेनबीचको युद्धका केही बाछिटाहरू नेपालको अर्थतन्त्रमा देखिएको बताउँदै यसबाट आत्तिन आवश्यक नरहेको उनको भनाई थियो। अर्थतन्त्रमा आयात प्रतिस्थापन गर्न विद्युतीय सामग्रीको प्रयोग बढाउनुपर्नेमा जोड दिँदै उनले स्वदेशी उद्योगलाई प्रवर्द्धन गर्नुपर्नेमा जोड दिइन्।"
"इमरान खानको पार्टीले सर्वोच्चमा दियो पुनरावेदन निवेदन, अविश्वास प्रस्ताव अनिश्चित",इस्लामावाद : पाकिस्तानी सत्तारुढ दल पाकिस्तान तहरीकएइंसाफ (पीटीआई)ले सर्वोच्च अदालतमा पुनरावेदन निवेदन दिएको छ। प्रधानमन्त्री इमरान खानविरुद्ध संसदमा विपक्षीद्वारा प्रस्तुत अविश्वास प्रस्ताव रद्ध गर्ने निर्णय उल्ट्याउने सर्वोच्चको फैसलामा पीटीआईले शनिबार पुनरावेदन निवेदन दिएको हो। पुनरावेदन निवेदनमा उपसभामुख कासिम खान सुरीको अविश्वास प्रस्ताव खारेज गर्ने निर्णयलाई निरन्तरता दिन माग गरिएको हो। बिहीबार फैसला सुनाएको सर्वोच्चले आज अविश्वास प्रस्तावमा मतदान गर्न आदेश दिएको छ। आज दिनभर दुईटा बैठक राखेर प्रस्तावमाथि छलफल गराएका सभामुखले आज राति मतदान गराउने तयारी गरेका बेला त्यसअघि इमरानको पार्टी पुनरावेदनका लागि अदालत पुगेको पाकिस्तानी सञ्चारमाध्यमले जनाएका छन्। पुनरावेदन निवेदनमा पीटीआईले संसदको कामकारवाहीमा अदालतले हस्तक्षेप गर्न नसक्ने जिकिर गरिएको छ। कानुनका जानकारले पुनरावेदनको उद्देश्य अविश्वास प्रस्तावको मतदानमा ढिलाई गर्नु रहेको बताएका छन्। पाकिस्तानी योजनामन्त्री असद उमरले पनि संसदको मामिलामा अदालतलाई हस्तक्षेप गर्ने कुनै अधिकार नभएको बताएका छन्। यसैबीच प्रधानमन्त्री खानले राति ९:३० बजे मन्त्रिपरिषद्को विशेष बैठक बोलाएका छन्। बैठकले महत्वपूर्ण निर्णय लिने अनुमान गरिएको छ।
"स्वतन्त्र मेयरका उम्मेदवारको घोषणापत्र : निधारमा पर्यटन, नाकमा सुशासन","पोखरा : पोखरा महानगरपालिकाका स्वतन्त्र मेयर पदका उम्मेदवार गनेश पौडेलले शनिबार घोषणापत्र सार्वजनिक गरेका छन्। पोखरामा एक कार्यक्रमकाबीच मेयर पदका उम्मेदवार पौडेल र विभिन्न १० वटा वडाका वडा अध्यक्ष तथा सदस्य पदका उम्मेदवारहरुले पोखरा लक्ष्य २०७९ (कार्ययोजना पत्र) नाम दिएर घोषणापत्र सार्वजनिक गरेका हुन्। पोखरा लक्ष्य २०७९ मा स्वतन्त्र उम्मेदवार पौडलले शिक्षा, स्वास्थ्य, पर्यटन र सुशासनलाई प्राथामिक्तामा राखेका छन्। निधारमा पर्यटन, आँखामा शिक्षा र स्वास्थ्य, नाकमा सुशासन स्वतन्त्र उम्मेदवारको लक्ष्य रहेको छ। विकासका योजना बनाउनु अघि विभिन्न क्षेत्रका स्वतन्त्र विज्ञसँग राय सुझाव पनि लिएको मेयर पदका उम्मेदवार पौडेलले बताए। घोषणापत्रमा प्राकृतिक स्रोत नदीनाला, ताल तलैया, सार्वजनिक जमिन उच्च अतिक्रमणमा परेको उल्लेख गर्दै संरक्षणको योजना छ। सुकुम्बासी व्यवस्थापन, सडक तथा यातायात सुधारमा पनि जोड दिइएको छ। सामुदायिक विद्यालयको दुरावस्थालाई सबैको सहयोग र परामर्शमा गुणस्तरीय नमुना विद्यालय बनाइने पनि घोषणापत्रमा उल्लेख छ। कार्यक्रममा बोल्दै स्वतन्त्र मेयर पदका उम्मेदवार पौडेलले स्थानीय तहलाई स्वतन्त्र बनाउनु पर्नेमा जोड दिए। दलीय भागबण्डामा होइन सबैका साझा उम्मेदवार आउनुपर्ने उनले बताए। आइन्सटाइनको भनाई उदृत गर्दै एउटै काम उही तरिकाले बाराम्बार गरिरहने तर फरक नतिजा चाहाने मान्छेलाई मुर्ख भनिन्छ भने जै हामीले तीनै पार्टीका उम्मेदवारलाई बाराम्बार दोहेयाउने र फरक नतिजा चाहाने गरेको बताए। यसरी फरक नतिजा नआउने बताउँदै पौडेलले यस पटक आफ्नो पार्टी मै रहेर पनि अटेरी अभियानलाई साथ दिन उनले अनुरोध गरे। अटेरी अभियानलाई साथ दिदाँ फरक नतिजा आउने उनले बताए। टोल सुधार, आमा समूहमासमेत दलको भागबण्डा हुने गरेको उनले बताए। टोल टोलमा छायाँ सरकार बन्दा र देश भागबण्डामा बाढीदा राष्ट्र नै पछि परेको उनले बताए। ७० वर्षदेखि देश संक्रमण कालमा छ भन्दै हरेक पटक जनतालाई झुक्याएर जनताका सामान्य समस्याबाट पनि पार्टीहरु र सरकार भागी रहेको उनले बताए। संक्रमण काल कति हुने हो प्रश्न गर्दै पौडेलले जनताले खोजेको सामान्य चिज दिन पनि संक्रमणकालका नाममा अल्मल्याइरहेको बताए। कार्यक्रममा सिद्धार्थ नगरपालिकाकी स्वतन्त्र मेयर पदकी उम्मेदवार ईशा खड्काले आफू सधै सचेत नागरिकको भूमीकामा रहेको र यस पटकको स्थानीय निर्वाचनमा मेयरकोरुपमा नागरिकका समस्या समाधान गर्न उम्मेदवार बनेको बताइन्। कार्यक्रममा लेखक कुमार नगरकोटीले कविता वाचन गरेका थिए। निर्वाचन संयोजक हरि कार्कीले स्थानीय तहलाई स्वतन्त्र बनाउने अभियानलाई साथ दिन र अटेरी अभियान अन्तर्गतका स्थानीय तहका उम्मेदवारलाई भोट दिन अनुरोध गरेका थिए।"
नवदुर्गा भवानीको पूजा गरी मनाइयो चैतेदशैँ,"काठमाडौं : प्रत्येक वर्ष चैत्र शुक्ल अष्टमीका दिन मनाइने चैतेदशैँ पर्व शनिबार नेपालीले शक्तिपीठसहित घरघरमा नवदुर्गा भवानीको पूजा आराधना गरी मनाएका छन्। चैतेदशैँका अवसरमा शनिबार बिहानैदेखि राजधानीलगायत देशभरका शक्तिपीठमा पूजा आराधना एवं दर्शन गर्न भक्तजनको भीड लागेको थियो। मन्दिरसम्म नजाने भक्तजनले भने घरघरमै देवीको आराधना गरी मीठामीठा परिकार बनाएर भोजन गरी परिवारका सदस्यबीच रमाइलो गरेर चैतेदशैँ पर्व मनाएका छन्। बडादशैँजस्तै चैतेदशैँको पूजा उपासनाको मुख्य उद्देश्य पनि यो लोकमा सुख, शान्ति र परलोकमा सद्गतिका लागि आशीर्वाद लिनका लागि हो। बडादशैँमा जस्तै चैतेदशैँमा पनि परिवारका सदस्यबीच जमघट हुनेगर्छ। यस अवसरमा उपत्यकाका गुह्येश्वरी, जयबागेश्वरी, मैतीदेवी, नक्साल भगवती, भद्रकाली, शोभा भगवती, कालिकास्थान, बज्रयोगिनी, इन्द्रायणी, बिजेश्वरी, सुन्दरीमाई, चामुण्डादेवीलगायत शक्तिपीठमा चैतेदशैँका अवसरमा विशेषपूजा गरिएको छ। यसैगरी उपत्यका बाहिरका पलाञ्चोक भगवती, चण्डेश्वरी, नाला भगवती, पाल्चोक भगवती, शैलेश्वरी, उग्रतारा, वागेश्वरी, गहवामाई, मनकामना, कालिकादेवीलगायत शक्तिपीठमा पनि चैत्र नवरात्रका अवसरमा विशेष पूजा गरिएको जनाइएको छ। चैत्र नवरात्रसमेत भनिने यस पर्वका अवसरमा शक्तिपीठमा गई पूजा आराधना एवं दर्शन गरेमा शक्ति प्राप्त हुने, मनोकामना पूरा हुने धार्मिक विश्वास छ। वर्षमा चार नवरात्र पर्छन्। आषाढ र पौष शुक्ल पक्षमा पर्ने नवरात्र धेरै प्रचलनमा छैन। केही साधकले भने आषाढ र पौष शुक्ल पक्षको नवरात्रमा पनि शक्ति स्वरुपा देवीको आराधना गर्छन्। आश्विन शुक्ल पक्षको नवरात्रमा प्रतिपदाका दिनदेखि नै घटस्थापना गरेर जमरा राखिन्छ। यसैले आश्विन शुक्ल पक्षको दशैँलाई बडादशैँ भनिन्छ। बडादशैँमा दशमी तिथिका दिन मान्यजनबाट टीका र जमरा लगाउने गरिन्छ। यो क्रम आश्विन शुक्ल पूर्णिमा अर्थात् कोजाग्रत पूर्णिमासम्म चल्छ। चैतेदशैँमा भने त्यो परम्परा धेरै परिवारमा छैन। हनुमानढोका दशैँघरमा भने घटस्थापना गरेर विधिवत् पूजा आराधनाका साथ अष्टमीका दिन बलि दिने चलन पनि छ। चैतेदशैँमा अष्टमी र नवमीलाई विशेषरूपमा मनाउने गरिन्छ। अष्टमीको दिनलाई चैतेदशैँ र नवमीलाई रामनवमी पर्वका रूपमा मनाइन्छ। हनुमानढोकामा दिइयो बलि प्राचीनकालदेखि नै हनुमानढोका दरबारको दशैँ घरमा चैतेदशैँका दिन पनि बलिसहित पूजा गर्ने गरिएको छ। हनुमानढोकाको मूलचोकमा ५४ बोका र ५४ राँगाको बलिसहित पूजा गरिएको हनुमानढोका दरबार हेरचाह अड्डाका कार्यालय प्रमुख सन्दीप खनालले जानकारी दिए। यसैगरी दशैँ घरमा नौवटा बोकाको बलिसहित पूजा गरिएको उनले बताए। चैत्र शुक्ल प्रतिपदादेखि नै हनुमानढोकास्थित दशैँ घरमा विशेष पूजा र दुर्गा सप्तशती (चण्डी) पाठ गरिएको छ। चैतेदशैँमा भने यो क्रम चैत्र शुक्ल अष्टमीकै दिन समापन गर्ने परम्परा रहेको छ। विसं २०६३ सम्म नारायणहिटी राजदरबारअन्तर्गत रहेको हनुमानढोकाको दशैँघर त्यसपछि भने संस्कृति, पर्यटन तथा नागरिक उड्ययन मन्त्रालय मातहत छ।"
थुनामुक्त भएपश्चात पत्रकारमाथि खनिइन् उपाध्यक्ष राई,इलाम : स्थानीय नागरिकलाई मुक्का हानेर प्रहरी नियन्त्रणमा रहेकी फाकफोकथुम गाउँपालिका उपाध्यक्ष सरस्वती(सरु) राईले थुना मुक्त भए लगत्तै पत्रकार माथि खनिएकी छिन्। शनिबार साँझ ५ बजे इलामका प्रमुख जिल्ला अधिकारी माधव प्रसाद ढुंगानाको आदेशमा पाँच हजार धरौटी बुझाएर फाकफोकथुम गाउँपालिकाकी उपाध्यक्ष सरस्वती राई प्रहरी नियन्त्रणबाट मुक्त भएकी उलनले पत्रकारलाई धम्याउन थालेकी हुन्। उपाध्यक्ष राईले फेसबुक स्टाटसमार्फत उदण्डताको विरुद्धमा हात उठाउन बाध्य रहेको बताइन्। उनले इलामका पत्रकारलाई उनको मुक्का प्रहारको समाचार लेखेका केही पत्रकारलाई फेसबुकमै हप्काएकि थिईन्। उनले पत्रकारले आम नागरिकमा भ्रम छरेको भन्दै आइतबार विहान अर्को स्टाटस लेखेर सञ्चारकर्मीलाई थर्काउने प्रयास गरेकी थिईन्। कतिपय पत्रकारलाई तल्लोस्तरको गालिगलोजसमेत गरेकी थिइन्। पत्रकार गोपाल निरौलाले चित्त नबुझे कानुनी उपचारको बाटो रोज्न जवाफ दिएपछि उनी चुप लागेकी थिइन्। फाकफोकथुम गाउँपालिका१ का कृष्णबहादुर खड्कालाई कुटपीट गरेको जाहेरी परेपछि उपाध्यक्ष राई प्रहरीकोमा उपस्थित भएकी थिईन। घटनापछि शनिबार पत्रकार महासंघ इलाम शाखाले एक बिज्ञप्ति जारी गर्दै समाचारको बिषयलाई लिएर पत्रकारलाई गाली गलौज र धाकधम्की नदिन अपिल गरेको छ। शाखा अध्यक्ष बिप्लब भटराई र सचिव भिम चापाँगाईद्धारा हस्ताक्षरीत बिज्ञप्तीमा समाचारका बिषयमा चित्त नबुझे कानुनी प्रक्रियामा जाने ठाउँ हुँदाहुँदै सामाजिक संजालमा गालीगलोज र म्यासेज लेखेरै धम्कीपूर्ण गाली गर्नु निन्दनिय भएको जनाईएको छ। नेपाल प्रेस युनियनले विज्ञप्ति जारी गर्दै सञ्चारकर्मीमाथि जाई लाग्ने बन्द गर्न चेतावनी दिएको छ। युनियनकी अध्यक्ष सविता पाण्डे र सचिव टीका खतिवडाले जारी गरेको विज्ञप्तिमा भनिएको छ जिल्लाका जिम्मेवार सञ्चारकर्मीमाथि लक्षित उपाध्यक्ष राईको प्रतिकृयाले समग्र सञ्चार जगत माथि नै धावा वोलेको अनुभूति हामीले लिएका छौं। पछिल्लो एक महिनादेखि फाकफोकथुम गाउँपालिका अशान्त रहेको छ। गाउँपालिकाले मौसमी कामदार कोरिया पठाउने प्रक्रियालाई पारदर्शी नगरेको भन्दै स्थानीय युवाहरु आन्दोलित छन्।
कार्यकर्तालाई ओलीको निर्देशन : अरिङ्गालकोरुपमा परिचालित हुनुस्,"कुश्मा : नेकपा एमालेका अध्यक्ष केपी शर्मा ओलीले जनताका अधिकार खोसेर आफन्तलाई पोस्नका लागि पाँच दलिय गठबन्धन बनेको बताएका छन्। नेकपा एमाले पर्वतले कुश्मामा शनिबार आयोजना गरेको बृहत जनसभालाई सम्बोधन गर्दै अध्यक्ष ओलीले जनताको अधिकार खासेर नातेदारलाई पोस्नका लागि गठबन्धन बनेको बताए। उनले देउवा, प्रचण्ड र माधव नेपालले आफन्तलाई राज्यका विभिन्न पदमा नियुक्त गरिरहेको भन्दै आफन्तलाई पोस्न अदालतमार्फत आफ्नो सरकारलाई बिस्थापित गरिएको बताए। गैरसांसदलाई मन्त्री बनाउने, आफ्नै भाइलाई राष्ट्रिय सभा सदस्यमा मनोनित गर्ने र राजदूतमा आफ्नो मान्छे सिफारीस गर्ने, भ्रष्टाचार गर्न पाईदैंन भनेर गभर्नरलाई निलम्बित गर्ने जस्ता कार्यहरु गरेको भन्दै असन्तुष्टि व्यक्त गरे। यो गठबन्धन मुलुक निर्माणका लागि बनेकै होईन उनले भनेमिलिजुलि खानका लागि बनेको हो।अध्यक्ष ओलीले नेकपा एमाले सरकारले गरेको विकास निर्माणलाई देखेर बिरोधी तत्वहरु अत्तालिएकोसमेत बताए। उनले कोभिडका कारण आफ्नो कार्यकालमा रेल संचालन गर्न नसकिएको बताउँदै आफ्नो पालामा बनेको रेल केही दिन अघि शेरबहादुर देउवाले दिल्लीमा गएर उद्घाटन गरेकोले आफूले धन्यवाद दिएको बताए। उनले २०७४ सालको प्रदेशसभा र प्रतिनिधिसभा निर्वाचन अघि पर्वतमा आएर कुश्मा हुँदै बेनी जाने रेलमार्ग बनाईने बताएको स्मरण गर्दै रक्सौल काठमाण्डौ रेल, केरुङ काठमाण्डौ रेलमार्ग निर्माण प्रकृया सुरु भैसकेको बताए। रेलमार्ग पोखरासम्म ल्याउने कुरा भैरहेको छ त्यसपछि यता पनि आउछ रेलमार्ग भनको बोल्ने बित्तिकै बन्ने कुरा होईन, रेलमार्ग भनेको धागो तानेको हो र? भन्दै मध्यपहाडी रेलमार्ग बनाउन सकिने बताए। उनले समृद्ध नेपाल, सुखि नेपाली बनाएरै छाडिने पनि बताए। ओलीले आफ्नो कार्यकालमा तुईन विस्थापन, हुलाकी राजमार्ग, मध्यपहाडी लोकमार्ग लगायत अनेक स्वरोजगार र कृषिको आधुनिकिकरण, सघन शहरी विकास, डिजिटल नेपाललगायतका कार्यक्रमहरु संचालन गरेको बताउँदै नेकपा एमालेको विकास देखेर विरोधीहरु छटपटाइरहेको बताए। उनले पाँच दलिय गठबन्धन बन्यो भनेर आत्तिनुपर्ने अवस्था नरहेको बताउँदै एमालेमा आएको जनलहरले पाँच दलिय गठबन्धन पाँच टुक्रा हुने पनि बताए। उनले नेकपा एमालेका कार्यकर्ताहरुलाई अरिङ्गालकोरुपमा परिचालन हुनसमेत निर्देशन दिए। उनले एमालेलाई जिताउनुस् पर्वतको विकास गरेर देखाउँछ भन्दै एमालेलाई भोट दिन अपिलसमेत गरे।"
सिँचाइ आयोजना सुरु भएको ३६ वर्षपछि कामको सुरुआत,"जाजरकोट : जाजरकोटको पूर्वी क्षेत्रमा रहेका दुई ठूला आयोजना निर्माण सुरु भएको ३६ वर्षपछि कामको सुरुआत भएको छ। बारेकोट गाउँपालिका४ र ५ मा रहेको नायकबाडा सिँचाइ योजना विसं २०४२ मा काम सुरु भएको थियो भने अर्को भेरी नगरपालिकाको भुरचौरमा रहेको भुरचौर सिँचाइ आयोजनाको निर्माणका लागि समितिले अध्ययन गरिरहेको छ। भुरचौरको सिँचाइ योजना विसं २०४३ मा सुरु भएर बीचमै अलपत्र परेको थियो। नायकवाडाको सिँचाइ आयोजना तत्कालीन वन सहायकमन्त्री दीपबहादुर सिंहको पालामा सुरु गरिएको भए पनि बीचमै काम रोकिएको थियो। यी दुवै आयोजना निर्माण गर्नका लागि पहल नहुँदा रोकिएको अवस्थामा थिए। कर्णाली प्रदेशका जलस्रोत तथा ऊर्जा विकासमन्त्री गणेशप्रसाद सिंहले माघ २३ गते पद बहाली गर्दा यी दुई आयोजना निर्माण गर्नका लागि आयोजनाको अवस्था पत्ता लगाउन एक समिति गठन गर्न निर्देशन दिँदै कामको सुरुआत गरेका थिए। अध्ययन समितिले नायकबाडा सिँचाइ आयोजनाको काम गर्न सकिने भनेको निष्कर्ष निकालेको छ। भुरचौर सिँचाइ आयोजनाबारे विस्तृत अध्ययन जारी रहेको बताएको छ। शुक्रबार मात्र कर्णालीका जलस्रोत तथा ऊर्जा विकासमन्त्री सिंहले सातै प्रदेशका र सङ्घीय सरकारको बीचमा प्रस्तावित सिँचाइ नीतिमाथिको छलफलको क्रममा यी दुई आयोजनाका विषयमा लिखित प्रस्ताव राखेका थिए। वर्षेनी नयाँनयाँ योजना प्रस्ताव हुने तर काम बीचमै छाडेर जाने कार्यले गर्दा भारी काम अलपत्र परेको भन्दै पुराना आयोजना सकिने मात्र नयाँमा जानुपर्ने अन्तक्र्रियामा सहभागीले जोड दिएका थिए। आयोजना छनोट गर्दा वस्तुवादी र लगानी उठ्ने हुनुपर्नेमा जोड दिइएको थियो। कर्णालीको रिर्पोट खास धरातलबाट आएको भन्दै ऊर्जा तथा जलस्रोतमन्त्री पम्फा भुलासले उच्च प्रशंसासमेत गरेका थिए। नायकवाडा सिँचाइ योजना निर्माण भएमा यहाँका दुईवटा वडाहरूको भारी जमिनमा सिञ्चित हुनेछन्। वर्षेनी खाद्यान्न झेल्ने बारेकोटमा यो सिँचाइ योजनाले उत्पादनमा वृद्धि गरी आर्थिकरूपमा बलियो बनाउने स्थानीयवासी जनकबहादुर शाहीले जानकारी दिए। अहिले आकाशे पानीको भरमा नायकवाडा, मैनालगायतका ठाउँमा खेती हुँदै आएको छ। धानबाली लगाउँदा आकाशे पानी हेरेर मात्र रोपाइ हुने गरेको छ। बारेकोट गाउँपालिकाको सबैभन्दा बढी खेतीयोग्य जमिन नायकबाडामै रहेको छ। लगानी धेरै लाग्ने भएपछि यो आयोजना बीचमै अलपत्र परिएको बारेकोट गाउँपालिकाका अध्यक्ष महेन्द्रबहादुर शाहले बताए। करिब १२ किलोमिटर लामो नहरबाट नायकबाडामा पानी लिनुपर्ने अवस्था रहेको छ। प्रतिनिधिसभा सदस्य तथा पूर्वगृहमन्त्री शक्तिबहादुर बस्नेतको समेत यो आयोजनामा विशेष चासो रहेको छ। यो आयोजना निर्माण सुरु हुन थालेको सूचना पाएलगत्तै स्थानीयवासी खुसी भएका छन्। उता भुरचौरमा तत्काल सिँचाइ तथा खानेपानी आपूर्ति गर्नका लागि प्रदेश सरकारकै पहलमा लिप्टमार्फत पानी तानेर समस्य हल भइरहेको छ। भेरी नदीबाट पानी तानेर पानी आपूर्ति गरिएको खानेपानी सिँचाइ तथा ऊर्जा विकास कार्यालय जाजरकोटका प्रमुख ज्वालाराज शाहीले जानकारी दिए। बृहत् आयोजना भएकाले सानोतिनो लगानीले यी दुई आयोजना निर्माण गर्न नसकिने प्रमुख शाहीले बताए। आश मारिसकेको आयोजना निर्माण सुरु हुनलाग्यो भन्दा अधिकांशले जयजयकार गरेको प्रमुख शाहीले बताए।"
प्रतिवादीबाट ११४३ वर्ष कैद भुक्तान गर्न बाँकी,"काभ्रेपलाञ्चोक : जिल्ला अदालत काभ्रेपलाञ्चोकले प्रतिवादीबाट एक हजार १४३ वर्ष कैद भुक्तान गराउन बाँकी रहेको जनाएको छ। पौने तीन वर्षको अवधिमा विभिन्न मुद्दाका प्रतिवादीबाट जिल्ला अदालतले एक हजार ६६२ वर्षमध्ये ५१९ वर्ष कैद भुक्तान गराएको छ। मुद्दामा फैसला भई फरार रहेकालाई प्रहरीले पक्राउ गरी कैद भुक्तान तथा जरिवाना असुल गरिएकोसमेत अदालत प्रशासनले जनाएको हो। आर्थिक वर्ष २०७६७७, २०७७०७८ तथा २०७८७९ को फागुन महिनासम्म विभिन्न प्रतिवादीबाट एक हजार १४३ वर्ष कैद भुक्तान तथा ६६ करोड १८ लाख पाँच हजार १३ जरिवाना असुल गर्न बाँकी रहेको अदालतका स्रेस्तेदार गोविन्द घिमिरेले जानकारी दिए। उनका अनुसार प्रत्येक प्रतिवादीको कैद सजाय जोडेर एक हजार १४३ वर्ष कैद भुक्तान गराउन बाँकी रहेको हो। अदालतले यस अविधिमा एक करोड २९ लाख ७९ हजार ८७६ जरिवाना असुल गराएको छ। चालु आर्थिक वर्षको फागुन महिनासम्म ४६७ मुद्दामा २४५ कार्यान्वयन प्रगति भएको हो। साथै विभिन्न प्रकृतिका लगत दुई हजार ३५८ मुद्दामध्ये ३५ दशमलव २ प्रतिशत अर्थात् एक हजार ५२८ मुद्दा फछ्र्यौट भएको जनाइएको छ। करिब तीन वर्षको अवधिमा सम्बन्धविच्छेदका एक हजार १९७ लगतमा ८३६ मुद्दा कार्यान्वयन प्रगिति भएको छ। यस्तै एक हजार ६५ अंश मुद्दामा ३२४ फछ्र्यौट भएको हो। जबरर्जस्ती करणीका २७० मुद्दामा ११२ फछ्र्यौट भएको स्रेस्तेदार घिमिरेले जानकारी दिए। उनका अनुसार बर्सेनि जबर्जस्ती करणीका घटना बढेको छ। अदालती तथ्याङ्कअनुसार आर्थिक वर्ष २०७६७७ मा ८५, २०७७७८ मा ९८ र चालु आर्थिक वर्षको करिब नौ महिनामा ८७ जबरर्जस्ती करणीका घटना भएका छन्। जबर्जस्ती करणीका घटनाले समाजलाई ज्यादै असुरक्षित बनाइदिन्छ, यसबाट जोगाउनेतर्फ सबै लागौँ, तुलनात्मकरूपमा यो वर्ष पनि गत वर्षमा भन्दा बढ्ने सङ्केत देखिएको छ, जिल्ला न्यायाधीश मनराज भट्टराईले भने। भट्टराईले सम्बन्धविच्छेदका मुद्दा पनि बढिरहेकाले गम्भीर हुनुपर्ने देखिएको बताए। उनले भने, एकले पति पाउँछन् अर्काले पत्नी पाउँछ, तर पारिवारिक विखण्डन र सम्बन्धविच्छेदले कलिला बालबालिकाको जीवन अँध्यारोतर्फ डोरिहिरहेको छ, यसतर्फ ध्यान नदिँदा समाजमा सडक र अनाथ बालिबालिका बढिरहेका हुन्। यसैबीच अदालतले फरार प्रतिवादीलाई पक्राउ गर्न सूचना दिएमा वा सहयोग गरेमा सर्वसाधारण नागरिकसमेतले जरिवाना असुल भएकोबाट २५ प्रतिशत पाउने जनाएको छ। अपराधीलाई सजाय दिलाउँदा अपराध न्यूनीकरण हुँदै जानेप्रति सजग रहँदै फरार प्रतिवादी पक्राउ गर्न यस्तो प्रावधान बनाइएको न्यायाधीश भट्टराईले बताए। पीडितलाई न्याय दिलाउनु अदालतझैँ प्रत्येक नागरिकको कर्तव्य पनि हो, उनले भने।"
निजामती कर्मचारी र शिक्षकको तलब समान बनाउन पहल भइरहेको छः शिक्षामन्त्री पौडेल,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले निजामती कर्मचारी र शिक्षकको तलब समान बनाउन पहल भइरहेको बताएका छन्। दक्षिणकाली नगरपालिकास्थित सेतीदेवि माध्यमिक विद्यालयको वार्षिकोत्सव कार्यक्रममा शिक्षा मन्त्री पौडेलले लोकसेवा आयोग र शिक्षक सेवा आयोग उत्तीर्ण गरी सेवा प्रवेश गरेकाको तलब समान बनाउन पहल गरेको बताएका हुन्। मन्त्री पौडेलले हाम्रो विद्यालय म बनाउँछुभन्ने अभियान शुरू गरिने बताए। आगामी वर्षदेखि यो अभियान शुरू गरिने उनको भनाइ छ। उनले सार्वजनिक शिक्षा सुधार गर्न विद्यालयका प्रध्यानध्यापक र शिक्षकको मुख्य भूमिका हुने बताए। हाम्रो परिवारको कुनै सदस्य विरामी भएर अस्पताल लग्यौं भने उसको जीवन डाक्टरको हातमा हुन्छ, मन्त्री पौडेलले भने, आज सार्वजनिक विद्यालय बचाउने र सुधार्ने जिम्मा प्रधानध्यापक र शिक्षकको हातमा बढी छ। विद्यालय र शिक्षा प्रणाली सुधारको उद्देश्यसहित शिक्षकको सेवा सुविधा कर्मचारी सरहको बनाउने उनको भनाइ छ।"
"आईपीएल : हैदरावादको पहिलो जित, चेन्नई लगातार चौथोपटक पराजित",काठमाडौं : इन्डियन प्रिमियर लिग(आईपीएल) अन्तर्गत आज भएको पहिलो खेलमा चेन्नई सुपर किंग्स सनराइजर्स हैदरावादसँग ८ विकेटले पराजित भएको छ। टस हारेर पहिले ब्याटिंग गरेको चेन्नइले निर्धारित २० ओभरमा ७ विकेट गुमाउँदै १५४ रन जोडेको थियो। जवाफी ब्याटिङ्मा उत्रेको हैदरावादले १७४ ओभरमा २ विकेट गुमाउँदै पुरा गरेको हो। यो सँगै चेन्नई लगातार ४ खेलमा पराजित भएको छ। भने हैदरावादले ३ खेलमा पहिलो जित हात पारेको छ। यस्तै अहिले हुने अर्को रोयल चेलेन्जर्स बेंगोलर र मुम्बई इन्डियन्सबीच खेल हुदैछ। बेंगोलरले टस जितेर बलिङ रोजेको छ।
यस्तो देखियो एकीकृत समाजवादीको जनसभा (फोटो फिचर),"काठमाडौं : नेकपा एकीकृत समाजवादीको जनसभा सम्पन्न भएको छ। पार्टी जिल्ला कमिटी काठमाडौंले भृकुटीमण्डपमा आयोजना गरेको बृहत जनसभामा बालकदेखि वृद्धसम्म सहभागिता रहेको थियो। सभामा काठमाडौंका ११ वटै नगरका सम्पूर्ण वडाहरुबाट हजारौंको सहभागिता रहेको समाजवादीले जनाएको छ। सभालाई अध्यक्ष माधवकुमार नेपाल, सम्मानित नेता झलनाथ खनाल, प्रमुख सचेतक जीवनराम श्रेष्ठलगायतले सम्बोधन गरेका थिए। वैशाख ३० को स्थानीय तह निर्वाचन नजिकिँदै गर्दा चुनावी तयारीअन्तर्गत जनसभा आयोजित गरिएको नेताहरुले बताएका छन्।"
"हाम्रो पार्टीको भविष्य छ, गफाडीहरुको कुनै काम छैन : माधव नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले गफाडीहरुको काम नभएको बताएका छन्। एकीकृत समाजवादीको जनसभामा नेपालले एमाले अध्यक्ष केपी शर्मा ओलीलाई गफाडी संज्ञा दिँदै गफाडीहरुले कुरा मात्रै गर्ने भन्दै आफूहरुले काम गरेर देखाउने बताएका हुन्। उनले भने, हाम्रो पार्टीको भविष्य छ, गफाडीहरुको कुनै काम छैन। हामी काम गरेर देखाउ। जनताको रुपान्तरण हुने गरी काम गरौं। नेपालले समाजवादले अन्याय र असमानताको अन्त्य गर्ने बताए। उनले भने, विकासको गतिमा नेपाल निकै पछि छ। विकासको योजनामा हाम्रो ध्यान पुग्नुपर्छ।"
मुस्ताङमा चुनावी सरगर्मी शून्य,"जोमसोम : बैशाख ३० गते हुने स्थानीय तहको चुनावी माहोल देशभर उत्कर्षमा पुगेपनि हिमाली जिल्ला मुस्ताङ भने चुनावी सरगर्मी शून्य छ। आसन्न स्थानीय तहका लागि जिल्लाका राजनीतिक पार्टीहरु आन्तरिक तयारी जुटेपनि औपचारिक चुनावी गतिविधि भने हुन सकेको छैन। जिल्लामा राष्ट्रिय मान्यता प्राप्त ६ दलमध्ये नेपाली कांग्रेस र नेकपा एमालेबीच मुख्य प्रतिस्पर्धा हुनेछ। यसका अलावा नेकपा माओवादी केन्द्र र नेकपा एकीकृत समाजवादी समेतले स्थानीय तह निर्वाचनमा भाग लिदैँछन्। राष्ट्रिय मान्यता प्राप्त दल बाहेक जिल्लामा अरु ५ पार्टीले पनि निर्वाचनका जिल्ला निर्वाचन कार्यालयमा दल दर्ता गरिसकेका छन्। मुस्ताङमा राष्ट्रिय प्रजातन्त्र पार्टी, राष्ट्रिय प्रजातन्त्र पार्टी नेपाल, सामाजिक एकता पार्टी, नेपाल कम्युनिष्ट पार्टी समाजवादी र नेपाली कांग्रेस विपिले जिल्लामा दल दर्ता गरेका हुन्। मुस्ताङ भौगोलिकरुपले विकट र धार्मिक, सांस्कृतिक र सामाजिकरुपले अन्य जिल्ला भन्दा फरक पहिचान भएकाले यहाँका समुदायलाई हत्तपत्त चुनावीको सरगर्मीले छुँदैन। कम जनसंख्या र पर्यटनक्षेत्र भएकाले यहाँका मानिसले निर्वाचनलाई त्यति सारै महत्व दिँदैनन्। यहाँका समूदाय सबै आफ्ना व्यवसाय र काममा व्यस्त हुने हुँदा निर्वाचन लहरले मुस्ताङलाई गिजोल्दैँन। धौलागिरिका ४ जिल्ला मध्ये पर्वत, बाग्लुङ र म्याग्दीमा स्थानीय तहको चुनावी माहोल उत्कर्षमा पुग्दै गर्दा मुस्ताङ भने शान्त छ। स्थानीय तह निर्वाचनका लागि केन्द्रीय र प्रदेशस्तरीय नेताहरुको अन्य जिल्लामा ब्यापक दौडधुप रहेपनि मुस्ताङमा भने त्यस्तो देखिदैन। नेपाली कांग्रेस जिल्ला कार्यसमिति मुस्ताङका कोषाध्यक्ष गणेश शेरचन भन्छन् मुस्ताङमा एउँटै प्रकारको समुदाय, पृथक भूगोल, न्यून जनसंख्या, पार्टी भित्र हुने आन्तरिक खिचातानी कम र विवादरहित जिल्ला भएका कारण चुनावी माहोल सृजना हुन नसकेको हो। यता नेकपा एमाले जिल्ला कार्यसमिति मुस्ताङका सचिव बिनोद विसी भन्छन् हामी यहाँ पार्टीको आन्तरिक तयारी गरिरहेका छौं। पार्टीको तत्काल कुनै औपचारिक चुनावी कार्यक्रम छैन। पार्टी अझै पर्ख र हेरको रणनीति अनुसार चुनावी गतिविधि अघि बढाउने तयारी गर्दैछौं । उनले गठबन्धन गतिविधि हेरेर अघि बढ्ने सोचमा रहेको उल्लेख गरे। हामीले वडास्तरमा उम्मेदवार को हुने भन्ने बारे आन्तरिक छलफल चलाई रहेको र अर्को साता औपचारिक चुनावी कार्यक्रमलाई प्राथमिकता दिने एमाले जिल्ला सचिव विसीले जनाए। आसन्न स्थानीय तहको निर्वाचन मिति नजिकिंदै गर्दा जिल्ला निर्वाचन कार्यालय मुस्ताङले निर्वाचनको आन्तरिक तयारी गरिरहेको जनाएको छ। कार्यालयले मतदाता नामावली अद्यावधिक गर्ने, अन्तिम मतदाता नामावली सार्वजनिक गर्ने, मतदान केन्द्र स्थलको अनुमगन तथा सुपरिवेक्षण गर्ने, ५ वटै तहमा निर्वाचन अधिकृत तोक्ने लगायतका कामहरु सम्पन्न भईसकेको जनाएको छ। कार्यालयले मतदाता शिक्षा कार्यक्रमलाई पनि अघि बढाउने जनाएको छ। संघीयतासँगै पहिलो पटक भएको स्थानीय तह निर्वाचन २०७४ अन्तर्गत मुस्ताङको लोमान्थाङ गाउँपालिकामा नेपाली कांग्रेसले अध्यक्ष र उपाध्यक्ष जितेको थियो। लोघेकर दामोदरकुण्डबाट अध्यक्षमा स्वतन्त्र उम्मेदवार र उपाध्यक्षमा एमाले जितेको थियो। वारागुङ मुक्तिक्षेत्रमा अध्यक्ष कांगेसले र उपाध्यक्ष एमालेले जितेको थियो। यसैगरी घरपझोङ गाउँपालिकामा अध्यक्ष र उपाध्यक्ष एमालेले जितेको थियो भने जिल्लाको थासाङ गाउँपालिकामा अध्यक्ष र उपाध्यक्ष दुबै कांग्रेसले जितेको थियो। ३८ मतदान केन्द्र रहेको मुस्ताङमा कुल १० हजार ४ सय १४ जना मतदाता छन्। जिल्लामा स्थानीय तह निर्वाचनका लागि २ सय ३२ म्यादी र सोही अनुपातमा आवश्यक सुरक्षाकर्मी परिचालन हुने जनाएको छ।"
पाँचखपनका नगर प्रमुखद्वारा गाडी फिर्ता,सङ्खुवासभा : सङ्खुवासभाको पाँचखपन नगरपालिका नगर प्रमुख विपिन राईले आफूले प्रयोग गर्दै आएको गाडी नगरपालिकालाई फिर्ता गरेका छन्। राईले प्रयोग गर्दै आएको को१झ ५४० नंको स्कार्पियो गाडी फिर्ता गरेका हुन्। शुक्रबार गाडी र मोटरसाइकलको चाबी प्रमुख प्रशासकीय अधिकृत मणिराम खतिवडालाई हस्तान्तरण गरेका हुन्। स्थानीय तहको निर्वाचन नजिकिँदै जाँदा बहालवाला जनप्रतिनिधिले आफूले प्रयोग गर्दै आएको गाडी फिर्ता गर्न थालेका छन्। निर्वाचन आचारसंहितालाई ध्यानमा राखी सवारीसाधन फिर्ता गरेको राईले बताए।
भलिबल प्रतियोगिताको उपाधि नेपाल पुलिस क्लबलाई,"तानसेन : पाल्पाको रानीमहलमा सम्पन्न प्रथम सञ्जयस्मृति राष्ट्रिय महिला वीच भलिबलको उपाधि नेपाल पुलिस क्लबले जितेको छ। शनिबार तानसेनको रानीमहल कालीगण्डकी बगरमा भएको फाइनल खेलमा लुम्बिनी प्रदेशलाई सोझो सेटमा पराजित गर्दै नेपाल पुलिसले उपाधि जितेको हो। फाइनलमा नेपाल पुलिसले लुम्बिनी प्रदेशलाई २० सेटमा पराजित गरेको छ। पहिलो सेटमा २१८ र दोस्रो सेट २११७ ले लुम्बिनीलाई पछिपार्दै पुलिसले उपाधि जितेको हो। नेपाल पुलिसका कमला पुन र मनिषा चौधरीले लुम्बिनी प्रदेशकी भावना डाँगी र सरस्वती कट्टेलको जोडीलाई पराजित गरेको हो। प्रतियोगितामा विजेता नेपाल पुलिसले १ लाख नगद, ट्रफी मेडल, पाल्पाली करुवा पुरस्कार पाएको छ। उपविजेता लुम्बिनी प्रदेशले नगद ५० हजार, ट्रफी मेडल, पाल्पाली करुवा हात पारेका छन्। सञ्जय स्मृति प्रतिष्ठानले आयोजना गरेको प्रतियोगितामा दुई विभागीय टोली नेपाल प्रहरी, सशस्त्र प्रहरी बल (एपीएफ) र सात प्रदेशको टिम सहभागी रहेका थिए। प्रतियोगितामा तेस्रो भएको सुदूरपश्चिम प्रदेशले नगद ३० हजार रुपैयाँ नगद, ट्रफी, मेडल र पाल्पाली करुवा र चौथो भएको गण्डकी प्रदेशले पनि नगद २० हजार र प्रमाणपत्र पुरस्कार हात पारेको छ।"
हात्तीको आक्रमणबाट एक जनाको मृत्यु,इलाम : इलामको चुलाचुली गाउँपालिकामा हात्तीको आक्रमणबाट एकजनाको मृत्यु भएको छ। चुलाचुली गाउँपालिका३ समृद्धि टोलका ३९ वर्षीय रामबहादुर थुकुङ राईको हात्तीको आक्रमणबाट मृत्यु भएको हो। बिहान मर्निङ वाकमा निस्केका उनलाई जङ्गली हात्तीले आक्रमण गरेको थियो। बिहानै हात्तीले आक्रमण गरेपछि उपचारका लागि उनलाई झापाको दमकस्थित एड्भान्स अस्पताल भर्ना गरिएको थियो। उपचारकै क्रममा अस्पतालमा निधन भएको जिल्ला प्रहरी कार्यालयका सूचना अधिकारी जङ्गाबहादुर थापाले बताए। घरबाट करिब दुई सय मिटर टाढा उनलाई हात्तीले आक्रमण गरेको हो।
टी२० मेयर कपको उपाधि राजविराजलाई,"विराटनगर : प्रदेश १ को राजधानी विराटनगरमा सम्पन्न प्रथम टी२० मेयर कप क्रिकेट प्रतियोगिताको उपाधि राजविराज नगरपालिकाले जितेको छ। विराटनगर महानगरपालिका१९ स्थित बैजनाथपुर क्रिकेट मैदानमा शनिबार सम्पन्न फाइनल खेलमा जनकपुर उपमहानगरपालिकालाई १० रनले निराश बनाउँदै राजविराजले उपाधि हात पारेको हो। उपाधि भीडन्तमा टस जितेर ब्याटिङ गरेको राजविराजले निर्धारित २० ओभरमा ८ विकेट गुमाउँदै ९७ रनको स्कोर खडा गरेको थियो। त्यसक्रममा राजविराजका लागि विवेक यादव २१ र पूर्वअन्र्तराष्ट्रिय खेलाडी महबुब आलम १४ रन बनाउन सफल भए। जनकपुरका लागि सटिक बलिङ गर्ने क्रममा साइमन रोयले ४ ओभरमा ९ रन खर्चिदै ३ विकेट लिएका थिए। राजविराजको किफायती बलिङ सामु निर्धारित लक्ष्य पछ्याएको जनकपुरको केही लागेन। जनकपुर ६ विकेटमा ८७ रनमा अल आउट भयो। जनकपुरका लागि विशाल सुसबैनले ३० बलमा सर्वाधिक ३३ रन बनाए। जनकपुरलाई अन्तिम ओभरसम्म रन रोक्दै पराजयतर्फ धकेल्नका लागि विकास दास र विवेक यादवले सटिक बलिङ गरेका थिए। क्रिजमा जनकपुरका खेलाडी जम्न नदिने क्रममा विकासले ४ ओभरमा २२ खर्चिएर ३ विकेट र विवेकले ४ ओभरमा १६ दिँदै २ विकेट लिए। २१ रन र २ विकेट लिएका विवेक प्लेयर अफ दी म्याच घोषित भए। राजविराजले उपाधिसँगै १ लाख रूपैयाँ नगद पुरस्कार पाएको छ। उपविजेतामा खुम्चिएको जनकपुरले ५१ हजार रुपैयाँमै चित्त बुझाउनु पर्यो। प्रतियोगितामा राजविराजका विकास दास उत्कृष्ट ब्याट्सम्यान, राजविराजकै अनिल यादव उत्कृष्ट बलर र जनकपुरका हरिशंकर साह प्लेयर अफ दी सिरिज घोषित भए। प्रतियोगितामा ५८ रन बनाएका हरिशंकरले कूल ७ विकेट लिए। विराटनगर महानगरपालिकाको आयोजना र होराइजन क्रिकेट क्लबको संयोजनमा गत २२ गतेदेखि प्रतियोगिता सुरु भएको थियो। प्रतियोगितामा प्रदेश १ का विराटनगर महानगरपालिका, इनरुवा नगरपालिका, मेची नगरपालिका तथा मधेस प्रदेशका वीरगञ्ज महानगरपालिका, जनकपुर उपमहानगरपालिका र राजविराज नगरपालिका गरेर ६ वटा टिमले सहभागिता जनाएका थिए।"
रुखबाट खसेर चितुवा मर्यो,परासी : बालकलाई आक्रमण गरेर भागेको चितुवा रुखबाट खसेर मरेको छ। पश्चिम नवलपरासीको प्रतापपुर गाउँपालिका८ पिपरपाती गाउँमा शनिबार दिउँसो देखिएको उक्त चितुवाले स्थानीय बालकलाई आक्रमण गरेर भागेको थियो। उखुबारीबाट निस्केको चितुवा गाउँपसेपछि स्थानीयले प्रहरीमार्फत डिभिजन वन कार्यालयलाई खबर गरेका थिए। एक स्थानीयको घरमा पसेको चितुवालाई गाउँलेले भगाएका थिए। भाग्दै गरेको चितुवाले गहुँखेतमा अभिभावकसँग बसेका ११ वर्षिय बिजय हरिजनलाई आक्रमण गरेर घाइते बनाएको वडाअध्यक्ष कादिरअलि अंसारीले जानकारी दिए। आक्रमणमा परी टाउकोमा चोट लागेका बालकको अवस्था उपचारपछि सामान्य छ। बालकलाई आक्रमण गरेर भागेको चितुवा सिमलको रुखमा चढेको थियो । गाउँलेको भिडदेखेपछि आत्तिएको चितुवा रुखबाट खसेर मरेको डिभिजन वन कार्यालयका प्रमुख महेन्द्रराज वाग्लेले जानकारी दिए। मृतक भाले चितुवा अन्दाजी ५ वर्षको छ। मृतक चितुवालाई पोष्टमार्टमका लागि भेटेरिनरी अस्पताल तथा पशुसेवा विज्ञ केन्द्र परासीमा पठाइएको वाग्लेले बताए।
शाक्यमुनि बुद्धको ६ फुटको प्रतिमा अनावरण,"पाटन : पाटनको मङ्गलबजार नःबहालस्थित पद्मवती महाविहारमा शाक्यमुनि बुद्धको छ फुटको प्रतिमा स्थापना गरिएको छ। बज्रवीर महाङ्काल गुठी संरक्षण तथा टोल विकास समितिले स्थापना गरेको उक्त प्रतिमाको आज एक कार्यक्रमका बीच बागमती प्रदेशका संस्कृति तथा पर्यटनमन्त्री दीपेन्द्र श्रेष्ठले अनावरण गरेका हुन्। छ फिटको शाक्यमुनि बुद्ध, साढे दुई फुटको दीपङ्कर बुद्ध र सहस्रभुज लोकेश्वर प्रतिमा स्थापना समापन कार्यक्रममा संस्कृतिमन्त्री श्रेष्ठले महाविरको संरक्षणका लागि आफूले सक्दो सहयोग गर्ने प्रतिबद्धता जनाए। प्रतिमा स्थापना समारोहमा ललितपुर महानगरपालिकाका प्रमुख चिरीबाबु महर्जन, बागमती प्रदेशसभा सदस्य शोभा शाक्य, २० नं वडाका वडाध्यक्ष चन्द्रलाल महर्जनलगायतको उपस्थिति रहेको थियो। सो अवसरमा दास संस्कार कोषमा सहायता पुर्याएका गुठियारलाईसमेत सम्मान गरिएको थियो।"
वीरगन्जको निजी अस्पतालमा पनि स्वास्थ्य बिमा कार्यक्रम सुरु,"वीरगन्ज : वीरगन्जमा रहेको थप एक नीजी अस्पतालमा पनि नेपाल सरकारको स्वास्थ्य बिमा कार्यक्रम सुरु भएको छ। वीरगन्ज १४ गण्डकबहुअरी स्थित वीरगन्ज हेल्थकेयर हस्पिटलमा स्वास्थ्य बिमा कार्यक्रम सुरु भएको हो। अस्पतालमै आयोजित कार्यक्रममा पर्साका प्रमुख जिल्ला अधिकारी उमेश ढकालले स्वास्थ्य बिमा कार्यक्रमको समुद्घाटन गरेका हुन्। प्रजिअ ढकालले समुद्घाटन गरेसँगै अस्पतालमा स्वास्थ्य बिमा कार्यक्रम सेवा प्रदान गर्न सुरु गरिएको अस्पतालका अध्यक्ष डाक्टर अबुल हैयश अन्सारीले बताए। यसअघि वीरगन्ज महानगरमा सरकारी स्वास्थ्य संस्था नारायणी अस्पताल र निजी स्वास्थ्य संस्था नेशनल मेकिडल कलेज एण्ड शिक्षण अस्पतालमा मात्रै स्वास्थ्य बिमा सेवा उपलब्ध थियो। वीरगन्ज हेल्थकेयर अस्पतालमा स्वास्थ्य बीमा कार्यक्रम शुभारम्भ गर्दै प्रमुख जिल्ला अधिकारी स्वास्थ्य बीमा कार्यक्रमको विशेषता र महत्वका बारेमा खासगरी ग्रामीण भेगका जनतालाई जानकारी र जनचेतना नभएको कारण उनीहरू यो कार्यक्रमबाट टाढा रहन पुगेको बताए। उनले भने,स्वास्थ्य बिमा कार्यक्रम एकदमै राम्रो कार्यक्रम छ , यसबाट धनीगरीब सबैले सहज सुलभ उपचार सेवा पाउछन्। वीरगन्ज हेल्थकेयर अस्पतालले टोर्नाडो र कोरोना महामारीमा पनि प्रभावकारी सेवा दिने अस्पतालकारुपमा चिनिएकाले अब यो अस्पतालबाट स्वास्थ्य बीमा कार्यक्रमका लक्षित समूहलाई सहज र प्रभावकारी सेवा पाउने विश्वास उनले व्यक्त गरे। अस्पतालका अध्यक्ष अन्सारीले पनि महामारी र प्राकृतिक विपदमा अस्पताले आपत र दुखमा परेका व्याक्तिहरुलाइ प्राथमिकतामा राखेर सहज स्वास्थ्य सेवा उपलब्ध गराउँदै आएको बताए। उनले स्वास्थ्य बिमा सेवा पनि सहज रुपमा उपलब्ध गराइने प्रतिबद्धता जनाए। अन्सारीकै अध्यक्षतामा भएको कार्यक्रममा स्वास्थ्य बिमा बोर्ड वीरगन्ज शाखाका हरिष पन्तले स्वास्थ्य बीमा कार्यक्रमका विभिन्न फाइदा बारे जानकारी गराए।"
सगरमाथाको दोस्रो शिविरसम्मको बाटो खुल्यो,"सोलुखुम्बु : सगरमाथाको दोस्रो शिविरसम्मको बाटो खुलेको छ। विश्वको सर्वोच्च शिखर सगरमाथा जाने बाटो निर्माणको जिम्मा पाएको आइसफल डक्टरको टोलीले आधारशिविरदेखि दोस्रो शिविरसम्मको बाटो निर्माण गरेको हो। सगरमाथा प्रदूषण नियन्त्रण समिति (एसपीसीसी)का अनुसार छ आइसफल डाक्टर अर्थात् हिउँमा बाटो बनाउने अनुभवी व्यक्तिले बाटोमा सङ्केत राख्ने, भर्याङ राख्ने, डोरी टाँग्नेलगायत काम गरिरहेका छन्। दोस्रो शिविरसम्मको बाटो खुलेसँगै आरोहीहरूलाई त्यहाँसम्म जान अनुमति दिइएको एसपीसीसीका उपाध्यक्ष लामाकाजी शेर्पाले बताए। एसपीसीसीले अनुमति दिएपछि मात्रै आरोहणी तथा आरोहण व्यवसायी दोस्रो शिविरसम्म जान पाउँछन्। आरोहणका लागि शरीरलाई अनुकुल बनाउन आरोही आधार शिविरबाट दोस्रो शिविरसम्म जाने र फर्कने गर्ने भएकाले दोस्रो शिविरमा चाँडै क्याम्प खडा गरिने भएको छ। यस पटक आधार शिविरदेखि दोस्रो शिविरसम्म १५ वटा भर्याङ प्रयोग गरिएको उनले जानकारी दिए। यसअघि सन् २०१८ मा ३२ वटा भर्याङ प्रयोग भएकामा सन् २०१९ मा २० वटा मात्रै प्रयोग भएको थियो। दोस्रो शिविरसम्मको बाटो प्रयोग गरेर सगरमाथासहित ल्होत्से र नुप्त्से हिमाल पनि आरोहण गरिन्छ। आधारशिविरमा हरेक समूहले बौद्ध परम्पराअनुसार पूजापाठ गरी हिमालमा कुल्चनुअघि क्षमापूजा र शक्ति माग्ने प्रचलन रहेको छ। खुम्बुमा बाह्य पर्यटकको चहलपहल पर्यटकीययाम सुरु भएसँगै सगरमाथा क्षेत्र खुम्बुमा बाह्य पर्यटक आउने क्रम बढेको छ। वसन्त ऋतु सुरु हुन लागेसँगै खुम्बु क्षेत्र भित्रिने बाह्य पर्यटकको सङ्ख्यामा वृद्धि हुँदै गएको हो। खुम्बु क्षेत्रमा पछिल्लो एक हप्तामा ९०० भन्दा बढी बाह्य पर्यटक भित्रिएको खुम्बु पासाङल्हामु गाउँपालिकाले जनाएको छ। अहिले लुक्लास्थित तेन्जिङ हिलारी विमानस्थलमा समेत चहलपहल बढेको नागरिक उड्डयन प्राधिकरण लुक्ला शाखाका कर्मचारी खुमप्रसाद पौडलले बताए। लुक्लामा दैनिक ४५ वटासम्म हेलिकप्टर र ३५ वटासम्म जहाजले उडान भर्ने गरेका छन्। एकैदिनमा १४ वटा जहाजमार्फत २६६ र ४५ वटा हेलिकोप्टरमार्फत २२५ सम्म पर्यटक खुम्बु भित्रिने गरेको उनको भनाइ छ। अहिले भित्रने यात्रुको चाप बढी र फर्कने यात्रु शून्यजस्तै हुने गरेको विमानस्थल कार्यालयले जनाएको छ।"
"थप १३ जनामा कोरोना संक्रमण, ४४ डिस्चार्ज",काठमाडौं : नेपालमा थप १३ जना कोरोना भाइरस संक्रमित थपिएका छन्। ४१५५ नमूनाको परीक्षण गर्दा १३ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा थप ४४ जना कोरोनामुक्त भएका छ्न्। हाल ६३७ जना कोरोनाका सक्रिय संक्रमित रहेको मन्त्रालयले जनाएको छ।
"माधव नेपालको प्रश्न : असोजमा निर्वाचित जनप्रतिनिधिको पाँच वर्ष पुगेको छैन, जवाफदेहीता कस्को ?","काठमाडौं : नेकपा एकीकृत समाजवादीका अध्यक्ष माधवकुमार नेपालले निर्वाचन आयोगले जनप्रतिनिधिको समय अवधि नपुग्दै स्थानीय तह निर्वाचनको घोषणा गरेको बताएका छन्। राजधानीमा आयोजित कार्यक्रममा अध्यक्ष नेपालले आगामी असोजमा पाँच वर्ष पूरा हुने जनप्रतिनिधिहरूको संवैधानिक अधिकार हरण भएको बताएका हुन्। उनले भने, असोजमा चुनाव भएकाहरुको पाँच वर्ष पुगेको छैन। त्यसको जवाफ कसले दिने? कानुनमा त्रुटी छ, संवैधानिक अधिकारको हरण भएको छ। असोज महिनामा पाँच वर्ष पुग्नेहरुको भावनाको विपक्षमा निर्वाचन आयोगले निर्णय गरेको छ। भोलि जे होला, बैशाख ३० गतेकै तयारीमा जुटौं। अध्यक्ष नेपालले सूर्य चुनाव चिन्हमा ग्रहण लागेको र कलम उदाएको बताए। उनले भने, सूर्यमा ग्रहण लागीसक्यो, कलम उदाएको छ। कलम न्याय र शक्तिको प्रतिक हो। सत्यको खोजी गर्छ, सत्यको पक्षपोषण गर्छ। नेताहरुमा भिजन हुनुपर्छ, सपना हुनुपर्छ। हामी कुरामा होइन काममा विश्वास गर्छौं। नयाँ पार्टी बनाएको ६ महिनामात्रै भएको र यस पार्टीप्रति आकर्षण बढ्दो रहेको नेता नेपालको दाबी छ।"
निर्वाचन आचारसंहिता : यी हुन् दलका कार्यकर्ताले गर्नै नहुने काम,"काठमाडौं : निर्वाचन आयोगले निर्वाचनलाई स्वच्छ, स्वतन्त्र, निष्पक्ष, मितव्ययी र भयरहित तुल्याउन निर्वाचन आचारसंहिताको प्रभावकारी कार्यान्वयनमा जोड दिँदै आएको छ। आगामी वैशाख ३० गते शुक्रबार हुने स्थानीय तह निर्वाचनका लागि राजनीतिक दल र सरोकारवाला पक्षसँग छलफलका आधारमा तयार गरिएको निर्वाचन आचारसंहिता हिजोदेखि लागू भइसेको छ। आचारसंहितामा निर्वाचनको प्रक्रियालाई प्रतिकूल प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरुले प्रकाशन गरेका सामग्री शेयर गर्न नहुने आयोगका प्रवक्ता शालिग्राम शर्मा पौडेलले बताए। अघिल्ला निर्वाचनमा मतपरिणामलाई नै प्रभावित पार्ने गरी पद र पैसाका माध्यमबाट चलखेल भएको भन्ने व्यापक जनगुनासो आएपछि आयोगले यस पटक आचारसंहिताको अनुगमन र कार्यान्वयनलाई विशेष प्राथमिकतामा राखेको छ। आयोगबाट जारी आचारसंहितामा भनिएको छ, सामाजिक सञ्जालमा गलत भ्रामक सूचना प्रवाह गर्न, गराउन वा झुटा साइट, एकाउण्ट सञ्चालन गर्न वा गराउन कसैको चरित्र हत्या हुनेगरी व्यक्तिगत लाञ्छना वा मानहानी हुने प्रकृतिका सामग्री कुनै स्वरूपमा उत्पादन गर्न प्रकाशन वा प्रसारण गर्न निषेध गरिएको छ। कुनै राजनीतिक दल वा उम्मेदवारले आफ्नो निजी वा आधिकारिक पेजमा आफ्नो सिद्धान्त, विचार, प्रतिबद्धता र कार्ययोजना राखी प्रचारप्रसार गर्न सकिने नै हुँदा सामाजिक सञ्जालको उपयोगलाई मर्यादित र व्यवस्थित ढङ्गले परिचालन गर्न आयोगले आग्रह गरेको छ। यी हुन् नगर्न हुने काम  आचार संहिताले राजनीतिक दल वा उम्मेदवारको निर्वाचन चिह्न अङ्कित ज्याकेट, कमिज, भेष्ट, टिसर्ट, टोपी वा क्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटु जस्ता साङ्केतिक सामग्री उत्पादन गर्न, बिक्री वितरण गर्न वा प्रदर्शन गर्न वा गराउन रोक लगाएको छ।  राजनीतिक दल, उम्मेदवार तथा दलको भ्रातृ सङ्गठनले जुलुस, आमसभा, कोणसभा, बैठक, भेला एवं निर्वाचन प्रचारप्रसारसम्बन्धी कार्य गर्दा सभ्य र अनुशासित तरिकाले गर्नुपर्ने तथा जुलुस वा आमसभामा भाग लिने वा प्रचारप्रसार गर्ने व्यक्तिले दलको निर्वाचन चिह्न वा झण्डा अङ्कित लोगो वा स्टिकर वा कपडा, टोपी वा क्याप, भेष्ट, टिसर्ट, ज्याकेट, कमिज, गम्छा, ब्याच, मास्क वा लकेट लगाउन वा झोला बोक्न नहुने आचारसंहितामा उल्लेख छ।  निर्वाचन आचारसंहितालाई पालना गर्न निर्वाचन तथा मतगणनामा खटिने कर्मचारी, राजनीतिक दल वा उम्मेदवारको प्रतिनिधि, मतदान प्रतिनिधि र मतगणना प्रतिनिधिले निर्वाचनको कार्यमा खटिँदा अनुसूचीबमोजिमको प्रतिबद्धतापत्रमा दस्तखत गर्नुपर्ने नयाँ व्यवस्था गरिएको छ। निर्वाचनको परिणामको विषयमा कुनै अदालतमा प्रश्न उठाउन पाउने नागरिक अधिकारलाई कुण्ठित गर्ने नभई निर्वाचन व्यवस्थापनमा स्वच्छता, निष्पक्षता र प्रभावकारिता अभिवृद्धि गर्नेमा आयोग विश्वस्त छ। यसरी हुनसक्छ उम्मेदवारी रद्ध  आचारसंहिताको उल्लङ्घन भएमा आचारसंहिता उल्लङ्घनको प्रकृति र स्वरूप हेरी सचेत गराउने, सूचना सार्वजनिक गर्ने, कानूनतः जरिवाना वा दण्डसजायलाई कार्यान्वयन गर्ने तथा उम्मेदवारको उम्मेदवारी रद्दसम्म हुने कानूनी व्यवस्थालाई कार्यान्वयन गरिने प्रवक्ता शर्माले जानकारी दिए।  राजनीतिक दल, उम्मेदवार तथा सम्बन्धित सरोकारवालासँगको समन्वय र सहजीकरणलाई व्यवस्थित गर्दै स्वच्छ, स्वतन्त्र, निष्पक्ष र भयमुक्त वातावरणमा निर्वाचन सम्पन्न गर्न आचारसंहिताको अनुगमनलाई आयोगले प्राथमिकताको विषय बनाएको छ। आचारसंहिता अनुगमनलाई केन्द्रदेखि स्थानीय तहसम्म विभिन्न अनुगमन संरचना क्रियाशील रहने आयोगले जनाएको छ।  निर्वाचनमा अनलाइन प्रकाशन तथा सामाजिक सञ्जाल प्रयोगकर्तालाई आफूले प्रकाशन, प्रसारण र सम्प्रेषण गरेको निर्वाचन सामग्रीप्रति जिम्मेवार बनाई दुरुपयोग र त्यसबाट हुने साइबर अपराधको नियमन र नियन्त्रण गरी निर्वाचनमा डिजिटल माध्यमबाट हुनसक्ने सम्भावित हस्तक्षप रोक्ने विषय निकै चुनौतीपूर्ण रहेको आयोगले महसुस गरेको छ।  सामाजिक सञ्जालबाट हुनसक्ने निर्वाचनसम्बन्धी तथ्यहीन, गलत, भ्रामक, अनुमानित र आचारसंहिता विपरित सूचना तथा जानकारीको सम्प्रेषण तथा सम्भावित मित्थ्या सूचना, दुष्प्रचार, सूचना तोडमोड र द्वेषपूर्ण अभिव्यक्तिको नियमन र नियन्त्रणका लागि आयोगले संयन्त्र बनाएको छ।"
माण्डवीमा एमालेविरुद्ध विप्लवसहित चार दल,"बुटवल : माण्डवी गाउँपालिका प्यूठानमा नेकपा एमालेविरुद्ध चार दल चुनावमा भिड्ने सहमती गरेका छन्। प्रेस विज्ञप्ती जारी गर्दै एमालेविरुद्ध नेकपा माओवादी केन्द्र, नेपाली कांग्रेस, राष्ट्रिय जनमोर्चा र विप्लव नेतृत्वको नेकपा एक भएका हुन्। सहमतिमा राष्ट्रिय जनमोर्चाको एक समूहले पनि हस्ताक्षर गरेको छ। यहाँ जनमोर्चाको दुई धार छ। दलिय अस्तित्व स्विकार गरी गठबन्धनसहित चुनावमा भिड्ने सहमती भएको प्रेस विज्ञप्तिमार्फत जानकारी गराइएको हो। प्रारम्भिक सहमतिमा हस्ताक्षर भएपनि पदीय भागवण्डा अझै टुंगो लागेको छैन्। पदीय भागवण्डामा कुरा नमिले सहमति भंग पनि हुनसक्ने एक नेताले बताए। माण्डवी गाउँपालिकामा हाल एमाले नेतृत्वको सरकार छ।"
"काठमाडौंको मेयर रेसबाट पछि हटे भुवन केसी, नकारात्मक टिप्पणीले खिन्न","काठमाडौं : अभिनेता भुवन केसीले काठमाडौं महानगरपालिकाको प्रमुख (मेयर) पदमा उम्मेदवारी नदिने भएका छन्। शनिबार विज्ञप्ति जारी गर्दै अभिनेता केसीले प्राविधिक र कार्यव्यस्तताका कारण महानगरपालिकाको मेयर पदमा उम्मेदवार बन्नका लागि असमर्थ रहेको बताएका हुन्। यसअघि उनी स्वागत नेपालको उन्नत लोकतन्त्र पार्टीका तर्फबाट मेयर पदमा लड्ने खबरहरु आएको थियो। पार्टीले केसीलाई उम्मेदवार भन्दै प्रचार नै थालेको थियो। तर केसीले आफू कुनै पनि पार्टीमा नरहेको स्पष्टीकरण दिँदै कार्यव्यस्तताले मेयर उम्मेदवार बन्न नसक्ने उल्लेख गरेका छन्। स्थानीय निर्वाचनको संघारमा धेरै पार्टीसँग छलफल भएको र धेरैले आफूलाई आफ्नो पार्टीमा आउन आमन्त्रण गरेको सन्दर्भमा आफूले उन्नत लोकतान्त्रिक पार्टीसँग छलफलमा बसेको तर कुनै ठोस निर्णय नभएको पनि केसीले जानकारी गराएका छन्। उनले राइट टु रिजेक्ट र राइट टु रिकलको जनताको अधिकारका लागि लड्ने उन्नत लोकतन्त्र पार्टीप्रति भने नैतिक समर्थन रहने स्पष्ट पारेका छन्। तर अबको दिनमा राजनीति कहाँ, कुन पार्टीबाट गर्ने भन्ने मैले निधो गरिसकेको छैन । गरेको दिन यहाँहरूलाई सहर्ष जानकारी गराउँदै, यहाँहरूको साथ र सहयोगको अपेक्षा राख्ने नै छु, उनले भनेका छन्। केसीले आफू उम्मेदवार बन्ने खबरहरुमा आएका नकारात्मक टिप्पणीले खिन्न बनाएको पनि उल्लेख गरेका छन्। एउटा कलाकारले जनप्रतिनिधिको रुपमा जनताको सेवा गर्ने सक्तैन भन्ने प्रकारका टिप्पणीहरु आएको देख्दा अझै पनि नेपाली समाजमा राजनीतिप्रतिको एकलकाँटे दृष्टिकोण कति जबरजस्त रहेछ भन्ने बुझेर म खिन्न भएको छु, उनले भनेका छन्। केसीको विज्ञप्ति: आदरणीय आम नेपाली नागरिक, कला क्षेत्रका सम्पूर्ण शुभचिन्तक तथा मलाई माया गर्ने सम्पूर्ण दर्शकहरू ! उन्नत लोकतन्त्र पार्टीले मलाई आफ्नो चुनाव चिन्ह खुला किताब मार्फत काठमाडौँ महानगरपालिकाको मेयर पदमा उम्मेदवार बनाउने निर्णय गरी मप्रति देखाएको विश्वास र सद्भावका लागि म आफ्नो तर्फबाट मात्र नभई पूरै कलाक्षेत्रको तर्फबाट सम्पूर्ण कला क्षेत्रको सम्मान हो भन्ने बुझी आभार तथा धन्यवाद ज्ञापन गर्न चाहन्छु । उन्नत लोकतन्त्र पार्टीको सो साहसिक निर्णय पनि थियो । उक्त निर्णयको स्वागत गर्ने आम नागरिकहरुप्रति पनि म हार्दिक धन्यवाद प्रकट गर्न चाहन्छु । यस बीचमा धेरै भ्रम अनावश्यक चर्चा र आरोप प्रत्यारोपहरू पनि सार्वजनिक भए सो क्रममा मविरुद्ध अनावश्यक र अनर्गल रुपमा उठाइएको टिप्पणीहरूको वस्तुपरक रुपमा धेरै सकारात्मक र केही नकारात्मक दुवै टिप्पणी गर्ने सबै साथीहरू प्रति पनि म आभार व्यक्त गर्दछु । मैले यो काठमाडौं उपत्यकाको पुस्तैनी रुपमा सम्पदा, समस्या र सम्भावनाहरूलाई मनैदेखि आत्मसात गरेको छु । त्यसैले यस महानगरको मेयरको रुपमा कुनै कलाकारले जनताको सेवा गर्ने इच्छा राख्नु अस्वाभाविक होइन भन्नेमा पनि विश्वस्त छु । तर एउटा कलाकारले जनप्रतिनिधिको रुपमा जनताको सेवा गर्ने सक्तैन भन्ने प्रकारका टिप्पणीहरु आएको देख्दा चाहिँ अझै पनि नेपाली समाजमा राजनीतिप्रतिको एकलकाँटे दृष्टिकोण कति जबरजस्त रहेछ भन्ने बुझेर म खिन्न पनि भएको छु । तर ती प्रतिक्रियाका कारण नभई प्राविधिक कारण तथा कार्यव्यस्ताका कारण म महानगरपालिकाको मेयर पदमा उम्मेदवार बन्नका लागि असमर्थ रहेको छु । र यसै पत्रमार्फत् हालका दिनसम्म म कुनै पनि पार्टीमा नरहेको पनि जानकारी गराउन चाहान्छु । स्थानीय निर्वाचनको संघारमा धेरै पार्टीसँग छलफल भएको र धेरैले आफूलाई आफ्नो पार्टीमा आउन आमन्त्रण गरेको सन्दर्भमा मैले उन्नत लोकतान्त्रिक पार्टीसँग छलफलमा बसेको तर कुनै ठोस निर्णय नभएको पनि यहाँहरूमा अवगत गराउन चाहान्छु । मैले हालसम्मको जीवनमा राजनीतिलाई नजिकबाट नियालेर निकालेको निष्कर्ष अनुसार नेपालमा राइट टु रिजेक्ट र राइट टु रिकलसहितको उन्नत लोकतन्त्रबिना जनताका अधिकारहरु स्थापित हुन र सुशासन कायम हुन सक्तैन । आशा एवम् विश्वास छ सबै नागरिकहरुबाट राइट टु रिजेक्ट र रिकलको जनताको अधिकारका लागि साथ समर्थन र सहयोग प्राप्त हुनेछ । यो अभियानको नेतृत्व गर्ने उन्नत लोकतन्त्र पार्टी र अध्यक्ष मेरा प्रिय मित्र मैले मेरो भाइ भनेर सम्बोधन गर्ने अधिवक्ता स्वागत नेपालप्रति मेरो नैतिक समर्थन रहनेछ । तर अबको दिनमा राजनीति कहाँ, कुन पार्टीबाट गर्ने भन्ने मैले निधो गरिसकेको छैन । गरेको दिन यहाँहरूलाई सहर्ष जानकारी गराउँदै, यहाँहरूको साथ र सहयोगको अपेक्षा राख्ने नै छु ।"
परिवर्तनको अनुभूति हुनेगरी कार्यसम्पादन गर्न मातहतका कर्मचारीलाई मन्त्री बडूको निर्देशन,"काठमाडौं : उद्योग, वाणिज्य तथा आपूर्ति मन्त्री दिलेन्द्रप्रसाद बडूले विशेष परिस्थितिमा आफूले मन्त्रालयको जिम्मेवारी सम्हालेकोले जनतालाई सकारात्मक परिवर्तनको अनुभूति हुनेगरी पूर्णप्रतिबद्धता र इमान्दारी साथ कार्यसम्पादन गर्न मातहतका कर्मचारीहरुलाई निर्देशन दिएका छन्। शुक्रबार मन्त्रालयको प्रशासन तथा संस्थान महाशाखाको साथै नेपाल आयल निगमको वर्तमान अवस्था र कार्यप्रगतिबारे जानकारी लिदै मन्त्री बडूले मन्त्रालयअन्तर्गत रहेका सबै संस्थान तथा उद्योगहरुको अवस्था सुधारका लागि तत्काल गर्न सकिने योजना बनाउन कर्मचारीहरुलाई निर्देशन दिएका हुन्। मन्त्रालयअन्तर्गतका सबै संस्थान, उद्योग तथा विभागहरुको जवाफदेहिता मन्त्रालयले नै बोक्नुपर्ने भएकोले संस्थान, उद्योग तथा विभागहरुको सुधारका लागि निरन्तर आवधिक प्रगति विवरण लिने व्यवस्था मिलाउनुपर्ने बताए। मन्त्री बडूले शुक्रबार नै नेपाल आयल निगमको बारेमा पनि जानकारी लिएका थिए।"
चुनाव लड्न ६७ करोड चाहिने अवस्था सिर्जना भयो : शशांक कोइराला,"काठमाडौं : नेपाली कांग्रेसका नेता डा शशांक कोइरालाले चुनाव निकै खर्चिलो बन्दै गएको बताएका छन्। नेपाल विद्यार्थी संघ इलामकाठमाडौं सम्पर्क मञ्चले शनिबार गरेको कार्यक्रममा कांग्रेस नेता कोइरालाले विगतमा भन्दा चुनाव खर्चिलो बन्दै गएको बताएका हुन् । उनले भने, सुरुको चुनावमा मेरो खर्च ८० हजार भएको थियो। त्यसपछिको चुनावमा तीन करोड पुग्यो। गएको चुनावमा त छ करोड रुपैयाँ खर्च भयो। उनले चुनाव लड्छु भन्नेबित्तिकै ६७ करोड चाहिने अवस्था सिर्जना भएको बताए। आसन्न चुनावमा सकभर कांग्रेस एक्लै लड्नुपर्ने उनको भनाइ छ।"
"तीन हजार मेडिकल विद्यार्थीको परीक्षा नतिजा आएन, आयोगले रद्ध गरेको उत्तरपुस्तिका हेर्न पाउँ भन्दै आन्दोलन","काठमाडौं : चिकित्सा शिक्षा आयोगले लिएको एकीकृत प्रवेश परीक्षाको नतिजामा प्राविधिक त्रुटी भएको भन्दै पीडित परीक्षार्थीहरु आन्दोलनमा उत्रिएका छन्। उनीहरुले गत चैत १८ मा लिएको प्रवेश परीक्षाको नतिजामा आयोगले लापरवाही गरेको भन्दै आन्दोलनमा उत्रीएका हुन्। पीडित विद्यार्थीहरुले माइतीघर मण्डलामा शनिबार प्रदर्शन गरेका छन्। चिकित्सा शिक्षातर्फ एमबीबीएस, बिडीएस, बिएस्सी नर्सिङलगायतका विषयको नतिजामा प्राविधिक त्रुटी भएको पीडित विद्यार्थीको गुनासो छ। आयोगले परीक्षा केन्द्रमा डिजिटल बायोमेट्रिक प्रणाली लागू गरेको छ। त्यसमा रेटीना टेष्ट गर्नुपर्ने प्रावधान छ। तर परीक्षा केन्द्रहरुमा रेटीना टेष्टनै नलिएको पीडित विद्यार्थीको दाबि रहेको छ। पीडित विद्यार्थी सुरज यादवले भने, ल्याप्चे मात्रै लगाएर परीक्षा हलमा प्रवेश गराइयो। आयोगले सञ्चालन गरेको परीक्षा र नतिजा त्रुटी पूर्ण छ। हामीहरु यस विरुद्ध सर्वोच्च अदालत जाने तयारीमा छौं। चिकित्सा शिक्षाका ३ हजार बढी जना परीक्षार्थीको नतिजा त्रुटीपूर्ण रहेको उनीहरुले बताएका छन्। ती वीद्यार्थीहरुले रोकिएको नतिजा तत्काल प्रकाशन गर्न आयोगको ध्यानाकर्षण गराएका छन्। पीडित विद्यार्थी भाग्यनारायण यादवले भने, हामीले दिएको परीक्षाको नतिजा त सार्वजनिक गर्नुपर्यो नी! के गल्ती गर्यौं र किन नतिजा सार्वजनिक नगरेको? परीक्षा केन्द्रमा आयोगले खटाएका प्रतिनिधिहरुले उत्तरपुस्तिकामा हस्ताक्षर गर्नुअघि किन उत्तरपुस्तिका राम्रोसँग नहेरेर हस्ताक्षर गरेको भन्दै प्रश्न पीडित परीक्षार्थीले प्रश्न गरेका छन्। उत्तरपुस्तिकामा प्रतिनिधिले हस्ताक्षर गरीसकेपछि आयोगको कार्यविधि अनुसार उत्तरपुस्तिक परीक्षण हुनुपर्ने भएपनि त्यसो नभएको पीडित परीक्षार्थीहरु बताउँछन्। केही विद्यार्थीहरुको नतिजा एकैपटक प्रकाशन नभएर विद्यार्थीको दवाबपछि पुनः नतिजा आएको बताएका छन्। एक विद्यार्थीले भने, यो भन्दा अगाडि दुई हप्ता पछिसम्म नतिजा आउँथ्यो। तर अहिले किन तीन दिन मै आयो। शंकाको विषय छ। चिकित्सा शिक्षा आयोगले भने प्रवेश परीक्षाको उत्तर पुस्तिकामा रोल नम्बर र प्रश्नपत्र सेटको बबल नभरेका वा बबल गलत भरेका उम्मेदवारका उत्तरपुस्तिका तथा परीक्षाको मर्यादा विपरित कार्य गरेको र गर्न लगाएका उम्मेदवारहरूको एकीकृत प्रवेश परीक्षा रद्द गरिएको जनाएको छ। आयोगले चैत्र १८, २० र २१ गते परीक्षा लिएको थियो। परीक्षामा सबै विषयमा गरेर ३४ हजारभन्दा बढी विद्यार्थी सहभागी भएका थिए।"
शसस्त्र प्रहरीद्धारा ९ लाखको कपडा बरामद,"परासी : भारतबाट भन्सार छलेर पश्चिम नवलपरासी भित्राउन राखिएको ९ लाख बढी मूल्य पर्ने कपडालाई शसस्त्र प्रहरीको टोलीले बरामद गरेको छ। भारतबाट भन्सार चोरी गरी ल्याइएका कपडा लुकाएर राखेको सूचना पाएर भन्सार कार्यालयका कर्मचारीसहित गएको हरपुर बेस क्याम्पको शसस्त्र प्रहरीको टोलीले ९ लाख ३१ हजार मूल्य पर्ने कपडा बरामद गरेको शसस्त्र प्रहरी बल नेपाल नं २६ गणका सूचना अधिकारी डिसपी माधव रेग्मीले जानकारी दिए। पाल्हीनन्दन गाउँपालिकाको मुडेरा गाउँको दुई घरको खाली जग्गामा १५ वटा पोकामा त्रिपालले छोपेर राखेको अवस्थामा कपडा बरामद भएको हो। बरामद भएका कपडामा १८ सय ६२ पिस लेडिज सुट रहेको डिएसपी रेग्मीले जानकारी दिए। बरामद कपडालाई आवश्यक कारबाहीका लागि महेशपुर भन्सार कार्यालय पठाइएको छ। पछिल्लो पटक सीमा नाकाबाट नवलपरासीतर्फ कपडा तस्करी हुन थालेपछि शसस्त्र प्रहरीले गस्ती बढाएको छ। तर कारोबारमा संलग्न व्यक्तिहरुले भने रातको समय र दिउँसै पनि साइकल र मोटरसाइकलबाट एकान्त बाटोको प्रयोग गरी कपडाको तस्करी गर्ने गरेका छन्। त्यसरी चोरी गरी ल्याइएका कपडालाई परासीहुँदै बुटवल, चितवन, पोखरा, काठमाण्डौंलगायतका बजारमा पुर्याउने गरिएको बताइएको छ।"
एमालेको जनलहर देखेर आत्तिएका दलले चुनावी गठबन्धन गरे : उपमहासचिव रिमाल,"नुवाकोट : नुवाकोटको भूगोलबाट नेकपा एमाले पार्टीको केन्द्रीय समिति, प्रदेश र जिल्लागत पदीय भूमिकामा पदमा रहेकाहरुलाई नुवाकोटमा सम्मान गरिएको छ। विशेष कार्यक्रमकाबीच शनिबार एमाले विदुर नगर कमिटीले चार दर्जन व्यक्तिहरुलाई सम्मान गरेको हो। नेकपा एमाले विदुर नगर कमिटीले अशोकबाटिकामा आयोजित कार्यक्रममा नेकपा एमालेका केन्द्रीय उपमहासचिव विष्णु रिमालसहित ४६ जना व्यक्तिहरुलाई सम्मान गरेको हो। रिमाल विदुर नगरपालिका १२ गौरीवेशीका स्थायी बासिन्दा हुन्। एमालेको केन्द्रीयस्तरसम्म जिम्मेवारी सम्हालेका तथा नुवाकोट भूगोल भएकालाई सम्मान गरिएको एमाले नगर कमिटी सचिव अनुजकुमार श्रेष्ठले जानकारी दिए। यसरी सम्मानित हुनेहरुमा एमाले केन्द्रीय उपमहासचिव रिमालसहित स्थायी कमिटी सदस्य विन्दा पाण्डे, केन्द्रीय कमिटी सदस्य तथा नुवाकोट इन्चार्ज विन्दा ढुंगाना, केस उषाकिरण तिमिल्सिना र बागमती प्रदेश कमिटी संयोजक केशवराज पाण्डेलगायत ४६ जना रहेका छन्। अन्य सम्मानित हुने अन्यमा विदुर नगरको भूगोलबाट प्रतिनिधित्व गर्ने वागमति प्रदेश कमिटी सदस्यहरु, जिल्ला पदाधिकारीहरु, सचिवालय सदस्य र जनसंगठन केन्द्रीय पदाधिकारीहरु रहेका छन्। सबै जनालाई विदुर नगरपालिका२ अशोकवाटिकामा सम्मान कार्यक्रम गरिएको नगर कमिटी अध्यक्ष नवीन प्रधानले बताए। प्रमुख अतिथि एमाले उपमहासचिव विष्णु रिमालले एमालेको देशैभर उर्लेको जनलहर देखेर अत्तालिएका दलले चुनावी गठबन्धन गरेको बताए। उनले देशमा एमालेसँग एक्लै चुनावमा जाने हिम्मत नभएर सत्तारुढ दलहरुले सत्ताकै लागि मात्र नाम मात्रको गठबन्धन गरेहो दाबि गरे। सोही कार्यक्रममा एमाले केन्द्रीय सदस्य तथा नुवाकोट इन्चार्ज विन्दा ढुंगाना, केस उषाकिरण तिमिल्सिना र बागमती प्रदेश कमिटी संयोजक केशवराज पाण्डे, एमाले नुवाकोटका अध्यक्ष तथा वागमति प्रदेश सभा सदस्य वद्री मैनाली, प्रतिनिधि सभा सदस्य नारायणपसाद खतिवडालगायतका वक्ताहरुले अबको स्थानीय निर्वाचनमा एमालेले विजय हुने आधार तय गरिसकेको बताए।"
आइपीएल : चेन्नइ टस हारेर ब्याटिंगमा,काठमाडौं : इन्डियन प्रिमियर लिग(आइपीएल) अन्तर्गत आज दुई खेल हुँदैछन्। आज हुने पहिलो खेलमा चेन्नइ सुपर किंग्स र सनराइजर्स हैदरावाद भिड्दै छन्। चेन्नइ र हैदरावादबीचको खेल अहिले ३:४५ बजेदेखि डा डीवाइ पटाली स्पोर्टस एकेडेमीमा हुनेछ। चेन्नइले टस हारेर पहिले ब्याटिंग गर्ने निम्तो पाएको छ। चेन्नइले यस सिजन ३ खेल खेल्दै तीनै खेलमा हार बेहोरेको छ भने हैदरावादले २ खेलमा दुईटै हार बेहोरेको छ। यस्तै साझ ७:४५ बजेदेखि रोयल चेलेन्जर्स बेंगोलर र मुम्बई इन्डियन्सबीच खेल हुनेछ।
पछिल्लो २४ घण्टामा कोरोनाविरुद्धको खोप लगाउने संख्या शून्य : स्वास्थ्य मन्त्रालय,काठमाडौं : देशभर पछिल्लो २४ घण्टामा कोरोना विरुद्धको खोप लगाउनेको संख्या शून्य रहेको छ। स्वास्थ्य तथा जनसंख्या मन्त्रालयको अद्यावधिक तथ्याकं अनुसार पछिल्लो २४ घण्टामा एक जनाले पनि खोप लगाएका छैनन्। सकृय संक्रमितको संख्या ६३७ रहेको स्वास्थ्य मन्त्रालयले जनाएको छ। यस्तै संक्रमण पुष्टि भएका मध्ये ४४ जना निको भएका छन्। ४ हजार १ सय ५५ जनामा कोरोना परीक्षण गरीएकोमा आरटी पिसीआरबाट १२ र एन्टीजेन विधिबाट १ जनामा संक्रमण पुष्टि भएको हो।
साउदीमा २१ जना नेपाली अलपत्र,साउदी : वैदेशिक रोजगारीकाक्रममा साउदी अरब पुगेका २१ जना नेपाली अलपत्र परेका छन्। साउदीको इन्टरनेशनल सामा एंड मेन्टेनस कम्पनीको लागि काम गर्न भनी नेपालको मार्स सर्भिस मेनपावरबाट साउदी पुगेका २१ जना नेपालीहरु तलब नपाएर अलपत्र परेका हुन्। पीडितहरुका अनुसार सम्बन्धीत कम्पनीले २१ जना नेपालीलाई एक्जिट गरेर पासपोर्ट पनि कम्पनीले नै राखेर आफूहरुलाई अलपत्र पारेको भन्दै दुतावास र मेनपावरलाई जानकारी गराएको तर हालसम्म पनि सहयोग र उद्धार हुन नसकेको उनीहरुको गुनासो रहेको छ। पीडितहरुले आफूहरुलाई सम्बन्धीत कम्पनीले अलपत्र पारेको गुनासो मेनपावर संचालक जयराम खत्री र प्रकास बोहरा जानकारी गरी उद्धार गरिदिन आग्रह गदै आईरहेको र आफूहरुलाई ल्याउने एजेण्ट अनिलकुमार ठाकुरसमेत रहेको जानकारी दिएका छन्। यस्तै अलपत्र परेका नेपालीहरुलाई साउदीको रियाद वथामा रहेको नेपाली होटल लालिगुराँसका संचालक यम तमुले समुदायको सहकार्यमा खाना र बस्नको व्यवस्था गदै आईरहेका छन्। हालसम्म साउदीमा वैधानिकरुपमा ३ लाख २० हजारभन्दा बढी नेपाली कार्यरत रहेका छन् भने अवैधानिकरुपमा २० हजारभन्दा बढी रहेको अनुमान गरिएको छ।
कांग्रेसको प्रवास समन्वय प्रचार प्रसार समिति गठन,काठमाडौं : नेपाली कांग्रेसले प्रचारप्रसार अभियान व्यापक पार्न प्रवास समन्वय प्रचार प्रसार समिति गठन गरेको छ। आगामी ३० वैशाखमा हुने स्थानीय तह निर्वाचनमा कांग्रेसको पक्षमा प्रचारप्रसार अभियान व्यापक पार्न प्रवास समन्वय प्रचार प्रसार समिति गठन गरेको हो। स्थानीय तह निर्वाचन प्रचार प्रसार समितिका संयोजक डा प्रकाशशरण महतको अध्यक्षतामा २२ चैतमा बसेको समितिको बैठकले प्रवासमा रहेका नेपालीमार्फत प्रचार प्रसार गर्न ८४ सदस्यीय उपसमिति र उपसमिति अन्तर्गत १३ सदस्यीय प्रवास मिडिया समन्वय सञ्जाल गठन गरेको हो। कांग्रेसका पूर्व आमन्त्रित केन्द्रीय सदस्य तथा नेपाली जनसम्पर्क समिति अमेरिकाका सभापति गोरख (आनन्द) विष्टको संयोजकत्वमा प्रवास समन्वय प्रचारप्रसार उपसमिति गठन गरिएको छ।
"यो गणतन्त्रले गाँस, बास र कपासको ग्यारेन्टी गरेन : झलनाथ खनाल","काठमाडौं : नेकपा एकीकृत समाजवादीका सम्मानित नेता झलनाथ खनालले यो गणतन्त्रले गाँस, बास र कपासको ग्यारेन्टी नगरेको बताएका छन्। राजधानीमा आयोजित पार्टीको जनसभालाई सम्बोधन गर्दै नेता खनालले समाजवादले मात्रै जनताको अधिकार सम्बोधन हुने बताएका हुन्। उनले भने, नयाँ संविधान निर्माण भयो। संविधानको उपयोग गर्दै सुखी नेपाली समृद्ध नेपालको आकांक्षा पूरा गर्नुपर्छ। समाजवादले मात्रै अधिकार स्थापित गर्छ। यो देशलाई सबै प्रकारका अन्याय अत्याचारबाट मुक्त गराउन आवश्यक रहेको उनको भनाइ थियो। खनालले भने, बाँसबारी छाला जुत्ता उद्योग कहाँ गयो? कागज उद्योग कहाँ गयो? हाम्रै देशमा उत्पादन हुने उद्योगहरु खोइ? देशलाई औद्योगीकरण गर्न आवश्यक छ।"
चोर बाटोबाट ल्याइएको धर्मनिरपेक्षता फाल्न अब जनता उठ्नुपर्छ,"काठमाडौं : विश्व हिन्दू यूवा अन्तर्राष्ट्रिय समितिले आइतबार (भोलि) गते विशेष चाड रामनवमीको अवसर पारेर ४६औं विश्व हिन्दु एकता दिवस मनाउने भएको छ। समितिले शनिबार पत्रकार सम्मेलन गरेर बत्तिसपुतलीस्थित् राम मन्दिरबाट प्रारम्भ हुने र्याली भुवनेश्वर पशुपतिनाथमा गएर सभामा परिणत हुने भोलिको कार्यक्रममा सहभागी हुन पनि अपिल गरेको छ। र्यालीमा नेपाली सेनाको विशेष व्याण्डको टोली रहनेछ। नेपाली सेनाको बग्गी, सशस्त्र प्रहरी टोली लगायतका सुरक्षा निकायको सहभागिता रहने जनाइएको छ। कार्यक्रममा विश्व हिन्दु महासंघ बासँबारी, विश्व हिन्दू महासंघ नेपाल राष्ट्रिय समितिका अध्यक्ष डारामचन्द्र अधिकारी, नेपाल विश्व हिन्दू महासंघ, हिन्दु जागरण नेपाल, नेपाल सन्त समाजलगायत थुप्रै धार्मिक संस्थाको सहभागिता रहने छ। विश्व हिन्दु युवा संघ अन्तर्राष्ट्रिय समितिका अध्यक्ष सागर थापाले ४६औं विश्व हिन्दु एकता दिवस विशेष उत्साहको रुपमा मनाइने भन्दै कार्यक्रमको सम्पूर्ण तयारी पूरा भएको जानकारी दिए। उनले धर्म नमान्नेहरुलाई आउने निर्वाचनमा बहिस्कार गर्ने पनि चेतावनी दिए। नेपालमा रहेको ९३ प्रतिशतभन्दा बढी ॐकार परिवार व्यवहारमा देखिन नसकेको भन्दै अब धर्मको लागि उठ्ने समय आएको उनको भनाइ छ। विश्व हिन्दु महासंघ २०३७ साल चैत २७ गते रामनवमीको अवसरमा वीरगञ्जको पिपरामा स्वर्गीय राजा वीरेन्द्र शाहबाट उद्घाटन गरेकोसमेत स्मरण गर्दै उनले भोलिको कार्यक्रममा सनातन धर्म र संकृतिबारे योगदान दिएका संचारकर्मीका साथै नेपाल संस्कृत विश्वविद्यालयमा प्रथम भएकी विदुषीलाई सम्मान गरिने जानकारी दिए। नेपालमा धर्मनिरपेक्षता चोर बाटोबाट ल्याइएको भन्दै उनले यसलाई फाल्न जनता उठ्ने बेला आएको बताए। यसलाई फाल्न सम्पूर्ण नेपाली जनताको साथ चाहिएको छ, उनले भने। भोलिको धार्मिक सभालाई विभिन्न देशका विशिष्ट विद्धानहरुले पनि सम्बोधन गर्ने उनले जानकारी दिए। विश्व हिन्दु महासंघ नेपालका उपाध्यक्ष प्रविन घिमिरेले ९३ प्रतिशतभन्दा बढी हिन्दुहरु भएको देशमा सनातनीहरु नै अल्पमतमा परेकोजस्तो अवस्था देखिएको भन्दै उनले यो हिन्दुहरुको लागि लज्जाको विषय भएको टिप्पणी गरे। आगामी दिनमा हिन्दु धर्मसँग सम्बन्धित् सबै संघ तथा संस्था एकतावद्ध हुनुपर्ने उनको धारणा छ। अनन्त विभुषित सनातन धर्म शिरोमणी स्वामी राम बाबाले वैदिक सनातन धर्ममा केही समस्या देखिएको भन्दै उक्त समस्यालाई हटाउन आवश्यक कदम चाल्नुपर्ने बेला आएको बताए।"
पाकिस्तानी प्रधानमन्त्री खान पदमा रहने कि बाहिरिने ? संसदमा हुँदै मतदान,इस्लामावाद : पाकिस्तानका प्रधानमन्त्री इमरान खान सत्ता रहने वा बाहिरिने विषयको टुंगो लगाउन सदनमा कारवाही सुरु भएको छ। विपक्षीहरुले संसदमा पेस गरेको अविश्वास प्रस्तावमाथि छलफल सुरु भएको हो। पहिलो बैठकमा विपक्षी र सत्तारुढ दलका नेता आफ्नो धारणा राखेका थिए। त्यसक्रममा तनाव भएपछि सभामुखले केही समयका लागि बैठक स्थगित गरेका थिए। अहिले बैठक पुन: सुरु भएको छ। सैद्धान्तिक छलफलपछि अविश्वास प्रस्तावमा मतदान सुरु हुनेछ। स्थानीय सञ्चारमाध्यमले साँझ ८ बजेसम्म मतदान हुने बताएका छन्। सत्तारुढ पीटीआईका नेता तथा विदेशमन्त्री शाह मुहमद कुरेशीले अविश्वासको प्रस्तावको सामना गर्ने तर प्रस्ताव कसरी आयो भनेर सदनबाट जनतालाई स्पष्ट पार्ने बताएका छन्। विहीबार सर्वोच्च अदालतले उपसभामुखले रद्ध गरेको अविश्वास प्रस्तावलाई संसदमा अगाडि बढाउन आदेश दिएसँगै पाकिस्तानमा विघटन भएको संसद पुनर्स्थापित हुँदै आज अविश्वास प्रस्ताव अघि बढेको हो। प्रधानमन्त्री खानले भने सर्वोच्च अदालतले फैसला गर्दा धेरै कुराहरुलाई नजरअन्दाज गरेको भन्दै असन्तुष्टि जनाएका छन्। उनले विदेशी षडयन्त्रमा अविश्वास प्रस्ताव आएको बताउँदै आएका छन्। ३४२ सांसद रहेको पाकिस्तानी संसदमा अविश्वास प्रस्ताव पास गर्न १७२ मत आवश्यक पर्छ। इमरान खानको सरकारलाई १४२ सांसदको समर्थन छ। विपक्षी गठबन्धनले आफूसँग १९९ सांसद रहेको दाबी गरेको छ।
२० औं खुला प्याराग्लाइडिङ च्याम्पियनसिप : सोलो ओभरअलमा सेनाका सागर च्याम्पियन,"पोखरा : २० औं संस्करणको खुला (महिला तथा पुरुष) प्याराग्लाइडिङ च्याम्पियनसिपमा एक्युरेसी प्रतियोगिता अन्तर्गत सोलो ओभरअलमा १७ अंक ल्याएर नेपाल आर्मीका सागर जलारी च्याम्पियन भएका छन्। सारङकोटबाट उडेर फेवाताल किनारमा अवतरण गर्ने गरी भएको प्रतियोगितामा १८ अंक ल्याएर अंञ्जन कुवँर दोस्रो र अमन थापाले २० अंक ल्याएर तेस्रो भएका छन्। २१ अंकसहित विशाल थापा चौथो भए। यसैगरी महिलातर्फको ओभरअल एकलमा दुर्गा माया गुरुङ ४९१ अंक ल्याएर च्याम्पियन भएकी छन्। स्वस्तिका गुरुङ ५४७ अंक ल्याएर दोस्रो र सविता तामाङले ७२३ अंक ल्याएर तेस्रो हुँदा सुस्मीता सुनारले ९५० अंक ल्याएर चौथो भएको प्रतिस्पर्धाका निर्णायक समितिका संयोजक योगश भट्टराईले बताए। ओभरअल टेण्डममा इन्द्र नेपाली ४२ नम्बरसहित च्याम्पियन हुँदा ५० नम्बर ल्याएर कृष्णबहादुर सुनार दोस्रो भए। ५५ नम्बर ल्याएका न्युरेन राना तेस्रो भए। ५७ अंक ल्याएका नारायण पराजुली तेस्रो भए। यसैगरी टिम टेण्डम (दुई जना उडेर हुने प्रतिस्पर्धा) टिम एड्भान्सले ११८६ नम्बर ल्याएर च्याम्पियन बनेको छ। १२५६ नम्बर ल्याएको टिम ड्रागनफ्लाई दोस्रो हुँदा १३०९ नम्बरका साथ टिम गोल्डेन तेस्रो भएको छ। टिम सोलोतर्फ २०२ नम्बर ल्याएर स्काई राइडर टिम प्रथम भएको छ। यसै गरी फ्लाई तानसेन टिमले १५१७ नम्बर ल्याएर दोस्रो हुँदा नेपाल एक्रो टिम १९६० नम्बरका साथ तेस्रो भएको छ। बुधबारदेखि सुरु भएको प्रतियोगितामा ८ महिलासहित ९९ प्याराग्लाइडिङ पाइलोटको सहभागिता रहेको आयोजक संस्था नेपाल हवाई खेलकुद संस्थाका अध्यक्ष कृष्ण भण्डारीले बताए। प्रतियोगितामा महिलापुरुष तथा टिमतर्फ गरी ७ इभेन्टमा प्रतिस्पर्धा भएको थियो। एक्युरेसी सोलो ल्याण्डीङ ओभरअलतर्फ पहिलो, दोस्रो, तेस्रो हुने खेलाडीले क्रमश: ५०, ३०, २० र १० हजार रुपैयाँ प्राप्त गरे। महिलातर्फ ३०, २०, १० र ५ हजार रुपैयाँ प्राप्त गरे। एक्युरेसी टेण्डम ल्यान्डिङ ओभरअल र एक्युरेसी टिम टेण्डम ल्याण्डडिङ ओभरअलमा पहिलो दोस्रो र तेस्रो हुनेले क्रमश: ३०, २०, १० र ५ हजारसहित मेडल तथा प्रमाणपत्र पाए। एक्रोब्याटिक प्रदर्शन, एयर ओभरअलतर्फ पहिलो, दोस्रो र तेस्रो हुनेलाई क्रमश १५, १० र ५ हजार प्रधान गरिएको थियो। बेस्ट कस्ट्युमतर्फ उत्कृष्ट एक खेलाडीलाई १० हजार रुपैयाँ प्रदान गरियो। कोरोनापछि प्याराग्लाइडिङ खेलका गतिविधि नभएकोले खेलाडीलाई प्रतिस्पर्धी बनाउन र प्याराग्लाइडिङ गतिविधिलाई चलायमान बनाउन प्रतियोगिताको आयोजना गरिएको नेपाल हवाई खेलकुद संस्थाका टेक्नीकल डाइरेक्टर अनिल केसीले बताए।"
सोनम कपुरको दिल्लीको घरमा चोरी,"नयाँ दिल्ली : बलिउड अभिनेत्री सोनम कपुर र उनका पति आनन्द आहुजाको दिल्लीको घरमा चोरी भएको छ । उनीहरुको घरबाट चोरहरुले १ करोड ४१ लाख भारु बराबरका गरगहना र नगद चोरेका छन् । यस विषयमा प्रहरीले एफआईआर दर्ता गरेको छ । सोनमको नयाँ दिल्लीस्थित अमृता शेरगिल मार्गमा बनेको यो घरमा सोनमका ससुरा हरीश आहुजा, सासू प्रिया आहुजा र आनन्दकी हजुरआमा सरला आहुजा बस्छन्। सोनमकी सासूले यस विषयमा तुघलक रोड प्रहरी चौकीमा उजुरी दिएकी छिन् र यो सम्पूर्ण विषयमा उनका स्टाफसँग छलफल भइरहेको छ । दिल्ली प्रहरीले चोरहरूलाई पक्रन टोली पनि बनाएको छ। यससँगै दिल्ली प्रहरीले घरका २५ कर्मचारी, ९ केयरटेकर, चालक, माली र अन्य कर्मचारीसँग सोधपुछ गरिरहेको छ । म्यानेजर तुघलक रोड प्रहरी चौकी पुगे सोनमकी सासू सरला आहुजा र म्यानेजर रितेश गौरा चोरीको उजुरी गर्न २३ फेब्रुअरीमा तुघलक रोड प्रहरी चौकी पुगेका थिए । प्रहरीमा उजुरी दिँदै सरला आहुजाले कोठाको अलमिराबाट १ करोड ४० लाख रुपैयाँका गरगहना र १ लाख नगद चोरी भएको बताएकी छन् । उनले दुई वर्षअघि कपाटमा गहना रहेको तर फागुन ११ गते जाँच गर्दा गरगहना र नगद हराइरहेको बताए । प्रहरीले यस विषयमा एफआईआर दर्ता गरेर अनुसन्धान सुरु गरेको छ । प्रहरीले नजिकैको सीसीटीभी फुटेज पनि स्क्यान गरिरहेको छ र फोरेन्सिक टोलीको सहयोग लिने सोचमा छ । यो कुरा निकै पुरानो भइसकेको तर अहिले यो कुरा बाहिर आउन थालेपछि छिट्टै चोर पक्राउ पर्ने प्रहरीको विश्वास छ । सोनम र आनन्द भने मुम्बईमा बस्छन्। एबीपी"
"बागमती प्रदेशले बढायो सार्वजनिक यातायातको भाडा, बैशाख १ गतेबाट लागु हुने","काठमाडौं : काठमाडौं उपत्यकामा सञ्चालित सार्वजनिक यातायातको भाडा वृद्धि भएको छ। बागमती प्रदेश प्रदेश सरकारले आगामी बैशाख १ गतेदेखि उपत्यकासहित बागमती प्रदेशमा सञ्चालित सार्वजनिक सवारी साधनको भाडा वृद्धि गरेको हो। बागमती प्रदेशमा १३ जिल्ला रहेका छन्। जारी एक सुचनामा भनिएको छ,२०७९ १ १ देखि लागू हुने गरी बागमती प्रदेश भित्र संचालन हुने सार्वजनिक सवारी साधनको भाडादर देहाय अनुसार हुने गरी यस मन्त्रालयको २४ (माननीय मन्त्रीस्तर) को निर्णयानुसार समायोजन गरिएको छ। बागमती प्रदेश सरकारले काठमाडौं उपत्यकामा भने किलोमिटरका आधारमा भाडा बढाएको हो। उपत्यकाभित्र सार्वजनिक सवारी साधनमा शून्य किलोमिटरदेखि पाँच किलोमिटरसम्म २० रुपैयाँ, १० किलोमिटरसम्म २५ रुपैयाँ, १५ किलोमिटरसम्म ३० रुपैयाँ, २० किलोमिटसम्म ३३ रुपैयाँ र २० किलोमिटरभन्दा माथि रु ३८ भाडादर कायम गरेको छ। यसैगरी उपत्यका बाहिरका स्थानमा चल्ने सवारी साधनमा भने २०७८ कार्तिक १ देखि यात्रुबाहक सवारीसाधनमा लागु भएको भाडामा १० प्रतिशत वृद्धि गरेको छ। प्रदेशमा पेट्रोलियम पदार्थबाट सञ्चालन हुने ट्याक्सीले सुरुमा ५० र प्रति २०० मिटरको भाडादर १० रुपैयाँ, विद्युतीय ट्याक्सी सेवाको हकमा प्रति २०० मिटरको भाडादर ९ रुपैयाँ कायम गरिएको छ ।"
बाघको आक्रमणबाट वृद्ध बेपत्ता,चितवन : बाघको आक्रमणबाट एक जना बेपत्ता भएका छन्। पूर्वी चितवनको खैरहनी नगरपालिका१२ मा रहेको कुमरोज मध्यवर्ती सामुदायिक वनमा घाँस काट्न गएका स्थानीय वृद्धलाई बाघले आक्रमण गरी लगेको हो। जिल्ला प्रहरी कार्यालय चितवनका अनुसार शनिबार बिहान ९:०५ बजे घाँस काट्न गएका ६५ वर्षीय रामप्रसाद धमलालाई बाघले आक्रमण गरेको हो। बाघले आक्रमण गरेर लगेपछि उनको खोजी कार्य भइरहेको कार्यालयका सूचना अधिकारी नरहरी अधिकारीले जानकारी दिए। खोजी कार्यका लागि नेपाली सेना र नेपाल प्रहरीको टोली परिचालन गरिएको छ। रासस
स्वास्थ्य र पर्यावरणको दृष्टिले साइकल उपयोगी : प्रचण्ड,"चितवन : नेकपा (माओवादी केन्द्र)का अध्यक्ष पुष्पकमल दाहाल प्रचण्डले हरेक दृष्टिले साइकल उपयुक्त भएको बताएका छन्। प्रज्ञास्मृति प्रतिष्ठान नेपाल र प्रदेश खेलकुद विकास परिषद् बागमती प्रदेशले शनिबार आयोजना गरेको साइक्लिङ म्याराथन प्रतियोगिता उद्घाटन गर्दै उनले स्वास्थ्य, पर्यावरण र हरेक दृष्टिले साइकल नै उपयोगी भएको चर्चा गरेका हुन्। यो म्याराथनले देशैभर एउटा सन्देश प्रवाह गरेको उल्लेख गर्दै पूर्वप्रधानमन्त्री समेत रहेका अध्यक्ष दाहालले भने, 'देशैभरि साइकलका विषयमा सन्देश प्रवाह भएको छ। पर्यावरणको संरक्षण गर्न साइकल उपयोगी छ।' खेलकुदमन्त्रीको समेत उपस्थिति रहेको कार्यक्रमले आधिकारिकता र वैधानिकता पनि स्थापित गरेको भन्दै छ उनले सहभागी सबैलाई शुभकामना व्यक्त गरे। अध्यक्ष दाहालले आज बिहान नारायणी किनारमा म्याराथन शुभारम्भ गरेका हुन्। प्रतियोगिता संयोजक शन्तकुमार दरैले प्रतियोगितामा पाँच विधा रहेको बताए। इलिट मेन १९ प्लस, इलिट वमेन १९ प्लस, मास्टर मेन ३० प्लस, ग्रयाण्ड मास्टर मेन ५० प्लस र चितवन विशेष हुन्। प्रथम हुने १९ वर्षमाथिका महिला तथा पुरुषलाई रु ४५ हजारका दरले, ३० वर्षमाथिको विधामा रु २५ हजार, ५० वर्षमाथिको विधामा रु २० हजार र चितवन स्पेशल विधामा महिला तथा पुरुषलाई रु २०२० हजारका दरले पुरस्कार रहने आयोजकले जनाएको छ। प्रतियोगितामा १०औं स्थानसम्म आउनेलाई नगद पुरस्कारको व्यवस्था गरिएको जनाइएको छ। भरतपुर महानगरमा निर्माणाधीन रिङ्रोडसहित सडक आयोजना साइकलमैत्री रहेको सन्देश दिन र वातावरण संरक्षणमासमेत टेवा पुर्याउने उद्देश्यले साइकलको प्रयोग बढाउन प्रतियोगिता गराउन लागिएको आयोजकको भनाइ थियो। करिब दुई घण्टाको प्रतियोगितामा लगभग ६५ किमी दुरी पार गर्नुपर्ने व्यवस्था गरिएको छ। नारायणी नदी तिरबाट सुरु भइ भरतपुर महानगरपालिकाको विभिन्न भित्री सडकमा दौड, र्यालीसहित पुनः नारायणी तिरमा आइ समापन हुनेछ। क्यान्सरपीडितलाई सहयोग गर्ने उद्देश्यले आयोजित प्रतियोगितामा विजेता खेलाडीलाई नगदपुरस्कारसहित, पदक तथा प्रमाणपत्र वितरण गरिनेछ र विभिन्न व्यक्तिलाई सम्मान गरिने आयोजकले जनाएको छ। प्रतियोगितामा काठमाडौँसहित हेडौँटा, पोखरा, बारा, पर्सा, एपिएफको समेत सहभागिता रहेको छ। अध्यक्ष प्रचण्डको छोरी ज्ञानु र छोरा प्रकाश दाहालको निधनपछि उनीहरुको स्मृतिमा प्रतिष्ठान बनाइएको महानगर प्रमुख रेनु दाहालले बताए। शोकलाई शक्तिमा बदल्दै समाजसेवामा लगाउन प्रतिष्ठान स्थापना भएको र यो पहिलो औपचारिक कार्यक्रम भएकोसमेत उनको भनाइ थियो। भरतपुरको रिङरोड अहिले ६६ किमी रहे पनि चाँडै ८८ किमी रिङरोडमा म्याराथन हुने महानगर प्रमुख दाहालले बताए। खेल पर्यटन विकासका लागि म्याराथन आयोजना गरिएको उनको भनाइ थियो।रासस"
विल स्मिथलाई १० वर्ष ओस्करमा सहभागी हुन प्रतिबन्ध,वासिङटन डिसी : हलिउड अभिनेता विल स्मिथलाई आगामी १० वर्षको लागि ओस्कारमा सहभागी हुन प्रतिबन्ध लगाइएको छ। उनले हालै सम्पन्न भएको ओस्कारको समारोहमा कमेडियन क्रिस रकलाई थप्पड हानेका थिए। सोही कारणले उनीमाथि प्रतिबन्ध लगाइएको हो। उनलनई स्मिथलाई आगामी दशकसम्म एकेडेमी अफ मोसन पिक्चर्स आर्ट्स एन्ड साइन्सको कुनै पनि कार्यक्रममा भाग लिन पनि प्रतिबन्ध लगाइएको छ। प्रतिष्ठानको पत्रमा उक्त जानकारी दिइएको छ। तर पत्रमा उनलाई किंग रिचर्डका लागि दिइएको सर्वोत्कृष्ट अभिनेताको अवार्ड फिर्ता लिने वा नलिने भन्ने स्पष्ट उल्लेख छैन। साथै भविष्यमा ओस्कार अवार्डका लागि मनोनयन गरिने वा नगरिने भन्ने विषयमा पनि पत्रमा स्पष्ट उल्लेख छैन। बीबीसी
मन्त्री आलेको निर्देशनमा पशुपतिको धर्मशालामा सञ्चालित होटलमा ताला लगाइयो,"काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेको निर्देशनमा पशुपति क्षेत्र विकास कोषले नेपालभारतमैत्री धर्मशालामा सञ्चालित होटल आनन्द बन्द गराएको छ। होटल खाली गर्न सूचना लिएर गएको कोषको टोलीलाई बतास समूहको होटल आनन्दका कर्मचारीले गेटमै रोकेपछि कोषले गेटमै ताल्चा लगाएर बन्द गराएको हो। होटल बन्द गराउनका लागि पत्र लिएर गएको सरकारी टोलीलाई बतास समूहका कर्मचारीले होटलभित्र छिर्न नदिएपछि शुक्रबार साँझ कोषले बाहिरबाटै होटलमा ताला लगाएको हो। कोषले गेटमै सूचना टाँसेर होटलमा भएका सामग्री नचलाउन जानकारी गराएको विकास कोषका कोषाध्यक्ष नारायण सुवेदीले बताए। उनले भने, 'हामीलाई भित्र छिर्नै दिइएन, हामीले गेटमै ताल्चा लाएर फर्कियौँ।' पशुपति क्षेत्र विकास कोष तथा होटल आनन्दबीच भएको सम्झौताअनुसार काम नभएको भन्दै कोषले गत चैत १७ मा बतास समूहले धर्मशाला भवनमा सञ्चालन गरेको होटल आनन्द प्रालिसँग भएको सम्झौता भङ्ग गर्ने निर्णय गरेको थियो। बतास समूहले कोषको पत्र बुझ्न मानेको थिएन। गएको सोमबार पशुपति क्षेत्र विकास कोषले होटल आनन्द प्रालिले सञ्चालन गरेको पशुपति धर्मशाला भवन खाली गर्न सार्वजनिक सूचना निकालेको थियो। सूचनामा धर्मशालामा रहेका सरसामान हटाउन भनिएको छ। पशुपतिस्थित नेपालभारत मैत्री पशुपति धर्मशालासम्बन्धी मुद्दाको गएको सोमबार तोकिएको पेसी उच्च अदालत पाटनले चैत २७ गतेका लागि सारेको छ। कोषका कोषाध्यक्ष सुवेदीको संयोजकत्वमा धर्मशाला भाडामा दिने विषयमा गरिएको सम्झौताका सम्बन्धमा गठित छानबिन समितिले होटल आनन्द प्रालिसँगको सम्झौता खारेजको सुझाव दिएको थियो। रासस"
बाघको आक्रमणबाट चितवनमा एक जनाको मृत्यु,चितवन : बाघको आक्रमणबाट चितवनमा एक जनाको मृत्यु भएको छ । पूर्वी चितवनको खैरहनी नगरपालिका१२ मा रहेको कुमरोज मध्यवर्ती सामुदायिक वनमा घाँस काट्न गएका स्थानीय ६५ वर्षीय रामप्रसाद धमलाको मृत्यु भएको हो । घासँ काट्न गएको बेलामा बिहान ९ बजे बाघले आक्रमण गरेको जिल्ला प्रहरी कार्यालयले जानकारी दिएको छ । आक्रमणपछि बाघले शव घिसारेर लगेको थियो । खोजतलास गर्दा आक्रमणस्थलबाट केही पर शव फेला परेको हो ।
"चितवनबाट तनहुँमा कुखुरा, चल्ला र अण्डा प्रवेशमा रोक","चितवन : जिल्ला बर्डफ्लु रोग नियन्त्रण समिति तनहुँले चितवनबाट कुखुरा, चल्ला, अण्डा र सुली ल्याउन रोक लगाएको छ। बर्डफ्लु रोग नियन्त्रणका लागि चितवनबाट यहाँ कुखुरा, चल्ला, अण्डा र सुली ल्याउन रोक लगाइएको हो। शनिबार दिउँसो १२ बजेदेखि लागू हुने गरी एक हप्तासम्मका लागि चितवनबाट भित्रिने जिउँदो कुखुरा, चल्ला, अण्डा र सुली ल्याउन रोक लगाइएको भेटेरीनरी अस्पताल तथा पशु सेवा विज्ञ केन्द्रका प्रमुख डा बालकुमार श्रेष्ठले जानकारी दिए। चितवनलगायत देशका विभिन्न जिल्लामा पक्षीमा बर्डफ्लु रोग सङ्क्रमण देखिएकाले आवश्यक सतर्कता र रोकथामका लागि पशु स्वास्थ्य तथा पशु सेवा ऐन २०५५ को दफा १५ को पशुपक्षी ओसारपोसार निषेधसम्बन्धी व्यवस्थाबमोजिम उक्त निर्णय गरिएको उनले बताए। रासस"
कटुवाल प्रकरणपछि माओवादीको अर्को गम्भीर भुल हो गभर्नर निलम्बन : महासचिव पोखरेल,"काठमाडौं : नेकपा एमालेका महासचिव शंकर पोखरेलले कटुवाल प्रकरणपछि माओवादीको अर्को गम्भीर भुल गभर्नरको निलम्बन भएको दाबी गरेका छन्। संकटग्रस्त अर्थतन्त्र सम्हाल्न खोज्दा सरकारले नेपाल राष्ट्र बैंकका गभर्नर महाप्रसाद अधिकारीलाई शुक्रबार निलम्बन गरेपछि उनले यस्तो बताएका हुन्। पोखरेलले आर्थिक संकटको कारक अर्थमन्त्री जनार्दन शर्मा र मुकदर्शक बनेका प्रधानमन्त्री शेरबहादुर देउवा आफैँ भएको टिप्पणी गरेका छन्। २०६६ सालमा तत्कालीन प्रधानमन्त्री पुष्पकमल दाहाल प्रचण्डले तत्कालीन प्रधानसेनापति रुक्माङ्गत कटवाललाई पदबाट हटाएर कुलबहादुर खड्कालाई प्रधानसेनापतिको नियुक्तिपत्र नै दिएका थिए। तर,उक्त समयमा एमालेलगायतका दलले नै यो निर्णयमा आपत्ति जनाएपछि तत्कालीन राष्ट्रपति डा रामवरण यादवले निर्णय रोकेका कारण सेनापति कटवाल पदमै रहे। यो प्रकरणपछि प्रचण्डले प्रधानमन्त्री पदबाट राजीनामा समेत दिएका थिए। केही दिन अगाडि मात्रै प्रचण्डले उक्त विषयमा आत्मालोचित भएको बताएका थिए। शनिबार राजधानीमा आयोजित पार्टी प्रवेश कार्यक्रममा बोल्दै एमालेका अध्यक्ष केपी शर्मा ओलीले पनि सरकारले गभर्नरलाई निलम्बन गरेकोमा आपत्ति जनाएका थिए। उनले अर्थतन्त्र जोगाउनका लागि प्रयास गरिरहेका नेपाल राष्ट्र बैंकका गभर्नरलाई निलम्बन गरेको भन्दै आपत्ति जनाएका हुन्। अर्थमन्त्री जनार्दन शर्मा संकेत गर्दै उनले धान खाने मुसो चोट पाउने भ्यागुतोभन्ने उखान चरितार्थ भएको भन्दै व्यङ्ग्य गरे। देश अत्यन्तै निर्लज्ज व्यक्तिहरुको हातमा परेको छ।ओलीले भने,देशको अर्थतन्त्र जोगाउन खोज्ने एउटा राष्ट्रसेवक र एउटा अर्थविद्, अर्थशास्त्री, अर्थतन्त्र बुझेका मान्छे उनलाई निस्काशन, निलम्बन गरियो। निर्वाचन आचारसंहिता सुरु हुने समयको मुखमा गभर्नर अधिकारीलाई प्रतिशोधपूर्ण ढंगले किनारा लगाइएको हो। यसलाई लिएर अर्थविज्ञहरूले आपत्ति जनाएका छन्। अर्थ मन्त्रालयले गभर्नरलाई हटाउने प्रक्रियाअन्र्तत सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय छानबिन समिति बनाएको हो। समितिमा डा सूर्य थापा र डा चन्द्रकान्त पौडेल सदस्य छन्। समितिलाई एक महिनाभित्र प्रतिवेदन दिने कार्यादेश दिइएको छ। नेपाल राष्ट्र बैंक ऐन, २०५८ को दफा २२ (२) अनुसार नेपाल सरकारले उपदफा (१) बमोजिम गभर्नरलाई पदमुक्त गर्दा दफा २३ बमोजिम गठन भएको जाँचबुझ समितिको सिफारिसमा गर्नेछ। राष्ट्र बैंकका गभर्नर अधिकारी निलम्बित कमल थापा भन्छन् : गभर्नर निलम्बनको निर्णय निन्दनीय, तत्काल सच्याउ आफ्नो अक्षमता छोप्न अर्थमन्त्रीले गभर्नर निलम्बन गरे, देश श्रीलंकाको बाटोमा : एमाले अर्थतन्त्र खस्काउने सरकार, निलम्बनमा पर्ने गभर्नर गभर्नरलाई निलम्बन गरेकोमा आपत्ति जनाउँदै ओलीले भने, देश अत्यन्तै निर्लज्ज व्यक्तिहरुको हातमा परेको छ"
निर्वाचन आयोगले सत्तारुढ दलसँग मात्र परामर्श गरेर आचारसंहिता ल्यायो : ओली,"काठमाडौं : नेकपा एमालेका अध्यक्ष केपी शर्मा ओलीले राजनीतिक दलसँग परामर्श नगरिकन निर्वाचन आयोगले सत्तारुढ दल र सरकारसँग मात्र सल्लाह गरेर आचारसंहिता लगाइएको बताएका छन्। शनिबार राजधानीमा पार्टी प्रवेश कार्यक्रमलाई सम्बोधन गर्दै ओलीले सत्ताबाहिरका विपक्षी दलसँग परामर्श नगरिकनै निर्वाचन आचारसंहितामा हस्ताक्षर गर्न दललाई दबाब दिइएको बताएका हुन्। उनले बहुदल आएदेखि लगातार निर्वाचन लड्दै आएको बताउँदै आयोगले सत्तापक्षसँग मात्र सल्लाह गरेर पहिलो पटक निर्वाचन आचारसंहित ल्याइएको दाबी गरे। प्रतिपक्षका दलसँग परामर्श गर्न आवश्यक नभएको भन्दै आयोगले दम्भपूर्ण अभिव्यक्ति दिएकाले एमालेका प्रतिनिधिले निर्वाचन आचारसंहितामा हस्ताक्षर नगरेको ओलीले दाबी गरे। उनले निर्वाचन आयोग कसैको पक्ष र विपक्षमा लाग्न नहुने बताए। उनले भने,हामी कानुन मान्छौं, हामी जालझेल, षडयन्त्र, तिकडम गर्दैनौं, कानुनको निर्माण सबैका लागि हुनुपर्ने र कुनै दल विशेषको हुनु हुँदैन। मनोनयन एक दिनले पुग्ने भएपनि गठबन्धनको समस्या मिलाउन आयोगले मनोनयन दुई दिन राखेको ओलीको आरोप छ। उनले आयोगको भूमिका संशयपूर्ण भएकाले निष्पक्ष हुनुपर्ने बताए । निर्वाचनमा सामेल हुने दलहरुको कुरा पनि निर्वाचन आयोगले सुन्नुपर्ने उनको भनाई छ। उनले सबै मिलेर षडयन्त्र पराजित गरेर अगाडि बढ्न कार्यकर्तालाई आग्रह गरे। ओलीले आचारसंहिता कडाईका साथ पालना गर्न कार्यकर्तालाई निर्देशन दिए। उनले विभिन्न पार्टीबाट एमालेमा प्रवेश गर्नेलाई स्वागत समेत गरे। एमालेमा प्रवेश गरेर राष्ट्र निर्माण, सुशासन र विकासको लहर ल्याउन सरिक हुने सबैलाई धन्यवाद दिए। गभर्नरलाई निलम्बन गरेकोमा आपत्ति जनाउँदै ओलीले भने, देश अत्यन्तै निर्लज्ज व्यक्तिहरुको हातमा परेको छ"
कुशासनको दलदलमा लुम्बिनी प्रदेश,"बुटवल : संघीयता कार्यान्वयनपछि लुम्बिनी प्रदेशका नागरिकले पनि संसद् र मन्त्रालयले नजिकै रहेर गरेको कामको अनुभूति गर्न पाए। विकास र सकारात्मक परिवर्तनभन्दा विकृति धेरै देखे। प्रदेशमा सरकार हटाउन तीनतीन पटक अविश्वास प्रस्ताव दर्ता भयो। सांसदहरू दल अदलबदलमा लागे। कतिले राजीनामा दिए। सांसद अपहरणदेखि सभा बैठकमा कुर्सी फालफालका घटना लुम्बिनीले पहिलो चार वर्षमै भोग्यो। सत्तापक्षबाटै संसद् बहिष्कारदेखि प्रतिपक्षी बिना संसद् बैठक सञ्चालनका गलत अभ्यासको इतिहास पनि लुम्बिनीले बनाएको छ। यी सत्ता पाउनेका लागि भर्याङ भए पनि जनताका लागि दुर्भाग्यपूर्ण घटना हुन्। कुर्सीको मोहमा आफैंले जिताएका नेताको क्रियाकलाप यो अवधिमा नागरिकले नजिकैबाट देखे। दुई तिहाइ बहुमतको सरकार ढलेपछि अहिले गठबन्धनको सरकार छ। यो बीचमा झन्डै तीन दर्जन सांसद मन्त्री बने। प्रदेशसभामा ७ जना सांसदले पद गुमाए। कतिले राजीनामा दिए, कति कारबाहीमा परे। कति चोरिए। सभामुखको भूमिकादेखि मुख्यमन्त्री र विपक्षी दलका कदमहरू सत्ता टिकाउने खेलमा केन्द्रित भएको नागरिक अगुवाहरू बताउँछन्। संघीयता र राजनीतिक सन्तुलनका लागि प्रदेश सरकार बन्यो, नागरिक समाज गुल्मीका अध्यक्ष एवं प्राध्यापक पद्मप्रसाद पाण्डे भन्छन्, तर व्यावहारिक रूपमा प्रदेश निल्नु न ओकल्नु भएको छ। जे उद्देश्यका साथ प्रदेश निर्माण भएको थियो, त्यो उद्देश्यमा प्रदेश केन्द्रित हुन नसकेको उनी बताउँछन्। अहिले १७ सदस्यीय जम्बो मन्त्रिपरिषद् लुम्बिनीमा छ। सुशासन नारा दिएर कुशासन सुशासनको नारा लिएर स्थापना भएको लुम्बिनी प्रदेशले कुशासनबाट सुरुआत गरेको थियो। प्रदेशका कानुन बनाउनका लागि गठन गरिएको कानुन मस्यौदा तथा सुझाव आयोग गठन आदेशबाट निर्माण गरियो। संसद्बाट कानुन निर्माण नगरी गठन आदेशबाट स्थायी संगठन निर्माण गर्नु सुशासनभित्र पर्दैन। भलै हाल यो समिति हटिसकेको छ। प्रदेश लोकसेवा आयोगमा पदाधिकारी चयन निर्माण राजनीतिक भागबन्डाका आधारमा गरिएको थियो। जसकारण तत्कालीन शंकर पोखरेल नेतृत्वको प्रदेश सरकार आलोचित बन्यो। तत्कालीन प्रतिपक्षी दल कांग्रेस संसदीय दलका नेताकी बुहारीलाई लोकसेवा आयोगको सदस्य बनाइएको थियो। प्रदेश सरकारले स्थापनाको आधा वर्षभित्र पारिश्रमिक तथा सुविधासम्बन्धी तीनवटा कानुन बनायो। ती कानुन सरकारका पदाधिकारी, प्रदेशसभा र स्थानीय तहका जनप्रतिनिधिको तलबभत्ता र सुविधासँग सम्बन्धित हुन्। सरकारले प्रदेशसभाबाट पारित कानुनमा अनुसूची सच्याउने अधिकार भने आफंैमा राखेको छ। अनुसूचीमा तलबसुविधा तोकिएको छ। संसद्लाई नै जानकारी नदिई सुविधा बढाउने नियतका साथ अधिकार प्रत्यायोजन गरिएको आरोप सरकारमाथि छ। तर, तत्कालीन मुख्यमन्त्री शंकर पोखरेलले कानुन संशोधन झन्झटिलो भएकाले अनुसूची सच्याउन सक्ने जवाफ संसद्मा दिएका थिए। सोही अधिकार प्रयोग गर्दै मन्त्रिपरिषद्ले पारिश्रमिक वृद्धि गर्न सक्नेछ। सोही प्रावधानलाई पछ्याउँदै हालका मुख्यमन्त्री कुलप्रसाद केसी नेतृत्वको सरकारले पदाधिकारीहरूको सुविधा वृद्धि गरेको छ। कुशासनको अभ्यास घट्दो नभई बढ्दो छ। हालै आफ्ना पार्टीका कार्यकर्तालाई नियुक्त गर्न प्रदेश सरकारले खेलकुद परिषद्सम्बन्धी अध्यादेश नै ल्याएको छ। माओवादी केन्द्र र कांग्रेसका दर्जनौं कार्यकर्तालाई केही साताअघि मात्रै केसी नेतृत्वको सरकारले नियुक्त गरेको हो। प्रदेश पूर्वाधार प्राधिकरणमा पनि कार्यकर्ता नियुिक्तकै लडाइँ लुम्बिनीमा भयो। पोखरेल नेतृत्वको सरकारले आफ्ना व्यक्तिलाई नियुक्ति दिन गठन आदेश ल्याएको थियो। त्यसलगत्तै केसी नेतृत्वको सरकारले कार्यकारी अधिकृत फेर्र्याे। सर्वाेच्चमा मुद्दा मामिला भए। अहिले भ्रष्टाचार प्रयासमा विवादित भएपछि हालका कार्यकारी अधिकृत अनन्तराम घिमिरेले राजीनामा दिएका छन्। प्रदेशका ७ चर्चित र विवादित काण्ड १ सेटिङमा पूर्वाधार बुटवलस्थित लुम्बिनी प्रादेशिक अस्पतालको नयाँ भवन निर्माणको टेन्डरमा सेटिङ गरिएको भन्दै विवाद सिर्जना भयो। जसमा मुख्यमन्त्री कुलप्रसाद केसी जोडिएका छन्। प्रदेश पूर्वाधार प्राधिकरणले अस्पतालको भवन बनाउन करिब ५ अर्बको ठेक्का निकालेको थियो। तर त्यो ठेक्का सिमित कम्पनीले मात्रै प्रतिस्पर्धा गर्न पाउने गरी मिलाइएको आरोप थियो। आरोपकाबीच प्राधिकरणका कार्यकारी अधिकृत अनन्तराम घिमिरेले राजीनामा दिए। उनले ठेक्कामा दबाब थेग्न नसकेको भन्दै सेटिङ भएको स्वीकारोक्ति दिएका छन्। प्राधिकरण समितिको अध्यक्ष मुख्यमन्त्री केसी आफैं हुन्। अध्यक्षले नै बोलपत्रको ढाँचा स्वीकृत गरेको घिमिरेले दाबी गरेका छन्। सो टेन्डर रद्द भइसकेको छ। धेरै कम्पनीबीच प्रतिस्पर्धा हुन नसक्दा पाँच अर्बभन्दा बढीको ठेक्कामा राज्यलाई डेढ अर्ब रुपैयाँ नोक्सान हुने देखिएकाले आफ्नो एकल निर्णयमा टेन्डर रद्द गराएको प्रदेश पूर्वाधार विकास प्राधिकरणका प्रमुख कार्यकारी अधिकृत घिमिरेले बताएका छन्। मुख्यमन्त्रीकै योजनामा भ्रष्टाचारको प्रयास भएको भन्दै प्रमुख प्रतिपक्षी दल नेकपा एमालेले मुख्यमन्त्रीको राजीनामा माग गरेको छ। मुख्यमन्त्री नै सेटिङमा सहभागी भई सरकारलाई डेढ अर्ब नोक्सान पुर्याउन संलग्न भएकोले तत्काल पदबाट राजीनामा दिनुपर्छ। एमाले संसदीय दलका उपनेता बैजनाथ चौधरीले भने। लुम्बिनी प्रादेशिक अस्पतालको भवन निर्माणका लागि दुईटा निर्माण कम्पनीलाई मात्र प्रतिस्पर्धा गराउने गरी प्रदेश पूर्वाधार विकास प्राधिकरणले स्पेसिफिकेसन तयार गरेर राज्यलाई आर्थिक नोक्सान पुर्याउन खोजेको र मुख्यमन्त्री नै प्राधिकरणका अध्यक्ष रहेकोले उनको राजीनामा माग गरेको हो। २ कार्यकर्तामुखी बजेट मुख्यमन्त्री केसी नयाँ बजेटमा आफ्नै सचिवालयका कर्मचारी र सांसदका निजी कम्पनीलाई बजेट वितरण गरेर आलोचित बने। गत असोजमा ल्याइएको प्रतिस्थापित बजेटमा माओवादी केन्द्रका सांसद दीपेन्द्र पुन अध्यक्ष रहेको रेडियो र आफ्नै प्रेस संयोजक मानसिंह विक प्रकाशक र सम्पादक रहेको अफसेट प्रेस तथा साप्ताहिक पत्रिकालाई बजेट राखेका छन्। मुख्यमन्त्री केसीले माओवादी केन्द्रका सांसद पुन अध्यक्ष रहेको रेडियो जलजलालाई विभिन्न ३ शीर्षकमा ६५ लाख बजेट छुट्ट्याएका छन्। त्यस्तै मुख्यमन्त्री केसीका प्रेस संयोजक मानसिंह विक प्रकाशक र सम्पादक रहेको रोल्पा समाचार अफसेट प्रेसलाई दुई वटा शीर्षकमा २० लाख रुपैयाँ छुट्ट्याइएको छ। आलोचित बनेको यी कार्यक्रम कार्यान्वयनमा भने आएका छैनन्। ३ सांसदको अपहरण र बन्धक नेकपा विभाजनपछि छुट्टिएका एमाले र माओवादीबीच प्रदेश सरकार परिवर्तनमा दाउपेच भयो। त्यही क्रममा माओवादीको दुई सांसद दधिराम न्यौपाने र दिनेश पन्थीको पद गुम्यो। एमालेका सांसदहरूले मुख्यमन्त्री पोखरेलको खेमा छाड्दै कांग्रेस र माओवादीमा पुगे। अमर पुनले राजीनामा दिए, दीर्घनारायण पाण्डे राजीनामा दिँदै कांग्रेस बने। अजय शाही अविश्वास प्रस्ताव ल्याउँदै विपक्षी मोर्चामा पुगे। शंकर नेतृत्वको सरकार संकटमा पर्यो। राजनीतिक खेलको थिचोमिचोमा परिन्, उपनिर्वाचनबाट सांसद बनेकी विमला खत्री वली। पार्टी विभाजनपछि माओवादी रोजेको बताएकी उनले केही समय नबित्दै एमालेमै फर्किएको वक्तव्यबाट जानकारी गराइन्। तर माओवादीले खत्री आफ्नै पार्टीमा रहेको दाबी गर्यो। यहीबीचमा पार्टीबीच खत्रीलाई अपहरणपछि बन्धक बनाइएको माओवादीले बताउँदै आएको छ। मुख्यमन्त्री पोखरेलसहित दलका नेताहरूलाई बन्धक बनाएको आरोप लगाइएको थियो। यही काण्डकाबीच प्रदेशमा सत्ता फेरियो। एमाले प्रतिपक्षमा पुग्यो। विमला खत्री र अजय शाहीलाई कारबाहीको माग एमालेले संसद्मा दर्ज गर्यो। सभामुख पूर्णबहादुर घर्तीले माग सम्बोेधन नगरेको भन्दै प्रदेशसभा असोजयता ठप्प रहेको छ। ४ सांसदको राजीनामा र पदमुक्त लुम्बिनी प्रदेशसभामा अनौठा खेल निरन्तर भए। अहिले ८७ सदस्यीय संसद्मा ८१ सांसद छन्। माओवादीका २, जसपाका ३ र एमालेका दुई सांसदको पद रिक्त भएको हो। पार्टी छाडेको भन्दै जसपाका तीन र माओवादीका २ सांसद कारबाहीमा परेका हुन्। एमालेका दुई सांसदले राजीनामा दिएका छन्। ५ चर्चित कुर्ची तोडफोड काण्ड लुम्बिनी प्रदेशसभामा राजधानीको विषय छलफलमा थियो। तत्कालीन लुम्बिनी अञ्चलका कांग्रेस सांसद राजधानीको एजेन्डा तत्काल प्रदेशसभामा लैजान नहुने पक्षमा थिए। तर तत्कालीन मुख्यमन्त्री पोखरेल र हालका मुख्यमन्त्री केसी कुनै हालतमा राजधानी दाङ तोक्नुपर्ने अडानमा भए। तत्कालीन नेकपाभित्र बहुमत थियो। अल्झनमै बित्यो सुदूरपश्चिमको ४ वर्ष सरकार फेरबदलमै अल्झियो बागमती केन्द्रकै छायामा कर्णाली संघको सेपमा गण्डकी प्रतिबद्धता भुल्दै मधेस हालका मुख्यमन्त्री कुलप्रसाद केसीले राजधानी र नामकरणको प्रस्ताव संसद्मा टेबुल गर्दैगर्दा कांग्रेसका सांसदले विरोध गरे। विरोध आक्रोशमा परिणत भयो। कांग्रेस सांसद बसीउद्दिन खाँ, अष्टभुजा पाठकसहितका सांसदले कुर्ची उचाल्ने र फाल्ने गरे। उनीहरूलाई हालका मुख्यमन्त्री केसीले घिसारेर निकालिहाल भन्ने गैरसंसदीय अभिव्यक्ति दिएका थिए। अहिले खाँ केसीकै नेतृत्वको सरकारमा मन्त्री छन्। कांग्रेसका प्रमुख सचेतक फखरुद्दिन खान आक्रोशका बेला अमर्यादित काम हुन पुगेको बताउँछन्। ६ अनुदानमा अनियमितता प्रदेश स्थापना भएको पहिलो वर्षकै कृषि बजेटबाट करोडौं रकम दुरुपयोग भएको भेटिएको थियो। प्रदेशको कृषि, भूमि व्यवस्था तथा सहकारी मन्त्रालयले वितरण गरेको अनुदान पाउनेमा गैरकिसान धेरै परेका थिए। प्रदेशसभाको कृषि, वन तथा वातावरण समितिले अनुगमनमा कैयौं फर्जी किसानहरू फेला पारेको हो। अनुदान पाउने किसानहरू अधिकांश सम्पन्न परिवार र राजनीतिक पहुँचवाला रहेका थिए। त्यस्ता किसानलाई अनुदान वितरण गर्दा कर्मचारीले २० प्रतिशत समेत कमिसन लिएको प्रमाणसमेत फेला परेको छ। गत वर्ष मन्त्रालयले करिब पौने २ अर्ब अनुदान बाँडेको थियो। ७ विवादको गाडी काण्ड सेटिङमा कम गुणस्तरका गाडी महँगोमा खरिद भएको प्रकरणले लुम्बिनी प्रदेश विवादित बन्यो। पोखरेल नेतृत्वको सरकारका मन्त्रालयले तीन वटा र प्रदेश सभाले ११ वटा गाडी खरिद गरेका थिए। ती गाडीमा ५५ लाख घोटला भएको प्रतिवेदन सार्वजनिक लेखा समितिले दिएको थियो। अन्नपूर्ण पोस्ट दैनिकले गाडी खरिदमा अनियमितता भएको समाचार प्रकाशन गरेको थियो। समाचारपछि संसदीय समितिले छानबिन गरेको थियो। प्रदेशसभाले खरिद गरेका ११ गाडीबाट ३७ लाख ४० हजार रकम फिर्ता भएको थियो । प्रदेशसभाले सार्वजनिक लेखा समितिको निर्देशनबमोजिम सम्झौता रकमभन्दा प्रतिगाडी ३ लाख ४० हजार रुपैयाँ कम भुक्तानी गरेको हो। प्रदेश सभाले उपभोक्ता मूल्यभन्दा ३ लाख ४० हजार बढी रकममा गाडी खरिदको सम्झौता गरेको थियो। प्रदेशका मन्त्रालयले खरिद गरेको गाडी मूल्य प्रदेशसभाको भन्दा करिब एक लाख बढी रहेको छ। तर मन्त्रालयले अझै फिर्ता लिएका छैनन्। यो घोटलामा एमालेका प्रमुख सचेतक भूमिश्वर ढकाल, तत्कालीन प्रदेशसभा सदस्य प्रेम भट्टराई, हालमा प्रदेशसभा सदस्य दुर्लभकुमार पुन मुछिएका थिए। ती गाडी मर्मतमा प्रदेशसभाले लाखौं खर्च गरेपछि त्यसको आलोचनासमेत भइरहेको छ। यद्यपि अरू प्रदेशभन्दा अब्बल अनियमितता र राजनीतिक काण्ड धेरै भए पनि लुम्बिनी प्रदेश कार्यशैलीमा सुरुआती चरणबाटै अन्य प्रदेशभन्दा अब्बल हुँदै आएको छ। लुम्बिनी प्रदेशसभाले ६७ वटा विधेयक संसद्बाट पारित गरेको छ। प्रदेश सरकारमा मुख्यमन्त्री नेतृत्व सम्हाल्दै तत्कालीन मुख्यमन्त्री पोखरेलले योजनाको फेहरिस्त सुनाएका थिए। ती योजना कार्यान्वयनमा प्रदेशले श्वेतपत्र जारी गरेर काम थालेको थियो। प्रदेश सरकारले आवधिक योजना निर्माण गरेको छ। योजना निर्माण गरी त्यसै अनुरूप कार्य सञ्चालन थालेको थियो। प्रदेश समन्वय परिषद्को सक्रियता, स्थानीय पालिकासँग समन्वय प्रदेशले गरेका सकारात्मक कामहरू हुन्। सरकारले संघीयता कार्यान्वयनका आधारशीला खडा हुने गरी काम गरेको हो, एमालेका प्रमुख सचेतक भूमिश्वर ढकाल भन्छन्। उनले वर्तमान सरकार भने पूर्ववर्ती सरकारका योजना पन्छ्याउन नै उद्यत् भएको बताए। बजेट खर्चमा लुम्बिनी प्रदेश सबैभन्दा अब्बल देखिएको थियो। पहिलो बजेट १८ प्रतिशत कार्यान्वयन भएको थियो। जुन जम्मा दुई अर्बको थियो। त्यसयताका तीन वर्षका बजेट खर्चमा लुम्बिनी प्रदेश अब्बल बनेको छ। आव २०७५०७६ मा ६० प्रतिशत बजेट खर्च भएको थियो। अर्काे वर्ष ६९ प्रतिशत बजेट खर्च भयो। गत आर्थिक वर्षमा ८२ प्रतिशत बजेट खर्च भएको थियो। पुँजीगत बजेट खर्चमा लुम्बिनी प्रदेशकै पहिलो भएको थियो। लुम्बिनी प्रदेश आर्थिक वृद्धिदरमा दोस्रो बनेको थियो। बागमतीपछि लुम्बिनी आएको थियो। सातै प्रदेशका संसद्मा गठित संसदीय समितिहरूमध्ये लुम्बिनी प्रदेशमा बढी सक्रियता रहेको थियो। लुम्बिनीका संसदीय समितिले अनुगमन, सरकारका कामको निगरानीमा महŒवपूर्ण काम गरेका थिए। चालू वर्षमा २४ प्रतिशत बजेट खर्च लुम्बिनी प्रदेश सरकारको चालू आर्थिक वर्षको फागुन मसान्तसम्म पुँजीगत खर्च २४ दशमलव १ प्रतिशत मात्र भएको छ। यो अघिल्लो आर्थिक वर्षको तुलनामा १० प्रतिशतले कम हो। प्रदेश लेखा नियन्त्रक कार्यालय बुटवलका अनुसार चालू आर्थिक वर्षको फागुन मसान्तसम्म २२ अर्ब ४७ करोड १५ लाख ९४ हजार बजेट विनियोजन भएकोमा ५ अर्ब ३९ करोड ५३ लाख १६ हजार ६ सय ६९ रुपैयाँ मात्र खर्च भएको छ। उक्त बजेट लुम्बिनी प्रदेशमा रहेका मुख्यमन्त्री तथा मन्त्रिपरिषद्को कार्यालयसहित १३ वटा मन्त्रालय, प्रदेशसभा, विभिन्न आयोग र मुख्य न्यायाधिवक्ताको कार्यालयको हो। सबैभन्दा कम कानुन, महिला बालबालिका तथा ज्येष्ठ नागरिक मन्त्रालयले शून्य दशमलव ४ प्रतिशतमात्र पुँजीगत खर्च गरेको छ। तत्कालीन मुख्यमन्त्री शंकर पोखरेल नेतृत्वको सरकारले असार १ गते नै बजेट ल्याएको थियो। तर, साउन २८ गते नयाँ मुख्यमन्त्रीको रूपमा कुलप्रसाद केसी आएपछि पुँजीगत बजेट खर्च गर्न रोक लगाइएको थियो। सरकार फेरबदलसँगै मातहतका निकायमा पुँजीगत बजेट खर्च गर्न रोक लगाएपछि प्रगति नदेखिएको प्रदेश लेखा नियन्त्रक दीपक ज्ञवालीले जानकारी गराए। करिब एक महिना जति पुँजीगत बजेट खर्च हुनै सकेन, ज्ञवालीले भने, असोज २२ गते नयाँ बजेट आयो। सरकार फेरबदल हुँदा त्यसको असर बजेटमा पर्यो। तीन वटा मन्त्रालय थपिँदा र ऐन, नियम, कार्यविधि बन्न ढिला हुँदा बजेट खर्च कम भएको आर्थिक मामिला तथा सहकारी मन्त्री कृष्णध्वज खड्काले बताए। अध्यादेशबाट आएको बजेटलाई परिमार्जित गरेर नयाँ बजेट ल्याउँदा पनि खर्च कम भएको हो, खड्काले भने, बजेट आर्थिक र राजनीतिक दस्तावेज हो। अध्यादेशले ल्याएको बजेटलाई हामी मानेनौं। हाल लुम्बिनी प्रदेशमा १३ वटा मन्त्रालय छन्। जम्बो मन्त्रालय, काम सुस्त प्रदेशमा अहिले १७ सदस्यीय जम्बो मन्त्रिपरिषद् छ। गठबन्धनका नेताहरू सेट गर्नका लागि मन्त्रालय विभाजन गरिएको हो। त्यसो गर्दा समेत प्रदेशमा योजना कार्यान्वयन निकै कमजोर बनेको छ। अहिले मन्त्रालयसमेत राम्रोसँग स्थापित हुन सकेका छैनन्। कागजमा भालुवाङ मन्त्रालय, व्यवहारमा बुटवल एक वर्षअघि प्रदेशको स्थायी राजधानी दाङको राप्ती उपत्यका भालुवाङ देउखुरीमा तोकिएको छ। संसद्बाट दुई तिहाइ मतदानले राजधानी एक वर्ष अघि देउखुरीमा तोके पनि मन्त्रालय स्थापना हुन सकेका छैनन्। स्थायी संरचनाको अभावमा पनि हतारहतार गरी तत्कालीन ग्रामीण तथा सहरी विकास मन्त्री हरिप्रसाद रिजालले मन्त्रालय राप्ती इन्जिनियरिङ कलेजमा सारेका थिए। तर, अहिले भालुवाङबाट मन्त्रालयको काम हुन सकेको छैन। बुटवलमा सम्पर्क कार्यालय खोलेर काम भइरहेको छ। स्थायी संरचनाबिना देउखुरी क्षेत्रबाट मन्त्रालयको दैनिक कामकाज गर्न नसकिने कर्मचारीहरूले प्रतिक्रिया दिएका छन्। पर्यटन ग्रामीण तथा सहरी विकास मन्त्रालय र स्वास्थ्य जनसंख्या तथा परिवार कल्याण मन्त्रालयको नाममा मात्र देउखुरी क्षेत्रमा छन्। पूरै मन्त्रालय सार्न अझै पाँच वर्ष लाग्छ : क्षत्री स्थायी राजधानीमा पूरै मन्त्रालय सार्न कम्तीमा पाँच वर्ष लाग्ने लुम्बिनी प्रदेश योजना आयोगका उपाध्यक्ष बामदेव क्षत्री (घिमिरे)ले जानकारी दिए। देउखुरीमा हाल प्रदेशसभा हल निर्माणको काम भइरहेको उनले बताए। दुई वर्षदेखिको तयारीमा बनेको राजधानीको विस्तृत गुरुयोजना क्याबिनेटले भर्खरै पास गरेको छ, क्षेत्रीले भने, गुरुयोजना अनुसार २७ अर्ब बजेट आवश्यक पर्छ। केन्द्रले एक अर्ब मात्र बजेट पठाएको छ। जग्गा पुलिङ गर्ने काम अन्तिम चरणमा पुगेको उनले सुनाए। नयाँ मन्त्रालय थपिँदा र ऐन, नियम, कार्यविधि बन्न ढिला हुँदा बजेट खर्च कम भएको छ। सरकारले जनताकै पक्षमा निरन्तर काम गरिरहेको छ। अध्यादेशबाट आएको बजेटलाई परिमार्जित गरेर नयाँ बजेट ल्याउँदा पनि खर्च कम भएको हो। कृष्णध्वज खड्का मन्त्री, आर्थिक मामिला तथा सहकारी प्रदेश सरकार भ्रष्टाचारको अखडा बनिरहेको छ। संघीयता र राजनीतिक सन्तुलनका लागि प्रदेश सरकार बन्यो। तर, व्यावहारिक रूपमा निल्नु न ओकल्नु भएको छ। क्षमता र स्तर नभएका पात्रहरूका कारण सांसद र मन्त्री पदको अवमूल्यन भयो। पदमप्रसाद पाण्डे, प्राध्यापक एवं संयोजक, नागरिक समाज गुल्मी प्रदेश सरकार एनजीओ जस्तै बन्यो। बिहानीले दिउँसोको संकेत गर्छ भनेजस्तै पाँच वर्षसम्म प्रदेश सरकारको कामकारबाही देखियो। तर यो सरकारले जनजीवीकाको सवालमा केही काम गर्न सकेन। दीर्घकालीन महत्वका कुनै काम नगर्ने वितरणमुखी काम गरेर कमिसन खाने थलो भयो। डाशिवराज पण्डित, प्राध्यापक एवं केन्द्रीय सदस्य , नेपाल बार एसोसियसन लुम्बिनी प्रदेशको वर्तमान सरकार भ्रष्टाचारबाट लिप्त छ। त्यो कुरा लुम्बिनी प्रादेशिक अस्पतालमा भएको सेटिङबाटै पुष्टि हुन्छ। भ्रष्टाचारमा मुख्यमन्त्री पनि संलग्न भएको प्रमाणहरूले पुष्टि गराएको छ। कर्मचारीको नेतृत्वमा छानबिन समिति बनाइएको छ, त्यो नौटंकी मात्र हो। बैजनाथ चौधरी, पूर्वअर्थमन्त्री, लुम्बिनी प्रदेश सरकार प्रदेशका अलपत्र प्रमुख योजना प्रदेश गौरवका आयोजना सुस्त विद्युतीय बस सञ्चालन भएन बुटवलभैरहवा, तुल्सीपुरघोराही, नेपालगन्जकोहलपुर मेट्रो सहर योजना जिल्ला अस्पतालको स्तरोन्नति प्रदेश प्राविधिक विश्वविद्यालय फोहोरमैला व्यवस्थापन र स्यानिटेसन पार्क उज्यालो प्रदेश योजना गुइँठारहित भान्साघर योजना डिजिटल प्रदेश अभियान महिला लक्षित कृषि सहकारी कार्यक्रम धितोपत्र बोर्डको प्रदेश संरचना निर्माण चन्द्रौटाकृष्णनगर कोरिडोरमा प्रदेश औद्योगिक क्षेत्र निर्माण एक निर्वाचन क्षेत्र, एक औद्योगिक ग्राम रामापिथेकस जुलोजिकल पार्क हिलस्टेसन निर्माण बुटवल, लुम्बिनी र नेपालगन्जलाई टुरिजम जोन निर्माण निजामती कर्मचारी अस्पताल र विद्यालय मालागिरी, टिमुर, तेजपत्ता प्रवद्र्धन कार्यक्रम मुख्यमन्त्री ग्रामीण विकास मुख्यमन्त्री शिक्षा सुधार एक पालिका, एक नमुना कृषि वन कार्यक्रम स्रोत : प्रदेश नीति तथा कार्यक्रम"
अझै बनेन नलगाडको डीपीआर,"जाजरकोट : कर्णाली प्रदेशका जलस्रोत तथा ऊर्जा विकासमन्त्री गणेशप्रसाद सिंहले नगलाड जलविद्युत् आयोजनाको विस्तृत परियोजना प्रतिवेदन (डीपीआर) को काम तत्काल सम्पन्न गर्न सम्बद्ध निकायलाई निर्देशन दिएका छन्। जाजरकोटमा आयोजनास्थल रहेको कुल ४१७ मेगावाट क्षमताको जलाशययुक्त सो आयोजनाको डीपीआरको तयारीमा नै लामो समय लागेको गुनासो आएपछि मन्त्री सिंहले नलगाड जलविद्युत् कम्पनी लिमिटेडलाई सो निर्देशन दिएका हुन्। साढे ६ वर्षभन्दा लामो समयदेखि डीपीआरको काम जारी रहे पनि अझै पूरा हुन सकेको छैन। परामर्शदाता कम्पनी स्मेक कन्सल्टेन्टले डीपीआर ३२ महिनाभित्र सक्ने गरी कम्पनीसँग सम्झौता गरेको थियो। त्यसयता पटकपटक म्याद थप हुँदै आएको छ। मन्त्री सिंहले अबको तीन महिनामा डीपीआरको प्रतिवेदन बुझाउन कन्सल्टेन्टलाई निर्देशन दिएको जानकारी दिए। तीन महिनाभित्र काम पूरा गर्ने र कन्सल्टेन्टलाई भुक्तानी गर्नुपर्ने रकमसमेत समयमै भुक्तानी गर्ने विषयमा समेत छलफल भएको छ। स्मेक कन्सल्टेन्टको नेतृत्वकर्ता राजेश डार्मिन नेतृत्वको टोली, कम्पनीका प्रमुख सुनील पौडेलको सहभागितामा उक्त छलफल भएको थियो। त्यस्तै आयोजना प्रभावित क्षेत्रमा रहेका घरटहराको मुआब्जा हप्ता दिनभित्र स्थानीयवासीलाई उपलब्ध गराउने विषयमा समेत छलफल भएको थियो। हप्ता दिनभित्र नलगाड जलविद्युत् कम्पनी लिमिटेडले मन्त्री सिंहको निर्देशनानुसार आफूहरू काममा जुटिसकेको कम्पनीका प्रमुख पौडेलले जानकारी दिए। त्यस्तै ताक्सुगाड जलविद्युत् आयोजना निर्माणका लागि डीपीआरको काम तीन महिनाभित्र सक्न मन्त्री सिंहले निर्देशन दिए। ७१ मेगावाट क्षमताको ताक्सुगाड जलविद्युत् आयोजना जाजरकोट नलगाड नगरपालिकाभित्र नै पर्दछ। यो आयोजना प्रदेश सरकारलाई हस्तान्तरण गर्ने विषयमा समेत छलफल भएको छ। यता कर्णाली प्रदेश सरकारले जगदुल्ला हाइड्रोपावर कम्पनीलाई सेयर हाल्नका लागि मन्त्रिपरिषद्ले निर्णय गरेको छ। रु ११ करोड ७१ लाख ५० हजार सेयर हाल्ने निर्णय भएको मन्त्री सिंहले बताए। उक्त बजेट व्यवस्था जलस्रोत तथा ऊर्जा विकास मन्त्रालयले गर्ने निर्णय भएको छ।"
आइतबार देशभर सार्वजनिक बिदा,"काठमाडौं : सरकारले आइतबार देशभर सार्वजनिक बिदा दिने भएको छ। चैत २७ गते आइतबार परेको रामनवमीको अवसरमा सार्वजनि बिदा दिने गृहमन्त्रालयले जानकारी दिएको हो। गृहमन्त्रालयका प्रवक्ताले शनिबार जारी गरेको विज्ञप्तिमा भनिएको छ, 'विसं २०७८ साल चैत्र २७ गते आइतबार रामनवमीको अवसरमा नेपाल राज्यभर सबै सरकारी कार्यालय, सार्वजनिक निकायमा सार्वजनिक बिदा दिने नेपाल सरकार मन्त्रिपरिषद्बाट मिति २०७८१२२४ मा निर्णय भएको हुँदा सम्बन्धित सबैको जानकारीको लागि यो सूचना प्रकाशित गरिएको छ।'"
३२ थरी गुराँस ढकमक्क,"दक्षिणमध्य चीन, म्यान्मार र तिब्बतमा मात्र पाइने रोडोडेन्ड्रन ट्राइकोक्लाडम् भारत, भुटानमा अहिलेसम्म फेला परेको अभिलेख छैन। तर, नेपालमा कसरी आइपुग्यो भन्ने सन्दर्भ पंत्तिकारलगायत केही नेपाली वनस्पतिविज्ञको मथिंगल दुखाइरहेको थियो। यो लेखले त्यो कुरा पनि किनारा लगाएको छ। गुराँस रोडोडेन्ड्रन जातिअन्तर्गतका वनस्पति हो। सन् १७५३ मा ग्रिक भाषाको रोडोन र डेन्ड्रन २ शब्द संयोजन गराएर रोडोडेन्ड्रन जाति बनाइएको हो। अघिल्लो र पछिल्लो शब्दले क्रमशः गुलाब र रुख भन्ने अथ्र्याउँछ।यसले फूल गुलाबजस्तो र बोट रुखजस्तो हुने जनाउँछ। तर, सबै प्रजातिको बोट रुख हुन्न। कुनै झाडी वर्गमा पर्छन् त कुनै मात्र ५६ इन्च अग्ला छन्। गुराँसको बोटको आकार ठूलो, मझौला वा सानो भएजस्तै पात, फूल आदिका आकृतिमा पनि विविधता छ। फरक जे जति भए पनि तिनका फूल र पातको आकृतिबाट यो जातिका वनस्पति अन्य जातिका वनस्पतिसँग प्रष्ट रूपमा छुट्टिन्छ। गुराँस प्रजाति पहिचानको मुख्य आधार फूलको संरचनाअन्तर्गत पुष्पपत्र (पेटल)को एकमुष्ट संरचना हो। गुराँसको पाँचवटा पुष्पपत्रहरू जोडिएको हुन्छ। पुष्पपत्र जोडिएर ट्युब, घण्टी, सोली आदि आकारजस्तो देखिन्छ। यस्ता आकृति हेर्दा उस्ताउस्तै देखिए पनि गुराँस जातिअन्तर्गतका वनस्पतिमा आधा दर्जनभन्दा बढी किसिमका छन्। यस्तै, पातमा रौं हुने, नहुनेसहित यसको पात तथा डाँठमा हुने कत्ला (स्केल्स) भित्रका रसयान यसका थप पहिचानका आधार हुन्। धेरैजसो गुराँसको पातमुनि ससाना रौंरूपी आकृतिबाट छपक्क कार्पेटले ढाकेजस्तो इन्डुमेन्टम हुन्छ। यस्ता रौं ८९ भिन्न किसिमका छन्। पातमा स्पष्ट देखिने रौं भए त्यस्ता पातलाई हेयरी लिफ वा टोमेन्टस लिफ भनिन्छ। रोडोडेन्ड्रन एन्थोपोगोन : सुनपाते भनिने यो प्रजाति ढुंगेनी पाखामा तीन हजारदेखि पाँच हजार मिटर भौगोलिक उचाइसम्म पाइन्छ। बोट एक मिटरसम्म अग्लो, पातको माथिल्लो सतहमा हल्का कत्ला र तल्लो सतहमा बास्नादार इन्डुमेन्टम हुन्छ। यो प्रजाति हल्का सेतो तथा नौनी रङमा वैशाखदेखि असारसम्म झुप्पोमा फुल्छ। पत्रदल किनारमा अर्थात् फूलको तल्लोपट्टि रौं बाक्लै हुन्छ। ल्याटिन भाषामा फूल (एन्थोस)को मुनिपट्टि (पोगन) रौं हुने अर्थमा यो प्रजाति नामकरणमा भएको हो। यसको बास्नादार मुन्टा तथा पात धुपका रूपमा प्रयोग गरिन्छ। रोडोडेन्ड्रन अर्बोरियम् : १२ सयदेखि ३५ सय मिटर उचाइसम्म पाइने यो प्रजातिको बोक्रा चिरा परेको हुनाले सजिलै उप्किन्छ। बोट ठूलो हुने अर्थमा यो प्रजाति नामकरणमा अर्बोरियम शब्द जोडिएको हो। अक्सर रातो रङमा फुल्ने भएकाले यसलाई लालीगुराँस भनिन्छ। तर पनि हल्का सेतो, खरानी, हल्का प्याजी, कतै गुलाबी रङमा पुसदेखि असारसम्म फुल्छ। पुष्पपत्रमा ससाना दागहरू हुन्छन्। भूगोल विशेषमा फरकफरक प्रकृतिका इन्डुमेन्टम हुन्छ। यस आधारमा यो प्रजातिलाई थप उपप्रजाति तथा भेराइटीमा विभाजन गरिएका छन्। यो प्रजातिमा इन्डुमेन्टम नहुने पनि हुन्छ। रोडोडेन्ड्रन बार्बाटम् यो प्रजाति ७८ मिटरसम्म पाइन्छ। अग्लो, बोक्रा पातलो, सजिलै उप्किने र उप्किएको ठाउँ हल्का रातो हुन्छ। जुन २४ सयदेखि ३५ सय मिटरसम्मको भौगोलिक उचाइसम्म पाइन्छ। कलिलो मुनामा लामा रांै रहने यो प्रजाति गाडा रातो रङमा वैशाखदेखि असारसम्म फुल्छ। यसलाई रातो चिमाल भनिन्छ। पुष्पपत्रको भित्रपट्टि लालीगुुराँसमा जस्तो दाग नभए पनि यी दुई प्रजाति टाढाबाट कुन हो भनेर छुट्ट्याउन सकिन्न। ल्याटिन भाषामा बार्बको अर्थ रौं हुन्छ। त्यसैले यो प्रजातिको विशेष फरकपन बुझाउन प्रजाति नामकरणमा बार्बाटम शब्द प्रयोग भयो। रोडोडेन्ड्रन क्यामेल्लिफ्लोरम् यो प्रजातिको बोट ११५ मिटरसम्मको हुन्छ। जुन २४ सयदेखि ३४ सय मिटर भौगोलिक उचाइमा पाइन्छ। यो ओसिलो पाखा तथा झ्याउ उम्रेको ठूला चट्टानमा विरलै पाइन्छ। वैशाखदेखि असारसम्म हल्का पहेंलो र नौनी रङमा फुल्छ यो प्रजाति। जसको फूलमा भाले प्रजनन अंग अर्थात् स्टामेन गोलो घेरामा फुल्छ। फूलको आकार चियाको फूल जस्तो देखिन्छ। त्यसैले यो प्रजातिको नामकरण क्यामेल्लिफ्लोरम् राखिएको हो। यसको पातको मुनिको भाग खैरो इन्डुमेन्टम हुन्छ। नेपालमा लालीगुँरास : ४३ जिल्लामा ३४ प्रजाति रोडोडेन्ड्रन कम्पानुलाटम् पाँच मिटरसम्म अग्लो यो प्रजाति बोक्रा खैरोखैरो (ग्रेइस ब्राउन) हुन्छ। जुन २८ सयदेखि चार हजार मिटर भौगोलिक उचाइसम्म ओसिलो पाखामा हुन्छ। यो सेतो र बैजनी रङमा वैशाखदेखि असारसम्म फुल्छ। फूलको आकार घण्टीजस्तो हुन्छ। त्यसैले यसको प्रजाति नामकरण कम्पानुलाटम् भएको हो। फूलको माथिल्लो भागको पुष्पपत्रमा मसिना थोप्लाहरू हुन्छ। यसको पातको टुप्पो र भेट्नो अर्धगोलाकार तथा पातमुनिको सतह बाक्लो खैरो, उनजस्तो इन्डुमेन्टम हुन्छ। यो प्रजातिसँग रोडोडेन्ड्रन वालिची प्रजाति उस्ताउस्तै देखिन्छ। रोडोडेन्ड्रन क्याम्पिलोकार्पम् चार मिटरसम्म अग्लो हुने यो प्रजाति तीन हजारदेखि चार हजार मिटर उचाइसम्म पूर्वी नेपालमा पाइन्छ। यसको पात गोलाकारअन्डाकार र टुप्पो तिखारिएको हुन्छ। वैशाखदेखि असारसम्म फुल्ने यसको पुष्पपत्र फिका सल्फरपहेंलो (पेल सल्फर येल्लोे) रङको हुन्छ। यसको स्त्री प्रजनन अंग बांगिएको भन्ने (क्यापिलोस) अर्थमा यसको प्रजाति नामकरण क्याम्पिलोकार्पम् भएको हो। रोडोडेन्ड्रन लेपिडोटम् भाले सुनपाते भनिने यो प्रजाति दुई मिटरसम्म अग्लो, कलिलो मुना कत्लाले ढाकेको हुन्छ। यसको बोक्रा खैरो हुन्छ। यो २४ सयदेखि ४५ सय मिटर उचाइसम्म पाइन्छ। यसको पातको माथिल्लो र तल्लो दुवै भागमा पहेंलोखैरो इन्डुमेन्टमबाट अक्सर ढाकिएको हुन्छ। विभिन्न रङमा यसको फूल वैशाखदेखि असारसम्म फुल्छ। यसको काण्डमा लेपिडोट्स अर्थात् ससाना कत्ला वा स्केल्स हुन्छ। सोही अर्थमा यसको प्रजाति नामकरण लेपिडोटम् भएको हो। यसको मुन्टा तथा टुप्पा धुपमा प्रयोग गरिन्छ। रोडोडेन्ड्रन ल्वोन्डेसी यो नेपालमा मात्र पाइने सबैभन्दा होचो प्रजाति हो। जुन ५६ इन्च जति मात्र अग्लो यो तीन हजारदेखि ४५ सय मिटर भौगोलिक उचाइसम्म पाइन्छ। यसको फूल रोडोडेन्ड्रन लेपिडोटम् जस्तै हुन्छ। तर, लेपिडोटम्को सदाबहार प्रकृतिको वनस्पति हो। यसको पात कहिल्यै पनि सबै झर्दैन। रोडोडेन्ड्रन ल्वोन्डेसी पतझड प्रकृतिको वनस्पति हो। पात फुल्न लाग्दा पलाउँछ। जेठअसारमा हल्को नौनी वा हल्का पहेंलो रङमा फुल्छ। ब्रिटिस आर्मीको कर्नेल डोनाल्ड जर्ज लोन्डेसले संकलन गरेकाले उनैको सम्मानमा यो प्रजाति ल्वोन्डेसी नामकरण भएको हो। रोडोडेन्ड्रन निभाले ६०१२० सेमि लामो यो प्रजाति जमिनमा एकापसमा बाक्लै जेलिएर लत्रिएर रहन्छ। जुन ४४ सयदेखि ४७ सय मिटर भौगोलिक उचाइमा पाइन्छ। यसको बोक्रा खैरौ र हल्का पहेंलो अनि पात अर्ध गोलाकार हुन्छ। भेट्नो छोटो, भेट्नो र टुप्पो अर्धगोलाकार, पातको माथि र मुनि मसिना कत्ला हुन्छ। यो जेठअसारमा फुल्छ। यो प्रजाति नामकरणमा ल्याटिन भाषामा हिउँ सहन सक्ने अर्थमा निभाले प्रयोग गरिएको हो। रोडोडेन्ड्रन ट्राइफ्लोरम् यो प्रजाति सात मिटरसम्म अग्लो, छिप्पिको काण्डको बोक्रा चिल्लो, हल्का तामा रङको हुन्छ। उप्किने किसिमको यो २९ सयदेखि ३६ सय मिटर उचाइसम्मको भौगोलिक उचाइमा पाइन्छ। यो अक्सर खुल्ला ठाउँमा हुन्छ। पातको भेट्नु साँघुरिएको तथा टुप्पो चुच्चो, तल्लो सतहमा विरलै इन्डुमेन्टम हुन्छ। तीनवटा फूल भन्ने अर्थमा यसको प्रजाति नामकरण ट्राइफ्लोरम् भएको हो। यसको नमुना संखुवासभाको अरुण उपत्यकास्थित कसुवा खोला आसपासको क्षेत्रबाट सन् १९५६ र १९७४ मा संकलन भएका थिए। रोडोडेन्ड्रन सिलिएटम् यो प्रजाति २७ सयदेखि ३९ सय मिटर उचाइसम्म पाइन्छ। दुई अढाइ मिटर अग्लो बोट हुन्छ। यसको पात अन्डाकार लाम्चो र पातको माथिल्लो सतहमा रौं हुन्छ। वैशाखजेठ महिनामा फिका गुलाबी तथा सेतो रङमा फुल्छ। फूलको भेट्नुमा पनि प्रशस्त रौं हुन्छ। फूलको आकार सिलिएट अर्थात् लाम्चो (पिँधतिर साँँघुरिएको) घण्टीजस्तो भएकै कारण यसको प्रजाति नामकरण सिलिएटम् भएको हो। रोडोडेन्ड्रन सिन्नाबारिनम् तीनदेखि पाँच मिटर अग्लो हुने यो प्रजाति तीन हजारदेखि ३८ सय मिटर उचाइसम्ममा पाइन्छ। यो अक्सर ढुंगेनी वा नागीतिर पूर्वी नेपालमा पाइन्छ। यसलाई सानो चिमाल तथा बुलु भन्ने गरिन्छ। यसको पातको भेट्नु तथा टुप्पो केही गोलाकार र पातको मुनि खैरो इन्डुमेन्टम हुन्छ। फूल सोली आकारको सुन्तले पहेंलो, रातो, गुलाबी रङमा वैशाखदेखि असारसम्म फुल्छ। यसको बोक्राको रङ हल्का रातो, खैरौं अर्थात् सिन्नबार हुने भएबाट यसको प्रजाति नामकरण सिन्नाबारिनम् भएको हो। रोडोडेन्ड्रन कोबानियनम् २५ मिटरसम्म अग्लो यो प्रजाति अहिलेसम्म म्याग्दी, मुस्ताङ, मनाङ, गोरखा र रसुवा जिल्लामा तीन हजारदेखि चार हजार मिटर उचाइमा फेला परेको छ। पात अन्डाकार, टुप्पो अर्धगोलाकार, भेट्नु साँघुरिएका, पातमुनि इन्डुमेन्टम खिया रङको हुन्छ। पुष्पदलको किनारा तथा कलिला पातमा रौं हुन्छ। यो वैशाखदेखि असारसम्म रातो, गुलाबी रङमा फुल्छ। भाले सुनपाते सदाबहार प्रकृतिको वनस्पति हो। विश्वका निम्ति करिब २६ गुराँस प्रजाति पत्तो लगाउने जोहन कोवानको सम्मानमाको वानियनममा यो प्रजातिको नामकरण भएको हो। रोडोडेन्ड्रन डाल्हाउसी मक्किएको रुखका हाँगामा उम्रिने यो प्रजाति ४५ मिटरसम्म लामो हुन्छ। जुन दुई हजारदेखि २८ सय मिटर उचाइसम्म पाइन्छ। यसको पात लाम्चो, भेट्न तथा टुप्पोमा केही साँघुरिएको हुन्छ। ठूलो सोली आकारमा हल्का पहेंलो र सेतो रङमा हुने यो प्रजाति वैशाखदेखि असारसम्म फुल्छ। यसलाई धोक्रे गुराँस पनि भनिन्छ। यो प्रजाति लेडी डाल्हाउसीको सम्मानमा डाल्हाउसी नामकरण भएको हो। रोडोडेन्ड्रन फाल्कोनेरी १२१६ मिटरसम्म अग्लो यो २७ सयदेखि तीन हजार मिटरसम्ममा पाइन्छ। चौडापाते वनको खोंच तथा भिरालो ठाउँमा पाइन्छ। काण्ड खैरो, बोक्रा ठुल्ठुलो तर उप्किने, उप्किएको भाग चिल्लो, पात १८३५ सेन्टिमिटर लामो हुन्छ। नौनी वा हल्का सेतो रङमा चैतदेखि जेठसम्म फुल्छ। यो प्रजाति स्कटल्यान्डका वनस्पतिविज्ञ ह्यु फाल्कोनरको नामबाट फाल्कोनेरी नामकरण गरिएको हो। यो प्रजातिको फूल र पातको आकार थोरै मात्रामा रोडोडेन्ड्रन हड्सोनीसँग मिल्छ। तर, हड्सोनीको फूल फिका तथा गाढा रातो हुन्छ। रोडोडेन्ड्रन फुल्जेन्स यो प्रजाति ३३ सयदेखि ४२ सय मिटरसम्ममा पाइन्छ। वैशाखदेखि जेठसम्म फुल्ने यो ४५ मिटरसम्म अग्लो हुन्छ। यसको मुना रौंविहीन र बोक्रा रातोखैरो हुन्छ। सजिलै उप्किने पात थोरै गोलाकारजस्तो हुन्छ। भेट्नो थोरै साँघुरिएको र टुप्पो अलिकति चुच्चो देखिन्छ। पातमुनि रातो, खैरो वा खिया रङको इन्डुमेन्टम हुन्छ। गाढा रातो चम्किलो रङमा वैशाखजेठसम्म फुल्छ। ल्याटिन भाषामा फुल्जिओ भनेको चम्किलो हुन्छ। फूल चम्किलो हुन्छ भन्ने अर्थमा यसको प्रजाति नामकरण फुल्जेन्स भएको हो। रोडोडेन्ड्रन पुुमिलम् यो प्रजाति २५ सेमीसम्म अग्लो हुन्छ। कलिलो मुना ससाना कत्ला र रौंले ढाकेको खुला ढुंकेनी जमिनमा यो पाइन्छ। जुन ३५ सयदेखि ४३ सय मिटर उचाइसम्म पाइन्छ। पातको भेट्नुमा कत्ला, भेट्नु र टुप्पो अर्धगोलाकार र मुनिको भागमा खरानी रङको इन्डुमेन्टममा खैरा थोप्ला हुन्छन्। ल्याटिन भाषामा होचो वा ड्वार्फ भन्ने अर्थमा यसको प्रजाति नामकरण पुमिलम गरिएको हो। रोडोडेन्ड्रन सेटोसम् यो प्रजाति ५० सेमीसम्म अग्लो, कलिलो मुना बाक्लो कत्ला भएको हुन्छ। जुन ३५ सयदेखि ३८ सय मिटर उचाइसम्म पाइन्छ। पातको माथिल्लो सतह ससाना डट्स वा कत्लाले भरिएको हुन्छ। वैशाखदेखि असारसम्म गुलाबी बैजनी रङमा फुल्ने यसको पातको मुनि र वरिपरि कडा बाक्लै लामा रौं (सेटोस) हुन्छ। त्यसैले यसको प्रजाति नामकरण सेटोसम भएको हो। यसको मुन्टा तथा पात धुपीका निम्ति प्रयोग हुन्छ। रोडोडेन्ड्रन थोम्सोनाई यो प्रजाति चार मिटर अग्लो, कलिलो मुना रौंविहीन, कतैकतै ग्रन्थी छरिएको, बोक्रा चिल्लो, उप्किने, हल्का सुन्तले खैरो हुन्छ। जुन २५ सयदेखि चार हजार मिटर भौगोलिक उचाइसम्म हुन्छ। वैशाखदेखि असारसम्म घण्टी आकारमा गाडा रातो रङमा फुल्छ। पातको मुनि राखी रङको बाक्लो इन्डुमेन्टम र खैरा थोप्लाहरू हुन्छन्। वनस्पतिविज्ञ थोमस थोम्सोनको सम्मानमा यसको प्रजाति नामकरण थोम्सोनी गरिएको हो। रोडोडेन्ड्रन विघ्टी यो प्रजाति १५ मिटर अग्लो, बोक्रा खैरो, बोक्रा चिरिएर झर्ने खालको हुन्छ। जुन ३३ सयदेखि चार हजार मिटर भौगोलिक उचाइसम्म पाइन्छ। पातको भेट्नु र टुप्पोतिर अर्धगोलाकार हुन्छ। पातमुनिको सतह गाडा खिया रङको इन्डुमेन्टम हुन्छ। वैशाखदेखि असारसम्म हल्का पहेंलो सेतो रङमा फुल्छ। यो प्रजातिको नाम बोटानिस्ट रोबर्ट विघ्टको सम्मानमा राखिएको हो। रोडोडेन्ड्रन ग्लाउकोफाइलम २७ सयदेखि ३४ सय मिटर भौगोलिक उचाइमा पाइने यो प्रजाति बोक्रा उप्किने तामा रङको हुन्छ। जुन १५ मिटरसम्म अग्लो हुन्छ। पात लाम्चो गोलाकार र भेट्नुतिर साँघुरिएको पाइन्छ। टुप्पो चुच्चो, तल्लो सतहमा खैरो मैनजस्तो इन्डुमेन्टम हुन्छ। खैरो मैनजस्तो इन्डुमेन्टम पात हुने अर्थमा यसको प्रजाति नामकरण ग्लाउकोफाइलम गरिएको हो। जुन वैशाखदेखि असारसम्म सेतो, नौनी रङमा फुल्छ। यसको पुष्पदल पनि खैरौ रौंले ढाकिएको हुन्छ। रोडोडेन्ड्रन ग्रान्डे यो प्रजाति १२ मिटरसम्म अग्लो हुन्छ। बोक्रा उप्किएको र हल्का रातोखैरो रङमा पाइन्छ। जुन समुद्री सतहबाट दुई हजारदेखि ३३ सय मिटर भौगोलिक उचाइमा पाइन्छ। पात लाम्चो, १४३८ सेमि लामो तथा ६११ सेमि चौडा हुन्छ। भेट्नु साँघुरिएको, टुप्पो चुच्चो तल्लो भाग चाँदी रङको हुन्छ। यो प्रजाति चैतदेखि जेठसम्म फिक्का रातो, नौनी तथा सेतो रङमा करिब २० वटा झुप्पामा फुल्छ। जसको पात ठूलो अर्थात् ग्रान्डी भन्ने अर्थमा प्रजाति नामकरण ग्रान्डे भएको हो। रोडोडेन्ड्रन ग्रिफिथियनम् १८ मिटरसम्म अग्लो यो प्रजातिको बोक्रा खैरो र पातलो हुनाले सजिलै उप्किने खालको हुन्छ। जुन २१ सयदेखि तीन हजार मिटरसम्मको भौगोलिक उचाइका चिस्यान तथा सेपिलो ठाउँमा पाइन्छ। पातमा रांै नभएको यो प्रजाति सेतो रङमा वैशाखजेठसम्म फुल्छ। यसको फूल रोडोडेन्ड्रन कम्पानुलाटम र रोडोडेन्ड्रन वालिचीसँग मिल्दोजुल्दो देखिन्छ। तर, पुष्पपत्रमा दाग हुँदैन। ब्रिटिस बोनाष्टी विलियम ग्रिफिथको सम्मानमा यसको प्रजाति ग्रिफिथियिनयम नामकरण गरिएको हो। रोडोडेन्ड्रन हड्सोनी यो प्रजाति १० मिटरसम्म अग्लो हुन्छ। जसको बोक्रा फिका तामा रङको सजिलै उप्किने हुन्छ। जुन समुद्री सतहबाट २६ सयदेखि तीन हजार आठ सय मिटर उचाइसम्म पाइन्छ। पात १७२४ सेमि लामो र ६१२ सेमि चौडा पाइन्छ। भेट्नु साँघुरिएको, टुप्पो अर्ध गोलाकार, तल्लो सतह चाँदी रङ वा खैरो इन्डुमेन्टम हुन्छ। रातो र गुलाबी रङमा फुल्ने यो सर ब्राइन हड्सनको सम्मानमा हड्सोनी नामकरण भएको हो। रोडोडेन्ड्रन हुकेरी चार मिटरसम्म अग्लो यो प्रजाति बोक्रा चिल्लो र नयाँ मुना रौंरहित हुन्छ। जुन २५ सयदेखि ३५ सय मिटर उचाइसम्म पाइन्छ। जसमा पातको भेट्नु गोलाकार, टुप्पो अर्ध गोलाकार, तल्लो सतह खरानी रङ हुन्छ। चैतवैशाखमा रातो र गुलाबी रङमा यो फुल्छ। यो प्रजातिको वैज्ञानिक नामकरण जोसेफ डाल्टन हुकरको सम्मानमा हुकेरी राखिएको हो। रोडोडेन्ड्रन लानाटम् चार मिटरसम्म अग्लो हुने यो प्रजाति कलिलो मुना रातो र खैरौ वा सेतो रौंले विरलै ढाकिएको हुन्छ। जुन २१ सयदेखि ४५ सय मिटर उचाइसम्म हुन्छ। पातको भेट्नु गोलाकार र टुप्पो चुच्चो हुन्छ। तल्लो सतह बाक्लो पहेंलोखैरो झुस वा उनजस्तो इन्डुमेन्टम हुन्छ। ल्याटिन शब्द लानाटम को अर्थ उन भन्ने हुन्छ। यसैबाट यसको प्रजाति लानाटम् नामकरण गरिएको हो। जुन नौनी रङमा वैशाखदेखि असारसम्म फुल्छ। रोडोडेन्ड्रन भ्याक्सिनोइड्स एक मिटरसम्म अग्लो यो प्रजाति काण्डमा खैरो कत्ला हुन्छ। जुन समुद्री सतहबाट दुई हजारदेखि तीन हजार मिटरसम्म भौगोलिक उचाइमा पाइन्छ। यसको पात काण्डवरिपरि घुमाउरो सिउँडी जसरी फन्को मारेर पलाएको हुन्छ। यो जेठअसारमा सेतो फूलजस्तै फुल्छ। यसको पात गुराँस परिवारअन्तर्गत भ्याक्सिनियम भनिने जातिको पातजस्तो देखिन्छ। त्यसैले नामकरण पनि भ्याक्सिनोइड्स भएको हो। रोडोडेन्ड्रन भिरगाटम् यो प्रजाति १५ मिटरसम्म अग्लो, कलिलो काण्डमा कत्ला, बोक्रा खैरोसेतो हुन्छ। जुन दुई हजारदेखि चार हजार मिटर भौगोलिक उचाइसम्म पाइन्छ। पात भेट्नोतिर अर्धगोलाकार र टुप्पोतिर चुच्चो, तल्लो भाग खैरोरातो इन्डुमेन्टम हुन्छ। वैशाखजेठमा सेतो रङमा फुल्छ। प्रत्येक पुष्पपत्रको मध्य भागमा स्पष्ट नसाको धर्सो हुन्छ। धर्सोलाई स्ट्रेक र ल्याटिन भाषामा भिरगाटम् भन्ने अर्थमा यसको प्रजाति नामकरण भिरगाटम् नामकरण भएको हो। यसको मुन्टा तथा पात धुपका निम्ति प्रयोग गरिन्छ। रोडोडेन्ड्रन वालिची यो प्रजाति ४५ मिटर अग्लो, कलिलो काण्डमा सेतो रौं, बोक्रा हल्का खैरो हुन्छ। जुन तीन हजारदेखि चार हजार मिटर भौगोलिक उचाइमा हुन्छ। पातको भेट्नु र टुप्पो साँँघुरिएको हुन्छ भने पातमुनिको सतह पातलो खैरो (स्पार्स डार्क ब्राउन) रङको इन्डुमेन्टम हुन्छ। वैशाखजेठमा सेतो रङमा फुल्ने प्रजाति वनस्पतिविद् नाथानियल वालिचको सम्मानमा नामकरण भएको हो। रोडोडेन्ड्रन मेकोन्गेन्स दुई मिटरसम्म अग्लो यो प्रजाति कलिलो मुनामा कत्ला, बोक्रा हल्का खैरो र रातो हुन्छ। जुन तीन हजारदेखि चार हजार मिटर भौगोलिक उचाइसम्म पाइन्छ। यो पतझड प्रकृतिको वनस्पति हो। पात पलाउँदै गरेको अवस्थामा फूल फुल्छ। चैतदेखि असारसम्म हल्का पहेंलो फूल फुल्ने यो प्रजाति चीनको मेकोन्गेन पर्वतको नामबाट नामकरण भएको हो। जेडीए स्टेन्टनले ९ जुन १९५६ मा अरुण उपत्यकाको कसुवा खोला आसपासको क्षेत्रबाट संकलन गरेको हो। यो प्रजातिको नमुना न्याचुरल हिस्ट्री म्युजियम लन्डन र रोयल बोटानिक गार्डेन इडिन्बर्घ, स्कटल्यान्ड, यूकेमा संग्रृहीत छ। यहाँ यो प्रजातिको नेपाल विवरणबारे थप खुलाउनु पर्छ। कुरा के हो भने नेपालबाट संकलित त्यो नमुना पहिले हिरोसी हाराबाट रोडोडेन्ड्रन ट्राइकोक्लाडम भनेर पहिचान गरिएको थियो। अर्थात् रोडोडेन्ड्रन मेकोन्गेन्सलाई हाराजस्तो महान् वनस्पतिविज्ञबाट रोडोडेन्ड्रन ट्राइकोक्लाडम भनेर पहिचान गरियो। यसै आधारमा नेपालमा रोडोडेन्ड्रन ट्राइकोक्लाडम पाइन्छ भन्ने जानकारी सन् १९८२ मा प्रकाशित एन इनुमेरेसन अफ द फ्लावरिङ प्लान्टस् अफ नेपाल शीर्षक पुस्तक भाग३ को पृष्ठ ५९ मा लेखिएको छ। यो पुस्तक उनै हारा र अरूबाट लेखिएको हो। त्यस उप्रान्त नेपालको गुराँस प्रजातिसम्बन्धी लेखिएको चेकलिस्टमा उक्त प्रजाति नेपालमा पाइन्छ भनेर लेखिएका छन्। रोडोडेन्ड्रन लिन्डलेई एकदेखि चार मिटरसम्म लामो सानो लहराजस्तो देखिने भएकाले यसलाई सानो लहरे चिमाल भनिन्छ। जुन करिब तीन हजार मिटर भोगोलिक उचाइको आसपासमा पाइन्छ। कलिलो मुना भुवाले ढाकेको, पात भेट्नु र टुप्पो दुवैतिर साँघुरिएको हुन्छ। तल्लो सतहमा हल्का रातो इन्डुमेन्टम हुन्छ। वैशाखजेठमा सेतो रङमा फुल्ने बोटानिस्ट जोहन लिन्डेलेको सम्मानमा प्रजाति नामकरण लिन्डलेई भएको हो। रोडोडेन्ड्रन पेन्डुलम् रुखमा १५ मिटरसम्म लामो झुन्डिने यो प्रजाति २५ सयदेखि ३६ सय मिटर भौगोलिक उचाइमा पाइन्छ। पातको वरिपरि करौंतीको जस्तो पातलो धार र मुनिको सतह बाक्लो फिका, खैरो इन्डुमेन्टम हुन्छ। हल्का सेतो, केही भागमा गुलाबी जस्तो वैशाखजेठमा फुल्ने यो प्रजाति झुन्डिएको हुन्छ। त्यही अर्थमा ल्याटिन शब्द पेन्डुलसबाट पेन्डुलम नामकरण गरिएको हो। अन्त्यमा, नेपालको वनस्पतिसम्बन्धी लेखिएको सन् २०१७ प्रकाशित एक पुस्तकमा सेतो सुनपातीलाई गुराँसको छुट्टै प्रजाति रोडोडेन्ड्रन हाईपेनान्थम् भन्ने उल्लेख छ। तर, हालसालैका अन्तर्राष्ट्रिय प्रकाशनहरूमा यो प्रजाति नभई रोडोडेन्ड्रन एन्थोपोगन उपप्रजाति हाइपेनान्थम् हो भन्ने मात्र लेखिएको पढ्न पाइन्छ। यसकारण, यसलाई यो लेखमा छुट्टै प्रजातिको रूपमा समावेश गरिएन। यस्तै, दक्षिणमध्य चीन, म्यान्मार र तिब्बतमा मात्र पाइने रोडोडेन्ड्रन ट्राइकोक्लाडम् भारत, भुटानमा अहिलेसम्म फेला परेको अभिलेख छैन। तर, नेपालमा कसरी आइपुग्यो भन्ने सन्दर्भ पंक्तिकारलगायत केही नेपाली वनस्पतिविज्ञको मथिंगल दुखाइरहेको थियो। यो लेखले त्यो कुरा पनि किनारा लगाएको छ। तस्बिरहरू : कमल मादेन, एन्टोनी मिलर, सोनाम वाङ्ग्याल, पिओडब्लुओ क्यु, जेम्स कुलिन, मार्क कोलोम्बेल, सिद्धार्थ मचडो, डेभिड स्केरबेरिक र गुगल ।"
१४ किलो गाँजासहित एक जना पक्राउ,विराटनगर : नेपालभारत सीमा क्षेत्रअन्तर्गत मोरङको जहदा गाउँपालिका१ बाट प्रहरीले शनिबार बिहान लागुऔषध गाँजासहित एक जनालाई पक्राउ गरेको छ। मोरङ प्रहरीका प्रवक्ता डीएसपी दीपक श्रेष्ठले १४ किलो गाँजासहित जहदा१ का ३२ वर्षीय मुन्ना मलाहालाई पक्राउ गरिएको जानकारी दिए। उनका अनुसार नेपालबाट भारततर्फ लैजाँदै गरेको अवस्थामा बिहान १:३० बजेतिर गाँजा बरामद गरेर ओसारपसारमा संलग्न मलाहालाई पनि पक्राउ गरिएको हो। मलाहा लामो समयदेखि गाँजाको अवैध ओसारपसार एवं कारोबारमा संलग्न रहेको दाबी प्रहरीले गरेको छ। प्रहरीका अनुसार नेपालका पूर्वी पहाडी जिल्लामा उत्पादन हुने गाँजा लुकाइछिपाइ ल्याएर नाका कटाएर भारत पुर्याउने धन्दामा उनी संलग्न रहेका हुन्। उनीविरुद्ध लागुऔषध ऐनअन्तर्गतको मुद्दा चलाउने तयारी प्रहरीको छ। प्रहरीका अनुसार नेपालमा गाँजा प्रति किलो २० हजार रुपैयाँसम्ममा किनबेच हुन्छ। नेपालमा भन्दा भारतमा दोब्बर बढी मूल्यमा बिक्री हुने भएकाले गाँजाको अवैध ओसारपसार भइरहेको प्रहरीले जनाएको छ। नियन्त्रणका लागि सुरक्षा सतर्कता बढाइएको छ। अवैध गतिविधि एवं अपराध नियन्त्रणका लागि सुरक्षा उपस्थिति बढाएर नेपालभारत सीमा क्षेत्रमा उच्च सतर्कता अपनाइएको मोरङ प्रहरी प्रमुख एसपी शान्तिराज कोइरालाले बताए। उनका अनुसार नजिकिँदो स्थानीय तह निर्वाचनलाई पनि लक्षित गरेर निगरानी बढाउँदै सीमा क्षेत्रमा सुरक्षा कडाइ गरिएको हो। विशेष टोली परिचालन गर्दै एसपी कोइरालाले सिमानामा उच्च सतर्कता अपनाउन निर्देशनसमेत दिएका छन्।
लता मंगेशकरको नेपाल मोह,"सुरिलो स्वरकी धनी गायिका लता मंगेशकर दिदीले अब सदाका लागि नश्वर देह छोडिन्। तर, उनका गीतहरू कालजयी छन्। अर्थात् उनी गीतहरूमा सदा बाँचिरहने छन्। उनको गायन यात्राले हरेक गीतसंगीतप्रेमीलाई यसरी सहयात्री बनाएको छ कि कसैले बिर्सन सक्दैन। मानौं, मुटुमा कुँदिएका छन् उनले गाएका गीत। सन् १९२९ सेप्टेम्बर २८ का दिन जन्मिएकी सांगीतिक विराट व्यक्तित्व हुन् लता। माता सरस्वतीको वरदान प्राप्त स्वर थियो उनको। कोकिल स्वरमा सबैलाई लठ्ठ पारेकी लता मंगेशकरको निधन पनि अनौठो बन्यो। ९२ वर्षको उमेरमा २०७८ माघ २३ गते श्रीपञ्चमीकै दिन निधन पनि भयो। जन्म र मृत्यु एकै दिन पर्नु त्यो पनि विशेष दिन। यस्तो संयोग कमैलाई पर्छ। त्यसमा पनि स्वरकी धनीले सरस्वती पूजाकै दिन यस्तो संयोग पाउनु निकै गजबको संयोग हो। स्वर कोकिल लताले ३० भाषामा गीत गाएकी छन्। उनले करिब ३० हजार गीत गाएकी छन्। सन् १९६६ मा कवि राजा मबीबी शाहको शब्द र जयदेवको संगीतमा माइतीघर चलचित्रका लागि शुभकामना बोलको गीत गाएकी थिइन्। पछि शाहकै शब्दमा, आकाशका तिर्मिरे तारा म गन्न सक्दिनँ, मनको कुरा मुखमा ल्याई म गन्न सक्दिनँ गाएकी थिइन्। ६० वर्षपछि आनन्द अधिकारीको शब्द र सन्तोष शिखरको संगीतमा गायक रामकृष्ण ढकालसँग युगलगीत गाइन्। उनले गाएको गीत यस्तो छ, फूलले भन्छ फुलिरहूँ जुन भन्छ चम्किरहूँ नदीले भन्छ बगिरहूँ मनले भन्छ सबैसँग माया मोह राखिरहूँ बाचुञ्जेलीलाई। मेरा साया उनको चर्चित गीत हो। यो गीत लता स्वयंलाई मन पर्ने गीत भनेर उनले स्वीकारेकी छन्। मोहम्मद रफी, किशोर कुमार र उदितनारायण झासँग थुप्रै हिन्दी चलचित्रमा पश्र्वगायन गरेकी थिइन्। रविशंकर, जसराज, भीमसेन, गुलाम अलि खाँ, अलि अकबर खाँका संगीत अत्यन्तै मन पराउँथिन् उनी। शास्त्रीय संगीत घराना पण्डित दिनानाथ मंगेशकरका पाँच सन्तान लता मंगेशकर, आशा भोसले, उषा मंगेशकर, मीना मंगेशकर र हृदयनाथ मंगेशकर हुन्। आशा पनि भारतीय संगीतकी एक हस्ती हुन्। उनको गायनले पनि एउटा तरंग ल्याएको छ। लताका पिता नामी संगीतकार र गायक थिए। लताले पिताकै अनुसरण गरेकी थिइन्। रोचक कुरा त के छ भने लताले ६ वटा डाक्टर उपाधि पाएकी थिइन्। लताले नेपालको सन्दर्भलाई यसरी सम्झेकी थिइन्धेरै वर्ष पहिले मैले जयदेवजी (संगीतकार) को संगीतमा नेपाली गीत गाएकी थिएँ। त्यसका शब्दहरू नेपालका महाराजा मबीबी शाहका थिए। भारतमा प्रदान गरिने पद्मश्री, पद्मभूषण, भारतरत्न, दादा साहेब फाल्के, फिल्म फेयरलगायत प्रायः सबै किसिमका सम्मानबाट गायिका लता सम्मानित भएकी छन्। दिदी उपमाबाट सर्वाधिक लोकप्रिय स्वर कोकिल लता मंगेशकर केही दिनदेखि अस्वस्थ भई मुम्बईमा उपचारार्थ थिइन्। फेक न्युज पनि सम्प्रेषण भए। त्यसो त उनका लागि प्रार्थना गर्नेहरू पनि अत्यन्तै धेरै भए। तै पनि दैवको लीला ! अन्ततः मल्टिपल अर्गन फेलिएर भएकी उनले श्रीपञ्चमीको दिन संसार छोडिन्। भारतीय नागरिक एवं गायिका लताको नेपाल र पशुपतिनाथसँग विशेष आस्था र श्रद्धा थियो। उनको कनेक्सन नेपालसँग दुई अर्थमा प्रबल रह्यो, पहिलो गीत र दोस्रो पशुपतिनाथ। मेरो देश फिल्ममा लताले अम्बर गुरुङको संगीतमा पनि गीत गाइन्। फिल्म सार्वजनिक हुन नसकेको हुँदा गर्भमै रह्यो। आठवटा गीतसहित त्यो गीति एल्बम सार्वजनिक हुन सकेन, यसै भयो, अम्बर गुरुङका छोरा किशोर गुरुङ भन्छन्। नेपाली राष्ट्र गानका संगीतकार अमर गुरुङको संगीतमा पनि लता मंगेशकरको स्वरमा एउटा गीत रेकर्ड भएको थियो। तर त्यो पछि सार्वजनिक हुन नसकेको गुरुङले बारम्बार बताएको प्रकाश सायमीको भनाइ छ। सायमीका अनुसार मेरो देश नामक नेपाली चलचित्रका लागि मंगेशकरले उक्त गीत गाएकी थिइन्। त्यो गीतका लागि उनले अभ्यास गरेको र मुम्बईकै एउटा स्टुडियोमा रेकर्डिङ पनि भएको थियो। तर चलचित्रका निर्माताबीच झगडा भएर उक्त चलचित्र बनेन। जसले गर्दा गीतको पनि खोजी नभएको गुरुङले आफूलाई बताएको सायमीको दाबी छ। नेपालको सन्दर्भलाई लिएर लताले यसरी सम्झेकी थिइन् धेरै वर्षपहिले मैले जयदेवजी (संगीतकार) को संगीतमा नेपाली गीत गाएकी थिएँ। त्यसका शब्दहरू नेपालका महाराजा मबीबी शाहका थिए।"
साउदीमा २१ जना नेपाली अलपत्र,"साउदी : रोजगारीका क्रममा साउदी अरब पुगेका २१ जना नेपाली अलपत्र परेका छन्। साउदीको इन्टरनेशनल सामा एण्ड मेन्टेनस कम्पनीको लागि काम गर्न भनी नेपालको मार्स सर्भिस मेनपावरबाट ७ अक्टुबर २०२१ मा साउदी पुगेका २१ जना अलपत्र परेका हुन्। पीडितहरुका अनुसार उनीहरुले आफूले भने बमोजिमको तलब सुबिधा पाएका छैनन्। नेपालमा मेनपावरले १०००३०० सम्झौता गरेता पनि साउदी पुगेपछि सम्बन्धित कम्पनीले १०००२०० गराएको र ३ महिनापछि पुन कम्पनीले ८००२०० सम्झौता गर्न लागेपछि आफूहरु काम नगर्ने तथा स्वदेश फिर्ता हुने जानकारी दिएका उनीहरुले बताए। त्यस लगत्तै सम्बन्धित कम्पनीले २१ जना नेपालीलाई एक्जिट हानेर पासपोर्ट कम्पनीले नै राखेको छ। आफूहरुलाई अलपत्र पारेको भन्दै दुतावास र मेनपावरलाई जानकारी गराए पनि हालसम्म सहयोग र उद्धार हुन नसकेको उनीहरुको गुनासो छ। पीडीतहरुले आफूलाई सम्बन्धित कम्पनीले अलपत्र पारेको गुनासो मेनपावर संचालक जयराम खत्री र प्रकास बोहरालाई जानकारी गराइ उद्धार गरिदिन आग्रह गरेका बताए। अलपत्र पर्नेमा सिन्धुलीका विष्णु वाईबा, सन्तोष पाख्रिन , अमृत पोख्रेल, राजु भुषाल , सर्लाहीका वीरबहादुर डोङ, दिपककुमार सिंह, काभ्रेका तुलरीन जिम्बा, जोन घलान, हेटौंडाका पर्वत घिसिङ, गोरखाका वुद्धीबहादुर गुरुङ, बैतडीका हरिस साउद, पदम साउद ,जनक मेहता, तनहुँका बलबहादुर थापा, टेकबहादुर आले, खेमबहादुर थापा, कास्कीका सागर राना भाट, सुवास बिक, विराट थापा, पर्वतका जनक लामिछाने, किरज कुँवर गरी २१ जना रहेका छन्। उनीहरुका अनुसार एजेण्ट अनिलकुमार ठाकुरले साउदी ल्याएका हुन्। अलपत्र परेकालाई साउदीको रियाद वथामा रहेको नेपाली होटल लालिगुराँसका संचालक यम तमुले समुदायको सहकार्यमा खाना र बस्नको व्यवस्था गरेका छन्। केही समय यता नेपालका केही मेनपावरहरूले साउदीमा रहेका कम्पनीको बारेमा आधिकारिक रूपमा नबुझी श्रमिक पठाउनाले हजारौं श्रमिक समस्याको परेका छन्। दुतावासले पनि श्रमिक माग प्रमाणीकरणमा ध्यान दिनुपर्ने देखिन्छ। हालसम्म साउदीमा वैधानिक रुपमा ३ लाख २० हजारभन्दा बढी नेपाली कार्यरत रहेका छन् भने अवैधानिक रुपमा २० हजारभन्दा बढी रहेको अनुमान गरिएको छ।"
मुस्ताङ र म्याग्दीका कृषि प्राविधिकलाई उन्नत फलफूल तालिम,"जोमसोम : हिमाली जिल्ला मुस्ताङ र म्याग्दीका कृषि प्राविधिकहरुलाई ५ दिने उन्नत फलफूल उत्पादन सम्बन्धी तालिम दिईएको छ। एनसीएफडी किर्तिपुरको कार्यक्रम तर्जुमा र समन्वयमा शीतोष्ण बागवानी विकास केन्द्र मार्फाले स्थानीय तहमा कार्यरत कृषि प्राविधिकहरुलाई उनीहरुको क्षमता विकास गर्न तालिम सञ्चालन गरेको जनाईएको छ। समुन्द्री सतहदेखि २ हजार मिटरको अग्लो उचाईंमा उत्पादन हुने विभिन्न उन्नत जाँतका फलफूलहरुको उत्पादन, व्यवस्थापन र यसको उचित बजारीकरण लगायतका विषयमा शीतोष्ण बागवानी विकास केन्द्रले स्थानीय तहका कृषि प्राविधिकलाई थप प्राविधिक प्रशिक्षण दिएको हो। उनीहरुलाई बदलिदो आधुनिक तथा कृषि प्रविधिसहितको ज्ञानसिप हस्तान्तरण गरिएको हो। मुस्ताङको ५ स्थानीय तह र म्याग्दीका ४ स्थानीय तह गरी कुल १७ जना कृषि प्राविधिक प्रशिक्षार्थीहरुलाई तालिम दिईएको बागवानी विकास केन्द्र मार्फाका निमित्त प्रमुख पद्मनाथ आत्रेयले जानकारी दिए।"
नाङ्लेबजारमा टिपर दुर्घटना : एक जनाको मृत्यु,काठमाडौं : काठमाडौंको नाङ्लेबजारमा टिपर दुर्घटना हुँदा एकजनाको मृत्यु भएको छ । शङ्खरापुर नगरपालिका१ नाङ्लेबजारमा बा४ख ६३७९ नं को टिपर दुर्घटना हुँदा धादिङको थाँक्रे गाउँपालिका७ का २० वर्षीय किरण बाँस्कोटाको गए राति मृत्यु भएको हो । टिपर सडकबाट १०० मिटर तल खसेको र टिपरले नै किचेर बाँस्कोटाको मृत्यु भएको प्रहरीले जनाएको छ । बाँस्कोटा टिपरका सहचालक हुन् । रासस
"गभर्नरलाई निलम्बन गरेकोमा आपत्ति जनाउँदै ओलीले भने, देश अत्यन्तै निर्लज्ज व्यक्तिहरुको हातमा परेको छ","काठमाडौं : नेकपा एमालेका अध्यक्ष केपी शर्मा ओलीले सरकाले गभर्नरलाई निलम्बन गरेकोमा आपत्ति जनाएका छन्। शनिबार राजधानीमा आयोजित पार्टी प्रवेश कार्यक्रममा बोल्दै उनले अर्थतन्त्र जोगाउनका लागि प्रयास गरिरहेका नेपाल राष्ट्र बैंकका गभर्नर महाप्रसाद अधिकारीलाई निलम्बन गरेको भन्दै आपत्ति जनाएका हुन् । ओलीले नेपालमा अत्यन्त अस्वस्थ राजनीतिक प्रतिष्पर्धा भइरहेको बताए। अर्थमन्त्री जनार्दन शर्मा संकेत गर्दै उनले धान खाने मुसो चोट पाउने भ्यागुतोभन्ने उखान चरितार्थ भएको भन्दै व्यङ्ग्य गरे। देश अत्यन्तै निर्लज्ज व्यक्तिहरुको हातमा परेको छ।ओलीले भने,देशको अर्थतन्त्र जोगाउन खोज्ने एउटा राष्ट्रसेवक र एउटा अर्थविद्, अर्थशास्त्री, अर्थतन्त्र बुझेका मान्छे उनलाई निस्काशन, निलम्बन गरियो। माओवादी भनेर चिनिएको मान्छेलाई पूर्वन्यायाधीशको संयोजकत्वमा छानबिन समिति गठन भएको बताएका छन् ।माओवादीले नियुक्त गरेको, माओवादी भनेर चिनिएको न्यायाधीशको नेतृत्वमा छानबिन समिति गठन बनाइयो । उनले भने,अहिले हामीलाई थाहा छ न्यायालय कस्तो छ भनेर ? म धेरै भन्न चाहन्न । अर्थ मन्त्रालयले गभर्नरलाई हटाउने प्रक्रियाअन्तर्गत सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय छानबिन समिति बनाएको हो। समितिमा डा सूर्य थापा र डा चन्द्रकान्त पौडेल सदस्य छन्। अध्यक्ष ओलीले देशमा नातावादको बहस चलिरहेको समयमा पुष्पकमल दाहालका भाई नारायणप्रसाद दाहाललाई राष्ट्रिय सभा सभा सदस्यमा नियुक्त गरिएको बताए। शरिरमा गोली बोकेर हिँडिरहेका, आन्दोलनमा घाइते, अपाङ्ग भएका, शहिद परिवार छन् तर उनीहरुलाई छाडेर आफ्नै भाइलाई प्रचण्डले राष्ट्रिय सभा सदस्य बनाएको ओलीको भनाई छ। क्रान्तिकारी हुँ भनेपनि देश बनाउने कुरा उनीहरुसँग नभएको ओलीले बताए। संकटग्रस्त अर्थतन्त्र सम्हाल्न खोज्दा सरकारले नेपाल राष्ट्र बैंकका गभर्नर महाप्रसाद अधिकारीलाई निलम्बन गरेको हो । निर्वाचन आचारसंहिता सुरु हुने समयको मुखमा उनलाई प्रतिशोधपूर्ण ढंगले किनारा लगाइएको अर्थविद् पनि बताउँदै आएका छन्। अर्थतन्त्र खस्काउने सरकार, निलम्बनमा पर्ने गभर्नर"
विश्व तेक्वान्दोमा दीपेन्द्र उत्कृष्ट निर्णायक,"काठमाडौं : तेक्वान्दो रेफ्री दीपेन्द्र ढकाल रोयल स्पेनिस इन्टरनेसनल ओपन तेक्वान्दो प्रतियोगिता २०२२ मा उत्कृष्ट निर्णायक घोषित भएका छन्। ढकाल नेपाली सेनाका तेक्वान्दो विधाका अन्तर्राष्ट्रिय निर्णायक हुन्। चैत १८ देखि २० गतेसम्म स्पेनको एलिकान्टेमा भएको विश्व वरीयता जीटू तेक्वान्दो च्याम्पियनसिपमा ढकाल वेस्ट रेफ्री बन्न सफल भए। विश्वका ७९ देशका एक हजारभन्दा बढी खेलाडीबीच प्रतिस्पर्धा भएको थियो। प्रतियोगिताका लागि ६५ भन्दा बढी मुलुकका निर्णायक सहभागी थिए। स्पेनको आलेकान्ते सहरमा भएको प्रतिस्पर्धामा सहभागी विभिन्न महादेशका रेफ्रीहरूलाई उछिनेर ढकाल प्रथम बन्न सफल भएका हुन्। यसअघि बेल्जियम, फ्रान्स र पाकिस्तानमा भएका अन्तर्राष्ट्रिय तेक्वान्दो प्रतियोगितामा पनि ढकालले निर्णायकको भूमिका निभाए। पुरस्कार पाएपछि रेफ्री ढकालले पुरस्कारले नेपाल, नेपाली खेलाडी र आफ्ना लागि पनि ठूलो अवसर र चुनौती थपिदिएको बताए।"
महिला मतमा पुरुषकै मर्जी,"मधवा, महोत्तरी : ४० वर्षीया जलेसिया देवी सदा हरेक निर्वाचनमा भोट खसाल्छिन्। तर, आफूले कुन पार्टी वा उम्मेदवारलाई भोट हाल्ने उनलाई थाहा हुँदैन। त्यसको कारण हो, उनको भोटमा पतिको मर्जी। अर्थात्, पतिले जहाँ भन्यो, उनले त्यही मत हाल्ने गरेकी छिन्। कसलाई भोट दिने, नदिने मेरो लोग्नेले भनेअनुसार भोट हाल्छु, जलेसिया देवीले भनिन्, पार्टीको बारेमा पनि मलाई केही थाहा छैन्। महोत्तरीको मनरा सिसबा गाउँपालिका १० मधवा गाउँकी जलेसिया देवी मुसहर जातिकी निरक्षर हुन्। गरिब, निमुखाका लागि कुनै पनि पार्टी वा नेताले ध्यान नदिने भएकाले उनीहरूका विषयमा चासो नराखेको उनले बताइन। नेताहरूको बारेमा बुझेर पनि के गर्नू ? उनले भनिन, जोसुकैले जिते पनि हाम्रो लागि केही गर्ने होइन। त्यसो भए किन मतलव राख्ने ? मधवा गाउँको दसगजामा करिब एक सय मुसहर परिवारको बसोबास छ। आर्थिक विकास, समृद्धि, पहिचान त परै जाओस्, यहाँको मुसहर समुदाय खानेपानी, शिक्षा, स्वास्थ्यजस्ता आधारभूत आवश्यकताबाट समेत बञ्चित छ। अर्काको जग्गामा मजदुरी गरेर छाक टार्ने यस दलित बस्तीलाई पार्टीहरूले भोट बैंक मान्ने गरेका छन्। तर, निर्वाचन सकिएपछि भने कुनै नेता फर्केर पनि यो गाउँ जाँदैनन्। चुनावको बेला उम्मेदवारहरूले यहाँका पुरुषहरूलाई आर्थिक सहयोग र भोजभतेर गराउँछन्। धेरथोर आर्थिक सहयोग, मासु र रक्सीकै भरमा यो बस्तीको भोट खरिदबिक्री हुने गरेको स्थानीयवासी बताउँछन्। यहाँका एकदुईजना पुरुष मात्रै साक्षर छन्। महिलाहरू सबै निरक्षर छन्। यसैकारण पनि पुरुषले जहाँ भन्यो, महिलाहरू त्यतै भोट हाल्ने गरेका छन्। हरेक निर्वाचनमा गुलियो आश्वासन र आर्थिक प्रलोभनमा परेर मुसहरहरूले भोट हाल्ने गरेका छन्। महिलाहरू पनि पुरुषले भनेअनुसार मात्रै भोट हाल्ने गरेको ४५ वर्षीया कैलाशी सदा बताउँछिन्। पीपलको बोटबाट झरेको पातलाई मतपत्रको उदाहरण बनाउँदै कैलाशीले भनिन्, यसरी कागज लिएर आउँछन्, यो चिह्नमै भोट हाल्नु, नत्र रामधुलाई दिन्छु भनेर भन्छन्। अनि, हामीहरू पनि त्यसअनुसार नै भोट हाल्छौं। कहाँ भोट हाल्दा राम्रो हुन्छ ? कहाँ हाल्दा बस्तीको लागि सहयोग आउँछ ? यी सबै कुरा पुरुषहरूले नै थाहा पाउने गरेको कैलाशीले बताइन्। भोट माग्न आउने नेताहरू प्नि पुरुषहरूकै बीचमा बसेर कुरा गर्छन्, सिकिलिया सदाले भनिन, हामी महिलाहरू त टाढैबाट हेर्छौं मात्रै। उनीहरूले के कुरा गरे, के वाचा गरे हामीलाई के थाहा ? तिमीहरूको बच्चालाई सित्तैमा पढाइदिन्छौं। बस्तीमा शौचालयको बन्दोबस्त गराइदिन्छौं। बेरोजगारहरूलाई रोजगारी दिन्छौं के न के कुराहरू सुन्न पाइन्छ तर, चुनाव बितेपछि सब हावा हुन्छ। नेताहरूले रक्सी र मासु खुवाएर आफूहरूको भोट लिने गरेको उनले बताइन्। हामी महिलाहरूले त घरपरिवार चलाउनु पर्छ, उनले भनिन्, लोग्नेले भनेको ठाउँमा भोट दिएन् भने कहाँ दिने ? अधिकांश पुरुषहरू रक्सी खान्छन्। त्यही कारण अवस्थ र बेरोजगार छन्। गाउँमा अवैध रूपमा रक्सीका भट्टी पसल सञ्चालनमा छन्। अपराध र महिला हिंसाका मुख्य कारण नै यी भट्टी पसल बनेका छन्। भट्टीहरू हटाउन सहयोग गर्नेलाई आफूले भोट दिने सोच बनाइरहेको ३० वर्षीया कमली सदाले बताइन्। चुनावको बेला भोटको कुराकानी पनि भट्टीमै हुन्छ, उनले भनिन्, पुरुषहरू भट्टीमा रक्सी खान्छन्। अनि, घरमा आएर झगडा गर्छन्। छोरी बुहारीलाई कुटपिट गर्छन्। यसपटक त लोग्नेको भन्दा पनि जसले भट्टी हटाउँछु भन्छ, त्यसैलाई भोट दिने हो। मुसहर बस्तीमा एउटा मात्रै खानेपानीको चापाकल छ। शौचालय छैन। हामी खुल्ला स्थानमा शौच गर्न बाध्य छौ, सुन्दर सदाले भनिन, बेलाबेला भारतीय सुरक्षाकर्मीहरूले आएर बस्ती नै उठाई दिन्छन्। बाढीका बेला डुबान हुन्छ। शीतलहरका बेला बस्तीमा ओढ्ने ओछ्याउनेसमेत अभाव हुन्छ। चुनावका बेला मात्रै मुसहरका समस्या समाधान गर्ने भनेर नेताहरूले भाषण गर्ने गरेको उनले सुनाइन्। हाम्रा समस्या हेर्न कोही नेता आउँदैनन् उनले भनिन्, अहिले उनीहरूलाई भोट चाहिएको छ। चिल्लो गाडीमा चढेर हात जोड्दै आउँछन् र भोट माग्छन्। यसपालि आफ्नो बुद्धि विवेकले भोट हाल्ने सोच बनाउन उनले महिलालाई आग्रह गरिन्। लोग्नेले जहाँ भन्यो त्यहीं भोट हाल्ने होइन उनले भनिन्, जसले हाम्रो लागि काम गर्न सक्छ उसैलाई भोट दिनुपर्छ। अशिक्षित मात्रै नभई शिक्षित महिलाहरूको मतमा पनि पुरुषहरूकै मर्जी चल्ने गरेको अधिवक्ता रेखा झाले बताइन्। आफ्नो मतको प्रयोग कहाँ गर्ने ? मतको महत्त्व के छ ? एक मतले पनि चुनावी परिणाममा कस्तो असर पार्छ भन्ने विषयमा महिलालाई शिक्षाको अभाव छ, अधिवक्ता झाले भनिन्। मधेसमा पितृसत्ता निकै हाबी भएको हुँदा महिला मतमा पुरुषहरूकै मर्जी चल्दै आएको युवा नेत्री विभा ठाकुर बताउँछिन्। राजनीतिक रूपमा महिलाको सक्रियता बढेको जस्तो देखिए पनि त्यो यथार्थ होइन, उनले भनिन्, अहिले पनि पुरुषहरूले जुन दलमा भन्यो त्यहीँ राजनीतिक रूपमा आस्था राख्नुपर्ने, आफूले दल चयन गर्न नसक्ने र जहाँ अरूले भन्यो त्यहीं मत दिनुपर्ने बाध्यता महिलालाई छ। प्रदेश निर्वाचन कार्यालयको तथ्यांकअनुसार मधेस प्रदेशमा २९ लाख १० हजार २३ मतदाता छन्। जसमा १५ लाख ७७ हजार ३ सय १७ पुरुष र १३ लाख ३२ हजार ६ सय ४० महिला मतदाता छन्।"
मोटरसाइकलले ठक्कर दिँदा तनहुँमा पैदल यात्रीको मृत्यु,तनहुँ : तनहुँको व्यास नगरपालिका१२ देउरालीमा मोटरसाइकलले ठक्कर दिँदा एक पैदल यात्रीको मृत्यु भएको छ । शुक्रबार दमौलीबाट डुम्रेतर्फ जाँदै गरेको लु ७० प १७१९ नम्बरको मोटरसाइकलले ठक्कर दिँदा देउरालीका ६२ वर्षीय नन्दगोपाल कार्कीको मृत्यु भएको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । मोटरसाइकलले ठक्कर दिएपछि गम्भीर घाइते भएका कार्कीलाई उपचारको लागी दमौलीस्थित रत्नहरी अस्पतालमा प्राथमिक उपचारपश्चात् थप उपचारको लागी मणीपाल शिक्षण अस्पताल पोखरामा पठाइएको थियो । उनको उपचारको क्रममा मृत्यु भएको प्रनाउ खड्काले बताए । मोटरसाइकल चालक पाल्पा रामपुर ४ का ३८ वर्षीय जुबेर अहमद मियालाई नियन्त्रणमा लिई थप अनुसन्धान भइरहेको प्रहरीले जनाएको छ ।
ज्याक्सन बनिन् अमेरिकी सर्वोच्च अदालतको पहिलो अश्वेत महिला न्यायाधीश,वासिङटन डिसी : अमेरिकाको सर्वोच्च अदालतमा कन्टाजी ब्राउन ज्याक्सन न्यायाधीश बन्ने पहिलो अश्वेत महिला बनेकी छन्। अमेरिकी सिनेटले शुक्रबार ज्याक्सनको नाम न्यायाधीशमा अनुमोदन गरेपछि सर्वोच्च अदालतको २३३ वर्षको इतिहासमा अश्वेत महिला न्यायाधीशका रूपमा ज्याक्सनले नाम लेखाउन सफल भएकी हुन्। सर्वोच्च अदालतको नौ सदस्यीय बेन्चमा एक मात्र अश्वेत महिलाका रूपमा ज्याक्सन देखा पर्ने छिन्। राष्ट्रपति जो बाइडेनले आफ्नो चुनावी अभियानको क्रममा सर्वोच्च अदालतमा अश्वेत महिला न्यायाधीश नियुक्त गर्ने बाचा गरे अनुसार ज्याक्सनलाई न्यायाधीशमा सिफारिस गरेका जनाइएको छ । तीन रिपब्लिकन सिनेटरले आफ्नो पार्टीगत लाइन क्रस गरेर न्यायाधीश ज्याक्सनको पक्षमा मतदान गरेपछि उनको नाम अनुमोदन भएको हो । सिनेटमा मतदानको अध्यक्षता पनि पहिलो अश्वेत महिला उपराष्ट्रपति कमला ह्यारिसले गरेकी थिइन् । ५१ वर्षीया ज्याक्सनले हावर्ड विश्व विद्यालयबाट दुई विषयमा डिग्री हासिल गरेकी छन् । सर्वोच्च अदालतमा छ जना कन्जरभेटिभ न्यायाधीश रहेका छन् । रासस
सगरमाथाको दोस्रो शिविरसम्म बाटो खुल्यो,"सोलुखुम्बु : सगरमाथाको दोस्रो शिविरसम्मको बाटो खुलेको छ। विश्वको सर्वोच्च शिखर सगरमाथा जाने बाटो निर्माणको जिम्मा पाएको आइसफल डक्टरको टोलीले आधारशिविरदेखि दोस्रो शिविरसम्मको बाटो निर्माण गरेको हो। सगरमाथा प्रदूषण नियन्त्रण समिति (एसपीसीसी)का अनुसार छ आइसफल डाक्टर अर्थात् हिउँमा बाटो बनाउने अनुभवी व्यक्तिले बाटोमा सङ्केत राख्ने, भर्याङ राख्ने, डोरी टाँग्नेलगायत काम गरिरहेका छन्। दोस्रो शिविरसम्मको बाटो खुलेसँगै आरोहीहरूलाई त्याहाँसम्म जान अनुमति दिइएको एसपीसीसीका उपाअध्यक्ष लामाकाजी शेर्पाले बताए। एसपीसीसीले अनुमति दिएपछि मात्रै आरोहणी तथा आरोहण व्यवसायी दोस्रो शिविरसम्म जान पाउँछन्। आरोहणका लागि शरीरलाई अनुकूल बनाउन आरोही आधार शिविरबाट दोस्रो शिविरसम्म जाने र फर्कने गर्ने भएकाले दोस्रो शिविरमा चाँडै क्याम्प खडा गरिने भएको छ। यस पटक आधार शिविरदेखि दोस्रो शिविरसम्म १५ वटा भर्याङ प्रयोग गरिएको उनले जानकारी दिए। यसअघि सन् २०१८ मा ३२ वटा भर्याङ प्रयोग भएकामा सन् २०१९ मा २० वटा मात्रै प्रयोग भएको थियो। दोस्रो शिविरसम्मको बाटो प्रयोग गरेर सगरमाथासहित ल्होत्से र नुप्त्से हिमाल पनि आरोहण गरिन्छ। आधारशिविरमा हरेक समूहले बौद्ध परम्पराअनुसार पूजापाठ गरी हिमालमा कुल्चनुअघि क्षमापूजा र शक्ति माग्ने प्रचलन रहेको छ। रासस"
किन लगिए टेलिकममा विवादास्पद पौडेल ?,"काठमाडौं : विवादास्पद छविका सुनील पौडेललाई टेलिकमको प्रबन्ध निर्देशक नियुक्त गरिएको भन्दै कर्मचारीहरूले असन्तुष्टि जनाएका छन्। उनीहरूले पौडेलको नियुक्ति अविलम्ब फिर्ता लिन माग गर्दै आन्दोलनको चेतावनी दिएका छन्। मन्त्रिपरिषद्को बिहीबारको बैठकले राष्ट्रिय सूचना प्रविधि केन्द्रका कार्यकारी निर्देशक पौडेललाई टेलिकमको प्रबन्ध निर्देशकमा नियुक्त गरेको थियो। सेक्युरिटी प्रेस खरिद र औषधि खरिदमा विवादित बनेको ओम्नी ग्रुपसँग जोडिएका पौडेलको नियुक्तिप्रति टेलिकमका कर्मचारीले आपत्ति जनाएका हुन्। टेलिकम वर्कर्स युनियनले पौडेलको नियुक्तिप्रति गम्भीर असहमति जनाएको छ। नियुक्तिमा बारम्वार कार्यविधि परिवर्तन गरिनुले सुशासनको धज्जी उडेको छ, युनियनका महासचिव महेश्वर खड्काद्वारा जारी विज्ञप्तिमा भनिएको छ। पौडेललाई नियुक्त गर्न सरकारले कार्यविधिमा व्यापक संशोधन गरेको थियो। वर्कर्स युनियनका अध्यक्ष राजेन्द्र जोशीले पौडेलको नियुक्तिविरुद्ध कर्मचारीहरू आन्दोलनमा उत्रने बताए। डिल्लीराम अधिकारीको कार्यकाल समाप्त भएपछि पुस १८ गतेबाट प्रबन्ध निर्देशक पद रिक्त थियो। सञ्चार मन्त्रालयका सचिव वैकुण्ठ अर्यालको नेतृत्वमा गठित समितिले टेलिकममा कार्यरत दुई जना र पौडेल गरी तीन जनाको नाम मन्त्रिपरिषद्मा सिफारिस गरेको थियो। टेलिकमका पूर्वप्रबन्ध निर्देशक बुद्धि आचार्य, ११ औं तहकी प्रमुख व्यावसायिक अधिकृत संगीता पहाडी अर्यालको नाम पनि सिफारिस गरिएको थियो। कार्यविधि संशोधनमा के छ ? टेलिकमको प्रबन्ध निर्देशक नियुक्तिका लागि सञ्चार तथा सूचना प्रविधि मन्त्रालयले मंसिर २३ गते विज्ञापनमार्फत आवेदन माग गरेको थियो। त्यससँगै प्रबन्ध निर्देशकको नियुक्ति र सेवा सुविधासम्बन्धी निर्देशिका, २०७८ पनि सार्वजनिक गरिएको थियो। सरकारले कार्यविधि संशोधन गरेर स्वार्थपूर्ण नियुक्ति गर्न लागिएको भन्दै टेलिकमभित्रै विरोध भएको थियो। संशोधित कार्यविधिमा प्रबन्ध निर्देशकको तीन वर्षको कार्यकाललाई चार वर्ष, १५ वर्षको व्यवस्थापकीय अनुभवलाई १२ वर्ष र ५८ वर्षको उमेर हदलाई ५६ मा झारिएको थियो। उमेर हदको संशोधनविरुद्ध परेका दुई वटा मुद्दा अदालतमा विचाराधीन छन्। सरकारले टेलिकममा राजनीतिक नियुक्ति दिनको लागि कार्यविधि संशोधन गरेको र टेलिकम बाहिरको व्यक्ति नियुक्त गरेकोमा टेलिकमकै कर्मचारीहरू रुष्ट बनेका छन्। नियम मिचेर कार्यविधि संशोधन गर्नु गलत नजिर भएको नेपाल दूरसञ्चार राष्ट्रिय कर्मचारी संगठनका अध्यक्ष यादवप्रसाद पनेरुले बताए। एकजना व्यक्ति नियुक्तिका लागि यस्तो गर्न उचित छैन, पनेरुले भने, टेलिकम भनेको निजी कम्पनीसँग प्रतिस्पर्धा गर्दै जनतालाई सेवा दिने संस्था हो। यसमा राजनीति घुुसाउँदा अन्य सार्वजनिक संस्थान जस्तै डुब्न सक्छ। को हुन् पौडेल ? नवनियुक्त प्रबन्ध निर्देशक पौडेल सेक्युरिटी प्रिन्टिङ प्रेस खरिदका योजनाकार हुन्। सो सम्बन्धमा महालेखा परीक्षकको कार्यालयको ५८औं वार्षिक प्रतिवेदनमा पनि उल्लेख गरिएको छ। यस्तै, कोभिडको पहिलो लहरको समयमा मेडिकल सामग्री आयातमा ओम्नी समूहले गरेको अनियमिततामा पनि पौडलकोे नाम जोडिएको थियो। अघिल्लो सरकारका पालामा उनी सूचना प्रविधि केन्द्रको कार्यकारी निर्देशक भएका थिए।"
पुटिनका छोरीहरूमाथि बेलायतद्वारा प्रतिबन्ध घोषणा,"लन्डन : युक्रेनमाथि जारी आक्रमणको जवाफमा बेलायतले शुक्रबार रुसी राष्ट्रपति भ्लादिमिर पुटिनका छोरीहरूमाथि प्रतिबन्धको घोषणा गरेको छ। बेलायतले रूसी विदेशमन्त्री सर्गेई लाभरोभमाथि पनि प्रतिबन्ध लगाएको बेलायती सरकारले एक प्रेस विज्ञप्तिमा जनाएको छ। विज्ञप्तिमा भनिएको छ, 'आजबाट क्रेमलिनको भित्री घेराको भव्य जीवनशैली थप लक्षित गर्दै बेलायतले राष्ट्रपति भ्लादिमिर पुटिन र उनका विदेशमन्त्री सर्गेई लाभरोभका छोरीहरूलाई प्रतिबन्ध लगाउने भएको छ।' राष्ट्रपति पुटिनकी छोरी क्याटरिना भ्लादिमिरोभना टिखोनोभा, मारिया भ्लादिमिरोभना भोरोन्सोभा तथा विदेश मन्त्री सर्गेई लाभरोभकी छोरी येकाटेरिना सर्गेइभाना भिनोकुरोभालाई यात्रा प्रतिबन्ध लगाउँदै उनीहरूको बेलायतमा रहेको सम्पत्ति जफत गरिने निर्णयमा उल्लेख छ। रासस"
द्वन्द्वपीडितलाई न्याय कहिले ?,"काठमाडौं : दैलेखकी द्वन्द्वपीडित रत्न रेग्मी एक्कासी भक्कानिइन्। २०५७ सालमा अपहरणमा परेका उनका श्रीमान् उदयराम रेग्मी २०६२ भदौ २० गते प्रहरीबाट मारिए। दैलेख लुचेडाँडास्थित विद्यालयमा प्रधानाध्यापक रहेका उनलाई द्वन्द्वकालमा माओवादीले अपहरण गरेका थिए। श्रीमान् माओवादीको अपहरणमा परेकै बेला उनलाई २०६१ सालमा प्रहरीले श्रीमान् खै ? देखा भन्दै अपहरण गरे। उनका ससुरालाई पनि ८३ दिन जेल हालियो। दुवै पक्षबाट यातना भोग्दै आएकी रत्नको पीडा सुनाउनै नसक्ने अवस्था छ। बोल्दाबोल्दै आवाज नै रोकिन्छ। काभ्रेकी गीता रसाइली द्वन्द्वपीडित महिला राष्ट्रिय सञ्जालको उपाध्यक्ष हुन्। द्वन्द्वकालमा दाइ, दिदी गुमाएकी उनको पीडा उस्तै छ। २०६० फागुन १ गते उनकी दिदी रिना रसाइली घरमै सेनाबाट सामूहिक बलात्कारपछि गोली हानेर हत्या गरियो। उनका दाजु २०५७ माघ २२ गते काभ्रेको भकुण्डेबेसी चौकीमा प्रहरी र माओवादीको भिडन्तमा मारिए। उनी भन्छिन्, पीडा सुनाइसक्नु छैन। सरकारले वास्ता नगरेको उनको आरोप छ। आम द्वन्द्वपीडित समुदायको घोषणापत्र निकालेका छौं, नेपालभरका सबैखाले द्वन्द्वपीडितको प्रतिनिधित्व गरेर मागलाई राज्यसम्म पुर्याउने उद्देश्य छ, उनी भन्छिन्। दाइ, भिडन्तमा मरिएकाले मानव अधिकारको मुद्दा उठाउन मिल्दैन। तर, पढ्दै गरेकी दिदीको आमाबुवाकै अगाडि बलात्कार र हत्या भयो जुन दर्दनाक थियो। दिदीको सवालमा कानुनी रूपमा निवेदन गरेको छ। दोषीलाई कारबाही पनि भएको छैन। कहीँ कतैबाट न्याय पनि पाइएन। रसाइली यसरी दुःख व्यक्त गर्छिन्। चुनावमा राजनीतिक दलका घोषणापत्रमा पीडितका मुद्दाबारे समेटियोस् भन्ने चाहना उनको छ। सुमन अधिकारीका बुवा २० वर्ष अगाडि पनि द्वन्द्वकालमा हत्या भयो। उनी शिक्षक थिए। २०५८ माघ ३ गते विद्यालयबाट जबर्जस्ती निकालेर क्रूरतापूर्वक हत्या गरिएका लमजुङका उनै शिक्षक मुक्तिनाथ अधिकारीको दर्दनाक पीडा सम्झँदा अहिले पनि रुवाउँछ। निर्दोष अधिकारीको हत्यामा संलग्न अहिलेसम्म सजायको घेरामा आउन सकेका छैनन्। राज्यले २०७१ मंसिर २६ गते आयोगको गठन गर्यो। आयोग बनाउने तर काम नगर्ने अनि थप पीडा दिने खालको आयोग गठन गरेको उनको भनाइ छ। न्याय पाउन लागिपरेका छौं। उजुरी लियो सबैले उजुरी हाले तर एउटा पनि उजुरीको छानबिन भएको छैन, उनले भने। आयोगमा ६५ हजारभन्दा बढी उजुरी छन्। उनका अनुसार आयोगले जिल्लामा परिचयपत्र बाँड्यो तर त्यो परिचयपत्रले कुनै न्याय दिएको छैन। सत्य निरूपण मेलमिलाप आयोग ऐन २०७१ ले पीडितलाई माफी दिने खालको छ। पीडितको न्यायलाई अवरुद्ध गरेको छ। सरकार तथा राजनीतिक दलहरूले सर्वोच्च अदालतको परमादेशअनुरूप माफी कानुनको संशोधनलाई सात वर्षदेखि आलटाल गर्दै आएका छन्। सत्य निरूपण आयोगले गम्भीर अपराधका पीडितलाई क्षतिपूर्ति वा विस्तृत अनुसन्धानमध्ये एक रोज्न लगाएको छ। जेठ २०७१ जेठ २० गते मुद्दा हालेपछि माघ २६ गते आयोग बन्यो। २०७१ फागुन १४ गते फैसला आयो। परमादेश आयो। सोही परमादेशअनुसार ऐन संशोधन गर्न निरन्तर माग गरेको अधिकारीले बताए। तर, सात वर्षसम्म पनि केही भएको छैन। देशभरका द्वन्द्वपीडितले चुनावको मौका पारेर चुनावी घोषणापत्रमा द्वन्द्वपीडितका कुरा समेटनुपर्ने माग उनीहरूको छ। शीतलसिंह राथोडका श्रीमान् २०६१ फागुन १३ गते लाटीकोइली९ सुर्खेतस्थित घरको धारामा नुहाउँदै थिए। माओवादीले गोली हानी उनको त्यहीँ हत्या गरे। श्रीमान्को मृत्युपछि विविध समस्या भोग्दै आएकी उनी द्वन्द्वपीडितको पक्षमा अभियान चलाएपछि त्यसैमा लागिन्। उनले भनिन्, बलात्कारमा परेका दिदीबहिनीको पीडा झन् दर्दनाक छ। राज्यले द्वन्द्वपीडित नै नमानेको अवस्था छ। सरकारले बलात्कार भएको प्रमाण खोज्छ। गोठाला जाँदा बलात्कारमा परेकाले के प्रमाण राख्ने ? उनले प्रश्न गरिन्। पीडितहरू उक्त समयमा घरपरिवारमा समेत पीडा लुकाउन बाध्य भए। हिम्मत गरेर बाहिर निस्केपछि न्याय पाउनुपर्नेमा उनको जोड छ। कपिलवस्तुकी तुलसी परियार अपांगता द्वन्द्वपीडित राष्ट्रिय सञ्जालको महासचिव हुन्। २०६२ वैशाख २५ गते सेनाको ब्यारेकनजिक बम बिस्फोट भएर एउटा खुट्टा गुमाइन्। शरीरका अन्य अंग क्षत्विक्षत भएकी उनले शान्ति सम्झौतापछि २०६३ पछिको द्वन्द्वपीडित कार्यदलमा नाम नराखिएको गुनासो गरिन् । २०६३ मंसिर ५ पछि घाइते तथा अपांगता भएका पीडितलाई पनि द्वन्द्वपीडितको रूपमा पहिचान दिनुपर्ने उनको माग छ। तिनले द्वन्द्वपीडितले प्राप्त गर्ने सम्पूर्ण सेवा सुविधा, राहत, उपचार, जीवन निर्वाह भत्तासमेत प्रदान गर्नुपर्ने माग उनले गरेकी छन्। विस्तृत शान्ति सम्झौतामा हस्ताक्षर भएको १५ वर्ष पूरा भएको छ। तर, द्वन्द्वरत दुवै पक्षले बेपत्ता पारेका नागरिकहरूको अवस्था ज्यूँ को त्यूँ छ। सात वर्षको लामो अवधि व्यतीत भइसक्दासमेत एकजना पीडितले पनि महसुस गर्ने गरी कुनै ठोस कार्य गर्न नसकेको लज्जाजनक अवस्था भएको पीडित बताउँछन्। सरकार तथा राजनीतिक दलहरूले सर्वोच्च अदालतको परमादेशअनुरूप माफी कानुनको संशोधनलाई सात वर्षदेखि आलटाल गर्दै आएका छन्। सत्य निरूपण आयोगले गम्भीर अपराधका पीडितलाई क्षतिपूर्ति वा विस्तृत अनुसन्धानमध्ये एक रोज्न लगाएको छ। यसबाट सरकार तथा राजनीतिक दलहरू मानवअधिकार, संक्रमणकालीन न्याय तथा कानुनको शासनप्रति इमान्दार नरहेको पुष्टि हुन्छ। आयोगहरूको वैधता, विश्वसनीयता र कार्यक्षमतामा गम्भीर प्रश्न उठेको पीडितको गुनासो छ। पीडित परिवार बेपत्ता पारिएका आफन्तको सास वा लास खोजिरहेका छन्। गैरन्यायिक हत्या, यातना, अंगभंग एवं घाइते, यौनहिंसा र विस्थापन पीडित व्यक्ति तथा परिवारहरूको पहिचान र परिपूरणसहितको न्याय तथा उपचारको माग गरिएको छ। देशैभरका द्वन्द्वपीडितको प्रतिनिधित्व गर्दै २३ र २४ गते काठमाडौंमा सम्पन्न द्वन्द्वपीडितहरूको दुईदिने अन्तक्र्रिया सम्पन्न भएको छ। सोही कार्यक्रममा प्रस्तुत पीडित समुदायका आधारभूत मागहरू समेटेर सर्वसम्मतबाटै घोषणापत्र पनि पारित गरिएको छ। घोषणापत्रमा उल्लेखित आधारभूत मागहरूलाई गम्भीरतापूर्वक ग्रहण गर्न, प्राथमिकता दिन र यथाशीघ्र सम्बोधन गर्न आम द्वन्द्वपीडित समुदाय नेपाल सरकार, राजनीतिक दल तथा नेतृत्वलगायत सरोकारवाला सबैलाई अपिल गरिएको छ। नेपालमा अपिलकर्ता द्वन्द्वपीडित सम्बद्ध संघसंस्था ४१ वटा छन्।"
राजीनामा दिएका श्रीलङ्काका अर्थमन्त्रीले पदलाई निरन्तरता दिने,"कोलम्बो : यसै हप्ताको सुरुमा नयाँ वित्त मन्त्री नियुक्त भइ २४ घण्टामा राजीनामा दिएका श्रीलङ्काका सत्तारुढ दलका सांसद अली सबारीले आफ्नो जिम्मेवारीलाई निरन्तरता दिने बताएका छन्। उनलाई गत सोमबार राष्ट्रपति राजपाक्षले अर्थमन्त्री नियुक्त गरेका थिए। त्यसको एक दिनपछि राष्ट्रपतिसमक्ष उनले राजीनामा पेश दिएका थिए। राष्ट्रपतिबाट उनको राजीनामा स्वीकृत भने भएको थिएन। उनले शुक्रबार संसदमा बोल्दै अर्थमन्त्रीको जिम्मेवारीलाई निरन्तरता दिने प्रतिवद्धता व्यक्त गरेका हुन्। अरु कसैले अर्थमन्त्रीको पदभार ग्रहण गर्न आनाकानी गरेको र राष्ट्रपति गोटाबाया राजपाक्षले सबारीको राजीनामा स्वीकृत गर्न नमानेपछि उनले वित्त मन्त्रीको पदलाई निरन्तरता दिने बताएका हुन्। सबारीले भने, 'जस्तोसुकै चुनौती सामना गर्नु परे पनि देशको अर्थतन्त्र बचाउन म अर्थमन्त्रीका रुपमा रहन र आवश्यक काम गर्न तयार छु।' श्रीलङ्कामा आर्थिक संकट, घण्टौं लामो विद्युत् भार कटौती र इन्धन तथा अन्य अत्यावश्यक आपूर्तिमा अभावको समाधानका लागि सरकारले तत्काल कदम चाल्नुपर्ने माग गर्दै विरोध प्रदर्शन भइरहेको छ। रासस"
कागबेनीधाममा तीर्थालुको भीड,"जोमसोम : दिवंगत पितृहरूको उद्धार तथा उनीहरूको नाममा श्राद्ध, पिण्डदान र तर्पण दिन मुस्ताङको कागबेनीधाम चर्चित धार्मिकस्थलको रूपमा मानिन्छ। कागबेनीधाममा सधैंझैं चैतेदसैंको औंसी तिथिदेखि चैतेदसैंसम्म श्रद्धालु भक्तजनहरूको ठूलो घुइँचो लागेको छ। कोरोना कहरअघि बर्सेनि दुई सिजन कागबेनीमा नुहाउन, श्राद्ध गर्न, पिण्डदान र तर्पण दिन देशभरका ७७ वटै जिल्लाबाट भक्तजनहरू मुस्ताङको कागबेनी आउने गरेका छन्। कोरोना कहरको बेला कागबेनीधाममा भक्तजनहरूहरू श्राद्ध गर्न मुस्ताङ आउन सकेनन्। कोरोनाकै कारण कागबेनी धार्मिकस्थल लगातार दुई वर्ष सुनसान रह्यो। यसपटक मुस्ताङको कागबेनीधाममा पितृको नाममा श्राद्ध तथा पिण्डदान गर्न चैतेदसंै औंसीदेखि चैतेदसैंको दिनसम्म हजारौं पर्यटक मुस्ताङ भित्रिए। यहाँ आएका भक्तजनले सामूहिक र व्यक्तिगत रूपमा पूजापाठ गरी पितृको नाममा श्राद्ध र पिण्डदान गर्ने गर्छन्। यहाँ पुगेर कर्म गर्नाले मोक्ष प्राप्ति हुने तीर्थालुहरू बताउँछन्। भक्तजनहरू कागबेनीमा श्राद्ध गरी कालीगण्डकी नदीमा नुहाएर मुक्तिनाथ दर्शनका लागि उकालो उक्लिने चलन छ। कागबेनीका पुजारी यज्ञप्रसाद शर्मा गौतमका अनुसार विगतका वर्षहरूमा भन्दा यसपटक कागबेनीधाममा श्राद्ध गर्न आउने तीर्थालु अत्यधिक संख्यामा वृद्धि भएको छ। उनले कागबेनी महत्त्वपूर्ण तीर्थस्थल रहेकोले यसको व्यवस्थापनमा आंशिक सुधारको खाँचो रहेको बताए। मुस्ताङमा तीर्थालुको आगमन बढेकाले स्थानीयको व्यवसायसमेत राम्रो हुँदै गइरहेको मुस्ताङ उद्योग वाणिज्य संघका अध्यक्ष खगेन्द्र तुलाचनले जानकारी दिए।"
कुनकुन प्रदेशमा हुँदैछ वर्षा ?,"काठमाडौं : नेपालमा स्थानीय वायु र पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। हाल देशको पहाडी भूभागमा आँशिकदेखि सामान्य बदली रही गण्डकी प्रदेशको एकदुई स्थानमा मेघ गर्जनचट्याङ्गसहित हल्का वर्षा भइरहेको छ। मौसम पूर्वानुमान महाशाखाले शनिबार जारी गरेको बुलेटिनमा दिउँसो प्रदेश नं १, बागमती प्रदेश र गण्डकी प्रदेशका पहाडी भूभागमा आंशिकदेखि सामान्य बदली, बाँकी प्रदेशका पहाडी भूभागमा आंशिक बदली रही अन्य भूभागमा मौसम सामान्यतया सफा रहने जनाएको छ। प्रदेश नं १ को पहाडी भूभागका केही र बागमती प्रदेश तथा गण्डकी प्रदेशका पहाडी भूभागका थोरै स्थानहरुमा मेघ गर्जनचट्याङ्ग सहित हल्का वा क्षणिक वर्षाको सम्भावना रहेको छ। राती प्रदेश नं १ , बागमती प्रदेश र गण्डकी प्रदेशका पहाडी भूभागका थोरै स्थानमा र मधेस प्रदेशका एक वा दुई स्थानमा मेघ गर्जनचट्याङ्गसहित हल्का वर्षाको सम्भावना रहेको छ। आइतबार प्रदेश नं १, बागमती प्रदेश र गण्डकी प्रदेशका पहाडी भूभाग र मधेस प्रदेशका केही स्थानहरुमा मेघ गर्जनचट्याङ्गसहित हल्कादेखि मध्यम वर्षा र अन्य प्रदेशका पहाडी भूभागका एक वा दुई स्थानमा मेघ गर्जनचट्याङ्गसहित हल्का वर्षाको सम्भावना रहेको बुलेटिनमा उल्लेख छ। सोमबार देशको पहाडी भूभागहरुमा आँशिक बदली रही बँकि भेगमा मौसम सामान्यतया सफा रहने महाशाखाको भनाई छ।"
"अर्थतन्त्र खस्काउने सरकार, निलम्बनमा पर्ने गभर्नर","काठमाडौं : संकटग्रस्त अर्थतन्त्र सम्हाल्न खोज्दा सरकारले नेपाल राष्ट्र बैंकका गभर्नर महाप्रसाद अधिकारीलाई निलम्बन गरेको छ। निर्वाचन आचारसंहिता सुरु हुने समयको मुखमा उनलाई प्रतिशोधपूर्ण ढंगले किनारा लगाइएको हो। यसलाई लिएर अर्थविज्ञहरूले आपत्ति जनाएका छन्। अर्थ मन्त्रालयले गभर्नरलाई हटाउने प्रक्रियाअन्र्तत सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय छानबिन समिति बनाएको हो। समितिमा डा सूर्य थापा र डा चन्द्रकान्त पौडेल सदस्य छन्। समितिलाई एक महिनाभित्र प्रतिवेदन दिने कार्यादेश दिइएको छ। नेपाल राष्ट्र बैंक ऐन, २०५८ को दफा २२ (२) अनुसार नेपाल सरकारले उपदफा (१) बमोजिम गभर्नरलाई पदमुक्त गर्दा दफा २३ बमोजिम गठन भएको जाँचबुझ समितिको सिफारिसमा गर्नेछ। त्यही दफाको (४) मा भनिएको छ, सरकारले उपदफा (१) बमोजिम गभर्नर, डेपुटी गभर्नर र सञ्चालकलाई पदमुक्त गर्ने प्रक्रिया सुरु गर्नासाथ निजहरू आफ्नो पदबाट स्वतः निलम्बन भएको मानिनेछन्। सरकारका गलत नीतिका कारण खस्किँदो अर्थतन्त्रको वास्तविकता ढाकछोप गर्न गभर्नर तारो बनाइएका छन्। अर्थ मन्त्रालय उच्च स्रोत भन्छ, गभर्नर अर्थतन्त्रलाई नियन्त्रणबाहिर जानबाट रोक्न चाहन्थे। अर्थमन्त्री जनार्दन शर्मा विभिन्न स्वार्थ समूहका कुरा सुन्थे। यही विरोधाभाषले दुईबीच लामो समयदेखि द्वन्द्व थियो। अधिकारी २०७६ चैत २४ गते गभर्नर नियुक्त भएका थिए। उनलाई निलम्बन कानुनविपरीत भएको छ। अर्थशास्त्री केशव आचार्यले गलत समयमा भएको यो निर्णयले अर्थतन्त्रमा नकारात्मक असर गर्ने बताए। अर्थतन्त्र अप्ठ्यारोमा छ। चुनाव लागिसकेको छ। बजेट बनाउनुपर्ने बेला छ। यस्तो बेला गभर्नर हटाइन्छ, यो कस्तो सरकार हो ? उनले भने। उनले यसले मुलुकको अर्थव्यवस्था, आर्थिक स्थायित्वमा असर गर्ने बताए। मौद्रिक नीतिको नेतृत्व राष्ट्र बैंकले गर्छ, वित्तीय नीतिको नेतृत्व अर्थ मन्त्रालयले गर्छ। दुवै मिलेर अप्ठ्यारो अवस्थाको अर्थतन्त्रलाई निकास दिनुपर्नेमा यो गतिविधिले गलत सन्देश दिन्छ, उनले भने, यो ठीक भएन। निर्वाचन आचारसंहिता सुरु हुने समयको मुखमा गभर्नरलाई प्रतिशोधपूर्ण ढंगले किनारा लगाइएको हो । नेपालबाट भित्रिने विदेशी मुद्राको तुलनामा नेपालबाट बाहिरिने विदेशी मुद्रा बढी हुँदा सोधनान्तर घाटा चुलिएको छ । एकांकी ढंगबाट एकपछि अर्को गल्ती गर्दै जाँदा त्यसको कारण निजी क्षेत्र, आमजनता र समग्र देशमा नै असर परेको छ । अर्थ मन्त्रालयले गभर्नर अधिकारीमाथि मुख्य तीन आरोप लगाएको छ राष्ट्र बैंकका अति गोप्य सूचना चुहाएको, व्यवस्थापकीय जिम्मेवारी पूरा गर्न नसकेको र राष्ट्र बैंकको उद्देश्यअनुसार तोकिएको जिम्मेवारी पूरा गर्न नसकेको। कमिटी बनाइएको छ भन्ने कुरा आएको छ। पत्र चाहिँ आएको छैन, गभर्नर अधिकारीले भने, के कारणले भन्ने पत्र आएपछि नै थाहा होला। पूर्वगभर्नर डा चिरञ्जीवी नेपालले अर्थतन्त्रलाई हेर्ने स्वायत्त संस्थालाई सरकारले यसरी चलाउनु गलत भएको बताए। राष्ट्र बैंक स्वायत्त संस्था हो। अर्थतन्त्रको समग्र पक्ष हेर्ने राष्ट्र बैंक हो। यसलाई अस्थिर बनाइयो। यसले राष्ट्रलाई गाह्रो हुन्छ, उनले भने। नेपालले अर्थतन्त्रलाई अप्ठ्यारो परेको बेला गभर्नर निलम्बन हुनुले वित्तीय संस्थाप्रतिको विश्वास गुम्ने खतरा बढ्ने औंल्याए। एलसी कडाइले बढायो दूरी गभर्नर अधिकारीले विलासिताका गाडी, सुनलगायत कम आवश्यकताका करिब तीन सय प्रकार वस्तु आयातमा कडा गरेका थिए। घट्न थालेको विदेशी विनियम सञ्चितिका लागि यस्तो कदम चालेका थिए। यसले बंैकिङ प्रणालीमा देखिएको लगानी योग्य पुँजी (तरलता) अभावलाई नियन्त्रण गर्न मद्दत मिल्ने अपेक्षा लिइएको थियो। यसले अर्थमन्त्री जनार्दन शर्मा रुष्ट भएका थिए, स्रोत भन्छ। पूर्वगभर्नर नेपालले विलासिता वस्तुको एलसी खोल्न कडाइ राष्ट्र बैंक सही कदम भएको बताए। उनले भने, राष्ट्र बैंकको उद्देश्य विदेशी विनियमलाई सुरक्षित गर्ने र लामो समयलाई पुग्ने गरी राख्ने हो। देशलाई गाह्रो पर्दा प्रयोग गर्नुपर्छ, विनियममा दबाब आउँदा राष्ट्र बैंकले नीतिगत व्यवस्था परिमार्जन गर्न सक्छ। राष्ट्र बैंकले गरेको यो सही थियो। आयात प्रतिस्थापन नगरे बाह्य क्षेत्र व्यवस्थापन चुनौतीपूर्ण : गभर्नर अधिकारी राष्ट्र बैंकका गभर्नर अधिकारी निलम्बित कमल थापा भन्छन् : गभर्नर निलम्बनको निर्णय निन्दनीय, तत्काल सच्याउ आफ्नो अक्षमता छोप्न अर्थमन्त्रीले गभर्नर निलम्बन गरे, देश श्रीलंकाको बाटोमा : एमाले ब्याजदर नियन्त्रण पचेन सरकारलाई बैंकिङ प्रणालीमा ब्याजदर घटाउने र बढाउने विषयमा टीकाटिप्पणी भइरहेका थिए। बैंकहरूले मनोमानी ब्याजदर बढाएर दोहोरो अंकमा पुर्याएपछि राष्ट्र बैंकले अंकुश लगाएको थियो। बजारमा निक्षेप नआएपछि राष्ट्र बैंकले ब्याजदर खुकुलो बनाउन खुला छोडिदिएको थियो। यो विषयले अर्थमन्त्री शर्मा असन्तुष्ट थिए। त्यस्तै हिमालयन र नेपाल इन्भेस्टमेन्ट बैंक मर्जर प्रकरणमा राष्ट्र बैंकको भूमिकालाई लिएर अर्थमन्त्रीसँग मतभेद भएको स्रोतले जनायो। ४० करोड काण्डले पुर्यायो उत्कर्ष अर्थमन्त्री शर्माले अछामका व्यापारी पृथ्वीबहादुर शाहको खातामा कानुनविपरीत अमेरिकाबाट आएको शंकास्पद ४० करोडभुक्तानी दिन दबाब दिए। उक्त रकम भित्र्याउन उनले सहजीकरणसमेत गरिदिएका थिए। यो रकम राष्ट्र बैंकले रोक्का गरेको थियो। अमेरिकाबाट आएको शंकास्पद ४० करोड छुटाउन अर्थमन्त्री नै लागेका थिए। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको यो रकमको विषय सार्वजनिक भएपछि अर्थमन्त्री शर्मा गभर्नर अधिकारीसँग झन् चिढिएका थिए। यी विषयमा सूचना चुहाएको आरोप गभर्नरमाथि लगाएर निलम्बन गरिएको छ। अनि भयो सार्वजनिक भनाभन गभर्नर अधिकारी: श्रीलंका, टर्की, पाकिस्तानजस्ता मुलुक बाह्य क्षेत्रमा दबाब परेर आर्थिक संकट भोगिरहेका छन्। हामीले समयमै सतर्कता नअपनाएमा त्यही अवस्था आउन सक्छ। नेपालको बाह्य क्षेत्र दबाबमा छ, बेलैमा बुद्धि पुर्याएन भने तिनै मुलुक जस्तो हुन सक्छ। अर्थमन्त्री शर्मा (झोक्किँदै): नेपाललाई श्रीलंकासँग तुलना गर्नै मिल्दैन। कहाँ हाम्रो त्यो अवस्थामा पुगेको छ र ? कतिपयलाई भने नेपालको अर्थतन्त्र श्रीलंकाजस्तो बनाउने रहर छ, तिनको सपना पूरा हुँदैन। राष्ट्र बैंकसँग सूचना माग्यो सूचना दिँदैन तर बोर्ड सदस्यहरू नै नीति चुहावट गर्छन्। मन्त्री र गभर्नरबीच शुक्रबार राष्ट्र बैंकले आयोजना गरेको अर्थशास्त्र र वित्तसम्बन्धी राष्ट्रिय सम्मेलनमा भनाभनै भयो, यसरी। गभर्नर अधिकारीले नेपालको आर्थिक संकट श्रीलंकाको जस्तो हुने अवस्था नजिक पुगेको संकेत गर्दा अर्थमन्त्री शर्मा जंगिएका हुन्। तर उनले यतिबेला देशको अर्थतन्त्र दबाबमा परेको स्वीकार गरेका छन्। हाम्रो ऋण र उत्पादनको अवस्था, विदेशी लगानी, ऋण सहायतालगायत तथ्यांक हेर्र्यौं भने श्रीलंकासँग तुलना नै हुन सक्दैन, उनले भने, नेपाल र श्रीलंकाबीच तुलनै नहुने भएकाले अर्थतन्त्र श्रीलंकाजस्तो हुँदैन। अर्थमन्त्री शर्माले क्रिप्टोकरेन्सी, हाइपर फन्डलगाायतका कारण नेपालबाट क्यापिटल फ्लाई भइरहेको सूचना आफूले पाँच महिनाअघि नै थाहा पाएर राष्ट्र बैंकलाई जानकारी गराएको बताए। तर, यो समस्या समाधान गर्न उचित कदम चाल्न नसक्दा अहिले अवैध रूपमा पैसा बाहिरिन थालेको उनको आरोप थियो। प्रविधिको विकासबाट आउने चुनौतीबाट त्रसित हुने होइन। दुरुपयोग हुन नदिने गरी हामीले कदम चाल्नुपर्नेमा ध्यान दिनुपर्छ, उनले भो। काम गर्ने परम्परागत शैलीलाई परिवर्तन गरेर मात्रै अर्थतन्त्रमा सुधार ल्याउन सक्ने उनको भनाइ थियो। मुलुकभित्र भएका स्रोतसाधनको अधिकतम उपयोग गर्नुपर्ने, मुलुकभित्रै उत्पादनजन्य गतिविधि तथा ठूला पूर्वाधारको निर्माण थालेर रोजगारी सिर्जना गर्नुपर्ने र निर्यात वृद्धिको पहल गर्नुपर्ने चुनौती रहेको उनले बताए। वैदेशिक रोजगारीमा जाने नेपालीबाट रेमिट्यान्स प्राप्त गरेपछि उनीहरूलाई पनि विभिन्न सहुलियत दिनुपर्ने विषयमा सरकारले गृहकार्य अघि बढाएको उनले जानकारी दिए। कोभिड१९ का कारण सुस्ताएको पर्यटन क्षेत्रलाई वृद्धि गर्न सरकारले विशेष पहल थालेको उनको भनाइ छ। गभर्नर अधिकारीले भने बाह्य क्षेत्र व्यवस्थापन चुनौतीपूर्ण बनेको बताए। उनका अनुसार कोभिडको प्रभाव घटेसँगै कर्जा विस्तार, बढ्दो आयात र पर्यटन क्षेत्रको आम्दानीमा कमी आएका कारण चालू खाता र शोधनान्तर स्थिति निरन्तर घाटामा छ। यसकारण बाह्य क्षेत्र व्यवस्थापनलाई चुनौतीपूर्ण बनाएको उनको भनाइ छ। चालू आर्थिक वर्षको पहिलो आठ महिनामा व्यापार घाटा करिब २ खर्ब ९८ अर्ब रुपैयाँले वृद्धि भएको उनले जानकारी दिए। २०७८ साउन यता विप्रेषण आप्रवाह घटिरहे पनि फागुनमा भने सुधार देखिएको जानकारी गभर्नर अधिकारीले दिए। हाल नेपालसँग ७४ महिनाको वस्तु र ६७ महिनाको वस्तु वा सेवा आयात धान्न पुग्ने विदेशी विनिमय सञ्चिति रहेको आँकडा उनले प्रस्तुत गरे। बाह्य क्षेत्र व्यवस्थापनको निम्ति अवलम्बन गरिएका नीतिगत व्यवस्थाका कारण बाह्य क्षेत्रको अवस्थामा केही सुधार देखिएको धारणा गभर्नर अधिकारीले राखे। तथापि रुसयुक्रेन युद्ध अन्त्य र कुल आयातमा ३५ प्रतिशत हिस्सा रहेको उपभोग्य वस्तुको आयातलाई प्रतिस्थापन नगर्दासम्म बाह्य क्षेत्र स्थायित्वमा जोखिम कायमै रहने उनको भनाइ थियो। विदेशी मुद्रा आर्जनको स्रोत सीमित र साँघुरो रहेको सानो र खुला अर्थतन्त्र भएको नेपालजस्तो देशमा पर्याप्त विदेशी मुद्रा सञ्चिति कायम राख्नुपर्ने बाध्यता हुन्छ। तसर्थ, बाह्य क्षेत्र समस्याले समग्र अर्थतन्त्र र यसका विभिन्न परिसूचकमा पार्न सक्ने प्रभावलाई मनन् गर्दै यसतर्प सबैले सोच्न जरुरी छ, उनले भने। गभर्नर अधिकारीका अनुसार बाह्य क्षेत्र व्यवस्थापनलाई सुदृढ तुल्याउन आन्तरिक उत्पादन वृद्धि, निर्यात प्रवद्र्धन, विप्रेषण आप्रवाह, वैदेशिक लगानी र वैदेशिक सहायतामा वृद्धि गर्नुपर्छ। उनले भने, बैंक दरको वृद्धि, सुनको आयात कटौती, विदेशी मुद्राको निक्षेप प्रोत्साहन, वैदेशिक सहायता परिचालनलगायत नीतिगत व्यवस्थाहरू अवलम्बन गरिएको छ,। अन्तर्राष्ट्रिय मुद्रा कोषबाट भर्खरै ३९ करोड ५९ लाख अमेरिकी डलर विस्तारित कर्जा सुविधा (ईसीएफ), करिब ४७ अर्ब रुपैयाँबराबरको शून्य ब्याजदरको ऋण स्वीकृत भएको उनले जानकारी दिए। नेपालबाट भित्रिने विदेशी मुद्राको तुलनामा नेपालबाट बाहिरिने विदेशी मुद्रा बढी हुँदा सोधनान्तर घाटा चुलिएको छ। अत्यधिक आयात, रेमिट्यान्स वृद्धि हुन नसक्नु, विदेशी ऋण अनुदान, विदेशी लगानी अपेक्षाअनुसार नआउनुले नेपालको अर्थतन्त्र संकटमा पुगेको छ। यो बेलामा अर्थ मन्त्रालय, राष्ट्र बैंक, राष्ट्रिय योजना आयोगबीच समन्वयकारी भूमिका हुनु पर्ने हो। तर, उल्टो अवस्था छ। अर्थमन्त्री शर्मा नेकपा माओवादी केन्द्रका नेता हुन्। गभर्नर अधिकारी केपी शर्मा ओली सरकारले नियुक्त गरेका हुन्। योजना आयोगका उपाध्यक्ष डा विश्व पौडेल प्रधानमन्त्री शेरबहादुर देउवाले नियुक्त गरेका हुन्। तीन नियमनकारी निकायबीच पछिल्लो समय राम्रो समन्वय छैन। स्रोत भन्छ, अर्थमन्त्री शर्मा त व्यक्तिगत आग्रह पूर्वाग्रहमा नै पुगेका छन्। राष्ट्रिय योजना आयोगका पूर्वउपाध्यक्ष डा डिल्लीराज खनाल अर्थ मन्त्रालयले एकांकी ढंगले एकपछि अर्को गल्ती दोहोर्याउँदै जाँदा अर्थतन्त्र नै संकटतर्फ अघि बढिरहेको बताउँछन्। अर्थशास्त्री डा खनालले अर्थतन्त्र संकटतर्फ जाँदै गरेको अवस्थामा मिलेर रेस्क्यु गर्नु पर्नेमा गाईजात्रा प्रदर्शन गरेको भन्दै चिन्ता व्यक्त गरे। एकांकी ढंगबाट एकपछि अर्को गल्ती गर्दै जाँदा त्यसको कारण निजी क्षेत्र, आमजनता र समग्र देशमा नै असर परेको छ। यस बेलामा एकीकृत ढंगबाट समन्वय गरेर संकटको उद्धार गर्नुपर्ने हो, उनले भने, तर यस्तो गाईजात्रा पो गरिरहेका छन्, यो सब स्वार्थ केन्द्रित भएर भएको हो। एकले अर्कालाई नटेर्ने, अहिले यो आम प्रवृत्तिगत कुराले संकट निम्तिँदै गएको छ। यो आम प्रवृत्तिगत विषय संकट श्रीलंका बनाउने दिशामा केन्द्रित भएको उनको भनाइ छ। अर्थ मन्त्रालय, योजना आयोग, राष्ट्र बैंकबीच मात्रै नभएर उद्योग, वाणिज्य तथा आपूर्ति मन्त्रालयसँग सल्लाह गर्नुपर्ने उनको तर्क छ। यो संकटपूर्ण अवस्थामा निजी क्षेत्र, आम नागरिक आश्वस्त पार्दै जानुपर्छ। अर्को प्रकार जाँदा अझ संकट निम्तिने चिन्ता बढेको छ, उनले भने। अर्थविद् डारामेश्वर खनालले सार्वजनिक कार्यक्रममा उच्च पदस्थ व्यक्तिले संवेदनशील भएर नबोल्नु दुःखद् कुरा भएको बताए। मुलुकको अर्थतन्त्रमा अलिकति समस्या परेको बेलामा अर्थतन्त्रकै नेतृत्वदायी भूमिका निर्वाह गर्ने निकायबीचमा घनिष्ट सम्बन्ध हुनुपर्छ। सार्वजनिक मञ्चमा एकले अर्कोलाई औंला ठड्याउने, गाली गर्ने, त्यस्तो अभिव्यक्ति दिँदा नागरिक निराश हुन सक्छन्, उनले भने, खासगरी बैंकिङलगायतका व्यावसायिक क्षेत्र सशंकित बन्छन्। यसो गर्न हुँदैनथियो। पूर्वअर्थसचिव कृष्णहरि बाँस्कोटा अर्थतन्त्र संकटका बेला नियमनकारी निकायबीच विश्वास हुनुपर्ने बताउँछन्। भन्छन्, अर्थतन्त्र असहज अवस्थामा पुगेको छ। अर्थतन्त्रलाई संकटग्रस्त हुन नदिने नियमनकारी निकायबीच समझदारी महत्त्वपूर्ण हो। पूर्वगभर्नर दीपेन्द्रबहादुर क्षेत्री अर्थतन्त्र बिग्रिरहेको बेला अर्थमन्त्री र गभर्नरको पनि राय मिलेन भने थप कमजोर हुन मद्दत पुग्नेबारे ध्यानाकर्षण गराउँछन्। उनका अनुसार बजेट बनाउने बेलैमा दुवै पक्षको धेरै आवश्यक पर्ने भएकाले दुवै पक्षबीच सहकार्य गर्नुपथ्र्यो। तर यस्तो बेला राष्ट्र बैंकले एउटा कुरा सोच्ने अर्थ मन्त्रालयले अर्को कुरा सोच्ने गर्नु हँुदैन उनले भने, आयात ह्वात्तै बढे विदेशी विनिमय सञ्चितिको खतरामा जान सकिन्छ भन्दै राष्ट्र बैंकले एलसीमा मार्जिन तोकेर कडाइ गर्यो। यो त सरकारसँगै सोधेर गरेको भन्ने छ। गभर्नर अधिकारी किन बने सरकारको तारो ? अर्थतन्त्रलाई नियन्त्रणबाहिर जानबाट रोक्न चाहे, सरकारले सुन्यो स्वार्थ समूहका कुरा एलसीमा कडाइ गरे, जसले धेरै व्यवसायीलाई चिढ्यायो ब्याजदर नियन्त्रण गरे, जसले धेरैको चलखेल रोक्यो बैंक मर्जरमा अर्थमन्त्रीको रुचिविपरीत अघि बढे अर्थमन्त्रीले अमेरिकाबाट आएको शंकास्पद ४० करोड रुपैयाँ व्यापारी पृथ्वीबहादुर शाहलाई दिलाउन चाहे, राष्ट्रबैंकले रोक्यो गभर्नरले अर्थतन्त्र संकटोन्मुख भनिदिए, चुनावको मुखमा सरकार त्यो देखाउन चाहन्न थियो अर्थतन्त्र अप्ठ्यारोमा छ । चुनाव लागिसकेको छ । बजेट बनाउनुपर्ने बेला छ । यस्तो बेला गभर्नर हटाइन्छ, यो कस्तो सरकार हो ?  केशव आचार्य, अर्थशास्त्री राष्ट्र बैंक स्वायत्त संस्था हो। अर्थतन्त्रको समग्र पक्ष हेर्ने राष्ट्र बैंक हो। यसलाई अस्थिर बनाइयो। यसले राष्ट्रलाई गाह्रो हुन्छ।  डा चिरञ्जीवी नेपाल, पूर्वगभर्नर अर्थ मन्त्रालयले एकांकी ढंगबाट एकपछि अर्को गल्ती गर्दै जाँदा त्यसको कारण निजी क्षेत्र, आमजनता र समग्र देशमा नै असर परेको छ। यस्तो बेला गाईजात्रा पो गरिरहेका छन्।  डा डिल्लीराज खनाल, पूर्वउपाध्यक्ष, योजना आयोग अर्थतन्त्रमा समस्या परेको बेलामा अर्थतन्त्रकै नेतृत्वदायी भूमिका निर्वाह गर्ने निकायबीचमा घनिष्ट सम्बन्ध हुनुपर्छ। सार्वजनिक मञ्चमा एकले अर्कोलाई औंला ठड्याउने, गाली गर्ने, त्यस्ता अभिव्यक्ति दिँदा आम नागरिक निराश हुन सक्छन्।  डारामेश्वर खनाल, पूर्वअर्थसचिव अर्थतन्त्र असहज अवस्थामा पुगेको छ। अर्थतन्त्रलाई संकटग्रस्त हुन नदिने नियमनकारी निकायबीच समझदारी नै महत्वपूर्ण कुरा हो। कृष्णहरि बाँस्कोटा, पूर्वअर्थसचिव यस्तो बेला राष्ट्र बैंकले एउटा कुरा सोच्ने अर्थ मन्त्रालयले अर्को कुरा सोच्ने गर्नु हुँदैन। दीपेन्द्रबहादुर क्षेत्री, पूर्वगभर्नर नेपाल राष्ट्र बैंक ऐन, २०५८ २२ सञ्चालक पदमुक्त हुने अवस्था : (१) नेपाल सरकार, मन्त्रिपरिषद्ले उपदफा (५) बमोजिम पदमुक्त हुने अवस्थामा पुगेका गभर्नर, डेपुटी गभर्नर तथा सञ्चालकलाई पदमुक्त गर्नेछ। तर नेपाल सरकारले यसरी पदमुक्त गर्नु भन्दा अघि सम्बन्धित व्यक्तिलाई आफ्नो सफाइ पेश गर्ने उचित अवसरबाट बञ्चित गर्ने छैन। (२) नेपाल सरकारले उपदफा (१) बमोजिम गभर्नरलाई पदमुक्त गर्दा दफा २३ बमोजिम गठन भएको जाँचबुझ समितिको सिफारिसमा गर्नेछ। (३) नेपाल सरकारले उपदफा (१) बमोजिम सञ्चालक वा डेपुटी गभर्नरलाई पदमुक्त गर्दा समितिबाट छानबिन गराई समितिले पेश गरेको सिफारिसको आधारमा गर्नेछ। (४) नेपाल सरकारले उपदफा (१) बमोजिम गभर्नर, डेपुटी गभर्नर र सञ्चालकलाई पदमुक्त गर्ने प्रक्रिया सुरु गर्नासाथ निजहरू आफ्नो पदबाट स्वतः निलम्बन भएको मानिनेछन्।"
कुशासनको दलदलमा लुम्बिनी प्रदेश,"बुटवल : संघीयता कार्यान्वयनपछि लुम्बिनी प्रदेशका नागरिकले पनि संसद् र मन्त्रालयले नजिकै रहेर गरेको कामको अनुभूति गर्न पाए। विकास र सकारात्मक परिवर्तनभन्दा विकृति धेरै देखे। प्रदेशमा सरकार हटाउन तीनतीन पटक अविश्वास प्रस्ताव दर्ता भयो। सांसदहरू दल अदलबदलमा लागे। कतिले राजीनामा दिए। सांसद अपहरणदेखि सभा बैठकमा कुर्सी फालफालका घटना लुम्बिनीले पहिलो चार वर्षमै भोग्यो। सत्तापक्षबाटै संसद् बहिष्कारदेखि प्रतिपक्षी बिना संसद् बैठक सञ्चालनका गलत अभ्यासको इतिहास पनि लुम्बिनीले बनाएको छ। यी सत्ता पाउनेका लागि भर्याङ भए पनि जनताका लागि दुर्भाग्यपूर्ण घटना हुन्। कुर्सीको मोहमा आफैंले जिताएका नेताको क्रियाकलाप यो अवधिमा नागरिकले नजिकैबाट देखे। दुई तिहाइ बहुमतको सरकार ढलेपछि अहिले गठबन्धनको सरकार छ। यो बीचमा झन्डै तीन दर्जन सांसद मन्त्री बने। प्रदेशसभामा ७ जना सांसदले पद गुमाए। कतिले राजीनामा दिए, कति कारबाहीमा परे। कति चोरिए। सभामुखको भूमिकादेखि मुख्यमन्त्री र विपक्षी दलका कदमहरू सत्ता टिकाउने खेलमा केन्द्रित भएको नागरिक अगुवाहरू बताउँछन्। संघीयता र राजनीतिक सन्तुलनका लागि प्रदेश सरकार बन्यो, नागरिक समाज गुल्मीका अध्यक्ष एवं प्राध्यापक पद्मप्रसाद पाण्डे भन्छन्, तर व्यावहारिक रूपमा प्रदेश निल्नु न ओकल्नु भएको छ। जे उद्देश्यका साथ प्रदेश निर्माण भएको थियो, त्यो उद्देश्यमा प्रदेश केन्द्रित हुन नसकेको उनी बताउँछन्। अहिले १७ सदस्यीय जम्बो मन्त्रिपरिषद् लुम्बिनीमा छ। सुशासनको नारा लिएर स्थापना भएको लुम्बिनी प्रदेशले कुशासनबाट सुरुआत गरेको थियो। प्रदेशका कानुन बनाउनका लागि गठन गरिएको कानुन मस्यौदा तथा सुझाव आयोग गठन आदेशबाट निर्माण गरियो। संसद्बाट कानुन निर्माण नगरी गठन आदेशबाट स्थायी संगठन निर्माण गर्नु सुशासनभित्र पर्दैन। भलै हाल यो समिति हटिसकेको छ। प्रदेश लोकसेवा आयोगमा पदाधिकारी चयन निर्माण राजनीतिक भागबन्डाका आधारमा गरिएको थियो। जसकारण तत्कालीन शंकर पोखरेल नेतृत्वको प्रदेश सरकार आलोचित बन्यो। तत्कालीन प्रतिपक्षी दल कांग्रेस संसदीय दलका नेताकी बुहारीलाई लोकसेवा आयोगको सदस्य बनाइएको थियो। प्रदेश सरकारले स्थापनाको आधा वर्षभित्र पारिश्रमिक तथा सुविधासम्बन्धी तीनवटा कानुन बनायो। ती कानुन सरकारका पदाधिकारी, प्रदेशसभा र स्थानीय तहका जनप्रतिनिधिको तलबभत्ता र सुविधासँग सम्बन्धित हुन्। सरकारले प्रदेशसभाबाट पारित कानुनमा अनुसूची सच्याउने अधिकार भने आफंैमा राखेको छ। अनुसूचीमा तलबसुविधा तोकिएको छ। संसद्लाई नै जानकारी नदिई सुविधा बढाउने नियतका साथ अधिकार प्रत्यायोजन गरिएको आरोप सरकारमाथि छ। तर, तत्कालीन मुख्यमन्त्री शंकर पोखरेलले कानुन संशोधन झन्झटिलो भएकाले अनुसूची सच्याउन सक्ने जवाफ संसद्मा दिएका थिए। सोही अधिकार प्रयोग गर्दै मन्त्रिपरिषद्ले पारिश्रमिक वृद्धि गर्न सक्नेछ। सोही प्रावधानलाई पछ्याउँदै हालका मुख्यमन्त्री कुलप्रसाद केसी नेतृत्वको सरकारले पदाधिकारीहरूको सुविधा वृद्धि गरेको छ। कुशासनको अभ्यास घट्दो नभई बढ्दो छ। हालै आफ्ना पार्टीका कार्यकर्तालाई नियुक्त गर्न प्रदेश सरकारले खेलकुद परिषद्सम्बन्धी अध्यादेश नै ल्याएको छ। माओवादी केन्द्र र कांग्रेसका दर्जनौं कार्यकर्तालाई केही साताअघि मात्रै केसी नेतृत्वको सरकारले नियुक्त गरेको हो। प्रदेश पूर्वाधार प्राधिकरणमा पनि कार्यकर्ता नियुिक्तकै लडाइँ लुम्बिनीमा भयो। पोखरेल नेतृत्वको सरकारले आफ्ना व्यक्तिलाई नियुक्ति दिन गठन आदेश ल्याएको थियो। त्यसलगत्तै केसी नेतृत्वको सरकारले कार्यकारी अधिकृत फेर्र्याे। सर्वाेच्चमा मुद्दा मामिला भए। अहिले भ्रष्टाचार प्रयासमा विवादित भएपछि हालका कार्यकारी अधिकृत अनन्तराम घिमिरेले राजीनामा दिएका छन्। १ सेटिङमा पूर्वाधारबुटवलस्थित लुम्बिनी प्रादेशिक अस्पतालको नयाँ भवन निर्माणको टेन्डरमा सेटिङ गरिएको भन्दै विवाद सिर्जना भयो। जसमा मुख्यमन्त्री कुलप्रसाद केसी जोडिएका छन्। प्रदेश पूर्वाधार प्राधिकरणले अस्पतालको भवन बनाउन करिब ५ अर्बको ठेक्का निकालेको थियो। तर त्यो ठेक्का सिमित कम्पनीले मात्रै प्रतिस्पर्धा गर्न पाउने गरी मिलाइएको आरोप थियो। आरोपकाबीच प्राधिकरणका कार्यकारी अधिकृत अनन्तराम घिमिरेले राजीनामा दिए। उनले ठेक्कामा दबाब थेग्न नसकेको भन्दै सेटिङ भएको स्वीकारोक्ति दिएका छन्। प्राधिकरण समितिको अध्यक्ष मुख्यमन्त्री केसी आफैं हुन्। अध्यक्षले नै बोलपत्रको ढाँचा स्वीकृत गरेको घिमिरेले दाबी गरेका छन्। सो टेन्डर रद्द भइसकेको छ। धेरै कम्पनीबीच प्रतिस्पर्धा हुन नसक्दा पाँच अर्बभन्दा बढीको ठेक्कामा राज्यलाई डेढ अर्ब रुपैयाँ नोक्सान हुने देखिएकाले आफ्नो एकल निर्णयमा टेन्डर रद्द गराएको प्रदेश पूर्वाधार विकास प्राधिकरणका प्रमुख कार्यकारी अधिकृत घिमिरेले बताएका छन्। मुख्यमन्त्रीकै योजनामा भ्रष्टाचारको प्रयास भएको भन्दै प्रमुख प्रतिपक्षी दल नेकपा एमालेले मुख्यमन्त्रीको राजीनामा माग गरेको छ। मुख्यमन्त्री नै सेटिङमा सहभागी भई सरकारलाई डेढ अर्ब नोक्सान पुर्याउन संलग्न भएकोले तत्काल पदबाट राजीनामा दिनुपर्छ। एमाले संसदीय दलका उपनेता बैजनाथ चौधरीले भने। लुम्बिनी प्रादेशिक अस्पतालको भवन निर्माणका लागि दुईटा निर्माण कम्पनीलाई मात्र प्रतिस्पर्धा गराउने गरी प्रदेश पूर्वाधार विकास प्राधिकरणले स्पेसिफिकेसन तयार गरेर राज्यलाई आर्थिक नोक्सान पुर्याउन खोजेको र मुख्यमन्त्री नै प्राधिकरणका अध्यक्ष रहेकोले उनको राजीनामा माग गरेको हो। २ कार्यकर्तामुखी बजेट मुख्यमन्त्री केसी नयाँ बजेटमा आफ्नै सचिवालयका कर्मचारी र सांसदका निजी कम्पनीलाई बजेट वितरण गरेर आलोचित बने। गत असोजमा ल्याइएको प्रतिस्थापित बजेटमा माओवादी केन्द्रका सांसद दीपेन्द्र पुन अध्यक्ष रहेको रेडियो र आफ्नै प्रेस संयोजक मानसिंह विक प्रकाशक र सम्पादक रहेको अफसेट प्रेस तथा साप्ताहिक पत्रिकालाई बजेट राखेका छन्। मुख्यमन्त्री केसीले माओवादी केन्द्रका सांसद पुन अध्यक्ष रहेको रेडियो जलजलालाई विभिन्न ३ शीर्षकमा ६५ लाख बजेट छुट्ट्याएका छन्। त्यस्तै मुख्यमन्त्री केसीका प्रेस संयोजक मानसिंह विक प्रकाशक र सम्पादक रहेको रोल्पा समाचार अफसेट प्रेसलाई दुई वटा शीर्षकमा २० लाख रुपैयाँ छुट्ट्याइएको छ। आलोचित बनेको यी कार्यक्रम कार्यान्वयनमा भने आएका छैनन्। ३ सांसदको अपहरण र बन्धक नेकपा विभाजनपछि छुट्टिएका एमाले र माओवादीबीच प्रदेश सरकार परिवर्तनमा दाउपेच भयो। त्यही क्रममा माओवादीको दुई सांसद दधिराम न्यौपाने र दिनेश पन्थीको पद गुम्यो। एमालेका सांसदहरूले मुख्यमन्त्री पोखरेलको खेमा छाड्दै कांग्रेस र माओवादीमा पुगे। अमर पुनले राजीनामा दिए, दीर्घनारायण पाण्डे राजीनामा दिँदै कांग्रेस बने। अजय शाही अविश्वास प्रस्ताव ल्याउँदै विपक्षी मोर्चामा पुगे। शंकर नेतृत्वको सरकार संकटमा पर्यो। राजनीतिक खेलको थिचोमिचोमा परिन्, उपनिर्वाचनबाट सांसद बनेकी विमला खत्री वली। पार्टी विभाजनपछि माओवादी रोजेको बताएकी उनले केही समय नबित्दै एमालेमै फर्किएको वक्तव्यबाट जानकारी गराइन्। तर माओवादीले खत्री आफ्नै पार्टीमा रहेको दाबी गर्यो। यहीबीचमा पार्टीबीच खत्रीलाई अपहरणपछि बन्धक बनाइएको माओवादीले बताउँदै आएको छ। मुख्यमन्त्री पोखरेलसहित दलका नेताहरूलाई बन्धक बनाएको आरोप लगाइएको थियो। यही काण्डकाबीच प्रदेशमा सत्ता फेरियो। एमाले प्रतिपक्षमा पुग्यो। विमला खत्री र अजय शाहीलाई कारबाहीको माग एमालेले संसद्मा दर्ज गर्यो। सभामुख पूर्णबहादुर घर्तीले माग सम्बोेधन नगरेको भन्दै प्रदेशसभा असोजयता ठप्प रहेको छ। ४ सांसदको राजीनामा र पदमुक्त लुम्बिनी प्रदेशसभामा अनौठा खेल निरन्तर भए। अहिले ८७ सदस्यीय संसद्मा ८१ सांसद छन्। माओवादीका २, जसपाका ३ र एमालेका दुई सांसदको पद रिक्त भएको हो। पार्टी छाडेको भन्दै जसपाका तीन र माओवादीका २ सांसद कारबाहीमा परेका हुन्। एमालेका दुई सांसदले राजीनामा दिएका छन्। ५ चर्चित कुर्ची तोडफोड काण्डलुम्बिनी प्रदेशसभामा राजधानीको विषय छलफलमा थियो। तत्कालीन लुम्बिनी अञ्चलका कांग्रेस सांसद राजधानीको एजेन्डा तत्काल प्रदेशसभामा लैजान नहुने पक्षमा थिए। तर तत्कालीन मुख्यमन्त्री पोखरेल र हालका मुख्यमन्त्री केसी कुनै हालतमा राजधानी दाङ तोक्नुपर्ने अडानमा भए। तत्कालीन नेकपाभित्र बहुमत थियो। हालका मुख्यमन्त्री कुलप्रसाद केसीले राजधानी र नामकरणको प्रस्ताव संसद्मा टेबुल गर्दैगर्दा कांग्रेसका सांसदले विरोध गरे। विरोध आक्रोशमा परिणत भयो। कांग्रेस सांसद बसीउद्दिन खाँ, अष्टभुजा पाठकसहितका सांसदले कुर्ची उचाल्ने र फाल्ने गरे। उनीहरूलाई हालका मुख्यमन्त्री केसीले घिसारेर निकालिहाल भन्ने गैरसंसदीय अभिव्यक्ति दिएका थिए। अहिले खाँ केसीकै नेतृत्वको सरकारमा मन्त्री छन्। कांग्रेसका प्रमुख सचेतक फखरुद्दिन खान आक्रोशका बेला अमर्यादित काम हुन पुगेको बताउँछन्। ६ अनुदानमा अनियमितता प्रदेश स्थापना भएको पहिलो वर्षकै कृषि बजेटबाट करोडौं रकम दुरुपयोग भएको भेटिएको थियो। प्रदेशको कृषि, भूमि व्यवस्था तथा सहकारी मन्त्रालयले वितरण गरेको अनुदान पाउनेमा गैरकिसान धेरै परेका थिए।प्रदेशसभाको कृषि, वन तथा वातावरण समितिले अनुगमनमा कैयौं फर्जी किसानहरू फेला पारेको हो। अनुदान पाउने किसानहरू अधिकांश सम्पन्न परिवार र राजनीतिक पहुँचवाला रहेका थिए। त्यस्ता किसानलाई अनुदान वितरण गर्दा कर्मचारीले २० प्रतिशत समेत कमिसन लिएको प्रमाणसमेत फेला परेको छ। गत वर्ष मन्त्रालयले करिब पौने २ अर्ब अनुदान बाँडेको थियो। ७ विवादको गाडी काण्ड सेटिङमा कम गुणस्तरका गाडी महँगोमा खरिद भएको प्रकरणले लुम्बिनी प्रदेश विवादित बन्यो। पोखरेल नेतृत्वको सरकारका मन्त्रालयले तीन वटा र प्रदेश सभाले ११ वटा गाडी खरिद गरेका थिए। ती गाडीमा ५५ लाख घोटला भएको प्रतिवेदन सार्वजनिक लेखा समितिले दिएको थियो। अन्नपूर्ण पोस्ट दैनिकले गाडी खरिदमा अनियमितता भएको समाचार प्रकाशन गरेको थियो। समाचारपछि संसदीय समितिले छानबिन गरेको थियो। प्रदेशसभाले खरिद गरेका ११ गाडीबाट ३७ लाख ४० हजार रकम फिर्ता भएको थियो । प्रदेशसभाले सार्वजनिक लेखा समितिको निर्देशनबमोजिम सम्झौता रकमभन्दा प्रतिगाडी ३ लाख ४० हजार रुपैयाँ कम भुक्तानी गरेको हो। प्रदेश सभाले उपभोक्ता मूल्यभन्दा ३ लाख ४० हजार बढी रकममा गाडी खरिदको सम्झौता गरेको थियो। प्रदेशका मन्त्रालयले खरिद गरेको गाडी मूल्य प्रदेशसभाको भन्दा करिब एक लाख बढी रहेको छ। तर मन्त्रालयले अझै फिर्ता लिएका छैनन्। यो घोटलामा एमालेका प्रमुख सचेतक भूमिश्वर ढकाल, तत्कालीन प्रदेशसभा सदस्य प्रेम भट्टराई, हालमा प्रदेशसभा सदस्य दुर्लभकुमार पुन मुछिएका थिए। ती गाडी मर्मतमा प्रदेशसभाले लाखौं खर्च गरेपछि त्यसको आलोचनासमेत भइरहेको छ। अनियमितता र राजनीतिक काण्ड धेरै भए पनि लुम्बिनी प्रदेश कार्यशैलीमा सुरुआती चरणबाटै अन्य प्रदेशभन्दा अब्बल हुँदै आएको छ। लुम्बिनी प्रदेशसभाले ६७ वटा विधेयक संसद्बाट पारित गरेको छ।प्रदेश सरकारमा मुख्यमन्त्री नेतृत्व सम्हाल्दै तत्कालीन मुख्यमन्त्री पोखरेलले योजनाको फेहरिस्त सुनाएका थिए। ती योजना कार्यान्वयनमा प्रदेशले श्वेतपत्र जारी गरेर काम थालेको थियो। प्रदेश सरकारले आवधिक योजना निर्माण गरेको छ। योजना निर्माण गरी त्यसै अनुरूप कार्य सञ्चालन थालेको थियो। प्रदेश समन्वय परिषद्को सक्रियता, स्थानीय पालिकासँग समन्वय प्रदेशले गरेका सकारात्मक कामहरू हुन्। सरकारले संघीयता कार्यान्वयनका आधारशीला खडा हुने गरी काम गरेको हो, एमालेका प्रमुख सचेतक भूमिश्वर ढकाल भन्छन्। उनले वर्तमान सरकार भने पूर्ववर्ती सरकारका योजना पन्छ्याउन नै उद्यत् भएको बताए। बजेट खर्चमा लुम्बिनी प्रदेश सबैभन्दा अब्बल देखिएको थियो। पहिलो बजेट १८ प्रतिशत कार्यान्वयन भएको थियो। जुन जम्मा दुई अर्बको थियो। त्यसयताका तीन वर्षका बजेट खर्चमा लुम्बिनी प्रदेश अब्बल बनेको छ। आव २०७५०७६ मा ६० प्रतिशत बजेट खर्च भएको थियो। अर्काे वर्ष ६९ प्रतिशत बजेट खर्च भयो। गत आर्थिक वर्षमा ८२ प्रतिशत बजेट खर्च भएको थियो। पुँजीगत बजेट खर्चमा लुम्बिनी प्रदेशकै पहिलो भएको थियो।लुम्बिनी प्रदेश आर्थिक वृद्धिदरमा दोस्रो बनेको थियो। बागमतीपछि लुम्बिनी आएको थियो। सातै प्रदेशका संसद्मा गठित संसदीय समितिहरूमध्ये लुम्बिनी प्रदेशमा बढी सक्रियता रहेको थियो। लुम्बिनीका संसदीय समितिले अनुगमन, सरकारका कामको निगरानीमा महŒवपूर्ण काम गरेका थिए। लुम्बिनी प्रदेश सरकारको चालू आर्थिक वर्षको फागुन मसान्तसम्म पुँजीगत खर्च २४ दशमलव १ प्रतिशत मात्र भएको छ। यो अघिल्लो आर्थिक वर्षको तुलनामा १० प्रतिशतले कम हो। प्रदेश लेखा नियन्त्रक कार्यालय बुटवलका अनुसार चालू आर्थिक वर्षको फागुन मसान्तसम्म २२ अर्ब ४७ करोड १५ लाख ९४ हजार बजेट विनियोजन भएकोमा ५ अर्ब ३९ करोड ५३ लाख १६ हजार ६ सय ६९ रुपैयाँ मात्र खर्च भएको छ। उक्त बजेट लुम्बिनी प्रदेशमा रहेका मुख्यमन्त्री तथा मन्त्रिपरिषद्को कार्यालयसहित १३ वटा मन्त्रालय, प्रदेशसभा, विभिन्न आयोग र मुख्य न्यायाधिवक्ताको कार्यालयको हो। सबैभन्दा कम कानुन, महिला बालबालिका तथा ज्येष्ठ नागरिक मन्त्रालयले शून्य दशमलव ४ प्रतिशतमात्र पुँजीगत खर्च गरेको छ। तत्कालीन मुख्यमन्त्री शंकर पोखरेल नेतृत्वको सरकारले असार १ गते नै बजेट ल्याएको थियो। तर, साउन २८ गते नयाँ मुख्यमन्त्रीको रूपमा कुलप्रसाद केसी आएपछि पुँजीगत बजेट खर्च गर्न रोक लगाइएको थियो। सरकार फेरबदलसँगै मातहतका निकायमा पुँजीगत बजेट खर्च गर्न रोक लगाएपछि प्रगति नदेखिएको प्रदेश लेखा नियन्त्रक दीपक ज्ञवालीले जानकारी गराए। करिब एक महिना जति पुँजीगत बजेट खर्च हुनै सकेन, ज्ञवालीले भने, असोज २२ गते नयाँ बजेट आयो। सरकार फेरबदल हुँदा त्यसको असर बजेटमा पर्यो।तीन वटा मन्त्रालय थपिँदा र ऐन, नियम, कार्यविधि बन्न ढिला हुँदा बजेट खर्च कम भएको आर्थिक मामिला तथा सहकारी मन्त्री कृष्णध्वज खड्काले बताए। अध्यादेशबाट आएको बजेटलाई परिमार्जित गरेर नयाँ बजेट ल्याउँदा पनि खर्च कम भएको हो, खड्काले भने, बजेट आर्थिक र राजनीतिक दस्तावेज हो। अध्यादेशले ल्याएको बजेटलाई हामी मानेनौं। हाल लुम्बिनी प्रदेशमा १३ वटा मन्त्रालय छन्। प्रदेशमा अहिले १७ सदस्यीय जम्बो मन्त्रिपरिषद् छ। गठबन्धनका नेताहरू सेट गर्नका लागि मन्त्रालय विभाजन गरिएको हो। त्यसो गर्दा समेत प्रदेशमा योजना कार्यान्वयन निकै कमजोर बनेको छ। अहिले मन्त्रालयसमेत राम्रोसँग स्थापित हुन सकेका छैनन्। एक वर्षअघि प्रदेशको स्थायी राजधानी दाङको राप्ती उपत्यका भालुवाङ देउखुरीमा तोकिएको छ। संसद्बाट दुई तिहाइ मतदानले राजधानी एक वर्ष अघि देउखुरीमा तोके पनि मन्त्रालय स्थापना हुन सकेका छैनन्। स्थायी संरचनाको अभावमा पनि हतारहतार गरी तत्कालीन ग्रामीण तथा सहरी विकास मन्त्री हरिप्रसाद रिजालले मन्त्रालय राप्ती इन्जिनियरिङ कलेजमा सारेका थिए। तर, अहिले भालुवाङबाट मन्त्रालयको काम हुन सकेको छैन। बुटवलमा सम्पर्क कार्यालय खोलेर काम भइरहेको छ। स्थायी संरचनाबिना देउखुरी क्षेत्रबाट मन्त्रालयको दैनिक कामकाज गर्न नसकिने कर्मचारीहरूले प्रतिक्रिया दिएका छन्। पर्यटन ग्रामीण तथा सहरी विकास मन्त्रालय र स्वास्थ्य जनसंख्या तथा परिवार कल्याण मन्त्रालयको नाममा मात्र देउखुरी क्षेत्रमा छन्। स्थायी राजधानीमा पूरै मन्त्रालय सार्न कम्तीमा पाँच वर्ष लाग्ने लुम्बिनी प्रदेश योजना आयोगका उपाध्यक्ष बामदेव क्षत्री (घिमिरे)ले जानकारी दिए। देउखुरीमा हाल प्रदेशसभा हल निर्माणको काम भइरहेको उनले बताए। दुई वर्षदेखिको तयारीमा बनेको राजधानीको विस्तृत गुरुयोजना क्याबिनेटले भर्खरै पास गरेको छ, क्षेत्रीले भने, गुरुयोजना अनुसार २७ अर्ब बजेट आवश्यक पर्छ। केन्द्रले एक अर्ब मात्र बजेट पठाएको छ। जग्गा पुलिङ गर्ने काम अन्तिम चरणमा पुगेको उनले सुनाए। नयाँ मन्त्रालय थपिँदा र ऐन, नियम, कार्यविधि बन्न ढिला हुँदा बजेट खर्च कम भएको छ। सरकारले जनताकै पक्षमा निरन्तर काम गरिरहेको छ। अध्यादेशबाट आएको बजेटलाई परिमार्जित गरेर नयाँ बजेट ल्याउँदा पनि खर्च कम भएको हो। कृष्णध्वज खड्का मन्त्री, आर्थिक मामिला तथा सहकारी प्रदेश सरकार भ्रष्टाचारको अखडा बनिरहेको छ। संघीयता र राजनीतिक सन्तुलनका लागि प्रदेश सरकार बन्यो। तर, व्यावहारिक रूपमा निल्नु न ओकल्नु भएको छ। क्षमता र स्तर नभएका पात्रहरूका कारण सांसद र मन्त्री पदको अवमूल्यन भयो। पदमप्रसाद पाण्डे, प्राध्यापक एवं संयोजक, नागरिक समाज गुल्मी प्रदेश सरकार एनजीओ जस्तै बन्यो। बिहानीले दिउँसोको संकेत गर्छ भनेजस्तै पाँच वर्षसम्म प्रदेश सरकारको कामकारबाही देखियो। तर यो सरकारले जनजीवीकाको सवालमा केही काम गर्न सकेन। दीर्घकालीन महत्वका कुनै काम नगर्ने वितरणमुखी काम गरेर कमिसन खाने थलो भयो। डाशिवराज पण्डित, प्राध्यापक एवं केन्द्रीय सदस्य , नेपाल बार एसोसियसन लुम्बिनी प्रदेशको वर्तमान सरकार भ्रष्टाचारबाट लिप्त छ। त्यो कुरा लुम्बिनी प्रादेशिक अस्पतालमा भएको सेटिङबाटै पुष्टि हुन्छ। भ्रष्टाचारमा मुख्यमन्त्री पनि संलग्न भएको प्रमाणहरूले पुष्टि गराएको छ। कर्मचारीको नेतृत्वमा छानबिन समिति बनाइएको छ, त्यो नौटंकी मात्र हो। बैजनाथ चौधरी, पूर्वअर्थमन्त्री, लुम्बिनी प्रदेश सरकार प्रदेशका अलपत्र प्रमुख योजना स्रोत : प्रदेश नीति तथा कार्यक्रम"
महिला मतमा पुरुषकै मर्जी,"मधवा, महोत्तरी : ४० वर्षीया जलेसिया देवी सदा हरेक निर्वाचनमा भोट खसाल्छिन्। तर, आफूले कुन पार्टी वा उम्मेदवारलाई भोट हाल्ने उनलाई थाहा हुँदैन। त्यसको कारण हो, उनको भोटमा पतिको मर्जी। अर्थात्, पतिले जहाँ भन्यो, उनले त्यही मत हाल्ने गरेकी छिन्। कसलाई भोट दिने, नदिने मेरो लोग्नेले भनेअनुसार भोट हाल्छु, जलेसिया देवीले भनिन्, पार्टीको बारेमा पनि मलाई केही थाहा छैन्। महोत्तरीको मनरा सिसबा गाउँपालिका १० मधवा गाउँकी जलेसिया देवी मुसहर जातिकी निरक्षर हुन्। गरिब, निमुखाका लागि कुनै पनि पार्टी वा नेताले ध्यान नदिने भएकाले उनीहरूका विषयमा चासो नराखेको उनले बताइन। नेताहरूको बारेमा बुझेर पनि के गर्नू ? उनले भनिन, जोसुकैले जिते पनि हाम्रो लागि केही गर्ने होइन। त्यसो भए किन मतलव राख्ने ? मधवा गाउँको दसगजामा करिब एक सय मुसहर परिवारको बसोबास छ। आर्थिक विकास, समृद्धि, पहिचान त परै जाओस्, यहाँको मुसहर समुदाय खानेपानी, शिक्षा, स्वास्थ्यजस्ता आधारभूत आवश्यकताबाट समेत बञ्चित छ। अर्काको जग्गामा मजदुरी गरेर छाक टार्ने यस दलित बस्तीलाई पार्टीहरूले भोट बैंक मान्ने गरेका छन्। तर, निर्वाचन सकिएपछि भने कुनै नेता फर्केर पनि यो गाउँ जाँदैनन्। चुनावको बेला उम्मेदवारहरूले यहाँका पुरुषहरूलाई आर्थिक सहयोग र भोजभतेर गराउँछन्। धेरथोर आर्थिक सहयोग, मासु र रक्सीकै भरमा यो बस्तीको भोट खरिदबिक्री हुने गरेको स्थानीयवासी बताउँछन्। यहाँका एकदुईजना पुरुष मात्रै साक्षर छन्। महिलाहरू सबै निरक्षर छन्। यसैकारण पनि पुरुषले जहाँ भन्यो, महिलाहरू त्यतै भोट हाल्ने गरेका छन्। हरेक निर्वाचनमा गुलियो आश्वासन र आर्थिक प्रलोभनमा परेर मुसहरहरूले भोट हाल्ने गरेका छन्। महिलाहरू पनि पुरुषले भनेअनुसार मात्रै भोट हाल्ने गरेको ४५ वर्षीया कैलाशी सदा बताउँछिन्। पीपलको बोटबाट झरेको पातलाई मतपत्रको उदाहरण बनाउँदै कैलाशीले भनिन्, यसरी कागज लिएर आउँछन्, यो चिह्नमै भोट हाल्नु, नत्र रामधुलाई दिन्छु भनेर भन्छन्। अनि, हामीहरू पनि त्यसअनुसार नै भोट हाल्छौं। कहाँ भोट हाल्दा राम्रो हुन्छ ? कहाँ हाल्दा बस्तीको लागि सहयोग आउँछ ? यी सबै कुरा पुरुषहरूले नै थाहा पाउने गरेको कैलाशीले बताइन्। भोट माग्न आउने नेताहरू प्नि पुरुषहरूकै बीचमा बसेर कुरा गर्छन्, सिकिलिया सदाले भनिन, हामी महिलाहरू त टाढैबाट हेर्छौं मात्रै। उनीहरूले के कुरा गरे, के वाचा गरे हामीलाई के थाहा ? तिमीहरूको बच्चालाई सित्तैमा पढाइदिन्छौं। बस्तीमा शौचालयको बन्दोबस्त गराइदिन्छौं। बेरोजगारहरूलाई रोजगारी दिन्छौं के न के कुराहरू सुन्न पाइन्छ तर, चुनाव बितेपछि सब हावा हुन्छ। नेताहरूले रक्सी र मासु खुवाएर आफूहरूको भोट लिने गरेको उनले बताइन्। हामी महिलाहरूले त घरपरिवार चलाउनु पर्छ, उनले भनिन्, लोग्नेले भनेको ठाउँमा भोट दिएन् भने कहाँ दिने ? अधिकांश पुरुषहरू रक्सी खान्छन्। त्यही कारण अवस्थ र बेरोजगार छन्। गाउँमा अवैध रूपमा रक्सीका भट्टी पसल सञ्चालनमा छन्। अपराध र महिला हिंसाका मुख्य कारण नै यी भट्टी पसल बनेका छन्। भट्टीहरू हटाउन सहयोग गर्नेलाई आफूले भोट दिने सोच बनाइरहेको ३० वर्षीया कमली सदाले बताइन्। चुनावको बेला भोटको कुराकानी पनि भट्टीमै हुन्छ, उनले भनिन्, पुरुषहरू भट्टीमा रक्सी खान्छन्। अनि, घरमा आएर झगडा गर्छन्। छोरी बुहारीलाई कुटपिट गर्छन्। यसपटक त लोग्नेको भन्दा पनि जसले भट्टी हटाउँछु भन्छ, त्यसैलाई भोट दिने हो। मुसहर बस्तीमा एउटा मात्रै खानेपानीको चापाकल छ। शौचालय छैन। हामी खुल्ला स्थानमा शौच गर्न बाध्य छौ, सुन्दर सदाले भनिन, बेलाबेला भारतीय सुरक्षाकर्मीहरूले आएर बस्ती नै उठाई दिन्छन्। बाढीका बेला डुबान हुन्छ। शीतलहरका बेला बस्तीमा ओढ्ने ओछ्याउनेसमेत अभाव हुन्छ। चुनावका बेला मात्रै मुसहरका समस्या समाधान गर्ने भनेर नेताहरूले भाषण गर्ने गरेको उनले सुनाइन्। हाम्रा समस्या हेर्न कोही नेता आउँदैनन् उनले भनिन्, अहिले उनीहरूलाई भोट चाहिएको छ। चिल्लो गाडीमा चढेर हात जोड्दै आउँछन् र भोट माग्छन्। यसपालि आफ्नो बुद्धि विवेकले भोट हाल्ने सोच बनाउन उनले महिलालाई आग्रह गरिन्। लोग्नेले जहाँ भन्यो त्यहीं भोट हाल्ने होइन उनले भनिन्, जसले हाम्रो लागि काम गर्न सक्छ उसैलाई भोट दिनुपर्छ। अशिक्षित मात्रै नभई शिक्षित महिलाहरूको मतमा पनि पुरुषहरूकै मर्जी चल्ने गरेको अधिवक्ता रेखा झाले बताइन्। आफ्नो मतको प्रयोग कहाँ गर्ने ? मतको महत्त्व के छ ? एक मतले पनि चुनावी परिणाममा कस्तो असर पार्छ भन्ने विषयमा महिलालाई शिक्षाको अभाव छ, अधिवक्ता झाले भनिन्। मधेसमा पितृसत्ता निकै हाबी भएको हुँदा महिला मतमा पुरुषहरूकै मर्जी चल्दै आएको युवा नेत्री विभा ठाकुर बताउँछिन्। राजनीतिक रूपमा महिलाको सक्रियता बढेको जस्तो देखिए पनि त्यो यथार्थ होइन, उनले भनिन्, अहिले पनि पुरुषहरूले जुन दलमा भन्यो त्यहीँ राजनीतिक रूपमा आस्था राख्नुपर्ने, आफूले दल चयन गर्न नसक्ने र जहाँ अरूले भन्यो त्यहीं मत दिनुपर्ने बाध्यता महिलालाई छ। प्रदेश निर्वाचन कार्यालयको तथ्यांकअनुसार मधेस प्रदेशमा २९ लाख १० हजार २३ मतदाता छन्। जसमा १५ लाख ७७ हजार ३ सय १७ पुरुष र १३ लाख ३२ हजार ६ सय ४० महिला मतदाता छन्।"
किन लगिए टेलिकममा विवादास्पद पौडेल ?,"काठमाडौं : विवादास्पद छविका सुनील पौडेललाई टेलिकमको प्रबन्ध निर्देशक नियुक्त गरिएको भन्दै कर्मचारीहरूले असन्तुष्टि जनाएका छन्। उनीहरूले पौडेलको नियुक्ति अविलम्ब फिर्ता लिन माग गर्दै आन्दोलनको चेतावनी दिएका छन्। मन्त्रिपरिषद्को बिहीबारको बैठकले राष्ट्रिय सूचना प्रविधि केन्द्रका कार्यकारी निर्देशक पौडेललाई टेलिकमको प्रबन्ध निर्देशकमा नियुक्त गरेको थियो। सेक्युरिटी प्रेस खरिद र औषधि खरिदमा विवादित बनेको ओम्नी ग्रुपसँग जोडिएका पौडेलको नियुक्तिप्रति टेलिकमका कर्मचारीले आपत्ति जनाएका हुन्। टेलिकम वर्कर्स युनियनले पौडेलको नियुक्तिप्रति गम्भीर असहमति जनाएको छ। नियुक्तिमा बारम्वार कार्यविधि परिवर्तन गरिनुले सुशासनको धज्जी उडेको छ, युनियनका महासचिव महेश्वर खड्काद्वारा जारी विज्ञप्तिमा भनिएको छ। पौडेललाई नियुक्त गर्न सरकारले कार्यविधिमा व्यापक संशोधन गरेको थियो। वर्कर्स युनियनका अध्यक्ष राजेन्द्र जोशीले पौडेलको नियुक्तिविरुद्ध कर्मचारीहरू आन्दोलनमा उत्रने बताए। डिल्लीराम अधिकारीको कार्यकाल समाप्त भएपछि पुस १८ गतेबाट प्रबन्ध निर्देशक पद रिक्त थियो। सञ्चार मन्त्रालयका सचिव वैकुण्ठ अर्यालको नेतृत्वमा गठित समितिले टेलिकममा कार्यरत दुई जना र पौडेल गरी तीन जनाको नाम मन्त्रिपरिषद्मा सिफारिस गरेको थियो। टेलिकमका पूर्वप्रबन्ध निर्देशक बुद्धि आचार्य, ११ औं तहकी प्रमुख व्यावसायिक अधिकृत संगीता पहाडी अर्यालको नाम पनि सिफारिस गरिएको थियो। टेलिकमको प्रबन्ध निर्देशक नियुक्तिका लागि सञ्चार तथा सूचना प्रविधि मन्त्रालयले मंसिर २३ गते विज्ञापनमार्फत आवेदन माग गरेको थियो। त्यससँगै प्रबन्ध निर्देशकको नियुक्ति र सेवा सुविधासम्बन्धी निर्देशिका, २०७८ पनि सार्वजनिक गरिएको थियो। सरकारले कार्यविधि संशोधन गरेर स्वार्थपूर्ण नियुक्ति गर्न लागिएको भन्दै टेलिकमभित्रै विरोध भएको थियो। संशोधित कार्यविधिमा प्रबन्ध निर्देशकको तीन वर्षको कार्यकाललाई चार वर्ष, १५ वर्षको व्यवस्थापकीय अनुभवलाई १२ वर्ष र ५८ वर्षको उमेर हदलाई ५६ मा झारिएको थियो। उमेर हदको संशोधनविरुद्ध परेका दुई वटा मुद्दा अदालतमा विचाराधीन छन्। सरकारले टेलिकममा राजनीतिक नियुक्ति दिनको लागि कार्यविधि संशोधन गरेको र टेलिकम बाहिरको व्यक्ति नियुक्त गरेकोमा टेलिकमकै कर्मचारीहरू रुष्ट बनेका छन्। नियम मिचेर कार्यविधि संशोधन गर्नु गलत नजिर भएको नेपाल दूरसञ्चार राष्ट्रिय कर्मचारी संगठनका अध्यक्ष यादवप्रसाद पनेरुले बताए। एकजना व्यक्ति नियुक्तिका लागि यस्तो गर्न उचित छैन, पनेरुले भने, टेलिकम भनेको निजी कम्पनीसँग प्रतिस्पर्धा गर्दै जनतालाई सेवा दिने संस्था हो। यसमा राजनीति घुुसाउँदा अन्य सार्वजनिक संस्थान जस्तै डुब्न सक्छ। नवनियुक्त प्रबन्ध निर्देशक पौडेल सेक्युरिटी प्रिन्टिङ प्रेस खरिदका योजनाकार हुन्। सो सम्बन्धमा महालेखा परीक्षकको कार्यालयको ५८औं वार्षिक प्रतिवेदनमा पनि उल्लेख गरिएको छ। यस्तै, कोभिडको पहिलो लहरको समयमा मेडिकल सामग्री आयातमा ओम्नी समूहले गरेको अनियमिततामा पनि पौडलकोे नाम जोडिएको थियो। अघिल्लो सरकारका पालामा उनी सूचना प्रविधि केन्द्रको कार्यकारी निर्देशक भएका थिए।"
"अर्थतन्त्र खस्काउने सरकार, निलम्बनमा पर्ने गभर्नर","काठमाडौं : संकटग्रस्त अर्थतन्त्र सम्हाल्न खोज्दा सरकारले नेपाल राष्ट्र बैंकका गभर्नर महाप्रसाद अधिकारीलाई निलम्बन गरेको छ। निर्वाचन आचारसंहिता सुरु हुने समयको मुखमा उनलाई प्रतिशोधपूर्ण ढंगले किनारा लगाइएको हो। यसलाई लिएर अर्थविज्ञहरूले आपत्ति जनाएका छन्। अर्थ मन्त्रालयले गभर्नरलाई हटाउने प्रक्रियाअन्र्तत सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय छानबिन समिति बनाएको हो। समितिमा डा सूर्य थापा र डा चन्द्रकान्त पौडेल सदस्य छन्। समितिलाई एक महिनाभित्र प्रतिवेदन दिने कार्यादेश दिइएको छ। नेपाल राष्ट्र बैंक ऐन, २०५८ को दफा २२ (२) अनुसार नेपाल सरकारले उपदफा (१) बमोजिम गभर्नरलाई पदमुक्त गर्दा दफा २३ बमोजिम गठन भएको जाँचबुझ समितिको सिफारिसमा गर्नेछ। त्यही दफाको (४) मा भनिएको छ, सरकारले उपदफा (१) बमोजिम गभर्नर, डेपुटी गभर्नर र सञ्चालकलाई पदमुक्त गर्ने प्रक्रिया सुरु गर्नासाथ निजहरू आफ्नो पदबाट स्वतः निलम्बन भएको मानिनेछन्। सरकारका गलत नीतिका कारण खस्किँदो अर्थतन्त्रको वास्तविकता ढाकछोप गर्न गभर्नर तारो बनाइएका छन्। अर्थ मन्त्रालय उच्च स्रोत भन्छ, गभर्नर अर्थतन्त्रलाई नियन्त्रणबाहिर जानबाट रोक्न चाहन्थे। अर्थमन्त्री जनार्दन शर्मा विभिन्न स्वार्थ समूहका कुरा सुन्थे। यही विरोधाभाषले दुईबीच लामो समयदेखि द्वन्द्व थियो। अधिकारी २०७६ चैत २४ गते गभर्नर नियुक्त भएका थिए। उनलाई निलम्बन कानुनविपरीत भएको छ। अर्थशास्त्री केशव आचार्यले गलत समयमा भएको यो निर्णयले अर्थतन्त्रमा नकारात्मक असर गर्ने बताए। अर्थतन्त्र अप्ठ्यारोमा छ। चुनाव लागिसकेको छ। बजेट बनाउनुपर्ने बेला छ। यस्तो बेला गभर्नर हटाइन्छ, यो कस्तो सरकार हो ? उनले भने। उनले यसले मुलुकको अर्थव्यवस्था, आर्थिक स्थायित्वमा असर गर्ने बताए। मौद्रिक नीतिको नेतृत्व राष्ट्र बैंकले गर्छ, वित्तीय नीतिको नेतृत्व अर्थ मन्त्रालयले गर्छ। दुवै मिलेर अप्ठ्यारो अवस्थाको अर्थतन्त्रलाई निकास दिनुपर्नेमा यो गतिविधिले गलत सन्देश दिन्छ, उनले भने, यो ठीक भएन। अर्थ मन्त्रालयले गभर्नर अधिकारीमाथि मुख्य तीन आरोप लगाएको छ राष्ट्र बैंकका अति गोप्य सूचना चुहाएको, व्यवस्थापकीय जिम्मेवारी पूरा गर्न नसकेको र राष्ट्र बैंकको उद्देश्यअनुसार तोकिएको जिम्मेवारी पूरा गर्न नसकेको। कमिटी बनाइएको छ भन्ने कुरा आएको छ। पत्र चाहिँ आएको छैन, गभर्नर अधिकारीले भने, के कारणले भन्ने पत्र आएपछि नै थाहा होला। पूर्वगभर्नर डा चिरञ्जीवी नेपालले अर्थतन्त्रलाई हेर्ने स्वायत्त संस्थालाई सरकारले यसरी चलाउनु गलत भएको बताए। राष्ट्र बैंक स्वायत्त संस्था हो। अर्थतन्त्रको समग्र पक्ष हेर्ने राष्ट्र बैंक हो। यसलाई अस्थिर बनाइयो। यसले राष्ट्रलाई गाह्रो हुन्छ, उनले भने। नेपालले अर्थतन्त्रलाई अप्ठ्यारो परेको बेला गभर्नर निलम्बन हुनुले वित्तीय संस्थाप्रतिको विश्वास गुम्ने खतरा बढ्ने औंल्याए। गभर्नर अधिकारीले विलासिताका गाडी, सुनलगायत कम आवश्यकताका करिब तीन सय प्रकार वस्तु आयातमा कडा गरेका थिए। घट्न थालेको विदेशी विनियम सञ्चितिका लागि यस्तो कदम चालेका थिए। यसले बंैकिङ प्रणालीमा देखिएको लगानी योग्य पुँजी (तरलता) अभावलाई नियन्त्रण गर्न मद्दत मिल्ने अपेक्षा लिइएको थियो। यसले अर्थमन्त्री जनार्दन शर्मा रुष्ट भएका थिए, स्रोत भन्छ। पूर्वगभर्नर नेपालले विलासिता वस्तुको एलसी खोल्न कडाइ राष्ट्र बैंक सही कदम भएको बताए। उनले भने, राष्ट्र बैंकको उद्देश्य विदेशी विनियमलाई सुरक्षित गर्ने र लामो समयलाई पुग्ने गरी राख्ने हो। देशलाई गाह्रो पर्दा प्रयोग गर्नुपर्छ, विनियममा दबाब आउँदा राष्ट्र बैंकले नीतिगत व्यवस्था परिमार्जन गर्न सक्छ। राष्ट्र बैंकले गरेको यो सही थियो। ब्याजदर नियन्त्रण पचेन सरकारलाई बैंकिङ प्रणालीमा ब्याजदर घटाउने र बढाउने विषयमा टीकाटिप्पणी भइरहेका थिए। बैंकहरूले मनोमानी ब्याजदर बढाएर दोहोरो अंकमा पुर्याएपछि राष्ट्र बैंकले अंकुश लगाएको थियो। बजारमा निक्षेप नआएपछि राष्ट्र बैंकले ब्याजदर खुकुलो बनाउन खुला छोडिदिएको थियो। यो विषयले अर्थमन्त्री शर्मा असन्तुष्ट थिए। त्यस्तै हिमालयन र नेपाल इन्भेस्टमेन्ट बैंक मर्जर प्रकरणमा राष्ट्र बैंकको भूमिकालाई लिएर अर्थमन्त्रीसँग मतभेद भएको स्रोतले जनायो। अर्थमन्त्री शर्माले अछामका व्यापारी पृथ्वीबहादुर शाहको खातामा कानुनविपरीत अमेरिकाबाट आएको शंकास्पद ४० करोडभुक्तानी दिन दबाब दिए। उक्त रकम भित्र्याउन उनले सहजीकरणसमेत गरिदिएका थिए। यो रकम राष्ट्र बैंकले रोक्का गरेको थियो। अमेरिकाबाट आएको शंकास्पद ४० करोड छुटाउन अर्थमन्त्री नै लागेका थिए। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको यो रकमको विषय सार्वजनिक भएपछि अर्थमन्त्री शर्मा गभर्नर अधिकारीसँग झन् चिढिएका थिए। यी विषयमा सूचना चुहाएको आरोप गभर्नरमाथि लगाएर निलम्बन गरिएको छ। गभर्नर अधिकारी: श्रीलंका, टर्की, पाकिस्तानजस्ता मुलुक बाह्य क्षेत्रमा दबाब परेर आर्थिक संकट भोगिरहेका छन्। हामीले समयमै सतर्कता नअपनाएमा त्यही अवस्था आउन सक्छ। नेपालको बाह्य क्षेत्र दबाबमा छ, बेलैमा बुद्धि पुर्याएन भने तिनै मुलुक जस्तो हुन सक्छ। अर्थमन्त्री शर्मा (झोक्किँदै): नेपाललाई श्रीलंकासँग तुलना गर्नै मिल्दैन। कहाँ हाम्रो त्यो अवस्थामा पुगेको छ र ? कतिपयलाई भने नेपालको अर्थतन्त्र श्रीलंकाजस्तो बनाउने रहर छ, तिनको सपना पूरा हुँदैन। राष्ट्र बैंकसँग सूचना माग्यो सूचना दिँदैन तर बोर्ड सदस्यहरू नै नीति चुहावट गर्छन्। मन्त्री र गभर्नरबीच शुक्रबार राष्ट्र बैंकले आयोजना गरेको अर्थशास्त्र र वित्तसम्बन्धी राष्ट्रिय सम्मेलनमा भनाभनै भयो, यसरी। गभर्नर अधिकारीले नेपालको आर्थिक संकट श्रीलंकाको जस्तो हुने अवस्था नजिक पुगेको संकेत गर्दा अर्थमन्त्री शर्मा जंगिएका हुन्। तर उनले यतिबेला देशको अर्थतन्त्र दबाबमा परेको स्वीकार गरेका छन्। हाम्रो ऋण र उत्पादनको अवस्था, विदेशी लगानी, ऋण सहायतालगायत तथ्यांक हेर्र्यौं भने श्रीलंकासँग तुलना नै हुन सक्दैन, उनले भने, नेपाल र श्रीलंकाबीच तुलनै नहुने भएकाले अर्थतन्त्र श्रीलंकाजस्तो हुँदैन। अर्थमन्त्री शर्माले क्रिप्टोकरेन्सी, हाइपर फन्डलगाायतका कारण नेपालबाट क्यापिटल फ्लाई भइरहेको सूचना आफूले पाँच महिनाअघि नै थाहा पाएर राष्ट्र बैंकलाई जानकारी गराएको बताए। तर, यो समस्या समाधान गर्न उचित कदम चाल्न नसक्दा अहिले अवैध रूपमा पैसा बाहिरिन थालेको उनको आरोप थियो। प्रविधिको विकासबाट आउने चुनौतीबाट त्रसित हुने होइन। दुरुपयोग हुन नदिने गरी हामीले कदम चाल्नुपर्नेमा ध्यान दिनुपर्छ, उनले भो। काम गर्ने परम्परागत शैलीलाई परिवर्तन गरेर मात्रै अर्थतन्त्रमा सुधार ल्याउन सक्ने उनको भनाइ थियो। मुलुकभित्र भएका स्रोतसाधनको अधिकतम उपयोग गर्नुपर्ने, मुलुकभित्रै उत्पादनजन्य गतिविधि तथा ठूला पूर्वाधारको निर्माण थालेर रोजगारी सिर्जना गर्नुपर्ने र निर्यात वृद्धिको पहल गर्नुपर्ने चुनौती रहेको उनले बताए। वैदेशिक रोजगारीमा जाने नेपालीबाट रेमिट्यान्स प्राप्त गरेपछि उनीहरूलाई पनि विभिन्न सहुलियत दिनुपर्ने विषयमा सरकारले गृहकार्य अघि बढाएको उनले जानकारी दिए। कोभिड१९ का कारण सुस्ताएको पर्यटन क्षेत्रलाई वृद्धि गर्न सरकारले विशेष पहल थालेको उनको भनाइ छ। गभर्नर अधिकारीले भने बाह्य क्षेत्र व्यवस्थापन चुनौतीपूर्ण बनेको बताए। उनका अनुसार कोभिडको प्रभाव घटेसँगै कर्जा विस्तार, बढ्दो आयात र पर्यटन क्षेत्रको आम्दानीमा कमी आएका कारण चालू खाता र शोधनान्तर स्थिति निरन्तर घाटामा छ। यसकारण बाह्य क्षेत्र व्यवस्थापनलाई चुनौतीपूर्ण बनाएको उनको भनाइ छ। चालू आर्थिक वर्षको पहिलो आठ महिनामा व्यापार घाटा करिब २ खर्ब ९८ अर्ब रुपैयाँले वृद्धि भएको उनले जानकारी दिए। २०७८ साउन यता विप्रेषण आप्रवाह घटिरहे पनि फागुनमा भने सुधार देखिएको जानकारी गभर्नर अधिकारीले दिए। हाल नेपालसँग ७४ महिनाको वस्तु र ६७ महिनाको वस्तु वा सेवा आयात धान्न पुग्ने विदेशी विनिमय सञ्चिति रहेको आँकडा उनले प्रस्तुत गरे। बाह्य क्षेत्र व्यवस्थापनको निम्ति अवलम्बन गरिएका नीतिगत व्यवस्थाका कारण बाह्य क्षेत्रको अवस्थामा केही सुधार देखिएको धारणा गभर्नर अधिकारीले राखे। तथापि रुसयुक्रेन युद्ध अन्त्य र कुल आयातमा ३५ प्रतिशत हिस्सा रहेको उपभोग्य वस्तुको आयातलाई प्रतिस्थापन नगर्दासम्म बाह्य क्षेत्र स्थायित्वमा जोखिम कायमै रहने उनको भनाइ थियो। विदेशी मुद्रा आर्जनको स्रोत सीमित र साँघुरो रहेको सानो र खुला अर्थतन्त्र भएको नेपालजस्तो देशमा पर्याप्त विदेशी मुद्रा सञ्चिति कायम राख्नुपर्ने बाध्यता हुन्छ। तसर्थ, बाह्य क्षेत्र समस्याले समग्र अर्थतन्त्र र यसका विभिन्न परिसूचकमा पार्न सक्ने प्रभावलाई मनन् गर्दै यसतर्प सबैले सोच्न जरुरी छ, उनले भने। गभर्नर अधिकारीका अनुसार बाह्य क्षेत्र व्यवस्थापनलाई सुदृढ तुल्याउन आन्तरिक उत्पादन वृद्धि, निर्यात प्रवद्र्धन, विप्रेषण आप्रवाह, वैदेशिक लगानी र वैदेशिक सहायतामा वृद्धि गर्नुपर्छ। उनले भने, बैंक दरको वृद्धि, सुनको आयात कटौती, विदेशी मुद्राको निक्षेप प्रोत्साहन, वैदेशिक सहायता परिचालनलगायत नीतिगत व्यवस्थाहरू अवलम्बन गरिएको छ,। अन्तर्राष्ट्रिय मुद्रा कोषबाट भर्खरै ३९ करोड ५९ लाख अमेरिकी डलर विस्तारित कर्जा सुविधा (ईसीएफ), करिब ४७ अर्ब रुपैयाँबराबरको शून्य ब्याजदरको ऋण स्वीकृत भएको उनले जानकारी दिए।नेपालबाट भित्रिने विदेशी मुद्राको तुलनामा नेपालबाट बाहिरिने विदेशी मुद्रा बढी हुँदा सोधनान्तर घाटा चुलिएको छ। अत्यधिक आयात, रेमिट्यान्स वृद्धि हुन नसक्नु, विदेशी ऋण अनुदान, विदेशी लगानी अपेक्षाअनुसार नआउनुले नेपालको अर्थतन्त्र संकटमा पुगेको छ। यो बेलामा अर्थ मन्त्रालय, राष्ट्र बैंक, राष्ट्रिय योजना आयोगबीच समन्वयकारी भूमिका हुनु पर्ने हो। तर, उल्टो अवस्था छ। अर्थमन्त्री शर्मा नेकपा माओवादी केन्द्रका नेता हुन्। गभर्नर अधिकारी केपी शर्मा ओली सरकारले नियुक्त गरेका हुन्। योजना आयोगका उपाध्यक्ष डा विश्व पौडेल प्रधानमन्त्री शेरबहादुर देउवाले नियुक्त गरेका हुन्। तीन नियमनकारी निकायबीच पछिल्लो समय राम्रो समन्वय छैन। स्रोत भन्छ, अर्थमन्त्री शर्मा त व्यक्तिगत आग्रह पूर्वाग्रहमा नै पुगेका छन्। राष्ट्रिय योजना आयोगका पूर्वउपाध्यक्ष डा डिल्लीराज खनाल अर्थ मन्त्रालयले एकांकी ढंगले एकपछि अर्को गल्ती दोहोर्याउँदै जाँदा अर्थतन्त्र नै संकटतर्फ अघि बढिरहेको बताउँछन्। अर्थशास्त्री डा खनालले अर्थतन्त्र संकटतर्फ जाँदै गरेको अवस्थामा मिलेर रेस्क्यु गर्नु पर्नेमा गाईजात्रा प्रदर्शन गरेको भन्दै चिन्ता व्यक्त गरे। एकांकी ढंगबाट एकपछि अर्को गल्ती गर्दै जाँदा त्यसको कारण निजी क्षेत्र, आमजनता र समग्र देशमा नै असर परेको छ। यस बेलामा एकीकृत ढंगबाट समन्वय गरेर संकटको उद्धार गर्नुपर्ने हो, उनले भने, तर यस्तो गाईजात्रा पो गरिरहेका छन्, यो सब स्वार्थ केन्द्रित भएर भएको हो। एकले अर्कालाई नटेर्ने, अहिले यो आम प्रवृत्तिगत कुराले संकट निम्तिँदै गएको छ। यो आम प्रवृत्तिगत विषय संकट श्रीलंका बनाउने दिशामा केन्द्रित भएको उनको भनाइ छ। अर्थ मन्त्रालय, योजना आयोग, राष्ट्र बैंकबीच मात्रै नभएर उद्योग, वाणिज्य तथा आपूर्ति मन्त्रालयसँग सल्लाह गर्नुपर्ने उनको तर्क छ। यो संकटपूर्ण अवस्थामा निजी क्षेत्र, आम नागरिक आश्वस्त पार्दै जानुपर्छ। अर्को प्रकार जाँदा अझ संकट निम्तिने चिन्ता बढेको छ, उनले भने। अर्थविद् डारामेश्वर खनालले सार्वजनिक कार्यक्रममा उच्च पदस्थ व्यक्तिले संवेदनशील भएर नबोल्नु दुःखद् कुरा भएको बताए। मुलुकको अर्थतन्त्रमा अलिकति समस्या परेको बेलामा अर्थतन्त्रकै नेतृत्वदायी भूमिका निर्वाह गर्ने निकायबीचमा घनिष्ट सम्बन्ध हुनुपर्छ। सार्वजनिक मञ्चमा एकले अर्कोलाई औंला ठड्याउने, गाली गर्ने, त्यस्तो अभिव्यक्ति दिँदा नागरिक निराश हुन सक्छन्, उनले भने, खासगरी बैंकिङलगायतका व्यावसायिक क्षेत्र सशंकित बन्छन्। यसो गर्न हुँदैनथियो। पूर्वअर्थसचिव कृष्णहरि बाँस्कोटा अर्थतन्त्र संकटका बेला नियमनकारी निकायबीच विश्वास हुनुपर्ने बताउँछन्। भन्छन्, अर्थतन्त्र असहज अवस्थामा पुगेको छ। अर्थतन्त्रलाई संकटग्रस्त हुन नदिने नियमनकारी निकायबीच समझदारी महत्त्वपूर्ण हो। पूर्वगभर्नर दीपेन्द्रबहादुर क्षेत्री अर्थतन्त्र बिग्रिरहेको बेला अर्थमन्त्री र गभर्नरको पनि राय मिलेन भने थप कमजोर हुन मद्दत पुग्नेबारे ध्यानाकर्षण गराउँछन्। उनका अनुसार बजेट बनाउने बेलैमा दुवै पक्षको धेरै आवश्यक पर्ने भएकाले दुवै पक्षबीच सहकार्य गर्नुपथ्र्यो। तर यस्तो बेला राष्ट्र बैंकले एउटा कुरा सोच्ने अर्थ मन्त्रालयले अर्को कुरा सोच्ने गर्नु हँुदैन उनले भने, आयात ह्वात्तै बढे विदेशी विनिमय सञ्चितिको खतरामा जान सकिन्छ भन्दै राष्ट्र बैंकले एलसीमा मार्जिन तोकेर कडाइ गर्यो। यो त सरकारसँगै सोधेर गरेको भन्ने छ। अर्थतन्त्र अप्ठ्यारोमा छ । चुनाव लागिसकेको छ । बजेट बनाउनुपर्ने बेला छ । यस्तो बेला गभर्नर हटाइन्छ, यो कस्तो सरकार हो ?  केशव आचार्य, अर्थशास्त्री राष्ट्र बैंक स्वायत्त संस्था हो। अर्थतन्त्रको समग्र पक्ष हेर्ने राष्ट्र बैंक हो। यसलाई अस्थिर बनाइयो। यसले राष्ट्रलाई गाह्रो हुन्छ। डा चिरञ्जीवी नेपाल, पूर्वगभर्नर अर्थ मन्त्रालयले एकांकी ढंगबाट एकपछि अर्को गल्ती गर्दै जाँदा त्यसको कारण निजी क्षेत्र, आमजनता र समग्र देशमा नै असर परेको छ। यस्तो बेला गाईजात्रा पो गरिरहेका छन्। डा डिल्लीराज खनाल, पूर्वउपाध्यक्ष, योजना आयोग अर्थतन्त्रमा समस्या परेको बेलामा अर्थतन्त्रकै नेतृत्वदायी भूमिका निर्वाह गर्ने निकायबीचमा घनिष्ट सम्बन्ध हुनुपर्छ। सार्वजनिक मञ्चमा एकले अर्कोलाई औंला ठड्याउने, गाली गर्ने, त्यस्ता अभिव्यक्ति दिँदा आम नागरिक निराश हुन सक्छन्।  डारामेश्वर खनाल, पूर्वअर्थसचिव अर्थतन्त्र असहज अवस्थामा पुगेको छ। अर्थतन्त्रलाई संकटग्रस्त हुन नदिने नियमनकारी निकायबीच समझदारी नै महत्वपूर्ण कुरा हो।कृष्णहरि बाँस्कोटा, पूर्वअर्थसचिव यस्तो बेला राष्ट्र बैंकले एउटा कुरा सोच्ने अर्थ मन्त्रालयले अर्को कुरा सोच्ने गर्नु हुँदैन।दीपेन्द्रबहादुर क्षेत्री, पूर्वगभर्नर २२ सञ्चालक पदमुक्त हुने अवस्था : (१) नेपाल सरकार, मन्त्रिपरिषद्ले उपदफा (५) बमोजिम पदमुक्त हुने अवस्थामा पुगेका गभर्नर, डेपुटी गभर्नर तथा सञ्चालकलाई पदमुक्त गर्नेछ। तर नेपाल सरकारले यसरी पदमुक्त गर्नु भन्दा अघि सम्बन्धित व्यक्तिलाई आफ्नो सफाइ पेश गर्ने उचित अवसरबाट बञ्चित गर्ने छैन। (२) नेपाल सरकारले उपदफा (१) बमोजिम गभर्नरलाई पदमुक्त गर्दा दफा २३ बमोजिम गठन भएको जाँचबुझ समितिको सिफारिसमा गर्नेछ। (३) नेपाल सरकारले उपदफा (१) बमोजिम सञ्चालक वा डेपुटी गभर्नरलाई पदमुक्त गर्दा समितिबाट छानबिन गराई समितिले पेश गरेको सिफारिसको आधारमा गर्नेछ। (४) नेपाल सरकारले उपदफा (१) बमोजिम गभर्नर, डेपुटी गभर्नर र सञ्चालकलाई पदमुक्त गर्ने प्रक्रिया सुरु गर्नासाथ निजहरू आफ्नो पदबाट स्वतः निलम्बन भएको मानिनेछन्।"
द्वन्द्वपीडितलाई न्याय कहिले ?,"काठमाडौं : दैलेखकी द्वन्द्वपीडित रत्न रेग्मी एक्कासी भक्कानिइन्। २०५७ सालमा अपहरणमा परेका उनका श्रीमान् उदयराम रेग्मी २०६२ भदौ २० गते प्रहरीबाट मारिए। दैलेख लुचेडाँडास्थित विद्यालयमा प्रधानाध्यापक रहेका उनलाई द्वन्द्वकालमा माओवादीले अपहरण गरेका थिए। श्रीमान् माओवादीको अपहरणमा परेकै बेला उनलाई २०६१ सालमा प्रहरीले श्रीमान् खै ? देखा भन्दै अपहरण गरे। उनका ससुरालाई पनि ८३ दिन जेल हालियो। दुवै पक्षबाट यातना भोग्दै आएकी रत्नको पीडा सुनाउनै नसक्ने अवस्था छ। बोल्दाबोल्दै आवाज नै रोकिन्छ। काभ्रेकी गीता रसाइली द्वन्द्वपीडित महिला राष्ट्रिय सञ्जालको उपाध्यक्ष हुन्। द्वन्द्वकालमा दाइ, दिदी गुमाएकी उनको पीडा उस्तै छ। २०६० फागुन १ गते उनकी दिदी रिना रसाइली घरमै सेनाबाट सामूहिक बलात्कारपछि गोली हानेर हत्या गरियो। उनका दाजु २०५७ माघ २२ गते काभ्रेको भकुण्डेबेसी चौकीमा प्रहरी र माओवादीको भिडन्तमा मारिए। उनी भन्छिन्, पीडा सुनाइसक्नु छैन। सरकारले वास्ता नगरेको उनको आरोप छ। आम द्वन्द्वपीडित समुदायको घोषणापत्र निकालेका छौं, नेपालभरका सबैखाले द्वन्द्वपीडितको प्रतिनिधित्व गरेर मागलाई राज्यसम्म पुर्याउने उद्देश्य छ, उनी भन्छिन्। दाइ, भिडन्तमा मरिएकाले मानव अधिकारको मुद्दा उठाउन मिल्दैन। तर, पढ्दै गरेकी दिदीको आमाबुवाकै अगाडि बलात्कार र हत्या भयो जुन दर्दनाक थियो। दिदीको सवालमा कानुनी रूपमा निवेदन गरेको छ। दोषीलाई कारबाही पनि भएको छैन। कहीँ कतैबाट न्याय पनि पाइएन। रसाइली यसरी दुःख व्यक्त गर्छिन्। चुनावमा राजनीतिक दलका घोषणापत्रमा पीडितका मुद्दाबारे समेटियोस् भन्ने चाहना उनको छ। सुमन अधिकारीका बुवा २० वर्ष अगाडि पनि द्वन्द्वकालमा हत्या भयो। उनी शिक्षक थिए। २०५८ माघ ३ गते विद्यालयबाट जबर्जस्ती निकालेर क्रूरतापूर्वक हत्या गरिएका लमजुङका उनै शिक्षक मुक्तिनाथ अधिकारीको दर्दनाक पीडा सम्झँदा अहिले पनि रुवाउँछ। निर्दोष अधिकारीको हत्यामा संलग्न अहिलेसम्म सजायको घेरामा आउन सकेका छैनन्। राज्यले २०७१ मंसिर २६ गते आयोगको गठन गर्यो। आयोग बनाउने तर काम नगर्ने अनि थप पीडा दिने खालको आयोग गठन गरेको उनको भनाइ छ। न्याय पाउन लागिपरेका छौं। उजुरी लियो सबैले उजुरी हाले तर एउटा पनि उजुरीको छानबिन भएको छैन, उनले भने। आयोगमा ६५ हजारभन्दा बढी उजुरी छन्। उनका अनुसार आयोगले जिल्लामा परिचयपत्र बाँड्यो तर त्यो परिचयपत्रले कुनै न्याय दिएको छैन। सत्य निरूपण मेलमिलाप आयोग ऐन २०७१ ले पीडितलाई माफी दिने खालको छ। पीडितको न्यायलाई अवरुद्ध गरेको छ। सरकार तथा राजनीतिक दलहरूले सर्वोच्च अदालतको परमादेशअनुरूप माफी कानुनको संशोधनलाई सात वर्षदेखि आलटाल गर्दै आएका छन्। सत्य निरूपण आयोगले गम्भीर अपराधका पीडितलाई क्षतिपूर्ति वा विस्तृत अनुसन्धानमध्ये एक रोज्न लगाएको छ। जेठ २०७१ जेठ २० गते मुद्दा हालेपछि माघ २६ गते आयोग बन्यो। २०७१ फागुन १४ गते फैसला आयो। परमादेश आयो। सोही परमादेशअनुसार ऐन संशोधन गर्न निरन्तर माग गरेको अधिकारीले बताए। तर, सात वर्षसम्म पनि केही भएको छैन। देशभरका द्वन्द्वपीडितले चुनावको मौका पारेर चुनावी घोषणापत्रमा द्वन्द्वपीडितका कुरा समेटनुपर्ने माग उनीहरूको छ।शीतलसिंह राथोडका श्रीमान् २०६१ फागुन १३ गते लाटीकोइली९ सुर्खेतस्थित घरको धारामा नुहाउँदै थिए। माओवादीले गोली हानी उनको त्यहीँ हत्या गरे। श्रीमान्को मृत्युपछि विविध समस्या भोग्दै आएकी उनी द्वन्द्वपीडितको पक्षमा अभियान चलाएपछि त्यसैमा लागिन्। उनले भनिन्, बलात्कारमा परेका दिदीबहिनीको पीडा झन् दर्दनाक छ। राज्यले द्वन्द्वपीडित नै नमानेको अवस्था छ। सरकारले बलात्कार भएको प्रमाण खोज्छ। गोठाला जाँदा बलात्कारमा परेकाले के प्रमाण राख्ने ? उनले प्रश्न गरिन्। पीडितहरू उक्त समयमा घरपरिवारमा समेत पीडा लुकाउन बाध्य भए। हिम्मत गरेर बाहिर निस्केपछि न्याय पाउनुपर्नेमा उनको जोड छ। कपिलवस्तुकी तुलसी परियार अपांगता द्वन्द्वपीडित राष्ट्रिय सञ्जालको महासचिव हुन्। २०६२ वैशाख २५ गते सेनाको ब्यारेकनजिक बम बिस्फोट भएर एउटा खुट्टा गुमाइन्। शरीरका अन्य अंग क्षत्विक्षत भएकी उनले शान्ति सम्झौतापछि २०६३ पछिको द्वन्द्वपीडित कार्यदलमा नाम नराखिएको गुनासो गरिन् । २०६३ मंसिर ५ पछि घाइते तथा अपांगता भएका पीडितलाई पनि द्वन्द्वपीडितको रूपमा पहिचान दिनुपर्ने उनको माग छ। तिनले द्वन्द्वपीडितले प्राप्त गर्ने सम्पूर्ण सेवा सुविधा, राहत, उपचार, जीवन निर्वाह भत्तासमेत प्रदान गर्नुपर्ने माग उनले गरेकी छन्।विस्तृत शान्ति सम्झौतामा हस्ताक्षर भएको १५ वर्ष पूरा भएको छ। तर, द्वन्द्वरत दुवै पक्षले बेपत्ता पारेका नागरिकहरूको अवस्था ज्यूँ को त्यूँ छ। सात वर्षको लामो अवधि व्यतीत भइसक्दासमेत एकजना पीडितले पनि महसुस गर्ने गरी कुनै ठोस कार्य गर्न नसकेको लज्जाजनक अवस्था भएको पीडित बताउँछन्। सरकार तथा राजनीतिक दलहरूले सर्वोच्च अदालतको परमादेशअनुरूप माफी कानुनको संशोधनलाई सात वर्षदेखि आलटाल गर्दै आएका छन्। सत्य निरूपण आयोगले गम्भीर अपराधका पीडितलाई क्षतिपूर्ति वा विस्तृत अनुसन्धानमध्ये एक रोज्न लगाएको छ। यसबाट सरकार तथा राजनीतिक दलहरू मानवअधिकार, संक्रमणकालीन न्याय तथा कानुनको शासनप्रति इमान्दार नरहेको पुष्टि हुन्छ। आयोगहरूको वैधता, विश्वसनीयता र कार्यक्षमतामा गम्भीर प्रश्न उठेको पीडितको गुनासो छ। पीडित परिवार बेपत्ता पारिएका आफन्तको सास वा लास खोजिरहेका छन्। गैरन्यायिक हत्या, यातना, अंगभंग एवं घाइते, यौनहिंसा र विस्थापन पीडित व्यक्ति तथा परिवारहरूको पहिचान र परिपूरणसहितको न्याय तथा उपचारको माग गरिएको छ। देशैभरका द्वन्द्वपीडितको प्रतिनिधित्व गर्दै २३ र २४ गते काठमाडौंमा सम्पन्न द्वन्द्वपीडितहरूको दुईदिने अन्तक्र्रिया सम्पन्न भएको छ। सोही कार्यक्रममा प्रस्तुत पीडित समुदायका आधारभूत मागहरू समेटेर सर्वसम्मतबाटै घोषणापत्र पनि पारित गरिएको छ। घोषणापत्रमा उल्लेखित आधारभूत मागहरूलाई गम्भीरतापूर्वक ग्रहण गर्न, प्राथमिकता दिन र यथाशीघ्र सम्बोधन गर्न आम द्वन्द्वपीडित समुदाय नेपाल सरकार, राजनीतिक दल तथा नेतृत्वलगायत सरोकारवाला सबैलाई अपिल गरिएको छ। नेपालमा अपिलकर्ता द्वन्द्वपीडित सम्बद्ध संघसंस्था ४१ वटा छन्।"
भोजपुरमा चुनावी तालमेल गर्ने सत्ता गठबन्धनको निर्णय,"काठमाडौं : सत्ता गठबन्धनले भोजपुरमा चुनावी तालमेल गर्ने निर्णय गरेको छ। कांग्रेस जिल्ला सभापति विनोद बान्तावाको अध्यक्षतामा बसेको सत्तारुढ गठबन्धन दलको बैठकले वैशाख ३० गते हुने स्थानीय तहको निर्वाचनमा भोजपुर जिल्ला समन्वय समिति, ९ वटै स्थानीय तह र ८१ वटै वडाहरुमा गठबन्धन गर्ने निर्णय गरेको हो। कांग्रेस सभापति बान्तावाले गठबन्धन गरेर जिल्ला शतप्रतिशत नतिजा ल्याउने बताए। जिल्लाभर गठबन्धन गर्ने निर्णयमा बान्तावासहित कांग्रेस केन्द्रीय सदस्य उमेशजंग रायमाझी, माओवादी केन्द्रका केन्द्रीय सदस्य सुदन किराती, एकीकृत समाजवादीका केन्द्रीय सदस्य रमेश शाक्य, जिल्ला अध्यक्ष वीरजंग राई, जसपाका केन्द्रीय सदस्य रामसिंह राई, जिल्ला अध्यक्ष आशकुमार राईले हस्ताक्षर गरेका छन्।"
माण्डवीमा एमालेविरुद्ध विप्लवसहित चार दल,"बुटवल : माण्डवी गाउँपालिका प्यूठानमा नेकपा एमालेविरुद्ध चार दल चुनावमा भिड्ने सहमती गरेका छन्। प्रेस विज्ञप्ती जारी गर्दै एमालेविरुद्ध नेकपा माओवादी केन्द्र, नेपाली कांग्रेस, राष्ट्रिय जनमोर्चा र विप्लव नेतृत्वको नेकपा एक भएका हुन्। सहमतिमा राष्ट्रिय जनमोर्चाको एक समूहले पनि हस्ताक्षर गरेको छ। यहाँ जनमोर्चाको दुई धार छ। दलिय अस्तित्व स्विकार गरी गठबन्धनसहित चुनावमा भिड्ने सहमती भएको प्रेस विज्ञप्तिमार्फत जानकारी गराइएको हो। प्रारम्भिक सहमतिमा हस्ताक्षर भएपनि पदीय भागवण्डा अझै टुंगो लागेको छैन्। पदीय भागवण्डामा कुरा नमिले सहमति भंग पनि हुनसक्ने एक नेताले बताए। माण्डवी गाउँपालिकामा हाल एमाले नेतृत्वको सरकार छ।"
यस्तो देखियो एकीकृत समाजवादीको जनसभा (फोटो फिचर),"काठमाडौं : नेकपा एकीकृत समाजवादीको जनसभा सम्पन्न भएको छ। पार्टी जिल्ला कमिटी काठमाडौंले भृकुटीमण्डपमा आयोजना गरेको बृहत जनसभामा बालकदेखि वृद्धसम्म सहभागिता रहेको थियो। सभामा काठमाडौंका ११ वटै नगरका सम्पूर्ण वडाहरुबाट हजारौंको सहभागिता रहेको समाजवादीले जनाएको छ। सभालाई अध्यक्ष माधवकुमार नेपाल, सम्मानित नेता झलनाथ खनाल, प्रमुख सचेतक जीवनराम श्रेष्ठलगायतले सम्बोधन गरेका थिए। वैशाख ३० को स्थानीय तह निर्वाचन नजिकिँदै गर्दा चुनावी तयारीअन्तर्गत जनसभा आयोजित गरिएको नेताहरुले बताएका छन्।"
"गभर्नर निलम्बनमा मन्त्री झाँक्रीको टिप्पणी : गोप्य सूचना चुहाउनु अपराध, छानविन जरुरी","काठमाडौं : शहरी विकास मन्त्री रामकुमारी झाँक्रीले नेपालको अर्थतन्त्र धराशायी नबनेको बताएकी छन्। बजारमा हल्ला फैलिएजस्तो नेपालको अर्थतन्त्र धराशायी नबनेको उनको भनाइ छ। शनिबार काठमाडौं विद्युतीय व्यवसायी संघको १२औं वार्षिक साधारण सभालाई सम्बोधन गर्दै मन्त्री झाँक्रीले हल्ला फैलाएर बजारमा कृत्रिम अभाव सृजना गर्ने कार्य गलत भएको बताइन्। उनले भनिन्, बजारमा हल्ला फैलाइएजस्तो देशको अर्थतन्त्र धराशायी बनेको छैन। अर्थतन्त्रमा सामान्य चाप देखिनु नौलो कुरा होइन। नेपालको अर्थव्यवस्था हेरेर आत्तिइहाल्नु पर्ने अवस्था छैन। मन्त्री झाँक्रीले सरकारका गम्भीर तथ्यांक र गोप्य सूचना चुहाउनु अपराध रहेको बताउँदै त्यस्ता सूचना चुहाउनेमाथि छानबिन गर्न जरुरी रहेको समेत बताइन्। खाडी मुलुकमा भएको कच्चा तेलको मूल्य वृद्धि र रसिया युक्रेनबीचको युद्धका केही बाछिटाहरू नेपालको अर्थतन्त्रमा देखिएको बताउँदै यसबाट आत्तिन आवश्यक नरहेको उनको भनाई थियो। अर्थतन्त्रमा आयात प्रतिस्थापन गर्न विद्युतीय सामग्रीको प्रयोग बढाउनुपर्नेमा जोड दिँदै उनले स्वदेशी उद्योगलाई प्रवर्द्धन गर्नुपर्नेमा जोड दिइन्।"
कार्यकर्तालाई ओलीको निर्देशन : अरिङ्गालकोरुपमा परिचालित हुनुस्,"कुश्मा : नेकपा एमालेका अध्यक्ष केपी शर्मा ओलीले जनताका अधिकार खोसेर आफन्तलाई पोस्नका लागि पाँच दलिय गठबन्धन बनेको बताएका छन्। नेकपा एमाले पर्वतले कुश्मामा शनिबार आयोजना गरेको बृहत जनसभालाई सम्बोधन गर्दै अध्यक्ष ओलीले जनताको अधिकार खासेर नातेदारलाई पोस्नका लागि गठबन्धन बनेको बताए। उनले देउवा, प्रचण्ड र माधव नेपालले आफन्तलाई राज्यका विभिन्न पदमा नियुक्त गरिरहेको भन्दै आफन्तलाई पोस्न अदालतमार्फत आफ्नो सरकारलाई बिस्थापित गरिएको बताए। गैरसांसदलाई मन्त्री बनाउने, आफ्नै भाइलाई राष्ट्रिय सभा सदस्यमा मनोनित गर्ने र राजदूतमा आफ्नो मान्छे सिफारीस गर्ने, भ्रष्टाचार गर्न पाईदैंन भनेर गभर्नरलाई निलम्बित गर्ने जस्ता कार्यहरु गरेको भन्दै असन्तुष्टि व्यक्त गरे। यो गठबन्धन मुलुक निर्माणका लागि बनेकै होईन उनले भनेमिलिजुलि खानका लागि बनेको हो।अध्यक्ष ओलीले नेकपा एमाले सरकारले गरेको विकास निर्माणलाई देखेर बिरोधी तत्वहरु अत्तालिएकोसमेत बताए। उनले कोभिडका कारण आफ्नो कार्यकालमा रेल संचालन गर्न नसकिएको बताउँदै आफ्नो पालामा बनेको रेल केही दिन अघि शेरबहादुर देउवाले दिल्लीमा गएर उद्घाटन गरेकोले आफूले धन्यवाद दिएको बताए। उनले २०७४ सालको प्रदेशसभा र प्रतिनिधिसभा निर्वाचन अघि पर्वतमा आएर कुश्मा हुँदै बेनी जाने रेलमार्ग बनाईने बताएको स्मरण गर्दै रक्सौल काठमाण्डौ रेल, केरुङ काठमाण्डौ रेलमार्ग निर्माण प्रकृया सुरु भैसकेको बताए। रेलमार्ग पोखरासम्म ल्याउने कुरा भैरहेको छ त्यसपछि यता पनि आउछ रेलमार्ग भनको बोल्ने बित्तिकै बन्ने कुरा होईन, रेलमार्ग भनेको धागो तानेको हो र? भन्दै मध्यपहाडी रेलमार्ग बनाउन सकिने बताए। उनले समृद्ध नेपाल, सुखि नेपाली बनाएरै छाडिने पनि बताए। ओलीले आफ्नो कार्यकालमा तुईन विस्थापन, हुलाकी राजमार्ग, मध्यपहाडी लोकमार्ग लगायत अनेक स्वरोजगार र कृषिको आधुनिकिकरण, सघन शहरी विकास, डिजिटल नेपाललगायतका कार्यक्रमहरु संचालन गरेको बताउँदै नेकपा एमालेको विकास देखेर विरोधीहरु छटपटाइरहेको बताए। उनले पाँच दलिय गठबन्धन बन्यो भनेर आत्तिनुपर्ने अवस्था नरहेको बताउँदै एमालेमा आएको जनलहरले पाँच दलिय गठबन्धन पाँच टुक्रा हुने पनि बताए। उनले नेकपा एमालेका कार्यकर्ताहरुलाई अरिङ्गालकोरुपमा परिचालन हुनसमेत निर्देशन दिए। उनले एमालेलाई जिताउनुस् पर्वतको विकास गरेर देखाउँछ भन्दै एमालेलाई भोट दिन अपिलसमेत गरे।"
"हाम्रो पार्टीको भविष्य छ, गफाडीहरुको कुनै काम छैन : माधव नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले गफाडीहरुको काम नभएको बताएका छन्। एकीकृत समाजवादीको जनसभामा नेपालले एमाले अध्यक्ष केपी शर्मा ओलीलाई गफाडी संज्ञा दिँदै गफाडीहरुले कुरा मात्रै गर्ने भन्दै आफूहरुले काम गरेर देखाउने बताएका हुन्। उनले भने, हाम्रो पार्टीको भविष्य छ, गफाडीहरुको कुनै काम छैन। हामी काम गरेर देखाउ। जनताको रुपान्तरण हुने गरी काम गरौं। नेपालले समाजवादले अन्याय र असमानताको अन्त्य गर्ने बताए। उनले भने, विकासको गतिमा नेपाल निकै पछि छ। विकासको योजनामा हाम्रो ध्यान पुग्नुपर्छ।"
मुस्ताङमा चुनावी सरगर्मी शून्य,"जोमसोम : बैशाख ३० गते हुने स्थानीय तहको चुनावी माहोल देशभर उत्कर्षमा पुगेपनि हिमाली जिल्ला मुस्ताङ भने चुनावी सरगर्मी शून्य छ। आसन्न स्थानीय तहका लागि जिल्लाका राजनीतिक पार्टीहरु आन्तरिक तयारी जुटेपनि औपचारिक चुनावी गतिविधि भने हुन सकेको छैन। जिल्लामा राष्ट्रिय मान्यता प्राप्त ६ दलमध्ये नेपाली कांग्रेस र नेकपा एमालेबीच मुख्य प्रतिस्पर्धा हुनेछ। यसका अलावा नेकपा माओवादी केन्द्र र नेकपा एकीकृत समाजवादी समेतले स्थानीय तह निर्वाचनमा भाग लिदैँछन्। राष्ट्रिय मान्यता प्राप्त दल बाहेक जिल्लामा अरु ५ पार्टीले पनि निर्वाचनका जिल्ला निर्वाचन कार्यालयमा दल दर्ता गरिसकेका छन्। मुस्ताङमा राष्ट्रिय प्रजातन्त्र पार्टी, राष्ट्रिय प्रजातन्त्र पार्टी नेपाल, सामाजिक एकता पार्टी, नेपाल कम्युनिष्ट पार्टी समाजवादी र नेपाली कांग्रेस विपिले जिल्लामा दल दर्ता गरेका हुन्। मुस्ताङ भौगोलिकरुपले विकट र धार्मिक, सांस्कृतिक र सामाजिकरुपले अन्य जिल्ला भन्दा फरक पहिचान भएकाले यहाँका समुदायलाई हत्तपत्त चुनावीको सरगर्मीले छुँदैन। कम जनसंख्या र पर्यटनक्षेत्र भएकाले यहाँका मानिसले निर्वाचनलाई त्यति सारै महत्व दिँदैनन्। यहाँका समूदाय सबै आफ्ना व्यवसाय र काममा व्यस्त हुने हुँदा निर्वाचन लहरले मुस्ताङलाई गिजोल्दैँन। धौलागिरिका ४ जिल्ला मध्ये पर्वत, बाग्लुङ र म्याग्दीमा स्थानीय तहको चुनावी माहोल उत्कर्षमा पुग्दै गर्दा मुस्ताङ भने शान्त छ। स्थानीय तह निर्वाचनका लागि केन्द्रीय र प्रदेशस्तरीय नेताहरुको अन्य जिल्लामा ब्यापक दौडधुप रहेपनि मुस्ताङमा भने त्यस्तो देखिदैन। नेपाली कांग्रेस जिल्ला कार्यसमिति मुस्ताङका कोषाध्यक्ष गणेश शेरचन भन्छन् मुस्ताङमा एउँटै प्रकारको समुदाय, पृथक भूगोल, न्यून जनसंख्या, पार्टी भित्र हुने आन्तरिक खिचातानी कम र विवादरहित जिल्ला भएका कारण चुनावी माहोल सृजना हुन नसकेको हो। यता नेकपा एमाले जिल्ला कार्यसमिति मुस्ताङका सचिव बिनोद विसी भन्छन् हामी यहाँ पार्टीको आन्तरिक तयारी गरिरहेका छौं। पार्टीको तत्काल कुनै औपचारिक चुनावी कार्यक्रम छैन। पार्टी अझै पर्ख र हेरको रणनीति अनुसार चुनावी गतिविधि अघि बढाउने तयारी गर्दैछौं । उनले गठबन्धन गतिविधि हेरेर अघि बढ्ने सोचमा रहेको उल्लेख गरे। हामीले वडास्तरमा उम्मेदवार को हुने भन्ने बारे आन्तरिक छलफल चलाई रहेको र अर्को साता औपचारिक चुनावी कार्यक्रमलाई प्राथमिकता दिने एमाले जिल्ला सचिव विसीले जनाए। आसन्न स्थानीय तहको निर्वाचन मिति नजिकिंदै गर्दा जिल्ला निर्वाचन कार्यालय मुस्ताङले निर्वाचनको आन्तरिक तयारी गरिरहेको जनाएको छ। कार्यालयले मतदाता नामावली अद्यावधिक गर्ने, अन्तिम मतदाता नामावली सार्वजनिक गर्ने, मतदान केन्द्र स्थलको अनुमगन तथा सुपरिवेक्षण गर्ने, ५ वटै तहमा निर्वाचन अधिकृत तोक्ने लगायतका कामहरु सम्पन्न भईसकेको जनाएको छ। कार्यालयले मतदाता शिक्षा कार्यक्रमलाई पनि अघि बढाउने जनाएको छ। संघीयतासँगै पहिलो पटक भएको स्थानीय तह निर्वाचन २०७४ अन्तर्गत मुस्ताङको लोमान्थाङ गाउँपालिकामा नेपाली कांग्रेसले अध्यक्ष र उपाध्यक्ष जितेको थियो। लोघेकर दामोदरकुण्डबाट अध्यक्षमा स्वतन्त्र उम्मेदवार र उपाध्यक्षमा एमाले जितेको थियो। वारागुङ मुक्तिक्षेत्रमा अध्यक्ष कांगेसले र उपाध्यक्ष एमालेले जितेको थियो। यसैगरी घरपझोङ गाउँपालिकामा अध्यक्ष र उपाध्यक्ष एमालेले जितेको थियो भने जिल्लाको थासाङ गाउँपालिकामा अध्यक्ष र उपाध्यक्ष दुबै कांग्रेसले जितेको थियो। ३८ मतदान केन्द्र रहेको मुस्ताङमा कुल १० हजार ४ सय १४ जना मतदाता छन्। जिल्लामा स्थानीय तह निर्वाचनका लागि २ सय ३२ म्यादी र सोही अनुपातमा आवश्यक सुरक्षाकर्मी परिचालन हुने जनाएको छ।"
परिवर्तनको अनुभूति हुनेगरी कार्यसम्पादन गर्न मातहतका कर्मचारीलाई मन्त्री बडूको निर्देशन,"काठमाडौं : उद्योग, वाणिज्य तथा आपूर्ति मन्त्री दिलेन्द्रप्रसाद बडूले विशेष परिस्थितिमा आफूले मन्त्रालयको जिम्मेवारी सम्हालेकोले जनतालाई सकारात्मक परिवर्तनको अनुभूति हुनेगरी पूर्णप्रतिबद्धता र इमान्दारी साथ कार्यसम्पादन गर्न मातहतका कर्मचारीहरुलाई निर्देशन दिएका छन्।"
"गभर्नरलाई निलम्बन गरेकोमा आपत्ति जनाउँदै ओलीले भने, देश अत्यन्तै निर्लज्ज व्यक्तिहरुको हातमा परेको छ","काठमाडौं : नेकपा एमालेका अध्यक्ष केपी शर्मा ओलीले सरकाले गभर्नरलाई निलम्बन गरेकोमा आपत्ति जनाएका छन्। शनिबार राजधानीमा आयोजित पार्टी प्रवेश कार्यक्रममा बोल्दै उनले अर्थतन्त्र जोगाउनका लागि प्रयास गरिरहेका नेपाल राष्ट्र बैंकका गभर्नर महाप्रसाद अधिकारीलाई निलम्बन गरेको भन्दै आपत्ति जनाएका हुन् । ओलीले नेपालमा अत्यन्त अस्वस्थ राजनीतिक प्रतिष्पर्धा भइरहेको बताए। अर्थमन्त्री जनार्दन शर्मा संकेत गर्दै उनले धान खाने मुसो चोट पाउने भ्यागुतोभन्ने उखान चरितार्थ भएको भन्दै व्यङ्ग्य गरे। माओवादी भनेर चिनिएको मान्छेलाई पूर्वन्यायाधीशको संयोजकत्वमा छानबिन समिति गठन भएको बताएका छन् ।माओवादीले नियुक्त गरेको, माओवादी भनेर चिनिएको न्यायाधीशको नेतृत्वमा छानबिन समिति गठन बनाइयो । उनले भने,अहिले हामीलाई थाहा छ न्यायालय कस्तो छ भनेर ? म धेरै भन्न चाहन्न । अर्थ मन्त्रालयले गभर्नरलाई हटाउने प्रक्रियाअन्तर्गत सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय छानबिन समिति बनाएको हो। समितिमा डा सूर्य थापा र डा चन्द्रकान्त पौडेल सदस्य छन्। अध्यक्ष ओलीले देशमा नातावादको बहस चलिरहेको समयमा पुष्पकमल दाहालका भाई नारायणप्रसाद दाहाललाई राष्ट्रिय सभा सभा सदस्यमा नियुक्त गरिएको बताए। शरिरमा गोली बोकेर हिँडिरहेका, आन्दोलनमा घाइते, अपाङ्ग भएका, शहिद परिवार छन् तर उनीहरुलाई छाडेर आफ्नै भाइलाई प्रचण्डले राष्ट्रिय सभा सदस्य बनाएको ओलीको भनाई छ। क्रान्तिकारी हुँ भनेपनि देश बनाउने कुरा उनीहरुसँग नभएको ओलीले बताए। संकटग्रस्त अर्थतन्त्र सम्हाल्न खोज्दा सरकारले नेपाल राष्ट्र बैंकका गभर्नर महाप्रसाद अधिकारीलाई निलम्बन गरेको हो । निर्वाचन आचारसंहिता सुरु हुने समयको मुखमा उनलाई प्रतिशोधपूर्ण ढंगले किनारा लगाइएको अर्थविद् पनि बताउँदै आएका छन्।"
"माधव नेपालको प्रश्न : असोजमा निर्वाचित जनप्रतिनिधिको पाँच वर्ष पुगेको छैन, जवाफदेहीता कस्को ?","काठमाडौं : नेकपा एकीकृत समाजवादीका अध्यक्ष माधवकुमार नेपालले निर्वाचन आयोगले जनप्रतिनिधिको समय अवधि नपुग्दै स्थानीय तह निर्वाचनको घोषणा गरेको बताएका छन्। राजधानीमा आयोजित कार्यक्रममा अध्यक्ष नेपालले आगामी असोजमा पाँच वर्ष पूरा हुने जनप्रतिनिधिहरूको संवैधानिक अधिकार हरण भएको बताएका हुन्। उनले भने, असोजमा चुनाव भएकाहरुको पाँच वर्ष पुगेको छैन। त्यसको जवाफ कसले दिने? कानुनमा त्रुटी छ, संवैधानिक अधिकारको हरण भएको छ। असोज महिनामा पाँच वर्ष पुग्नेहरुको भावनाको विपक्षमा निर्वाचन आयोगले निर्णय गरेको छ। भोलि जे होला, बैशाख ३० गतेकै तयारीमा जुटौं। अध्यक्ष नेपालले सूर्य चुनाव चिन्हमा ग्रहण लागेको र कलम उदाएको बताए। उनले भने, सूर्यमा ग्रहण लागीसक्यो, कलम उदाएको छ। कलम न्याय र शक्तिको प्रतिक हो। सत्यको खोजी गर्छ, सत्यको पक्षपोषण गर्छ। नेताहरुमा भिजन हुनुपर्छ, सपना हुनुपर्छ। हामी कुरामा होइन काममा विश्वास गर्छौं। नयाँ पार्टी बनाएको ६ महिनामात्रै भएको र यस पार्टीप्रति आकर्षण बढ्दो रहेको नेता नेपालको दाबी छ।"
महिला मतमा पुरुषकै मर्जी,"मधवा, महोत्तरी : ४० वर्षीया जलेसिया देवी सदा हरेक निर्वाचनमा भोट खसाल्छिन्। तर, आफूले कुन पार्टी वा उम्मेदवारलाई भोट हाल्ने उनलाई थाहा हुँदैन। त्यसको कारण हो, उनको भोटमा पतिको मर्जी। अर्थात्, पतिले जहाँ भन्यो, उनले त्यही मत हाल्ने गरेकी छिन्। कसलाई भोट दिने, नदिने मेरो लोग्नेले भनेअनुसार भोट हाल्छु, जलेसिया देवीले भनिन्, पार्टीको बारेमा पनि मलाई केही थाहा छैन्। महोत्तरीको मनरा सिसबा गाउँपालिका १० मधवा गाउँकी जलेसिया देवी मुसहर जातिकी निरक्षर हुन्। गरिब, निमुखाका लागि कुनै पनि पार्टी वा नेताले ध्यान नदिने भएकाले उनीहरूका विषयमा चासो नराखेको उनले बताइन। नेताहरूको बारेमा बुझेर पनि के गर्नू ? उनले भनिन, जोसुकैले जिते पनि हाम्रो लागि केही गर्ने होइन। त्यसो भए किन मतलव राख्ने ? मधवा गाउँको दसगजामा करिब एक सय मुसहर परिवारको बसोबास छ। आर्थिक विकास, समृद्धि, पहिचान त परै जाओस्, यहाँको मुसहर समुदाय खानेपानी, शिक्षा, स्वास्थ्यजस्ता आधारभूत आवश्यकताबाट समेत बञ्चित छ। अर्काको जग्गामा मजदुरी गरेर छाक टार्ने यस दलित बस्तीलाई पार्टीहरूले भोट बैंक मान्ने गरेका छन्। तर, निर्वाचन सकिएपछि भने कुनै नेता फर्केर पनि यो गाउँ जाँदैनन्। चुनावको बेला उम्मेदवारहरूले यहाँका पुरुषहरूलाई आर्थिक सहयोग र भोजभतेर गराउँछन्। धेरथोर आर्थिक सहयोग, मासु र रक्सीकै भरमा यो बस्तीको भोट खरिदबिक्री हुने गरेको स्थानीयवासी बताउँछन्। यहाँका एकदुईजना पुरुष मात्रै साक्षर छन्। महिलाहरू सबै निरक्षर छन्। यसैकारण पनि पुरुषले जहाँ भन्यो, महिलाहरू त्यतै भोट हाल्ने गरेका छन्। हरेक निर्वाचनमा गुलियो आश्वासन र आर्थिक प्रलोभनमा परेर मुसहरहरूले भोट हाल्ने गरेका छन्। महिलाहरू पनि पुरुषले भनेअनुसार मात्रै भोट हाल्ने गरेको ४५ वर्षीया कैलाशी सदा बताउँछिन्। पीपलको बोटबाट झरेको पातलाई मतपत्रको उदाहरण बनाउँदै कैलाशीले भनिन्, यसरी कागज लिएर आउँछन्, यो चिह्नमै भोट हाल्नु, नत्र रामधुलाई दिन्छु भनेर भन्छन्। अनि, हामीहरू पनि त्यसअनुसार नै भोट हाल्छौं। कहाँ भोट हाल्दा राम्रो हुन्छ ? कहाँ हाल्दा बस्तीको लागि सहयोग आउँछ ? यी सबै कुरा पुरुषहरूले नै थाहा पाउने गरेको कैलाशीले बताइन्। भोट माग्न आउने नेताहरू प्नि पुरुषहरूकै बीचमा बसेर कुरा गर्छन्, सिकिलिया सदाले भनिन, हामी महिलाहरू त टाढैबाट हेर्छौं मात्रै। उनीहरूले के कुरा गरे, के वाचा गरे हामीलाई के थाहा ? तिमीहरूको बच्चालाई सित्तैमा पढाइदिन्छौं। बस्तीमा शौचालयको बन्दोबस्त गराइदिन्छौं। बेरोजगारहरूलाई रोजगारी दिन्छौं के न के कुराहरू सुन्न पाइन्छ तर, चुनाव बितेपछि सब हावा हुन्छ। नेताहरूले रक्सी र मासु खुवाएर आफूहरूको भोट लिने गरेको उनले बताइन्। हामी महिलाहरूले त घरपरिवार चलाउनु पर्छ, उनले भनिन्, लोग्नेले भनेको ठाउँमा भोट दिएन् भने कहाँ दिने ? अधिकांश पुरुषहरू रक्सी खान्छन्। त्यही कारण अवस्थ र बेरोजगार छन्। गाउँमा अवैध रूपमा रक्सीका भट्टी पसल सञ्चालनमा छन्। अपराध र महिला हिंसाका मुख्य कारण नै यी भट्टी पसल बनेका छन्। भट्टीहरू हटाउन सहयोग गर्नेलाई आफूले भोट दिने सोच बनाइरहेको ३० वर्षीया कमली सदाले बताइन्। चुनावको बेला भोटको कुराकानी पनि भट्टीमै हुन्छ, उनले भनिन्, पुरुषहरू भट्टीमा रक्सी खान्छन्। अनि, घरमा आएर झगडा गर्छन्। छोरी बुहारीलाई कुटपिट गर्छन्। यसपटक त लोग्नेको भन्दा पनि जसले भट्टी हटाउँछु भन्छ, त्यसैलाई भोट दिने हो। मुसहर बस्तीमा एउटा मात्रै खानेपानीको चापाकल छ। शौचालय छैन। हामी खुल्ला स्थानमा शौच गर्न बाध्य छौ, सुन्दर सदाले भनिन, बेलाबेला भारतीय सुरक्षाकर्मीहरूले आएर बस्ती नै उठाई दिन्छन्। बाढीका बेला डुबान हुन्छ। शीतलहरका बेला बस्तीमा ओढ्ने ओछ्याउनेसमेत अभाव हुन्छ। चुनावका बेला मात्रै मुसहरका समस्या समाधान गर्ने भनेर नेताहरूले भाषण गर्ने गरेको उनले सुनाइन्। हाम्रा समस्या हेर्न कोही नेता आउँदैनन् उनले भनिन्, अहिले उनीहरूलाई भोट चाहिएको छ। चिल्लो गाडीमा चढेर हात जोड्दै आउँछन् र भोट माग्छन्। यसपालि आफ्नो बुद्धि विवेकले भोट हाल्ने सोच बनाउन उनले महिलालाई आग्रह गरिन्। लोग्नेले जहाँ भन्यो त्यहीं भोट हाल्ने होइन उनले भनिन्, जसले हाम्रो लागि काम गर्न सक्छ उसैलाई भोट दिनुपर्छ। अशिक्षित मात्रै नभई शिक्षित महिलाहरूको मतमा पनि पुरुषहरूकै मर्जी चल्ने गरेको अधिवक्ता रेखा झाले बताइन्। आफ्नो मतको प्रयोग कहाँ गर्ने ? मतको महत्त्व के छ ? एक मतले पनि चुनावी परिणाममा कस्तो असर पार्छ भन्ने विषयमा महिलालाई शिक्षाको अभाव छ, अधिवक्ता झाले भनिन्। मधेसमा पितृसत्ता निकै हाबी भएको हुँदा महिला मतमा पुरुषहरूकै मर्जी चल्दै आएको युवा नेत्री विभा ठाकुर बताउँछिन्। राजनीतिक रूपमा महिलाको सक्रियता बढेको जस्तो देखिए पनि त्यो यथार्थ होइन, उनले भनिन्, अहिले पनि पुरुषहरूले जुन दलमा भन्यो त्यहीँ राजनीतिक रूपमा आस्था राख्नुपर्ने, आफूले दल चयन गर्न नसक्ने र जहाँ अरूले भन्यो त्यहीं मत दिनुपर्ने बाध्यता महिलालाई छ। प्रदेश निर्वाचन कार्यालयको तथ्यांकअनुसार मधेस प्रदेशमा २९ लाख १० हजार २३ मतदाता छन्। जसमा १५ लाख ७७ हजार ३ सय १७ पुरुष र १३ लाख ३२ हजार ६ सय ४० महिला मतदाता छन्।"
स्वास्थ्य र पर्यावरणको दृष्टिले साइकल उपयोगी : प्रचण्ड,"चितवन : नेकपा (माओवादी केन्द्र)का अध्यक्ष पुष्पकमल दाहाल प्रचण्डले हरेक दृष्टिले साइकल उपयुक्त भएको बताएका छन्। प्रज्ञास्मृति प्रतिष्ठान नेपाल र प्रदेश खेलकुद विकास परिषद् बागमती प्रदेशले शनिबार आयोजना गरेको साइक्लिङ म्याराथन प्रतियोगिता उद्घाटन गर्दै उनले स्वास्थ्य, पर्यावरण र हरेक दृष्टिले साइकल नै उपयोगी भएको चर्चा गरेका हुन्।"
कांग्रेसको प्रवास समन्वय प्रचार प्रसार समिति गठन,काठमाडौं : नेपाली कांग्रेसले प्रचारप्रसार अभियान व्यापक पार्न प्रवास समन्वय प्रचार प्रसार समिति गठन गरेको छ। आगामी ३० वैशाखमा हुने स्थानीय तह निर्वाचनमा कांग्रेसको पक्षमा प्रचारप्रसार अभियान व्यापक पार्न प्रवास समन्वय प्रचार प्रसार समिति गठन गरेको हो। स्थानीय तह निर्वाचन प्रचार प्रसार समितिका संयोजक डा प्रकाशशरण महतको अध्यक्षतामा २२ चैतमा बसेको समितिको बैठकले प्रवासमा रहेका नेपालीमार्फत प्रचार प्रसार गर्न ८४ सदस्यीय उपसमिति र उपसमिति अन्तर्गत १३ सदस्यीय प्रवास मिडिया समन्वय सञ्जाल गठन गरेको हो। कांग्रेसका पूर्व आमन्त्रित केन्द्रीय सदस्य तथा नेपाली जनसम्पर्क समिति अमेरिकाका सभापति गोरख (आनन्द) विष्टको संयोजकत्वमा प्रवास समन्वय प्रचारप्रसार उपसमिति गठन गरिएको छ।
कटुवाल प्रकरणपछि माओवादीको अर्को गम्भीर भुल हो गभर्नर निलम्बन : महासचिव पोखरेल,"काठमाडौं : नेकपा एमालेका महासचिव शंकर पोखरेलले कटुवाल प्रकरणपछि माओवादीको अर्को गम्भीर भुल गभर्नरको निलम्बन भएको दाबी गरेका छन्। संकटग्रस्त अर्थतन्त्र सम्हाल्न खोज्दा सरकारले नेपाल राष्ट्र बैंकका गभर्नर महाप्रसाद अधिकारीलाई शुक्रबार निलम्बन गरेपछि उनले यस्तो बताएका हुन्। पोखरेलले आर्थिक संकटको कारक अर्थमन्त्री जनार्दन शर्मा र मुकदर्शक बनेका प्रधानमन्त्री शेरबहादुर देउवा आफैँ भएको टिप्पणी गरेका छन्। २०६६ सालमा तत्कालीन प्रधानमन्त्री पुष्पकमल दाहाल प्रचण्डले तत्कालीन प्रधानसेनापति रुक्माङ्गत कटवाललाई पदबाट हटाएर कुलबहादुर खड्कालाई प्रधानसेनापतिको नियुक्तिपत्र नै दिएका थिए। तर,उक्त समयमा एमालेलगायतका दलले नै यो निर्णयमा आपत्ति जनाएपछि तत्कालीन राष्ट्रपति डा रामवरण यादवले निर्णय रोकेका कारण सेनापति कटवाल पदमै रहे। यो प्रकरणपछि प्रचण्डले प्रधानमन्त्री पदबाट राजीनामा समेत दिएका थिए। केही दिन अगाडि मात्रै प्रचण्डले उक्त विषयमा आत्मालोचित भएको बताएका थिए। शनिबार राजधानीमा आयोजित पार्टी प्रवेश कार्यक्रममा बोल्दै एमालेका अध्यक्ष केपी शर्मा ओलीले पनि सरकारले गभर्नरलाई निलम्बन गरेकोमा आपत्ति जनाएका थिए। उनले अर्थतन्त्र जोगाउनका लागि प्रयास गरिरहेका नेपाल राष्ट्र बैंकका गभर्नरलाई निलम्बन गरेको भन्दै आपत्ति जनाएका हुन्। अर्थमन्त्री जनार्दन शर्मा संकेत गर्दै उनले धान खाने मुसो चोट पाउने भ्यागुतोभन्ने उखान चरितार्थ भएको भन्दै व्यङ्ग्य गरे। निर्वाचन आचारसंहिता सुरु हुने समयको मुखमा गभर्नर अधिकारीलाई प्रतिशोधपूर्ण ढंगले किनारा लगाइएको हो। यसलाई लिएर अर्थविज्ञहरूले आपत्ति जनाएका छन्। अर्थ मन्त्रालयले गभर्नरलाई हटाउने प्रक्रियाअन्र्तत सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय छानबिन समिति बनाएको हो। समितिमा डा सूर्य थापा र डा चन्द्रकान्त पौडेल सदस्य छन्। समितिलाई एक महिनाभित्र प्रतिवेदन दिने कार्यादेश दिइएको छ। नेपाल राष्ट्र बैंक ऐन, २०५८ को दफा २२ (२) अनुसार नेपाल सरकारले उपदफा (१) बमोजिम गभर्नरलाई पदमुक्त गर्दा दफा २३ बमोजिम गठन भएको जाँचबुझ समितिको सिफारिसमा गर्नेछ।"
चोर बाटोबाट ल्याइएको धर्मनिरपेक्षता फाल्न अब जनता उठ्नुपर्छ,"काठमाडौं : विश्व हिन्दू यूवा अन्तर्राष्ट्रिय समितिले आइतबार (भोलि) गते विशेष चाड रामनवमीको अवसर पारेर ४६औं विश्व हिन्दु एकता दिवस मनाउने भएको छ। समितिले शनिबार पत्रकार सम्मेलन गरेर बत्तिसपुतलीस्थित् राम मन्दिरबाट प्रारम्भ हुने र्याली भुवनेश्वर पशुपतिनाथमा गएर सभामा परिणत हुने भोलिको कार्यक्रममा सहभागी हुन पनि अपिल गरेको छ। र्यालीमा नेपाली सेनाको विशेष व्याण्डको टोली रहनेछ। नेपाली सेनाको बग्गी, सशस्त्र प्रहरी टोली लगायतका सुरक्षा निकायको सहभागिता रहने जनाइएको छ। कार्यक्रममा विश्व हिन्दु महासंघ बासँबारी, विश्व हिन्दू महासंघ नेपाल राष्ट्रिय समितिका अध्यक्ष डारामचन्द्र अधिकारी, नेपाल विश्व हिन्दू महासंघ, हिन्दु जागरण नेपाल, नेपाल सन्त समाजलगायत थुप्रै धार्मिक संस्थाको सहभागिता रहने छ। विश्व हिन्दु युवा संघ अन्तर्राष्ट्रिय समितिका अध्यक्ष सागर थापाले ४६औं विश्व हिन्दु एकता दिवस विशेष उत्साहको रुपमा मनाइने भन्दै कार्यक्रमको सम्पूर्ण तयारी पूरा भएको जानकारी दिए। उनले धर्म नमान्नेहरुलाई आउने निर्वाचनमा बहिस्कार गर्ने पनि चेतावनी दिए। नेपालमा रहेको ९३ प्रतिशतभन्दा बढी ॐकार परिवार व्यवहारमा देखिन नसकेको भन्दै अब धर्मको लागि उठ्ने समय आएको उनको भनाइ छ। विश्व हिन्दु महासंघ २०३७ साल चैत २७ गते रामनवमीको अवसरमा वीरगञ्जको पिपरामा स्वर्गीय राजा वीरेन्द्र शाहबाट उद्घाटन गरेकोसमेत स्मरण गर्दै उनले भोलिको कार्यक्रममा सनातन धर्म र संकृतिबारे योगदान दिएका संचारकर्मीका साथै नेपाल संस्कृत विश्वविद्यालयमा प्रथम भएकी विदुषीलाई सम्मान गरिने जानकारी दिए। नेपालमा धर्मनिरपेक्षता चोर बाटोबाट ल्याइएको भन्दै उनले यसलाई फाल्न जनता उठ्ने बेला आएको बताए। यसलाई फाल्न सम्पूर्ण नेपाली जनताको साथ चाहिएको छ, उनले भने। भोलिको धार्मिक सभालाई विभिन्न देशका विशिष्ट विद्धानहरुले पनि सम्बोधन गर्ने उनले जानकारी दिए। विश्व हिन्दु महासंघ नेपालका उपाध्यक्ष प्रविन घिमिरेले ९३ प्रतिशतभन्दा बढी हिन्दुहरु भएको देशमा सनातनीहरु नै अल्पमतमा परेकोजस्तो अवस्था देखिएको भन्दै उनले यो हिन्दुहरुको लागि लज्जाको विषय भएको टिप्पणी गरे। आगामी दिनमा हिन्दु धर्मसँग सम्बन्धित् सबै संघ तथा संस्था एकतावद्ध हुनुपर्ने उनको धारणा छ। अनन्त विभुषित सनातन धर्म शिरोमणी स्वामी राम बाबाले वैदिक सनातन धर्ममा केही समस्या देखिएको भन्दै उक्त समस्यालाई हटाउन आवश्यक कदम चाल्नुपर्ने बेला आएको बताए।"
एमालेको जनलहर देखेर आत्तिएका दलले चुनावी गठबन्धन गरे : उपमहासचिव रिमाल,"नुवाकोट : नुवाकोटको भूगोलबाट नेकपा एमाले पार्टीको केन्द्रीय समिति, प्रदेश र जिल्लागत पदीय भूमिकामा पदमा रहेकाहरुलाई नुवाकोटमा सम्मान गरिएको छ। विशेष कार्यक्रमकाबीच शनिबार एमाले विदुर नगर कमिटीले चार दर्जन व्यक्तिहरुलाई सम्मान गरेको हो। नेकपा एमाले विदुर नगर कमिटीले अशोकबाटिकामा आयोजित कार्यक्रममा नेकपा एमालेका केन्द्रीय उपमहासचिव विष्णु रिमालसहित ४६ जना व्यक्तिहरुलाई सम्मान गरेको हो। रिमाल विदुर नगरपालिका १२ गौरीवेशीका स्थायी बासिन्दा हुन्। अन्य सम्मानित हुने अन्यमा विदुर नगरको भूगोलबाट प्रतिनिधित्व गर्ने वागमति प्रदेश कमिटी सदस्यहरु, जिल्ला पदाधिकारीहरु, सचिवालय सदस्य र जनसंगठन केन्द्रीय पदाधिकारीहरु रहेका छन्। सबै जनालाई विदुर नगरपालिका२ अशोकवाटिकामा सम्मान कार्यक्रम गरिएको नगर कमिटी अध्यक्ष नवीन प्रधानले बताए। प्रमुख अतिथि एमाले उपमहासचिव विष्णु रिमालले एमालेको देशैभर उर्लेको जनलहर देखेर अत्तालिएका दलले चुनावी गठबन्धन गरेको बताए। उनले देशमा एमालेसँग एक्लै चुनावमा जाने हिम्मत नभएर सत्तारुढ दलहरुले सत्ताकै लागि मात्र नाम मात्रको गठबन्धन गरेहो दाबि गरे। सोही कार्यक्रममा एमाले केन्द्रीय सदस्य तथा नुवाकोट इन्चार्ज विन्दा ढुंगाना, केस उषाकिरण तिमिल्सिना र बागमती प्रदेश कमिटी संयोजक केशवराज पाण्डे, एमाले नुवाकोटका अध्यक्ष तथा वागमति प्रदेश सभा सदस्य वद्री मैनाली, प्रतिनिधि सभा सदस्य नारायणपसाद खतिवडालगायतका वक्ताहरुले अबको स्थानीय निर्वाचनमा एमालेले विजय हुने आधार तय गरिसकेको बताए।"
कुशासनको दलदलमा लुम्बिनी प्रदेश,"बुटवल : संघीयता कार्यान्वयनपछि लुम्बिनी प्रदेशका नागरिकले पनि संसद् र मन्त्रालयले नजिकै रहेर गरेको कामको अनुभूति गर्न पाए। विकास र सकारात्मक परिवर्तनभन्दा विकृति धेरै देखे। प्रदेशमा सरकार हटाउन तीनतीन पटक अविश्वास प्रस्ताव दर्ता भयो। सांसदहरू दल अदलबदलमा लागे। कतिले राजीनामा दिए। सांसद अपहरणदेखि सभा बैठकमा कुर्सी फालफालका घटना लुम्बिनीले पहिलो चार वर्षमै भोग्यो। सत्तापक्षबाटै संसद् बहिष्कारदेखि प्रतिपक्षी बिना संसद् बैठक सञ्चालनका गलत अभ्यासको इतिहास पनि लुम्बिनीले बनाएको छ। यी सत्ता पाउनेका लागि भर्याङ भए पनि जनताका लागि दुर्भाग्यपूर्ण घटना हुन्। कुर्सीको मोहमा आफैंले जिताएका नेताको क्रियाकलाप यो अवधिमा नागरिकले नजिकैबाट देखे। दुई तिहाइ बहुमतको सरकार ढलेपछि अहिले गठबन्धनको सरकार छ। यो बीचमा झन्डै तीन दर्जन सांसद मन्त्री बने। प्रदेशसभामा ७ जना सांसदले पद गुमाए। कतिले राजीनामा दिए, कति कारबाहीमा परे। कति चोरिए। सभामुखको भूमिकादेखि मुख्यमन्त्री र विपक्षी दलका कदमहरू सत्ता टिकाउने खेलमा केन्द्रित भएको नागरिक अगुवाहरू बताउँछन्। संघीयता र राजनीतिक सन्तुलनका लागि प्रदेश सरकार बन्यो, नागरिक समाज गुल्मीका अध्यक्ष एवं प्राध्यापक पद्मप्रसाद पाण्डे भन्छन्, तर व्यावहारिक रूपमा प्रदेश निल्नु न ओकल्नु भएको छ। जे उद्देश्यका साथ प्रदेश निर्माण भएको थियो, त्यो उद्देश्यमा प्रदेश केन्द्रित हुन नसकेको उनी बताउँछन्। अहिले १७ सदस्यीय जम्बो मन्त्रिपरिषद् लुम्बिनीमा छ। सुशासनको नारा लिएर स्थापना भएको लुम्बिनी प्रदेशले कुशासनबाट सुरुआत गरेको थियो। प्रदेशका कानुन बनाउनका लागि गठन गरिएको कानुन मस्यौदा तथा सुझाव आयोग गठन आदेशबाट निर्माण गरियो। संसद्बाट कानुन निर्माण नगरी गठन आदेशबाट स्थायी संगठन निर्माण गर्नु सुशासनभित्र पर्दैन। भलै हाल यो समिति हटिसकेको छ। प्रदेश लोकसेवा आयोगमा पदाधिकारी चयन निर्माण राजनीतिक भागबन्डाका आधारमा गरिएको थियो। जसकारण तत्कालीन शंकर पोखरेल नेतृत्वको प्रदेश सरकार आलोचित बन्यो। तत्कालीन प्रतिपक्षी दल कांग्रेस संसदीय दलका नेताकी बुहारीलाई लोकसेवा आयोगको सदस्य बनाइएको थियो। प्रदेश सरकारले स्थापनाको आधा वर्षभित्र पारिश्रमिक तथा सुविधासम्बन्धी तीनवटा कानुन बनायो। ती कानुन सरकारका पदाधिकारी, प्रदेशसभा र स्थानीय तहका जनप्रतिनिधिको तलबभत्ता र सुविधासँग सम्बन्धित हुन्। सरकारले प्रदेशसभाबाट पारित कानुनमा अनुसूची सच्याउने अधिकार भने आफंैमा राखेको छ। अनुसूचीमा तलबसुविधा तोकिएको छ। संसद्लाई नै जानकारी नदिई सुविधा बढाउने नियतका साथ अधिकार प्रत्यायोजन गरिएको आरोप सरकारमाथि छ। तर, तत्कालीन मुख्यमन्त्री शंकर पोखरेलले कानुन संशोधन झन्झटिलो भएकाले अनुसूची सच्याउन सक्ने जवाफ संसद्मा दिएका थिए। सोही अधिकार प्रयोग गर्दै मन्त्रिपरिषद्ले पारिश्रमिक वृद्धि गर्न सक्नेछ। सोही प्रावधानलाई पछ्याउँदै हालका मुख्यमन्त्री कुलप्रसाद केसी नेतृत्वको सरकारले पदाधिकारीहरूको सुविधा वृद्धि गरेको छ। कुशासनको अभ्यास घट्दो नभई बढ्दो छ। हालै आफ्ना पार्टीका कार्यकर्तालाई नियुक्त गर्न प्रदेश सरकारले खेलकुद परिषद्सम्बन्धी अध्यादेश नै ल्याएको छ। माओवादी केन्द्र र कांग्रेसका दर्जनौं कार्यकर्तालाई केही साताअघि मात्रै केसी नेतृत्वको सरकारले नियुक्त गरेको हो। प्रदेश पूर्वाधार प्राधिकरणमा पनि कार्यकर्ता नियुिक्तकै लडाइँ लुम्बिनीमा भयो। पोखरेल नेतृत्वको सरकारले आफ्ना व्यक्तिलाई नियुक्ति दिन गठन आदेश ल्याएको थियो। त्यसलगत्तै केसी नेतृत्वको सरकारले कार्यकारी अधिकृत फेर्र्याे। सर्वाेच्चमा मुद्दा मामिला भए। अहिले भ्रष्टाचार प्रयासमा विवादित भएपछि हालका कार्यकारी अधिकृत अनन्तराम घिमिरेले राजीनामा दिएका छन्। १ सेटिङमा पूर्वाधारबुटवलस्थित लुम्बिनी प्रादेशिक अस्पतालको नयाँ भवन निर्माणको टेन्डरमा सेटिङ गरिएको भन्दै विवाद सिर्जना भयो। जसमा मुख्यमन्त्री कुलप्रसाद केसी जोडिएका छन्। प्रदेश पूर्वाधार प्राधिकरणले अस्पतालको भवन बनाउन करिब ५ अर्बको ठेक्का निकालेको थियो। तर त्यो ठेक्का सिमित कम्पनीले मात्रै प्रतिस्पर्धा गर्न पाउने गरी मिलाइएको आरोप थियो। आरोपकाबीच प्राधिकरणका कार्यकारी अधिकृत अनन्तराम घिमिरेले राजीनामा दिए। उनले ठेक्कामा दबाब थेग्न नसकेको भन्दै सेटिङ भएको स्वीकारोक्ति दिएका छन्। प्राधिकरण समितिको अध्यक्ष मुख्यमन्त्री केसी आफैं हुन्। अध्यक्षले नै बोलपत्रको ढाँचा स्वीकृत गरेको घिमिरेले दाबी गरेका छन्। सो टेन्डर रद्द भइसकेको छ। धेरै कम्पनीबीच प्रतिस्पर्धा हुन नसक्दा पाँच अर्बभन्दा बढीको ठेक्कामा राज्यलाई डेढ अर्ब रुपैयाँ नोक्सान हुने देखिएकाले आफ्नो एकल निर्णयमा टेन्डर रद्द गराएको प्रदेश पूर्वाधार विकास प्राधिकरणका प्रमुख कार्यकारी अधिकृत घिमिरेले बताएका छन्। मुख्यमन्त्रीकै योजनामा भ्रष्टाचारको प्रयास भएको भन्दै प्रमुख प्रतिपक्षी दल नेकपा एमालेले मुख्यमन्त्रीको राजीनामा माग गरेको छ। मुख्यमन्त्री नै सेटिङमा सहभागी भई सरकारलाई डेढ अर्ब नोक्सान पुर्याउन संलग्न भएकोले तत्काल पदबाट राजीनामा दिनुपर्छ। एमाले संसदीय दलका उपनेता बैजनाथ चौधरीले भने। लुम्बिनी प्रादेशिक अस्पतालको भवन निर्माणका लागि दुईटा निर्माण कम्पनीलाई मात्र प्रतिस्पर्धा गराउने गरी प्रदेश पूर्वाधार विकास प्राधिकरणले स्पेसिफिकेसन तयार गरेर राज्यलाई आर्थिक नोक्सान पुर्याउन खोजेको र मुख्यमन्त्री नै प्राधिकरणका अध्यक्ष रहेकोले उनको राजीनामा माग गरेको हो। २ कार्यकर्तामुखी बजेट मुख्यमन्त्री केसी नयाँ बजेटमा आफ्नै सचिवालयका कर्मचारी र सांसदका निजी कम्पनीलाई बजेट वितरण गरेर आलोचित बने। गत असोजमा ल्याइएको प्रतिस्थापित बजेटमा माओवादी केन्द्रका सांसद दीपेन्द्र पुन अध्यक्ष रहेको रेडियो र आफ्नै प्रेस संयोजक मानसिंह विक प्रकाशक र सम्पादक रहेको अफसेट प्रेस तथा साप्ताहिक पत्रिकालाई बजेट राखेका छन्। मुख्यमन्त्री केसीले माओवादी केन्द्रका सांसद पुन अध्यक्ष रहेको रेडियो जलजलालाई विभिन्न ३ शीर्षकमा ६५ लाख बजेट छुट्ट्याएका छन्। त्यस्तै मुख्यमन्त्री केसीका प्रेस संयोजक मानसिंह विक प्रकाशक र सम्पादक रहेको रोल्पा समाचार अफसेट प्रेसलाई दुई वटा शीर्षकमा २० लाख रुपैयाँ छुट्ट्याइएको छ। आलोचित बनेको यी कार्यक्रम कार्यान्वयनमा भने आएका छैनन्। ३ सांसदको अपहरण र बन्धक नेकपा विभाजनपछि छुट्टिएका एमाले र माओवादीबीच प्रदेश सरकार परिवर्तनमा दाउपेच भयो। त्यही क्रममा माओवादीको दुई सांसद दधिराम न्यौपाने र दिनेश पन्थीको पद गुम्यो। एमालेका सांसदहरूले मुख्यमन्त्री पोखरेलको खेमा छाड्दै कांग्रेस र माओवादीमा पुगे। अमर पुनले राजीनामा दिए, दीर्घनारायण पाण्डे राजीनामा दिँदै कांग्रेस बने। अजय शाही अविश्वास प्रस्ताव ल्याउँदै विपक्षी मोर्चामा पुगे। शंकर नेतृत्वको सरकार संकटमा पर्यो। राजनीतिक खेलको थिचोमिचोमा परिन्, उपनिर्वाचनबाट सांसद बनेकी विमला खत्री वली। पार्टी विभाजनपछि माओवादी रोजेको बताएकी उनले केही समय नबित्दै एमालेमै फर्किएको वक्तव्यबाट जानकारी गराइन्। तर माओवादीले खत्री आफ्नै पार्टीमा रहेको दाबी गर्यो। यहीबीचमा पार्टीबीच खत्रीलाई अपहरणपछि बन्धक बनाइएको माओवादीले बताउँदै आएको छ। मुख्यमन्त्री पोखरेलसहित दलका नेताहरूलाई बन्धक बनाएको आरोप लगाइएको थियो। यही काण्डकाबीच प्रदेशमा सत्ता फेरियो। एमाले प्रतिपक्षमा पुग्यो। विमला खत्री र अजय शाहीलाई कारबाहीको माग एमालेले संसद्मा दर्ज गर्यो। सभामुख पूर्णबहादुर घर्तीले माग सम्बोेधन नगरेको भन्दै प्रदेशसभा असोजयता ठप्प रहेको छ। ४ सांसदको राजीनामा र पदमुक्त लुम्बिनी प्रदेशसभामा अनौठा खेल निरन्तर भए। अहिले ८७ सदस्यीय संसद्मा ८१ सांसद छन्। माओवादीका २, जसपाका ३ र एमालेका दुई सांसदको पद रिक्त भएको हो। पार्टी छाडेको भन्दै जसपाका तीन र माओवादीका २ सांसद कारबाहीमा परेका हुन्। एमालेका दुई सांसदले राजीनामा दिएका छन्। ५ चर्चित कुर्ची तोडफोड काण्डलुम्बिनी प्रदेशसभामा राजधानीको विषय छलफलमा थियो। तत्कालीन लुम्बिनी अञ्चलका कांग्रेस सांसद राजधानीको एजेन्डा तत्काल प्रदेशसभामा लैजान नहुने पक्षमा थिए। तर तत्कालीन मुख्यमन्त्री पोखरेल र हालका मुख्यमन्त्री केसी कुनै हालतमा राजधानी दाङ तोक्नुपर्ने अडानमा भए। तत्कालीन नेकपाभित्र बहुमत थियो। हालका मुख्यमन्त्री कुलप्रसाद केसीले राजधानी र नामकरणको प्रस्ताव संसद्मा टेबुल गर्दैगर्दा कांग्रेसका सांसदले विरोध गरे। विरोध आक्रोशमा परिणत भयो। कांग्रेस सांसद बसीउद्दिन खाँ, अष्टभुजा पाठकसहितका सांसदले कुर्ची उचाल्ने र फाल्ने गरे। उनीहरूलाई हालका मुख्यमन्त्री केसीले घिसारेर निकालिहाल भन्ने गैरसंसदीय अभिव्यक्ति दिएका थिए। अहिले खाँ केसीकै नेतृत्वको सरकारमा मन्त्री छन्। कांग्रेसका प्रमुख सचेतक फखरुद्दिन खान आक्रोशका बेला अमर्यादित काम हुन पुगेको बताउँछन्। ६ अनुदानमा अनियमितता प्रदेश स्थापना भएको पहिलो वर्षकै कृषि बजेटबाट करोडौं रकम दुरुपयोग भएको भेटिएको थियो। प्रदेशको कृषि, भूमि व्यवस्था तथा सहकारी मन्त्रालयले वितरण गरेको अनुदान पाउनेमा गैरकिसान धेरै परेका थिए।प्रदेशसभाको कृषि, वन तथा वातावरण समितिले अनुगमनमा कैयौं फर्जी किसानहरू फेला पारेको हो। अनुदान पाउने किसानहरू अधिकांश सम्पन्न परिवार र राजनीतिक पहुँचवाला रहेका थिए। त्यस्ता किसानलाई अनुदान वितरण गर्दा कर्मचारीले २० प्रतिशत समेत कमिसन लिएको प्रमाणसमेत फेला परेको छ। गत वर्ष मन्त्रालयले करिब पौने २ अर्ब अनुदान बाँडेको थियो। ७ विवादको गाडी काण्ड सेटिङमा कम गुणस्तरका गाडी महँगोमा खरिद भएको प्रकरणले लुम्बिनी प्रदेश विवादित बन्यो। पोखरेल नेतृत्वको सरकारका मन्त्रालयले तीन वटा र प्रदेश सभाले ११ वटा गाडी खरिद गरेका थिए। ती गाडीमा ५५ लाख घोटला भएको प्रतिवेदन सार्वजनिक लेखा समितिले दिएको थियो। अन्नपूर्ण पोस्ट दैनिकले गाडी खरिदमा अनियमितता भएको समाचार प्रकाशन गरेको थियो। समाचारपछि संसदीय समितिले छानबिन गरेको थियो। प्रदेशसभाले खरिद गरेका ११ गाडीबाट ३७ लाख ४० हजार रकम फिर्ता भएको थियो । प्रदेशसभाले सार्वजनिक लेखा समितिको निर्देशनबमोजिम सम्झौता रकमभन्दा प्रतिगाडी ३ लाख ४० हजार रुपैयाँ कम भुक्तानी गरेको हो। प्रदेश सभाले उपभोक्ता मूल्यभन्दा ३ लाख ४० हजार बढी रकममा गाडी खरिदको सम्झौता गरेको थियो। प्रदेशका मन्त्रालयले खरिद गरेको गाडी मूल्य प्रदेशसभाको भन्दा करिब एक लाख बढी रहेको छ। तर मन्त्रालयले अझै फिर्ता लिएका छैनन्। यो घोटलामा एमालेका प्रमुख सचेतक भूमिश्वर ढकाल, तत्कालीन प्रदेशसभा सदस्य प्रेम भट्टराई, हालमा प्रदेशसभा सदस्य दुर्लभकुमार पुन मुछिएका थिए। ती गाडी मर्मतमा प्रदेशसभाले लाखौं खर्च गरेपछि त्यसको आलोचनासमेत भइरहेको छ। अनियमितता र राजनीतिक काण्ड धेरै भए पनि लुम्बिनी प्रदेश कार्यशैलीमा सुरुआती चरणबाटै अन्य प्रदेशभन्दा अब्बल हुँदै आएको छ। लुम्बिनी प्रदेशसभाले ६७ वटा विधेयक संसद्बाट पारित गरेको छ।प्रदेश सरकारमा मुख्यमन्त्री नेतृत्व सम्हाल्दै तत्कालीन मुख्यमन्त्री पोखरेलले योजनाको फेहरिस्त सुनाएका थिए। ती योजना कार्यान्वयनमा प्रदेशले श्वेतपत्र जारी गरेर काम थालेको थियो। प्रदेश सरकारले आवधिक योजना निर्माण गरेको छ। योजना निर्माण गरी त्यसै अनुरूप कार्य सञ्चालन थालेको थियो। प्रदेश समन्वय परिषद्को सक्रियता, स्थानीय पालिकासँग समन्वय प्रदेशले गरेका सकारात्मक कामहरू हुन्। सरकारले संघीयता कार्यान्वयनका आधारशीला खडा हुने गरी काम गरेको हो, एमालेका प्रमुख सचेतक भूमिश्वर ढकाल भन्छन्। उनले वर्तमान सरकार भने पूर्ववर्ती सरकारका योजना पन्छ्याउन नै उद्यत् भएको बताए। बजेट खर्चमा लुम्बिनी प्रदेश सबैभन्दा अब्बल देखिएको थियो। पहिलो बजेट १८ प्रतिशत कार्यान्वयन भएको थियो। जुन जम्मा दुई अर्बको थियो। त्यसयताका तीन वर्षका बजेट खर्चमा लुम्बिनी प्रदेश अब्बल बनेको छ। आव २०७५०७६ मा ६० प्रतिशत बजेट खर्च भएको थियो। अर्काे वर्ष ६९ प्रतिशत बजेट खर्च भयो। गत आर्थिक वर्षमा ८२ प्रतिशत बजेट खर्च भएको थियो। पुँजीगत बजेट खर्चमा लुम्बिनी प्रदेशकै पहिलो भएको थियो।लुम्बिनी प्रदेश आर्थिक वृद्धिदरमा दोस्रो बनेको थियो। बागमतीपछि लुम्बिनी आएको थियो। सातै प्रदेशका संसद्मा गठित संसदीय समितिहरूमध्ये लुम्बिनी प्रदेशमा बढी सक्रियता रहेको थियो। लुम्बिनीका संसदीय समितिले अनुगमन, सरकारका कामको निगरानीमा महŒवपूर्ण काम गरेका थिए। लुम्बिनी प्रदेश सरकारको चालू आर्थिक वर्षको फागुन मसान्तसम्म पुँजीगत खर्च २४ दशमलव १ प्रतिशत मात्र भएको छ। यो अघिल्लो आर्थिक वर्षको तुलनामा १० प्रतिशतले कम हो। प्रदेश लेखा नियन्त्रक कार्यालय बुटवलका अनुसार चालू आर्थिक वर्षको फागुन मसान्तसम्म २२ अर्ब ४७ करोड १५ लाख ९४ हजार बजेट विनियोजन भएकोमा ५ अर्ब ३९ करोड ५३ लाख १६ हजार ६ सय ६९ रुपैयाँ मात्र खर्च भएको छ। उक्त बजेट लुम्बिनी प्रदेशमा रहेका मुख्यमन्त्री तथा मन्त्रिपरिषद्को कार्यालयसहित १३ वटा मन्त्रालय, प्रदेशसभा, विभिन्न आयोग र मुख्य न्यायाधिवक्ताको कार्यालयको हो। सबैभन्दा कम कानुन, महिला बालबालिका तथा ज्येष्ठ नागरिक मन्त्रालयले शून्य दशमलव ४ प्रतिशतमात्र पुँजीगत खर्च गरेको छ। तत्कालीन मुख्यमन्त्री शंकर पोखरेल नेतृत्वको सरकारले असार १ गते नै बजेट ल्याएको थियो। तर, साउन २८ गते नयाँ मुख्यमन्त्रीको रूपमा कुलप्रसाद केसी आएपछि पुँजीगत बजेट खर्च गर्न रोक लगाइएको थियो। सरकार फेरबदलसँगै मातहतका निकायमा पुँजीगत बजेट खर्च गर्न रोक लगाएपछि प्रगति नदेखिएको प्रदेश लेखा नियन्त्रक दीपक ज्ञवालीले जानकारी गराए। करिब एक महिना जति पुँजीगत बजेट खर्च हुनै सकेन, ज्ञवालीले भने, असोज २२ गते नयाँ बजेट आयो। सरकार फेरबदल हुँदा त्यसको असर बजेटमा पर्यो।तीन वटा मन्त्रालय थपिँदा र ऐन, नियम, कार्यविधि बन्न ढिला हुँदा बजेट खर्च कम भएको आर्थिक मामिला तथा सहकारी मन्त्री कृष्णध्वज खड्काले बताए। अध्यादेशबाट आएको बजेटलाई परिमार्जित गरेर नयाँ बजेट ल्याउँदा पनि खर्च कम भएको हो, खड्काले भने, बजेट आर्थिक र राजनीतिक दस्तावेज हो। अध्यादेशले ल्याएको बजेटलाई हामी मानेनौं। हाल लुम्बिनी प्रदेशमा १३ वटा मन्त्रालय छन्। प्रदेशमा अहिले १७ सदस्यीय जम्बो मन्त्रिपरिषद् छ। गठबन्धनका नेताहरू सेट गर्नका लागि मन्त्रालय विभाजन गरिएको हो। त्यसो गर्दा समेत प्रदेशमा योजना कार्यान्वयन निकै कमजोर बनेको छ। अहिले मन्त्रालयसमेत राम्रोसँग स्थापित हुन सकेका छैनन्। एक वर्षअघि प्रदेशको स्थायी राजधानी दाङको राप्ती उपत्यका भालुवाङ देउखुरीमा तोकिएको छ। संसद्बाट दुई तिहाइ मतदानले राजधानी एक वर्ष अघि देउखुरीमा तोके पनि मन्त्रालय स्थापना हुन सकेका छैनन्। स्थायी संरचनाको अभावमा पनि हतारहतार गरी तत्कालीन ग्रामीण तथा सहरी विकास मन्त्री हरिप्रसाद रिजालले मन्त्रालय राप्ती इन्जिनियरिङ कलेजमा सारेका थिए। तर, अहिले भालुवाङबाट मन्त्रालयको काम हुन सकेको छैन। बुटवलमा सम्पर्क कार्यालय खोलेर काम भइरहेको छ। स्थायी संरचनाबिना देउखुरी क्षेत्रबाट मन्त्रालयको दैनिक कामकाज गर्न नसकिने कर्मचारीहरूले प्रतिक्रिया दिएका छन्। पर्यटन ग्रामीण तथा सहरी विकास मन्त्रालय र स्वास्थ्य जनसंख्या तथा परिवार कल्याण मन्त्रालयको नाममा मात्र देउखुरी क्षेत्रमा छन्। स्थायी राजधानीमा पूरै मन्त्रालय सार्न कम्तीमा पाँच वर्ष लाग्ने लुम्बिनी प्रदेश योजना आयोगका उपाध्यक्ष बामदेव क्षत्री (घिमिरे)ले जानकारी दिए। देउखुरीमा हाल प्रदेशसभा हल निर्माणको काम भइरहेको उनले बताए। दुई वर्षदेखिको तयारीमा बनेको राजधानीको विस्तृत गुरुयोजना क्याबिनेटले भर्खरै पास गरेको छ, क्षेत्रीले भने, गुरुयोजना अनुसार २७ अर्ब बजेट आवश्यक पर्छ। केन्द्रले एक अर्ब मात्र बजेट पठाएको छ। जग्गा पुलिङ गर्ने काम अन्तिम चरणमा पुगेको उनले सुनाए। नयाँ मन्त्रालय थपिँदा र ऐन, नियम, कार्यविधि बन्न ढिला हुँदा बजेट खर्च कम भएको छ। सरकारले जनताकै पक्षमा निरन्तर काम गरिरहेको छ। अध्यादेशबाट आएको बजेटलाई परिमार्जित गरेर नयाँ बजेट ल्याउँदा पनि खर्च कम भएको हो। कृष्णध्वज खड्का मन्त्री, आर्थिक मामिला तथा सहकारी प्रदेश सरकार भ्रष्टाचारको अखडा बनिरहेको छ। संघीयता र राजनीतिक सन्तुलनका लागि प्रदेश सरकार बन्यो। तर, व्यावहारिक रूपमा निल्नु न ओकल्नु भएको छ। क्षमता र स्तर नभएका पात्रहरूका कारण सांसद र मन्त्री पदको अवमूल्यन भयो। पदमप्रसाद पाण्डे, प्राध्यापक एवं संयोजक, नागरिक समाज गुल्मी प्रदेश सरकार एनजीओ जस्तै बन्यो। बिहानीले दिउँसोको संकेत गर्छ भनेजस्तै पाँच वर्षसम्म प्रदेश सरकारको कामकारबाही देखियो। तर यो सरकारले जनजीवीकाको सवालमा केही काम गर्न सकेन। दीर्घकालीन महत्वका कुनै काम नगर्ने वितरणमुखी काम गरेर कमिसन खाने थलो भयो। डाशिवराज पण्डित, प्राध्यापक एवं केन्द्रीय सदस्य , नेपाल बार एसोसियसन लुम्बिनी प्रदेशको वर्तमान सरकार भ्रष्टाचारबाट लिप्त छ। त्यो कुरा लुम्बिनी प्रादेशिक अस्पतालमा भएको सेटिङबाटै पुष्टि हुन्छ। भ्रष्टाचारमा मुख्यमन्त्री पनि संलग्न भएको प्रमाणहरूले पुष्टि गराएको छ। कर्मचारीको नेतृत्वमा छानबिन समिति बनाइएको छ, त्यो नौटंकी मात्र हो। बैजनाथ चौधरी, पूर्वअर्थमन्त्री, लुम्बिनी प्रदेश सरकार प्रदेशका अलपत्र प्रमुख योजना स्रोत : प्रदेश नीति तथा कार्यक्रम"
द्वन्द्वपीडितलाई न्याय कहिले ?,"काठमाडौं : दैलेखकी द्वन्द्वपीडित रत्न रेग्मी एक्कासी भक्कानिइन्। २०५७ सालमा अपहरणमा परेका उनका श्रीमान् उदयराम रेग्मी २०६२ भदौ २० गते प्रहरीबाट मारिए। दैलेख लुचेडाँडास्थित विद्यालयमा प्रधानाध्यापक रहेका उनलाई द्वन्द्वकालमा माओवादीले अपहरण गरेका थिए। श्रीमान् माओवादीको अपहरणमा परेकै बेला उनलाई २०६१ सालमा प्रहरीले श्रीमान् खै ? देखा भन्दै अपहरण गरे। उनका ससुरालाई पनि ८३ दिन जेल हालियो। दुवै पक्षबाट यातना भोग्दै आएकी रत्नको पीडा सुनाउनै नसक्ने अवस्था छ। बोल्दाबोल्दै आवाज नै रोकिन्छ। काभ्रेकी गीता रसाइली द्वन्द्वपीडित महिला राष्ट्रिय सञ्जालको उपाध्यक्ष हुन्। द्वन्द्वकालमा दाइ, दिदी गुमाएकी उनको पीडा उस्तै छ। २०६० फागुन १ गते उनकी दिदी रिना रसाइली घरमै सेनाबाट सामूहिक बलात्कारपछि गोली हानेर हत्या गरियो। उनका दाजु २०५७ माघ २२ गते काभ्रेको भकुण्डेबेसी चौकीमा प्रहरी र माओवादीको भिडन्तमा मारिए। उनी भन्छिन्, पीडा सुनाइसक्नु छैन। सरकारले वास्ता नगरेको उनको आरोप छ। आम द्वन्द्वपीडित समुदायको घोषणापत्र निकालेका छौं, नेपालभरका सबैखाले द्वन्द्वपीडितको प्रतिनिधित्व गरेर मागलाई राज्यसम्म पुर्याउने उद्देश्य छ, उनी भन्छिन्। दाइ, भिडन्तमा मरिएकाले मानव अधिकारको मुद्दा उठाउन मिल्दैन। तर, पढ्दै गरेकी दिदीको आमाबुवाकै अगाडि बलात्कार र हत्या भयो जुन दर्दनाक थियो। दिदीको सवालमा कानुनी रूपमा निवेदन गरेको छ। दोषीलाई कारबाही पनि भएको छैन। कहीँ कतैबाट न्याय पनि पाइएन। रसाइली यसरी दुःख व्यक्त गर्छिन्। चुनावमा राजनीतिक दलका घोषणापत्रमा पीडितका मुद्दाबारे समेटियोस् भन्ने चाहना उनको छ। सुमन अधिकारीका बुवा २० वर्ष अगाडि पनि द्वन्द्वकालमा हत्या भयो। उनी शिक्षक थिए। २०५८ माघ ३ गते विद्यालयबाट जबर्जस्ती निकालेर क्रूरतापूर्वक हत्या गरिएका लमजुङका उनै शिक्षक मुक्तिनाथ अधिकारीको दर्दनाक पीडा सम्झँदा अहिले पनि रुवाउँछ। निर्दोष अधिकारीको हत्यामा संलग्न अहिलेसम्म सजायको घेरामा आउन सकेका छैनन्। राज्यले २०७१ मंसिर २६ गते आयोगको गठन गर्यो। आयोग बनाउने तर काम नगर्ने अनि थप पीडा दिने खालको आयोग गठन गरेको उनको भनाइ छ। न्याय पाउन लागिपरेका छौं। उजुरी लियो सबैले उजुरी हाले तर एउटा पनि उजुरीको छानबिन भएको छैन, उनले भने। आयोगमा ६५ हजारभन्दा बढी उजुरी छन्। उनका अनुसार आयोगले जिल्लामा परिचयपत्र बाँड्यो तर त्यो परिचयपत्रले कुनै न्याय दिएको छैन। सत्य निरूपण मेलमिलाप आयोग ऐन २०७१ ले पीडितलाई माफी दिने खालको छ। पीडितको न्यायलाई अवरुद्ध गरेको छ। सरकार तथा राजनीतिक दलहरूले सर्वोच्च अदालतको परमादेशअनुरूप माफी कानुनको संशोधनलाई सात वर्षदेखि आलटाल गर्दै आएका छन्। सत्य निरूपण आयोगले गम्भीर अपराधका पीडितलाई क्षतिपूर्ति वा विस्तृत अनुसन्धानमध्ये एक रोज्न लगाएको छ। जेठ २०७१ जेठ २० गते मुद्दा हालेपछि माघ २६ गते आयोग बन्यो। २०७१ फागुन १४ गते फैसला आयो। परमादेश आयो। सोही परमादेशअनुसार ऐन संशोधन गर्न निरन्तर माग गरेको अधिकारीले बताए। तर, सात वर्षसम्म पनि केही भएको छैन। देशभरका द्वन्द्वपीडितले चुनावको मौका पारेर चुनावी घोषणापत्रमा द्वन्द्वपीडितका कुरा समेटनुपर्ने माग उनीहरूको छ।शीतलसिंह राथोडका श्रीमान् २०६१ फागुन १३ गते लाटीकोइली९ सुर्खेतस्थित घरको धारामा नुहाउँदै थिए। माओवादीले गोली हानी उनको त्यहीँ हत्या गरे। श्रीमान्को मृत्युपछि विविध समस्या भोग्दै आएकी उनी द्वन्द्वपीडितको पक्षमा अभियान चलाएपछि त्यसैमा लागिन्। उनले भनिन्, बलात्कारमा परेका दिदीबहिनीको पीडा झन् दर्दनाक छ। राज्यले द्वन्द्वपीडित नै नमानेको अवस्था छ। सरकारले बलात्कार भएको प्रमाण खोज्छ। गोठाला जाँदा बलात्कारमा परेकाले के प्रमाण राख्ने ? उनले प्रश्न गरिन्। पीडितहरू उक्त समयमा घरपरिवारमा समेत पीडा लुकाउन बाध्य भए। हिम्मत गरेर बाहिर निस्केपछि न्याय पाउनुपर्नेमा उनको जोड छ। कपिलवस्तुकी तुलसी परियार अपांगता द्वन्द्वपीडित राष्ट्रिय सञ्जालको महासचिव हुन्। २०६२ वैशाख २५ गते सेनाको ब्यारेकनजिक बम बिस्फोट भएर एउटा खुट्टा गुमाइन्। शरीरका अन्य अंग क्षत्विक्षत भएकी उनले शान्ति सम्झौतापछि २०६३ पछिको द्वन्द्वपीडित कार्यदलमा नाम नराखिएको गुनासो गरिन् । २०६३ मंसिर ५ पछि घाइते तथा अपांगता भएका पीडितलाई पनि द्वन्द्वपीडितको रूपमा पहिचान दिनुपर्ने उनको माग छ। तिनले द्वन्द्वपीडितले प्राप्त गर्ने सम्पूर्ण सेवा सुविधा, राहत, उपचार, जीवन निर्वाह भत्तासमेत प्रदान गर्नुपर्ने माग उनले गरेकी छन्।विस्तृत शान्ति सम्झौतामा हस्ताक्षर भएको १५ वर्ष पूरा भएको छ। तर, द्वन्द्वरत दुवै पक्षले बेपत्ता पारेका नागरिकहरूको अवस्था ज्यूँ को त्यूँ छ। सात वर्षको लामो अवधि व्यतीत भइसक्दासमेत एकजना पीडितले पनि महसुस गर्ने गरी कुनै ठोस कार्य गर्न नसकेको लज्जाजनक अवस्था भएको पीडित बताउँछन्। सरकार तथा राजनीतिक दलहरूले सर्वोच्च अदालतको परमादेशअनुरूप माफी कानुनको संशोधनलाई सात वर्षदेखि आलटाल गर्दै आएका छन्। सत्य निरूपण आयोगले गम्भीर अपराधका पीडितलाई क्षतिपूर्ति वा विस्तृत अनुसन्धानमध्ये एक रोज्न लगाएको छ। यसबाट सरकार तथा राजनीतिक दलहरू मानवअधिकार, संक्रमणकालीन न्याय तथा कानुनको शासनप्रति इमान्दार नरहेको पुष्टि हुन्छ। आयोगहरूको वैधता, विश्वसनीयता र कार्यक्षमतामा गम्भीर प्रश्न उठेको पीडितको गुनासो छ। पीडित परिवार बेपत्ता पारिएका आफन्तको सास वा लास खोजिरहेका छन्। गैरन्यायिक हत्या, यातना, अंगभंग एवं घाइते, यौनहिंसा र विस्थापन पीडित व्यक्ति तथा परिवारहरूको पहिचान र परिपूरणसहितको न्याय तथा उपचारको माग गरिएको छ। देशैभरका द्वन्द्वपीडितको प्रतिनिधित्व गर्दै २३ र २४ गते काठमाडौंमा सम्पन्न द्वन्द्वपीडितहरूको दुईदिने अन्तक्र्रिया सम्पन्न भएको छ। सोही कार्यक्रममा प्रस्तुत पीडित समुदायका आधारभूत मागहरू समेटेर सर्वसम्मतबाटै घोषणापत्र पनि पारित गरिएको छ। घोषणापत्रमा उल्लेखित आधारभूत मागहरूलाई गम्भीरतापूर्वक ग्रहण गर्न, प्राथमिकता दिन र यथाशीघ्र सम्बोधन गर्न आम द्वन्द्वपीडित समुदाय नेपाल सरकार, राजनीतिक दल तथा नेतृत्वलगायत सरोकारवाला सबैलाई अपिल गरिएको छ। नेपालमा अपिलकर्ता द्वन्द्वपीडित सम्बद्ध संघसंस्था ४१ वटा छन्।"
निर्वाचन आयोगले सत्तारुढ दलसँग मात्र परामर्श गरेर आचारसंहिता ल्यायो : ओली,"काठमाडौं : नेकपा एमालेका अध्यक्ष केपी शर्मा ओलीले राजनीतिक दलसँग परामर्श नगरिकन निर्वाचन आयोगले सत्तारुढ दल र सरकारसँग मात्र सल्लाह गरेर आचारसंहिता लगाइएको बताएका छन्। शनिबार राजधानीमा पार्टी प्रवेश कार्यक्रमलाई सम्बोधन गर्दै ओलीले सत्ताबाहिरका विपक्षी दलसँग परामर्श नगरिकनै निर्वाचन आचारसंहितामा हस्ताक्षर गर्न दललाई दबाब दिइएको बताएका हुन्। उनले बहुदल आएदेखि लगातार निर्वाचन लड्दै आएको बताउँदै आयोगले सत्तापक्षसँग मात्र सल्लाह गरेर पहिलो पटक निर्वाचन आचारसंहित ल्याइएको दाबी गरे। प्रतिपक्षका दलसँग परामर्श गर्न आवश्यक नभएको भन्दै आयोगले दम्भपूर्ण अभिव्यक्ति दिएकाले एमालेका प्रतिनिधिले निर्वाचन आचारसंहितामा हस्ताक्षर नगरेको ओलीले दाबी गरे। उनले निर्वाचन आयोग कसैको पक्ष र विपक्षमा लाग्न नहुने बताए। उनले भने,हामी कानुन मान्छौं, हामी जालझेल, षडयन्त्र, तिकडम गर्दैनौं, कानुनको निर्माण सबैका लागि हुनुपर्ने र कुनै दल विशेषको हुनु हुँदैन। मनोनयन एक दिनले पुग्ने भएपनि गठबन्धनको समस्या मिलाउन आयोगले मनोनयन दुई दिन राखेको ओलीको आरोप छ। उनले आयोगको भूमिका संशयपूर्ण भएकाले निष्पक्ष हुनुपर्ने बताए । निर्वाचनमा सामेल हुने दलहरुको कुरा पनि निर्वाचन आयोगले सुन्नुपर्ने उनको भनाई छ। उनले सबै मिलेर षडयन्त्र पराजित गरेर अगाडि बढ्न कार्यकर्तालाई आग्रह गरे। ओलीले आचारसंहिता कडाईका साथ पालना गर्न कार्यकर्तालाई निर्देशन दिए। उनले विभिन्न पार्टीबाट एमालेमा प्रवेश गर्नेलाई स्वागत समेत गरे। एमालेमा प्रवेश गरेर राष्ट्र निर्माण, सुशासन र विकासको लहर ल्याउन सरिक हुने सबैलाई धन्यवाद दिए।"
"यो गणतन्त्रले गाँस, बास र कपासको ग्यारेन्टी गरेन : झलनाथ खनाल","काठमाडौं : नेकपा एकीकृत समाजवादीका सम्मानित नेता झलनाथ खनालले यो गणतन्त्रले गाँस, बास र कपासको ग्यारेन्टी नगरेको बताएका छन्। राजधानीमा आयोजित पार्टीको जनसभालाई सम्बोधन गर्दै नेता खनालले समाजवादले मात्रै जनताको अधिकार सम्बोधन हुने बताएका हुन्। उनले भने, नयाँ संविधान निर्माण भयो। संविधानको उपयोग गर्दै सुखी नेपाली समृद्ध नेपालको आकांक्षा पूरा गर्नुपर्छ। समाजवादले मात्रै अधिकार स्थापित गर्छ। यो देशलाई सबै प्रकारका अन्याय अत्याचारबाट मुक्त गराउन आवश्यक रहेको उनको भनाइ थियो। खनालले भने, बाँसबारी छाला जुत्ता उद्योग कहाँ गयो? कागज उद्योग कहाँ गयो? हाम्रै देशमा उत्पादन हुने उद्योगहरु खोइ? देशलाई औद्योगीकरण गर्न आवश्यक छ।"
चुनाव लड्न ६७ करोड चाहिने अवस्था सिर्जना भयो : शशांक कोइराला,"काठमाडौं : नेपाली कांग्रेसका नेता डा शशांक कोइरालाले चुनाव निकै खर्चिलो बन्दै गएको बताएका छन्। नेपाल विद्यार्थी संघ इलामकाठमाडौं सम्पर्क मञ्चले शनिबार गरेको कार्यक्रममा कांग्रेस नेता कोइरालाले विगतमा भन्दा चुनाव खर्चिलो बन्दै गएको बताएका हुन् । उनले भने, सुरुको चुनावमा मेरो खर्च ८० हजार भएको थियो। त्यसपछिको चुनावमा तीन करोड पुग्यो। गएको चुनावमा त छ करोड रुपैयाँ खर्च भयो। उनले चुनाव लड्छु भन्नेबित्तिकै ६७ करोड चाहिने अवस्था सिर्जना भएको बताए। आसन्न चुनावमा सकभर कांग्रेस एक्लै लड्नुपर्ने उनको भनाइ छ।"
तस्बिरमा सेतो मछिन्द्रनाथको रथ जात्रा,"काठमाडौं : काठमाडौं उपत्यकामा मनाइने सेतो मछिन्द्रनाथको रथ जात्रा शनिबारबाट सुरु भएको छ। सेतो मछिन्द्रनाथको रथ साँझ ६ बजे जमलको तीन धाराबाट तानेर असनसम्म लगिएको छ। उपत्यकाका वृद्धवृद्धालाई दर्शन गराउन रथलाई नगर परिक्रमा गराउने चलनअनुसार रथलाई नगर घुमाएर असन लगिएको हो। वर्षा र सहकालका देवता मानिने सेतो मछिन्द्रनाथको र्दशन गरे सुख, सुस्वास्थ, दीर्घायु तथा आर्थिक उन्नति हुने विश्वास छ। रथ यात्राको दोस्रो दिन भोलि असनबाट हनुमानढोकास्थित कालभैरवसम्म, तेस्रो दिन कालभैरवबाट लगनटोलसम्म पुर्याइन्छ। चौथो दिन लगनमा रथ घुमाइन्छ। पाँचौँ दिन मूर्तिलाई सानो रथमा राखी लगनटोलबाट मच्छेन्द्रबहालसम्म यात्रा चलाइन्छ।"
पाँचखपनका नगर प्रमुखद्वारा गाडी फिर्ता,सङ्खुवासभा : सङ्खुवासभाको पाँचखपन नगरपालिका नगर प्रमुख विपिन राईले आफूले प्रयोग गर्दै आएको गाडी नगरपालिकालाई फिर्ता गरेका छन्। राईले प्रयोग गर्दै आएको को१झ ५४० नंको स्कार्पियो गाडी फिर्ता गरेका हुन्। शुक्रबार गाडी र मोटरसाइकलको चाबी प्रमुख प्रशासकीय अधिकृत मणिराम खतिवडालाई हस्तान्तरण गरेका हुन्। स्थानीय तहको निर्वाचन नजिकिँदै जाँदा बहालवाला जनप्रतिनिधिले आफूले प्रयोग गर्दै आएको गाडी फिर्ता गर्न थालेका छन्। निर्वाचन आचारसंहितालाई ध्यानमा राखी सवारीसाधन फिर्ता गरेको राईले बताए।
थुनामुक्त भएपश्चात पत्रकारमाथि खनिइन् उपाध्यक्ष राई,इलाम : स्थानीय नागरिकलाई मुक्का हानेर प्रहरी नियन्त्रणमा रहेकी फाकफोकथुम गाउँपालिका उपाध्यक्ष सरस्वती(सरु) राईले थुना मुक्त भए लगत्तै पत्रकार माथि खनिएकी छिन्। शनिबार साँझ ५ बजे इलामका प्रमुख जिल्ला अधिकारी माधव प्रसाद ढुंगानाको आदेशमा पाँच हजार धरौटी बुझाएर फाकफोकथुम गाउँपालिकाकी उपाध्यक्ष सरस्वती राई प्रहरी नियन्त्रणबाट मुक्त भएकी उलनले पत्रकारलाई धम्याउन थालेकी हुन्। उपाध्यक्ष राईले फेसबुक स्टाटसमार्फत उदण्डताको विरुद्धमा हात उठाउन बाध्य रहेको बताइन्। उनले इलामका पत्रकारलाई उनको मुक्का प्रहारको समाचार लेखेका केही पत्रकारलाई फेसबुकमै हप्काएकि थिईन्। उनले पत्रकारले आम नागरिकमा भ्रम छरेको भन्दै आइतबार विहान अर्को स्टाटस लेखेर सञ्चारकर्मीलाई थर्काउने प्रयास गरेकी थिईन्। कतिपय पत्रकारलाई तल्लोस्तरको गालिगलोजसमेत गरेकी थिइन्। पत्रकार गोपाल निरौलाले चित्त नबुझे कानुनी उपचारको बाटो रोज्न जवाफ दिएपछि उनी चुप लागेकी थिइन्। फाकफोकथुम गाउँपालिका१ का कृष्णबहादुर खड्कालाई कुटपीट गरेको जाहेरी परेपछि उपाध्यक्ष राई प्रहरीकोमा उपस्थित भएकी थिईन। घटनापछि शनिबार पत्रकार महासंघ इलाम शाखाले एक बिज्ञप्ति जारी गर्दै समाचारको बिषयलाई लिएर पत्रकारलाई गाली गलौज र धाकधम्की नदिन अपिल गरेको छ। शाखा अध्यक्ष बिप्लब भटराई र सचिव भिम चापाँगाईद्धारा हस्ताक्षरीत बिज्ञप्तीमा समाचारका बिषयमा चित्त नबुझे कानुनी प्रक्रियामा जाने ठाउँ हुँदाहुँदै सामाजिक संजालमा गालीगलोज र म्यासेज लेखेरै धम्कीपूर्ण गाली गर्नु निन्दनिय भएको जनाईएको छ। नेपाल प्रेस युनियनले विज्ञप्ति जारी गर्दै सञ्चारकर्मीमाथि जाई लाग्ने बन्द गर्न चेतावनी दिएको छ। युनियनकी अध्यक्ष सविता पाण्डे र सचिव टीका खतिवडाले जारी गरेको विज्ञप्तिमा भनिएको छ जिल्लाका जिम्मेवार सञ्चारकर्मीमाथि लक्षित उपाध्यक्ष राईको प्रतिकृयाले समग्र सञ्चार जगत माथि नै धावा वोलेको अनुभूति हामीले लिएका छौं। पछिल्लो एक महिनादेखि फाकफोकथुम गाउँपालिका अशान्त रहेको छ। गाउँपालिकाले मौसमी कामदार कोरिया पठाउने प्रक्रियालाई पारदर्शी नगरेको भन्दै स्थानीय युवाहरु आन्दोलित छन्।
शान्तिको कामना गर्दै वसन्तपुरमा कला प्रदर्शनी,"काठमाडौं : नेपाल ललितकला प्रज्ञा प्रतिष्ठान (नाफा)का पूर्वकुलपति वरिष्ठ कलाकार किरण मानन्धरले बुद्धभूमिका कलाकार शान्तिका अनुयायी भएको बताएका छन्। शनिबार विश्व शान्तिको कामना गर्दै वसन्तपुर दरबार स्क्वायरमा भएको प्रत्यक्ष कला प्रदर्शनी कार्यक्रममा मानन्धरले भने, हामी बुद्धभूमिका कलाकार शान्तिका अनुयायी हौँ, विश्वभरि शान्ति छाओस्। उनले सानासाना भाइबहिनी कलाकार आफ्ना लागि गुरु र प्रेरणा भएको बताए। युद्ध त्यागौँ, बुद्ध रोजौँ भन्ने अपिलका साथ विश्व शान्ति कला कार्यक्रम आयोजना गरिएको हो। स्वतन्त्र, सिर्जनशील कलाकारको पहलमा भएको कार्यक्रममा वरिष्ठ कलाकार राधेश्याम मुल्मी, नरेश सैँजू, जीवन राजोपाध्याय, राजु पिठाकोटे, राजन खड्का, सुनिता राणालगायत कला क्याम्पस र विद्यालयका कलाकारले शान्तिको सन्देश दिने सुन्दर चित्र स्थलगतरूपमा बनाएका थिए। उनान्साठी कलाकार तथा स्वयंसेवी कार्यक्रममा सहभागी भएको कार्यक्रम संयोजक सुवास क्षितिज श्रेष्ठले बताए। उनले आफ्नो त्रिआयामिक प्रतिष्ठान कलामार्फत ब्रह्माण्डकै एक्लो जीवनयुक्त हाम्रो घर पृथ्वीलाई महाविध्वंशबाट बचाउन युद्ध होइन, फूल रोजौँ भन्ने प्रतिकात्मक कला प्रस्तुति गरेका थिए। यसअघि पनि आफूहरूले विभिन्न हिंसा र त्रास रोक्ने समय सन्दर्भ पारेर काम गरेको उनले बताए। सन् २००६ को विश्वकपमा फ्रेन्च खेलाडी जिनेदिन जिदानमाथि भएको व्यवहार र टाउको ठोक्याउनेसम्मका गतिविधि मैदानमा भएपछि श्रेष्ठलगायतको पहलमा कलामार्फत नै फुटबललाई एक खेलको रूपमा मात्रै लिएर पक्षविपक्षमा लागेर हिंसा नभड्काउन कामना गर्दै कला प्रस्तुत गरिएको थियो। त्यस्तै संयोजक श्रेष्ठका अनुसार सन् २०१२ मा विश्व ध्वस्त हुँदैछ भनेर अफवाह फैलाइँदा जताततै अत्यास छाइरहेका बेलामा उनीहरूले कलामार्फत नै शान्त रहन आग्रह गरेका थिए।"
चैतेदशैँमा पनि रोकिएन वाग्मती सफाइ महाअभियान,"काठमाडौं : चैतेदशैँका दिन पनि वाग्मती सफाइ महाअभियानले भने निरन्तरता पाएको छ। वाग्मती सफाइ महाअभियानको ४६५औँ हप्तामा गुह्येश्वरी मन्दिरअघिको नदी किनारमा सफाइ गरिएको छ। सफाइबाट दुई मेट्रिक टन फोहर व्यवस्थापन गरिएको अभियानकर्मी किशोरसिंह शाहीले जानकारी दिए। कार्यक्रममा अधिकारसम्पन्न वाग्मती सभ्यता एकीकृत विकास समितिका अध्यक्ष उद्धवप्रसाद तिमिल्सिना, काठमाडौँ महानगरपालिका९ का सदस्य टेकराज अधिकारी, वाग्मती फोहर उन्मूलन उपभोक्ता समिति, सिभिल क्यापिटल मार्केट्स लिमिटेड, अधिकारसम्पन्न वाग्मती समितिका कर्मचारी, एवं वाग्मती सफाइ महाअभियानका अभियानकर्मीलगायतको सक्रिय सहभागिता थियो। सफाइपछि अधिकारसप्पन्न वाग्मती समितिको २८औँ वार्षिकोत्सवका अवसरमा रक्तदान कार्यक्रमसमेत आयोजना गरिएको थियो। रक्तदान कार्यक्रममा ६० जनाले रक्तदान गरेको जनाइएको छ। अधिकारसम्पन्न वाग्मती समितिको स्थापना विसं २०५१ चैत २८ गते भएको हो। विसं २०७० जेठ ५ गतेदेखि सुरु भएको सफाइ महाअभियान प्रत्येक हप्ताको शनिबार बिहान दुई घण्टा निरन्तर चलिरहेको छ। जाडो, गर्मी, वर्षा, चाडपर्वलगायत प्रतिकूल अवस्थामा पनि सफाइ महाअभियान रोकिएको छैन। महाअभियानबाट प्रभावित भएर काठमाडौँ उपत्यकामा वाग्मतीका सहायक नदी सफाइ अभियान पनि सुरु भएको छ। हाल राजधानीमा २५ स्थानमा सफाइ भइरहेको छ। यसैगरी काठमाडौँ उपत्यका बाहिरका मुख्य सहर, नदी र सांस्कृतिक सम्पदास्थलमा पनि सफाइ भइरहेको छ। राजधानी बाहिर १०९ स्थानमा सफाइ भइरहेको जनाइएको छ। यसैगरी आज गुह्येश्वरीमाथिको वाग्मतीलगायत वाग्मतीका विभिन्न खण्ड, रुद्रमती, विष्णुमतीका तल्लो र माथिल्लो भाग, मनोहरा, चक्रपथका उत्तरी र पश्चिमी भागमा पनि सफाइ गरिएको जनाइएको छ। ललितपुरको गोदावरी खोला र भक्तपुरको हनुमन्तेमा पनि सफाइ जारी रहेको जनाइएको छ। अभियानकर्मीको सक्रियतामा देशव्यापीरूपमा सफाइ अभियान जारी रहे पनि स्थानीय सरकारको पनि हुनुपर्ने जति सहयोग भएको छैन। फोहर व्यवस्थापन स्थानीय सरकारकै दायित्व भए पनि काम गर्ने रुचि देखाएका छैनन्। देशको राजधानी काठमाडौँ उपत्यकामा एक महिनाभन्दा लामो समयदेखि फोहर उठेको छैन। सांस्कृतिक सहरका रूपमा समेत विश्वमा परिचित काठमाडौँमा फोहर नउठ्दा पर्यटकमा पनि नकारात्मक सन्देश गएको छ। यसैगरी पर्यटकीय सहर पोखरामासमेत लामो समयदेखि फोहर नउठ्दा पनि स्थानीय सरकार मौन बसेका छन्। फोहर व्यवस्थापनमा स्थानीय सरकार चुकेको भन्दै जनता आक्रोशित छन्। काठमाडौँ उपत्यकामा नदी किनार र पोखरामा तालका किनारमा फोहर फाल्न थाल्दासमेत स्थानीय सरकार मूकदर्शक बनेका हुन्। स्थानीय सरकार फोहर व्यवस्थापन आफ्नो काम होइन जस्तो गरी पन्छने गरेका छन्। वाग्मती सफाइ अभियानकर्मी कञ्चन रावत स्थानीय सरकारको प्राथमिकतामा वातावरण र फोहर व्यवस्थापन नपर्ने गरेको अनुभव सुनाउछन्। फोहरलाई घरमै कुहिने र नकुहिने वर्गमा छुट्याएर मोहरमा परिणत गर्न सकिने भए पनि त्यसतर्फ कुनै पनि तहका सरकारले ध्यान नदिएको उनले सुनाए।"
शाक्यमुनि बुद्धको ६ फुटको प्रतिमा अनावरण,"पाटन : पाटनको मङ्गलबजार नःबहालस्थित पद्मवती महाविहारमा शाक्यमुनि बुद्धको छ फुटको प्रतिमा स्थापना गरिएको छ। बज्रवीर महाङ्काल गुठी संरक्षण तथा टोल विकास समितिले स्थापना गरेको उक्त प्रतिमाको आज एक कार्यक्रमका बीच बागमती प्रदेशका संस्कृति तथा पर्यटनमन्त्री दीपेन्द्र श्रेष्ठले अनावरण गरेका हुन्। छ फिटको शाक्यमुनि बुद्ध, साढे दुई फुटको दीपङ्कर बुद्ध र सहस्रभुज लोकेश्वर प्रतिमा स्थापना समापन कार्यक्रममा संस्कृतिमन्त्री श्रेष्ठले महाविरको संरक्षणका लागि आफूले सक्दो सहयोग गर्ने प्रतिबद्धता जनाए। प्रतिमा स्थापना समारोहमा ललितपुर महानगरपालिकाका प्रमुख चिरीबाबु महर्जन, बागमती प्रदेशसभा सदस्य शोभा शाक्य, २० नं वडाका वडाध्यक्ष चन्द्रलाल महर्जनलगायतको उपस्थिति रहेको थियो। सो अवसरमा दास संस्कार कोषमा सहायता पुर्याएका गुठियारलाईसमेत सम्मान गरिएको थियो।"
प्रतिवादीबाट ११४३ वर्ष कैद भुक्तान गर्न बाँकी,"काभ्रेपलाञ्चोक : जिल्ला अदालत काभ्रेपलाञ्चोकले प्रतिवादीबाट एक हजार १४३ वर्ष कैद भुक्तान गराउन बाँकी रहेको जनाएको छ। पौने तीन वर्षको अवधिमा विभिन्न मुद्दाका प्रतिवादीबाट जिल्ला अदालतले एक हजार ६६२ वर्षमध्ये ५१९ वर्ष कैद भुक्तान गराएको छ। मुद्दामा फैसला भई फरार रहेकालाई प्रहरीले पक्राउ गरी कैद भुक्तान तथा जरिवाना असुल गरिएकोसमेत अदालत प्रशासनले जनाएको हो। आर्थिक वर्ष २०७६७७, २०७७०७८ तथा २०७८७९ को फागुन महिनासम्म विभिन्न प्रतिवादीबाट एक हजार १४३ वर्ष कैद भुक्तान तथा ६६ करोड १८ लाख पाँच हजार १३ जरिवाना असुल गर्न बाँकी रहेको अदालतका स्रेस्तेदार गोविन्द घिमिरेले जानकारी दिए। उनका अनुसार प्रत्येक प्रतिवादीको कैद सजाय जोडेर एक हजार १४३ वर्ष कैद भुक्तान गराउन बाँकी रहेको हो। अदालतले यस अविधिमा एक करोड २९ लाख ७९ हजार ८७६ जरिवाना असुल गराएको छ। चालु आर्थिक वर्षको फागुन महिनासम्म ४६७ मुद्दामा २४५ कार्यान्वयन प्रगति भएको हो। साथै विभिन्न प्रकृतिका लगत दुई हजार ३५८ मुद्दामध्ये ३५ दशमलव २ प्रतिशत अर्थात् एक हजार ५२८ मुद्दा फछ्र्यौट भएको जनाइएको छ। करिब तीन वर्षको अवधिमा सम्बन्धविच्छेदका एक हजार १९७ लगतमा ८३६ मुद्दा कार्यान्वयन प्रगिति भएको छ। यस्तै एक हजार ६५ अंश मुद्दामा ३२४ फछ्र्यौट भएको हो। जबरर्जस्ती करणीका २७० मुद्दामा ११२ फछ्र्यौट भएको स्रेस्तेदार घिमिरेले जानकारी दिए। उनका अनुसार बर्सेनि जबर्जस्ती करणीका घटना बढेको छ। अदालती तथ्याङ्कअनुसार आर्थिक वर्ष २०७६७७ मा ८५, २०७७७८ मा ९८ र चालु आर्थिक वर्षको करिब नौ महिनामा ८७ जबरर्जस्ती करणीका घटना भएका छन्। जबर्जस्ती करणीका घटनाले समाजलाई ज्यादै असुरक्षित बनाइदिन्छ, यसबाट जोगाउनेतर्फ सबै लागौँ, तुलनात्मकरूपमा यो वर्ष पनि गत वर्षमा भन्दा बढ्ने सङ्केत देखिएको छ, जिल्ला न्यायाधीश मनराज भट्टराईले भने। भट्टराईले सम्बन्धविच्छेदका मुद्दा पनि बढिरहेकाले गम्भीर हुनुपर्ने देखिएको बताए। उनले भने, एकले पति पाउँछन् अर्काले पत्नी पाउँछ, तर पारिवारिक विखण्डन र सम्बन्धविच्छेदले कलिला बालबालिकाको जीवन अँध्यारोतर्फ डोरिहिरहेको छ, यसतर्फ ध्यान नदिँदा समाजमा सडक र अनाथ बालिबालिका बढिरहेका हुन्। यसैबीच अदालतले फरार प्रतिवादीलाई पक्राउ गर्न सूचना दिएमा वा सहयोग गरेमा सर्वसाधारण नागरिकसमेतले जरिवाना असुल भएकोबाट २५ प्रतिशत पाउने जनाएको छ। अपराधीलाई सजाय दिलाउँदा अपराध न्यूनीकरण हुँदै जानेप्रति सजग रहँदै फरार प्रतिवादी पक्राउ गर्न यस्तो प्रावधान बनाइएको न्यायाधीश भट्टराईले बताए। पीडितलाई न्याय दिलाउनु अदालतझैँ प्रत्येक नागरिकको कर्तव्य पनि हो, उनले भने।"
हात्तीको आक्रमणबाट एक जनाको मृत्यु,इलाम : इलामको चुलाचुली गाउँपालिकामा हात्तीको आक्रमणबाट एकजनाको मृत्यु भएको छ। चुलाचुली गाउँपालिका३ समृद्धि टोलका ३९ वर्षीय रामबहादुर थुकुङ राईको हात्तीको आक्रमणबाट मृत्यु भएको हो। बिहान मर्निङ वाकमा निस्केका उनलाई जङ्गली हात्तीले आक्रमण गरेको थियो। बिहानै हात्तीले आक्रमण गरेपछि उपचारका लागि उनलाई झापाको दमकस्थित एड्भान्स अस्पताल भर्ना गरिएको थियो। उपचारकै क्रममा अस्पतालमा निधन भएको जिल्ला प्रहरी कार्यालयका सूचना अधिकारी जङ्गाबहादुर थापाले बताए। घरबाट करिब दुई सय मिटर टाढा उनलाई हात्तीले आक्रमण गरेको हो।
"स्वतन्त्र मेयरका उम्मेदवारको घोषणापत्र : निधारमा पर्यटन, नाकमा सुशासन","पोखरा : पोखरा महानगरपालिकाका स्वतन्त्र मेयर पदका उम्मेदवार गनेश पौडेलले शनिबार घोषणापत्र सार्वजनिक गरेका छन्। पोखरामा एक कार्यक्रमकाबीच मेयर पदका उम्मेदवार पौडेल र विभिन्न १० वटा वडाका वडा अध्यक्ष तथा सदस्य पदका उम्मेदवारहरुले पोखरा लक्ष्य २०७९ (कार्ययोजना पत्र) नाम दिएर घोषणापत्र सार्वजनिक गरेका हुन्। पोखरा लक्ष्य २०७९ मा स्वतन्त्र उम्मेदवार पौडलले शिक्षा, स्वास्थ्य, पर्यटन र सुशासनलाई प्राथामिक्तामा राखेका छन्। निधारमा पर्यटन, आँखामा शिक्षा र स्वास्थ्य, नाकमा सुशासन स्वतन्त्र उम्मेदवारको लक्ष्य रहेको छ। विकासका योजना बनाउनु अघि विभिन्न क्षेत्रका स्वतन्त्र विज्ञसँग राय सुझाव पनि लिएको मेयर पदका उम्मेदवार पौडेलले बताए। घोषणापत्रमा प्राकृतिक स्रोत नदीनाला, ताल तलैया, सार्वजनिक जमिन उच्च अतिक्रमणमा परेको उल्लेख गर्दै संरक्षणको योजना छ। सुकुम्बासी व्यवस्थापन, सडक तथा यातायात सुधारमा पनि जोड दिइएको छ। सामुदायिक विद्यालयको दुरावस्थालाई सबैको सहयोग र परामर्शमा गुणस्तरीय नमुना विद्यालय बनाइने पनि घोषणापत्रमा उल्लेख छ। कार्यक्रममा बोल्दै स्वतन्त्र मेयर पदका उम्मेदवार पौडेलले स्थानीय तहलाई स्वतन्त्र बनाउनु पर्नेमा जोड दिए। दलीय भागबण्डामा होइन सबैका साझा उम्मेदवार आउनुपर्ने उनले बताए। आइन्सटाइनको भनाई उदृत गर्दै एउटै काम उही तरिकाले बाराम्बार गरिरहने तर फरक नतिजा चाहाने मान्छेलाई मुर्ख भनिन्छ भने जै हामीले तीनै पार्टीका उम्मेदवारलाई बाराम्बार दोहेयाउने र फरक नतिजा चाहाने गरेको बताए। यसरी फरक नतिजा नआउने बताउँदै पौडेलले यस पटक आफ्नो पार्टी मै रहेर पनि अटेरी अभियानलाई साथ दिन उनले अनुरोध गरे। अटेरी अभियानलाई साथ दिदाँ फरक नतिजा आउने उनले बताए। टोल सुधार, आमा समूहमासमेत दलको भागबण्डा हुने गरेको उनले बताए। टोल टोलमा छायाँ सरकार बन्दा र देश भागबण्डामा बाढीदा राष्ट्र नै पछि परेको उनले बताए। ७० वर्षदेखि देश संक्रमण कालमा छ भन्दै हरेक पटक जनतालाई झुक्याएर जनताका सामान्य समस्याबाट पनि पार्टीहरु र सरकार भागी रहेको उनले बताए। संक्रमण काल कति हुने हो प्रश्न गर्दै पौडेलले जनताले खोजेको सामान्य चिज दिन पनि संक्रमणकालका नाममा अल्मल्याइरहेको बताए। कार्यक्रममा सिद्धार्थ नगरपालिकाकी स्वतन्त्र मेयर पदकी उम्मेदवार ईशा खड्काले आफू सधै सचेत नागरिकको भूमीकामा रहेको र यस पटकको स्थानीय निर्वाचनमा मेयरकोरुपमा नागरिकका समस्या समाधान गर्न उम्मेदवार बनेको बताइन्। कार्यक्रममा लेखक कुमार नगरकोटीले कविता वाचन गरेका थिए। निर्वाचन संयोजक हरि कार्कीले स्थानीय तहलाई स्वतन्त्र बनाउने अभियानलाई साथ दिन र अटेरी अभियान अन्तर्गतका स्थानीय तहका उम्मेदवारलाई भोट दिन अनुरोध गरेका थिए।"
सिँचाइ आयोजना सुरु भएको ३६ वर्षपछि कामको सुरुआत,"जाजरकोट : जाजरकोटको पूर्वी क्षेत्रमा रहेका दुई ठूला आयोजना निर्माण सुरु भएको ३६ वर्षपछि कामको सुरुआत भएको छ। बारेकोट गाउँपालिका४ र ५ मा रहेको नायकबाडा सिँचाइ योजना विसं २०४२ मा काम सुरु भएको थियो भने अर्को भेरी नगरपालिकाको भुरचौरमा रहेको भुरचौर सिँचाइ आयोजनाको निर्माणका लागि समितिले अध्ययन गरिरहेको छ। भुरचौरको सिँचाइ योजना विसं २०४३ मा सुरु भएर बीचमै अलपत्र परेको थियो। नायकवाडाको सिँचाइ आयोजना तत्कालीन वन सहायकमन्त्री दीपबहादुर सिंहको पालामा सुरु गरिएको भए पनि बीचमै काम रोकिएको थियो। यी दुवै आयोजना निर्माण गर्नका लागि पहल नहुँदा रोकिएको अवस्थामा थिए। कर्णाली प्रदेशका जलस्रोत तथा ऊर्जा विकासमन्त्री गणेशप्रसाद सिंहले माघ २३ गते पद बहाली गर्दा यी दुई आयोजना निर्माण गर्नका लागि आयोजनाको अवस्था पत्ता लगाउन एक समिति गठन गर्न निर्देशन दिँदै कामको सुरुआत गरेका थिए। अध्ययन समितिले नायकबाडा सिँचाइ आयोजनाको काम गर्न सकिने भनेको निष्कर्ष निकालेको छ। भुरचौर सिँचाइ आयोजनाबारे विस्तृत अध्ययन जारी रहेको बताएको छ। शुक्रबार मात्र कर्णालीका जलस्रोत तथा ऊर्जा विकासमन्त्री सिंहले सातै प्रदेशका र सङ्घीय सरकारको बीचमा प्रस्तावित सिँचाइ नीतिमाथिको छलफलको क्रममा यी दुई आयोजनाका विषयमा लिखित प्रस्ताव राखेका थिए। वर्षेनी नयाँनयाँ योजना प्रस्ताव हुने तर काम बीचमै छाडेर जाने कार्यले गर्दा भारी काम अलपत्र परेको भन्दै पुराना आयोजना सकिने मात्र नयाँमा जानुपर्ने अन्तक्र्रियामा सहभागीले जोड दिएका थिए। आयोजना छनोट गर्दा वस्तुवादी र लगानी उठ्ने हुनुपर्नेमा जोड दिइएको थियो। कर्णालीको रिर्पोट खास धरातलबाट आएको भन्दै ऊर्जा तथा जलस्रोतमन्त्री पम्फा भुलासले उच्च प्रशंसासमेत गरेका थिए। नायकवाडा सिँचाइ योजना निर्माण भएमा यहाँका दुईवटा वडाहरूको भारी जमिनमा सिञ्चित हुनेछन्। वर्षेनी खाद्यान्न झेल्ने बारेकोटमा यो सिँचाइ योजनाले उत्पादनमा वृद्धि गरी आर्थिकरूपमा बलियो बनाउने स्थानीयवासी जनकबहादुर शाहीले जानकारी दिए। अहिले आकाशे पानीको भरमा नायकवाडा, मैनालगायतका ठाउँमा खेती हुँदै आएको छ। धानबाली लगाउँदा आकाशे पानी हेरेर मात्र रोपाइ हुने गरेको छ। बारेकोट गाउँपालिकाको सबैभन्दा बढी खेतीयोग्य जमिन नायकबाडामै रहेको छ। लगानी धेरै लाग्ने भएपछि यो आयोजना बीचमै अलपत्र परिएको बारेकोट गाउँपालिकाका अध्यक्ष महेन्द्रबहादुर शाहले बताए। करिब १२ किलोमिटर लामो नहरबाट नायकबाडामा पानी लिनुपर्ने अवस्था रहेको छ। प्रतिनिधिसभा सदस्य तथा पूर्वगृहमन्त्री शक्तिबहादुर बस्नेतको समेत यो आयोजनामा विशेष चासो रहेको छ। यो आयोजना निर्माण सुरु हुन थालेको सूचना पाएलगत्तै स्थानीयवासी खुसी भएका छन्। उता भुरचौरमा तत्काल सिँचाइ तथा खानेपानी आपूर्ति गर्नका लागि प्रदेश सरकारकै पहलमा लिप्टमार्फत पानी तानेर समस्य हल भइरहेको छ। भेरी नदीबाट पानी तानेर पानी आपूर्ति गरिएको खानेपानी सिँचाइ तथा ऊर्जा विकास कार्यालय जाजरकोटका प्रमुख ज्वालाराज शाहीले जानकारी दिए। बृहत् आयोजना भएकाले सानोतिनो लगानीले यी दुई आयोजना निर्माण गर्न नसकिने प्रमुख शाहीले बताए। आश मारिसकेको आयोजना निर्माण सुरु हुनलाग्यो भन्दा अधिकांशले जयजयकार गरेको प्रमुख शाहीले बताए।"
आध्यात्मिक पत्रकारिताको आवश्यकतामा जोड,"काठमाडौं : आध्यात्मिक वक्ता तथा पत्रकारहरूले स्वच्छ, शान्त र सुसंस्कृत समाज निर्माणका लागि आध्यात्मिक पत्रकारिताको आवश्यकतामा जोड दिएका छन्। अध्यात्म आफूभित्रको ज्ञान र विवेक चिन्ने विषय भएकाले यसको मार्ग पहिल्याउन संचार जगतले अगुवाइ लिन सके समाजमा नैतिक शिक्षाको अभाव पनि मेटिदै जाने बताउँदै उनीहरूले यसका लागि पहिले पत्रकार स्वयं आध्यात्मिक बन्नुपर्नेमा जोड दिएका हुन्। आध्यात्मिक पत्रकार समाज (आपस)को बार्षिक उत्सबका अवसरमा आयोजित आध्यात्मिक पत्रकारिता आजको आवश्यकता बिषयक अन्तर्क्रियामा इतिहास तथा संस्कृतिविद् प्राद्यापक डाश्रीराम उपाध्याय न्यौपानेले देवभूमि, तपोभूमि नेपालका हरेक भौगोलिक, सांस्कृतिक र धार्मिक विषय विश्वकै लागि उदाहरण बन्ने बताए। धार्मिक अभियन्ता तथा वक्ता डा चिन्तामणि योगीले भौतिक विकासलाई सन्तुलन मिलाउन आध्यात्मिक चिन्तन जरुरी भएको उल्लेख गरे। विकास पत्रकार मन्चका अध्यक्ष गोपिकृष्ण ढुङ्गानाले नेपालमा प्रशस्त धार्मिक ज्ञाता भएको उल्लेख गर्दै पहिले पत्रकारिता क्षेत्रले उनीहरूबाट आध्यात्मिक ज्ञान लिनु जरुरी रहेको बताए। नेपाल पत्रकार महासंघका अध्यक्ष विपुल पोखरेलले पत्रकारिता क्षेत्रका विसंगतीलाई हटाउन नैतिक तथा आध्यात्मिक शिक्षा जरुरी रहेको औंल्याए। यसका लागि पहिले पत्रकार आफैं उदाहरण बन्न सके बल्ल समाजले अनुशरण गर्ने उनको भनाइ छ। कार्यक्रममा नेपाल पत्रकार महासंघ प्रदेश एसोसिएट्सका महासचिव रोयल आचार्य, सञ्चारकर्मी केशव चौलागाईं, रिता लिम्बू, धार्मिक अभियन्ता अरुण पाण्डेले बोलेका थिए। आपसकातर्फबाट अध्यक्ष शिरोमणि दवाडी, उपाध्यक्ष सन्तोष वशिष्ठ तथा महासचिव लक्ष्मण पन्थीले संस्थाको उद्देश्य तथा कार्यक्रममाथि प्रकाश पारेका थिए।"
नवदुर्गा भवानीको पूजा गरी मनाइयो चैतेदशैँ,"काठमाडौं : प्रत्येक वर्ष चैत्र शुक्ल अष्टमीका दिन मनाइने चैतेदशैँ पर्व शनिबार नेपालीले शक्तिपीठसहित घरघरमा नवदुर्गा भवानीको पूजा आराधना गरी मनाएका छन्। चैतेदशैँका अवसरमा शनिबार बिहानैदेखि राजधानीलगायत देशभरका शक्तिपीठमा पूजा आराधना एवं दर्शन गर्न भक्तजनको भीड लागेको थियो। मन्दिरसम्म नजाने भक्तजनले भने घरघरमै देवीको आराधना गरी मीठामीठा परिकार बनाएर भोजन गरी परिवारका सदस्यबीच रमाइलो गरेर चैतेदशैँ पर्व मनाएका छन्। बडादशैँजस्तै चैतेदशैँको पूजा उपासनाको मुख्य उद्देश्य पनि यो लोकमा सुख, शान्ति र परलोकमा सद्गतिका लागि आशीर्वाद लिनका लागि हो। बडादशैँमा जस्तै चैतेदशैँमा पनि परिवारका सदस्यबीच जमघट हुनेगर्छ। यस अवसरमा उपत्यकाका गुह्येश्वरी, जयबागेश्वरी, मैतीदेवी, नक्साल भगवती, भद्रकाली, शोभा भगवती, कालिकास्थान, बज्रयोगिनी, इन्द्रायणी, बिजेश्वरी, सुन्दरीमाई, चामुण्डादेवीलगायत शक्तिपीठमा चैतेदशैँका अवसरमा विशेषपूजा गरिएको छ। यसैगरी उपत्यका बाहिरका पलाञ्चोक भगवती, चण्डेश्वरी, नाला भगवती, पाल्चोक भगवती, शैलेश्वरी, उग्रतारा, वागेश्वरी, गहवामाई, मनकामना, कालिकादेवीलगायत शक्तिपीठमा पनि चैत्र नवरात्रका अवसरमा विशेष पूजा गरिएको जनाइएको छ। चैत्र नवरात्रसमेत भनिने यस पर्वका अवसरमा शक्तिपीठमा गई पूजा आराधना एवं दर्शन गरेमा शक्ति प्राप्त हुने, मनोकामना पूरा हुने धार्मिक विश्वास छ। वर्षमा चार नवरात्र पर्छन्। आषाढ र पौष शुक्ल पक्षमा पर्ने नवरात्र धेरै प्रचलनमा छैन। केही साधकले भने आषाढ र पौष शुक्ल पक्षको नवरात्रमा पनि शक्ति स्वरुपा देवीको आराधना गर्छन्। आश्विन शुक्ल पक्षको नवरात्रमा प्रतिपदाका दिनदेखि नै घटस्थापना गरेर जमरा राखिन्छ। यसैले आश्विन शुक्ल पक्षको दशैँलाई बडादशैँ भनिन्छ। बडादशैँमा दशमी तिथिका दिन मान्यजनबाट टीका र जमरा लगाउने गरिन्छ। यो क्रम आश्विन शुक्ल पूर्णिमा अर्थात् कोजाग्रत पूर्णिमासम्म चल्छ। चैतेदशैँमा भने त्यो परम्परा धेरै परिवारमा छैन। हनुमानढोका दशैँघरमा भने घटस्थापना गरेर विधिवत् पूजा आराधनाका साथ अष्टमीका दिन बलि दिने चलन पनि छ। चैतेदशैँमा अष्टमी र नवमीलाई विशेषरूपमा मनाउने गरिन्छ। अष्टमीको दिनलाई चैतेदशैँ र नवमीलाई रामनवमी पर्वका रूपमा मनाइन्छ। हनुमानढोकामा दिइयो बलि प्राचीनकालदेखि नै हनुमानढोका दरबारको दशैँ घरमा चैतेदशैँका दिन पनि बलिसहित पूजा गर्ने गरिएको छ। हनुमानढोकाको मूलचोकमा ५४ बोका र ५४ राँगाको बलिसहित पूजा गरिएको हनुमानढोका दरबार हेरचाह अड्डाका कार्यालय प्रमुख सन्दीप खनालले जानकारी दिए। यसैगरी दशैँ घरमा नौवटा बोकाको बलिसहित पूजा गरिएको उनले बताए। चैत्र शुक्ल प्रतिपदादेखि नै हनुमानढोकास्थित दशैँ घरमा विशेष पूजा र दुर्गा सप्तशती (चण्डी) पाठ गरिएको छ। चैतेदशैँमा भने यो क्रम चैत्र शुक्ल अष्टमीकै दिन समापन गर्ने परम्परा रहेको छ। विसं २०६३ सम्म नारायणहिटी राजदरबारअन्तर्गत रहेको हनुमानढोकाको दशैँघर त्यसपछि भने संस्कृति, पर्यटन तथा नागरिक उड्ययन मन्त्रालय मातहत छ।"
निर्वाचन आचारसंहिता : यी हुन् दलका कार्यकर्ताले गर्नै नहुने काम,"काठमाडौं : निर्वाचन आयोगले निर्वाचनलाई स्वच्छ, स्वतन्त्र, निष्पक्ष, मितव्ययी र भयरहित तुल्याउन निर्वाचन आचारसंहिताको प्रभावकारी कार्यान्वयनमा जोड दिँदै आएको छ। आगामी वैशाख ३० गते शुक्रबार हुने स्थानीय तह निर्वाचनका लागि राजनीतिक दल र सरोकारवाला पक्षसँग छलफलका आधारमा तयार गरिएको निर्वाचन आचारसंहिता हिजोदेखि लागू भइसेको छ। आचारसंहितामा निर्वाचनको प्रक्रियालाई प्रतिकूल प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरुले प्रकाशन गरेका सामग्री शेयर गर्न नहुने आयोगका प्रवक्ता शालिग्राम शर्मा पौडेलले बताए। अघिल्ला निर्वाचनमा मतपरिणामलाई नै प्रभावित पार्ने गरी पद र पैसाका माध्यमबाट चलखेल भएको भन्ने व्यापक जनगुनासो आएपछि आयोगले यस पटक आचारसंहिताको अनुगमन र कार्यान्वयनलाई विशेष प्राथमिकतामा राखेको छ। आयोगबाट जारी आचारसंहितामा भनिएको छ, सामाजिक सञ्जालमा गलत भ्रामक सूचना प्रवाह गर्न, गराउन वा झुटा साइट, एकाउण्ट सञ्चालन गर्न वा गराउन कसैको चरित्र हत्या हुनेगरी व्यक्तिगत लाञ्छना वा मानहानी हुने प्रकृतिका सामग्री कुनै स्वरूपमा उत्पादन गर्न प्रकाशन वा प्रसारण गर्न निषेध गरिएको छ। कुनै राजनीतिक दल वा उम्मेदवारले आफ्नो निजी वा आधिकारिक पेजमा आफ्नो सिद्धान्त, विचार, प्रतिबद्धता र कार्ययोजना राखी प्रचारप्रसार गर्न सकिने नै हुँदा सामाजिक सञ्जालको उपयोगलाई मर्यादित र व्यवस्थित ढङ्गले परिचालन गर्न आयोगले आग्रह गरेको छ। यी हुन् नगर्न हुने काम  आचार संहिताले राजनीतिक दल वा उम्मेदवारको निर्वाचन चिह्न अङ्कित ज्याकेट, कमिज, भेष्ट, टिसर्ट, टोपी वा क्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटु जस्ता साङ्केतिक सामग्री उत्पादन गर्न, बिक्री वितरण गर्न वा प्रदर्शन गर्न वा गराउन रोक लगाएको छ।  राजनीतिक दल, उम्मेदवार तथा दलको भ्रातृ सङ्गठनले जुलुस, आमसभा, कोणसभा, बैठक, भेला एवं निर्वाचन प्रचारप्रसारसम्बन्धी कार्य गर्दा सभ्य र अनुशासित तरिकाले गर्नुपर्ने तथा जुलुस वा आमसभामा भाग लिने वा प्रचारप्रसार गर्ने व्यक्तिले दलको निर्वाचन चिह्न वा झण्डा अङ्कित लोगो वा स्टिकर वा कपडा, टोपी वा क्याप, भेष्ट, टिसर्ट, ज्याकेट, कमिज, गम्छा, ब्याच, मास्क वा लकेट लगाउन वा झोला बोक्न नहुने आचारसंहितामा उल्लेख छ।  निर्वाचन आचारसंहितालाई पालना गर्न निर्वाचन तथा मतगणनामा खटिने कर्मचारी, राजनीतिक दल वा उम्मेदवारको प्रतिनिधि, मतदान प्रतिनिधि र मतगणना प्रतिनिधिले निर्वाचनको कार्यमा खटिँदा अनुसूचीबमोजिमको प्रतिबद्धतापत्रमा दस्तखत गर्नुपर्ने नयाँ व्यवस्था गरिएको छ। निर्वाचनको परिणामको विषयमा कुनै अदालतमा प्रश्न उठाउन पाउने नागरिक अधिकारलाई कुण्ठित गर्ने नभई निर्वाचन व्यवस्थापनमा स्वच्छता, निष्पक्षता र प्रभावकारिता अभिवृद्धि गर्नेमा आयोग विश्वस्त छ। यसरी हुनसक्छ उम्मेदवारी रद्ध  आचारसंहिताको उल्लङ्घन भएमा आचारसंहिता उल्लङ्घनको प्रकृति र स्वरूप हेरी सचेत गराउने, सूचना सार्वजनिक गर्ने, कानूनतः जरिवाना वा दण्डसजायलाई कार्यान्वयन गर्ने तथा उम्मेदवारको उम्मेदवारी रद्दसम्म हुने कानूनी व्यवस्थालाई कार्यान्वयन गरिने प्रवक्ता शर्माले जानकारी दिए।  राजनीतिक दल, उम्मेदवार तथा सम्बन्धित सरोकारवालासँगको समन्वय र सहजीकरणलाई व्यवस्थित गर्दै स्वच्छ, स्वतन्त्र, निष्पक्ष र भयमुक्त वातावरणमा निर्वाचन सम्पन्न गर्न आचारसंहिताको अनुगमनलाई आयोगले प्राथमिकताको विषय बनाएको छ। आचारसंहिता अनुगमनलाई केन्द्रदेखि स्थानीय तहसम्म विभिन्न अनुगमन संरचना क्रियाशील रहने आयोगले जनाएको छ।  निर्वाचनमा अनलाइन प्रकाशन तथा सामाजिक सञ्जाल प्रयोगकर्तालाई आफूले प्रकाशन, प्रसारण र सम्प्रेषण गरेको निर्वाचन सामग्रीप्रति जिम्मेवार बनाई दुरुपयोग र त्यसबाट हुने साइबर अपराधको नियमन र नियन्त्रण गरी निर्वाचनमा डिजिटल माध्यमबाट हुनसक्ने सम्भावित हस्तक्षप रोक्ने विषय निकै चुनौतीपूर्ण रहेको आयोगले महसुस गरेको छ।  सामाजिक सञ्जालबाट हुनसक्ने निर्वाचनसम्बन्धी तथ्यहीन, गलत, भ्रामक, अनुमानित र आचारसंहिता विपरित सूचना तथा जानकारीको सम्प्रेषण तथा सम्भावित मित्थ्या सूचना, दुष्प्रचार, सूचना तोडमोड र द्वेषपूर्ण अभिव्यक्तिको नियमन र नियन्त्रणका लागि आयोगले संयन्त्र बनाएको छ।"
कुनकुन प्रदेशमा हुँदैछ वर्षा ?,"काठमाडौं : नेपालमा स्थानीय वायु र पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। हाल देशको पहाडी भूभागमा आँशिकदेखि सामान्य बदली रही गण्डकी प्रदेशको एकदुई स्थानमा मेघ गर्जनचट्याङ्गसहित हल्का वर्षा भइरहेको छ। मौसम पूर्वानुमान महाशाखाले शनिबार जारी गरेको बुलेटिनमा दिउँसो प्रदेश नं १, बागमती प्रदेश र गण्डकी प्रदेशका पहाडी भूभागमा आंशिकदेखि सामान्य बदली, बाँकी प्रदेशका पहाडी भूभागमा आंशिक बदली रही अन्य भूभागमा मौसम सामान्यतया सफा रहने जनाएको छ। प्रदेश नं १ को पहाडी भूभागका केही र बागमती प्रदेश तथा गण्डकी प्रदेशका पहाडी भूभागका थोरै स्थानहरुमा मेघ गर्जनचट्याङ्ग सहित हल्का वा क्षणिक वर्षाको सम्भावना रहेको छ। राती प्रदेश नं १ , बागमती प्रदेश र गण्डकी प्रदेशका पहाडी भूभागका थोरै स्थानमा र मधेस प्रदेशका एक वा दुई स्थानमा मेघ गर्जनचट्याङ्गसहित हल्का वर्षाको सम्भावना रहेको छ। आइतबार प्रदेश नं १, बागमती प्रदेश र गण्डकी प्रदेशका पहाडी भूभाग र मधेस प्रदेशका केही स्थानहरुमा मेघ गर्जनचट्याङ्गसहित हल्कादेखि मध्यम वर्षा र अन्य प्रदेशका पहाडी भूभागका एक वा दुई स्थानमा मेघ गर्जनचट्याङ्गसहित हल्का वर्षाको सम्भावना रहेको बुलेटिनमा उल्लेख छ। सोमबार देशको पहाडी भूभागहरुमा आँशिक बदली रही बँकि भेगमा मौसम सामान्यतया सफा रहने महाशाखाको भनाई छ।"
आइतबार देशभर सार्वजनिक बिदा,"काठमाडौं : सरकारले आइतबार देशभर सार्वजनिक बिदा दिने भएको छ। चैत २७ गते आइतबार परेको रामनवमीको अवसरमा सार्वजनि बिदा दिने गृहमन्त्रालयले जानकारी दिएको हो। गृहमन्त्रालयका प्रवक्ताले शनिबार जारी गरेको विज्ञप्तिमा भनिएको छ, 'विसं २०७८ साल चैत्र २७ गते आइतबार रामनवमीको अवसरमा नेपाल राज्यभर सबै सरकारी कार्यालय, सार्वजनिक निकायमा सार्वजनिक बिदा दिने नेपाल सरकार मन्त्रिपरिषद्बाट मिति २०७८१२२४ मा निर्णय भएको हुँदा सम्बन्धित सबैको जानकारीको लागि यो सूचना प्रकाशित गरिएको छ।'"
मोटरसाइकलले ठक्कर दिँदा तनहुँमा पैदल यात्रीको मृत्यु,तनहुँ : तनहुँको व्यास नगरपालिका१२ देउरालीमा मोटरसाइकलले ठक्कर दिँदा एक पैदल यात्रीको मृत्यु भएको छ । शुक्रबार दमौलीबाट डुम्रेतर्फ जाँदै गरेको लु ७० प १७१९ नम्बरको मोटरसाइकलले ठक्कर दिँदा देउरालीका ६२ वर्षीय नन्दगोपाल कार्कीको मृत्यु भएको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । मोटरसाइकलले ठक्कर दिएपछि गम्भीर घाइते भएका कार्कीलाई उपचारको लागी दमौलीस्थित रत्नहरी अस्पतालमा प्राथमिक उपचारपश्चात् थप उपचारको लागी मणीपाल शिक्षण अस्पताल पोखरामा पठाइएको थियो । उनको उपचारको क्रममा मृत्यु भएको प्रनाउ खड्काले बताए । मोटरसाइकल चालक पाल्पा रामपुर ४ का ३८ वर्षीय जुबेर अहमद मियालाई नियन्त्रणमा लिई थप अनुसन्धान भइरहेको प्रहरीले जनाएको छ ।
सगरमाथाको दोस्रो शिविरसम्मको बाटो खुल्यो,"सोलुखुम्बु : सगरमाथाको दोस्रो शिविरसम्मको बाटो खुलेको छ। विश्वको सर्वोच्च शिखर सगरमाथा जाने बाटो निर्माणको जिम्मा पाएको आइसफल डक्टरको टोलीले आधारशिविरदेखि दोस्रो शिविरसम्मको बाटो निर्माण गरेको हो। सगरमाथा प्रदूषण नियन्त्रण समिति (एसपीसीसी)का अनुसार छ आइसफल डाक्टर अर्थात् हिउँमा बाटो बनाउने अनुभवी व्यक्तिले बाटोमा सङ्केत राख्ने, भर्याङ राख्ने, डोरी टाँग्नेलगायत काम गरिरहेका छन्। दोस्रो शिविरसम्मको बाटो खुलेसँगै आरोहीहरूलाई त्यहाँसम्म जान अनुमति दिइएको एसपीसीसीका उपाध्यक्ष लामाकाजी शेर्पाले बताए। एसपीसीसीले अनुमति दिएपछि मात्रै आरोहणी तथा आरोहण व्यवसायी दोस्रो शिविरसम्म जान पाउँछन्। आरोहणका लागि शरीरलाई अनुकुल बनाउन आरोही आधार शिविरबाट दोस्रो शिविरसम्म जाने र फर्कने गर्ने भएकाले दोस्रो शिविरमा चाँडै क्याम्प खडा गरिने भएको छ। यस पटक आधार शिविरदेखि दोस्रो शिविरसम्म १५ वटा भर्याङ प्रयोग गरिएको उनले जानकारी दिए। यसअघि सन् २०१८ मा ३२ वटा भर्याङ प्रयोग भएकामा सन् २०१९ मा २० वटा मात्रै प्रयोग भएको थियो। दोस्रो शिविरसम्मको बाटो प्रयोग गरेर सगरमाथासहित ल्होत्से र नुप्त्से हिमाल पनि आरोहण गरिन्छ। आधारशिविरमा हरेक समूहले बौद्ध परम्पराअनुसार पूजापाठ गरी हिमालमा कुल्चनुअघि क्षमापूजा र शक्ति माग्ने प्रचलन रहेको छ। खुम्बुमा बाह्य पर्यटकको चहलपहल पर्यटकीययाम सुरु भएसँगै सगरमाथा क्षेत्र खुम्बुमा बाह्य पर्यटक आउने क्रम बढेको छ। वसन्त ऋतु सुरु हुन लागेसँगै खुम्बु क्षेत्र भित्रिने बाह्य पर्यटकको सङ्ख्यामा वृद्धि हुँदै गएको हो। खुम्बु क्षेत्रमा पछिल्लो एक हप्तामा ९०० भन्दा बढी बाह्य पर्यटक भित्रिएको खुम्बु पासाङल्हामु गाउँपालिकाले जनाएको छ। अहिले लुक्लास्थित तेन्जिङ हिलारी विमानस्थलमा समेत चहलपहल बढेको नागरिक उड्डयन प्राधिकरण लुक्ला शाखाका कर्मचारी खुमप्रसाद पौडलले बताए। लुक्लामा दैनिक ४५ वटासम्म हेलिकप्टर र ३५ वटासम्म जहाजले उडान भर्ने गरेका छन्। एकैदिनमा १४ वटा जहाजमार्फत २६६ र ४५ वटा हेलिकोप्टरमार्फत २२५ सम्म पर्यटक खुम्बु भित्रिने गरेको उनको भनाइ छ। अहिले भित्रने यात्रुको चाप बढी र फर्कने यात्रु शून्यजस्तै हुने गरेको विमानस्थल कार्यालयले जनाएको छ।"
शसस्त्र प्रहरीद्धारा ९ लाखको कपडा बरामद,"परासी : भारतबाट भन्सार छलेर पश्चिम नवलपरासी भित्राउन राखिएको ९ लाख बढी मूल्य पर्ने कपडालाई शसस्त्र प्रहरीको टोलीले बरामद गरेको छ। भारतबाट भन्सार चोरी गरी ल्याइएका कपडा लुकाएर राखेको सूचना पाएर भन्सार कार्यालयका कर्मचारीसहित गएको हरपुर बेस क्याम्पको शसस्त्र प्रहरीको टोलीले ९ लाख ३१ हजार मूल्य पर्ने कपडा बरामद गरेको शसस्त्र प्रहरी बल नेपाल नं २६ गणका सूचना अधिकारी डिसपी माधव रेग्मीले जानकारी दिए। पाल्हीनन्दन गाउँपालिकाको मुडेरा गाउँको दुई घरको खाली जग्गामा १५ वटा पोकामा त्रिपालले छोपेर राखेको अवस्थामा कपडा बरामद भएको हो। बरामद भएका कपडामा १८ सय ६२ पिस लेडिज सुट रहेको डिएसपी रेग्मीले जानकारी दिए। बरामद कपडालाई आवश्यक कारबाहीका लागि महेशपुर भन्सार कार्यालय पठाइएको छ। पछिल्लो पटक सीमा नाकाबाट नवलपरासीतर्फ कपडा तस्करी हुन थालेपछि शसस्त्र प्रहरीले गस्ती बढाएको छ। तर कारोबारमा संलग्न व्यक्तिहरुले भने रातको समय र दिउँसै पनि साइकल र मोटरसाइकलबाट एकान्त बाटोको प्रयोग गरी कपडाको तस्करी गर्ने गरेका छन्। त्यसरी चोरी गरी ल्याइएका कपडालाई परासीहुँदै बुटवल, चितवन, पोखरा, काठमाण्डौंलगायतका बजारमा पुर्याउने गरिएको बताइएको छ।"
मन्त्री आलेको निर्देशनमा पशुपतिको धर्मशालामा सञ्चालित होटलमा ताला लगाइयो,"काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेको निर्देशनमा पशुपति क्षेत्र विकास कोषले नेपालभारतमैत्री धर्मशालामा सञ्चालित होटल आनन्द बन्द गराएको छ। होटल खाली गर्न सूचना लिएर गएको कोषको टोलीलाई बतास समूहको होटल आनन्दका कर्मचारीले गेटमै रोकेपछि कोषले गेटमै ताल्चा लगाएर बन्द गराएको हो। होटल बन्द गराउनका लागि पत्र लिएर गएको सरकारी टोलीलाई बतास समूहका कर्मचारीले होटलभित्र छिर्न नदिएपछि शुक्रबार साँझ कोषले बाहिरबाटै होटलमा ताला लगाएको हो। कोषले गेटमै सूचना टाँसेर होटलमा भएका सामग्री नचलाउन जानकारी गराएको विकास कोषका कोषाध्यक्ष नारायण सुवेदीले बताए। उनले भने, 'हामीलाई भित्र छिर्नै दिइएन, हामीले गेटमै ताल्चा लाएर फर्कियौँ।' पशुपति क्षेत्र विकास कोष तथा होटल आनन्दबीच भएको सम्झौताअनुसार काम नभएको भन्दै कोषले गत चैत १७ मा बतास समूहले धर्मशाला भवनमा सञ्चालन गरेको होटल आनन्द प्रालिसँग भएको सम्झौता भङ्ग गर्ने निर्णय गरेको थियो। बतास समूहले कोषको पत्र बुझ्न मानेको थिएन। गएको सोमबार पशुपति क्षेत्र विकास कोषले होटल आनन्द प्रालिले सञ्चालन गरेको पशुपति धर्मशाला भवन खाली गर्न सार्वजनिक सूचना निकालेको थियो। सूचनामा धर्मशालामा रहेका सरसामान हटाउन भनिएको छ। पशुपतिस्थित नेपालभारत मैत्री पशुपति धर्मशालासम्बन्धी मुद्दाको गएको सोमबार तोकिएको पेसी उच्च अदालत पाटनले चैत २७ गतेका लागि सारेको छ। कोषका कोषाध्यक्ष सुवेदीको संयोजकत्वमा धर्मशाला भाडामा दिने विषयमा गरिएको सम्झौताका सम्बन्धमा गठित छानबिन समितिले होटल आनन्द प्रालिसँगको सम्झौता खारेजको सुझाव दिएको थियो। रासस"
रुखबाट खसेर चितुवा मर्यो,परासी : बालकलाई आक्रमण गरेर भागेको चितुवा रुखबाट खसेर मरेको छ। पश्चिम नवलपरासीको प्रतापपुर गाउँपालिका८ पिपरपाती गाउँमा शनिबार दिउँसो देखिएको उक्त चितुवाले स्थानीय बालकलाई आक्रमण गरेर भागेको थियो। उखुबारीबाट निस्केको चितुवा गाउँपसेपछि स्थानीयले प्रहरीमार्फत डिभिजन वन कार्यालयलाई खबर गरेका थिए। एक स्थानीयको घरमा पसेको चितुवालाई गाउँलेले भगाएका थिए। भाग्दै गरेको चितुवाले गहुँखेतमा अभिभावकसँग बसेका ११ वर्षिय बिजय हरिजनलाई आक्रमण गरेर घाइते बनाएको वडाअध्यक्ष कादिरअलि अंसारीले जानकारी दिए। आक्रमणमा परी टाउकोमा चोट लागेका बालकको अवस्था उपचारपछि सामान्य छ। बालकलाई आक्रमण गरेर भागेको चितुवा सिमलको रुखमा चढेको थियो । गाउँलेको भिडदेखेपछि आत्तिएको चितुवा रुखबाट खसेर मरेको डिभिजन वन कार्यालयका प्रमुख महेन्द्रराज वाग्लेले जानकारी दिए। मृतक भाले चितुवा अन्दाजी ५ वर्षको छ। मृतक चितुवालाई पोष्टमार्टमका लागि भेटेरिनरी अस्पताल तथा पशुसेवा विज्ञ केन्द्र परासीमा पठाइएको वाग्लेले बताए।
वीरगन्जको निजी अस्पतालमा पनि स्वास्थ्य बिमा कार्यक्रम सुरु,"वीरगन्ज : वीरगन्जमा रहेको थप एक नीजी अस्पतालमा पनि नेपाल सरकारको स्वास्थ्य बिमा कार्यक्रम सुरु भएको छ। वीरगन्ज १४ गण्डकबहुअरी स्थित वीरगन्ज हेल्थकेयर हस्पिटलमा स्वास्थ्य बिमा कार्यक्रम सुरु भएको हो। अस्पतालमै आयोजित कार्यक्रममा पर्साका प्रमुख जिल्ला अधिकारी उमेश ढकालले स्वास्थ्य बिमा कार्यक्रमको समुद्घाटन गरेका हुन्। प्रजिअ ढकालले समुद्घाटन गरेसँगै अस्पतालमा स्वास्थ्य बिमा कार्यक्रम सेवा प्रदान गर्न सुरु गरिएको अस्पतालका अध्यक्ष डाक्टर अबुल हैयश अन्सारीले बताए। यसअघि वीरगन्ज महानगरमा सरकारी स्वास्थ्य संस्था नारायणी अस्पताल र निजी स्वास्थ्य संस्था नेशनल मेकिडल कलेज एण्ड शिक्षण अस्पतालमा मात्रै स्वास्थ्य बिमा सेवा उपलब्ध थियो। वीरगन्ज हेल्थकेयर अस्पतालमा स्वास्थ्य बीमा कार्यक्रम शुभारम्भ गर्दै प्रमुख जिल्ला अधिकारी स्वास्थ्य बीमा कार्यक्रमको विशेषता र महत्वका बारेमा खासगरी ग्रामीण भेगका जनतालाई जानकारी र जनचेतना नभएको कारण उनीहरू यो कार्यक्रमबाट टाढा रहन पुगेको बताए। उनले भने,स्वास्थ्य बिमा कार्यक्रम एकदमै राम्रो कार्यक्रम छ , यसबाट धनीगरीब सबैले सहज सुलभ उपचार सेवा पाउछन्। वीरगन्ज हेल्थकेयर अस्पतालले टोर्नाडो र कोरोना महामारीमा पनि प्रभावकारी सेवा दिने अस्पतालकारुपमा चिनिएकाले अब यो अस्पतालबाट स्वास्थ्य बीमा कार्यक्रमका लक्षित समूहलाई सहज र प्रभावकारी सेवा पाउने विश्वास उनले व्यक्त गरे। अस्पतालका अध्यक्ष अन्सारीले पनि महामारी र प्राकृतिक विपदमा अस्पताले आपत र दुखमा परेका व्याक्तिहरुलाइ प्राथमिकतामा राखेर सहज स्वास्थ्य सेवा उपलब्ध गराउँदै आएको बताए। उनले स्वास्थ्य बिमा सेवा पनि सहज रुपमा उपलब्ध गराइने प्रतिबद्धता जनाए। अन्सारीकै अध्यक्षतामा भएको कार्यक्रममा स्वास्थ्य बिमा बोर्ड वीरगन्ज शाखाका हरिष पन्तले स्वास्थ्य बीमा कार्यक्रमका विभिन्न फाइदा बारे जानकारी गराए।"
२० औं खुला प्याराग्लाइडिङ च्याम्पियनसिप : सोलो ओभरअलमा सेनाका सागर च्याम्पियन,"पोखरा : २० औं संस्करणको खुला (महिला तथा पुरुष) प्याराग्लाइडिङ च्याम्पियनसिपमा एक्युरेसी प्रतियोगिता अन्तर्गत सोलो ओभरअलमा १७ अंक ल्याएर नेपाल आर्मीका सागर जलारी च्याम्पियन भएका छन्। सारङकोटबाट उडेर फेवाताल किनारमा अवतरण गर्ने गरी भएको प्रतियोगितामा १८ अंक ल्याएर अंञ्जन कुवँर दोस्रो र अमन थापाले २० अंक ल्याएर तेस्रो भएका छन्। २१ अंकसहित विशाल थापा चौथो भए। यसैगरी महिलातर्फको ओभरअल एकलमा दुर्गा माया गुरुङ ४९१ अंक ल्याएर च्याम्पियन भएकी छन्। स्वस्तिका गुरुङ ५४७ अंक ल्याएर दोस्रो र सविता तामाङले ७२३ अंक ल्याएर तेस्रो हुँदा सुस्मीता सुनारले ९५० अंक ल्याएर चौथो भएको प्रतिस्पर्धाका निर्णायक समितिका संयोजक योगश भट्टराईले बताए। ओभरअल टेण्डममा इन्द्र नेपाली ४२ नम्बरसहित च्याम्पियन हुँदा ५० नम्बर ल्याएर कृष्णबहादुर सुनार दोस्रो भए। ५५ नम्बर ल्याएका न्युरेन राना तेस्रो भए। ५७ अंक ल्याएका नारायण पराजुली तेस्रो भए। यसैगरी टिम टेण्डम (दुई जना उडेर हुने प्रतिस्पर्धा) टिम एड्भान्सले ११८६ नम्बर ल्याएर च्याम्पियन बनेको छ। १२५६ नम्बर ल्याएको टिम ड्रागनफ्लाई दोस्रो हुँदा १३०९ नम्बरका साथ टिम गोल्डेन तेस्रो भएको छ। टिम सोलोतर्फ २०२ नम्बर ल्याएर स्काई राइडर टिम प्रथम भएको छ। यसै गरी फ्लाई तानसेन टिमले १५१७ नम्बर ल्याएर दोस्रो हुँदा नेपाल एक्रो टिम १९६० नम्बरका साथ तेस्रो भएको छ। बुधबारदेखि सुरु भएको प्रतियोगितामा ८ महिलासहित ९९ प्याराग्लाइडिङ पाइलोटको सहभागिता रहेको आयोजक संस्था नेपाल हवाई खेलकुद संस्थाका अध्यक्ष कृष्ण भण्डारीले बताए। प्रतियोगितामा महिलापुरुष तथा टिमतर्फ गरी ७ इभेन्टमा प्रतिस्पर्धा भएको थियो। एक्युरेसी सोलो ल्याण्डीङ ओभरअलतर्फ पहिलो, दोस्रो, तेस्रो हुने खेलाडीले क्रमश: ५०, ३०, २० र १० हजार रुपैयाँ प्राप्त गरे। महिलातर्फ ३०, २०, १० र ५ हजार रुपैयाँ प्राप्त गरे। एक्युरेसी टेण्डम ल्यान्डिङ ओभरअल र एक्युरेसी टिम टेण्डम ल्याण्डडिङ ओभरअलमा पहिलो दोस्रो र तेस्रो हुनेले क्रमश: ३०, २०, १० र ५ हजारसहित मेडल तथा प्रमाणपत्र पाए। एक्रोब्याटिक प्रदर्शन, एयर ओभरअलतर्फ पहिलो, दोस्रो र तेस्रो हुनेलाई क्रमश १५, १० र ५ हजार प्रधान गरिएको थियो। बेस्ट कस्ट्युमतर्फ उत्कृष्ट एक खेलाडीलाई १० हजार रुपैयाँ प्रदान गरियो। कोरोनापछि प्याराग्लाइडिङ खेलका गतिविधि नभएकोले खेलाडीलाई प्रतिस्पर्धी बनाउन र प्याराग्लाइडिङ गतिविधिलाई चलायमान बनाउन प्रतियोगिताको आयोजना गरिएको नेपाल हवाई खेलकुद संस्थाका टेक्नीकल डाइरेक्टर अनिल केसीले बताए।"
मुस्ताङ र म्याग्दीका कृषि प्राविधिकलाई उन्नत फलफूल तालिम,"जोमसोम : हिमाली जिल्ला मुस्ताङ र म्याग्दीका कृषि प्राविधिकहरुलाई ५ दिने उन्नत फलफूल उत्पादन सम्बन्धी तालिम दिईएको छ। एनसीएफडी किर्तिपुरको कार्यक्रम तर्जुमा र समन्वयमा शीतोष्ण बागवानी विकास केन्द्र मार्फाले स्थानीय तहमा कार्यरत कृषि प्राविधिकहरुलाई उनीहरुको क्षमता विकास गर्न तालिम सञ्चालन गरेको जनाईएको छ। समुन्द्री सतहदेखि २ हजार मिटरको अग्लो उचाईंमा उत्पादन हुने विभिन्न उन्नत जाँतका फलफूलहरुको उत्पादन, व्यवस्थापन र यसको उचित बजारीकरण लगायतका विषयमा शीतोष्ण बागवानी विकास केन्द्रले स्थानीय तहका कृषि प्राविधिकलाई थप प्राविधिक प्रशिक्षण दिएको हो। उनीहरुलाई बदलिदो आधुनिक तथा कृषि प्रविधिसहितको ज्ञानसिप हस्तान्तरण गरिएको हो। मुस्ताङको ५ स्थानीय तह र म्याग्दीका ४ स्थानीय तह गरी कुल १७ जना कृषि प्राविधिक प्रशिक्षार्थीहरुलाई तालिम दिईएको बागवानी विकास केन्द्र मार्फाका निमित्त प्रमुख पद्मनाथ आत्रेयले जानकारी दिए।"
निजामती कर्मचारी र शिक्षकको तलब समान बनाउन पहल भइरहेको छः शिक्षामन्त्री पौडेल,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले निजामती कर्मचारी र शिक्षकको तलब समान बनाउन पहल भइरहेको बताएका छन्। दक्षिणकाली नगरपालिकास्थित सेतीदेवि माध्यमिक विद्यालयको वार्षिकोत्सव कार्यक्रममा शिक्षा मन्त्री पौडेलले लोकसेवा आयोग र शिक्षक सेवा आयोग उत्तीर्ण गरी सेवा प्रवेश गरेकाको तलब समान बनाउन पहल गरेको बताएका हुन्। मन्त्री पौडेलले हाम्रो विद्यालय म बनाउँछुभन्ने अभियान शुरू गरिने बताए। आगामी वर्षदेखि यो अभियान शुरू गरिने उनको भनाइ छ। उनले सार्वजनिक शिक्षा सुधार गर्न विद्यालयका प्रध्यानध्यापक र शिक्षकको मुख्य भूमिका हुने बताए। हाम्रो परिवारको कुनै सदस्य विरामी भएर अस्पताल लग्यौं भने उसको जीवन डाक्टरको हातमा हुन्छ, मन्त्री पौडेलले भने, आज सार्वजनिक विद्यालय बचाउने र सुधार्ने जिम्मा प्रधानध्यापक र शिक्षकको हातमा बढी छ। विद्यालय र शिक्षा प्रणाली सुधारको उद्देश्यसहित शिक्षकको सेवा सुविधा कर्मचारी सरहको बनाउने उनको भनाइ छ।"
कागबेनीधाममा तीर्थालुको भीड,"जोमसोम : दिवंगत पितृहरूको उद्धार तथा उनीहरूको नाममा श्राद्ध, पिण्डदान र तर्पण दिन मुस्ताङको कागबेनीधाम चर्चित धार्मिकस्थलको रूपमा मानिन्छ। कागबेनीधाममा सधैंझैं चैतेदसैंको औंसी तिथिदेखि चैतेदसैंसम्म श्रद्धालु भक्तजनहरूको ठूलो घुइँचो लागेको छ। कोरोना कहरअघि बर्सेनि दुई सिजन कागबेनीमा नुहाउन, श्राद्ध गर्न, पिण्डदान र तर्पण दिन देशभरका ७७ वटै जिल्लाबाट भक्तजनहरू मुस्ताङको कागबेनी आउने गरेका छन्। कोरोना कहरको बेला कागबेनीधाममा भक्तजनहरूहरू श्राद्ध गर्न मुस्ताङ आउन सकेनन्। कोरोनाकै कारण कागबेनी धार्मिकस्थल लगातार दुई वर्ष सुनसान रह्यो। यसपटक मुस्ताङको कागबेनीधाममा पितृको नाममा श्राद्ध तथा पिण्डदान गर्न चैतेदसंै औंसीदेखि चैतेदसैंको दिनसम्म हजारौं पर्यटक मुस्ताङ भित्रिए। यहाँ आएका भक्तजनले सामूहिक र व्यक्तिगत रूपमा पूजापाठ गरी पितृको नाममा श्राद्ध र पिण्डदान गर्ने गर्छन्। यहाँ पुगेर कर्म गर्नाले मोक्ष प्राप्ति हुने तीर्थालुहरू बताउँछन्। भक्तजनहरू कागबेनीमा श्राद्ध गरी कालीगण्डकी नदीमा नुहाएर मुक्तिनाथ दर्शनका लागि उकालो उक्लिने चलन छ। कागबेनीका पुजारी यज्ञप्रसाद शर्मा गौतमका अनुसार विगतका वर्षहरूमा भन्दा यसपटक कागबेनीधाममा श्राद्ध गर्न आउने तीर्थालु अत्यधिक संख्यामा वृद्धि भएको छ। उनले कागबेनी महत्त्वपूर्ण तीर्थस्थल रहेकोले यसको व्यवस्थापनमा आंशिक सुधारको खाँचो रहेको बताए। मुस्ताङमा तीर्थालुको आगमन बढेकाले स्थानीयको व्यवसायसमेत राम्रो हुँदै गइरहेको मुस्ताङ उद्योग वाणिज्य संघका अध्यक्ष खगेन्द्र तुलाचनले जानकारी दिए।"
१४ किलो गाँजासहित एक जना पक्राउ,विराटनगर : नेपालभारत सीमा क्षेत्रअन्तर्गत मोरङको जहदा गाउँपालिका१ बाट प्रहरीले शनिबार बिहान लागुऔषध गाँजासहित एक जनालाई पक्राउ गरेको छ। मोरङ प्रहरीका प्रवक्ता डीएसपी दीपक श्रेष्ठले १४ किलो गाँजासहित जहदा१ का ३२ वर्षीय मुन्ना मलाहालाई पक्राउ गरिएको जानकारी दिए। उनका अनुसार नेपालबाट भारततर्फ लैजाँदै गरेको अवस्थामा बिहान १:३० बजेतिर गाँजा बरामद गरेर ओसारपसारमा संलग्न मलाहालाई पनि पक्राउ गरिएको हो। मलाहा लामो समयदेखि गाँजाको अवैध ओसारपसार एवं कारोबारमा संलग्न रहेको दाबी प्रहरीले गरेको छ। प्रहरीका अनुसार नेपालका पूर्वी पहाडी जिल्लामा उत्पादन हुने गाँजा लुकाइछिपाइ ल्याएर नाका कटाएर भारत पुर्याउने धन्दामा उनी संलग्न रहेका हुन्। उनीविरुद्ध लागुऔषध ऐनअन्तर्गतको मुद्दा चलाउने तयारी प्रहरीको छ। प्रहरीका अनुसार नेपालमा गाँजा प्रति किलो २० हजार रुपैयाँसम्ममा किनबेच हुन्छ। नेपालमा भन्दा भारतमा दोब्बर बढी मूल्यमा बिक्री हुने भएकाले गाँजाको अवैध ओसारपसार भइरहेको प्रहरीले जनाएको छ। नियन्त्रणका लागि सुरक्षा सतर्कता बढाइएको छ। अवैध गतिविधि एवं अपराध नियन्त्रणका लागि सुरक्षा उपस्थिति बढाएर नेपालभारत सीमा क्षेत्रमा उच्च सतर्कता अपनाइएको मोरङ प्रहरी प्रमुख एसपी शान्तिराज कोइरालाले बताए। उनका अनुसार नजिकिँदो स्थानीय तह निर्वाचनलाई पनि लक्षित गरेर निगरानी बढाउँदै सीमा क्षेत्रमा सुरक्षा कडाइ गरिएको हो। विशेष टोली परिचालन गर्दै एसपी कोइरालाले सिमानामा उच्च सतर्कता अपनाउन निर्देशनसमेत दिएका छन्।
"बागमती प्रदेशले बढायो सार्वजनिक यातायातको भाडा, बैशाख १ गतेबाट लागु हुने","काठमाडौं : काठमाडौं उपत्यकामा सञ्चालित सार्वजनिक यातायातको भाडा वृद्धि भएको छ। बागमती प्रदेश प्रदेश सरकारले आगामी बैशाख १ गतेदेखि उपत्यकासहित बागमती प्रदेशमा सञ्चालित सार्वजनिक सवारी साधनको भाडा वृद्धि गरेको हो। बागमती प्रदेशमा १३ जिल्ला रहेका छन्। जारी एक सुचनामा भनिएको छ,२०७९ १ १ देखि लागू हुने गरी बागमती प्रदेश भित्र संचालन हुने सार्वजनिक सवारी साधनको भाडादर देहाय अनुसार हुने गरी यस मन्त्रालयको २४ (माननीय मन्त्रीस्तर) को निर्णयानुसार समायोजन गरिएको छ। बागमती प्रदेश सरकारले काठमाडौं उपत्यकामा भने किलोमिटरका आधारमा भाडा बढाएको हो। उपत्यकाभित्र सार्वजनिक सवारी साधनमा शून्य किलोमिटरदेखि पाँच किलोमिटरसम्म २० रुपैयाँ, १० किलोमिटरसम्म २५ रुपैयाँ, १५ किलोमिटरसम्म ३० रुपैयाँ, २० किलोमिटसम्म ३३ रुपैयाँ र २० किलोमिटरभन्दा माथि रु ३८ भाडादर कायम गरेको छ। यसैगरी उपत्यका बाहिरका स्थानमा चल्ने सवारी साधनमा भने २०७८ कार्तिक १ देखि यात्रुबाहक सवारीसाधनमा लागु भएको भाडामा १० प्रतिशत वृद्धि गरेको छ। प्रदेशमा पेट्रोलियम पदार्थबाट सञ्चालन हुने ट्याक्सीले सुरुमा ५० र प्रति २०० मिटरको भाडादर १० रुपैयाँ, विद्युतीय ट्याक्सी सेवाको हकमा प्रति २०० मिटरको भाडादर ९ रुपैयाँ कायम गरिएको छ ।"
बाघको आक्रमणबाट चितवनमा एक जनाको मृत्यु,चितवन : बाघको आक्रमणबाट चितवनमा एक जनाको मृत्यु भएको छ । पूर्वी चितवनको खैरहनी नगरपालिका१२ मा रहेको कुमरोज मध्यवर्ती सामुदायिक वनमा घाँस काट्न गएका स्थानीय ६५ वर्षीय रामप्रसाद धमलाको मृत्यु भएको हो । घासँ काट्न गएको बेलामा बिहान ९ बजे बाघले आक्रमण गरेको जिल्ला प्रहरी कार्यालयले जानकारी दिएको छ । आक्रमणपछि बाघले शव घिसारेर लगेको थियो । खोजतलास गर्दा आक्रमणस्थलबाट केही पर शव फेला परेको हो ।
"तीन हजार मेडिकल विद्यार्थीको परीक्षा नतिजा आएन, आयोगले रद्ध गरेको उत्तरपुस्तिका हेर्न पाउँ भन्दै आन्दोलन","काठमाडौं : चिकित्सा शिक्षा आयोगले लिएको एकीकृत प्रवेश परीक्षाको नतिजामा प्राविधिक त्रुटी भएको भन्दै पीडित परीक्षार्थीहरु आन्दोलनमा उत्रिएका छन्। उनीहरुले गत चैत १८ मा लिएको प्रवेश परीक्षाको नतिजामा आयोगले लापरवाही गरेको भन्दै आन्दोलनमा उत्रीएका हुन्। पीडित विद्यार्थीहरुले माइतीघर मण्डलामा शनिबार प्रदर्शन गरेका छन्। चिकित्सा शिक्षातर्फ एमबीबीएस, बिडीएस, बिएस्सी नर्सिङलगायतका विषयको नतिजामा प्राविधिक त्रुटी भएको पीडित विद्यार्थीको गुनासो छ। आयोगले परीक्षा केन्द्रमा डिजिटल बायोमेट्रिक प्रणाली लागू गरेको छ। त्यसमा रेटीना टेष्ट गर्नुपर्ने प्रावधान छ। तर परीक्षा केन्द्रहरुमा रेटीना टेष्टनै नलिएको पीडित विद्यार्थीको दाबि रहेको छ। पीडित विद्यार्थी सुरज यादवले भने, ल्याप्चे मात्रै लगाएर परीक्षा हलमा प्रवेश गराइयो। आयोगले सञ्चालन गरेको परीक्षा र नतिजा त्रुटी पूर्ण छ। हामीहरु यस विरुद्ध सर्वोच्च अदालत जाने तयारीमा छौं। चिकित्सा शिक्षाका ३ हजार बढी जना परीक्षार्थीको नतिजा त्रुटीपूर्ण रहेको उनीहरुले बताएका छन्। ती वीद्यार्थीहरुले रोकिएको नतिजा तत्काल प्रकाशन गर्न आयोगको ध्यानाकर्षण गराएका छन्। पीडित विद्यार्थी भाग्यनारायण यादवले भने, हामीले दिएको परीक्षाको नतिजा त सार्वजनिक गर्नुपर्यो नी! के गल्ती गर्यौं र किन नतिजा सार्वजनिक नगरेको? परीक्षा केन्द्रमा आयोगले खटाएका प्रतिनिधिहरुले उत्तरपुस्तिकामा हस्ताक्षर गर्नुअघि किन उत्तरपुस्तिका राम्रोसँग नहेरेर हस्ताक्षर गरेको भन्दै प्रश्न पीडित परीक्षार्थीले प्रश्न गरेका छन्। उत्तरपुस्तिकामा प्रतिनिधिले हस्ताक्षर गरीसकेपछि आयोगको कार्यविधि अनुसार उत्तरपुस्तिक परीक्षण हुनुपर्ने भएपनि त्यसो नभएको पीडित परीक्षार्थीहरु बताउँछन्। केही विद्यार्थीहरुको नतिजा एकैपटक प्रकाशन नभएर विद्यार्थीको दवाबपछि पुनः नतिजा आएको बताएका छन्। एक विद्यार्थीले भने, यो भन्दा अगाडि दुई हप्ता पछिसम्म नतिजा आउँथ्यो। तर अहिले किन तीन दिन मै आयो। शंकाको विषय छ। चिकित्सा शिक्षा आयोगले भने प्रवेश परीक्षाको उत्तर पुस्तिकामा रोल नम्बर र प्रश्नपत्र सेटको बबल नभरेका वा बबल गलत भरेका उम्मेदवारका उत्तरपुस्तिका तथा परीक्षाको मर्यादा विपरित कार्य गरेको र गर्न लगाएका उम्मेदवारहरूको एकीकृत प्रवेश परीक्षा रद्द गरिएको जनाएको छ। आयोगले चैत्र १८, २० र २१ गते परीक्षा लिएको थियो। परीक्षामा सबै विषयमा गरेर ३४ हजारभन्दा बढी विद्यार्थी सहभागी भएका थिए।"
बाघको आक्रमणबाट वृद्ध बेपत्ता,चितवन : बाघको आक्रमणबाट एक जना बेपत्ता भएका छन्। पूर्वी चितवनको खैरहनी नगरपालिका१२ मा रहेको कुमरोज मध्यवर्ती सामुदायिक वनमा घाँस काट्न गएका स्थानीय वृद्धलाई बाघले आक्रमण गरी लगेको हो। जिल्ला प्रहरी कार्यालय चितवनका अनुसार शनिबार बिहान ९:०५ बजे घाँस काट्न गएका ६५ वर्षीय रामप्रसाद धमलालाई बाघले आक्रमण गरेको हो। बाघले आक्रमण गरेर लगेपछि उनको खोजी कार्य भइरहेको कार्यालयका सूचना अधिकारी नरहरी अधिकारीले जानकारी दिए। खोजी कार्यका लागि नेपाली सेना र नेपाल प्रहरीको टोली परिचालन गरिएको छ। रासस
सगरमाथाको दोस्रो शिविरसम्म बाटो खुल्यो,"सोलुखुम्बु : सगरमाथाको दोस्रो शिविरसम्मको बाटो खुलेको छ। विश्वको सर्वोच्च शिखर सगरमाथा जाने बाटो निर्माणको जिम्मा पाएको आइसफल डक्टरको टोलीले आधारशिविरदेखि दोस्रो शिविरसम्मको बाटो निर्माण गरेको हो। सगरमाथा प्रदूषण नियन्त्रण समिति (एसपीसीसी)का अनुसार छ आइसफल डाक्टर अर्थात् हिउँमा बाटो बनाउने अनुभवी व्यक्तिले बाटोमा सङ्केत राख्ने, भर्याङ राख्ने, डोरी टाँग्नेलगायत काम गरिरहेका छन्। दोस्रो शिविरसम्मको बाटो खुलेसँगै आरोहीहरूलाई त्याहाँसम्म जान अनुमति दिइएको एसपीसीसीका उपाअध्यक्ष लामाकाजी शेर्पाले बताए। एसपीसीसीले अनुमति दिएपछि मात्रै आरोहणी तथा आरोहण व्यवसायी दोस्रो शिविरसम्म जान पाउँछन्। आरोहणका लागि शरीरलाई अनुकूल बनाउन आरोही आधार शिविरबाट दोस्रो शिविरसम्म जाने र फर्कने गर्ने भएकाले दोस्रो शिविरमा चाँडै क्याम्प खडा गरिने भएको छ। यस पटक आधार शिविरदेखि दोस्रो शिविरसम्म १५ वटा भर्याङ प्रयोग गरिएको उनले जानकारी दिए। यसअघि सन् २०१८ मा ३२ वटा भर्याङ प्रयोग भएकामा सन् २०१९ मा २० वटा मात्रै प्रयोग भएको थियो। दोस्रो शिविरसम्मको बाटो प्रयोग गरेर सगरमाथासहित ल्होत्से र नुप्त्से हिमाल पनि आरोहण गरिन्छ। आधारशिविरमा हरेक समूहले बौद्ध परम्पराअनुसार पूजापाठ गरी हिमालमा कुल्चनुअघि क्षमापूजा र शक्ति माग्ने प्रचलन रहेको छ। रासस"
