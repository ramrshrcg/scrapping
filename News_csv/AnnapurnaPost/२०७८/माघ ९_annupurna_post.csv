शीर्षक,विवरण
"मान्छे मार्न पाइन्न, मन्त्रीज्यू","उखान नै छ निस्किएको बोली र गोली फर्कंदैन। त्यसैले सोचेर मात्रै बोल्नुपर्छ। अहिले आफ्नै बोलीका कारण भौतिक पूर्वाधार तथा यातायात मन्त्री रेणुकुमारी यादव विवादमा तानिएकी छिन्। रौतहटको गौरमा बुधबार एक कार्यक्रममा उनले १५ वर्षपहिले जस्तै गौर हत्याकाण्ड दोहोर्याउने धम्की दिएकी थिइन्। उनको धम्की जनमत पार्टीका अध्यक्ष डा। सीके राउतलाई थियो। उक्त धम्की राजनीतिक आचरणहीनताको चरम नमुना हो। सार्वजनिक मञ्चबाटै, त्यो पनि बहालवाला मन्त्रीले हत्याकाण्ड दोहोर्याउने धम्की दिन मिल्दैन। तर, उनले बोल्ने क्रममा आफ्नो पद र मर्यादा सम्झिनन्। जुन कुरा मन्त्रीले मात्रै होइन, सामान्य नागरिकले बोल्न पनि मिल्दैन। हुँदैन। उनको नरसंहारको धम्कीले आफैं संकटमा छिन्। सरकार प्रश्नको घेरामा छ। नागरिक समूहलगायत विभिन्न संस्था र व्यक्तिहरूले मन्त्रीको गैरजिम्मेवारीपूर्ण अभिव्यक्तिको विरोध गरेका छन्। तत्काल राजीनामा माग गरेका छन्। मन्त्री यादवले राजीनामा दिएमा उनी चोखिने हुन् त रु भन्ने चर्चाकै बीच उनको विषयमा टीकाटिप्पणी धेरै भएका छन्। सामाजिक सञ्जाल तातेको छ। तर, सरकार चुपचाप छ बहालवाला मन्त्रीले नै कानुनी र नैतिकताको सीमा नाघ्दा पनि। मुलुकमा कानुनको शासन कायम छ भन्ने अनुभूति जनतालाई गराउनु सरकारको पहिलो दायित्व हो। पहिलो कुरा त नैतिकताको सीमा नाघ्ने मन्त्री आफैले राजीनामा दिएर गल्ती महसुस गर्नु उत्तम हुन्छ। जुन कुरा नागरिक अगुवाले पटकपटक भनिरहेका छन्। अर्को यसको अग्रसरता प्रधानमन्त्री शेरबहादुर देउवा आफैंले लिनु अति आवश्यक छ। किनकि जनता आतंकित पार्नु हुँदैन। २०६३ साल चैत ७ गते तत्कालीन मधेसी जनअधिकार फोरमका कार्यकर्ताले २८ जना माओवादी कार्यकर्ताको बीभत्स हत्या गरेका थिए। त्यो घटनालाई भवितव्यको नाम दिएर दोषीले उन्मुक्ति पाइरहेको समयमा मन्त्री यादवले फेरि त्यस्तै घटना दोहोराउने धम्की दिइन्। यो अभिव्यक्तिले मुलुकको कानुनको धज्जी उडाएको छ। गौर हत्याकाण्डको मतियारको आरोप लागेकाहरू भवितव्य थियो भनेर उन्मुक्ति खोजिरहेका बेला मन्त्री यादवको अभिव्यक्तिले पुनः घटना सम्झाइदिएको छ। यो अभिव्यक्तिले त्यो सुनियोजित थियो कि भन्ने आशंका पनि जनमानसमा बढाएको छ। गौर राइस मिलमा भएको घटनामा तत्कालीन माओवादी कार्यकर्ताहरूमाथि बलात्कारदेखि लाठी, भाला र गोली प्रहार गरेर हत्या भएको थियो। अहिले आएका यस्ता अभिव्यक्तिले शक्तिको दुरुपयोग कुन हदसम्म भइरहेको छ भन्ने प्रश्न पनि उठाएको छ। किनकि ठूलो मानवीय क्षति व्यहोरेको माओवादीले त्यो घटनाबारे अझै आवाज उठाउन सकिरहेको छैन। मुलुकमा धेरै ठूला हत्याका घटना र राजनीतिक आचरण बाहिर आएर दिएका अभिव्यक्ति गुपचुप हुँदै आएका छन्। यतिमात्र नभई राजनीतिक पहुँच र मिलेमतोमा गुपचुप पारेर बिर्साउन खोजिन्छ। त्यस्ता घटना मन्त्री यादवको अभिव्यक्तिले पुनर्ताजगी गराएको छ। राजनीतिक दबाब र प्रभावमा यस्ता अभिव्यक्ति र घटना कुनै पनि हालतमा गौण बनाउन पाइँदैन। मिल्दैन। सामूहिक हत्याजस्तो जघन्य अपराधको विषयलाई सगौरव स्वीकार गर्दै फेरि पनि घटना दोहोर्याउने धम्की दिनु अपराध हो। अपराधको संरक्षण गर्ने, नगर्ने सरकारको परीक्षा हो। विभिन्न मुलुकमा आवेग र उत्तेजनालाई रोक्न नसक्दा कयौं मन्त्रीहरू कार्यकाल नसकिँदै बहिर्गमनमा परेका थुप्रै उदाहरण भेटिन्छन्। त्यसमा रेणुको पनि नाम थपिएला। कारबाही होला। तर उनको बर्खास्तीको कारबाहीले मात्र यो प्रकरण साम्य हुँदैन। कानुनी दायरमा पनि ल्याउनुपर्छ ताकि आगामी दिनमा यस्तो घटना अरूले नदोहोर्याउन्। हिंस्रक अभिव्यक्ति दिने र कार्यकर्तालाई भड्काउनेसहित अपराधकै स्वीकारोक्तिसमेत गरिएको घटनाको छानबिन पनि हुनुपर्छ। हत्याकाण्ड भएको १५ वर्षपछि आएको यो अभिव्यक्तिको पीडित परिवारले न्याय पाउने गरी चिरफार हुनुपर्छ।"
पैत्रिक सम्पत्तिमा समान अधिकार,"काठमाडौं : केन्द्रबाट आएको एउटा पत्रले देशभरका मालपोत कार्यालय अचेल फरक धपेडीमा छन्। भूमि व्यवस्थापन तथा अभिलेख विभागले लेखेको पत्रमा छ संविधान र कानुनमा भएबमोजिम पैत्रिक सम्पत्तिमा लैंगिक भेदभाव नहुने स्थिति सिर्जना गर्नू। नेपालको संविधानको धारा १८ (५) ले भन्छ, पैतृक सम्पत्तिमा लैंगिक भेदभावबिना सबै सन्तानको समान हक हुनेछ। धारा ३८ (१) ले पनि प्रत्येक महिलालाई लैंगिक भेदभावबिना समान वंशीय हक हुने प्रत्याभूत गरेको छ। त्यहीमुताबिक कानुन बनेका छन्। मुलुकी देवानी संहिता, २०७४ को दफा २०५ मा लेखिएको छ, सगोलको सम्पत्ति अंशबन्डा गर्ने प्रयोजनको लागि यस परिच्छेदको अन्य दफाको अधीनमा रही पति, पत्नी, बाबु, आमा, छोरा, छोरी अंसियार मानिनेछन्। दफा २०६ (१) मा प्रत्येक अंसियार अंशको समान हकदार हुने उल्लेख छ। दफा २११ (१)मा सगोलको सम्पत्ति भएका पति, पत्नी, बाबु, आमा, छोरा, छोरीले पत्नी, पति, छोरा, छोरी, बाबु र आमालाई आफ्नो इज्जत आमद अनुसार खान लाउन दिन र आर्थिक हैसियतअनुसार शिक्षा र स्वास्थ्य उपचारको व्यवस्था गर्नुपर्ने व्यवस्था छ। उपदफा (२)मा लेखिएको छ, उपदफा (१) बमोजिमको व्यवस्था पूरा गर्नुपर्ने दायित्व भएका व्यक्तिले त्यस्तो दायित्व पूरा नगरेमा अंसियारले आफ्नो अंश लिई भिन्न हुन सक्नेछ। यो संहिता २०७५ भदौ १ देखि लागू भएको हो। सरकारी अभिलेख हेर्दा कानुनको कार्यान्वयन पक्ष भने अत्यन्त फितलो देखिन्छ। संविधान र कानुनमा भएको व्यवस्थाबारे धेरैलाई अवगतसम्म छैन। त्यही कारण पैत्रिक सम्पत्तिमा समान हक खोज्न अड्डा जानेको संख्या निकै कम छ। र, सरकारले कार्यान्वयन मात्र होइन, जनचेतनामूलक प्रचारमा ताकेता सुरु गरेको छ। त्यही प्रयोजनका लागि विभागले मालपोतहरूलाई पत्राचार गरेको हो। मालपोत कार्यालय कलंकीका प्रमुख हरिकृष्ण सुवेदीका अनुसार अंशबन्डा गर्न आउने प्रायःले छोरीको विवरण दिन आनाकानी गर्छन्। सोध्यो भने घरजम गरेर बुढा भइसकेको भन्छन्। कार्यालयले त खोज्ने हो, हामी खोज्छौं नै। तर, यसमा कार्यालयभन्दा पनि परिवारको कुरा हुन्छ, सुवेदी भन्छन्, एकाधबाहेकले छोरीलाई अंश दिन चाहेको देखिँदैन। तर, कार्यालयले प्रत्येकलाई सोधेर मात्र जग्गा पास गर्ने गरेको छ। छोरीचेली विवाह भएर गएपछि पैत्रिक सम्पत्ति लिनेदिने चलन नभएकाले पनि केही कठिनाइ भएको सुवेदीको अनुभव छ। उनका अनुसार छोरीले अंश दाबी गर्न नसक्नुमा तीन कारण छन्। पहिलो हो पितृसत्तात्मक सोच। त्यसपछि सामाजिक परिवेश। कतिपयलाई महिलाले दोहोरो सुविधा लिन्छन् भन्ने भ्रम छ। तेस्रो कुरा चेतना अभाव, उनी भन्छन्, कानुन जसरी कार्यान्वयन हुनुपर्ने हो त्यसरी भएको छैन। हामी मुलुकी देवानी संहिताको अभ्यासमा छौं। परिणाम बिस्तारै आउला भन्नेमा विश्वस्त छौं। पैत्रिक सम्पत्तिमा समान हकका लागि भूमि व्यवस्था, सहकारी तथा गरिबी निवारण मन्त्रालयले मंसिर ९ गते विभागलाई पत्र पठाएको थियो। सम्पत्तिमा महिला र पुरुष तथा छोराछोरीबीच समान अधिकार रहेको संवैधानिक तथा कानुनी व्यवस्थालाई प्रभावकारी कार्यान्वयन गर्न गराउन, त्यसको अनुगमन गर्न तथा जनचेतना जगाउन यस्ता विषयको व्यापक प्रचारप्रसार गर्न आवश्यक रहेको विषय कानुन आयोगबाट समेत उठान भएको सन्दर्भमा, पत्रमा लेखिएको छ। सबै मालपोत कार्यालयलाई पैत्रिक सम्पत्तिमा लैंगिक भेदभाव नगरी प्रचलित कानुनबमोजिम सबै अंसियारले अंश पाउने व्यवस्थाको प्रभावकारी कार्यान्वयन गराउन मन्त्रीस्तरबाट मंसिर ९ गते निर्णय भएको पत्रमा उल्लेख छ। उक्त पत्रमा लेखिएअनुसार मंसिर १४ गते मालपोत कार्यालयहरूमा परिपत्र गरिएको विभागका निर्देशक कृष्णप्रसाद भण्डारी सुनाउँछन्। पैत्रिक सम्पत्तिमा समान हक लाग्छ। यो संवैधानिक व्यवस्था हो। यसमा कुनै रोकतोक हुँदैन। कार्यान्वयन भइसकेको विषय हो, विभागका निर्देशक भण्डारी भन्छन्, यस विषयमा अझ बढी कडाइका साथ लाग्न सबै मालपोत कार्यालयलाई निर्देशन दिएका छौं। परिवारले नै छोरीलाई अंश दिने चाहना कम राख्ने गरेको पाइएको भण्डारीको बुझाइ छ। कतिपय अभिभावक छोराछोरी समान हुन् भनेर छोरी मात्र जन्माएर बसेका छन्। कतिपय भने छोरीलाई अंश दिन नचाहने पनि छन्, उनी भन्छन्, उस (छोरीचेली)लाई नगद दिएका छौं भन्दै टार्न खोज्छन्। अभिभावकले नै छोराछोरीलाई समान रूपमा हेर्नुपर्छ। संविधानले दिएको अधिकार पाउन कुनै रोकतोक नहुने मन्त्रालयका प्रवक्ता जनकराज जोशी बताउँछन्। माग्न आए न अधिकार पाउने हो। पितृसत्तात्मक सोचका कारण केही असहजजस्तो लाग्छ। तर, विषय सहज छ र कार्यान्वयनमा आउँदा स्वाभाविक भएर जान्छ। कुनै छोरी अंश लान्छिन् भने बुहारीले पनि त माइतीबाट अंश पाउँछिन्। यसले कुनै एउटा पक्षलाई भार पर्ने होइन, प्रवक्ता जोशी भन्छन्, संविधानमा भएको व्यवस्थालाई सहजै उपभोग गर्न सकिन्छ। कतिपय महिला पैत्रिक सम्पत्तिमा हक लाग्नेबारे जानकार पनि छैनन्। कतिपय थाहा पाएर पनि अधिकार माग्न डराउने गरेको देखिन्छ। कतिपय अभिभावक नै छोरा र छोरीबीच अंशमा विभेद गर्छन्। कानुनतः छोरीले छोरासरह नै जन्मघरमा अंश पाउनुपर्छ। अंश लिएपछि छोरीले विवाह गरे पनि सम्पत्ति माइतीपट्टिका हकवालालाई फर्काउनुपर्दैन।छोराछोरी समान हैसियत बनाउन कानुनको कडा कार्यान्वयन आवश्यक रहेको भूमि व्यवस्था तथा सहकारीमन्त्री शशी श्रेष्ठ बताउँछिन्। समान अधिकारका लागि निरन्तर संर्घषपछि संविधान र ऐन बने पनि व्यवहारमा आउन सकेको छैन, मन्त्री श्रेष्ठ भन्छिन्, अंशबन्डा गर्न जाँदा सबै अंसियार खोज्नुपर्ने व्यवस्था गरेका छौं। पितृसत्तात्मक सोचका कारण छोरीले अंश पाउँछन् भन्ने पाच्य हुन नसकेको मन्त्री श्रेष्ठको बुझाइ छ। यहाँ त महिलालाई म पनि अंसियार हुँ भन्ने थाहा नै छैन। अंश लिन चासो पनि दिँदैनन्। अभिभावक छोरीलाई अंश दिन पनि चाहँदैनन्, मन्त्री श्रेष्ठ भन्छिन्, कानुन कार्यान्वयन गर्न कडाइका साथ लाग्नेछौं। अब रेडियो टेलिभिजनलगायत विभिन्न सञ्चारमाध्यमबाट पनि प्रचार गर्ने सोच बनाएका छौं। कानुनअनुसार अंश दाबी गर्न अघि सर्न आग्रह गर्छिन् पूर्वमन्त्री पदमा अर्याल। यसबाट छोरीको हक स्थापित गर्न सकिने पूर्वमन्त्री अर्यालको बुझाइ छ। संविधानको मौलिक हकमा छोरी पनि अंसियार हो भन्ने उल्लेख छ। कानुन बने पनि छोरीलाई समाजले अंसियार स्वीकार गरेको छैन। पितृसत्तात्मक सोचलाई तोड्दै समान हक दिलाउनुपर्छ, पूर्वमन्त्री अर्याल भन्छिन्। पैत्रिक सम्पत्तिमा समान हकका लागि आफू मन्त्री हुँदा पहिलोपटक भूमि नीति बनाएको उनको भनाइ छ। म मन्त्री हुँदा पहिलो पटक भूमि नीति पास भएको थियो। हामीले पैत्रिक सम्पत्तिमाथि समान हक प्रष्ट उल्लेख गरेका थियौं, उनी भन्छिन्, संयुक्त पुर्जा जारी गर्नेलगायत काम भएका छन्। जसकारण कार्यान्वयन पाटो सहज बनेको छ।कानुनले दिएको अधिकार लिन नसक्नुमा माइती चिढिने डर प्रमुख समस्या देखिएको महिला, बालबालिका तथा ज्येष्ठ नागरिकमन्त्री उमा रेग्मीको बुझाइ छ। छोरीहरूले अंश दाबी गर्न नसक्नुमा मुख्य दुई कारण छन्। एउटा माइती चिढिने र दाजुभाइले हेला गर्छन् भन्ने डर छ, मन्त्री रेग्मी भन्छिन्, मैले देखेको एक अपांगता भएकी छोरी, जो अंश माग्न डराउँछे। बाबुआमा पनि छोराको डरले छोरीलाई अंश दिन तयार छैनन्। यस्ता घटना धेरै छन्। समाजले छोरीलाई छोरासरह स्वीकार नगरेसम्म अंश लिन सहज नहुने उनी बताउँछिन्। समान हक स्थापित गर्न मन्त्रालयले सकारात्मक काम गरेको उनको भनाइ छ । छोरीले छोरासरह अंश पाउनुपर्छ भन्ने समाजले अझै स्वीकार गर्न नसकेको महिला आयोग अध्यक्ष कमला पराजुली बताउँछिन्। दिदीबैनी मुद्दा मामला गरेर दाजुभाइसँग अंश लिन चाहँदैनन्। दाजुभाइ पनि दिदीबैनी हामीसरहका हुन भनेर स्वीकार गर्न सक्दैनन्, अध्यक्ष पराजुली भन्छिन्, माइतीसँग समबन्ध टाढिने डरले चाहेर बोल्न सक्दैनन्। दाजुभाइ रिसाउलान भनेर खुम्चिएको अवस्था छ। कानुनी अधिकार कसैले रोकतोक गर्न नमिल्ने तत्कालीन संविधानसभाध्यक्ष सुवास नेम्बाङ बताउँछन्। कानुनले समानताका लागि दिएको अधिकार लिन कसैले दाबी गर्न नपर्ने नेम्बाङको भनाइ छ। सबैले छलफल गरेर निष्कर्षमा निकालेको कुरा हो। कानुनमा स्पष्ट लेखिएको छ, सभाध्यक्ष नेम्बाङ भन्छन्, यो अधिकार लिन कसैले रोक्न सक्दैन। यस विषयमा कुनै विवाद गर्नु पनि हुँदैन। राज्यले कानुन कार्यान्वयन गर्नुपर्ने अधिवक्ता तेज रावल बताउँछन्। यसअघि विवाहित छोरीले अंश पाउँदैनन् भन्ने थियो। अहिले सहज भएको छ, अधिवक्ता रावल भन्छन्, छोराछोरीले समान रूपमा अंश पाउनुपर्छ भन्ने जनचेतना फैलाउनुपर्छ। जनचेतना जगाउन र कानुन कार्यान्वयन गर्न हाम्रो पहल रहन्छ। कानुनले दिएको समान हकका लागि अंशबन्डा गर्ने बेला बाध्यताले अंसियार दिदीबहिनी खोज्नुपर्ने अवस्था बनेको अधिकारकर्मी मीरा ढुङ्गाना बताउँछिन्। मालपोत कार्यालयमा बुझ्दा पनि अंशबन्डा गर्दा छोरीलाई खोज्न थालेको पाइएको अधिकारकर्मी ढुंगानाको अनुभव छ। महिला मान्छे होइन, वस्तु हो भन्ने दृष्टिकोण परिवर्तन हुनुपर्छ, उनी भन्छिन्, छोरीले अंश पाउँदैनन् वा खोज्नु हुँदैन भन्ने पितृसत्तात्मक सोचले जकड्एिको समाजमा हामी पनि अंशका हकदार हौ भनेर विश्वास गर्न नसकिरहेको अवस्था छ। अन्तरिम संविधानदेखि महिलाको हकअन्तरिम संविधानले पैत्रिक सम्पत्तिमा महिलाको हक स्थापित गरेको थियो। धारा २० (४)मा लेखिएको थियो, पैत्रिक सम्पत्तिमा छोरा र छोरीलाई समान हक हुनेछ। तर, लैंगिक समानता कायम गर्न नेपाल ऐन संशोधन गर्ने ऐन २०६३ जारी गरियो। तर, उक्त ऐन स्पष्ट नभएकाले समस्या भएकाले जानकार बताउँछन्। पुराना कानुनको अस्पष्टता हटाई संहिताले समानता हक स्थापित गरिदिएको छ। २०४७ सालको संविधानमा भने महिलाको हक राखिएको थिएन। राजनीतिक परिवर्तनपछि छोरीलाई समान अंश दिनुपर्छ भनेर आवाज उठ्दै आएको थियो। त्यसलाई २०५९ सालमा संशोधन गरी छोरा र छोरीलाई अंश दिने व्यवस्था गरिए पनि विवाहितले अंश नपाउने व्यवस्था गरेको थियो। २०२० सालको मुलुकी ऐनमा ३५ वर्ष नाघेका अविवाहित छोरीले अंश पाउने व्यवस्था थियो।  पैत्रिक सम्पत्तिमा समान हक लाग्छ। यसमा कुनै रोकतोक हुँदैन। यस विषयमा अझ बढी कडाइका साथ लाग्न सबै मालपोत कार्यालयलाई निर्देशन दिएका छौं। कृष्णप्रसाद भण्डारी निर्देशक, भूमि व्यवस्थापन तथा अभिलेख विभाग  माग्न आए न अधिकार पाउने हो। पितृसत्तात्मक सोचका कारण केही असहजजस्तो लाग्छ। तर, विषय सहज छ र कार्यान्वयनमा आउँदा स्वाभाविक भएर जान्छ। यसले कुनै एउटा पक्षलाई भार पर्ने होइन। जनकराज जोशी प्रवक्ता, भूमि व्यवस्था, सहकारी तथा गरिबी निवारण मन्त्रालय  समान अधिकारका लागि निरन्तर संर्घषपछि संविधान र ऐन बने पनि व्यवहारमा आउन सकेको छैन । अंशबन्डा गर्न जाँदा सबै अंसियार खोज्नुपर्ने व्यवस्था गरेका छौं। शशी श्रेष्ठ मन्त्री, भूमि व्यवस्था तथा सहकारी  कानुन बने पनि छोरीलाई समाजले अंसियार स्वीकार गरेको छैन। पितृसत्तात्मक सोचलाई तोड्दै समान हक दिलाउनुपर्छ। पद्मा अर्याल पूर्वमन्त्री  छोरीहरूले अंश दाबी गर्न नसक्नुमा मुख्य दुई कारण छन्। त्यो माइती चिढिने र दाजुभाइले हेला गर्छन् भन्ने हो। अब यसलाई सहज मान्नुपर्छ। उमा रेग्मी मन्त्री, महिला, बालबालिका तथा ज्येष्ठ नागरिक  दिदीबैनी मुद्दा मामला गरेर दाजुभाइसँग अंश लिन चाहँदैनन्। दाजुभाइ पनि दिदीबहिनी हामीसरहका हुन भनेर स्वीकार गर्दैनन्। कमला पराजुली, अध्यक्ष, राष्ट्रिय महिला आयोग  सबैले छलफल गरेर निष्कर्षमा निकालेको कुरा हो। कानुनमा स्पष्ट लेखिएको छ। यस विषयमा कुनै विवाद गर्नु पनि हुँदैन। सुवास नेम्बाङ तत्कालीन संविधानसभाध्यक्ष  यसअघि विवाहित छोरीले अंश पाउँदैनन् भन्ने थियो। अहिले सहज भएको छ। छोराछोरीले समान रूपमा अंश पाउनुपर्छ भन्ने जनचेतना फैलाउनुपर्छ। तेज रावल अधिवक्ता"
मृत्युदर क्रमशः उच्च,"काठमाडौं : कोरोना भाइरसबाट संक्रमण मात्र होइन, मृत्युदर पनि क्रमशः बढ्न थालेको छ। एकै दिन शनिबार १६ जनाको ज्यान गएको छ। जब कि यो संख्या अघिल्लो दिन शुक्रबार तीन मात्रै थियो। तेस्रो लहर सुरु भएयता मुलुकभर ५० जनाले ज्यान गुमाएका छन्। यीमध्ये ८६ प्रतिशतले खोप नलगाएको पाइएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार ज्यान गुमाउनेमध्ये ४३ जनाले खोप नलगाएको पाइएको छ। खोप लगाएका ७ जना (१४ प्रतिशत)को मात्र ज्यान गएको सहप्रवक्ता डा अधिकारीको भनाइ छ। शनिबार मृत्यु भएकामध्ये तीन जनाले मात्र खोप लगाएको पाइएको छ। सहप्रवक्ता डा अधिकारीले यीमध्ये १३ जनाले खोप नलगाएको पाइएको जानकारी दिए। खोप लगाएकाको तुलनामा नलगाएका व्यक्तिमा कोरोना संक्रमणबाट मृत्युदर उच्च देखिएको छ, डा अधिकारीले भने। मुलुकभर ७२ हजार ८ सय ६२ सक्रिय संक्रमित रहेको मन्त्रालयको तथ्यांक छ। जसमध्ये ३७ जना भेन्टिलेटरमा उपचाररत छन्। आईसीयूमा २ सय १० जनाको उपचार भइरहेको छ। जोखिममा दीर्घरोगीदीर्घ रोग भएका ज्येष्ठ नागरिकमा कोरोना संक्रमणले जटिलता थप्ने गरेको पाइएको छ। पछिल्लो समय डेल्टासँगै ओमिक्रोन भेरियन्टको पनि संक्रमण पाइएको छ। सहप्रवक्ता डा अधिकारीका अनुसार संक्रमणबाट सबैभन्दा जोखिममा कोरोनाविरुद्धको खोप नलगाएका र दीर्घ रोगीहरू छन्। ओमिक्रोन भेरियन्ट धेरै संक्रामक छ, डा अधिकारीले भने, उच्चतम जोखिमको अवस्थामा छौं। संक्रमणलाई हलुका ढंगले लिनु ठूलो गल्ती हुन्छ। कोभिड१९ युनिफाइड केन्द्रीय अस्पताल (वीर अस्पताल)का प्रमुख डा भूपेन्द्र बस्नेतका अनुसार दीर्घरोगीहरूलाई संक्रमणले जटिल अवस्थामा पुर्याएको छ। खोप नलगाएका र दीर्घरोगीलाई संक्रमणले जटिल अवस्थामा पुर्याउने गरेको छ। डा बस्नेतले अन्नपूर्ण पोस्ट्सित भने, दम, क्यान्सर, मधुमेहलगायत दीर्घ रोगका बिरामी रोगसँग जुधिरहेका हुन्छन्। कोरोना संक्रमणले थप जटिलतामा पुर्याउने गरेको छ। औषधि सेवन गरिरहेका दीर्घरोगीले विभिन्न रोगसँगै संक्रमणसँग पनि लड्नु पर्ने भएको जोखिम उच्च भएको चिकित्सकहरूको भनाइ छ। ४२ प्रतिशतले पूर्णमात्रा खोपजनसंख्याको ५३५ प्रतिशतले मात्र एक मात्रा खोप लगाएका छन्। त्यस्तै ४२४ प्रतिशतले पूर्ण मात्रा खोप लगाएको मन्त्रालयले जनाएको छ। पछिल्लो चौबीस घण्टामा १० हजार २ सय २५ जना नयाँ संक्रमित थपिएका छन्। जसमध्ये ६० वर्ष नाघेका ५ सय ८१ जना ज्येष्ठ नागरिकमा कोरोना संक्रमण पुष्टि भएको छ। कोरोना संक्रमणको तेस्रो लहरमा संक्रमित दीर्घरोगीलाई जोगाउने चुनौती भएको चिकित्सकहरू बताउँछन्। ओमिक्रोनको संक्रमणले खासै केहि गर्दैन। सामान्य रहेछ भन्ने सोंचको विकास धेरै जनामा पाइएको छ। संक्रमणको सुरुको लहरमा जस्तो डराएको देखिँदैन। डा बस्नेतले भने, ओमिक्रोनको संक्रमण पनि जटिल छ। यसले पनि गाह्रो पार्छ भन्ने बुझ्नुपर्छ। संक्रमणबाट कसरी जोगिने जोगाउने भन्ने तिर नै ध्यान जानुपर्छ। अन्यथा मृत्यु झन् बढ्न सक्छ। सक्रिय संक्रमितमध्ये शनिबार ७ सय ८ जना निको भई डिस्चार्ज भएको स्वास्थ्य मन्त्रालयले जनाएको छ।"
धान बेच्न नक्कली किसान,"जनकपुरधाम : जनकपुरमा व्यापारीले नै किसान बनेर सरकारलाई धान बेच्ने गरेको खुलेको छ। खाद्य व्यवस्था तथा व्यापार कम्पनी जनकपुरमार्फत किसानको नाममा व्यापारीले धान बेच्दै आएका हुन्। कम्पनीको जनकपुरधामस्थित कार्यालयमा किसानको सिफारिस लिएर धान बेच्न व्यापारी आउने गरेका छन्। धनुषा र महोत्तरीका किसानले उत्पादन गरेको सोना मन्सुली धान पुस २८ देखि कार्यालयले खरिद गरिरहेको छ। किसानको मात्र किन्नुपर्नेमा कार्यालयले नक्कली किसान बनेर आउने व्यापारीबाट धान किन्ने गरेको हो। कार्यालयले किसानको जग्गा धनी लालपुर्जा र स्थानीय निकायबाट किसान भएको सिफारिसका आधारमा ४० क्विन्टल बढी धान खरिद गरेको छ। यसैको फाइदा उठाउँदै व्यापारीले वडाध्यक्षलाई प्रलोभनमा पारी आफूलाई किसान भएको सिफारिस लिने गरेका छन्। महोत्तरी लोहारपट्टी६ कविलासाका किसान पुरन साहले खाद्यले बिचौलियामार्फत व्यापारीको धान किनिरहेको तर किसानको धान किन्न आनाकानी गरिरहेको गुनासो गरे। टायर गाडामा कोसौं टाढाबाट धान बेच्न आयौं। तर, खाद्य कार्यालयले अनेक बहाना बनाएर हामीलाई रोकेको छ। हाकिम साबले सिफारिस छैन। धान किन्दैनौं। घर लैजाउँ भन्छ, शुक्रबार साँझ ५ बजे कार्यालयमा भेटिएका उनले भने, बिहानदेखि गोरु भोकै छ, यस्तो चिसोमा कठ्यांग्रिएर बसेको छु। अब यत्तिकै फर्कनुपर्यो। धनुषा लक्ष्मीनियाका सखिचन्दन यादवले पनि सिफारिस अनिवार्य गरेपछि धान बेच्नबाट बञ्चित भएको गुनासो गरे। कार्यालयले बिचौलियालाई मात्र टोकन दिएको उनको भनाइ छ। टाठाबाठाले बिना सिफारिस टोकनकै आधारमा गाउँका टाठाबाठाको धान किन्यो। अनिवार्य टोकन सिफारिस लेऊ भन्छ। तर, मसँग टोकन छैन, यादवले भने, बिचौलियाहरूलाई टोकन दिएको छ। हामी सानोतिनो किसान जताबाट पनि मार्कामा पर्यौं। टायरगाडामै धान बेच्न आएका अर्का किसान रामबाबु यादवले कुपन बेगर कार्यालयको हाताभित्रै प्रवेश नदिएको बताए। हामीसँग टोकन छैन। बिहानैदेखि सडकमा लाइनमा छौं साँझ परिसक्यो तर टोकन बिना धान नकिन्ने भन्छ, उनी भन्छन्, टोकन लिन सोर्स फोर्स चाहिन्छ। हाम्रो बोली बिक्दैन र अब धान फर्काएरै लाने अवस्था भयो। दर्जनौं किसान टायरमा धान लिएर बेच्न आएका थिए। तर, उनीहरूको धान कम्पनीले किन्न मानेन। धेरैले फर्काएर लगे। कार्यालयका निमित्त प्रमुख उपेन्द्र लिङदेल पनि वडा कार्यालयबाट आफू किसान भएको सिफारिस लिएर केही व्यापारी धान बिक्री गर्न आएको स्वीकार्छन्। भन्छन्, हामीले बिचौलियाको धान नकिन्ने निर्णय गर्यौं। त्यसपछि व्यापारीहरूले नै टायरगाडा भाडामा लिएर सर्वसाधारणलाई पठाउने गरेका छन्। केही व्यापारी वडाबाट किसान भएको सिफारिस लिएर धान बेच्न आएका थिए। लिङ्देल भन्छन्, बुझ्दै जाँदा व्यापारी भएको थाहा हुन आयो। दुवैको धान हामीले फिर्ता पठाइ दियौं। यसमा वडा चनाखो भए मात्रै किसानबाट धान खरिद गर्न सहज हुने उनी बताउँछन्। उनले व्यापारी किसानलाई किसान भनेर सिफारिस नगर्न र वास्तविक किसानलाई मात्रै सिफारिस दिन वडाध्यक्षहरूलाई कार्यालयले आग्रह गरेको छ। खाद्य जनकपुरधाम शाखाले १ हजार ५ सय मेट्रिक टन धान खरिद गर्ने लक्ष्य राखेको छ। सरकारले सोना मन्सुली धानको समर्थन मूल्य प्रतिक्विन्टल २ हजार ९ सय २ रुपैयाँ तोकेको छ। गत वर्ष २ हजार ८ सय ८५ थियो।"
पर्यटक तान्न साहसिक खेल,"पोखरा : कोरोनाले दुई वर्षदेखि पर्यटन उद्योग थला परेको छ। तर, पोखरामा भने पर्यटकीय पूर्वाधारमा लगानी बढिरहेको छ। पोखरा साहसिक खेलको राजधानीका रूपमा परिचित छ। हाइग्राउन्ड एडभेन्चर्सले प्याराग्लाइडिङपछि साहसिक खेलका रूपमा जिपलाइन भित्र्याएको थियो। सन् २०१२ मा बनाइएको यहाँको जिपलाइन विश्वकै भिरालो र अग्लो जिपलाइनको रूपमा गिनिज बुकमा दर्ता प्रक्रियामा छ। त्यसको दुई वर्षपछि हाइग्राउन्ड एडभेन्चर्सले बन्जी जम्प र हाल कोभिडको समयमा जायन्ट स्विङ तथा सुपरम्यान जिपलाइनसमेत सञ्चालनमा ल्याएको छ। पोखरालाई एड्भेन्चर्स खेलको राजधानी हब बनाउन लागिपरेको प्रालिका सञ्चालक निर्देशकमध्येका अभिनव चुरिवालले बताए। अन्तर्राष्ट्रिय विमानस्थल सञ्चालनसँगै विश्वका पर्यटकका लागि सोझै पोखरा आउने ढोका खुल्ने र पर्यटकको आगमन बढ्ने विश्वासमा पनि लगानी बढाएको चुरिवालले बताए। सूर्योदय र सूर्यास्तका लागि चर्तित सराङकोटको टाकुरबाट माछापुच्छे, अन्नपूर्ण हिमाल र पोखराको दृश्यावलोकन गर्दै जिपलाइन र सुपरम्यान जिपलाइन गर्न सकिन्छ। जिपलाइनको भर्टिकल ड्रप ६ सय मिटरमा १ हजार आठ सय ५० मिटर दूरी पार गर्न क्लासिक जिपलाइन खेल्दा डेढ मिनेट र सुपरम्यान जिपलाइनमा एक मिनेट लाग्छ। हाइग्राउन्डले पछिल्लो समय सञ्चालनमा ल्याएको खेल जायन्ट स्विङ हो। यो फरक खालको स्विङ खेल रहेको अर्का निर्देशक शरद गोल्छाले बताए। खोलाबाट २ सय ६२ फिट माथिबाट ९८ फिटको टावर निर्माण गरिएको छ। टावरमा रहेको डोरीमा स्विङ खेल्ने व्यक्तिलाई झुन्ड्याइन्छ। कुर्सीमा बसेर सुपरम्यान शैलीमा तीन जना एकै पटक बसेर खेल्न मिल्ने उनले बताए। यो खेल परिवार साथीभाइसँगसँगै खेल्न सकिन्छ। यसमा स्विङ्को फ्री फल ३ सेकेन्डको रहन्छ। खेल अवधि ३ मिनेटको रहने गोल्छाले बताए। प्रतिव्यक्ति दुई हजार शुल्क लाग्ने प्रालिले बताएको छ। हेम्जा स्टेसनमै पुगेर खेल्न चाहनेलाई १० प्रतिशत छुट रहने व्यवस्था छ। स्विङ निर्माणमा दुई करोड लगानी भएको महर्जनले बताए। सराङकोटबाट सुरु भएर हेम्जासम्म सुपरम्यान जिपलाइन पनि हालै सञ्चालनमा आएको छ। यो विश्वकै दोस्रो सुपरम्यान जिपलाइन रहेको सञ्चालकको दाबी छ। विश्वकै भिरालो, छिटो र एउटै डोरीमा लामो जिपलाइनमा सुपरम्यान जिपलाइन सुरु गरेको महर्जनले बताए। सुपरम्यान जिपलाइन अक्टोवरमा निर्माण भएको हो। अस्ट्रियाका एड्भेन्चर विशेषज्ञ इन्ड्रियस होगिन बर्गरको प्राविधिक संलग्नतामा सुपरम्यान जिपलाइन बनाइएको हो। पहिलेकै जिपलाइनमा सुपरम्यान शैली भित्र्याउन ५० लाख रुपैयाँ थप खर्च भएको उनले जानकारी दिए। साधारण जिपलाइन ९० सेकेन्ड हुन्छ भने सुपरम्यान जिपलाइन एक मिनेट अवधिमा पूरा गरिन्छ। १० हजारमा ४ वटै साहसिक खेलमा सहभागी हुन पाइने बताइएको छ। उक्त पूर्वाधारमा २५ करोडभन्दा बढी लगानी गरिसकेको छ। कम्पनीले हेम्जामा छिट्टै अर्को एडभेन्चर प्रोडक्ट एटीभी बाइक सुरु गर्ने प्रालिका निर्देशक अभिनव चुरिवालले बताए।"
झुक्याएर होटल पु्र्याई सामूहिक बलात्कार,"विराटनगर : ३० वर्षकी एक महिलाले इटहरीस्थित एक घरमा शुक्रबारदेखि काम गर्न थालिन्। साँझ मोरङको सुन्दरहरैंचा नगरपालिका गछियास्थित बहिनीको घर जाँदै थिइन्। गछिया खोला पुलनजिक ओर्लिएर एक युवकलाई उनले लोकेसन सोधिन्। ती युवकले बहिनीको घर पु्र्याइदिने भनी गाडीमा राखेर लगे। तर, झुक्याएर होटलमा पु्र्याई राति तीन जनाले बलात्कार गरेको खुलेको छ। उक्त घटनामा संलग्न रहेको आरोपमा ३६ वर्षीय अर्जुन श्रेष्ठ, उनका भाइ २७ वर्षीय मनोज श्रेष्ठ र प्रत्यक्षदर्शी भनिएकी आरती श्रेष्ठ पक्राउ परेका छन्। झापा घर बताउने रामबहादुर नेपाली फरार छन्। सुन्दरहरैंचा४ बलियास्थित श्रेष्ठ होटल एन्ड फेमिली लजका सञ्चालक हुन् अर्जुन। उनी र आरती भने पीडितलाई लिएर उपचार गर्न शनिबार विराटनगर आएका थिए। त्यही बेला उनीहरूलाई नियन्त्रणमा लिइएको मोरङका प्रहरी प्रवक्ता डीएसपी मञ्जिल मुकारुङले बताए। आरती त्यही होटलकी कामदार भएको खुलेको छ। उक्त घटनाबारे बेलैमा प्रहरीलाई जानकारी नदिएको, पीडित र उनका आफन्तलाई दुव्र्यवहार गरेको पाइएको डीएसपी मुकारुङले बताए। होटलको एउटा कोठामा थुनेर रातभर महिलालाई तीन जनाले पालैपालो बलात्कार गरेको खुलेको छ, मुकारुङले भने, प्रहरीले घटनाका बारेमा शनिबार दिउँसो १ बजेतिर मात्रै थाहा पायो। अत्यधिक रक्तस्रावका कारण पीडितको अवस्था गम्भीर छ। उनी राम्ररी बोल्न सक्दिनन्। उनलाई कोसी अस्पतालमा भर्ना गरिएको छ। अस्पतालकी प्रसूति तथा स्त्री रोग विशेषज्ञ डा रिभा केसीले रक्तस्राव रोक्ने प्रयास जारी रहेको बताइन्। रक्तस्राव अत्यधिक भइरहेको छ। रगत धेरै बगेका कारण रक्तचाप पनि निक्कै कम भएर गयो, उनले भनिन्, पीडितको उपचारमा कुनै कमजोरी हुन नदिन सक्दो प्रयास गरिरहेका छौं। अवस्था निक्कै गम्भीर छ। डा केसीका अनुसार पीडित महिलाको यौनअंग क्षतिविक्षत छ। शरीरका विभिन्न भागमा पनि चोटपटक छ। यौनअंगमा ठूलो असर पुगेका कारण सिलाइ गर्नुपर्ने हुन सक्छ, उनले भनिन्, अरू थप समस्याका विषयमा परीक्षण गरेर रिपोर्ट आइसकेपछि मात्रै थाहा हुन्छ। पीडितका ४ वर्ष र १७ महिनाका दुई छोरी छन्। आफन्तका अनुसार पहाडबाट पीडित महिला परिवारसहित गत असोजमा बेलबारी बसाइँ आएकी हुन्। पीडितको आर्थिक अवस्था कमजोर छ। उनी नाबालिका छोरीलाई बहिनीको जिम्मा लगाएर काममा जान थालेकी थिइन्। बहिनीको घर जान खोज्दा आरोपितले प्रदेश २०१००१ च २२७ नम्बरको गाडीमा राखेर होटल पु्र्याएको पाइएको छ। विभिन्न ठाउँमा घुमाउँदै ती युवाले साँझ ७ बजेतिर महिलालाई होटलमा पु्र्याएछन्। एकछिनमा बहिनीको घर पु्र्याइदिन्छु भन्दै केही खान दिएर राखेको पाइयो, प्रहरी स्रोतले भन्यो, खानेकुरा दिएपछि महिला बेहोस भइछन्। बेहोस बनाउने वस्तु खान दिएर र सुँघाएर होटलको कोठामा लगेर तीन जनाले नै पालैपालो बलात्कार गरेको खुलेको छ।सुरुमा गाडीमा राखेर लैजाने युवकले, पछि अर्जुन र मनोजले बलात्कार गरेको प्रहरीले जनाएको छ। डीएसपी मुकारुङका अनुसार ती महिला मध्यराति १२ बजेतिर चिच्याइछन्। प्रतिकार गर्दा कुटपिटसमेत गरेको खुल्यो, उनले भने, अर्जुनले हातै हालेर यौनांग क्षतिविक्षत बनाइदिएको खुल्यो। घटनाबारे आफूले शनिबार बिहान ८ बजेतिर थाहा पाएको पीडितकी बहिनीले बताइन्। रातभरको पीडाले दिदी बेहोस हुनुभएछ। बिहान ८ बजेतिर ब्युँझिएपछि होटलमा राखेर मलाई बलात्कार गरे भन्दै फोन गर्नुभयो, उनले भनिन्, घटना सुनेपछि म उक्त होटलमा पुगेँ। रगतको आहालमा डुबेको होटलको कोठा र ओछ्यानमा दिदीलाई अचेत अवस्थामा पाएँ। कोठा र ओछ्यान रक्ताम्य पाइएको उनले सुनाइन्। दिदी त्यहीँ लडिरहेकी थिइन्। त्यस्तो अवस्था देखेपछि मैले केही सोच्नै सकिनँ। उपचारका लागि लैजान हारगुहार गरेँ, उनले भनिन्, त्यसपछि होटल सञ्चालकका भाइ र होटलमा काम गर्ने युवती आएर ममाथि दुव्र्यवहार गर्न थाले। प्रहरीलाई खबर गर्छु भनेपछि गाडीमा राखेर उपचार गर्न लैजान तयार भए। उपचारमा ल्याउने क्रममा रगतले गाडीको सिट नै रक्ताम्य भएको उनले बताइन्। गाडीमा पनि धेरै रक्तस्राव भयो। दिदीको अवस्था झन् बिग्रँदै गयो। उहाँ बोल्नै छाड्नुभयो। वान्ता पनि गर्नुभयो, बेडमा राखिएकी दिदीको अवस्था देखेर उनले रुँदै भनिन्, जसोतसो अस्पताल ल्याएर भर्ना गरिएको छ। उपचार सुरु भए पनि अवस्था कस्तो हुन्छ भन्ने चिन्ता थपिएको छ। उनका अनुसार गछियाबाट लिएर होटलसम्म लगेकै गाडीमा राखेर होटल सञ्चालकले पीडितलाई उपचार गर्न ल्याएका हुन्। दुई जना नानी मलाई छाडेर काममा जानुभएकी दिदी रातभर नफर्किएपछि खोजी गर्यौ। फोन गर्दा लाग्दैन थियो, उनले भनिन्, मोबाइल नियन्त्रणमा लिएर नलाग्ने बनाइदिएछन्। उनले बलात्कारमा संलग्नले घटना सार्वजनिक गरेमा मारिदिनेसम्मको धम्की दिएको गुनासो पोखिन्। उनका अनुसार घटनास्थलमा पुगेपछि होटल सञ्चालकले कामदारलाई रक्ताम्य भएको होटलको कोठा सफा गर्न लगाए। होटल सञ्चालकले दिदीलाई घरमा ल्याएर छाडिदिन खोजेका रहेछन्। म पुगेपछि २ हजार दिन्छु उपचारमा लैजानुस् भन्दै थिए, पीडितकी बहिनीले भनिन्, म त्यहाँ पुगेपछि अस्पताल लैजानुपर्छ भनेँ। तर, उनीहरू मानिरहेका थिएनन्।"
धुमिल राजनीतिमा नागरिक अपेक्षा,"आज मुलुक विषम परिस्थितिमा पुगेको छ। समस्या नै समस्याले विषम परिस्थितिमा पुर्याएको छ। विगत पाँच महिनाको तथ्यांक हेर्ने हो भने मुलुकको अर्थतन्त्र ओरालोतिर लागेको छ। कतै देशको अर्थतन्त्र नै थला परेर नेपाल पनि सोमालियाको अवस्था हुने त होइन ? नागरिक समाज र समाजका अग्रज आत्तिएका छन्। यस्तो अवस्थामा पनि अनियमितता हुन छोडेको छैन। सबैले आआफ्नो लुट्ने पालो कुरिरहेका छन्। भ्रष्टाचार गर्ने मौका खोजिरहेका छन्। तर, सार्वभौम अधिकार पाएका जनता मुखदर्शक हुनुबाहेक अर्को कुनै विकल्प छैन। हिजो श्री ५ मा सार्वभौम अधिकार हुँदा राजाका अगाडि टाउको निहुँर्याउने राजनीतिज्ञहरू आज सार्वभौम अधिकार पाइरहेको जनतासँग डराउन छोडेका छन्। जनताले संघर्ष गरेर बलिदान गरेर ल्याएको पद्धतिले आज उनीहरूलाई नै भुलेको छ। के यसैका लागि राजनीतिक परिवर्तन भएको हो ? आज जनताको मतको कदर हुन छाडेको छ। जसले जुन पद्धतिका लागि संगठन गरे, नेतृत्व लिए र आन्दोलन गरे, आज तिनैले त्यो पद्धति चलाउन सकेका छैनन्। नेपाली कांग्रेसले जननिर्वाचित सरकार र संसदीय व्यवस्था भनेर राजनीतिक आन्दोलनको नेतृत्व लियो। समाजवादी अर्थतन्त्र, जनजीविकाका लागि श्रमिकको हकहित, किसानको हकहित, शिक्षा, रोजगारी वाक स्वतन्त्रता लगायत यावत कुरा कांग्रेसका नारा थिए। साँच्चै भन्ने हो भने आजसम्म भएका राजनीतिक परिवर्तनका अधिकांश आन्दोलन कांग्रेसको नेतृत्वमा भए र सफल पनि भए। तर, कांग्रेसले त्यही पद्धतिमा रहेर राज्य व्यवस्था सञ्चालन गर्न सकेन। यति मात्र होइन, आज राजनीति धमिलिएको छ। को हुन् बामपन्थी ? को हुन् कांग्रेस ? को हुन् दक्षिण पन्थी ? कसको अस्तित्व के हो ? को उत्तरपन्थी हुन् ? र को प्रजातन्त्रवादी ? आज सबै एउटै भएका छन्। न कसैको अलग पहिचान छ। न त कुनै फरक नीति, सिद्धान्त र विचार नै। सबै पार्टी उस्तै भए। सबै पदका लागि लडाइँ गरेकै छन्। पदमा पुगेपछि भ्रष्टाचार पनि गरेकै छन्। आफू र आफ्नो परिवार पाल्ने काममै सीमित छन्। आफन्त, नातागोता र आफ्ना वरपर मात्र हेर्ने त्यसबाहेक कतै केही पनि नहेर्ने मानिसका कारण आजको परिस्थिति निम्तिएको हो। तर, त्यो सार्वभौम शक्ति प्राप्त जनताको वास्ता कसैलाई छैन जस्तो लाग्छ। त्यसका लागि जनताले दलहरूलाई साथ दिएका हुन् र ? के जनताले नातावाद र भ्रष्टाचार गर्न राजनीतिक परिवर्तन गराएका हुन् ? गहिरिएर विश्लेषण गरौं, के राजनीतिक दलहरूले यो मुलुकमा के राम्रो र के नराम्रो काम गरे ? दलहरूको निजी स्वार्थमा जनता जति धेरै उपयोग भए त्यति नै उनीहरूको मत दुरुपयोग भयो। यसलाई आम नेपाली जनताको दुर्भाग्य नै मान्नु पर्छ। यसरी बुझ्दै जाँदा अर्को कुरा के विचार गर्नु पर्छ भने के नेपाली कांग्रेसले पदका लागि मात्र महाधिवेशन गरेको थियो ? महाधिवेशनले के पारित गर्यो ? कांग्रेसको विधानमा के संशोधन गरियो ? कस्तो बनाइयो ? अबका दिनमा कांग्रेसको नीति र सिद्धान्त के हो ? के कस्ता कार्यक्रम हुँदै छन् ? आम जनताले के बुझ्ने ? कुनै नीति, सिद्धान्त र कार्यक्रम बिनाको पनि पार्टी हुन्छ र ? कसरी बुझ्ने यो दललाई ? केन्द्रीय सदस्य सुनिल थापाले कुनै भाषणमा केही बोल्नु भयो, त्यसैलाई नीति सिद्धान्त र कार्यक्रम मान्ने हो ? गगन थापा वा विश्वप्रकाश शर्माले केही कुरा बोल्लान्। के त्यही नै हो त पार्टीको नीति र सिद्धान्त ? उनीहरूले बोलेका कुराहरू आपसमा फरक फरक रहे भने त्यसलाई कसरी बुझ्ने ? राजनीतिक दल र पार्टीको एउटा सिद्धान्त हुन्छ। नीति र कार्यक्रम सोही अनुसारको हुन्छ। दलको नेताले कतै गएर बोल्दा त्यही नीति, सिद्धान्त र कार्यक्रम भित्र रहेका कुरा गर्छन्। तर, जसलाई जे मन लाग्यो, जहाँ पुग्यो त्यहीं कुरा गर्यो। जस्तो परिस्थिति र समाजमा पुग्यो त्यस्तै कुरा गर्यो। आफूलाई जस्तो मन लाग्यो त्यस्तै भाषण गर्यो। के अब त्यो सबैलाई पार्टीको नीति र सिद्धान्त मान्दै जाने हो ? यस्तो पनि राजनीतिक दल हुन्छ ? कांग्रेस वास्तवमा अलमलिएको साथै दिशा भुलेको राजनीतिक संगठन हो। इतिहास बिर्सिएको राजनीतिक संगठन हो। जुन नेतालाई जे मन लाग्यो त्यही बोल्ने ? कुनै नेता अझ आफूलाई मनपर्नेले बोलेपछि क्रमशः सबै त्यतै कुद्ने समस्या कहिलेसम्म ? भिडभाडको संगठन बन्न पुग्यो पार्टी। यसरी मुलुकको नेतृत्व लिन, आम जनताको हित र रक्षा गर्न कांग्रेसले कसरी सक्छ ? अब आउने तीन तहका चुनावमा कांग्रेसले कुन विचार लिएर अघि बढ्ला ? के हो सिद्धान्त के हो लक्ष्य अनि कुन दिशामा जाने हो ? के कांग्रेसका सबै नेता स्पष्ट छन् ? के कांग्रेस नेतृत्वले सबैलाई एउटै रथमा हिँडाउन सक्छ ? यो चौधौं महाधिवेशनले कांग्रेसलाई कता धकेल्यो ? कुन बाटो लगिरहेछ ? कांग्रेसका नेता र कार्यकर्ताले समीक्षा गरेका छन् ? जब स्वयं नेतृत्वलाई थाहा छैन तब त्यसलाई आम जनताले कसरी बुझ्ने ? महाधिवेशनपछि निर्वाचित नेतृत्व अर्थात् नयाँ पदाधिकारीहरूले कांग्रेस के हो र कांग्रेसले के गर्छ ? अनि कांग्रेस अब कुन बाटो कसरी अगाडि बढ्छ ? मुलुकका लागि कांग्रेस के गर्दै छ ? आदि जस्ता सवालमा पार्टी स्पष्ट हुन जरुरी छ। साथै यी कुरा मतदाताको तहसम्म पुग्न जरुरी छ। तर, अहिलेसम्म त्यस्तो अवस्था देखिएको छैन, देखिने संकेतसम्म छैन। यो मुलुक र मुलुकवासीकै लागि दुर्भाग्य हो। कांग्रेस कांग्रेस नरहने, बामपन्थी बामपन्थी नरहने र समाज अराजक बन्दै जाने हो भने हामीले कल्पना गरेको मुलुक कहिल्यै बनाउन सकिँदैन। त्यस अर्थमा लोकतन्त्र लोकतन्त्रको घेरामा हुँदैन। लोकतन्त्र नभए फेरि हिजोका जस्तै दिन फर्किने छन्। एकातर्फ आर्थिक क्रान्ति गर्छौं भन्ने तर अर्कोतर्फ अर्थतन्त्र ओरालो लाग्दै जाने अवस्था भइरहने हो भने मुलुकको अवस्था के होला ? विश्वव्यापी महामारीको असरमा परेर जनता पिसिइरहने हो भने दल र लोकतन्त्रको अर्थ र महत्व के ? राजनीतिज्ञहरू सधैं सरकार र सत्ताको मोहमा लिप्त भएर बस्ने अवस्था कहिलेसम्म ? सधैं त्यसैको रस्साकस्सीमा लागिरहने कि विश्व समुदाय हेरेर आफू पछाडि परिरहेका छौं त्यसैले सोही स्तरमा प्रतिस्पर्धा गर्ने देश नेपाल बनाउने भनेर लाग्ने ? अब यही गतिमा रहिरहने हो भने मुलुक अगाडि बढ्छ त ? अब जनताले कुनै पनि शक्तिलाई विश्वास नगर्ने दिन आउन लागेका छन्। किनभने कसैमाथि पनि जनता भर पर्न नसक्ने दिन देखिने संकेत आएको देखेको छु। यसरी मुलुक समस्यै समस्याले आक्रान्त हुने र निकास दिन नसक्ने अवस्था आउन सक्छ। त्यसैले मुलुक अब यस्तो राजनीतिक शक्तिको नेतृत्वमा होस् ताकि सबै मानिसले त्यो दलमाथि भरोसा गर्न सकोस्। त्यो अवस्था कुनै पनि दलमा नदेख्ने जनताको ठूलो जमातमा नैराश्यता छाएको छ। जुन सही लक्षण होइन। अब पनि त्यस्तै अन्योलको अवस्था नहोस्। त्यहाँसम्म पुग्न नपुरोस्। नेपाली कांग्रेसमा जो चौधौं महाधिवेशनमा पराजित भए, उनीहरू पनि संगठित हुन सक्ने वातावरण नेतृत्वले बनाओस्। जो निर्वाचित भए उनीहरूले पनि सबैलाई समेट्न सक्नु पर्छ। कांग्रेसले चाँडो भन्दा चाँडो विचारको राजनीति सुरु गर्नु पर्छ। आउने दिनमा कांग्रेसले लिने बाटो यो हो भनेर आम जनतामाझ स्पष्टसँग जानै पर्छ। सबैलाई समेट्ने मुलुकलाई अग्रगमनतिर लैजाने बाटोमा कांग्रेस हिँड्नुको विकल्प छैन। कांग्रेससँग क्षमता छ। संगठित भएर आमजनता तथा कार्यकर्तालाई उत्साह प्रदान गर्न पनि सक्छ। देशीविदेशी सबै शक्तिले भरोसा गर्न सक्ने पार्टी बनेकै हो, बन्न सक्छ। मात्र त्यसलाई व्यवहारमा उतार्न आवश्यक देखिन्छ। त्यति भयो भने मात्र नेपाली कांग्रेसले आजका आमसमस्या निराकरण गर्न सक्छ। मुलुकलाई निकास दिन सक्छ। अन्यथा भाँडभैलो राजनीतिक खिचातानी, सत्ता र शक्तिको लुछाचुडीले गर्दा जनताले दुःख पाउने छन्। मुलुक अस्तव्यस्त अवस्थाबाट गुज्रिनु पर्ने हुन्छ। त्यसैले बैलैमा सोच पुर्याउन, भविष्य निर्धारण गर्न र मुलुकको नेतृत्व लिन कांग्रेस तयार हुनु पर्छ। त्यसका लागि आजैबाट गृहकार्य सुरु गर्नुपर्छ।"
इकमर्स समयको आवश्यकता,"नेपालमा सन् २०१८ बाट इकमर्स व्यवसायको रूपमा दराज नेपालमा सञ्चालनमा आएको हो। अनलाइन सपिङको मान्यतालाई स्थापित गर्दै कम्पनी चार वर्षमा अघि बढिरहेको छ। इकमर्स व्यवसायलाई नेपालमा स्थापित गर्ने र विस्तार गर्ने योजनाका साथ नयाँ स्वरूपमा आएको दराज नेपालमा नेतृत्व पनि परिवर्तन भएको छ। हालसम्मको यात्रा र भोलिका दिनमा कम्पनी कसरी अघि बढ्छ ? भन्ने सम्बन्धमा अन्नपूर्णकर्मी सुनिता कार्कीले दराज नेपालका निवर्तमान प्रबन्ध निर्देशक लिनो अह्लेरिङ्ग र नवनियुक्त निर्देशक आँचल कुँवरसँग गरेको कुराकानी : स्थानीयलाई रोजगारीको अवसर : लिनो अह्लेरिङ्ग(निवर्तमान प्रबन्ध निर्देशक, दराज नेपाल) दराज नेपालमा काम गर्दाको तपार्ईंको अनुभव कस्तो रह्यो ? दराज नेपालको बजार कस्तो पाउनुभएको छ ? अझै पनि नेपालका धेरै ठाउँमा दराज पुग्न सकेको छैन। तर, यसलाई स्वीकार गर्ने र प्रयोग गर्ने ग्राहक भने बढिरहेका छन्। पहिला मासिक करिब एक लाख प्रयोगकर्ता थिए भने अहिले मासिक १५ लाख ग्राहकले दराजको सेवा लिइरहेका छन्। अर्डर पनि १ हजार ५ सय प्रतिशत बढेको छ। यी सबै उपलब्धि थोरै वर्षमै सम्भव भएको हो, जुन एकदमै आकर्षक छ। सुरुआतमा करिब १ सय ५० जनाले रोजगारी पाएका थिए। अहिले ७ सयभन्दा बढी व्यक्ति यसको रोजगारमा छन् भने अभियानका समयमा १ हजार ५ सय बढीले रोजगारी पाउने गर्छन्। ग्राहकसँग चुनौतीको सामना कत्तिको गर्नु पर्छ ?वस्तु अर्डर गरेको बढीमा तीन दिनमा डेलिभरी गर्छौं। सेवामा सुधार भएको छ। नयाँनयाँ कम्पनीले बजारमा प्रतिस्पर्धा सृजना गरेका छन्। प्रतिस्पर्धी बजारमा टिकिराख्न हामीले सेवालाई चुस्त बनाउन जरुरी छ। केही कारणले हाम्रा सामान फिर्ता हुने गर्छन्। बिक्रेताले पनि ग्राहकलाई सही र तोकिएको नै वस्तु बिक्री गर्ने वातावरण सृजना गर्नु पर्छ। यसले मात्र ग्राहकको विश्वास जित्न सकिन्छ। ग्राहकको विश्वास जित्नु र कायम राख्नु भनेको इकमर्स व्यवसायका लागि ठूलो चुनौति हो। यसमा विशेष ध्यान दिन जरुरी छ। कोरोना महामारीले विश्वलाई आक्रान्त पारेको छ। व्यवसायमा कोरोनाको असर कस्तो रह्यो ?अब यसलाई भाग्य नै भन्नु पर्छ। कोरोना महामारीको समयमा अरू व्यवसाय धरासायी बन्दा इकमर्स व्यवसाय भने फस्टाएको थियो। अरू व्यवसाय पनि धरासयी बनेको समयमा दराजले पहुँच विस्तार गर्न सफल भएको छ। किनभने अन्य व्यवसायले अनलाइनबाट पनि व्यापार गर्न सकिन्छ भन्ने सोचेकै थिएनन्। यसले नेपालको अर्थव्यवस्थालाई चलायमान बनाउन मद्दत गरेको छ। यसमा हामी गर्व गर्छौं। यस्तै, अर्को भनेको ग्राहकमा पनि विभेदीकरण भएको छ। पहिला टिनएजका युवा मात्र बढी आकर्षित थिए। अहिले सबै वर्ग नै अनलाइन सपिङमा जोडिन पुगेका छन्। एक पटक मात्रै तपार्ईंंले दराज नेपालको सेवा लिनु भयो भने बानी पर्नु हुनेछ। तपार्ईंंले नेपालमा बिताएका साढे तीन वर्षमा अन्य के कस्ता चुनौतिको सामना गर्नु भयो ?धेरै नै चुनौतिको सामना गर्नुपरेको थियो। तर, त्यसलाई मैले सकारात्मक रूपमा नै लिएको छु। तपार्ईंं जति धेरै चुनौतिको सामना गर्नु हुन्छ। उत्ति नै अघि बढ्नु हुन्छ। सुरुमा सरकारी नियामक निकायलाई इकमर्स र यसले इकोसिस्टममा पार्ने प्रभावका बारेमा बुझाउन गाह्रो भएको थियो। तर अहिले अवस्था फेरिएको छ। सबैले बुझेका छन्। सम्बन्धित मन्त्रालयबाट नै सहयोग छ। यसकारण चुनौति अहिले अवसरमा नै बदलिएको छ। यस्तै, अर्को चुनौति भनेको ग्राहकसँगको विश्वासको लडाइँ रहेको छ, टिम सुरक्षित रहनु मुख्य पाटो हो। खोपको डोज पूरा गर्ने विषयलाई हामीले प्राथमिकतामा राखेका छौं। कोभिडको बीचमा इकोसिस्टमलाई व्यावसायिक बनाउँदै जान जरुरी छ। दराज नेपालको दूरदृष्टि कस्तो रहने छ ? त्यस्ता केही योजना छन् ?नेपालमा हामी पहिला जन्मियौं अहिले हुर्केर युवा हुँदैछौं। अझ धेरै अघि जानु छ। सुधारिँदै र आत्मप्रतिबिम्बित (सेल्फ रिफ्लेक्ट) बन्दै नेपालभर नै सेवा विस्तार गर्ने हाम्रो योजना छ। हामी ५० वटा मुख्य सहरमा पुगेका छौं। हरेक नेपालीमा हामी पुग्न नसके पनि धेरैभन्दा धेरै गाउँ र सहरमा हाम्रा नेटवर्क तथा सेवा विस्तार गर्नु पर्नेछ। ग्राहक तथा बिक्रेताको विश्वास जित्दै जानु पर्छ भने नयाँ सेवाहरूलाई पनि प्रक्षेपण गर्दै जानु पर्छ। तपार्ईंको कार्यकाल सकिएको छ। दराज नेपालमा नेपाली नै नेतृत्व सम्हाल्न आउनु भएको छ। कसरी अघि बढ्नु पर्ला ? तपार्ईंको भनाइ के छ ?हाम्रा पाँचवटा बजार छन्। कम्पनीको प्रमुख कार्यकारी अधिकृतलगायत हाम्रो टिमको उद्देश्य भनेको नै सबै बजार स्थानीय रूपमा नै सञ्चालन गर्ने भन्ने छ। कम्पनी अन्तर्राष्ट्रिय भए पनि स्थानीय बजारमा घुलमिल हुनका लागि स्थानीय प्रतिनिधि नै प्रभावकारी हुन्छ। डेढ वर्षदेखि खोजिरहेका थियौं। हाम्रो खोजको क्रममा नै दराज नेपालले नयाँ प्रबन्ध निर्देशक पाएको छ। यसले कम्पनीको सेवा विस्तार भूमिका खेल्ने आशा लिएको छु। नेतृत्वसँगै कम्पनी पनि नयाँ स्वरूपमा आएको छ। यसले कम्पनीको मार्केट भ्यालु र कस्टमर भ्यालुलाई कसरी अघि लैजान्छ ?पाकिस्तान, बंगलादेश, श्रीलंका, नेपाल र म्यानमार गरी सन् २०३० सम्म ५० करोड ग्राहकमा पुग्ने हाम्रो योजना छ। यसका लागि ग्राहक सेवा सँगसँगै सामाजिक उत्तरदायित्वलाई पनि बहन गर्दै लक्ष्य हासिल गर्न जरुरी छ। हाम्रा रणनीति, उद्देश्य, लक्ष्य र मूल्यलाई कसरी एकैसाथ झल्काउने ? त्यसका लागि पनि हामीले रिब्रान्डिङ गरेका हौं। आँखालाई तान्ने गरी नै लोगो, रंग र नारालाई परिमार्जित गरेका छौं। नयाँ लोगो भए पनि हामी दराज नै हौं। ग्राहकप्रतिको हाम्रो समर्पणमा केही परिवर्तन भएको छैन। अझ झन् नयाँ सेवाहरू, मनोरञ्जनका सामग्री, भिडियो गेमलगायत थप परिस्कृत भएर आउने हाम्रो योजना छ। ग्राहकले दराजबाट के आशा गर्न सक्छन् ?दराज नेपाललाई नेपाली ग्राहकहरूले धेरै नै रुचाइरहनु भएको छ। हामी झन् नयाँ र थप परिष्कृत भएर ग्राहकको सेवामा आएका छौं। अनलाइन सपिङमा धेरै नै प्रकारका वस्तु र धेरै ग्राहकलाई सेवा दिएको अनुभव हामीसँग छ। अनुभव र सिकाइको माध्यमबाट कमीकमजोरीलाई सुधार गर्दै ग्राहकप्रति समर्पित रहने छौं। अन्त्यमा, हामीसँग नयाँ प्रबन्ध निर्देशक आँचल आउनु भएको छ। उहाँले दराज नेपाललाई मुलुकभर पुर्याउनु हुने नै छ। साथै, ग्राहकको विश्वास जित्न र कम्पनीको लक्ष्यलाई पूरा गर्न काम गर्नु हुनेछ भन्ने विश्वास छ। चुनौतीले अवसर प्रदान गर्छ : आँचल कुँवर(नवनियुत्त प्रबन्ध निर्देशक, दराज नेपाल) तपाईं कसरी इकमर्समा लाग्नु भयो ? दराज नेपालसँग कसरी जोडिनुु भयो ?म नेपालमा नै जन्मे, हुर्कें। १८ वर्षअघि आईएस्सी सकेर अमेरिका गएको थिएँ। त्यहाँ गणित र अर्थशास्त्रमा स्नातक गरे। त्यसपछि कोपरेट ट्राभल म्यानेजमेन्ट कम्पनीमा काम थालें। सोही बेला एमबीए पनि सकें। साढे पाँच वर्ष अमेजनमा काम गरें। त्यहाँ रिटेल विजनेसलाई नयाँ बजारमा स्थापित गर्ने काम गर्दै आएको थिएँ। स्वीडेन, पोल्यान्ड, इजिप्ट जस्ता देशहरूमा रिटेल विजनेस स्थापित गर्ने काममा भूमिका खेलें। त्यत्ति नै बेलामा दराजबाट यो अवसर प्राप्त भएको हो। उहाँको अफर मलाई आकर्षक लाग्यो र मैले ओके गरें। इकमर्समा अरू पनि कम्पनी छन्। तपाईंले दराज नै किन छान्नु भयो ?दराजलाई छानेको भन्दा पनि दराजले मलाई छानेको हो। उहाँहरूको प्रस्तावलाई मैले स्वीकार गरेको हँु। किनभने दराज परिचत नै थियो मेरा लागि। पहिला नेपाल आउँदा दराजबाट सामान किनेको पनि थिएँ, यो प्लेटफर्मसँग व्यावहारिक रूपमा नै म परिचित थिएँ। दराजका क्रियाकलापलाई मैले हेरिरहेको हुन्थें। कम्पनीले व्यावसायिक गतिविधिसँगै सामाजिक उत्तरदायित्वका काम पनि गरिरहेको हुन्थ्यो। जुन मलाई मन परेको थियो। उहाँहरूले कामका लागि प्रस्ताव गरेपछि प्रमुख कार्यकारी लगायत यो कम्पनीको संस्कृति बारेमा बुझ्ने मौका पाएँ। मैले नेपालको मूल्य र मान्यतालाई जसरी प्राथमिकतामा राख्छु, यो कम्पनीले पनि सेवासँगै यहाँको मूल्य र मान्यतालाई ख्याल गरेको पाएर नै यतातिर मेरो कदम उठेको हो। अब कसरी अघि बढ्नु हुन्छ ? तपाईंले कस्तो जिम्मेवारी बहन गर्नु पर्नेछ ?इकमर्स नेपालमा भर्खरै हुर्कंदै छ। अघिल्लो प्रबन्ध निर्देशक र टिमले इकमर्सको आधार तयार गरिदिनु भएको छ। तर, पनि धेरै नै काम गर्न बाँकी छ। बजार जति शक्तिशाली हुन्छ, हाम्रो व्यापार पनि त्यति नै बलियो र स्थापित हुँदै जाने हो। यहाँ ग्राहक तथा बिक्रेता शिक्षामा नै धेरै काम गर्न आवश्यक छ। भर्खर मान्छेले यसलाई प्रयोग गर्न थाल्नु भएको छ। अझै पनि युवा वर्गमा मात्र यो परिचित छ। कोभिडका कारण अन्य वर्गको प्रयोग पनि नबढेको भने होइन। मेरै अभिभावकले पनि कोभिडको कारणले मात्र इकमर्सको प्रयोग सुरु गर्नु भएको हो। हाम्रो रिटर्न पोलिसी राम्रो छ। तर पनि कतिलाई अझै अनलाइन सपिङमा ठगिन्छ भन्ने छ। यसकारण दराजमा गएँ भने मैले सबैभन्दा गुणस्तरीय सेवा पाउँछु भन्ने भावना जगाउनेतिर अग्रसर हुन जरुरी छ। यस्तै, नेपालका सबै कुनामा पहुँच पुर्याउन सक्नुपर्छ। कम्पनीको पहिलो महिला प्रबन्ध निर्देशक हुनुभएको छ। तपाईंको अनुभव कस्तो छ ?महिला भएर यो पदमा मैले धेरै सोचेको छैन। तर, यसले बाहिर विश्वमा वा हाम्रै देशमा पनि सकारात्मक प्रभाव पार्न सक्छ जस्तो लाग्छ। काम वा पदको जिम्मेवारी यतिसम्म र यस्तो हुन्छ भन्ने हुँदैन भन्ने एउटा भावना जगाउन मैले पाएको जिम्मेवारीले भूमिका खेल्छ जस्तो लाग्छ। सँगसँगै कुनै पनि पद शैक्षिक योग्यता, अनुभवले मात्र हासिल गर्न सकिन्छ। मैले पाएको जिम्मेवारीलाई म निभाउन सक्छु भन्ने लागेको छ। नेपालका ग्राहकलक्षित कुनै त्यस्तो रणनीति बनाउनुभएको छ ? नेपालमा दराज कम्पनी नेपाली टिमले नै चलाइरहेको थियो। प्रबन्ध निर्देशक मात्र बाहिरको हुनु हुन्थ्यो। एकजनाले मात्र बसेर रणनीति बनाउने भन्ने हुँदैन। केन्द्रदेखि सबै टिम मिलेर नै रणनीति बन्ने गरेका छन्। तर पनि म नेपाली नै भएकाले केही पहुँच बढाउनमा मद्दत भने अवश्य नै गर्नेछु। नेपालीमा नै सञ्चार गर्न सक्ने भएकाले सहज हुने विश्वास मेरो छ। यसले केही फरक अवश्य पार्नेछ। त्यसो भनिरहँदा ग्लोबल भिलेजको युगमा हामी छौं। त्यही भएर एकअर्काका बारेमा अभ्यस्त नै छौं। र पनि भाषा, संस्कार जस्ता कारणले गर्दा ग्राहकको व्यवहारका बारेमा म बढी जानकार हुन सक्छु। सोहीअनुसार केही वस्तु तथा सेवा ल्याउन सकिन्छ। कोरोना महामारीले दुई वर्षदेखि व्यवसायमा असर गरिरहेको छ। महामारीको तेस्रो लहरसँग जुध्दै व्यापार बढाउने चुनौती तपाईंसँग छ। के कस्ता योजना बनाउनु भएको छ ?कोरोना कुन रूपमा अघि बढ्छ भन्ने त थाहा छैन। र पनि जानकारहरूले कोरोना तेस्रो लहर कम खतराजनक भन्दै आइरहेका छन्। सरकारले पनि विस्तारै हरेक कुरामा प्रतिबन्ध बढाउँदै लगिरहेको छ। फेरि लकडाउन नै हुने अवस्था आयो भने पनि सुरक्षित भएर सेवाहरू ग्राहक समक्ष पुर्याउनै पर्ने हुन्छ। यसकारण लकडाउन भइहाले कसरी ग्राहकको घरसम्म पुग्ने भन्नेबारेमा योजना बनाइरहेका छौं। इकमर्स क्षेत्रमा बढिरहेको प्रतिस्पर्धीलाई कसरी लिनु हुन्छ ?प्रतिस्पर्धा सधैं राम्रो नै हुन्छ। यसले अझ परिष्कृत बन्नका लागि बाटो देखाउने गर्छ। हामीले स्वस्थ्य प्रतिस्पर्धालाई आत्मसाथ गर्दै सेवामा नयाँपन दिन जरुरी छ। दराज नेपाल लोगो परिवर्तन गरी नयाँ स्वरूपमा आएको छ। नयाँ स्वरूपसँगै ग्राहकसँग हातेमालो गर्दै लक्ष्य प्राप्ति गर्न कसरी अघि बढ्नु हुन्छ ?लोगो परिवर्तन भए पनि हाम्रो मुख्य मान्यता परिवर्तन भएको छैन। हाम्रो रणनीति पनि उस्तै छ र ग्राहक सेवामा आत्मसमर्पण पनि परिवर्तन भएको छैन। हामी केही परिपक्व हुँदै गएकाले लोगोलाई पनि परिपक्वता दिनका लागि मात्र परिवर्तन गरिएको हो। हाम्रो लोगोले अगाडि बढ्नका लागि नै प्रेरित गर्छ। ग्राहक किन दराज नेपालमा आउन जरुरी छ ? दराज नेपाल र यसको सेवाका बारेमा तपाईं के भन्नु हुन्छ ? ग्राहकलाई कसरी आकर्षित गर्नु हुन्छ ?हाम्रो कम्पनीको मुख्य लक्ष्य भनेको नै इकमर्सको माध्यमबाट हाम्रो समुदायलाई माथि उठाउने हो। यसका लागि बिक्रेता, क्रेतादेखि समाज र देश सबैलाई नै सँगै लिएर अघि बढ्न खोजिरहेका छौं। हामी के भन्छौं भने हाम्रा सेवाहरूलाई सकेसम्म चुस्त र सहज बनाउनेतर्फ निरन्तर लागि नै रहने छौं। दराज नेपालमा जति पनि वस्तुहरू छन्, तिनको दायरा बढाउनेतर्फ पनि हामी काम गर्दैछौं। यसमा हामीले स्थानीय उत्पादनदेखि छिमेकी मुलुकहरूका सामग्रीहरूलाई समावेश गर्दैछौं। लाइभ स्ट्रिमिङ सुरु गरिसकेका छौं। देशको कुनाकाप्चामा दराज विस्तार गर्ने योजनासँगै हाम्रो रिटर्न पोलिसीलाई अझ सुधार्दै लैजाने योजना बनाएका छौं। सामानहरू फिर्ता गरिन्छन् भन्ने सम्बन्धमा बिक्रेतासँग सहकार्य गरी काम गर्नेछौं। पेमेन्ट र डेलिभरीमा देखिइरहेका समस्याहरूलाई पनि चाँडै समाधान गर्दै अघि बढ्ने छौं।"
गोठमा बस्नेलाई रेडियो,"गोरखा : सधैं गोठमा बस्ने (स्थायी) गोठालाहरूलाई देशविदेशमा हुने गरेका घटनाबारे सुसूचित गराउने उद्देश्यले रेडियो प्रदान गरिएको छ। धार्चे गाउँपालिका४ लाप्राकका ५० जना गोठालालाई गोठमै पुगेर सोलार जडित रेडियो वितरण गरिएको छ। गाउँपालिकाका प्रमुख सन्तोष गुरुङको समन्वयमा हाम्रो सहारा फाउन्डेसन नेपालले गोठालालाई हातहातमा गोठालामैत्री रेडियो वितरण गरेको वडाअध्यक्ष राज गुरुङले बताए। गोठालाहरूलाई देशविदेशमा भएका विभिन्न गतिविधिबारे जानकारी दिने उद्देश्यले रेडियो वितरण गरेका हौं, वडाअध्यक्ष गुरुङले भने, गोठमा बसेर रेडियो सुन्न पाउने भएपछि गोठालाहरू निकै खुसी छन्। रेडियोमा जडित सोलार पाताले ब्याट्री फेरिरहनु नपर्ने, गोठमा विद्युत् नहुँदा पनि ब्याट्री चार्ज गर्ने सुविधा हुँदा गोठालाहरू खुसी भएको गाउँपालिका अध्यक्ष सन्तोष गुरुङले बताए। साथै रेडियोमा जडित बत्तीले गोठालाहरूलाई धेरै फाइदा पुग्ने उनको भनाइ छ। गाउँपालिकाले गरेका विकाससम्बन्धी गतिविधिलाई गोठालाले पनि थाहा पाउन् भनेर रेडियो उपलब्ध गराइएको हो, उनले भने, स्थानीय एफएमले जिल्लालगायत राष्ट्रिय समाचार तथा विभिन्न कार्यक्रमहरू सुनेर गोठालाहरू पनि सुसूचित होउन् भन्ने उद्देश्यले रेडियो उपलब्ध गराइएको हो। स्थायी गोठालाहरूलाई कार्यपालिका बैठकले निर्णय गरेर रेडियो वितरण गरिएको उनले बताए। कोभिडका बेला विद्यालयहरू बन्द भएका छन्। इन्टरनेट सेवा नभएकाले अनलाइन कक्षा सम्भव छैन। यस्तो बेलामा गोठमै बसेर बालबालिकाले रेडियो सुनेर पढ्न पाउँछन्, उनले भने। रेडियो सुन्न पाउने भएपछि गोठालाहरू झन् खुसी व्यक्त गरेका छन्। समाचार पनि सुन्न पाइयो। अब मौसमबारे पनि सुन्न पाइने भइयो, सधैं गोठमा बस्ने ६१ वर्षीय गोठाला सदवीर गुरुङले भने, खर्कमा गीत सुन्दै भेडा चराउन रमाइलो पनि हुन्छ। कोरोनाबाट कसरी बच्ने भन्ने पनि थाहा पाउन सजिलो हुने भयो। रेडियोमा लाइट पनि रहेछ त्यसले रातिको समयमा झन सजिलो हुने भयो। मोबाइल पनि नटिप्ने जंगलमा बसेर ताजा खबर सुन्न पाइने भयो भनेर उनीहरूको खुसीको सीमा थिएन। स्थायी गोठालालाई रेडियो दिने गाउँपालिकाको कार्यक्रम अत्यन्त प्रभावकारी भएकाले त्यसमा साझेदारी गरिएको साहारा फाउन्डेसन नेपालकी अध्यक्ष कल्पना श्रेष्ठले बताइन्। भेडाबाख्रा, गाई गोरुले भरिभराउ भएको गोठमा पुगेर गोठालाको हातमा रेडियो दिन पाउँदा अत्यन्तै खुसी लागेको छ, श्रेष्ठले भनिन्, रेडियो पाउँदा गोठालाको मुहारमा देखिएको खुसीले अत्यन्त प्रभावकारी कार्यक्रम गरेको अनुभूतिसमेत भयो। अरू वडाका स्थायी गोठालाहरूलाई पनि यसरी नै रेडियो दिन संस्था तत्पर रहेको उनले बताइन्।"
गल्छीरसुवागढी सडक ४७ प्रतिशत निर्माण,"नुवाकोट : गल्छीत्रिशूलीमैलुङस्याफ्रुबेंसीरसुवागढी सडक योजनाको निर्माण ४७ प्रतिशत सकिएको छ। कालोपत्रे, पुल निर्माण, पहिरो नियन्त्रण रिटेनिङ वाल लगाउने र सडक चौडा बनाउने काम भइरहेको छ। गत आर्थिक वर्ष २०७२७३ देखि निर्माण सुरु गरिएको उक्त सडकअन्तर्गतको नुवाकोट, रसुवा र धादिङतर्फका स्थानबाट एकसाथ काम भइरहेको छ। गल्छीत्रिशूली खण्डको बुधसिङघाट कल्चौडे भीरको कटिङ सम्पन्न भएको छ। यसको कालोपत्रेसमेत गरिसकिएको गल्छीत्रिशूलीमैलुङस्याफ्रुबेंसीरसुवागढी सडक योजना कार्यालय नुवाकोटका प्रमुख मुकुन्दराज अधिकारीले बताए। उनका अनुसार उक्त खण्डको देवीघाटको धुरपुरे पहरो कटिङ कार्य सम्पन्न भएको र कल्चौडे भीर तथा धुरपुरेलगायतका १६ स्थानमा पुल निर्माण भइसकेको छ। ११ मिटर चौडाइको डबल लेनको सो सडकखण्डमा कुल ३२ वटा पक्की पुल, एउटा फ्लाइ ओभर निर्माण र चारवटा पहिरो नियन्त्रणको काम रहेको कार्यालयका प्रमुख अधिकारीले बताए। आगामी आव २०७९८० भित्र सबै निर्माण गरिनुपर्ने सो सडकको मुख्य समस्या मुआब्जाको विवाद रहेको छ। गल्छीत्रिशूलीमैलुङस्याफ्रुबेंसीरसवागढी सडक योजनालाई अहिले ३ खण्डमा विभाजन गरी निर्माण कार्य भइरहेको छ। पटकपटक विविध कारण देखाएर २०८० को असार मसान्तसम्म कार्य अवधि थप गरिएको छ। कुल ८२ किलोमिटर लामो उक्त सडक तीन खण्डमा विभाजन गरी विस्तारको काम भइरहेको छ। सो सडक विस्तारमा कुल १५ अर्ब ५० करोड रुपैयाँको लागतको अनुमान छ। जसमध्ये ९ अर्ब ५० करोड निर्माण तथा ६ अर्ब मुआब्जा तथा क्षतिपूर्तिका लागि कायम रहेको कार्यालयले जनाएको छ। कार्यालय प्रमुख अधिकारीका अनुसार हालसम्म सो सडकमार्ग पुजीगततर्फ ४५ प्रतिशत र मुआब्जा तथा क्षतिपूर्तिको ४६ प्रतिशत प्रगति धभएको छ। हालसम्म सो सडकमार्गको २१ किलोमिटर कालोपत्रे, ८ वटा पुल निर्माण भइसकेको अधिकारीले बताए। गल्छीत्रिशूली खण्डको रातमाटे, महादेवफाँट, देवीघाट क्षेत्रको सडक दायाँबायाँ फुटपाथ बनाउने र दायाँबायाँ रेलिङ जडान गर्ने काम भइरहेको छ। धुरपुरेभीर कटिङ गर्न १ वर्षअघि सुरु गरेको भए पनि हाल काम सकिएको छ। बेलकोटगढी नगरपालिकाको कल्चौडे भीर कटिङ गर्दा पुरानो डिजाइन परिवर्तन गरेर पुलसँगै भीर सोझ्याएर कटिङ गर्दा १ सय मिटर सडकको दूरी घटेको छ। पहरो कटिङसँगै कुनापट्टि नाली, छेउमा सेफ्टीबार र सडक कोलोपत्रे तथा बिजुलीको पोल गाड्ने काम अगाडि बढाइएको छ।"
पर्यटक तान्न साहसिक खेल,"पोखरा : कोरोनाले दुई वर्षदेखि पर्यटन उद्योग थला परेको छ। तर, पोखरामा भने पर्यटकीय पूर्वाधारमा लगानी बढिरहेको छ। पोखरा साहसिक खेलको राजधानीका रूपमा परिचित छ। हाइग्राउन्ड एडभेन्चर्सले प्याराग्लाइडिङपछि साहसिक खेलका रूपमा जिपलाइन भित्र्याएको थियो। सन् २०१२ मा बनाइएको यहाँको जिपलाइन विश्वकै भिरालो र अग्लो जिपलाइनको रूपमा गिनिज बुकमा दर्ता प्रक्रियामा छ। त्यसको दुई वर्षपछि हाइग्राउन्ड एडभेन्चर्सले बन्जी जम्प र हाल कोभिडको समयमा जायन्ट स्विङ तथा सुपरम्यान जिपलाइनसमेत सञ्चालनमा ल्याएको छ। पोखरालाई एड्भेन्चर्स खेलको राजधानी हब बनाउन लागिपरेको प्रालिका सञ्चालक निर्देशकमध्येका अभिनव चुरिवालले बताए। अन्तर्राष्ट्रिय विमानस्थल सञ्चालनसँगै विश्वका पर्यटकका लागि सोझै पोखरा आउने ढोका खुल्ने र पर्यटकको आगमन बढ्ने विश्वासमा पनि लगानी बढाएको चुरिवालले बताए। सूर्योदय र सूर्यास्तका लागि चर्तित सराङकोटको टाकुरबाट माछापुच्छे, अन्नपूर्ण हिमाल र पोखराको दृश्यावलोकन गर्दै जिपलाइन र सुपरम्यान जिपलाइन गर्न सकिन्छ। जिपलाइनको भर्टिकल ड्रप ६ सय मिटरमा १ हजार आठ सय ५० मिटर दूरी पार गर्न क्लासिक जिपलाइन खेल्दा डेढ मिनेट र सुपरम्यान जिपलाइनमा एक मिनेट लाग्छ। हाइग्राउन्डले पछिल्लो समय सञ्चालनमा ल्याएको खेल जायन्ट स्विङ हो। यो फरक खालको स्विङ खेल रहेको अर्का निर्देशक शरद गोल्छाले बताए। खोलाबाट २ सय ६२ फिट माथिबाट ९८ फिटको टावर निर्माण गरिएको छ। टावरमा रहेको डोरीमा स्विङ खेल्ने व्यक्तिलाई झुन्ड्याइन्छ। कुर्सीमा बसेर सुपरम्यान शैलीमा तीन जना एकै पटक बसेर खेल्न मिल्ने उनले बताए। यो खेल परिवार साथीभाइसँगसँगै खेल्न सकिन्छ। यसमा स्विङ्को फ्री फल ३ सेकेन्डको रहन्छ। खेल अवधि ३ मिनेटको रहने गोल्छाले बताए। प्रतिव्यक्ति दुई हजार शुल्क लाग्ने प्रालिले बताएको छ। हेम्जा स्टेसनमै पुगेर खेल्न चाहनेलाई १० प्रतिशत छुट रहने व्यवस्था छ। स्विङ निर्माणमा दुई करोड लगानी भएको महर्जनले बताए। सराङकोटबाट सुरु भएर हेम्जासम्म सुपरम्यान जिपलाइन पनि हालै सञ्चालनमा आएको छ। यो विश्वकै दोस्रो सुपरम्यान जिपलाइन रहेको सञ्चालकको दाबी छ। विश्वकै भिरालो, छिटो र एउटै डोरीमा लामो जिपलाइनमा सुपरम्यान जिपलाइन सुरु गरेको महर्जनले बताए। सुपरम्यान जिपलाइन अक्टोवरमा निर्माण भएको हो। अस्ट्रियाका एड्भेन्चर विशेषज्ञ इन्ड्रियस होगिन बर्गरको प्राविधिक संलग्नतामा सुपरम्यान जिपलाइन बनाइएको हो। पहिलेकै जिपलाइनमा सुपरम्यान शैली भित्र्याउन ५० लाख रुपैयाँ थप खर्च भएको उनले जानकारी दिए। साधारण जिपलाइन ९० सेकेन्ड हुन्छ भने सुपरम्यान जिपलाइन एक मिनेट अवधिमा पूरा गरिन्छ। १० हजारमा ४ वटै साहसिक खेलमा सहभागी हुन पाइने बताइएको छ। उक्त पूर्वाधारमा २५ करोडभन्दा बढी लगानी गरिसकेको छ। कम्पनीले हेम्जामा छिट्टै अर्को एडभेन्चर प्रोडक्ट एटीभी बाइक सुरु गर्ने प्रालिका निर्देशक अभिनव चुरिवालले बताए।"
इकमर्स समयको आवश्यकता,"नेपालमा सन् २०१८ बाट इकमर्स व्यवसायको रूपमा दराज नेपालमा सञ्चालनमा आएको हो। अनलाइन सपिङको मान्यतालाई स्थापित गर्दै कम्पनी चार वर्षमा अघि बढिरहेको छ। इकमर्स व्यवसायलाई नेपालमा स्थापित गर्ने र विस्तार गर्ने योजनाका साथ नयाँ स्वरूपमा आएको दराज नेपालमा नेतृत्व पनि परिवर्तन भएको छ। हालसम्मको यात्रा र भोलिका दिनमा कम्पनी कसरी अघि बढ्छ ? भन्ने सम्बन्धमा अन्नपूर्णकर्मी सुनिता कार्कीले दराज नेपालका निवर्तमान प्रबन्ध निर्देशक लिनो अह्लेरिङ्ग र नवनियुक्त निर्देशक आँचल कुँवरसँग गरेको कुराकानी : स्थानीयलाई रोजगारीको अवसर : लिनो अह्लेरिङ्ग(निवर्तमान प्रबन्ध निर्देशक, दराज नेपाल) दराज नेपालमा काम गर्दाको तपार्ईंको अनुभव कस्तो रह्यो ? दराज नेपालको बजार कस्तो पाउनुभएको छ ? अझै पनि नेपालका धेरै ठाउँमा दराज पुग्न सकेको छैन। तर, यसलाई स्वीकार गर्ने र प्रयोग गर्ने ग्राहक भने बढिरहेका छन्। पहिला मासिक करिब एक लाख प्रयोगकर्ता थिए भने अहिले मासिक १५ लाख ग्राहकले दराजको सेवा लिइरहेका छन्। अर्डर पनि १ हजार ५ सय प्रतिशत बढेको छ। यी सबै उपलब्धि थोरै वर्षमै सम्भव भएको हो, जुन एकदमै आकर्षक छ। सुरुआतमा करिब १ सय ५० जनाले रोजगारी पाएका थिए। अहिले ७ सयभन्दा बढी व्यक्ति यसको रोजगारमा छन् भने अभियानका समयमा १ हजार ५ सय बढीले रोजगारी पाउने गर्छन्। ग्राहकसँग चुनौतीको सामना कत्तिको गर्नु पर्छ ?वस्तु अर्डर गरेको बढीमा तीन दिनमा डेलिभरी गर्छौं। सेवामा सुधार भएको छ। नयाँनयाँ कम्पनीले बजारमा प्रतिस्पर्धा सृजना गरेका छन्। प्रतिस्पर्धी बजारमा टिकिराख्न हामीले सेवालाई चुस्त बनाउन जरुरी छ। केही कारणले हाम्रा सामान फिर्ता हुने गर्छन्। बिक्रेताले पनि ग्राहकलाई सही र तोकिएको नै वस्तु बिक्री गर्ने वातावरण सृजना गर्नु पर्छ। यसले मात्र ग्राहकको विश्वास जित्न सकिन्छ। ग्राहकको विश्वास जित्नु र कायम राख्नु भनेको इकमर्स व्यवसायका लागि ठूलो चुनौति हो। यसमा विशेष ध्यान दिन जरुरी छ। कोरोना महामारीले विश्वलाई आक्रान्त पारेको छ। व्यवसायमा कोरोनाको असर कस्तो रह्यो ?अब यसलाई भाग्य नै भन्नु पर्छ। कोरोना महामारीको समयमा अरू व्यवसाय धरासायी बन्दा इकमर्स व्यवसाय भने फस्टाएको थियो। अरू व्यवसाय पनि धरासयी बनेको समयमा दराजले पहुँच विस्तार गर्न सफल भएको छ। किनभने अन्य व्यवसायले अनलाइनबाट पनि व्यापार गर्न सकिन्छ भन्ने सोचेकै थिएनन्। यसले नेपालको अर्थव्यवस्थालाई चलायमान बनाउन मद्दत गरेको छ। यसमा हामी गर्व गर्छौं। यस्तै, अर्को भनेको ग्राहकमा पनि विभेदीकरण भएको छ। पहिला टिनएजका युवा मात्र बढी आकर्षित थिए। अहिले सबै वर्ग नै अनलाइन सपिङमा जोडिन पुगेका छन्। एक पटक मात्रै तपार्ईंंले दराज नेपालको सेवा लिनु भयो भने बानी पर्नु हुनेछ। तपार्ईंंले नेपालमा बिताएका साढे तीन वर्षमा अन्य के कस्ता चुनौतिको सामना गर्नु भयो ?धेरै नै चुनौतिको सामना गर्नुपरेको थियो। तर, त्यसलाई मैले सकारात्मक रूपमा नै लिएको छु। तपार्ईंं जति धेरै चुनौतिको सामना गर्नु हुन्छ। उत्ति नै अघि बढ्नु हुन्छ। सुरुमा सरकारी नियामक निकायलाई इकमर्स र यसले इकोसिस्टममा पार्ने प्रभावका बारेमा बुझाउन गाह्रो भएको थियो। तर अहिले अवस्था फेरिएको छ। सबैले बुझेका छन्। सम्बन्धित मन्त्रालयबाट नै सहयोग छ। यसकारण चुनौति अहिले अवसरमा नै बदलिएको छ। यस्तै, अर्को चुनौति भनेको ग्राहकसँगको विश्वासको लडाइँ रहेको छ, टिम सुरक्षित रहनु मुख्य पाटो हो। खोपको डोज पूरा गर्ने विषयलाई हामीले प्राथमिकतामा राखेका छौं। कोभिडको बीचमा इकोसिस्टमलाई व्यावसायिक बनाउँदै जान जरुरी छ। दराज नेपालको दूरदृष्टि कस्तो रहने छ ? त्यस्ता केही योजना छन् ?नेपालमा हामी पहिला जन्मियौं अहिले हुर्केर युवा हुँदैछौं। अझ धेरै अघि जानु छ। सुधारिँदै र आत्मप्रतिबिम्बित (सेल्फ रिफ्लेक्ट) बन्दै नेपालभर नै सेवा विस्तार गर्ने हाम्रो योजना छ। हामी ५० वटा मुख्य सहरमा पुगेका छौं। हरेक नेपालीमा हामी पुग्न नसके पनि धेरैभन्दा धेरै गाउँ र सहरमा हाम्रा नेटवर्क तथा सेवा विस्तार गर्नु पर्नेछ। ग्राहक तथा बिक्रेताको विश्वास जित्दै जानु पर्छ भने नयाँ सेवाहरूलाई पनि प्रक्षेपण गर्दै जानु पर्छ। तपार्ईंको कार्यकाल सकिएको छ। दराज नेपालमा नेपाली नै नेतृत्व सम्हाल्न आउनु भएको छ। कसरी अघि बढ्नु पर्ला ? तपार्ईंको भनाइ के छ ?हाम्रा पाँचवटा बजार छन्। कम्पनीको प्रमुख कार्यकारी अधिकृतलगायत हाम्रो टिमको उद्देश्य भनेको नै सबै बजार स्थानीय रूपमा नै सञ्चालन गर्ने भन्ने छ। कम्पनी अन्तर्राष्ट्रिय भए पनि स्थानीय बजारमा घुलमिल हुनका लागि स्थानीय प्रतिनिधि नै प्रभावकारी हुन्छ। डेढ वर्षदेखि खोजिरहेका थियौं। हाम्रो खोजको क्रममा नै दराज नेपालले नयाँ प्रबन्ध निर्देशक पाएको छ। यसले कम्पनीको सेवा विस्तार भूमिका खेल्ने आशा लिएको छु। नेतृत्वसँगै कम्पनी पनि नयाँ स्वरूपमा आएको छ। यसले कम्पनीको मार्केट भ्यालु र कस्टमर भ्यालुलाई कसरी अघि लैजान्छ ?पाकिस्तान, बंगलादेश, श्रीलंका, नेपाल र म्यानमार गरी सन् २०३० सम्म ५० करोड ग्राहकमा पुग्ने हाम्रो योजना छ। यसका लागि ग्राहक सेवा सँगसँगै सामाजिक उत्तरदायित्वलाई पनि बहन गर्दै लक्ष्य हासिल गर्न जरुरी छ। हाम्रा रणनीति, उद्देश्य, लक्ष्य र मूल्यलाई कसरी एकैसाथ झल्काउने ? त्यसका लागि पनि हामीले रिब्रान्डिङ गरेका हौं। आँखालाई तान्ने गरी नै लोगो, रंग र नारालाई परिमार्जित गरेका छौं। नयाँ लोगो भए पनि हामी दराज नै हौं। ग्राहकप्रतिको हाम्रो समर्पणमा केही परिवर्तन भएको छैन। अझ झन् नयाँ सेवाहरू, मनोरञ्जनका सामग्री, भिडियो गेमलगायत थप परिस्कृत भएर आउने हाम्रो योजना छ। ग्राहकले दराजबाट के आशा गर्न सक्छन् ?दराज नेपाललाई नेपाली ग्राहकहरूले धेरै नै रुचाइरहनु भएको छ। हामी झन् नयाँ र थप परिष्कृत भएर ग्राहकको सेवामा आएका छौं। अनलाइन सपिङमा धेरै नै प्रकारका वस्तु र धेरै ग्राहकलाई सेवा दिएको अनुभव हामीसँग छ। अनुभव र सिकाइको माध्यमबाट कमीकमजोरीलाई सुधार गर्दै ग्राहकप्रति समर्पित रहने छौं। अन्त्यमा, हामीसँग नयाँ प्रबन्ध निर्देशक आँचल आउनु भएको छ। उहाँले दराज नेपाललाई मुलुकभर पुर्याउनु हुने नै छ। साथै, ग्राहकको विश्वास जित्न र कम्पनीको लक्ष्यलाई पूरा गर्न काम गर्नु हुनेछ भन्ने विश्वास छ। चुनौतीले अवसर प्रदान गर्छ : आँचल कुँवर(नवनियुत्त प्रबन्ध निर्देशक, दराज नेपाल) तपाईं कसरी इकमर्समा लाग्नु भयो ? दराज नेपालसँग कसरी जोडिनुु भयो ?म नेपालमा नै जन्मे, हुर्कें। १८ वर्षअघि आईएस्सी सकेर अमेरिका गएको थिएँ। त्यहाँ गणित र अर्थशास्त्रमा स्नातक गरे। त्यसपछि कोपरेट ट्राभल म्यानेजमेन्ट कम्पनीमा काम थालें। सोही बेला एमबीए पनि सकें। साढे पाँच वर्ष अमेजनमा काम गरें। त्यहाँ रिटेल विजनेसलाई नयाँ बजारमा स्थापित गर्ने काम गर्दै आएको थिएँ। स्वीडेन, पोल्यान्ड, इजिप्ट जस्ता देशहरूमा रिटेल विजनेस स्थापित गर्ने काममा भूमिका खेलें। त्यत्ति नै बेलामा दराजबाट यो अवसर प्राप्त भएको हो। उहाँको अफर मलाई आकर्षक लाग्यो र मैले ओके गरें। इकमर्समा अरू पनि कम्पनी छन्। तपाईंले दराज नै किन छान्नु भयो ?दराजलाई छानेको भन्दा पनि दराजले मलाई छानेको हो। उहाँहरूको प्रस्तावलाई मैले स्वीकार गरेको हँु। किनभने दराज परिचत नै थियो मेरा लागि। पहिला नेपाल आउँदा दराजबाट सामान किनेको पनि थिएँ, यो प्लेटफर्मसँग व्यावहारिक रूपमा नै म परिचित थिएँ। दराजका क्रियाकलापलाई मैले हेरिरहेको हुन्थें। कम्पनीले व्यावसायिक गतिविधिसँगै सामाजिक उत्तरदायित्वका काम पनि गरिरहेको हुन्थ्यो। जुन मलाई मन परेको थियो। उहाँहरूले कामका लागि प्रस्ताव गरेपछि प्रमुख कार्यकारी लगायत यो कम्पनीको संस्कृति बारेमा बुझ्ने मौका पाएँ। मैले नेपालको मूल्य र मान्यतालाई जसरी प्राथमिकतामा राख्छु, यो कम्पनीले पनि सेवासँगै यहाँको मूल्य र मान्यतालाई ख्याल गरेको पाएर नै यतातिर मेरो कदम उठेको हो। अब कसरी अघि बढ्नु हुन्छ ? तपाईंले कस्तो जिम्मेवारी बहन गर्नु पर्नेछ ?इकमर्स नेपालमा भर्खरै हुर्कंदै छ। अघिल्लो प्रबन्ध निर्देशक र टिमले इकमर्सको आधार तयार गरिदिनु भएको छ। तर, पनि धेरै नै काम गर्न बाँकी छ। बजार जति शक्तिशाली हुन्छ, हाम्रो व्यापार पनि त्यति नै बलियो र स्थापित हुँदै जाने हो। यहाँ ग्राहक तथा बिक्रेता शिक्षामा नै धेरै काम गर्न आवश्यक छ। भर्खर मान्छेले यसलाई प्रयोग गर्न थाल्नु भएको छ। अझै पनि युवा वर्गमा मात्र यो परिचित छ। कोभिडका कारण अन्य वर्गको प्रयोग पनि नबढेको भने होइन। मेरै अभिभावकले पनि कोभिडको कारणले मात्र इकमर्सको प्रयोग सुरु गर्नु भएको हो। हाम्रो रिटर्न पोलिसी राम्रो छ। तर पनि कतिलाई अझै अनलाइन सपिङमा ठगिन्छ भन्ने छ। यसकारण दराजमा गएँ भने मैले सबैभन्दा गुणस्तरीय सेवा पाउँछु भन्ने भावना जगाउनेतिर अग्रसर हुन जरुरी छ। यस्तै, नेपालका सबै कुनामा पहुँच पुर्याउन सक्नुपर्छ। कम्पनीको पहिलो महिला प्रबन्ध निर्देशक हुनुभएको छ। तपाईंको अनुभव कस्तो छ ?महिला भएर यो पदमा मैले धेरै सोचेको छैन। तर, यसले बाहिर विश्वमा वा हाम्रै देशमा पनि सकारात्मक प्रभाव पार्न सक्छ जस्तो लाग्छ। काम वा पदको जिम्मेवारी यतिसम्म र यस्तो हुन्छ भन्ने हुँदैन भन्ने एउटा भावना जगाउन मैले पाएको जिम्मेवारीले भूमिका खेल्छ जस्तो लाग्छ। सँगसँगै कुनै पनि पद शैक्षिक योग्यता, अनुभवले मात्र हासिल गर्न सकिन्छ। मैले पाएको जिम्मेवारीलाई म निभाउन सक्छु भन्ने लागेको छ। नेपालका ग्राहकलक्षित कुनै त्यस्तो रणनीति बनाउनुभएको छ ? नेपालमा दराज कम्पनी नेपाली टिमले नै चलाइरहेको थियो। प्रबन्ध निर्देशक मात्र बाहिरको हुनु हुन्थ्यो। एकजनाले मात्र बसेर रणनीति बनाउने भन्ने हुँदैन। केन्द्रदेखि सबै टिम मिलेर नै रणनीति बन्ने गरेका छन्। तर पनि म नेपाली नै भएकाले केही पहुँच बढाउनमा मद्दत भने अवश्य नै गर्नेछु। नेपालीमा नै सञ्चार गर्न सक्ने भएकाले सहज हुने विश्वास मेरो छ। यसले केही फरक अवश्य पार्नेछ। त्यसो भनिरहँदा ग्लोबल भिलेजको युगमा हामी छौं। त्यही भएर एकअर्काका बारेमा अभ्यस्त नै छौं। र पनि भाषा, संस्कार जस्ता कारणले गर्दा ग्राहकको व्यवहारका बारेमा म बढी जानकार हुन सक्छु। सोहीअनुसार केही वस्तु तथा सेवा ल्याउन सकिन्छ। कोरोना महामारीले दुई वर्षदेखि व्यवसायमा असर गरिरहेको छ। महामारीको तेस्रो लहरसँग जुध्दै व्यापार बढाउने चुनौती तपाईंसँग छ। के कस्ता योजना बनाउनु भएको छ ?कोरोना कुन रूपमा अघि बढ्छ भन्ने त थाहा छैन। र पनि जानकारहरूले कोरोना तेस्रो लहर कम खतराजनक भन्दै आइरहेका छन्। सरकारले पनि विस्तारै हरेक कुरामा प्रतिबन्ध बढाउँदै लगिरहेको छ। फेरि लकडाउन नै हुने अवस्था आयो भने पनि सुरक्षित भएर सेवाहरू ग्राहक समक्ष पुर्याउनै पर्ने हुन्छ। यसकारण लकडाउन भइहाले कसरी ग्राहकको घरसम्म पुग्ने भन्नेबारेमा योजना बनाइरहेका छौं। इकमर्स क्षेत्रमा बढिरहेको प्रतिस्पर्धीलाई कसरी लिनु हुन्छ ?प्रतिस्पर्धा सधैं राम्रो नै हुन्छ। यसले अझ परिष्कृत बन्नका लागि बाटो देखाउने गर्छ। हामीले स्वस्थ्य प्रतिस्पर्धालाई आत्मसाथ गर्दै सेवामा नयाँपन दिन जरुरी छ। दराज नेपाल लोगो परिवर्तन गरी नयाँ स्वरूपमा आएको छ। नयाँ स्वरूपसँगै ग्राहकसँग हातेमालो गर्दै लक्ष्य प्राप्ति गर्न कसरी अघि बढ्नु हुन्छ ?लोगो परिवर्तन भए पनि हाम्रो मुख्य मान्यता परिवर्तन भएको छैन। हाम्रो रणनीति पनि उस्तै छ र ग्राहक सेवामा आत्मसमर्पण पनि परिवर्तन भएको छैन। हामी केही परिपक्व हुँदै गएकाले लोगोलाई पनि परिपक्वता दिनका लागि मात्र परिवर्तन गरिएको हो। हाम्रो लोगोले अगाडि बढ्नका लागि नै प्रेरित गर्छ। ग्राहक किन दराज नेपालमा आउन जरुरी छ ? दराज नेपाल र यसको सेवाका बारेमा तपाईं के भन्नु हुन्छ ? ग्राहकलाई कसरी आकर्षित गर्नु हुन्छ ?हाम्रो कम्पनीको मुख्य लक्ष्य भनेको नै इकमर्सको माध्यमबाट हाम्रो समुदायलाई माथि उठाउने हो। यसका लागि बिक्रेता, क्रेतादेखि समाज र देश सबैलाई नै सँगै लिएर अघि बढ्न खोजिरहेका छौं। हामी के भन्छौं भने हाम्रा सेवाहरूलाई सकेसम्म चुस्त र सहज बनाउनेतर्फ निरन्तर लागि नै रहने छौं। दराज नेपालमा जति पनि वस्तुहरू छन्, तिनको दायरा बढाउनेतर्फ पनि हामी काम गर्दैछौं। यसमा हामीले स्थानीय उत्पादनदेखि छिमेकी मुलुकहरूका सामग्रीहरूलाई समावेश गर्दैछौं। लाइभ स्ट्रिमिङ सुरु गरिसकेका छौं। देशको कुनाकाप्चामा दराज विस्तार गर्ने योजनासँगै हाम्रो रिटर्न पोलिसीलाई अझ सुधार्दै लैजाने योजना बनाएका छौं। सामानहरू फिर्ता गरिन्छन् भन्ने सम्बन्धमा बिक्रेतासँग सहकार्य गरी काम गर्नेछौं। पेमेन्ट र डेलिभरीमा देखिइरहेका समस्याहरूलाई पनि चाँडै समाधान गर्दै अघि बढ्ने छौं।"
गोठमा बस्नेलाई रेडियो,"गोरखा : सधैं गोठमा बस्ने (स्थायी) गोठालाहरूलाई देशविदेशमा हुने गरेका घटनाबारे सुसूचित गराउने उद्देश्यले रेडियो प्रदान गरिएको छ। धार्चे गाउँपालिका४ लाप्राकका ५० जना गोठालालाई गोठमै पुगेर सोलार जडित रेडियो वितरण गरिएको छ। गाउँपालिकाका प्रमुख सन्तोष गुरुङको समन्वयमा हाम्रो सहारा फाउन्डेसन नेपालले गोठालालाई हातहातमा गोठालामैत्री रेडियो वितरण गरेको वडाअध्यक्ष राज गुरुङले बताए। गोठालाहरूलाई देशविदेशमा भएका विभिन्न गतिविधिबारे जानकारी दिने उद्देश्यले रेडियो वितरण गरेका हौं, वडाअध्यक्ष गुरुङले भने, गोठमा बसेर रेडियो सुन्न पाउने भएपछि गोठालाहरू निकै खुसी छन्। रेडियोमा जडित सोलार पाताले ब्याट्री फेरिरहनु नपर्ने, गोठमा विद्युत् नहुँदा पनि ब्याट्री चार्ज गर्ने सुविधा हुँदा गोठालाहरू खुसी भएको गाउँपालिका अध्यक्ष सन्तोष गुरुङले बताए। साथै रेडियोमा जडित बत्तीले गोठालाहरूलाई धेरै फाइदा पुग्ने उनको भनाइ छ। गाउँपालिकाले गरेका विकाससम्बन्धी गतिविधिलाई गोठालाले पनि थाहा पाउन् भनेर रेडियो उपलब्ध गराइएको हो, उनले भने, स्थानीय एफएमले जिल्लालगायत राष्ट्रिय समाचार तथा विभिन्न कार्यक्रमहरू सुनेर गोठालाहरू पनि सुसूचित होउन् भन्ने उद्देश्यले रेडियो उपलब्ध गराइएको हो। स्थायी गोठालाहरूलाई कार्यपालिका बैठकले निर्णय गरेर रेडियो वितरण गरिएको उनले बताए। कोभिडका बेला विद्यालयहरू बन्द भएका छन्। इन्टरनेट सेवा नभएकाले अनलाइन कक्षा सम्भव छैन। यस्तो बेलामा गोठमै बसेर बालबालिकाले रेडियो सुनेर पढ्न पाउँछन्, उनले भने। रेडियो सुन्न पाउने भएपछि गोठालाहरू झन् खुसी व्यक्त गरेका छन्। समाचार पनि सुन्न पाइयो। अब मौसमबारे पनि सुन्न पाइने भइयो, सधैं गोठमा बस्ने ६१ वर्षीय गोठाला सदवीर गुरुङले भने, खर्कमा गीत सुन्दै भेडा चराउन रमाइलो पनि हुन्छ। कोरोनाबाट कसरी बच्ने भन्ने पनि थाहा पाउन सजिलो हुने भयो। रेडियोमा लाइट पनि रहेछ त्यसले रातिको समयमा झन सजिलो हुने भयो। मोबाइल पनि नटिप्ने जंगलमा बसेर ताजा खबर सुन्न पाइने भयो भनेर उनीहरूको खुसीको सीमा थिएन। स्थायी गोठालालाई रेडियो दिने गाउँपालिकाको कार्यक्रम अत्यन्त प्रभावकारी भएकाले त्यसमा साझेदारी गरिएको साहारा फाउन्डेसन नेपालकी अध्यक्ष कल्पना श्रेष्ठले बताइन्। भेडाबाख्रा, गाई गोरुले भरिभराउ भएको गोठमा पुगेर गोठालाको हातमा रेडियो दिन पाउँदा अत्यन्तै खुसी लागेको छ, श्रेष्ठले भनिन्, रेडियो पाउँदा गोठालाको मुहारमा देखिएको खुसीले अत्यन्त प्रभावकारी कार्यक्रम गरेको अनुभूतिसमेत भयो। अरू वडाका स्थायी गोठालाहरूलाई पनि यसरी नै रेडियो दिन संस्था तत्पर रहेको उनले बताइन्।"
धान बेच्न नक्कली किसान,"जनकपुरधाम : जनकपुरमा व्यापारीले नै किसान बनेर सरकारलाई धान बेच्ने गरेको खुलेको छ। खाद्य व्यवस्था तथा व्यापार कम्पनी जनकपुरमार्फत किसानको नाममा व्यापारीले धान बेच्दै आएका हुन्। कम्पनीको जनकपुरधामस्थित कार्यालयमा किसानको सिफारिस लिएर धान बेच्न व्यापारी आउने गरेका छन्। धनुषा र महोत्तरीका किसानले उत्पादन गरेको सोना मन्सुली धान पुस २८ देखि कार्यालयले खरिद गरिरहेको छ। किसानको मात्र किन्नुपर्नेमा कार्यालयले नक्कली किसान बनेर आउने व्यापारीबाट धान किन्ने गरेको हो। कार्यालयले किसानको जग्गा धनी लालपुर्जा र स्थानीय निकायबाट किसान भएको सिफारिसका आधारमा ४० क्विन्टल बढी धान खरिद गरेको छ। यसैको फाइदा उठाउँदै व्यापारीले वडाध्यक्षलाई प्रलोभनमा पारी आफूलाई किसान भएको सिफारिस लिने गरेका छन्। महोत्तरी लोहारपट्टी६ कविलासाका किसान पुरन साहले खाद्यले बिचौलियामार्फत व्यापारीको धान किनिरहेको तर किसानको धान किन्न आनाकानी गरिरहेको गुनासो गरे। टायर गाडामा कोसौं टाढाबाट धान बेच्न आयौं। तर, खाद्य कार्यालयले अनेक बहाना बनाएर हामीलाई रोकेको छ। हाकिम साबले सिफारिस छैन। धान किन्दैनौं। घर लैजाउँ भन्छ, शुक्रबार साँझ ५ बजे कार्यालयमा भेटिएका उनले भने, बिहानदेखि गोरु भोकै छ, यस्तो चिसोमा कठ्यांग्रिएर बसेको छु। अब यत्तिकै फर्कनुपर्यो। धनुषा लक्ष्मीनियाका सखिचन्दन यादवले पनि सिफारिस अनिवार्य गरेपछि धान बेच्नबाट बञ्चित भएको गुनासो गरे। कार्यालयले बिचौलियालाई मात्र टोकन दिएको उनको भनाइ छ। टाठाबाठाले बिना सिफारिस टोकनकै आधारमा गाउँका टाठाबाठाको धान किन्यो। अनिवार्य टोकन सिफारिस लेऊ भन्छ। तर, मसँग टोकन छैन, यादवले भने, बिचौलियाहरूलाई टोकन दिएको छ। हामी सानोतिनो किसान जताबाट पनि मार्कामा पर्यौं। टायरगाडामै धान बेच्न आएका अर्का किसान रामबाबु यादवले कुपन बेगर कार्यालयको हाताभित्रै प्रवेश नदिएको बताए। हामीसँग टोकन छैन। बिहानैदेखि सडकमा लाइनमा छौं साँझ परिसक्यो तर टोकन बिना धान नकिन्ने भन्छ, उनी भन्छन्, टोकन लिन सोर्स फोर्स चाहिन्छ। हाम्रो बोली बिक्दैन र अब धान फर्काएरै लाने अवस्था भयो। दर्जनौं किसान टायरमा धान लिएर बेच्न आएका थिए। तर, उनीहरूको धान कम्पनीले किन्न मानेन। धेरैले फर्काएर लगे। कार्यालयका निमित्त प्रमुख उपेन्द्र लिङदेल पनि वडा कार्यालयबाट आफू किसान भएको सिफारिस लिएर केही व्यापारी धान बिक्री गर्न आएको स्वीकार्छन्। भन्छन्, हामीले बिचौलियाको धान नकिन्ने निर्णय गर्यौं। त्यसपछि व्यापारीहरूले नै टायरगाडा भाडामा लिएर सर्वसाधारणलाई पठाउने गरेका छन्। केही व्यापारी वडाबाट किसान भएको सिफारिस लिएर धान बेच्न आएका थिए। लिङ्देल भन्छन्, बुझ्दै जाँदा व्यापारी भएको थाहा हुन आयो। दुवैको धान हामीले फिर्ता पठाइ दियौं। यसमा वडा चनाखो भए मात्रै किसानबाट धान खरिद गर्न सहज हुने उनी बताउँछन्। उनले व्यापारी किसानलाई किसान भनेर सिफारिस नगर्न र वास्तविक किसानलाई मात्रै सिफारिस दिन वडाध्यक्षहरूलाई कार्यालयले आग्रह गरेको छ। खाद्य जनकपुरधाम शाखाले १ हजार ५ सय मेट्रिक टन धान खरिद गर्ने लक्ष्य राखेको छ। सरकारले सोना मन्सुली धानको समर्थन मूल्य प्रतिक्विन्टल २ हजार ९ सय २ रुपैयाँ तोकेको छ। गत वर्ष २ हजार ८ सय ८५ थियो।"
झुक्याएर होटल पु्र्याई सामूहिक बलात्कार,"विराटनगर : ३० वर्षकी एक महिलाले इटहरीस्थित एक घरमा शुक्रबारदेखि काम गर्न थालिन्। साँझ मोरङको सुन्दरहरैंचा नगरपालिका गछियास्थित बहिनीको घर जाँदै थिइन्। गछिया खोला पुलनजिक ओर्लिएर एक युवकलाई उनले लोकेसन सोधिन्। ती युवकले बहिनीको घर पु्र्याइदिने भनी गाडीमा राखेर लगे। तर, झुक्याएर होटलमा पु्र्याई राति तीन जनाले बलात्कार गरेको खुलेको छ। उक्त घटनामा संलग्न रहेको आरोपमा ३६ वर्षीय अर्जुन श्रेष्ठ, उनका भाइ २७ वर्षीय मनोज श्रेष्ठ र प्रत्यक्षदर्शी भनिएकी आरती श्रेष्ठ पक्राउ परेका छन्। झापा घर बताउने रामबहादुर नेपाली फरार छन्। सुन्दरहरैंचा४ बलियास्थित श्रेष्ठ होटल एन्ड फेमिली लजका सञ्चालक हुन् अर्जुन। उनी र आरती भने पीडितलाई लिएर उपचार गर्न शनिबार विराटनगर आएका थिए। त्यही बेला उनीहरूलाई नियन्त्रणमा लिइएको मोरङका प्रहरी प्रवक्ता डीएसपी मञ्जिल मुकारुङले बताए। आरती त्यही होटलकी कामदार भएको खुलेको छ। उक्त घटनाबारे बेलैमा प्रहरीलाई जानकारी नदिएको, पीडित र उनका आफन्तलाई दुव्र्यवहार गरेको पाइएको डीएसपी मुकारुङले बताए। होटलको एउटा कोठामा थुनेर रातभर महिलालाई तीन जनाले पालैपालो बलात्कार गरेको खुलेको छ, मुकारुङले भने, प्रहरीले घटनाका बारेमा शनिबार दिउँसो १ बजेतिर मात्रै थाहा पायो। अत्यधिक रक्तस्रावका कारण पीडितको अवस्था गम्भीर छ। उनी राम्ररी बोल्न सक्दिनन्। उनलाई कोसी अस्पतालमा भर्ना गरिएको छ। अस्पतालकी प्रसूति तथा स्त्री रोग विशेषज्ञ डा रिभा केसीले रक्तस्राव रोक्ने प्रयास जारी रहेको बताइन्। रक्तस्राव अत्यधिक भइरहेको छ। रगत धेरै बगेका कारण रक्तचाप पनि निक्कै कम भएर गयो, उनले भनिन्, पीडितको उपचारमा कुनै कमजोरी हुन नदिन सक्दो प्रयास गरिरहेका छौं। अवस्था निक्कै गम्भीर छ। डा केसीका अनुसार पीडित महिलाको यौनअंग क्षतिविक्षत छ। शरीरका विभिन्न भागमा पनि चोटपटक छ। यौनअंगमा ठूलो असर पुगेका कारण सिलाइ गर्नुपर्ने हुन सक्छ, उनले भनिन्, अरू थप समस्याका विषयमा परीक्षण गरेर रिपोर्ट आइसकेपछि मात्रै थाहा हुन्छ। पीडितका ४ वर्ष र १७ महिनाका दुई छोरी छन्। आफन्तका अनुसार पहाडबाट पीडित महिला परिवारसहित गत असोजमा बेलबारी बसाइँ आएकी हुन्। पीडितको आर्थिक अवस्था कमजोर छ। उनी नाबालिका छोरीलाई बहिनीको जिम्मा लगाएर काममा जान थालेकी थिइन्। बहिनीको घर जान खोज्दा आरोपितले प्रदेश २०१००१ च २२७ नम्बरको गाडीमा राखेर होटल पु्र्याएको पाइएको छ। विभिन्न ठाउँमा घुमाउँदै ती युवाले साँझ ७ बजेतिर महिलालाई होटलमा पु्र्याएछन्। एकछिनमा बहिनीको घर पु्र्याइदिन्छु भन्दै केही खान दिएर राखेको पाइयो, प्रहरी स्रोतले भन्यो, खानेकुरा दिएपछि महिला बेहोस भइछन्। बेहोस बनाउने वस्तु खान दिएर र सुँघाएर होटलको कोठामा लगेर तीन जनाले नै पालैपालो बलात्कार गरेको खुलेको छ।सुरुमा गाडीमा राखेर लैजाने युवकले, पछि अर्जुन र मनोजले बलात्कार गरेको प्रहरीले जनाएको छ। डीएसपी मुकारुङका अनुसार ती महिला मध्यराति १२ बजेतिर चिच्याइछन्। प्रतिकार गर्दा कुटपिटसमेत गरेको खुल्यो, उनले भने, अर्जुनले हातै हालेर यौनांग क्षतिविक्षत बनाइदिएको खुल्यो। घटनाबारे आफूले शनिबार बिहान ८ बजेतिर थाहा पाएको पीडितकी बहिनीले बताइन्। रातभरको पीडाले दिदी बेहोस हुनुभएछ। बिहान ८ बजेतिर ब्युँझिएपछि होटलमा राखेर मलाई बलात्कार गरे भन्दै फोन गर्नुभयो, उनले भनिन्, घटना सुनेपछि म उक्त होटलमा पुगेँ। रगतको आहालमा डुबेको होटलको कोठा र ओछ्यानमा दिदीलाई अचेत अवस्थामा पाएँ। कोठा र ओछ्यान रक्ताम्य पाइएको उनले सुनाइन्। दिदी त्यहीँ लडिरहेकी थिइन्। त्यस्तो अवस्था देखेपछि मैले केही सोच्नै सकिनँ। उपचारका लागि लैजान हारगुहार गरेँ, उनले भनिन्, त्यसपछि होटल सञ्चालकका भाइ र होटलमा काम गर्ने युवती आएर ममाथि दुव्र्यवहार गर्न थाले। प्रहरीलाई खबर गर्छु भनेपछि गाडीमा राखेर उपचार गर्न लैजान तयार भए। उपचारमा ल्याउने क्रममा रगतले गाडीको सिट नै रक्ताम्य भएको उनले बताइन्। गाडीमा पनि धेरै रक्तस्राव भयो। दिदीको अवस्था झन् बिग्रँदै गयो। उहाँ बोल्नै छाड्नुभयो। वान्ता पनि गर्नुभयो, बेडमा राखिएकी दिदीको अवस्था देखेर उनले रुँदै भनिन्, जसोतसो अस्पताल ल्याएर भर्ना गरिएको छ। उपचार सुरु भए पनि अवस्था कस्तो हुन्छ भन्ने चिन्ता थपिएको छ। उनका अनुसार गछियाबाट लिएर होटलसम्म लगेकै गाडीमा राखेर होटल सञ्चालकले पीडितलाई उपचार गर्न ल्याएका हुन्। दुई जना नानी मलाई छाडेर काममा जानुभएकी दिदी रातभर नफर्किएपछि खोजी गर्यौ। फोन गर्दा लाग्दैन थियो, उनले भनिन्, मोबाइल नियन्त्रणमा लिएर नलाग्ने बनाइदिएछन्। उनले बलात्कारमा संलग्नले घटना सार्वजनिक गरेमा मारिदिनेसम्मको धम्की दिएको गुनासो पोखिन्। उनका अनुसार घटनास्थलमा पुगेपछि होटल सञ्चालकले कामदारलाई रक्ताम्य भएको होटलको कोठा सफा गर्न लगाए। होटल सञ्चालकले दिदीलाई घरमा ल्याएर छाडिदिन खोजेका रहेछन्। म पुगेपछि २ हजार दिन्छु उपचारमा लैजानुस् भन्दै थिए, पीडितकी बहिनीले भनिन्, म त्यहाँ पुगेपछि अस्पताल लैजानुपर्छ भनेँ। तर, उनीहरू मानिरहेका थिएनन्।"
मृत्युदर क्रमशः उच्च,"काठमाडौं : कोरोना भाइरसबाट संक्रमण मात्र होइन, मृत्युदर पनि क्रमशः बढ्न थालेको छ। एकै दिन शनिबार १६ जनाको ज्यान गएको छ। जब कि यो संख्या अघिल्लो दिन शुक्रबार तीन मात्रै थियो। तेस्रो लहर सुरु भएयता मुलुकभर ५० जनाले ज्यान गुमाएका छन्। यीमध्ये ८६ प्रतिशतले खोप नलगाएको पाइएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार ज्यान गुमाउनेमध्ये ४३ जनाले खोप नलगाएको पाइएको छ। खोप लगाएका ७ जना (१४ प्रतिशत)को मात्र ज्यान गएको सहप्रवक्ता डा अधिकारीको भनाइ छ। शनिबार मृत्यु भएकामध्ये तीन जनाले मात्र खोप लगाएको पाइएको छ। सहप्रवक्ता डा अधिकारीले यीमध्ये १३ जनाले खोप नलगाएको पाइएको जानकारी दिए। खोप लगाएकाको तुलनामा नलगाएका व्यक्तिमा कोरोना संक्रमणबाट मृत्युदर उच्च देखिएको छ, डा अधिकारीले भने। मुलुकभर ७२ हजार ८ सय ६२ सक्रिय संक्रमित रहेको मन्त्रालयको तथ्यांक छ। जसमध्ये ३७ जना भेन्टिलेटरमा उपचाररत छन्। आईसीयूमा २ सय १० जनाको उपचार भइरहेको छ। जोखिममा दीर्घरोगीदीर्घ रोग भएका ज्येष्ठ नागरिकमा कोरोना संक्रमणले जटिलता थप्ने गरेको पाइएको छ। पछिल्लो समय डेल्टासँगै ओमिक्रोन भेरियन्टको पनि संक्रमण पाइएको छ। सहप्रवक्ता डा अधिकारीका अनुसार संक्रमणबाट सबैभन्दा जोखिममा कोरोनाविरुद्धको खोप नलगाएका र दीर्घ रोगीहरू छन्। ओमिक्रोन भेरियन्ट धेरै संक्रामक छ, डा अधिकारीले भने, उच्चतम जोखिमको अवस्थामा छौं। संक्रमणलाई हलुका ढंगले लिनु ठूलो गल्ती हुन्छ। कोभिड१९ युनिफाइड केन्द्रीय अस्पताल (वीर अस्पताल)का प्रमुख डा भूपेन्द्र बस्नेतका अनुसार दीर्घरोगीहरूलाई संक्रमणले जटिल अवस्थामा पुर्याएको छ। खोप नलगाएका र दीर्घरोगीलाई संक्रमणले जटिल अवस्थामा पुर्याउने गरेको छ। डा बस्नेतले अन्नपूर्ण पोस्ट्सित भने, दम, क्यान्सर, मधुमेहलगायत दीर्घ रोगका बिरामी रोगसँग जुधिरहेका हुन्छन्। कोरोना संक्रमणले थप जटिलतामा पुर्याउने गरेको छ। औषधि सेवन गरिरहेका दीर्घरोगीले विभिन्न रोगसँगै संक्रमणसँग पनि लड्नु पर्ने भएको जोखिम उच्च भएको चिकित्सकहरूको भनाइ छ। ४२ प्रतिशतले पूर्णमात्रा खोपजनसंख्याको ५३५ प्रतिशतले मात्र एक मात्रा खोप लगाएका छन्। त्यस्तै ४२४ प्रतिशतले पूर्ण मात्रा खोप लगाएको मन्त्रालयले जनाएको छ। पछिल्लो चौबीस घण्टामा १० हजार २ सय २५ जना नयाँ संक्रमित थपिएका छन्। जसमध्ये ६० वर्ष नाघेका ५ सय ८१ जना ज्येष्ठ नागरिकमा कोरोना संक्रमण पुष्टि भएको छ। कोरोना संक्रमणको तेस्रो लहरमा संक्रमित दीर्घरोगीलाई जोगाउने चुनौती भएको चिकित्सकहरू बताउँछन्। ओमिक्रोनको संक्रमणले खासै केहि गर्दैन। सामान्य रहेछ भन्ने सोंचको विकास धेरै जनामा पाइएको छ। संक्रमणको सुरुको लहरमा जस्तो डराएको देखिँदैन। डा बस्नेतले भने, ओमिक्रोनको संक्रमण पनि जटिल छ। यसले पनि गाह्रो पार्छ भन्ने बुझ्नुपर्छ। संक्रमणबाट कसरी जोगिने जोगाउने भन्ने तिर नै ध्यान जानुपर्छ। अन्यथा मृत्यु झन् बढ्न सक्छ। सक्रिय संक्रमितमध्ये शनिबार ७ सय ८ जना निको भई डिस्चार्ज भएको स्वास्थ्य मन्त्रालयले जनाएको छ।"
गल्छीरसुवागढी सडक ४७ प्रतिशत निर्माण,"नुवाकोट : गल्छीत्रिशूलीमैलुङस्याफ्रुबेंसीरसुवागढी सडक योजनाको निर्माण ४७ प्रतिशत सकिएको छ। कालोपत्रे, पुल निर्माण, पहिरो नियन्त्रण रिटेनिङ वाल लगाउने र सडक चौडा बनाउने काम भइरहेको छ। गत आर्थिक वर्ष २०७२७३ देखि निर्माण सुरु गरिएको उक्त सडकअन्तर्गतको नुवाकोट, रसुवा र धादिङतर्फका स्थानबाट एकसाथ काम भइरहेको छ। गल्छीत्रिशूली खण्डको बुधसिङघाट कल्चौडे भीरको कटिङ सम्पन्न भएको छ। यसको कालोपत्रेसमेत गरिसकिएको गल्छीत्रिशूलीमैलुङस्याफ्रुबेंसीरसुवागढी सडक योजना कार्यालय नुवाकोटका प्रमुख मुकुन्दराज अधिकारीले बताए। उनका अनुसार उक्त खण्डको देवीघाटको धुरपुरे पहरो कटिङ कार्य सम्पन्न भएको र कल्चौडे भीर तथा धुरपुरेलगायतका १६ स्थानमा पुल निर्माण भइसकेको छ। ११ मिटर चौडाइको डबल लेनको सो सडकखण्डमा कुल ३२ वटा पक्की पुल, एउटा फ्लाइ ओभर निर्माण र चारवटा पहिरो नियन्त्रणको काम रहेको कार्यालयका प्रमुख अधिकारीले बताए। आगामी आव २०७९८० भित्र सबै निर्माण गरिनुपर्ने सो सडकको मुख्य समस्या मुआब्जाको विवाद रहेको छ। गल्छीत्रिशूलीमैलुङस्याफ्रुबेंसीरसवागढी सडक योजनालाई अहिले ३ खण्डमा विभाजन गरी निर्माण कार्य भइरहेको छ। पटकपटक विविध कारण देखाएर २०८० को असार मसान्तसम्म कार्य अवधि थप गरिएको छ। कुल ८२ किलोमिटर लामो उक्त सडक तीन खण्डमा विभाजन गरी विस्तारको काम भइरहेको छ। सो सडक विस्तारमा कुल १५ अर्ब ५० करोड रुपैयाँको लागतको अनुमान छ। जसमध्ये ९ अर्ब ५० करोड निर्माण तथा ६ अर्ब मुआब्जा तथा क्षतिपूर्तिका लागि कायम रहेको कार्यालयले जनाएको छ। कार्यालय प्रमुख अधिकारीका अनुसार हालसम्म सो सडकमार्ग पुजीगततर्फ ४५ प्रतिशत र मुआब्जा तथा क्षतिपूर्तिको ४६ प्रतिशत प्रगति धभएको छ। हालसम्म सो सडकमार्गको २१ किलोमिटर कालोपत्रे, ८ वटा पुल निर्माण भइसकेको अधिकारीले बताए। गल्छीत्रिशूली खण्डको रातमाटे, महादेवफाँट, देवीघाट क्षेत्रको सडक दायाँबायाँ फुटपाथ बनाउने र दायाँबायाँ रेलिङ जडान गर्ने काम भइरहेको छ। धुरपुरेभीर कटिङ गर्न १ वर्षअघि सुरु गरेको भए पनि हाल काम सकिएको छ। बेलकोटगढी नगरपालिकाको कल्चौडे भीर कटिङ गर्दा पुरानो डिजाइन परिवर्तन गरेर पुलसँगै भीर सोझ्याएर कटिङ गर्दा १ सय मिटर सडकको दूरी घटेको छ। पहरो कटिङसँगै कुनापट्टि नाली, छेउमा सेफ्टीबार र सडक कोलोपत्रे तथा बिजुलीको पोल गाड्ने काम अगाडि बढाइएको छ।"
पैत्रिक सम्पत्तिमा समान अधिकार,"काठमाडौं : केन्द्रबाट आएको एउटा पत्रले देशभरका मालपोत कार्यालय अचेल फरक धपेडीमा छन्। भूमि व्यवस्थापन तथा अभिलेख विभागले लेखेको पत्रमा छ संविधान र कानुनमा भएबमोजिम पैत्रिक सम्पत्तिमा लैंगिक भेदभाव नहुने स्थिति सिर्जना गर्नू। नेपालको संविधानको धारा १८ (५) ले भन्छ, पैतृक सम्पत्तिमा लैंगिक भेदभावबिना सबै सन्तानको समान हक हुनेछ। धारा ३८ (१) ले पनि प्रत्येक महिलालाई लैंगिक भेदभावबिना समान वंशीय हक हुने प्रत्याभूत गरेको छ। त्यहीमुताबिक कानुन बनेका छन्। मुलुकी देवानी संहिता, २०७४ को दफा २०५ मा लेखिएको छ, सगोलको सम्पत्ति अंशबन्डा गर्ने प्रयोजनको लागि यस परिच्छेदको अन्य दफाको अधीनमा रही पति, पत्नी, बाबु, आमा, छोरा, छोरी अंसियार मानिनेछन्। दफा २०६ (१) मा प्रत्येक अंसियार अंशको समान हकदार हुने उल्लेख छ। दफा २११ (१)मा सगोलको सम्पत्ति भएका पति, पत्नी, बाबु, आमा, छोरा, छोरीले पत्नी, पति, छोरा, छोरी, बाबु र आमालाई आफ्नो इज्जत आमद अनुसार खान लाउन दिन र आर्थिक हैसियतअनुसार शिक्षा र स्वास्थ्य उपचारको व्यवस्था गर्नुपर्ने व्यवस्था छ। उपदफा (२)मा लेखिएको छ, उपदफा (१) बमोजिमको व्यवस्था पूरा गर्नुपर्ने दायित्व भएका व्यक्तिले त्यस्तो दायित्व पूरा नगरेमा अंसियारले आफ्नो अंश लिई भिन्न हुन सक्नेछ। यो संहिता २०७५ भदौ १ देखि लागू भएको हो। सरकारी अभिलेख हेर्दा कानुनको कार्यान्वयन पक्ष भने अत्यन्त फितलो देखिन्छ। संविधान र कानुनमा भएको व्यवस्थाबारे धेरैलाई अवगतसम्म छैन। त्यही कारण पैत्रिक सम्पत्तिमा समान हक खोज्न अड्डा जानेको संख्या निकै कम छ। र, सरकारले कार्यान्वयन मात्र होइन, जनचेतनामूलक प्रचारमा ताकेता सुरु गरेको छ। त्यही प्रयोजनका लागि विभागले मालपोतहरूलाई पत्राचार गरेको हो। मालपोत कार्यालय कलंकीका प्रमुख हरिकृष्ण सुवेदीका अनुसार अंशबन्डा गर्न आउने प्रायःले छोरीको विवरण दिन आनाकानी गर्छन्। सोध्यो भने घरजम गरेर बुढा भइसकेको भन्छन्। कार्यालयले त खोज्ने हो, हामी खोज्छौं नै। तर, यसमा कार्यालयभन्दा पनि परिवारको कुरा हुन्छ, सुवेदी भन्छन्, एकाधबाहेकले छोरीलाई अंश दिन चाहेको देखिँदैन। तर, कार्यालयले प्रत्येकलाई सोधेर मात्र जग्गा पास गर्ने गरेको छ। छोरीचेली विवाह भएर गएपछि पैत्रिक सम्पत्ति लिनेदिने चलन नभएकाले पनि केही कठिनाइ भएको सुवेदीको अनुभव छ। उनका अनुसार छोरीले अंश दाबी गर्न नसक्नुमा तीन कारण छन्। पहिलो हो पितृसत्तात्मक सोच। त्यसपछि सामाजिक परिवेश। कतिपयलाई महिलाले दोहोरो सुविधा लिन्छन् भन्ने भ्रम छ। तेस्रो कुरा चेतना अभाव, उनी भन्छन्, कानुन जसरी कार्यान्वयन हुनुपर्ने हो त्यसरी भएको छैन। हामी मुलुकी देवानी संहिताको अभ्यासमा छौं। परिणाम बिस्तारै आउला भन्नेमा विश्वस्त छौं। पैत्रिक सम्पत्तिमा समान हकका लागि भूमि व्यवस्था, सहकारी तथा गरिबी निवारण मन्त्रालयले मंसिर ९ गते विभागलाई पत्र पठाएको थियो। सम्पत्तिमा महिला र पुरुष तथा छोराछोरीबीच समान अधिकार रहेको संवैधानिक तथा कानुनी व्यवस्थालाई प्रभावकारी कार्यान्वयन गर्न गराउन, त्यसको अनुगमन गर्न तथा जनचेतना जगाउन यस्ता विषयको व्यापक प्रचारप्रसार गर्न आवश्यक रहेको विषय कानुन आयोगबाट समेत उठान भएको सन्दर्भमा, पत्रमा लेखिएको छ। सबै मालपोत कार्यालयलाई पैत्रिक सम्पत्तिमा लैंगिक भेदभाव नगरी प्रचलित कानुनबमोजिम सबै अंसियारले अंश पाउने व्यवस्थाको प्रभावकारी कार्यान्वयन गराउन मन्त्रीस्तरबाट मंसिर ९ गते निर्णय भएको पत्रमा उल्लेख छ। उक्त पत्रमा लेखिएअनुसार मंसिर १४ गते मालपोत कार्यालयहरूमा परिपत्र गरिएको विभागका निर्देशक कृष्णप्रसाद भण्डारी सुनाउँछन्। पैत्रिक सम्पत्तिमा समान हक लाग्छ। यो संवैधानिक व्यवस्था हो। यसमा कुनै रोकतोक हुँदैन। कार्यान्वयन भइसकेको विषय हो, विभागका निर्देशक भण्डारी भन्छन्, यस विषयमा अझ बढी कडाइका साथ लाग्न सबै मालपोत कार्यालयलाई निर्देशन दिएका छौं। परिवारले नै छोरीलाई अंश दिने चाहना कम राख्ने गरेको पाइएको भण्डारीको बुझाइ छ। कतिपय अभिभावक छोराछोरी समान हुन् भनेर छोरी मात्र जन्माएर बसेका छन्। कतिपय भने छोरीलाई अंश दिन नचाहने पनि छन्, उनी भन्छन्, उस (छोरीचेली)लाई नगद दिएका छौं भन्दै टार्न खोज्छन्। अभिभावकले नै छोराछोरीलाई समान रूपमा हेर्नुपर्छ। संविधानले दिएको अधिकार पाउन कुनै रोकतोक नहुने मन्त्रालयका प्रवक्ता जनकराज जोशी बताउँछन्। माग्न आए न अधिकार पाउने हो। पितृसत्तात्मक सोचका कारण केही असहजजस्तो लाग्छ। तर, विषय सहज छ र कार्यान्वयनमा आउँदा स्वाभाविक भएर जान्छ। कुनै छोरी अंश लान्छिन् भने बुहारीले पनि त माइतीबाट अंश पाउँछिन्। यसले कुनै एउटा पक्षलाई भार पर्ने होइन, प्रवक्ता जोशी भन्छन्, संविधानमा भएको व्यवस्थालाई सहजै उपभोग गर्न सकिन्छ। कतिपय महिला पैत्रिक सम्पत्तिमा हक लाग्नेबारे जानकार पनि छैनन्। कतिपय थाहा पाएर पनि अधिकार माग्न डराउने गरेको देखिन्छ। कतिपय अभिभावक नै छोरा र छोरीबीच अंशमा विभेद गर्छन्। कानुनतः छोरीले छोरासरह नै जन्मघरमा अंश पाउनुपर्छ। अंश लिएपछि छोरीले विवाह गरे पनि सम्पत्ति माइतीपट्टिका हकवालालाई फर्काउनुपर्दैन।छोराछोरी समान हैसियत बनाउन कानुनको कडा कार्यान्वयन आवश्यक रहेको भूमि व्यवस्था तथा सहकारीमन्त्री शशी श्रेष्ठ बताउँछिन्। समान अधिकारका लागि निरन्तर संर्घषपछि संविधान र ऐन बने पनि व्यवहारमा आउन सकेको छैन, मन्त्री श्रेष्ठ भन्छिन्, अंशबन्डा गर्न जाँदा सबै अंसियार खोज्नुपर्ने व्यवस्था गरेका छौं। पितृसत्तात्मक सोचका कारण छोरीले अंश पाउँछन् भन्ने पाच्य हुन नसकेको मन्त्री श्रेष्ठको बुझाइ छ। यहाँ त महिलालाई म पनि अंसियार हुँ भन्ने थाहा नै छैन। अंश लिन चासो पनि दिँदैनन्। अभिभावक छोरीलाई अंश दिन पनि चाहँदैनन्, मन्त्री श्रेष्ठ भन्छिन्, कानुन कार्यान्वयन गर्न कडाइका साथ लाग्नेछौं। अब रेडियो टेलिभिजनलगायत विभिन्न सञ्चारमाध्यमबाट पनि प्रचार गर्ने सोच बनाएका छौं। कानुनअनुसार अंश दाबी गर्न अघि सर्न आग्रह गर्छिन् पूर्वमन्त्री पदमा अर्याल। यसबाट छोरीको हक स्थापित गर्न सकिने पूर्वमन्त्री अर्यालको बुझाइ छ। संविधानको मौलिक हकमा छोरी पनि अंसियार हो भन्ने उल्लेख छ। कानुन बने पनि छोरीलाई समाजले अंसियार स्वीकार गरेको छैन। पितृसत्तात्मक सोचलाई तोड्दै समान हक दिलाउनुपर्छ, पूर्वमन्त्री अर्याल भन्छिन्। पैत्रिक सम्पत्तिमा समान हकका लागि आफू मन्त्री हुँदा पहिलोपटक भूमि नीति बनाएको उनको भनाइ छ। म मन्त्री हुँदा पहिलो पटक भूमि नीति पास भएको थियो। हामीले पैत्रिक सम्पत्तिमाथि समान हक प्रष्ट उल्लेख गरेका थियौं, उनी भन्छिन्, संयुक्त पुर्जा जारी गर्नेलगायत काम भएका छन्। जसकारण कार्यान्वयन पाटो सहज बनेको छ।कानुनले दिएको अधिकार लिन नसक्नुमा माइती चिढिने डर प्रमुख समस्या देखिएको महिला, बालबालिका तथा ज्येष्ठ नागरिकमन्त्री उमा रेग्मीको बुझाइ छ। छोरीहरूले अंश दाबी गर्न नसक्नुमा मुख्य दुई कारण छन्। एउटा माइती चिढिने र दाजुभाइले हेला गर्छन् भन्ने डर छ, मन्त्री रेग्मी भन्छिन्, मैले देखेको एक अपांगता भएकी छोरी, जो अंश माग्न डराउँछे। बाबुआमा पनि छोराको डरले छोरीलाई अंश दिन तयार छैनन्। यस्ता घटना धेरै छन्। समाजले छोरीलाई छोरासरह स्वीकार नगरेसम्म अंश लिन सहज नहुने उनी बताउँछिन्। समान हक स्थापित गर्न मन्त्रालयले सकारात्मक काम गरेको उनको भनाइ छ । छोरीले छोरासरह अंश पाउनुपर्छ भन्ने समाजले अझै स्वीकार गर्न नसकेको महिला आयोग अध्यक्ष कमला पराजुली बताउँछिन्। दिदीबैनी मुद्दा मामला गरेर दाजुभाइसँग अंश लिन चाहँदैनन्। दाजुभाइ पनि दिदीबैनी हामीसरहका हुन भनेर स्वीकार गर्न सक्दैनन्, अध्यक्ष पराजुली भन्छिन्, माइतीसँग समबन्ध टाढिने डरले चाहेर बोल्न सक्दैनन्। दाजुभाइ रिसाउलान भनेर खुम्चिएको अवस्था छ। कानुनी अधिकार कसैले रोकतोक गर्न नमिल्ने तत्कालीन संविधानसभाध्यक्ष सुवास नेम्बाङ बताउँछन्। कानुनले समानताका लागि दिएको अधिकार लिन कसैले दाबी गर्न नपर्ने नेम्बाङको भनाइ छ। सबैले छलफल गरेर निष्कर्षमा निकालेको कुरा हो। कानुनमा स्पष्ट लेखिएको छ, सभाध्यक्ष नेम्बाङ भन्छन्, यो अधिकार लिन कसैले रोक्न सक्दैन। यस विषयमा कुनै विवाद गर्नु पनि हुँदैन। राज्यले कानुन कार्यान्वयन गर्नुपर्ने अधिवक्ता तेज रावल बताउँछन्। यसअघि विवाहित छोरीले अंश पाउँदैनन् भन्ने थियो। अहिले सहज भएको छ, अधिवक्ता रावल भन्छन्, छोराछोरीले समान रूपमा अंश पाउनुपर्छ भन्ने जनचेतना फैलाउनुपर्छ। जनचेतना जगाउन र कानुन कार्यान्वयन गर्न हाम्रो पहल रहन्छ। कानुनले दिएको समान हकका लागि अंशबन्डा गर्ने बेला बाध्यताले अंसियार दिदीबहिनी खोज्नुपर्ने अवस्था बनेको अधिकारकर्मी मीरा ढुङ्गाना बताउँछिन्। मालपोत कार्यालयमा बुझ्दा पनि अंशबन्डा गर्दा छोरीलाई खोज्न थालेको पाइएको अधिकारकर्मी ढुंगानाको अनुभव छ। महिला मान्छे होइन, वस्तु हो भन्ने दृष्टिकोण परिवर्तन हुनुपर्छ, उनी भन्छिन्, छोरीले अंश पाउँदैनन् वा खोज्नु हुँदैन भन्ने पितृसत्तात्मक सोचले जकड्एिको समाजमा हामी पनि अंशका हकदार हौ भनेर विश्वास गर्न नसकिरहेको अवस्था छ। अन्तरिम संविधानदेखि महिलाको हकअन्तरिम संविधानले पैत्रिक सम्पत्तिमा महिलाको हक स्थापित गरेको थियो। धारा २० (४)मा लेखिएको थियो, पैत्रिक सम्पत्तिमा छोरा र छोरीलाई समान हक हुनेछ। तर, लैंगिक समानता कायम गर्न नेपाल ऐन संशोधन गर्ने ऐन २०६३ जारी गरियो। तर, उक्त ऐन स्पष्ट नभएकाले समस्या भएकाले जानकार बताउँछन्। पुराना कानुनको अस्पष्टता हटाई संहिताले समानता हक स्थापित गरिदिएको छ। २०४७ सालको संविधानमा भने महिलाको हक राखिएको थिएन। राजनीतिक परिवर्तनपछि छोरीलाई समान अंश दिनुपर्छ भनेर आवाज उठ्दै आएको थियो। त्यसलाई २०५९ सालमा संशोधन गरी छोरा र छोरीलाई अंश दिने व्यवस्था गरिए पनि विवाहितले अंश नपाउने व्यवस्था गरेको थियो। २०२० सालको मुलुकी ऐनमा ३५ वर्ष नाघेका अविवाहित छोरीले अंश पाउने व्यवस्था थियो।  पैत्रिक सम्पत्तिमा समान हक लाग्छ। यसमा कुनै रोकतोक हुँदैन। यस विषयमा अझ बढी कडाइका साथ लाग्न सबै मालपोत कार्यालयलाई निर्देशन दिएका छौं। कृष्णप्रसाद भण्डारी निर्देशक, भूमि व्यवस्थापन तथा अभिलेख विभाग  माग्न आए न अधिकार पाउने हो। पितृसत्तात्मक सोचका कारण केही असहजजस्तो लाग्छ। तर, विषय सहज छ र कार्यान्वयनमा आउँदा स्वाभाविक भएर जान्छ। यसले कुनै एउटा पक्षलाई भार पर्ने होइन। जनकराज जोशी प्रवक्ता, भूमि व्यवस्था, सहकारी तथा गरिबी निवारण मन्त्रालय  समान अधिकारका लागि निरन्तर संर्घषपछि संविधान र ऐन बने पनि व्यवहारमा आउन सकेको छैन । अंशबन्डा गर्न जाँदा सबै अंसियार खोज्नुपर्ने व्यवस्था गरेका छौं। शशी श्रेष्ठ मन्त्री, भूमि व्यवस्था तथा सहकारी  कानुन बने पनि छोरीलाई समाजले अंसियार स्वीकार गरेको छैन। पितृसत्तात्मक सोचलाई तोड्दै समान हक दिलाउनुपर्छ। पद्मा अर्याल पूर्वमन्त्री  छोरीहरूले अंश दाबी गर्न नसक्नुमा मुख्य दुई कारण छन्। त्यो माइती चिढिने र दाजुभाइले हेला गर्छन् भन्ने हो। अब यसलाई सहज मान्नुपर्छ। उमा रेग्मी मन्त्री, महिला, बालबालिका तथा ज्येष्ठ नागरिक  दिदीबैनी मुद्दा मामला गरेर दाजुभाइसँग अंश लिन चाहँदैनन्। दाजुभाइ पनि दिदीबहिनी हामीसरहका हुन भनेर स्वीकार गर्दैनन्। कमला पराजुली, अध्यक्ष, राष्ट्रिय महिला आयोग  सबैले छलफल गरेर निष्कर्षमा निकालेको कुरा हो। कानुनमा स्पष्ट लेखिएको छ। यस विषयमा कुनै विवाद गर्नु पनि हुँदैन। सुवास नेम्बाङ तत्कालीन संविधानसभाध्यक्ष  यसअघि विवाहित छोरीले अंश पाउँदैनन् भन्ने थियो। अहिले सहज भएको छ। छोराछोरीले समान रूपमा अंश पाउनुपर्छ भन्ने जनचेतना फैलाउनुपर्छ। तेज रावल अधिवक्ता"
धुमिल राजनीतिमा नागरिक अपेक्षा,"आज मुलुक विषम परिस्थितिमा पुगेको छ। समस्या नै समस्याले विषम परिस्थितिमा पुर्याएको छ। विगत पाँच महिनाको तथ्यांक हेर्ने हो भने मुलुकको अर्थतन्त्र ओरालोतिर लागेको छ। कतै देशको अर्थतन्त्र नै थला परेर नेपाल पनि सोमालियाको अवस्था हुने त होइन ? नागरिक समाज र समाजका अग्रज आत्तिएका छन्। यस्तो अवस्थामा पनि अनियमितता हुन छोडेको छैन। सबैले आआफ्नो लुट्ने पालो कुरिरहेका छन्। भ्रष्टाचार गर्ने मौका खोजिरहेका छन्। तर, सार्वभौम अधिकार पाएका जनता मुखदर्शक हुनुबाहेक अर्को कुनै विकल्प छैन। हिजो श्री ५ मा सार्वभौम अधिकार हुँदा राजाका अगाडि टाउको निहुँर्याउने राजनीतिज्ञहरू आज सार्वभौम अधिकार पाइरहेको जनतासँग डराउन छोडेका छन्। जनताले संघर्ष गरेर बलिदान गरेर ल्याएको पद्धतिले आज उनीहरूलाई नै भुलेको छ। के यसैका लागि राजनीतिक परिवर्तन भएको हो ? आज जनताको मतको कदर हुन छाडेको छ। जसले जुन पद्धतिका लागि संगठन गरे, नेतृत्व लिए र आन्दोलन गरे, आज तिनैले त्यो पद्धति चलाउन सकेका छैनन्। नेपाली कांग्रेसले जननिर्वाचित सरकार र संसदीय व्यवस्था भनेर राजनीतिक आन्दोलनको नेतृत्व लियो। समाजवादी अर्थतन्त्र, जनजीविकाका लागि श्रमिकको हकहित, किसानको हकहित, शिक्षा, रोजगारी वाक स्वतन्त्रता लगायत यावत कुरा कांग्रेसका नारा थिए। साँच्चै भन्ने हो भने आजसम्म भएका राजनीतिक परिवर्तनका अधिकांश आन्दोलन कांग्रेसको नेतृत्वमा भए र सफल पनि भए। तर, कांग्रेसले त्यही पद्धतिमा रहेर राज्य व्यवस्था सञ्चालन गर्न सकेन। यति मात्र होइन, आज राजनीति धमिलिएको छ। को हुन् बामपन्थी ? को हुन् कांग्रेस ? को हुन् दक्षिण पन्थी ? कसको अस्तित्व के हो ? को उत्तरपन्थी हुन् ? र को प्रजातन्त्रवादी ? आज सबै एउटै भएका छन्। न कसैको अलग पहिचान छ। न त कुनै फरक नीति, सिद्धान्त र विचार नै। सबै पार्टी उस्तै भए। सबै पदका लागि लडाइँ गरेकै छन्। पदमा पुगेपछि भ्रष्टाचार पनि गरेकै छन्। आफू र आफ्नो परिवार पाल्ने काममै सीमित छन्। आफन्त, नातागोता र आफ्ना वरपर मात्र हेर्ने त्यसबाहेक कतै केही पनि नहेर्ने मानिसका कारण आजको परिस्थिति निम्तिएको हो। तर, त्यो सार्वभौम शक्ति प्राप्त जनताको वास्ता कसैलाई छैन जस्तो लाग्छ। त्यसका लागि जनताले दलहरूलाई साथ दिएका हुन् र ? के जनताले नातावाद र भ्रष्टाचार गर्न राजनीतिक परिवर्तन गराएका हुन् ? गहिरिएर विश्लेषण गरौं, के राजनीतिक दलहरूले यो मुलुकमा के राम्रो र के नराम्रो काम गरे ? दलहरूको निजी स्वार्थमा जनता जति धेरै उपयोग भए त्यति नै उनीहरूको मत दुरुपयोग भयो। यसलाई आम नेपाली जनताको दुर्भाग्य नै मान्नु पर्छ। यसरी बुझ्दै जाँदा अर्को कुरा के विचार गर्नु पर्छ भने के नेपाली कांग्रेसले पदका लागि मात्र महाधिवेशन गरेको थियो ? महाधिवेशनले के पारित गर्यो ? कांग्रेसको विधानमा के संशोधन गरियो ? कस्तो बनाइयो ? अबका दिनमा कांग्रेसको नीति र सिद्धान्त के हो ? के कस्ता कार्यक्रम हुँदै छन् ? आम जनताले के बुझ्ने ? कुनै नीति, सिद्धान्त र कार्यक्रम बिनाको पनि पार्टी हुन्छ र ? कसरी बुझ्ने यो दललाई ? केन्द्रीय सदस्य सुनिल थापाले कुनै भाषणमा केही बोल्नु भयो, त्यसैलाई नीति सिद्धान्त र कार्यक्रम मान्ने हो ? गगन थापा वा विश्वप्रकाश शर्माले केही कुरा बोल्लान्। के त्यही नै हो त पार्टीको नीति र सिद्धान्त ? उनीहरूले बोलेका कुराहरू आपसमा फरक फरक रहे भने त्यसलाई कसरी बुझ्ने ? राजनीतिक दल र पार्टीको एउटा सिद्धान्त हुन्छ। नीति र कार्यक्रम सोही अनुसारको हुन्छ। दलको नेताले कतै गएर बोल्दा त्यही नीति, सिद्धान्त र कार्यक्रम भित्र रहेका कुरा गर्छन्। तर, जसलाई जे मन लाग्यो, जहाँ पुग्यो त्यहीं कुरा गर्यो। जस्तो परिस्थिति र समाजमा पुग्यो त्यस्तै कुरा गर्यो। आफूलाई जस्तो मन लाग्यो त्यस्तै भाषण गर्यो। के अब त्यो सबैलाई पार्टीको नीति र सिद्धान्त मान्दै जाने हो ? यस्तो पनि राजनीतिक दल हुन्छ ? कांग्रेस वास्तवमा अलमलिएको साथै दिशा भुलेको राजनीतिक संगठन हो। इतिहास बिर्सिएको राजनीतिक संगठन हो। जुन नेतालाई जे मन लाग्यो त्यही बोल्ने ? कुनै नेता अझ आफूलाई मनपर्नेले बोलेपछि क्रमशः सबै त्यतै कुद्ने समस्या कहिलेसम्म ? भिडभाडको संगठन बन्न पुग्यो पार्टी। यसरी मुलुकको नेतृत्व लिन, आम जनताको हित र रक्षा गर्न कांग्रेसले कसरी सक्छ ? अब आउने तीन तहका चुनावमा कांग्रेसले कुन विचार लिएर अघि बढ्ला ? के हो सिद्धान्त के हो लक्ष्य अनि कुन दिशामा जाने हो ? के कांग्रेसका सबै नेता स्पष्ट छन् ? के कांग्रेस नेतृत्वले सबैलाई एउटै रथमा हिँडाउन सक्छ ? यो चौधौं महाधिवेशनले कांग्रेसलाई कता धकेल्यो ? कुन बाटो लगिरहेछ ? कांग्रेसका नेता र कार्यकर्ताले समीक्षा गरेका छन् ? जब स्वयं नेतृत्वलाई थाहा छैन तब त्यसलाई आम जनताले कसरी बुझ्ने ? महाधिवेशनपछि निर्वाचित नेतृत्व अर्थात् नयाँ पदाधिकारीहरूले कांग्रेस के हो र कांग्रेसले के गर्छ ? अनि कांग्रेस अब कुन बाटो कसरी अगाडि बढ्छ ? मुलुकका लागि कांग्रेस के गर्दै छ ? आदि जस्ता सवालमा पार्टी स्पष्ट हुन जरुरी छ। साथै यी कुरा मतदाताको तहसम्म पुग्न जरुरी छ। तर, अहिलेसम्म त्यस्तो अवस्था देखिएको छैन, देखिने संकेतसम्म छैन। यो मुलुक र मुलुकवासीकै लागि दुर्भाग्य हो। कांग्रेस कांग्रेस नरहने, बामपन्थी बामपन्थी नरहने र समाज अराजक बन्दै जाने हो भने हामीले कल्पना गरेको मुलुक कहिल्यै बनाउन सकिँदैन। त्यस अर्थमा लोकतन्त्र लोकतन्त्रको घेरामा हुँदैन। लोकतन्त्र नभए फेरि हिजोका जस्तै दिन फर्किने छन्। एकातर्फ आर्थिक क्रान्ति गर्छौं भन्ने तर अर्कोतर्फ अर्थतन्त्र ओरालो लाग्दै जाने अवस्था भइरहने हो भने मुलुकको अवस्था के होला ? विश्वव्यापी महामारीको असरमा परेर जनता पिसिइरहने हो भने दल र लोकतन्त्रको अर्थ र महत्व के ? राजनीतिज्ञहरू सधैं सरकार र सत्ताको मोहमा लिप्त भएर बस्ने अवस्था कहिलेसम्म ? सधैं त्यसैको रस्साकस्सीमा लागिरहने कि विश्व समुदाय हेरेर आफू पछाडि परिरहेका छौं त्यसैले सोही स्तरमा प्रतिस्पर्धा गर्ने देश नेपाल बनाउने भनेर लाग्ने ? अब यही गतिमा रहिरहने हो भने मुलुक अगाडि बढ्छ त ? अब जनताले कुनै पनि शक्तिलाई विश्वास नगर्ने दिन आउन लागेका छन्। किनभने कसैमाथि पनि जनता भर पर्न नसक्ने दिन देखिने संकेत आएको देखेको छु। यसरी मुलुक समस्यै समस्याले आक्रान्त हुने र निकास दिन नसक्ने अवस्था आउन सक्छ। त्यसैले मुलुक अब यस्तो राजनीतिक शक्तिको नेतृत्वमा होस् ताकि सबै मानिसले त्यो दलमाथि भरोसा गर्न सकोस्। त्यो अवस्था कुनै पनि दलमा नदेख्ने जनताको ठूलो जमातमा नैराश्यता छाएको छ। जुन सही लक्षण होइन। अब पनि त्यस्तै अन्योलको अवस्था नहोस्। त्यहाँसम्म पुग्न नपुरोस्। नेपाली कांग्रेसमा जो चौधौं महाधिवेशनमा पराजित भए, उनीहरू पनि संगठित हुन सक्ने वातावरण नेतृत्वले बनाओस्। जो निर्वाचित भए उनीहरूले पनि सबैलाई समेट्न सक्नु पर्छ। कांग्रेसले चाँडो भन्दा चाँडो विचारको राजनीति सुरु गर्नु पर्छ। आउने दिनमा कांग्रेसले लिने बाटो यो हो भनेर आम जनतामाझ स्पष्टसँग जानै पर्छ। सबैलाई समेट्ने मुलुकलाई अग्रगमनतिर लैजाने बाटोमा कांग्रेस हिँड्नुको विकल्प छैन। कांग्रेससँग क्षमता छ। संगठित भएर आमजनता तथा कार्यकर्तालाई उत्साह प्रदान गर्न पनि सक्छ। देशीविदेशी सबै शक्तिले भरोसा गर्न सक्ने पार्टी बनेकै हो, बन्न सक्छ। मात्र त्यसलाई व्यवहारमा उतार्न आवश्यक देखिन्छ। त्यति भयो भने मात्र नेपाली कांग्रेसले आजका आमसमस्या निराकरण गर्न सक्छ। मुलुकलाई निकास दिन सक्छ। अन्यथा भाँडभैलो राजनीतिक खिचातानी, सत्ता र शक्तिको लुछाचुडीले गर्दा जनताले दुःख पाउने छन्। मुलुक अस्तव्यस्त अवस्थाबाट गुज्रिनु पर्ने हुन्छ। त्यसैले बैलैमा सोच पुर्याउन, भविष्य निर्धारण गर्न र मुलुकको नेतृत्व लिन कांग्रेस तयार हुनु पर्छ। त्यसका लागि आजैबाट गृहकार्य सुरु गर्नुपर्छ।"
१२ वर्षे मकर मेला शून्य (फोटो फिचर),"पनौतीः काभ्रेको पनौती नगरपालिकामा माघ १ गतेदेखि सुरु भएको बाह्रवर्षे मकर मेला २०७८ शून्यसरह बनेको छ। कोरोना त्रासका कारण बाह्र वर्षे मकर मेला शून्य सरह बनेको हो। हरेक बाह्र वर्षमा लाग्ने मकर मेलामा अघिल्ला वर्षहरुमा भने दैनिक ११ हजारभन्दा बढीको संख्यामा मानिसहरु मकर स्नान गर्न पनौती पुग्ने गर्थे। यस वर्ष भने कोभिड१९ का कारण त्यहाँ पुग्ने भक्तजनको संख्या ह्वात्तै घटेको स्थानीयले बताएका छन्। यस वर्षको मकर मेलामा मुस्किलले दैनिक १ सय मानिसमात्र सो मेलामा पुग्ने गरेको मेलामा खटिएका सुरक्षाकर्मीले बताए। शनिबार भने करिब १ हजार भक्तजनहरु मकर मेलामा उपस्थिति भएको स्थानीयले बताएका छन्। करिब दुई हप्ताअघि काभ्रे जिल्ला कोभिड व्यवस्थापन समिति डीसीएमसीको बैठकले सो मेला स्थगित गरेको थियो। मेला स्थगित गरेपनि २५ जनाभन्दा कम मानिस भेला भई त्रिवेणी घाटमा मकर स्नान गर्न पाउने निर्णय गरेको थियो। ऐतिहासिक, धार्मिकसाँस्कृतिक एवम् पुरातात्विक पनौती नगरपालिकामा हरेक बाह्र वर्षमा मकर मेला लाग्ने गर्छ। यसवर्ष नगर पालिकाले मकर मेलाको तयारी गरेको थियो। माघ महिनाभर चल्ने बाह्र वर्षे मकर मेला दर्शनका लागि नेपालभरबाट मात्र नभई भारतबाटसमेत हजारौं भक्तजनहरु पनौती पुग्ने गर्थे।"
भारतबाट हुने आवतजावतमा रोक,"कञ्चनपुर: कोरोनाको नयाँ भेरियन्ट ओमिक्रोनको सङ्क्रमण बढेसँगै पश्चिमी सीमा नाका गड्डाचौकी हुँदै भारतबाट हुने आवतजावतको कार्य बन्द गरिएको छ। प्रमुख जिल्ला अधिकारी रामप्रसाद पाण्डेयको संयोजकत्वमा आज बसेको जिल्ला कोभिड व्यवस्थापन समितिको बैठकले माघ ९ गते राति १२ बजेदेखि लागू हुनेगरी अर्को व्यवस्था नभएसम्मका लागि अत्यावश्यक कार्यबाहेक सीमा नाकामा भारततर्फबाट हुने आवतजावत (साइकलमार्फत् हुने क्यारिङसमेत) नगर्नेगराउने निर्णय गरेको छ। अति आवश्यक कामले जानै पर्ने भए सोसँग सम्बन्धित कागजात र कोभिड१९ विरुद्धको खोप लगाएको कार्ड (मोबाइलमा फोटोसमेत भए हुने) अनिवार्यरूपमा सुरक्षाकर्मीलाई देखाउनुपर्ने नियम लागू गरिएको छ। विवाह, व्रतबन्ध जस्ता समाजिक कार्य गर्दा २५ जनाको सङ्ख्या नबढाई गर्ने र नित्य धार्मिक पूजा प्रार्थना बाहेकका धार्मिक भेला तथा कार्यक्रमहरु हाललाई सञ्चालन नगर्ने र एम्बुलेन्स सेवा प्रदायक संस्थाहरुलाई आफूले सञ्चालनमा ल्याइएका एम्बुलेन्सहरुमा अनिवार्यरूपमा जिपिएस राख्नुपर्नेछ। सरकारी निकाय, स्थानीय तह, गैरसरकारी निकाय, संघसंस्था, पत्रकार महासंघलगायतका सरोकारवाला सबै संघसंस्थाको सहकार्य र समन्वयमा सबै पालिकामा अभियानका रूपमा जनचेतनामूलक कार्यक्रम र मास्क अभियान सञ्चालन गर्ने बैठकले निर्णय गरेको छ। कोरोना भाइरसको सङ्क्रमण रोकथाम र न्यूनीकरणका लागि नेपाल सरकारको निर्णय सबै सुरक्षा निकायलगायत सबै सरोकारवाला निकायहरु र संघसंस्थाहरु समन्वयात्मक रूपमा परिचालन भई कार्यान्वयन गर्न बैठकले आग्रहसमेत गरेको छ।"
यी व्यक्तिहरु भिजिट भिसामा खाडी मुलुक र मलेसिया जान पाउने,"काठमाडौं: गृह मन्त्रालयले खाडी मुलुक र मलेसियामा भिटिज भिसामा जान रोक लगाउने निर्णयलाई संशोधन गरेको छ। यसअघि सबैलाई रोक लगाउने निर्णय गरे पनि मन्त्रालयले उक्त निर्णय संशोधन गर्दै केही खुकुलो बनाएको छ। माघ १० देखि लागू हुनेगरी मन्त्रालयले सरकारी कामको सिलसिलामा जाने सरकारी प्रतिनिधिहरु, अन्तर्राष्ट्रिय कारोबार गर्ने बैंक तथा वित्तीय संस्था र अन्तर्राष्ट्रिय गैरसरकारी संघसंस्थाका प्रतिनिधिहरु, नेपालमा आयात निर्यात गर्ने प्रतिनिधिहरुलाई भिजिट भिसा प्रदान गर्ने जनाएको छ। त्यस्तै खाडी राष्ट्रबाहेक कम्तिमा दुई देशको भ्रमण गरेकाहरुले पनि भिजिट भिसा लिन पाउने मन्त्रालयका सहसचिव फणिन्द्रमणि पोखरेलद्वारा जारी विज्ञप्तिमा उल्लेख छ।"
महानगरको गल्तीले एउटा गैँडाको दुःखद निधन (फोटो फिचर),"चितवन: सडकको नाली बनाउँदाको खाल्डोमा परेर गैँडा मरेको छ। भरतपुर महानगरपालिका९ गोन्द्राङमा पूर्वपश्चिम राजमार्गमा सडक विस्तारको लागि बनाइएको नाली छेउको खाल्डोमा परेर अन्दाजी १२ वर्षको भाले गैँडा मरेको हो। नजिकैको वनदेवी सामुदायिक वनबाट भाग्ने क्रममा दिउँसो खाल्डोमा भासिएपछि निस्कन नसकेपछि मरेको हो। गोन्द्राङदेखि पुल्चोकधसमम ६ लेनको सडक विस्तारको लागि नाली बनाइएको हो। नाली बनिसकेको भए पनि खाल्डो नपुर्दा खसेर गैँडा खसेको हो। खाल्डो नपुरेपछि गैँडा खसेर मरेको हो। अर्को गैडासँग जुध्दा भागेको हुनसक्ने आशंका गरिएको छ। वनमा लगाइएको तार जाली भत्काएर बाहिर आएको थियो। 'तारजाली भत्काएर बाहिर आएको हुनाले जुधेर भागेको हुनसक्ने आशंका हो, हामी अनुसन्धान गर्दैछौ।,' निकुञ्जका सूचना अधिकारी गणेश तिवारीले भने, 'खाल्डो पुरेको भएको गैंडा मर्थेन कि भन्ने देखियो। विकास निमार्णको काम संरक्षणमैत्री नभएको देखिएको हुँदा यसमा सचेत गराउँछौं। बाँकी हामी अनुसन्धान गर्छौं।' उक्त क्षेत्र गैँडालाई सामुदायिक वनमा पोष्टमार्टम गरिएको छ। गैँडाको खाग र खुर निकालेर खाल्डोमा गाडिएको छ।"
"आगो तापेर सुत्दा भक्तपुरमा तीन महिने बच्चाको मृत्यु, आमा र बुबा गम्भीर","भक्तपुर: कोठाभित्र आगो तापेर सुत्दा एक शिशुको मृत्यु भएको छ भने दुई जना अचेत भएका छन्। सूर्यविनायक नगरपालिका४ दधिकोट गाम्चास्थित भावना थापाको जस्ताले छाएको घरमा डेरा गरी बस्दै आएका रामेछापको मन्थली नगरपालिका घर भएका ३० वर्षीय अभिषेक रम्तेलका तीन महिनाका छोराको मृत्यु भएको महानगरीय प्रहरी वृत्त थिमिका प्रमुख एवं प्रहरी नायब उपरीक्षक नरहरि रेग्मीले जानकारी दिए। जाडो बढेपछि शनिबार बेलुका खाना खाएर आगो बलिरहेको कोइला कोठामै राखेर सुतेकामा बिहान अबेरसम्म पनि नउठेपछि स्थानीय र प्रहरीले ढोका फुटाएर अचेत अवस्थामा तीन जनालाई उपचारका लागि मध्यपुर अस्पताल लगेको उनले जानकारी दिए। शिशुको अस्पतालमा उपचारकै क्रममा मृत्यु भएको र अभिषेक तथा उनकी श्रीमती २८ वर्षीया पसुना तामाङको उपचार भइरहेको र उनीहरुको अवस्था गम्भीर रहेको चिकित्सकले बताएको उनले जानकारी दिए। प्रहरी नायब उपरीक्षक रेग्मीले भने, 'गाउँको घर जस्तो होइन, सहरका घरमा ढोका र झ्याल लगाएपछि बाहिरबाट हावा ओहोरदोहोर गर्ने ठाउँ नै हुँदैन, यस्तो अवस्थामा आगो तापेर कोठामा सुत्दा अक्सिजन सकिएर स्वास फेर्न नसकेर ज्यान जान्छ, यस्तो मामिलामा सबैले सचेत भएर कोठाभित्र रातभरि आगो र हिटर बालेर सुत्नु हुँदैन, यो घटना पनि यसैको परिणाम हो।' त्यसैगरी आजै चाँगुनारायण नगरपालिका१ दुवाकोट बेँसीस्थित रमेश बुढाथोकीको जस्ताको टहरामा झुण्डिएर मृत्यु भएको अवस्थामा एक पूर्वसैनिकको मृत्यु भएको छ। सोलुखुम्बु लिखुपिके गाउँपालिका घर भई हाल दुवाकोटमा बस्दै आएका ३५ वर्षीय मोहन बस्नेतको मृत्यु भएको र दुवै घटनाको अनुसन्धान टोली बनाएर प्रहरीले अनुसन्धान सुरु गरेको प्रहरी उपरीक्षक रेग्मीले जानकारी दिए।"
खोरेतको कारण नेपाली मासु निर्यात हुँदैन,"गुलरिया : पशुहरुमा लाग्ने खोरेत रोगका कारण नेपाली मासु विदेशमा निर्यात नहुने गरेको पाइएको छ। नेपालका मासुजन्य उत्पादन परीक्षणका क्रममा खोरेत रोगयुक्त देखिएपछि विदेशमा नेपाली मासुको माग घटेको छ। पशुहरुमा लाग्ने खोरेत रोगले मासुजन्य उत्पादनमा कमी ल्याएको एकीकृत कृषि तथा पशुपंक्षी विकास कार्यालय बर्दियाका पशु विकास अधिकृत डाक्टर सुमन खनालले बताए। 'पशुमा लाग्ने खोरेत सीमाविहीन सरुवा रोग हो। यो अति खतरनाक हुन्छ। त्यसैले खोरेत रोगकै कारण नेपाली मासुजन्य उत्पादन विदेशमा निर्यात हुँदैन', उनले भने, 'रोगी पशुको सम्पर्क, काँचो दूध, दानापानी र हावापानीका कारण पशुहरुमा खोरेतको भाइरस सर्छ। यस रोगबाट पशुहरुलाई जोगाउन किसान सधैं सजग हुनुपर्छ।' खोरेत रोग लागेका पशुमा सुरुमा कडा ज्वरो आउँछ। बिरामी पशुको खुर पाक्ने भएकाले खुट्टा सुन्निएपछि खोच्याउने हुन्छ। मुखमा फोका आउने भएकाले दानापानी खान छाड्छ। एक्कासी दूध दिन छाड्छ। अधिकृत खनालले थपे, 'रोगबाट पशुहरुलाई जोगाउन सरसफाइमा ध्यान दिनु अति जरुरी हुन्छ। यदि राम्रोसँग उपचार भएन भने पशु जोखिममा पर्न सक्छ। बर्दियामा ६८ वटा पशुमा खोरेत परीक्षण गर्दा ५९ ओटामा पोजिटिभ आएको पायौं।' बर्दियामा ८६ दशमलव ८ प्रतिशत पशुमा खोरेत पाइएको छ। बाँके, बर्दिया र कास्कीबीच बाख्रा ब्यापार हुने गरेको उनले बताए। चेकजाँचका क्रममा बाँकेमा ४२ दशमलव २ प्रतिशत र कास्कीमा ८७ दशमलव १ प्रतिशतमा खोत रोग भेटिएको छ। 'हामीले बर्दियामा खोरेत रोग उन्मुलन अभियान सुरु गरेका छौं। जस अन्तरगत परीक्षण उपचार लगायत खोप कार्यक्रम लागु हुन्छ। खोरेत रोग नियन्त्रण तथा उन्मुलन कार्यविधि अनुसार हामी अघि बढेका छौं', उनले प्रष्ट्याए। खोरेत रोग अति खतरनाक हुने भएकाले पशु किसान र उपभोक्ता चनाखो हुनु अति जरुरी हुनुपर्ने उनले बताए। पशुहरुमा लाग्ने खोरेत रोग उन्मुलनका लागि प्रभावकारी खोप सेवा सुरु गर्ने तयारी अन्तिम चरणमा भैरहेको एकीकृत कृषि तथा पशुपंक्षी विकास कार्यालय बर्दियाका प्रमुख विनोद घिमिरेले बताए। पहिलो चरणमा जिल्लाका पशु कृषकहरुसँग भएको पशु चौपायाहरुको यकिन तथ्यांक संकलन गर्छौं। त्यसपछि खोपको कार्यक्रम सुरु हुन्छ। बर्दियाका ८ वटै स्थानीय तहमा तथ्यांकको काम सुरु भएको छ। खोरेत रोगका कारण दुग्ध तथा मासुजन्य उत्पादनमा ह्रास ल्याएको प्रमुख घिमिरेको भनाइ छ।"
"महिलाको शंकास्पद मृत्यु, दुई छोरा र बुहारी फरार","विराटनगर : मोरङको जहदा गाउँपालिका७ भीमपुरमा एक जना महिलाको शंकास्पद मृत्यु भएको छ। मोरङ प्रहरी प्रमुख एसपी जनार्दन जीसीका अनुसार स्थानीय ४४ वर्षीया कल्पनादेवी नुनिया आफ्नै घरको ग्वालीमा मृत फेला परेकी हुन्। घटनाको प्रकृति हेर्दा घाँटीमा डोरीले कसेर हत्या गरेजस्तो देखिने जानकारी उनले दिए। प्रहरीले कल्पनादेवी मृत फेला परेको जानकारी शनिबार दिउँसो २ बजेतिर पाएको हो। जीसीका अनुसार ग्वालीमा कपडा ओढाएर राखिदिएको अवस्थामा शव भेटिएको थियो। कपडा ओढाएर सुताइरहेको अवस्थामा ग्वालीभित्र महिलाको शव भेटियो, उनले भने, हेर्दा घाँटीमा डोरीले कसेको डाम एवम् चोट छ।घटनापछि कल्पनाका दुई जना छोरा र बुहारीहरु फरार छन्। एसपी जीसीले घटनापछि फरार रहेका जेठा छोरा २८ वर्षीय प्रधुम राजभर र कान्छा छोरा २१ वर्षीय चैतन्य राजभरसहित दुवै जनाका श्रीमतीको खोजी तीव्र पारिएको जानकारी दिए। कल्पनादेवीका माइलो छोरा भने काम गर्न नारायणगढ गएको खुलेको छ। घरमा कल्पनादेवी, उनका पति विन्देश्वर नुनिया, दुई छोरा र बुहारी तथा बोल्न नसक्ने अवस्थाकी १७ वर्षीया छोरी बस्ने गरेका थिए। स्थानीय बासिन्दाका अनुसार प्रायजसो छोराहरुले कल्पनादेवीसँग झैझगडा गरिरहन्थे। झैझगडाकै क्रममा डोरीले घाँटी कसेर उनको हत्या गरेपछि छोरा र बुहारीहरु फरार भएको हुनसक्ने प्रहरीको भनाइ छ। शव भेटिनुअघिसम्म छोराबुहारी घरमै रहेको पत्ता लाग्यो, एसपी जीसीले भने, घटनास्थलमा प्रहरी पुग्दा उनीहरु फरार भइसकेका थिए। शवलाई पोस्टमार्टमका लागि कोसी अस्पताल ल्याएर घटनाको अनुसन्धान थालिएको उनले बताए।"
"बालकुमारी मन्दिरको लिच्छवीकालीन मूर्ति चोरी, मन्त्री भुसालद्वारा खोजी गर्न निर्देशन","ललितपुर : ललितपुर महानगरपालिका२७ को सुनाकोठीस्थित बालकुमारी मन्दिरको लिच्छवीकालीन मूर्ति आइतबार बिहान चोरी भएको छ। स्थानीयवासीबाट मूर्ति चारी भएको खबर थाहा पाउनासाथ ऊर्जा, जलस्रोत तथा सिंचाइमन्त्री पम्फा भुसाल, प्रदेशसभा सदस्य राजकाजी महर्जन, ललितपुरका प्रमुख जिल्ला अधिकारी घनश्याम उपाध्याय एवं प्रहरी टोलीले घटनास्थलको निरीक्षण गरेको छ। आज बिहान करिब ३ देखि ४ बजेको समयमा चोरी भएको हुनसक्ने अनुमान गरिएको प्रजिअ उपाध्यायले जानकारी दिए। उनका अनुसार नौ ताला काटेर र चार ढोका फोरेर सो मूर्ति चोरी भएको छ। पाँचछ सय वर्ष पुरानो लिच्छविकालीन मूर्ति चोरी घटना अत्यन्त दुःखद भएको भन्दै तत्काल खोजी गरी दोषीमाथि कारबाही गर्न मन्त्री भुसालले निर्देशन दिएका छन्। उनले भने, 'यो निन्दनीय कार्यको भत्र्सना गर्दै तत्काल दोषी पत्ता लगाई मूर्ति खोजी गर्न प्रशासनलाई निर्देशन दिएको छु, विश्वास छ सो ऐतिहासिक तथा पूरातात्विक मूर्ति छिट्टै भेटिनेछ।' प्रहरीले घटनास्थलको मुचुल्का तयार गरेर खोजी कार्यलाई तीव्र तुल्याइएको जनाएको छ। रासस"
नालीमा परेर गैँडा मर्यो,"चितवन: पूर्वपश्चिम राजमार्गअन्तर्गत टिकौली जंगल नजिक निर्माणाधीन सडकको नालीमा परेर एउटा गैँडा मरेको छ। आज दिउँसो करिब ३:३० बजे गैँडा मरेको अवस्थामा भेटिएको चितवन राष्ट्रिय निकुञ्जका सूचना अधिकारी गणेशप्रसाद तिवारीले जानकारी दिए। उनका अनुसार, अन्दाजी ८१० वर्षको पोथी गैँडा मृत अवस्थामा भेटिएको हो। घटनास्थलतर्फ निकुञ्जको प्राविधिकसहितको टोली पठाइएको उनले जानकारी दिए। चालु आर्थिक वर्षमा योसँगै २१ वटा गैँडा मरेका छन्। जसमध्ये दुईवटा चोरी सिकारीले मारेका हुन् भने अन्य प्राकृतिक कारणले मरेका हुन्।"
"एसईई परीक्षा वैशाखमा, १२ को जेठमा हुने",काठमाडौं : राष्ट्रिय परीक्षा बोर्डले २०७८ सालको माध्यमिक शिक्षा परीक्षा एसईई आगामी वैशाखमा सञ्चालन गर्ने निर्णय गरेको छ। कक्षा १२ को परीक्षा भने आगामी जेठमा सञ्चालन हुने भएको छ। शनिबार बसेको बोर्डको बैठकले एसईई वैशाखमा र १२ को जेठमा गर्ने निर्णय गरेको हो । बोर्डका अध्यक्ष डा महाश्रम शर्माका अनुसार यसै साता परीक्षाका तालिका सार्वजनिक गरिनेछ । कोभिडको कारण यो वर्षको शैक्षिक सत्रको पठनपाठन केही ढिला भएकाले परीक्षा केहीपछि धकेल्ने निर्णय भएको हो । कोरोनाका कारण शैक्षिक कार्यक्रम र परीक्षा धकेलिदै आएका छन् ।
पदाधिकारी छान्न माघ २७ मा माओवादी केन्द्रीय समिति बैठक,"काठमाडौंः नेकपा माओवादी केन्द्रले माघ २७ मा केन्द्रीय समिति बैठक बोलाएको छ। अध्यक्ष र केन्द्रीय सदस्यमात्रै चयन गरेको माओवादी केन्द्रले पदाधिकारी चयनका लागि माघ २७ गते केन्द्रीय समिति बैठक बोलाएको हो। यसअघि ८ माघमा डाकिएको बैठक स्थगित भएको थियो। बैठकले केन्द्रीय सदस्यहरुको कार्ययविभाजन गर्ने बताइएको छ। अध्यक्ष प्रचण्डले शनिबार आन्तरिक परिपत्र जारी गर्दै रोकिएको केन्द्रीय कमिटी बैठक माघ २७ बाट काठमाडौंमा बस्ने र सोही बैठकले पदाधिकारी चयन लगायतका निर्णय गर्ने जनाएका हुन्। सो बैठकले केन्द्रीय कमिटीको पूर्णता, पोलिटब्युरो र स्थायी समितिको गठनका साथै पदाधिकारीको निर्वाचन गर्ने उल्लेख छ।"
आगलगीबाट ३५ लाखको क्षति,"जलेश्वर : महोत्तरीको सोनमा गाउँपालिका१ स्थित सोनमा बजारमा रहेको एक मोटरसाइकल रिपेरिङ सेन्टरमा गए राति आगलगी हुँदा रु ३५ लाख बराबर क्षति भएको छ। जिल्ला प्रहरी कार्यालयका प्रहरी नायब उपरीक्षक प्रकाश विष्टका अनुसार स्थानीय अनुरुद्र साहले सञ्चालन गरेको जयबाबा विश्वकर्मा मोटरसाइकल सेन्टरमा गए राति अचानक आगलगी हुँदा घर, मोटरसाइकल, मोटरसाइकलको टायर, ट्युब, ट्र्याक्टरका टायर, ट्युब, मोबिल र विभिन्न पार्टपुर्जासहित त्यहाँ रहेका सबै सामान जलेर क्षति भएको हो । गौशाला नगरपालिकाको दमकलसहितको सहयोगमा प्रहरी चौकी रघुनाथपुर, इलाका प्रहरी कार्यालय गौशालाको प्रहरी टोली, स्थानीय बासिन्दाले आगलागी नियन्त्रणमा लिएका थिए। आगलगीबाट मानवीय तथा पशुजन्य क्षति नभएको प्रहरीले जनाएको छ। रासस"
अस्पतालमा सुत्केरीपछि आमा र नवजात शिशुको मृत्यु,"सिमकोट : जिल्ला अस्पताल हुम्लामा सुत्केरीपछि आमा र नवजात शिशु दुबैको मृत्यु भएको छ। सिमकोट गाउँपालिका५ की २१ वर्षीया टीका सार्कीको यही माघ ७ र नवजात शिशुको माघ ५ अकालमा मृत्यु भएको हो। अस्पतालका अनुसार उनीको शल्यक्रिया गरेर सुत्केरी गराइएको थियो। टीकाका ससुरा धनसिंह सार्की अनुसार सुत्केरी व्यथाले च्यापेपछि उनीलाई जिल्ला अस्पतालमा लगिएको थियो। यसपछि शल्याक्रिया गरेर बच्चा जन्माइएको थियो। शल्यक्रिया गरेको दुई दिनसम्म टीकाका स्वास्थ्यमा उल्लेखनीय सुधार भए पनि शुक्रबार साँझ अचानक स्वास्थ्यमा समस्या देखिएको बताइएको छ। जिल्ला अस्पतालले उद्धारका लागि तत्काल हेलिकोप्टरको व्यवस्था गरेको भए पनि उनीको सोही राति नै मृत्यु भएको अस्पतालले जनाएको छ। जुम्लाको नच्दनाथ नगरपालिका८ कोटीला माइत भएकी टीकाले एक वर्ष अगाडि हुम्लामा विवाह गरेका थिए। माइती पक्षले टीकाको शव उठाउन नदिएपछि अहिले जिल्ला अस्पतालमै राखिएको छ। माइती पक्षले केकति कारणले आफ्नो छोरीको मृत्यु भएको हो जानकारी नहुँदासम्म शव उठाउन नदिएपछि टीकाका परिवारले शव बुझ्न नमानेको जिल्ला स्वास्थ्य सेवा कार्यालयका प्रमुख प्रेम सिंहले जानकारी दिए। अस्पतालको प्रसूतिगृहमा शल्यक्रियाद्वारा बच्चा जन्माएका सुत्केरीको मृत्यु भएको यो पहिलोपटक हो। यहाँका महिलाले समयमै उपचार नपाउँदा अकालमै ज्यान गुमाउनुपरेको छ। जिल्लामा स्वास्थ्यकर्मी नियमित नबस्नु, औषधि उपकरणलगायतको अभावले ज्यान गुमाउने गरेका हो। हुम्ला राष्ट्रिय सडक सञ्जालसँग जोडिएको छैन। यस्तै गत पुस ३० गते जिल्लाको दक्षिण भेगको अदानचुली गाउँपालिका वडा ६ का गौगरा छत्यालको सुत्केरी भएको पाँच मिनेटपछि मृत्यु भएको थियो।"
"दुर्घटनाका घाइतेका आफन्त भेटिएनन्, खोजी गर्दै प्रहरी","विराटनगर : विराटनगर महानगरपालिकाको ढाटमा दुर्घटनामा परेर घाइते भएका एक जना पुरुषका आफन्त तथा परिवारका सदस्य फेला पर्न सकिरहेका छैनन्। विराटनगरबाट सुनसरीको इटहरीतर्फ जाँदै गरेको को १ झ ३५९४ नम्बरको म्याजिक भेनले गत शुक्रबार दिउँसो ४ बजेतिर ठक्कर दिँदा अन्दाजी ४० वर्षीय पुरुष घाइते भएका थिए। पैदल हिँडिरहेको बेलामा उनलाई म्याजिकले ठक्कर दिएको हो। गम्भीर अवस्थाका घाइतेको मोरङको बूढीगंगा गाउँपालिकास्थित विराट शिक्षण अस्पतालमा उपचार भइरहेको छ। मोरङ प्रहरी प्रमुख एसपी जनार्दन जीसीका अनुसार उपचारमा संलग्न चिकित्सकले घाइतेको देब्रेतर्फको ४ वटा करङ भाँचिएको र फोक्सोमा पानी जमेको बताएका छन्। बोल्न सक्ने अवस्थामा नरहेका घाइतेले आफ्ना बारेमा केही पनि बताउन सक्दैनन्। दुर्घटनामा परेर उपचारका लागि अस्पताल भर्ना गरिएको भए पनि गम्भीर अवस्थाका घाइतेका आफन्त र परिवार सम्पर्कमा नआएका कारण थप समस्या भइरहेको उनले बताए। आफन्त कोही पनि सम्पर्कमा नआएपछि प्रहरीले खोजी जारी राखेको छ, जीसीले भने, घाइतेको उपचारमा कुनै कमजोरी हुन नदिन अस्पताललाई आग्रह गरिएको छ। उनका अनुसार अहिले म्याजिक धनीले नै घाइतेको उपचार खर्च तिरिरहेका छन्। दुर्घटनालगत्तै प्रहरीले म्याजिक र चालक बूढीगंगाका ४० वर्षीय शिवप्रसाद गुरागाईंलाई नियन्त्रणमा लिएर घटनाको अनुसन्धान गरिरहेको छ।"
