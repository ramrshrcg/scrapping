शीर्षक,विवरण
लागूऔषधको दुष्चक्र,"भारतसँग नेपालको सिमाना खुला छ। नाकाहरू छन्, त्यहाँबाट धेरै थोक आयात गर्छाैं। कति त अवैध सरसामान पनि भित्रन्छन् नाकाबाटै। नाकामा त्यस्तो कडाइ छैन। दैनन्दिन आवश्यक वस्तु नै भारतीय सीमा बजारमा निर्भर हुने नेपालीको संख्या ठूलो छ। तसर्थ, भारत आउजाउका गौंडाहरू अन्तर्राष्ट्रिय सीमापार नाकाजस्ता छैनन्। त्यसमाथि खुला सीमा। तिनै खुला सीमाको फाइदा अवैध धन्दावालहरूले उठाउँछन् र भित्यार्उँछन् लागूऔषध। अवैध रूपमा आयात हुने वस्तुमध्ये सबैभन्दा ठूलो मात्रा यसकै हुनुपर्छ। पछिल्लो साता सीमा जिल्लाहरूमा पक्राऊ परेका लागूऔषध प्रयोगकर्ता र कारोबारीको उदाहरणले खुला सिमानाबाट भइरहेको अवैध वस्तुको आयातलाई छर्लंग पार्छ। पछिल्लो सातालाई नमुना मानेर हेर्दा कुनै त्यस्तो दिन भेटिएन, सीमा जिल्लामध्ये कुनै न कुनैमा लागूऔषधसहित कोही न कोही पक्राउ नपरेको होस्। प्रहरी अधिकारीहरूकै भनाइमा सीमावर्ती जिल्ला लागूऔषध खैरो हेरोइन (ब्राउनसुगर) को ट्रान्जिट प्वाइन्ट बनेको छ। सीमावर्ती भारतीय बजारमा ब्राउन सुगर सजिलै पाइन्छ अनि सजिलै नेपाल भित्र्याइन्छ पनि। नेपालका काठमाडौं, पोखरा, धरान, नारायणगढ, दाङजस्ता पहाडी र भित्री मधेसका सहरसम्म पनि पुर्याइन्छ। नेपाल लागूऔषध प्रयोगकर्ता सर्वेक्षणको पछिल्लो रिपोर्टलाई उद्धृत गर्दै गृह मन्त्रालयको तथ्यांकले भन्छ मुलुकमा १ लाख ३० हजार ४ सय २४ लागूऔषध प्रयोगकर्ता छन्। १० वर्षअघिको दाँजोमा ५६ प्रतिशतले बढेर त्यति पुगेका हुन्। डरलाग्दो कुरा के भने लागूऔषध प्रयोगकर्ता भनेर पक्राऊ परेकामध्ये ८० प्रतिशत १६ वर्षदेखि २४ वर्ष उमेरको हुने गरेको प्रहरी अधिकारीहरूको भनाइ छ। स्कुल र कलेजका विद्यार्थी दुई लाख ५० हजारको हाराहारीमा लागूऔषध प्रयोगकर्ता रहेको भन्ने लागूऔषध नियन्त्रणमा खटिएका अभियन्ताहरूको दाबी छ। चुरो कुरो के भने भविष्यको कर्णधार मानिएको उमेर समूहको ठूलो संख्या लागूऔषधको दलदलमा फसेको छ। मतलब मुलुकको भविष्य दुव्र्यसनीको दुष्चक्रमा छ। तसर्थ यो देशकै लागि निकै संवेदनशील र गम्भीर मुद्दा हो। दुव्र्यसनी हुनु स्वयं व्यक्ति, परिवार, समाज र सिंगो राष्ट्रका लागि निकै घातक कुरा हो। लत सिर्जना गरी दुव्र्यसनी तुल्याउने वस्तु वा पदार्थ अर्थात् लागूऔषधको यो डढेलोलाई बेलैमा छेकबार नलगाउने र ननिभाउने हो भने समाजले हैरानी व्यहोर्नु पर्ने हुनसक्छ। विश्व स्वास्थ्य संगठनले लागू पदार्थलाई स्वस्थ शरीरका लागि प्रयोग गर्न आवश्यक नभएको पदार्थ भनेको छ। सामान्यतः शारीरिक र मानसिक स्वास्थ्य, चेतना र अनुभूतिलाई विकृत तुल्याउने पदार्थ नै लागूऔषध हो। यसको सेवन गरेर मानिस कुलतमा फँसेपछि समाज र राष्ट्रलाई नै विकृत तुल्याउँछ। सानै उमेरदेखि लागूऔषधको कुलतमा लाग्नुमा अभिभावकको पनि दोष छ। आफ्ना नानीहरूलाई कुशल र असल अभिभावकत्व दिन नसक्दा उनीहरू कुबाटोमा परेका हुन्छन्। दुव्र्यसनले आफ्नै मानसिक र शारीरिक स्वास्थ्य बिगार्ने मात्रै होइन, हत्याहिंसा उन्मुख गराउँछ। यही शिवरात्रिमा काठमाडौं र पोखरामा भएका दुई छुट्टाछुट्टै हत्याकाण्ड पछाडिको कारण लागूऔषध थियो। अरू थुप्रै हिंसाका बग्रेल्ती उदाहरण छन्, जसको कारण लागूऔषध हो। किशोरकिशोरी दुव्र्यसनमा फस्नुमा कमजोरी अभिभावकको मात्रै हुँदैन, त्यो एउटा कमजोरी हो। खासमा त राज्य निर्ममतापूर्वक यसको नियन्त्रणमा लाग्नुपर्छ। किनभने लागूऔषधको जालो यति घना छ कि सानोतिनो चोटले यो चुँडिन्न। भनिन्छ, संसारका थुप्रै राज्यको ढुकुटीभन्दा लागूऔषधका माफिया एक्लैको धन धेरै हुन्छ। यो विषय यति गम्भीर हुँदैनथ्यो भने संयुक्त राष्ट्र संघले नै चिन्ता गर्दैनथ्यो। लागूऔषध नियन्त्रणका लागि अन्तर्राष्ट्रिय कानुन बनाएर त्यसमा विभिन्न राष्ट्रलाई हस्ताक्षर गर्न लगाउँदैनथ्यो। नेपालले पनि लागूऔषध नियन्त्रणको कानुन बनाएको छ। नेपाल प्रहरीअन्तर्गत लागूऔषध नियन्त्रण ब्युरोहरू छन्। ती सत्प्रयास पर्याप्त भएका छैनन् र त दुव्र्यसनीको संख्या बढिरहेको छ। तसर्थ, भविष्यका कर्णधारहरूको जीवनको धार सत्मार्गतिर सोझ्याउन राज्यले नै सही शिक्षादीक्षाको नीति बनाउने, लागूऔषध नियन्त्रणमा शून्य सहनशीलता अपनाउने गर्नुपर्छ।"
नेपाल बैंक र पोखरा विश्वविद्यालय सम्झौता,"काठमाडौं : नेपाल बैंक र पोखरा विश्वविद्यालयबीच एक सम्झौता भएको छ। सम्झौताअनुसार पोखरा विश्वविद्यालयमा कार्यरत कर्मचारी एवं विद्यार्थीलाई सहुलियतपूर्ण बैंकिङ सेवा प्राप्त गर्नेछन्। विश्वविद्यालयका रजिस्टार डा दीपकबहादुर भण्डारी र बैंकका प्रमुख कार्यकारी अधिकृत (सीईओ) कृष्णबहादुर अधिकारीले सम्झौतामा हस्ताक्षर गरे। विश्वविद्यालयमा कार्यरत प्राध्यापकशिक्षककर्मचारीको सम्पूर्ण तलबी खाता बैंकमा सञ्चालन हुनेछ। बैंकले सो तलबी बचत निक्षेपमा उच्चतम ब्याजदर प्रदान गर्नेछ। ती निक्षेपकर्तालाई भिसा डेबिट कार्ड निःशुल्क उपलब्ध गराउने, मोबाइल बैंकिङइन्टरनेट बैंकिङ रजिष्ट्रेसन निःशुल्क उपलब्ध गराउने, लकर भाडामा २५ प्रतिशत छुट प्रदान गर्ने, कर्जाको सेवा शुल्कमा २५ प्रतिशत छुट प्रदान गर्ने सहमति भएको छ। डिम्याट, सिआस्बा, मेरो सेयर रजिस्ट्रेसन सुविधा निःशुल्क उपलब्ध गराउने, कर्मचारीलाई क्रेडिट कार्डको सुविधा प्रदान गरिनेछ। विश्वविद्यालय परिसरमा बैंकको एटीएम मेसिन, काउन्टर तथा शाखा स्थापना गरी सेवा प्रदान गर्ने सम्झौता भएको छ।"
ठेक्का नलगाई भवन मर्मत,"विराटनगर : सहरी विकास तथा भवन निर्माण कार्यालय विराटनगरले बिना टेन्डर भवन मर्मत थालेको छ। कार्यालय प्रमु मिलन आचार्यले प्रदेश १ मा थपिएका मन्त्रालय राख्न प्रक्रिया मिचेर विराट साइन्स क्याम्पस भवन मर्मत गर्न लगाएका हुन्। आचार्यले आफू निकट निर्माण व्यवसायीलाई १ करोड ६४ लाख बराबरको काम दिएका हुन्। विराटनगर१४ जतुवास्थित उक्त भवन अवध निर्माण सेवा र प्रियंका कन्सट्रक्सनलाई मर्मतको जिम्मा दिएको हो। आर्थिक मामिला तथा योजनामन्त्री इन्द्रबहादुर आङ्बोको निर्देशनमा मर्मत सुरु गरिएको आचार्यले बताए। १५ दिनमा सक्न मन्त्री आङ्बोले निर्देशन दिएपछि काम सुरु गरेको उनको भनाइ छ। समय कम भएकाले मन्त्रीज्यूको निर्देशनमा तत्काल काम सुरु गरेँ, उनले भने, राम्रो मनसायले काम सुरु गरेका हौं। टेन्डरलगायत प्रक्रिया पछि मिलाउने कुरा भएको छ। यसको चौतर्फी विरोध भएपछि शुक्रबारदेखि काम बन्द भएको छ। बाउन्ड्री वालका लागि २७ लाख ७२ हजार, पार्टिसनका लागि १८ लाख ५० हजार, रंगरोगनका लागि २७ लाख, वाइरिङका लागि १२ लाख ७८ हजार, विद्युत्का लागि ३५ लाख ७० हजार, मर्मतका लागि ८ लाख ९१ हजार लाग्ने बताइएको छ। प्रक्रिया मिचेर गराइएको काममा बजेट नदिने सहरी विकास तथा सडक पूर्वाधारमन्त्री हिमाल कार्कीले बताए । मन्त्रालयमा बजेट पनि छैन। औपचारिक जानकारीसमेत छैन, उनले भने, काम गराउनेलाई सोध्नुस्। प्रदेश सरकारले सात मन्त्रालय फुटाएर १३ वटा बनाएपछि ठाउ अभाव भएको छ। हाम्रो धेरै खर्च भइसकेको छ, निर्माण व्यवसायी कन्हैया झाले भने, विवाद उत्पन्न भएपछि काम बन्द गरेका छौं।"
न्यायमा हतारो,"एक दिनको कुरो हो। ब्वाँसो भोकले छट्पटायो। सधैं पाउने ठाउँहरूमा पुग्यो तर केही खान पाएन। यसरी घुमिहिँड्ने क्रममा ऊ एउटा किसानकै झुपडीमा पुग्यो। त्यहाँ किसान, उसकी पत्नी, दुई छोरा, दुई छोरी र आमाबुबासँग खानपिनमा रमाइरहेको देख्यो। त्यहाँ उसले भेडाहरू पनि पालेको देख्यो। ब्वाँसोले र्याल काढ्दै के गर्ने के नगर्ने भएर निकैबेर छट्पटायो। किसान भान्छा कोठाबाट फुत्त बाहिर निस्कियो। उसले ब्वाँसोलाई देख्यो। ब्वाँसोले भेडा खान खोजेको ठान्दै उसले लखेट्यो। खेतबारी हुँदै खाल्डाखुल्टी सबै पार गर्दै ब्वाँसो भाग्यो। एक सातापछि, ब्वाँसो पुनः केही खानेकुरा भेट्टाउने आशामा खेतमा फर्कियो। उसले किसानको भान्छा कोठाको पछाडि पुगेर भित्र चिहायो। त्यहाँ त्यो परिवार भेडाकै रोस्ट बनाएर खाइरहेका थिए। ब्वाँसोको मुखमा पानी रसायो। त्यो दिन पनि ऊ भोकै थियो। भोक लागेको बेला त्यो पनि भेडाको मासु! के गर्ने के नगर्ने, ब्वाँसो छट्पटायो। आहा!, ब्वाँसोले सोच्यो, यो खान पाए आज अघाउँथें। फेरि उसको अर्को मन बोल्यो, होइन, यदि किसान र उसका परिवारले अहिले गरिरहेको काम मैले गरें भने मलाई कमजोर बनाइनेछ, निर्दोष भेडाको हत्या गरेको भन्दै मलाई धम्की दिइनेछ, खेदिनेछ वा मारिनेछ। किसानको परिवार हाँसोखुसीमै रमाइरहेका बेला ब्वाँसो चुपचाप आफ्नो निवास फर्कियो। नैतिक शिक्षा : हामी न्याय गर्न हतार गर्छौं। अरूलाई तिनीहरूले गरेको कामको निन्दा गर्छौं। तर, आफूले त्यसो गर्नमा केही गलत गरे पनि देख्दैनौं।"
अध्यात्मले जगाएको आशा,"एकदिन अनौठो सोख भएको मान्छे भेटें। उनी भुइँमान्छे हुन्। उनी न धनाढ्य छन् न कुनै प्रख्यात व्यक्ति हुन्। उनी लक्ष्मण विश्वकर्मा काठमाडौंको भीडमा दैनिक दुःखजिलो गरेर जीवन चलाएका सामान्य युवा। उनको सौखले अचम्मित तुल्यायो। मानिसको जीवन सरल र सहज आफैं बनेर आउने होइन, आफैंले बनाउने हो। गहिरिएर सोच्ने हो भने भगवान् भन्नु नै प्रकृति हो। जब मस्तिष्क स्वतन्त्रता हुन्छ, तब हामी प्रकृतिको काखमा डुबेर नियन्त्रित हुन्छौं। कार्लमाक्र्सले भनेका छन्, मानिसले आफ्नो अस्तित्वको रोजाइ आफैंले निर्माण गर्ने हो। त्यस अर्थको पहिचान गर्ने हो। त्यो पहिचानको अर्थ त्यहाँ हुन्छ, जब ऊ परिश्रम गर्छ। मानव जातिका निम्ति परिश्रम गर्नु मुख्य हो। माक्र्सले विज्ञानलाई धर्मको अधीनमा राख्नु हुँदैन। धर्मको आडमा मानव चिन्तनमाथि नियन्त्रण गर्नु किन्चित सही होइन भनेका छन्। जीवन हिँड्ने क्रममा मानिसले कुनै न कुनै रूपमा यात्रा निर्धारण गरेको हुन्छ। त्यो यात्रामा एकदिन युवा आफ्नो शरीरभरि ट्याटु खोपाइरहेका थिए। महाराजगन्जस्थित भाइ बिक्कु थापाको आर्ट एन्ड ट्याटु पसलमा विशेष कामले पुगेकी थिएँ। उनले त्यो शरीरभरि ट्याटु खोपाइरहेको देखेर अचम्मित भएँ। शरीरका कुनै पनि भागमा सानो वस्तुले घोच्दा पनि पीडा महसुस हुन्छ तर शरीरभरि त्यसरी ट्याटु खोपेको देखेर मनमा जिज्ञासा लाग्यो। हाल उनको कुनै पेशा रहेनछ। तर, वैदेशिक रोजगारका निम्ति पहल गर्दै रहेछन्। फुर्सदिला रहेछन्। सोधें, शरीरभर ट्याटु किन ? म लक्ष्मण विश्वकर्मा। २०४९ फागुनमा थापाथलीमा जन्मिएँ। मानिस बिचलित भएको र कति त डिप्रेसनमा पुगेको देख्छु। त्यस्ता मानिसलाई देख्दा म पनि कतै बिचलित नबनूँ भनेर सत्य सनातन धर्मलाई स्वीकारें। मेरो बुबाआमा सानैमा बित्नुभयो। बुबाका चार श्रीमतीमध्ये जेठीआमाले हुर्काउनुभयो। घरको स्थिति सहज थिएन। स्कुल गएर अध्ययन गर्न पाइनँ। गाउँकै नातेदार दाजुको प्रेरणाले भारत बाराबंकी पुगें। त्यही आश्रममा बसेर भगवान्को भक्तिभाव गर्न थालें। नेपालका आश्रममा पनि बसेको छु। आश्रममा बस्दा भगवान्को भक्ति र शिक्षा प्राप्त गरें। मानिस भ्रमबाट मुक्त हुनुपर्छ। मानव जीवन गतिशील छ। यसलाई चलायमान गराउन सक्नुपर्छ, त्यो नै मानव सुख हो। मैले शरीरभर भगवान्को नाम लेख्न सक्नु भनेको अध्यात्ममा डिग्रीस्तरको अध्ययन हो। हामी स्कुले शिक्षा हासिल गर्छौं। अध्ययनको सिलसिलापछि जागिरको आशा गर्छौं। धर्मप्रति आकर्षित हुन्छौं। म पनि आकर्षित भएँ र सनातन शिक्षा लिएँ। उनले सुनाउँदा मलाई लाग्यो, कार्ल माक्र्सले भनेझैं कतै धर्मको आडमा मानव स्वतन्त्रता हनन् भएको त छैन ? ती भाइले धर्मको शक्तिले यसरी अध्ययन गर्न सकें भनिरहँदा धर्मले मानिसलाई अलग्याउने होइन, जोड्ने हो भन्ने बुझिन्छ। माक्र्सले भनेका छन्, सम्बन्धहरूको जोड नै मानव सागर हो। उनी त्यसरी खररर बोलिरहँदा अझै जिज्ञासा लाग्यो। सोधें तपाईंले धर्मप्रतिको आस्था र इमान्दारिताले पूरै शरीरमा भगवान्को विश्लेषण लेख्नुभयो तर यो त पूरै कपडाले छोपिएको छ। तपाईं कसरी बुझाउन सक्नु हुन्छ अरूलाई ? भगवान् अनेक नाममा अवतरित हुनुहुन्छ। तर, सशरीर उपस्थित हुनुहुन्न। उहाँ त मानव शरीरमा अवतरण गरेर उपस्थित हुनुहुन्छ। मानिसले हाम्रो अनेक अंगजस्तै मुखबाट बोल्छौं, कानबाट सुन्छौं, खुट्टाद्वारा हिँड्छौं, यो हामी होइनौं। यहाँ भगवान्को बास छ। त्यसलाई नरलीला भन्छौं। नरको अर्थ मान्छे लीलाको अर्थ नाटक। भगवान्ले हामीद्वारा नै अनेक नाटक गराइरहनुभएको छ। सन्दर्भले डेकार्टको दर्शन सम्झना भयो। ती भाइको विचारलाई डेकार्टको दर्शनसँग दाँजेर पनि लिन सक्छौं। डेकार्टले भनेका छन्, भौतिक शरीर र इन्द्रीयलाई भन्दा अभौतिक मस्तिष्क र यसको सहायताबाट मानिसले प्राप्त गर्न सक्ने विचारलाई बढी महत्व दिएको छ। डेकार्टको दर्शनले भन्छ, बाहिरी भौतिक संसार मस्तिष्क नभएको मृत संसार हो। नैतिक आचरण वा आदर्श जीवनको स्रोत मानिसको आफ्नै मस्तिष्क हो। त्यसैले असल कुरालाई मानिसले मस्तिष्कभित्र निर्माण गर्न सक्नुपर्छ। यद्यपि असल कुरा मस्तिष्कले निर्माण गर्न सक्यो भने त्यो फलदायी बन्छ। कसरी शिक्षित बनाउनु हुन्छ ? को उत्तर यसरी आयो, खासमा शरीरमा खोपेको ट्याटुद्वारा यो बुझाउन चाहन्छु कि मानिस कुनै पनि काममा दत्तचित्त बनोस्। सफल जीवन बाँचोस्। यो ट्याटु पनि दत्तचित्तको एक हिस्सा हो। त्यसले अरूलाई प्रेरणा मिलोस् भन्ने बुझाउन चाहन्छु। पुन सोधें, तपाईंले लेखाउनु भएको ट्याटुमा के लेखिएको छ ? भगवान्का यी कुरा लेखाएको छुपरम ब्रम्ह न ज्योति होता है न अन्धकार और प्रकाश ही। उनी भारतको आश्रममा जाँदा अठार वर्षका मात्र थिए रे। बढी समय भारतमा बसेकाले हिन्दी भाषामा लेखिएका यस्तैयस्तै शास्त्रका अनेक कुरा शरीरको पिठ्युँभरी हात र खुट्टाभरि लेखाएका रहेछन्। उनले पैतालीस हजार रुपैयाँ तिरेर शरीरभरी ट्याटु बनाएका रहेछन्। आआफ्नै तरिकाले व्यक्ति, समाज र विश्वको व्याख्या गर्नु ठूलो कुरो होइन। तर, समाज बदल्नु र देशलाई सुमार्गमा डोहोर्याउनु् मानिसको मुख्य कर्तव्य हो। मानिसको विचार, सीप, शैली र जीवन जिउने तरिका आआफ्नै छन्। तर, मानिस भ्रमबाट मुक्त हुनुपर्छ। मानव जीवन गतिशील छ। यसलाई चलायमान गराउन सक्नुपर्छ, त्यो नै मानव सुख हो।"
पेट्रोलियम मूल्यवृद्धिको विकल्प,"रुसयुक्रेन युद्धका कारण अन्तर्राष्ट्रिय बजारमा पेट्रोलियमको भाउ अकासिएको छ। रूसले दिनमा १० करोड ब्यारेल कच्चा तेल उत्पादन गर्छ। उसले अरू देशलाई नदिई स्टक राखेको छ। युरोपका अन्य देशले पनि पर्याप्त मात्रामा आपूर्ति गरेका छैनन्। विश्व बजारमा पेट्रोलियमको माग बढेको देखिन्छ। आपूर्ति कम छ। माग र आपूर्तिको तालमेल नमिल्दा अन्तर्राष्ट्रिय बजारमा भाउ अझै बढ्न सक्ने देखिन्छ। बढ्दो रुसयुक्रेन संकटले नेपालको इन्धन बजारमा प्रभाव परिसकेको छ। संकटपछि विश्वव्यापी तेलको मूल्य १०० डलर (७,५२७ रुपैयाँ) प्रतिब्यारेल (१५९ लिटर) नाघेको छ। यो सन् २०१४ यताकै सबैभन्दा उच्च हो। दुई देशबीचको अवस्था बिगँ्रदै गएपछि विश्वभर मूल्य अझै बढ्न सक्ने विज्ञको अनुमान छ। कोलम्बिया युनिभर्सिटीको स्कुल अफ इन्टरनेसनल एन्ड पब्लिकको सेन्टर अन ग्लोबल एनर्जी पोलिसीका वरिष्ठ अनुसन्धानकर्ताले भने, विश्वव्यापी कच्चा तेलको मूल्य २०२१ को मध्यदेखि नै बढेको थियो। यो वर्षको अधिकांश समय लगातार बढिरहेको छ। यो संकटले पहिले नै तनावमा रहेको विश्वव्यापी आपूर्ति र विश्वभर कम भण्डारण स्तरमा थप दबाब दिन्छ। छिमेकी भारतले आफ्नो कच्चा तेलको दुई प्रतिशत मात्र रूसबाट आयात गर्छ। जसले गर्दा आपूर्तिमा अवरोध आउने सम्भावना कम हुन्छ। यद्यपि, देश विश्वव्यापी मूल्यवृद्धिका लागि संवेदनशील छ। अमेरिका र उसका सहयोगीहरूले युक्रेनमा सेना जम्मा गरेपछि रूसमाथि प्रतिबन्ध लगाए। यसले कच्चा तेलको विश्वव्यापी आपूर्तिलाई असर गर्नेछ, मूल्य बढ्ने छ। यदि द्वन्द्व बढ्यो र रूसले तेल निर्यात घटाएर वा निलम्बन गरेर अमेरिका र युरोपेली प्रतिबन्धविरुद्ध बदला लियो भने यो मूल्य अझ छिटो बढ्न सक्छ। करका दरहरू घटाउनु भनेको सरकारले उच्च कच्चा तेलको मूल्यलाई अन्तिम उपभोक्तासम्म पुग्नबाट रोक्न सक्ने एक मात्र तरिका हो। अहिले सरकारको वित्तीय स्थिति त्यति बलियो नभएकाले यस्तो हुन्छ वा हुँदैन भन्ने प्रश्न हो। सरकारले कर घटाउने सम्भावना देखिन्छ। तेलको मूल्य बढिरह्यो भने मुद्रास्फीतिमा प्रभाव कम गर्न कर घटाउन सक्छ। सन् २०२१ मा तेलको मूल्य ७० डलर थियो। नेपालजस्तो मुलुकले यसलाई बजार संकेतको रूपमा लिनुपर्छ। विद्युतीय सवारी साधन र हरियो हाइड्रोजन, जुन तेल र ग्यासको विकल्प हो। यसले हाम्रो ऊर्जा सुरक्षालाई बढाउने छ। यातायात क्षेत्रलाई तेलबाट छुट्कारा दिने प्रयास अझै तीव्रतामा नपुगेको देखिन्छ। पछिल्लो ६ महिनामा कच्चा तेलको मूल्य २३०६ प्रतिशतले बढेको छ। नेपालमा २०१० जनवरीदेखि पेट्रोलको मूल्य लगभग ५० प्रतिशतले बढेको छ। नेपाल आयल निगमले पेट्रोलियम पदार्थको मूल्य फेरि बढाएको छ। भारतीय आयल कर्पोरेसन्सले पठाएको नयाँ मूल्यसूची अनुसार निगमले हालै पेट्रोलियम पदार्थको मूल्य बढाएको हो। निगमका अनुसार पेट्रोलमा प्रतिलिटर ५ रुपैयाँ तथा डिजेल र मट्टितेलमा पनि प्रतिलिटर ५ रुपैयाँ मूल्य बढेको छ। नयाँ मूल्यअनुसार उपत्यकामा अब पेट्रोल प्रतिलिटर १५० रुपैयाँ तथा डिजेल र मट्टितेल १३३ रुपैयाँ पर्नेछ। पेट्रोल तथा डिजेलको यो मूल्य अहिलेसम्मकै उच्च हो। निगमले हवाई इन्धन आन्तरिकतर्फ प्रतिलिटर १० रुपैयाँ बढाएको छ। अन्तर्राष्ट्रियतर्फ हवाई इन्धनको मूल्य प्रतिकिलोलिटर १ सय डलर बढेको छ। कार पुलिङ अर्थात् यदि तपाईंसँग कार छ भने त्यसको साझेदारीले धेरै पैसा बचत गर्न सक्छ। यसले ट्राफिक भीड र वायु प्रदूषण कम गर्न पनि मद्दत गर्छ, इन्धन खपत उल्लेखनीय रूपमा घट्छ। रूसले युक्रेनमाथि युद्ध सुरु गरेपछि अन्तर्राष्ट्रिय बजारमा कच्चा तेलको मूल्य बढिरहेको छ। त्यसको असर नेपालमा पनि परेको हो। विश्वको कुल तेल उत्पादनको करिब १० प्रतिशत अंश रूसको छ। अन्तर्राष्ट्रिय बजारमा कच्चा तेलको मूल्य केही दिनअघि प्रतिब्यारेल ११७ डलरसम्म पुगेको थियो। त्यस्तै, डलरको विनियम दर पनि बढेको छ। डलरको मूल्यले पनि नेपालमा पेट्रोलियम पदार्थको मूल्यमा असर परेको छ। पेट्रोलजन्य पदार्थको सन्दर्भमा भारतीय आयल निगम (आईओसी)ले पेट्रोल प्रतिलिटर ९० रुपैयाँ ९४ पैसामा दिन्छ। तर, नेपाल आयल निगमले हालै पुनः भाउ बढाएर १५० रुपैयाँ पुर्याएको छ। तैपनि निगम प्रतिलिटर १६ रुपैयाँ २८ पैसा घाटा छ भनिरहेछ। तेलको कारोबार नगदमै हुन्छ तर पनि घाटा कसरी हुन्छ ? आमनागरिकको प्रश्न छ। पेट्रोलियम पदार्थमा सरकारले लिने कर यति धेरै छ कि जति सस्तोमा किने पनि करै करका कारण महँगोमा बेच्नुपर्ने बाध्यता रहेको देखिन्छ। जसको प्रत्यक्ष असर भने उपभोक्ताले व्यहोरिरहनु परेको छ। एक लिटर पेट्रोल किन्दा ५८ रुपैयाँ ४९ पैसा त कर मात्रै तिरिरहेका छन्। नेपाल आयल निगमका अनुसारभन्सार शुल्क २५ रुपैयाँ २० पैसा, भन्सार सेवा शुल्क ३ पैसा, सडक सम्भार ४ रुपैयाँ, पूर्वाधार विकास १० रुपैयाँ, मूल्य स्थिरीकरण कोष १ रुपैयाँ ४२ पैसा, वातावरणमा १ रुपैयाँ ५० र मूल्य अभिवृद्धि कर १६ रुपैयाँ ३४ पैसा कर जोडिन्छ। यी सबै करको बोझ उपभोक्तामाथि थोपरिएको छ। कर, ढुवानी र डिलरको कमिसन तथा प्रशासनिक खर्च जोड्दा १६६ रुपैयाँ २८ पैसा पुग्ने गरेको छ। इन्धन मूल्यवृद्धिलाई घटाउने पाँच तरिकाहरू छन्। विद्युतीय सवारी साधन : यी कार आदि सवारीले इन्धन प्रयोग गर्दैनन्। तिनीहरू विभिन्न विद्युतीय विन्दुमा नियमित चार्ज गर्छन्। यस्ता कार खरिद गर्दा भने महँगो हुन्छ। नेपालमा इलेक्ट्रिक कारको बजार फराकिलो छ। हाइब्रिड सवारी साधनले सामान्यतया दुईवटा स्रोतबाट शक्ति प्राप्त गर्छ इन्धन (पेट्रोलडिजेल) र अर्को विद्युत्। विद्युतीय सवारीसाधन अहिले विश्वभर फैलिएको छ। नेपालमा यो अझै पनि सहज हुन सकेको छैन। विभिन्न सहरमा स्थानीय सरकारहरूले डिजेल वा पेट्रोलको तुलनामा सीएनजीवाहनहरूको प्रयोग बढाउँदै लगेका छन्। सरकारी स्वामित्वको सार्वजनिक यातायातका लागि मात्र होइन, क्याब र अटोरिक्सा पनि। पैदल हिँड्ने वा साइकल चलाउने ? सामाजिक सञ्जालमा कार र साइकलको तुलना गर्दै एउटा तस्बिर भाइरल भइरहेको छ। जसमा एउटाले इन्धन जलाएर क्यालोरी थप्छ भने अर्कोले क्यालोरी जलाएर इन्धन बचत गर्छ। साइकल चलाउने वा हिँड्ने यातायातको सबैभन्दा कुशल तरिका हो। बढ्दो पेट्रोल मूल्यवृद्धिको वरिपरि हाम्रो बाटो कम गर्ने सबैभन्दा राम्रो तरिकामध्ये एक हो हिँडाइ। धेरैजसो विकसित राष्ट्रमा प्रत्येक कुनामा पैदलयात्री र सवारका लागि विस्तृत निर्देशनसहित विशेष साइकल लेनहरू छन्। दुर्भाग्य, नेपाल यसमा पछाडि छ। कार पुलिङ अर्थात् यदि तपाईंसँग कार छ भने साझेदारीले धेरै पैसा बचत गर्न सक्छ। यसले ट्राफिक भीड र वायु प्रदूषण कम गर्न पनि मद्दत गर्छ, इन्धन खपत उल्लेखनीय रूपमा घट्छ। नेपालले अब तपाईंले काम गर्ने क्षेत्र वा कम्पनीअनुसार कारपुलिङको व्यवस्था गर्नुपर्छ। जसले खपत आधा घट्छ। नेपालमा पेट्रोलियम पदार्थमा करको बोझका कारण उपभोक्ता चर्को मूल्य तिर्न बाध्य छन्। इन्धनको मूल्यकै हाराहारी विभिन्न शीर्षकमा सरकारले राजस्व लिने गरेको छ। त्यसरी उठाइने राजस्वको सदुपयोग भएनभएको अनुगमन गर्नु आवश्यक छ। नेपालले आयल कर्पोरेसन अफ इन्डिया (आईओसी)बाट इन्धन खरिद गरी कारोबार गर्दै आएको छ। आईओसीले अन्तर्राष्ट्रिय मूल्य घटबढका आधारमा निगमलाई महिनाको १ र १६ तारिखमा नयाँ मूल्यसूची पठाउने गर्छ। त्यसकै आधारमा निगमले नयाँ मूल्य निर्धारण गरी उपभोक्ताको हकमा खुद्रा मूल्य तोक्छ। यसलाई स्वचालित मूल्य प्रणाली भनिन्छ। इन्धनको मूल्य वृद्धिले सम्पूर्णमा असर पर्न थाल्छ। जसबाट देशको बजेटदेखि भुक्तानी सन्तुलनको अवस्थामा समेत असर पर्ने निश्चित छ। हाल देशमा विद्यमान राजनीतिक अस्थिरताका कारण नेपालीले यसै दुःख पाइरहेका छन्। निमुखा जनतालाई सबैको साटो खा बूढी आटो भनेझैं फेरि आर्थिक भार गरिब जनतामाथि थोपरिएको छ। पेट्रोलियम पदार्थको मूल्य क्रमिक रूपमा वृद्धि गर्दै जानुभन्दा नेपाल सरकारले विभिन्न उर्जाको बचत गर्नु वा वैकल्पिक उपायहरू अवलम्बन गर्नु आजको विकल्प हो।"
इलेक्ट्रिक मोबिलिटीको ब्रान्ड भिडा,काठमाडौ : मोटरसाइकल र स्कुटर निर्माता कम्पनी हिरो मोटोकर्पले विद्युतीय सवारी साधनलगायत यसको मोबिलिटी समाधानका लागि भिडा अनावरण गरेको छ। बिहीबार साँझ दुबईमा कार्बन न्युट्रल कार्यक्रममा हिरोद्वारा पावर्ड भिडा प्रस्तुत गर्दै हिरो मोटोकर्पका अध्यक्ष र सीईओ डा पवन मुञ्जालले सय मिलियन अमेरिकी डलरको ग्लोबल सस्टेनेबिलिटी कोष घोषणा गरे। कोषले बीएमएल मुञ्जल विश्वविद्यालय र हिरो मोटोकर्पको नेतृत्वमा पृथ्वीमा सकारात्मक प्रभाव पार्ने ईएसजी सोलुसनसमा १० हजार बढी उद्यमीलाई बढावा दिने उद्देश्यले विश्वव्यापी साझेदारी स्थापना गर्ने लक्ष्य राखेको जनाइएको छ।
विश्व जागेको साता,"केही वर्षयता यो लोकप्रिय उक्ति अनगिन्ति पटक उद्धृत गरिएको छ, केन्द्रले थेग्न सक्दैन। विलियम बटलर येट्स लेख्छन्, उत्कृष्टमा सबैको विश्वास कम हुन्छ, जबकि सबैभन्दा खराब जोसपूर्ण तीव्रताले भरिएको हुन्छ। प्रायः मानिसले यसलाई उद्धृत गरे। किनभने यही सत्य थियो। तर, यो साता उक्त उक्ति त्यति सत्य ठहरिएन। युक्रेनका घटनाहरू नैतिक अत्याचार र राजनीतिक त्रासदीले भरिएका छन्। संसारभरका मानिसका लागि यो सांस्कृतिक प्रकटीकरण बन्यो। यति मात्र होइन, संसारभरका मानिसले नयाँ कुराहरूमा विश्वास गर्छन्। तर, केमा विश्वास गर्छौं भनेर सम्झाइएको छ। हामी तिनीहरूलाई थप प्रतिबद्धता र विश्वासका साथ हेर्छौं। यो एक आपराधिक साता बनेको छ। युक्रेनीहरू हाम्रा प्रशिक्षक र प्रेरक हुन्। टाइम्सको भिडियोअनुसार उनीहरू आफ्नो मातृभूमिको रक्षा गर्न हतियार लिएर लाइनमा बसेका साधारण पुरुष र महिला हुन्। उनीहरू एक रूसी आक्रमणकारीलाई आफ्नो खल्तीमा सूर्यमुखीको बीउ राख्न अह्राइरहेका महिला हुन्। उनीहरू हजारौं युक्रेनी हुन् जो यतिञ्जेल आरामसँग विदेशमा बस्दै आएका थिए। आफ्ना जनता र जीवनशैलीको रक्षा गर्न मृत्युको जोखिमका बाबजुत पनि देश फर्केर आए। हामीले उनीहरूलाई यस्तो ऋण दियौं। उनीहरूले हामीलाई लोकतन्त्र, उदार व्यवस्था र राष्ट्रिय सम्मानमा विश्वास गर्न मात्रै होइन, यी कुराहरूका लागि साहसी काम गर्न पनि सम्झाएका छन्। हामीलाई उनीहरूले आफ्नो शक्तिमा विश्वास गर्न सिकाएका छन्। विगत केही वर्षका घटनाहरूले कमजोर पार्न कसरी षड्यन्त्र गरेका छन् भन्ने स्मरण गराएको छ। हामीलाई कसरी असफलता र अपमान (डोनाल्ड ट्रम्प, अफगानिस्तान, जातीय विभेद, राजनीतिक निष्क्रियता) ले हामीलाई लोकतन्त्रको समाचारबारे सशंकित र निष्कृय बनाइदिएको छ भनेर पनि उनीहरूले सम्झाएका छन्। हाम्रा सबै असफलताका बाबजुद सुसमाचार अझै पनि चम्किलो सत्य छ। यो विश्वास पुनस्र्थापित भएको साता बनेको छ। वास्तवमा केमा त ? पहिलो स्थानमा, नेतृत्वमा। पछिल्ला धेरै नेतृत्वका असफलताहरू देखेका छौं। गत साता भोलोडिमिर जेलेन्स्की हरेक व्यक्तिका नेताका रूपमा देखा परे। टीसर्ट लगाएका केटा, यहूदी हाँस्य कलाकार। यही साधा जीवन हो, उनको परिचय। लडाइँबाट उनी भागेनन्। तर अब के जवाफ दिने हो भनेर उनले तय गरिसकेका थिए, मलाई गोला बारुद चाहिन्छ, सवारी होइन। जेलेन्स्की मात्र होइनन्, जो बाइडेनले पनि कुशलता र विनम्रतापूर्वक विश्वव्यापी गठबन्धनलाई व्यवस्थित गर्न मद्दत गरे। जर्मनीका चान्सलर ओलाफ स्कोल्जले पनि त्यो क्षणलाई बुझे। त्यस्तै फ्रान्सका राष्ट्रपति इमानुएल म्याक्रोन र जापानी प्रधानमन्त्री फुमियो किसिदाले पनि त्यसै गरे। सरकारहरू, व्यवसायहरू र कलाहरूमा हामीले यो साता राम्रैसँग नेतृत्व गरेका थियौं। साँचो देशभक्तिमा विश्वास पुनस्र्थापित भएको छ। पछिल्ला केही वर्षमा दक्षिणपन्थीबाट धेरै अमिलो जातीयवाद देख्यौं। देशभक्तिको एक क्रोधित र भेदभावपूर्ण रूप देख्यौं। बामपन्थीबाट हामीले देशप्रतिको घृणा देख्यौं। आफ्नो सम्पदाप्रति सीमित कृतज्ञता देखाउँदै अमूर्त राष्ट्रिय आदर्शहरूलाई अस्पष्ट रूपमा समर्थन गर्ने मानिसबाट यस्तो प्रतिक्रिया पायौं। राष्ट्रिय उपलब्धिहरूलाई बेवास्ता गर्ने तर राष्ट्रिय अपराधमा ध्यान केन्द्रित गर्ने व्यक्तिहरूबाट त्यस्तो घृणा पायौं। यसबीच केही सम्भ्रान्त भने आत्मविहीन विश्वव्यापीवादमा डुबेका छन्। युक्रेनीहरूले हामीलाई कसरी उचित तबरको देशभक्ति उजागर हुन्छ भनेर देखाएका छन्। जीवनलाई जोखिममा पार्नुका कारण र अर्थ खुलाएका छन्। उनीहरूले हामीलाई विशेष ठाउँको महŒव बुझाएका छन्। आफ्नो जमिन र जनताप्रतिको माया बुझाएका छन्। प्रजातन्त्र, उदारवाद र स्वतन्त्रता जस्ता विश्वव्यापी आदर्शहरूका लागि प्रेमको अंश पार्सल गर्न सकिन्छ भनेर उनीहरूले देखाएका छन्। पश्चिममा हाम्रो राष्ट्रहरूको समुदायमा विश्वास पुनस्र्थापित भएको छ। पछिल्लो समय देशभित्र र राष्ट्रबीच धेरै विभाजन भएको छ। अहिले बिहान उठ्छु, फोन उठाउँछु र स्वीडेनले युक्रेनलाई सैन्य सहायता उपलब्ध गराएकोमा खुसी हुन्छु। जर्मन जनताले समर्थन गरेको देखेर अहिले म दंग छु। सत्य यो हो कि धेरै लोकतान्त्रिक राष्ट्रले एउटै संकल्प र भावनाका साथ अत्याचारविरुद्ध प्रतिक्रिया जनाएका छन्। घरभित्र पनि यही सत्य हो। निसन्देह, यहाँ यस्ता पक्षपाती छन् जसले यो क्षण कमजोर भएका कारण वामपन्थीलाई आक्रमण गर्न वा दक्षिणपन्थीलाई पुटिन समर्थक भएको आरोप लगाउन प्रयोग गर्छन्। यदि उनीहरूलाई सामाजिक रूपमा विभाजित बनाउँछ भने त्यहाँ सधैं त्यस्ता मानिस पनि हुन्छन् जो वास्तविक रूपमा गलत हुँदा खुसी हुन्छन्। यस बिन्दुमा कांग्रेसका लगभग सबै सदस्य हाम्रा लागि एकजुट छन्। त्यो किनभने हामीले शताब्दीयौंदेखि मानिसले स्वीकार गरेका कुरालाई गाली गर्न सिकेका छौं कि ठूला देशले साना देशलाई चकनाचुर पार्नेछन्। कि शक्तिशालीहरूले आफूले गर्न सक्ने काम गर्नेछन् र कमजोरहरूले उनीहरूले भोग्नुपर्ने कुराहरू भोग्नेछन्। यो साता सायद हामीले हाम्रो आधुनिक उदारवादी नैतिकतालाई उच्च मूल्यांकन गरेका छौं। लोकतान्त्रिक निराशावाद छाएको छ किनकि अधिनायकवाद फैलिएको छ। बामपन्थी र दक्षिणपन्थी शिक्षाविद्हरूले उदारवादको आलोचना गरेका छन्। यो साता हामीसँग विकल्पमा स्पष्ट दृष्टिकोण छ। जुन भ्लादिमिर पुटिन जस्तै देखिन्छ। उदारवादले दोस्रो झड्का पाइरहेको छ। त्यहाँ शैक्षिक यथार्थवादीहरूको स्कुल छ जसले कल्पना गर्दछ कि विदेशी मामिलाहरू सबै राष्ट्रिय हितको पक्षमा हुन्छन्। तर यो साता हामीले देख्यौं कि विदेशी मामिलाहरू जीवनजस्तै एक नैतिक उद्यम हो। नैतिक अधिकार सामाजिक शक्ति र लडाइँ मनोबलको स्रोत हो। सम्भवतः युक्रेनीका लागि अबका दिन झन् क्रूर बन्नेछन्। उनीहरूले यो साता इन्धन हालेका नैतिकताका ज्वाला अन्तमा अझै रापिलो हुन सक्नेछ। (द न्यूयोर्क टाइम्सबाट आंशिक अनुवाद)"
पालिकाको जम्बो कार्यपालिका,"संघीय ढाँचामा गठित पालिकाहरूले सरकारको रूपमा काम गर्न थालेको पाँच वर्ष पूरा हुनै लागेको छ। २०७४ सालमा सम्पन्न निर्वाचनबाट जनप्रतिनिधि निर्वाचित भएर पालिकाहरूको नेतृत्व सम्हाल्दै गर्दा जनतामा उत्साह, उत्सुकता र अभिलाषा उर्लेको थियो। त्यतिबेला अब देशमा जनताले शीघ्र सेवा तीव्र विकासको प्रतिफल अनुभव गर्न पाउँछन् भन्ने आकांक्षा प्रबल रूपमा मुखरित भएको थियो। त्यो समयबाट वर्तमानसम्म आइपुग्दा सामाजिक सञ्जाल र सञ्चारमाध्यमलाई फलो गर्ने हो भने पालिका सरकारप्रतिको भरोसा धरमराएको तस्विर सामुन्नेमा देखापर्छ। करका दरले ढाड सेकेको, दैनिक सेवा सुविधा लिन पनि सोर्सफोर्स नै चाहिने, जता हो पैसाकै खेल, विकासमा प्राथमिकता र योजना प्रकृया मिच्ने प्रवृत्ति कायमै रहेको देखिन्छ। यसैगरी, निर्माण कार्यमा विलम्बता र कमसल गुणस्तरको रोग हट्न नसकेको, कर्मचारीमा संवेदनशीलता हराउँदै गएको पनि पाइन्छ। जनप्रतिनिधि जागिरे मानसिकताबाट ग्रसित भएको, हरेक काम तजबिजीमा गर्ने गरिएको, कुनै प्रणाली बसाउन नसकेको जस्ता टिप्पणी छताछुल्ल रूपमा पोखिएको पाइन्छ। सामाजिक सञ्जालमा वा सञ्चारमाध्यममा जसरी टिप्पणी वा अभिमत व्यक्त भएका छन्। तिनलाई यथास्थानमा राखेर किन यसरी पालिका सरकारबाट कमजोर शासन सञ्चालनको स्थिति हुन गयो ? आखिर पालिका सरकारका संस्थापक जनप्रतिनिधि जनताले पत्याएका व्यक्ति हुनुहुन्छ। उहाँहरूमा देश र जनताको सेवा गर्ने उच्च प्रतिबद्धता व्यक्त भएकै देखिन्छ। कतै पालिका सरकारको कार्यक्षमतामा अप्ठेरो पार्ने संरचनागत कारण पो छ कि भनेर यस लेखमा खोतल्ने प्रयास गरिएको छ। संविधानले संघ, प्रदेश र स्थानीय गरी तीन तहबाट राज्य शक्तिको प्रयोग गर्ने व्यवस्था गरेको छ। यो भनेको संघ, प्रदेश र पालिका सरकारबाट शासन सञ्चालन गर्ने भनिएको हो। उल्लेखित तीनवटै सरकारको कार्यपालिका, व्यवस्थापिका र न्यायपालिकाको गठन तथा सञ्चालनका बारेमा संविधानमा सविस्तार उल्लेख भएको छ। यसरी मुलुकको शासन सञ्चालनको जिम्मेवारी तीन तहको सरकारमा निहित छ भन्ने कुरा घाम जत्तिकै छर्लङ्ग छ। संविधानले गरेको व्यवस्थालाई गहिरिएर केलाउँदा संघ र प्रदेश सरकारका अंगबीच शक्ति पृथकीकरणको सिद्धान्तमा आधारित नियन्त्रण र सन्तुलनको विधिलाई अवलम्बन गरेको देखिन्छ। तर, पालिका सरकारको सैद्धान्तिक आधार फरक देखिन्छ। पालिकाकोे कार्यपालिकाका प्रमुख नै व्यवस्थापिका अर्थात् सभाको अध्यक्ष रहने व्यवस्था संविधानले गरेको छ। पालिकाको न्यायपालिका अर्थात् न्यायिक समितिको संयोजक सम्बन्धित कार्यपालिकाका उपाध्यक्ष वा उपप्रमुख रहने व्यवस्था छ। यसबाट के प्रस्ट हुन्छ भने पालिका सरकारमा शक्तिको एकीकरणको सिद्धान्तलाई स्थापित गरिएकोे छ। संघ र प्रदेशमा गठित सरकारले क्रमशः संघीय प्रतिनिधि सभा र प्रदेश सभामा बहुमत वा विश्वास गुमाउँदा सरकारको नेतृत्व बदलिन सक्छ। तर, पालिका सरकारको नेतृत्वमा त्यस प्रकारको सम्भावना छैन। पालिका सरकारको नेतृत्व पूरै अवधि कायम रहन्छ। त्यसैले पालिका सरकार नेतृत्वको निरन्तरताको दृष्टिले स्थिर छ। संविधानले सरकार शब्दको प्रयोग नगरिकनै पालिका सरकारले गर्ने कामको अधिकार सूची निर्धारण गरेको छ। सरकारको हैसियतमा कार्य गर्र्न कार्यपालिकालाई मन्त्रिपरिषद्, सभालाई व्यवस्थापिका र न्यायिक समितिलाई न्यायपालिकाको रूपमा बुझ्ने गरी संविधानमा शब्दावली प्रयोग गरिएको छ। निर्वाचित जनप्रतिनिधिको ज्ञान, सीप र कार्यशैली समान छैन। तथापि न जानेकाले जान्न खोज्ने र जानेकाले सुधार्न खोज्ने हो भने असम्भव के छ र ? संविधानमा भएको व्यवस्थाअनुसार सम्बन्धित पालिकाको कार्यपालिकालाई स्थानीय सरकारको मन्त्रिपरिषद्को रूपमा बुझ्नुपर्छ। पालिकाको मन्त्रिपरिषद्को गठन विधि हेर्दा संघका प्रधानमन्त्री वा प्रदेशका मुख्यमन्त्रीले मन्त्री छान्न पाएजस्तो पालिका सरकारका प्रमुखले छान्न पाउँदैनन्। पालिकाका लागि त संविधानले नै कार्यपालिका अर्थात् मन्त्रिपरिषद्को स्वरूप स्थायी रूपमा निर्धारण गरिदिएको छ। संविधानको धारा २१५ र २१६ मा क्रमशः गाउँपालिका र नगरपालिकाका कार्यपालिका (मन्त्रिपरिषद्) को बनोटको प्रावधान छ। उक्त प्रावधानअनुसार कुनै पनि पालिकाको कार्यपालिका अर्थात् मन्त्रिपरिषद्मा गाउँपालिका भए निर्वाचित अध्यक्ष र नगरपालिका भए प्रमुखले अध्यक्षता गर्ने व्यवस्था छ। गाउँपालिकाका उपाध्यक्ष र नगरपालिकाका उपप्रमुखलगायत सम्बन्धित पालिकाका सबै वडाका जनताबाट प्रत्यक्ष रूपमा निर्वाचित वडाध्यक्षहरू कार्यपालिकाका सदस्य हुन्छन्। गाउँपालिकाको हकमा संविधानको धारा २१५ को उपधारा ४ बमोजिम गाउँ सभाले निर्वाचित गरेका ६ जना र नगरपालिकाको हकमा संविधानको धारा २१६ को उपधारा ४ बमोजिम नगर सभाले निर्वाचित गरेका ८ जना सदस्यसमेत गरेर कार्यपालिका गठन हुने व्यवस्था छ। यस व्यवस्थाले गाउँपालिकाका अध्यक्ष वा नगरपालिकाका प्रमुखले कार्यपालिका अर्थात् पालिका मन्त्रिपरिषद्का लागि सभाबाट सदस्यहरू छान्न पाउँदैनन्। अर्थात् पालिका सरकारको कार्यपालिका (क्याबिनेट) रेडिमेड छ। यही रेडिमेड कार्यपालिकाबाट पालिका सरकारले कार्य सम्पादन गर्नुपर्छ। पालिकाको रेडिमेड कार्यपालिका आकारमा ठूलो छ। उदाहरणका लागि काठमाडौं महानगरपालिकाको कार्यपालिकाको स्वरूप ४२ सदस्यीय छ। प्रमुख १, उपप्रमुख १, वडाध्यक्षहरू ३२ र नगर सभाबाट निर्वाचित कार्यपालिका सदस्य ८ गरेर उक्त ४२ सदस्यीय काठमाडौं महानगरको कार्यपालिका (क्याबिनेट) बनेको छ। उक्त क्याबिनेट संघ सरकारको क्याबिनेटको पूर्ण आकारभन्दा ठूलो छ। थोरै वडा संख्या भएका गाउँपालिकाको कार्यपालिका पनि प्रदेश सरकारको क्याबिनेट भन्दा ठूलो छ। यही रेडिमेड जम्बो क्याबिनेटको बनोटले गर्दा पालिका सरकारका प्रमुखलाई कार्यसम्पादन गर्र्न कठिनाई भइरहेको छ। प्रश्न उठ्ला कस्तो कठिनाइ छ ? वर्तमान व्यवस्थाले पालिका सरकारका प्रमुखभन्दा वडाध्यक्षहरू शक्तिशाली बन्ने अवस्था बनेको छ। कसरी भने स्थानीय सरकार सञ्चालन ऐन२०७४ को दफा १२ ले वडा समितिहरूलाई विकास कार्यहरूको जिम्मेवारी दिएको छ। यसैगरी, सोही ऐनको दफा ७३ को उपदफा ३ ले वडा समितिहरूमा बजेटको अख्तियारी पठाउने व्यवस्था गरेको छ। यी दुई व्यवस्थाले वडाध्यक्षलाई वडामा बढीभन्दा बढी बजेट ल्याउन प्रेरित गरेको छ। फलस्वरूप वडाध्यक्षहरू एकजुट भएर पालिका कार्यपालिका (मन्त्रिपरिषद्) बैठकमा प्रस्तुत हुने अभ्यास बलियो बन्दै गएको छ। खासगरी बजेटका सवालमा नेतृत्वको मर्यादा नाघेर सिन्डीकेट गर्न खोजेको देखिएको छ। उदाहरणको रूपमा त्यस्तो सिन्डीकेट तोड्न खोज्ने प्रमुखहरूले हरेक वर्ष असार मसान्तभित्र पारित गराई सक्नुपर्ने आगामी आर्थिक वर्षको बजेट हुन्छ। सो समय सीमाभित्र पारित गराउन नसकेको असहज अवस्था विभिन्न पालिकामा देखिएको छ। अचम्म त के भएको छ भने बहुमत प्राप्त पालिकाका कार्यपालिका प्रमुखलाई पनि वडाध्यक्षको चित्त बुझाउनमै ठिक्क छ। यिनै कारण क्षमता भएका र नाम चलेका पालिका प्रमुखहरूले पनि भागबन्डा मिलाउनमै समय र मेहनत खर्चिनु परेको छ। सारमा, पालिका सरकारका प्रमुखहरू हरेक निर्णयमा सहमति गराउनभन्दा जनाउन विवश छन्। त्यसैले मुख्य समस्या कार्यपालिकाको बनोटबाट सिर्जित छ। यो बनोटले पालिका प्रमुखलाई कार्यसम्पादनमा कमाण्ड गर्नेभन्दा पनि कम्प्रोमाइज गर्नपर्ने अवस्थामा पुर्याएको छ। अर्को सन्दर्भ पनि जोडौं। संविधानको धारा २१८ ले पालिकाको कार्यपालिकाले कार्य विभाजन र कार्य सम्पादन नियमावली स्वीकृत गर्ने र सोहीबमोजिम चल्ने व्यवस्था गरेको छ। सो सन्दर्भमा हेर्दा सुरुमा संघ सरकारले उक्त दुवै नियमावलीको नमुना पालिकामा उपलब्ध गराएको थियो। तर, मन्त्रिपरिषद् सञ्चालनका सिद्धान्त, मूल्य र मान्यता सिकाउन ध्यान दिइएन। फलस्वरूप बैठकका निर्णयहरू बहुमतका आधारमा गर्ने प्रावधान सहितको कार्य सम्पादन नियमावली सम्बन्धित पालिकाको कार्यपालिकाले स्वीकृत गरे। मन्त्रिपरिषद्को बैठकमा अध्यक्षता गर्ने व्यक्तिको निर्णय सबैको निर्णय हुने सर्वमान्य परम्परा हो। अल्पमत र बहुमतको निर्णयभन्दा पनि नेतृत्वले सर्वसम्मत निर्णय गराउनेमा लाग्नुपर्छ। जे निर्णय हुन्छ त्यो सबैका लागि मान्य हुनुपर्छ भन्ने मन्त्रिपरिषद्को विश्वव्यापी मान्यता हो। पालिका सरकारमा बहुमतमा आधारित शासनको सिद्धान्त स्थापित भएको छ। यसबाट पनि कार्यपालिकाका प्रमुखहरू निरीह बन्न पुगेका छन्। पालिका सरकारलाई मन्त्रिपरिषदीय पद्धतिअनुरूप चलाउने संविधानको मर्म हो। यही मर्मलाई मध्यनजर गर्दै पालिकाको कार्यपालिका (मन्त्रिपरिषद्) ले निर्णय गर्दा निर्णय गर्नुपर्ने विषयहरू कार्य सम्पादन नियमावलीले तोकेको ढाँचामा प्रस्ताव तयार गरी बैठकमा पेश गर्नुपर्छ। कार्यपालिकाले उक्त प्रस्तावउपर गरेको निर्णय प्रमुख प्रशासकीय अधिकृतले प्रमाणित गर्ने विधिसहितको कार्य सम्पादन नियमावली पालिका सरकारले बनाएका पनि छन्। अधिकांश पालिका सरकारबाट उक्त नियमावलीको परिपालना भएको छैन। सायद प्रस्ताव तयार गर्ने र निर्णय भएपछि प्रमाणित गर्ने बारेमा कर्मचारीको सीप, साहस र विश्वासको कमी भएर होला। अथवा, कार्यपालिकाका प्रमुखले पद्दति बसाउन नचाहेर होला। फेरि प्रश्न उठ्न सक्छ कि उसो भए अहिले कसरी कामकारबाही चलिरहेका छन् त ? उत्तर सरल छ। जसरी साबिकमा स्थानीय निकायहरू चलेका थिए, त्यही लिगेसीले अहिले काम गरिरहेको छ। केही पालिकालाई अपवाद छाडेर अधिकांश पालिका बैठकमै सिधै प्रस्ताव पेश गर्ने, माइन्युटमा निर्णय लेख्ने र माइन्युटमै प्रमाणित गर्ने कार्यशैली अवलम्बन भएको छ। कतिपय पालिकाहरू अझै पनि गाउँ सभा वा नगर सभामा प्रमुख अतिथि आमन्त्रण गरेर उद्घाटन गर्ने गरेको पाइन्छ। यो चलनले पनि सरकारको विधायिकी अंग सभाको मर्यादा बर्तिन नसकेको देखिन्छ। यसरी व्यवहारतः हाई साउन्डिङ संघीयता, लो ग्राउन्डिङ पालिका सरकारको स्थिति छ। निर्वाचित जनप्रतिनिधिको ज्ञान, सीप र कार्यशैली समान छैन। तथापि न जानेकाले जान्न खोज्ने र जानेकाले सुधार्न खोज्ने हो भने असम्भव के छ र ? झन्डै पाँच वर्षे अवधिमा जनप्रतिनिधिले कर्मचारीलाई र कर्मचारीले जनप्रतिनिधिलाई दोष दिएर उम्कन खोजेको देखिन्छ। तर, चुरो कुरो कार्यपालिकाको जम्बो बनोटमा गएर जोडिएको छ। अतः संविधानमा लेखिँदा सुन्दर ठानिएको कार्यपालिकाको संरचना व्यवहारमा किन प्रभावकारी बन्न सकिरहेको छैन ? यसबारेमा बहस हुनुपर्छ। व्यावहारिक रूपमा गाउँपालिकाका अध्यक्ष वा नगरपालिकाका प्रमुखले काम गर्न सहज हुने गरी छरितो कार्यपालिका बनाउने विकल्प पहिल्याउन जरुरी भइसकेको छ।"
विजय हितानको मगर रिन्हाक,"काठमाडौं : साहित्यकार विजय हितानद्वारा लिखित मगर रिन्हाक पुस्तक विमोचन गरिएको छ। नेपाल प्रज्ञाप्रतिष्ठानमा आयोजित कार्यक्रममा डा मीन श्रीसले पुस्तक विमोचन गरे। कार्यक्रममा समीक्षक र वक्ताहरूले पुस्तक ऐतिहासिक दस्तावेज भएको बताए। नेपाली साहित्यमा कलम चलाउँदै आएका विभिन्न स्रष्टाहरूको बाक्लो उपस्थिति रहेको कार्यक्रममा नेपाल मगर लेखक संघका अध्यक्ष डा विष्णु सिङ्जाली, प्राज्ञ श्रवण मुकारुङ र नेपाल मगर संघकी उपाध्यक्ष गंगा खासु उपस्थिति रहेको थियो। पुस्तकको समीक्षा साहित्यकार भावेश भुमरी र लेखक अनिता पुनले गरेका थिए। अनिताले विजय हितानको लेखकीय क्षमता र पुस्तकमा रहेका विभिन्न लेखरचनाका बारेमा समीक्षा गरेकी थिइन्। विजयले आफ्नो समय सामाजिक काम र लेखनमा लगाएको भन्दै अनिताले यस पुस्तकले मगर समाजका लागि अत्यन्त महत्वपूर्ण अर्थ राख्ने धारणा राखिन्। उनले मगर संस्कृति, भाषा र अन्य क्षेत्रमा पुस्तकहरू लेखिनुपर्नेमा जोड दिइन्। साहित्यकार भावेश भुमरीले विजय हितान र अन्य मगर साहित्यकारहरूको संख्या विस्तारै वृद्धि भएको बताउँदै शैक्षिक र सिर्जनात्मक चेतबाटै समाजमा परिवर्तन ल्याउन सकिने बताए। उनले हितान साहित्यकार मात्र नभई बेलायतजस्तो सम्पन्न देशमा बसेर पनि हरेक दिन नेपाल र नेपालीका लागि केही गर्नुपर्छ भन्ने समाजसेवी भएको बताए। पुस्तकका लेखक विजय हितानले ठूलो उद्देश्य लिएर यो पुस्तक नलेखेको भन्दै आफूले अध्ययन गरेका, देखेका मात्र नभई काममा संलग्न भएका राम्रा कुराहरूलाई लिपिबद्ध गरेको बताए। उनले बेलायती सेनामा लागेर धेरै वर्ष बन्दुक समाएको र अवकाशपछि मूलतः कलम समाउने काममा लाग्दै यो ठाउँसम्म आएको प्रस्ट्याए। प्राज्ञ श्रवण मुकारुङले आर्य जातिको संस्कार र धर्मका रामायण, महाभारतजस्ता पुस्तक पनि कवितामै लेखिएको भन्दै लेख्ने कार्य कठिन भए पनि यसले सबैलाई सुसंस्कृत बनाउने बताए। डा विष्णु सिङ्जालीले मगरहरूको ज्ञान निर्माणमा मगर लाहुरे, सरकारी जागिरे र शिक्षकहरूले लेख्न जरुरी रहेको भन्दै अबको समयलाई हरेक कुराको दस्तावेज आवश्यक भएको विचार राखे। विगत लामो समयदेखि बेलायतमा बस्दै आएका विजय हितान वातावरण साहित्य लेखनका अभियन्ता हुन्। हरेक वर्ष आफ्ना कृति पाठकसामु ल्याउँदै आएका हितानको मगर रिन्हाक (मगर चेतना) १०औं कृति हो।"
सहकारीका समस्या ज्यूँका त्यूँ,"समस्या समाधान समितिले सुल्झाएन समस्या  ५ वर्षमा फेरियो समितिको ३ नेतृत्व, समस्या अझै उस्तै  हाल समस्याग्रस्त सहकारी व्यवस्थापन समिति नेतृत्वविहीन  समिति सञ्चालनमा हरेक वर्ष ३ करोड खर्च काठमाडौं : २०७० अघि एकपछि अर्को सहकारी भाग्ने क्रम बढ्यो। निक्षेप दिन नसकेपछि सहकारी बन्द गरेर भागेका हुन्। त्यसपछि सरकारले समस्याग्रस्त सहकारीको अध्ययन गर्न गौरीबहादुर कार्की आयोग गठन गर्यो। आयोगले लामो समय लगाएर सरकारलाई प्रतिवेदनसमेत बुझायो। प्रतिवेदनले देखाएको समस्या समाधान गर्न कार्कीकै अध्यक्षतामा पुनः २०७४ पुस २९ गते समस्याग्रस्त सहकारी व्यवस्थापन समिति गठन गर्यो। ऐनमै व्यवस्था गरी गठन गरिएको उक्त समिति बनेको ५ वर्ष बितिसक्दा पनि सहकारीका समस्या भने जस्ताको तस्तै छ। यस अवधिमा कुनै ठोस काम नगरी ३ जनाको नेतृत्वको कार्यकाल पनि सकिएको छ। अहिले सो समिति नेतृत्वविहीन छ। नयाँ नेतृत्वका लागि सरकार आफ्ना मान्छेको खोजीमा छ। कार्कीपछि युवराज सुवेदी समितिको अध्यक्ष भए। उनले भेगाससिटी लिलामी प्रक्रिया अघि बढाए। लिलामीमा बिक्री गरी सदस्यलाई दामासाहीका आधारमा निक्षेप बाँड्ने उनको योजना थियो। लिलामी प्रक्रिया अन्तिम चरणमा थियो। सर्वोच्चले सहकारी ऐन २०७४ अघि ओरेन्टल स्थापना भएकाले ऐन आकर्षित नहुने भन्दै सुधीर बस्नेतकै पक्षमा फैसला गर्यो। त्यससपछि समितिले थप काम गर्न सकेन। सर्वोच्चको कदमबाट निराश भएका सुवेदीले घोषणा भएका अन्य सहकारीको समस्या समाधान गर्न ध्यानै नदिई राजीनामा दिए। त्यसपछि सरकारले कुमारराज पोखरेललाई अध्यक्ष नियुक्त गर्यो। उनले पनि ओरेन्टलको कागजातसहित उठेको साढे २ करोड पैसा के गर्ने भन्ने अन्योलमै लामो समय गुजारे। उनी सचिवस्तरको निर्णय गराएर ओरेन्टलको कागजात सहकारी विभागलाई जिम्मा लगाउन तम्सिएका पनि थिए। तर, विभागले त्यसको स्वामित्व लिन चाहेन। अहिले ओरेन्टल हेर्न नमिल्ने सर्वोच्चको आदेशका कारण समिति हात झिक्न बाध्य भयो। समितिले अहिलेसम्म एउटा पनि समस्या समाधान गर्न नसक्दा पीडितले एक पैसा पनि पाएका छैनन्। ओरेन्टलका पीडित दशकौंदेखि आन्दोलन गर्दै आएका छन्। तर, कागजातपत्रसहित अढाइ करोड रुपैयाँ समितिमै अलपत्र हुँदा फिर्ता गर्न समेत समिति अलमलिएको छ। समितिको कार्यालय सञ्चालन, तलब, भत्ता आदिमा हरेक वर्ष ३ करोड खर्च हुँदै आएको छ। समितिका पदाधिकारी तथा कर्मचारी गाडी सुविधा, तलब, भत्तामै रमाइरहेका बचतकर्ताको आरोप छ। समिति आफ्ना आसेपासेलाई जागिर खुवाउने ठाउँ मात्र बनेको छ। एक हप्ताअघि मात्रै कार्यकाल सकेका अध्यक्ष कुमारराज पोखरेलले लुनिभा र सोसाइटलको ६० प्रतिशत काम सकिएको दाबी गर्छन्। त्यसबाहेक अन्य ९ वटा सहकारीको पनि सञ्चालक तथा ऋणी खोज्ने, जग्गा रोक्का गर्ने, निवेदन लिने काम गरेको बताए। समितिका अनुसार लुनिभा र सोसाइटलका केही पीडितलाई निक्षेप फिर्ता गरिएको छ। तर, ती संस्थाका सबै निक्षेपकर्ताले अझै पैसा फिर्ता पाउन सकेका छैनन्। समितिले लुनिभाको ७० लाख रुपैयाँ ऋण उठाएर ५० हजार निक्षेप भएका सबै ९० जनालाई फिर्ता गरिएको सदस्य सचिव केशवप्रसाद पौडेलले जानकारी दिए। ठूला बचतकर्ताले आफ्नो बचतको ६ प्रतिशत मात्र फिर्ता पाएका छन्। बाँकीले दोस्रो चरणमा निक्षेप पाउने उनको भनाइ छ। त्यसैगरी सोसाइटलका पनि ५० हजारमुनिका सबै बचतकर्ताले निक्षेप फिर्ता पाइसकेका छन्। त्यसभन्दा ठूला बचतकर्तालाई ११ प्रतिशत बाँडिएको समितिले जनाएको छ। हिजोको नेतृत्वले ओरेन्टलबाहेक अरू केही गर्न सकेन, पोखरेल भन्छन्, हामीले २ वटा संस्थाको ६० प्रतिशत र अरु ९ वटाको प्रक्रिया सुरु गरेका छौं। अब आउने नेतृत्वले त्यसैबाट थप काम गर्न आधार तय भएको छ। त्यस्तै, समस्याग्रस्त घोषणा भएका कुवेर बचत तथा ऋण सहकारी, चार्टर सेभिङ एन्ड क्रेडिट, भेगास बचत तथा ऋण सहकारी, स्ट्यान्डर्ड मल्टिपर्पोज सहकारीबाट ऋण उठाउने काम प्रभावकारी हुन सकेको छैन। हाउजिङ र सहकारीमार्फत हजारौं सर्वसाधारण ठगेका बस्नेतले हालसम्म सहकारीका निक्षेपकर्ता, अपार्टमेन्ट बुकिङकर्ता, सेयर सदस्यको समस्या समाधान गर्न सकेका छैनन्। ओरेन्टलको दायित्व १६ अर्ब १ करोड ४५ लाख रुपैयाँ तिर्नुपर्ने छ। ओरेन्टलबाट ९ हजार जना पीडित छन्। उनीहरूको ८ अर्ब ४० करोड सावाँ निक्षेप डुबेको छ। त्यस्तै, ६८१ जनाले अपार्टमेन्ट बुकिङका नाममा ओरेन्टल र कोअपरेटिभका अध्यक्ष सुधीर बस्नेतबाट ठगिएका छन्। सहकारी संस्थाका निक्षेपकर्ताको ८ अर्ब ३८ करोड र अपार्टमेन्ट बुकिङकर्ताको ४ अर्ब ९२ करोड रकम फसेको छ। पछिल्लो समय सहकारीमा झन् समस्या बल्झिँदै गएको छ। सिभिल सहकारीका अध्यक्ष इच्छाराज तामाङ, पूर्वअध्यक्षसहितको टोली थुनामा छ। तामाङले ८ अर्बभन्दा बढी रकम संस्थाबाट ऋण लगेर संस्था डुबाएका छन्। पछिल्लो समयमा पशुपति सेभिङ, आनन्दनगर बचत तथा ऋण सहकारी संस्था, गुडविल, हाम्रो सन्देशलगायतका सहकारी समस्यामा छन्। त्यसका पक्षमा सरकार तथा समिति प्रवेश गरेको छैन। यसबाहेक पीडितका उजुरी आउने क्रम व्यापक रहेको सहकारी विभागका अधिकारीहरू बताउँछन्। देश संघीयतामा गएसँगै सहकारीको नियमन तीनै तह (संघ, प्रदेश र स्थानीय) बाट हुँदै आएको छ। तर, कुनै तहमा प्रभावकारी नियमन संरचना छैन। यसले सहकारी समस्याग्रस्त हुन झन् बल पुगिरहेको छ। अर्थात् नियमविपरीत कारोबारले सहकारीमा समस्या थुप्रिँदै गएको छ। समयमा नियमन गर्न नसकेकाले सहकारीमा समस्या बढ्दै गएको सहकारी विभागले पनि स्वीकारेको छ। विभागसँग ३१ कर्मचारी छन्। तर, एक जना पनि सिए छैनन्। सहकारीले मनोमानी ढंगले कार्यक्षेत्र बाहिर कारोबार गर्ने गरेको अनुगमनका क्रममा भेटिन्छ। घरजग्गा तथा हाउजिङमा सहकारीको लगानी प्राथमिकता पर्ने गर्छ। यसले समस्या सिर्जना गर्न बल पुगे पनि विभागले नियन्त्रण गर्न सकेको छैन। सहकारी ऐन २०७४ र सहकारी नियमावली २०७५ ले सहकारी ठगी रोक्न स्पष्ट व्यवस्था गरेको छ। तर, त्यसको कार्यान्वयन हुन सकेको छैन। कार्यक्षेत्र विस्तार र बचत संकलनमा होजबाजी गर्ने, सीमित सदस्य असीमित कारोबार गर्छन्। कतिपय सहकारी खरिदबिक्रीसमेत हुने गरेको पाइएको छ। संस्थालाई डुबाएर सञ्चालक फरार हुने, लोभलाग्दोअपत्यारिलो ब्याजदर निर्धारण, उपहार कार्यक्रम राखी भड्किलो विज्ञापन गर्ने, समयमा लेखापरीक्षणसाधारणसभा नगर्ने सहकारीलाई नियमन निकायले नियन्त्रण गर्न सकेका छैनन्। सहकारीले संस्थापक सदस्य र गैरसंस्थापक सदस्य भन्दै विभेद गर्ने गरेकोे अनुगमनमा भेटिएको विभागका अधिकारी बताउँछन्। लेखा समितिमा लेखाको विषय जानेका सदस्य नआई भागबन्डाका आधारमा आउने गर्छन्। अर्थविद् ज्ञानेन्द्र अधिकारीले सहकारीको पुँजीका आधारमा वर्गीकरण गरी नियमन गर्नुपर्ने बताउँछन्। जुन कन्सेप्टमा सहकारी आयो, अहिले त्यही सोचमा नियमन हुन्छ, उनले भने, सहकारीको कारोबार भने बैंक जत्तिकै पुगिसक्यो। २०६८ सालमै बनेको एक कार्यदलले नियमनमा कडाइ गर्न सुझाव दिएको थियो। राष्ट्र बैंकअन्र्तगत सहकारी र लघुवित्तको नियमन गर्न छुट्टै संरचना बनाउन सुझाइएको थियो। तर, कुनै सरकारले सहकारीको नियमनमा प्रक्रिया अघि बढाए। कार्यदलले विभागको कार्यक्षमता बढाउनसमेत सुझाव दिएको थियो। अहिलेसम्म राज्य सहकारीप्रति बेखबर छ। बैंकर कृष्णप्रसाद शर्माले सहकारीको नियमनमा उदासिन हुन नहुने बताउँछन्। विभागको संरचनाले नियमन गर्न सक्दैन, उनले भने, कि त राष्ट्र बैंकलाई नै जिम्मा दिनुपर्छ कि त छुट्टै नियमन निकाय बनाउनुपर्छ। पीडित झन् पीडित भएका छन्गौरीबहादुर कार्की आयोगले निक्षेप फिर्ता नदिएर सहकारीमा ठगी भइरहेको छ भनेर सरकारलाई जानकारी गराएकै हो। तर, सरकारले यसमा खासै चासो दिएन। प्रतिवेदनमा त्यतिबेला १३० सहकारीको उजुरी परेको थियो। त्यतिबेला उजुरी दिएका मात्रै हामीले हेर्यौं। सिभिल सहकारी राम्रै चलेको थियो। तर, अहिले धेरै सहकारीको निक्षेपकर्ताको पैसा खाएका छन् भन्ने देखियो। सरकार भने रणभुल्लमा छ। जुनसुकैको नेतृत्वमा सरकार आए पनि सरकारले गति लिन सकेन। पीडित झन् पीडित भएका छन्। गौरीबहादुर कार्की पूर्वअध्यक्ष, समस्याग्रस्त सहकारी व्यवस्थापन समिति आफ्नालाई बिनाधितो ऋण दिँदा समस्यासाहू, महाजनबाट पीडित हुन नपरोस् भन्ने कन्सेप्टले सहकारी खोलिएको थियो, अहिले त्यहीअनुसार माथिल्लो तहसम्म पुगेको छ। यसले बैंक जत्तिकै कारोबार गर्छ। तर, यसको नियमन भने फितलो छ। यहाँ चिनजानका आधारमा बिनाधितो ऋण दिइन्छ। जसले गर्दा सहकारी डुबेका छन्। विभागसँग त्यही खालको ज्ञान भएका कर्मचारीको व्यवस्था छैन। भौतिक संरचना पनि छैन। सहकारी ऐनमा ठूला सहकारी राष्ट्र बैंकले हेर्ने उल्लेख गरिए पनि स्पष्ट व्यवस्था छैन। सहकारी ऐन नै परिवर्तन गरी नियमनमा कडाइको व्यवस्था गर्नुपर्छ। पुँजीका आधारमा नियमन हुनुपर्छ। त्यसैगरी बहुउद्देश्यीय सहकारीको लगानी पनि जोखिममा परेका छन्। ज्ञानेन्द्र अधिकारी, अर्थविद् प्रभावकारी नियमन छैनसबै जिल्ला, स्थानीय तहमा पुगेर सहकारीको दायरा फराकिलो हुँदै गएको छ। अहिले देशभर ३० हजार सहकारी छन्। ७४ लाख सदस्य छन्। सहकारीमार्फत ६ खर्ब स्रोत संकलन भएको छ। तर, बिडम्बना नियमन भने फितलो छ। सहकारी विभागको क्षमता विस्तार गरिएको छैन। २०२२ जना कर्मचारी भएको र छिटोछिटो सरुवा हुने व्यवस्थाले सहकारीको नियमन हुन सकेको छैन। त्यसरी नियमन गर्न सम्भव पनि छैन। यति धेरै कर्जा प्रवाह भएको, निक्षेप संकलन भएको तथा पुँजी भएको सहकारीलाई सरकारको नियमन नहुँदा ठूलो वित्तीय दुर्घटना हुने सम्भावना छ। भइरहेको पनि छ। त्यसैले छुट्टै संस्था गठन गरेर नियमन जरुरी छ। कि त सहरमा रहेका ठूला सहकारीलाई नेपाल राष्ट्र बैंकले हेर्ने अनिवार्य व्यवस्था गर्नुपर्छ। भारतमा समेत भारतीय रिबर्ज बैंकले सहकारीको नियमन गर्छ। देश संघीयतामा गएसँगै स्थानीय तह, प्रदेशले समेत सहकारीको नियमन गर्ने व्यवस्था छ। प्रत्यक्ष नियमन हुन सकेन। सरकारको फितलो नियमनकै कारण ओरेन्टल, सिभिल सहकारीको घटना भए। उनीहरूले निक्षेपकर्तालाई भुक्तानी दिन सकिरहेका छैनन्। सहकारी ऐनमा भएको व्यवस्थाअनुसार प्राविधिकको सहयोगले मात्रै नियमन हुन सक्दैन। राज्य सतर्क हुनुपर्छ। कि त विभागले जिम्मा लिन सक्नुपर्छ। क्षमता विकास गरी लेखा, सीए जानेका व्यक्ति हुनुपर्छ। संरचनमा विभागले नियमन गर्न सक्दैन। कृष्णप्रसाद शर्मा, बैंकर"
तिब्बतीले मनाए ल्होसार,"काठमाडौं : नेपालमा बसोबास गर्दै आएका तिब्बती समुदायले आफ्नो नयाँ वर्ष (ल्होसार) मनाएका छन्। शरणार्थीको रूपमा नेपालमा बस्दै आएका उनीहरूले कूटनीतिक अधिकारीहरूलाई साक्षी राखेर शनिबार ल्होसार मनाएका हुन्। ललितपुरस्थित जावलाखेलमा उनीहरूले अमेरिकी, बेलायती, फ्रेन्च र अष्ट्रेलियन राजदूतका साथमा मनाएका हुन्। कार्यक्रममा अमेरिकी दूतावासका डीसीएम, पोलिटिकल अफिसर, फ्रान्स दूतावासका डिसिएम, यूरोपेली युनियनका प्रतिनिधि, यूएनएचसीआरका प्रतिनिधिलगायतको उपस्थिति थियो। तिब्बती समुदायका सीमित व्यक्ति र कूटनीतिक क्षेत्रका प्रतिनिधिलाई निमन्त्रणा गरिएको कार्यक्रममा धार्मिक नेता दलाई लामाको तस्बिरमा अनुयायीले पूजा गरे । तिब्बती नयाँ वर्षको तेस्रो दिन शनिबार नेपालस्थित विभिन्न कूटनीतिक नियोगका प्रमुख र प्रतिनिधिलाई निमन्त्रणा गरिएको थियो। ल्होसार कार्यक्रमको संयोजन लाजिम्पाटस्थित तिब्बती शरणार्थी कार्यालय(टिबेटिएन रेफ्युजी वेलफेयर अफिस) ले गरेको थियो। कार्यक्रममा नेपाल स्थित तिब्बती शरणार्थी कार्यालयका प्रमुख छुल्त्रीम ग्यात्सोले नयाँ वर्षको शुभकामना दिए। कार्यक्रममा सहभागी भएका नेपालका लागि विभिन्नि मुलुकका राजदूत र प्रतिनिधिहरूको मन्तव्य दिने कार्यक्रम थिएन। तर, उनीहरूले तिब्बती समुदायसँग नयाँ वर्षको शुभकामना साटासाट गरेका थिए। कार्यक्रममा नेपालका लागि अमेरिकी राजदूत र्याण्डी बेरी, बेलायती राजदूत निकोला पोलिट, स्वीस राजदूत एलिजावेथ भोन काप्लर, अष्ट्रेलियन राजदूत फेलीसिटी भोल्क लगायत नेपालस्थित विभिन्न कूटनीतिक नियोगका प्रतिनिधिको उपस्थिति थियो। नेपालस्थित फ्रान्स दूतावासका डेपुटी चिफ अफ मिसन, युरोपेली युनियनका प्रतिनिधि, शरणार्थीसम्बन्धी उच्च आयुक्त कार्यालयका प्रतिनिधिलगायतको कार्यक्रममा सहभागिता थियो। तिब्बतीको ल्होसार कार्यक्रममा नेपालस्थित कूटनीतिक नियोगका प्रतिनिधिहरूको बाक्लो उपस्थिति थियो। राजदूतहरूले तिब्बती परम्परा झल्किने सांस्कृतिक कार्यक्रम अभिरुचिपूर्वक हेरेका थिए।"
पर्यटक तान्न राफ्टिङ प्याकेज,"चितवन : कलकल बगेको त्रिशूली। किनार आसपासको शान्त अनि मनोरम दृश्य। ठिमुराबाट बग्दैबग्दै देवघाटको दर्शन गर्दाको क्षण बेग्लै आनन्द हुन्छ। चराचुरुंगीको आवाज सुन्दै नारायणगढसम्म राफ्टिङ गर्दा जो कोहीलाई पनि आनन्दित महसुस हुन्छ। चितवनकै लागि नौलो यो प्याकेज ठिमुरा रिसोर्टले सुरु गरेको हो। वन्यजन्तु अवलोकनका लागि प्रख्यात चितवनको पर्यटनमा ठिमुरा रिसोर्टले राफ्टिङको प्याकेज ल्याएको छ। ठिमुराबाट देवघाट हुँदै नारायणघाट शिवघाटसम्मको प्याकेजमा पर्यटकले नयाँ जलयात्राको नयाँ मज्जा लिन सक्ने रिसोर्ट सञ्चालक डा प्रमोद लामिछानेले बताए। पर्यटकको बदलिँदो चाहनालाई ध्यानमा राख्दै राफ्टिङको नयाँ अवधारणा ल्याएको उनको भनाइ छ। पेसाले उनी अर्थोपेडिक्स सर्जन हुन्। पर्यटनको लयलाई समात्न रिसोर्ट खोले। पर्यटकको चाहना बुझेर प्याकेज बनाए। नारायणगढ मुग्लिन सडकको घुमाउनेबाट ठिमुरा हुँदै पश्चिम चितवनको गुञ्जनगरस्थित गाँजिपुरसम्मको प्याकेजमा एक रातको बसाइ हुनेछ। मुलुकको तेस्रो पर्यटकीय गन्तव्यका रुपमा सौराहालाई लिने गरिन्छ। राफ्टिङ गराउँदै आएका ब्रदरहुड रिभर एडभेन्चरका सिर्जन शर्मा भन्छन्, पछिल्लो समय यहाँ जल पर्यटनमा आकर्षण बढेको छ। र यसमा लगानी गर्ने पनि बढिरहेका छन्। नारायणी नदीमा जलयात्रा गर्न आउनेको चाप बढ्दो छ। नारायणगढमा मोटरबोट चढ्नेको पनि घुइँचो लाग्छ। नदीकिनारमा रहेका मोटरबोटलाई भ्याइनभ्याइ छ। घुम्न आउनेहरू नदीमा मनोरञ्जन लिन्छन्। नारायणीको पुलदेखि गौरेश्वर मन्दिर पोखरा बसपार्क र बीपीनगर वनसम्म पुग्छ। मोटरबोट एकछिन खाली हुँदैनन्, होटल व्यवसायी एवं चितवन उद्योग संघका पूर्वअध्यक्ष भेषराज दुवाडी भन्छन्, चितवनमा जलयात्राको आकर्षण बढेको छ।नारायणी किनारको जल यातायातको सम्भावना देखेर भरतपुर१६ स्थित काभ्रेघाटमा क्रुजसिप बनाइएको छ। राइनो वाटर इन्टरटेन्टमेन्टले १५ करोड लगानीमा बनाएको हो। दुई सय क्षमताको उक्त क्रुजसिप सञ्चालनको अन्तिम चरणमा छ।"
लेस्टरको जित,लन्डन : लेस्टर सिटीले इङ्लिस प्रिमियर लिग फुटबलमा साँघुरो जित निकालेको छ। शनिबार घरेलु मैदानमा भएको खेलमा लेस्टरले लिड्स युनाइटेडलाई १० गोलले पराजित गरेको हो। निकै प्रतिस्पर्धात्मक खेलमा लेस्टर सिटीलाई जित दिलाउन हेरिसन बान्र्सले निर्णायक गोल गरेका थिए। उनले खेलको ६७औं मिनेटमा केलिची इहनाचोको पासलाई सदुपयोग गर्दै गोल गरेका थिए। जितसँगै लेस्टर सिटीले २५ खेलमा ३३ अंक जोडेको छ। लेस्टर प्रिमियर लिगको १२औं स्थानमा छ। २७ खेलमा २३ अंक जोडेको लिड्स युनाइटेड १६औं स्थानमा छ।
अर्को वर्ष टाइगर ३,"मुम्बई : बलिउड अभिनेता सलमान खान र अभिनेत्री कट्रिना कैफ अभिनित चलचित्र टाइगर ३को रिलिज मिति घोषणा गरिएको छ। बहुप्रतिक्षित यो चलचित्र सन् २०२३ को अप्रिल २१ अर्थात इदका दिन रिलिज हुने भएको छ। टाइगर ३को टिजर सार्वजनिक गर्दै निर्माण युनिटले फिल्मको प्रदर्शन मिति घोषणा गरेको हो। यो चलचित्रमा सलमान र कट्रिनाले निकै मेहनत गरेको जनाएका छन्। टिजरमा सलमान र कट्रिनाको एक्सन देख्न सकिन्छ। सलमान र कट्रिनाले यसअघि एक था टाइगर, टाइगर जिन्दा हे, मेने प्यार क्यु किया र पाटनरलगायतका चलचित्रमा सँगै काम गरेका थिए। यो जोडी पछिल्लो पटक सन् २०१९ मा भारत चलचित्रमा सँगै टाइगर ३ सलमान खानको टाइगर शृंखलाको तेस्रो भाग हो। टाइगर ३लाई मनिष शर्माले निर्देशन गरेका छन्। फिल्मको छायांकन रुस र टर्कीका विभिन्न भागका साथै दिल्ली र आसपासका क्षेत्रमा गरिएको छ। टाइगर ३मा अभिनेता इमरान हासमी पनि मुख्य भूमिकामा देखिँदैछन्। कट्रिना कैफ पछिल्लो पटक रोहित सेट्टीको सूर्यवंशीमा देखिएकी थिइन्। यस चलचित्रमा कट्रिनासँगै अक्षय कुमारले मुख्य भूमिका निर्वाह गरेका थिए। कट्रिना सिद्धान्त चतुर्वेदीका साथ फोन भूत एवं प्रियंका चोपडा र आलिया भट्टका साथ जी ले जरामा पनि देखिँदै छिन्।"
युद्धविराममै रूसको बमबारी,"मस्को : रूसले आफ्नै निर्णय लत्याउँदै अस्थायी युद्धविराम गरेका सहरमा पनि बमबारी जारी राखेको छ। रूसको रक्षा मन्त्रालयले शनिबार मारिओपो र भोल्नोभाखामा युद्धविराम घोषणा गरेको थियो। तर, त्यसको केही समयमै मारिओपोमा रूसको बमबारी जारी रहेको त्यहाँका उपप्रमुखले बताएका छन्। ती सहरका बासिन्दा बाहिर जाने मौका दिन शनिबार बिहान १० बजेदेखि युद्धविराम गरिएको रूसले जारी गरेको वक्तव्यमा उल्लेख छ। त्यसपछि स्थानीयवासी बाहिर निस्किएका थिए। सोही समय विभिन्न स्थानमा बमबारी भएको युक्रेनका अधिकारीले जनाएका छन्। रूसको रक्षा मन्त्रालयले भने उक्त घटनाको फरक विवरण प्रस्तुत गरेको छ। युक्रेनी राष्ट्रवादीहरूले नागरिकलाई सहर छाड्न नदिएका कारण पुनः बमबारी भएको मन्त्रालयका अधिकारीलाई उद्धृत गर्दै रूसी रिआ समाचार संस्थाले जनाएको छ। युक्रेनी फौजलाई रूसले राष्ट्रवादी भन्दै आएको छ। रूसी रक्षा मन्त्रालयले सर्वसाधारणका लागि मानवीय सहयोगद्वार बनाएपछि रूसी सेनामाथि हमला गरिएको प्रतिक्रिया दिएको छ। उसले धेरै मानवीय क्षति हुन नदिन युद्धविरामको रणनीति लिएको थियो। रूसी सेनाले फेब्रुअरी २४ देखि युक्रेनमा आक्रमण गरेको हो। अहिलेसम्म ठूलो जनधनको क्षति भइसकेको छ। विश्वभरबाट रूसको आलोचना भएको छ। मारिओपोका मेयर भादिम बोयचेन्कोले रूसी सेनाद्वारा सहर नै बन्धक बनाइएकाले मानवीय सहायताको आवश्यकता रहेको बताएका छन्। पुनः बमबारी सुरु भएकाले नागरिक झनै त्रसित बनेको उनको भनाइ छ। युद्धविराम भनेकै समयमा बमबारी गर्दा सडकमा रहेका नागरिक रुँदै गरेका र कारमा जाँदै गएको समयमा अगाडि बमबारी भएको भिडियो र तस्बिर सार्वजनिक भएका छन्। शनिबार पनि निरन्तर बमबारी भएपछि सर्वसाधारणलाई मारिओपोबाट बाहिर लैजाने काम स्थगन गरिएको छ। स्थानीय अधिकारीले रूसी पक्षले अस्थायी युद्धविरामलाई लागू नगरेको बताएका छन्। उनीहरूले नागरिकहरू फरकफरक ठाउँमा गएर आश्रय लिनुपर्ने भन्दै छिट्टै थप जानकारी दिइने जनाएका छन्। उक्त सहरका उपप्रमुखले मारिओपोमा बमबारी भइरहेको र निकासमार्ग सकिने स्थानमा लडाइँ भइरहेको बताएका छन्। त्यसअघि उक्त सहरका एक बासिन्दाले आफूले प्रत्येक तीनदेखि पाँच मिनेटमा एउटा बम पड्किएको आवाज सुनेको बताएका थिए। यसअघि दुई देशले मानवीय सहायता द्वारमा अस्थायी युद्धविराम गर्ने सहमति गरेका थिए।"
प्रदेशस्तरीय प्रतियोगिता फागुन २८ बाट,"हेटौंडा : बागमती प्रदेश सरकारले पहिलो पटक प्रदेशस्तरीय खेलकुद प्रतियोगिता गर्ने भएको छ। प्रदेश खेलकुद विकास परिषद्ले फागुन २८ गतेबाट प्रतियोगिता आयोजना गर्न लागेको हो। फागुन २८ गते हेटौंडाको क्याम्पडाँडा मैदानमा उद्घाटन हुने प्रतियोगितामा फुटबल, तेक्वान्दो, ब्याडमिन्टन, क्रिकेट, कराते, एथलेटिक्स, भलिबल र बक्सिङ प्रतियोगिता हुने परिषद्का सदस्यसचिव सूर्यलाल भण्डारीले जानकारी दिए। प्रतियोगिताअन्तर्गत मकवानपुरमा फुटबल, तेक्वान्दो र ब्याडमिन्टन, चितवनमा भलिबल र क्रिकेट, सिन्धुपाल्चोकमा कराते, काठमाडौंमा एथलेटिक्स र काभ्रेमा महिला फुटबल र बक्सिङ हुनेछ। प्रतियोगितामा जिल्लास्तरीय प्रतियोगिताबाट छनोट भएका दुई हजार एक सय ८८ खेलाडी सहभागी हुने परिषद्ले जनाएको छ। तीमध्ये एक हजार दुई सय ४९ जना पुरुष र नौ सय ३९ जना महिला छन्। प्रतियोगिता चार सय ५७ जना अफिसियल र निर्णायकले सञ्चालन गर्ने छन्। प्रतियोगिता सम्पन्न गर्न आठ करोड चार लाख रुपैयाँ खर्च हुने परिषद्का अध्यक्ष तथा बागमती प्रदेशका युवा तथा खेलकुदमन्त्री रत्न ढकालले जानकारी दिए। उनका अनुसार प्रतियोगितामा सहभागी खेलाडीले दैनिक भत्ता दुई हजार रुपैयाँ पाउने छन्। सबै बिधाका खेलमा प्रथम हुनेले पाँच हजार, दोस्रोले चार हजार र तेस्रो हुनेले जनही तीन हजार रुपैयाँ पुरस्कार पाउने छन्। खेलाडीहरूको प्रदेश सरकारले बीमा पनि गरिदिने भएको छ। घाइतेको उपचारमा १५ लाख र मृत्यु भएमा ३० लाख रुपैयाँ बीमाबाट पाउने मन्त्री ढकालले बताए।"
बागमतीकी शिक्षालाई स्वर्ण,"काठमाडौं : बागमती प्रदेशकी शिक्षा नापित र विभागीय टोली त्रिभुवन आर्मी क्लबकी सीता पाठकले प्रथम वीर गणेशमान सिंह राष्ट्रिय फेन्सिङ प्रतियोगितामा स्वर्ण जितेका छन्। महिलाको ब्यक्तिगत सावरको फाइनलमा शिक्षाले एपीएफकी उर्मिला लामालाई १५९ अंकले पराजित गर्दै स्वर्ण जितेकी हुन्। एपीएफकी शुक घिसिङ र आर्मीकी मनिषा श्रेष्ठले कांस्य जिते।यस्तै महिला ईपीको फाइनलमा सीताले एपीएफकी जानुका स्याङ्तानलाई १५१२ ले पराजित गर्दै स्वर्ण जितेकी हुन्। एपीएफकी अनिता कार्की र आर्मीकी इन्दिरा पौडेलले कांस्य जिते। गणेशमान सिंह स्पोर्ट्स कमिटी र नेपाल फेन्सिङ संघको संयुक्त आयोजनामा शनिबारबाट सुरु भएको प्रतियोगितामा प्रदेश १, बागमती, सुदूरपश्चिम, गण्डकी र विभागीय टोली त्रिभुवन आर्मी र एपीएफ क्लबका एक सय १४ खेलाडीको सहभागिता रहेको छ। तीन दिने प्रतियोगितामा १२ स्वर्ण पदकका लागि प्रतिस्पर्धा हुनेछ। प्रतियोगितामा सावर, ईपी, फोइल गरी तीन बिधामा ब्यक्तिगत र टिम स्पर्धामा महिला तथा पुरुष दुवैको प्रतिस्पर्धा हुनेछ। गणेशमान सिंह स्पोर्ट्स कमिटीका संयोजक सञ्जीव तुलाधरले फेन्सिङसँगै यस वर्ष बक्सिङ, एथलेटिक्स र ब्याडमिन्टन प्रतियोगिता आयोजना गरिने बताए। उनले गणेशमानको संघर्ष, त्याग र बलिदानका बारेमा अहिलेका पुस्तालाई अवगत गराउन, प्रतिभावान खेलाडी उत्पादनमा सहयोग पुर्याउन स्पोर्ट्स कमिटीले आफ्ना कार्यक्रमहरू निरन्तररुपमा सञ्चालन गर्दै आएको बताए।"
गण्डकीमा जनमोर्चा नबाहिरिने,"पोखरा : सत्ता गठबन्धनको एक घटक राष्ट्रिय जनमोर्चाले देउवा सरकारलाई दिएको समर्थन फिर्ता लिने घोषणा गर्यो। यस विषयमा निर्णय गर्न २३ फागुनमा केन्द्रीय कमिटीको बैठक डाकेको छ। प्रतिनिधिसभाबाट १६ फागुनमा एमसीसी अनुमोदन हुँदाकै दिन उक्त पार्टीले गठबन्धनबाट अलगको घोषणा गरेको थियो। जनमोर्चाले कांग्रेस सभापति शेरबहादुर देउवा नेतृत्व गठबन्धन सरकारलाई दिएको समर्थन फिर्ता नै लिए पनि सरकार ढल्दैन। किनभने उक्त पार्टीको सांसद संख्या १ छ र, सत्ता गठबन्धनलाई संसद्को बहुमत १३६ भन्दा बेसी सांसदको समर्थन छ। तर, त्यही पार्टी गण्डकी प्रदेश सरकारमा भने निर्णायक छ। २ सांसद रहेको यो पार्टीले समर्थन फिर्ता लिँदा नेपाली कांग्रेसका नेता कृष्णचन्द्र नेपाली पोखरेल नेतृत्वको गण्डकी सरकार अल्पमतमा पर्छन्। तर, पोखरेल नेतृत्व सरकारका हकमा भने जनमोर्चाले समर्थन फिर्ता नलिने देखिएको छ। जनमोर्चा महामन्त्री मनोज भट्टले २३ फागुनको केन्द्रीय कमिटी बैठकका लागि गण्डकी सरकारबारे कुनै एजेन्डै नरहेको जानकारी दिए। २३ गतेको बैठक संघ सरकारबाट समर्थन फिर्ता लिने कि नलिने भन्नेबारे हो, उनले भने । उनले गण्डकी सरकारलाई दिएको समर्थन फिर्ता लिइहाल्नुपर्ने अवस्था नरहेको संकेत गरे। जनमोर्चा २०७४ सालको निर्वाचनमा एमाले र माओवादीसहितको वाम गठबन्धनमा थियो। उसले नै समर्थन फिर्ता लिँदा गण्डकीमा एमाले नेता पृथ्वीसुब्बा गुरुङ नेतृत्वको सरकार ढलेको थियो। २०७७ पुस ५ गते तत्कालीन प्रधानमन्त्री केपी ओलीले संसद विघटन गरेपछि जनमोर्चाले ओली सरकारसँगको समर्थन फिर्ता लिएको थियो। ओलीकै पार्टीका नेता गुरुङको सरकारबाट पनि उसले समर्थन फिर्ता लिँदा गण्डकी सरकार ढलेको थियो। पहिलाजस्तै संघ सरकारसँग असहमत भएर प्रदेश सरकार समेत ढालेजस्तै यसपालि गण्डकीमा त्यस्तै जनमोर्चाले गर्ला कि भन्ने जिज्ञासा उठेको हो। ५९ सदस्य रहेको गण्डकी प्रदेश सभामा जनमोर्चाका २ सांसद पियारी थापा र खिमविक्रम शाही छन्। पहिला यो पार्टीका ३ सांसद थिए। बागलुङबाट प्रत्यक्ष निर्वाचित कृष्ण थापालाई गुरुङ सरकारको विपक्षमा उभिन नमानेकै कारण जनमोर्चाले कारबाही गरी सांसदबाट पदमुक्त गराएको थियो। अहिले पोखरेल नेतृत्व सरकारबाट जनमोर्चा पछि हट्दा ऊ अल्पमतमा पर्ने गरी सरकारका पक्षमा २९ मात्रै सांसद हुन्छन्। प्रदेशसभामा एमालेका २७, कांग्रेसका १५, माओवादी केन्द्रका १२ (सभामुखसहित), जनमोर्चा र जसपाका २२ र १ स्वतन्त्र सांसद छन्। अहिले एमालेबाहेकको गठबन्धनको सरकार हो। पृथ्वीसुब्बा गुरुङ सरकारविरुद्ध २०७८ वैशाख २ गते अविश्वास प्रस्ताव दर्ता भएको थियो। त्यसमाथि मत विभाजन गर्ने दिन वैशाख १७ गते जनमोर्चाका सांसद खिमविक्रम शाही अनुपस्थित भएका थिए। उनको अनुपस्थितिकै कारण अविश्वास प्रस्ताव असफल हुने भएपछि सभामुखले संसद बैठक अनिश्चितकाल स्थगित गरेका थिए। अर्का सांसद कृष्ण थापा खुलेरै उक्त प्रस्तावको विपक्षमा थिए। पृथ्वीसुब्बा गुरुङले अविश्वास प्रस्तावमाथि छलफल र मत विभाजन अघि नै राजीनामा गरेका थिए। प्रदेश सभाको सबैभन्दा ठूलो दलको नेताको हैसियतमा उनी नै फेरि मुख्यमन्त्री त बने। तर, ३० दिनभित्र विश्वासको मत पुर्याउन सकेनन्। जनमोर्चाका कृष्ण थापा तटस्थ बसे। अरु विपक्षमा रहे। त्यसपछि जनमोर्चाले उनलाई कारबाही गरी सांसदबाट मुक्त गर्यो। जनमोर्चा संसदीय दल गण्डकीकी नेता पियारी थापा केपी ओलीले गरेको संसद् विघटन र अहिलेको एमसीसी फरकफरक भएको बताउँछिन्।"
जिम्मेवारी दिन दाहालको आलटाल,"पार्टीका १४ पदाधिकारी चयन गर्न दुई महिनासम्म ढिलाइ  पोलिटब्युरो र स्थायी समिति गठन गर्न पनि बेवास्ता  केन्द्रीय समिति अपूरै, ६२ सदस्य मनोनयन गर्न बाँकी  महासचिवमा बढी रस्साकस्सी, शर्मा र पुनको हानथाप  दाहालले महाधिवेशनमा घोषणा गरेका थिए २३७ जनाको नाम काठमाडौं : माओवादी केन्द्र आठौं राष्ट्रिय महाधिवेशनबाट गत पुसमा बहुपदीय नेतृत्व प्रणालीमा गयो। महाधिवेशनबाट घोषित केन्द्रीय समितिले पुष्पकमल दाहाललाई नै अध्यक्ष चयन गयो। तर, दाहालले दुई महिनासम्म पनि १४ पदाधिकारी नियुक्त गर्न आलटाल गरिरहेका छन्। जसमा वरिष्ठ उपाध्यक्ष १, उपाध्यक्ष ६, महासचिव १, उपमहासचिव २, सचिव ३ र कोषाध्यक्ष १ जना छन्। पोलिटब्युरो (केन्द्रीय समितिको एकतिहाइ) र स्थायी समिति (पोलिटब्युरोको एकतिहाइ) पनि गठन भएका छैनन्। केन्द्रीय समिति विधानतः २ सय ९९ हुनुपर्छ। काठमाडौंमा पुस ११ देखि १८ गतेसम्म चलेको महाधिवेशनले २ सय ३७ केन्द्रीय घोषणा गरेको थियो। ६२ सदस्य मनोनयन गर्न बाँकी छ। केन्द्रीय समितिको पुस १९ गतेको बैठकले दाहाललाई अध्यक्ष चयन गरेको थियो। उनी झन्डै ३३ वर्षदेखि निरन्तर नेतृत्वमा छन्। दाहाल २०४६ सालमा नेकपा (मशाल)को महामन्त्री भएपछि पार्टी नेतृत्वमा आएका हुन्। तर, बहुपदीय प्रणालीमा जाने भनिए पनि अझै एकल नेतृत्वकै धङधङी देखिएको माओवादीकै नेता बताउँछन्। महाधिवेशनले जनवादी केन्द्रीयता र सामूहिक नेतृत्वको अभ्यास गर्ने निर्णय गरे पनि अध्यक्षले त्यसको उल्लंघन गरेको बताउँछन् केन्द्रीय सदस्य प्रकाश पोखरेल। पार्टीमा व्यक्तिवादी चरित्र हावी भयो, केन्द्रीय सदस्य पोखरेल भन्छन्, यसलाई हामी निरंकुश प्रवृत्ति पनि भन्छौं। उहाँलाई पार्टी कमिटीको संरचनाप्रति विश्वास नै लाग्दैन। अर्का केन्द्रीय सदस्य गणेश साह नेतृत्वले बोल्ड डिसिजन लिन नसक्दा पदाधिकारी छनोट हुन नसकेको बताउँछन्। नेताहरू जिम्मेवारीविहीन छन्, केन्द्रीय सदस्य साह भन्छन्, तर, जिम्मेवारी दिन नेतृत्वले अग्रसरता लिन चाहिरहेको छैन। एमसीसीजस्तो राष्ट्रिय चासोको विषयमा त अध्यक्षजीले एकल निर्णय लिनुभयो। संस्थागत निर्णय गरेको भए सबैको स्वामित्व पाउनुहुन्थ्यो। पार्टीको सबै तहमा नेतृत्वदेखि पदाधिकारी छनोटमा ढिलाइ भएको बताउँछिन् नेतृ ओनसरी घर्ती मगर। हाम्रो कारणभन्दा पनि कोभिडले गर्दा पार्टी कमिटीलाई पूर्णता दिन ढिलो भयो, नेतृ मगर भन्छिन्, अर्कोतिर एमसीसीले गर्दा पनि हाम्रा कमिटीहरू निर्माण भएनन्। हामीले सबै कामलाई एक ढंगले म्यानेज गरिसकेपछि पार्टीको केन्द्रीय समिति बैठक सुरु भएको छ। अब हामी फाइनल डिसिजनमा पुग्छौं। माओवादी प्रमुख सचेतक देव गुरुङ अध्यक्ष सामूहिकताकै अभ्यासमा रहेको बताउँछन्। एमसीसीमा एकल निर्णयएमसीसीले माओवादीमा परकम्प ल्यायो। दाहालले केन्द्रीय समितिको सट्टा पूर्वस्थायी समिति सदस्यको बैठक बोलाए। उक्त कदमप्रति असन्तुष्ट नेताहरूले त्यसलाई अवैधानिक भन्दै केन्द्रीय समिति बोलाउन माग गरे। तर, उनले वास्ता गरेनन्। बरु फागुन १५ गते पूर्वस्थायी समितिकै बैठकबाट एमसीसी अनुमोदन गर्ने निर्णय गराए। नेताहरू नारायणकाजी श्रेष्ठ, लीलामणि पोखरेल, गिरिराजमणि पोखरेल, देव गुरुङलगायतले त्यसलाई दाहालको एकल निर्णय भन्दै चर्को आलोचना गरिरहेका छन्। केन्द्रीय समितिको शुक्रबार सुरु बैठकमा चार जना नेताले लिखित असहमति जाहेर गरेका छन्। पार्टीमा प्रतिस्पर्धी नेता नरहेकाले दाहालले पेलेरै एमसीसीबारे निर्णय गराएको असन्तुष्ट नेताहरू बताउँछन्। जबकी लेखनाथ न्यौपानेलगायत युवा नेताले एमसीसीबारे निर्णय गर्न केन्द्रीय बैठक बोलाउन पटकपटक माग गरेका थिए। एमसीसीका विषयमा निर्णय लिन दाहालले केन्द्रीय बैठक बोलाउन आवश्यक ठानेनन्। पार्टीको सबै शक्ति आफूमा केन्द्रित गरी एकल रूपमा पार्टी हाँक्ने गरेको आरोप दाहाललाई पहिलेदेखि लाग्दै आएको थियो। यसपटक त पदाधिकारी नभएका बेला कोठे निर्णय गरेको असन्तुष्ट पक्षको आरोप छ। अध्यक्ष कमरेडले पार्टीको संसदीय दलको बैठकबाट एससीसीविरुद्ध मतदान गर्ने निर्णय गराउनुभयो। हामी त्यो निर्णय लागू हुनेमा ढुक्क थियौं, एक नेता भन्छन्, भित्रभित्रै फेरि एमसीसी कसरी अनुमोदन गर्ने भनेर नेताहरूलाई गृहकार्यमा लगाउनुभयो। पार्टीमा बहस र छलफल नगराई एमसीसीको पक्षमा एकल निर्णय गराउनुभयो। संसदीय दलको फागुन ४ गते बसेको बैठकले एमसीसी संसद्मा पेस गरे सत्ता छाड्ने र एमसीसीविरुद्ध मतदान गर्ने निर्णय गरेको थियो। तर, भित्रभित्रै माओवादी केन्द्रका शक्ति बस्नेत, कांग्रेस महामन्त्री गगन थापा र एकीकृत समाजवादीका गोविन्द बन्दीले व्याख्यात्मक घोषणाका बुँदा तयार पारे। त्यसलाई नै आधार बनाएर एमसीसी अनुमोदन गराउन सफल भए दाहाल। नेता श्रेष्ठले शुक्रबार पार्टी बैठकै नगरी एकल ढंगले एमसीसी अनुमोदन गरिएको भन्दै कडा विरोध गरे। श्रेष्ठले दाहाललाई आत्मसमर्पणवादीको संज्ञा दिए। कसलाई बनाउने महासचिव ?महासचिवमा धेरै नेताको आकांक्षा रहेकाले पदाधिकारी चयन नगरिएको नेताहरू बताउँछन्। महासचिवमा अर्थमन्त्री जनार्दन शर्मा र पूर्वअर्थमन्त्री वर्षमान पुनबीच टक्कर छ। पम्फा भुसाल र पूर्वसभामुख कृष्णबहादुर महरा पनि आकांक्षी देखिएका छन्। आफूनिकट दोस्रो पुस्ताका नेता नै मैदानमा उत्रेकाले कसलाई छान्ने भन्नेमा दाहाल दोधारमा रहेको उनीनिकटस्थ बताउँछन्। महाधिवेशन जारी रहेका बेला पुन चीनमा उपचारत थिए। पदाधिकारीमा आफू पनि आकांक्षी रहेकाले पछि मात्रै चयन गर्न उनले दाहाललाई पत्राचार गरेका थिए। त्यसपछि पदाधिकारी चयनपछि गर्ने भन्दै महाधिवेशन अन्त्य गरियो। तर, पुन फर्केको पनि धेरै भइसक्यो। पार्टीमा भागबन्डा नमिलेरै रडाको भइरहेको छ, एक केन्द्रीय सदस्य भन्छन्, दुई महिनादेखि अध्यक्षले एकल रूपमा पार्टी चलाइरहनुभएको छ। महासचिव कसलाई बनाउने विषयको टुंगो लागेको छैन। पार्टीमा व्यक्तिवादी सोच हावी भएको दाबी गर्छन् ती नेता। भन्छन्, त्यसले गर्दा जोशजागर भएका अरू नेताले पनि जिम्मेवारी पाउनुभएको छैन। नेताहरूमा एसम्यान प्रवृत्ति डा बाबुराम भट्टराई, मोहन वैद्य, रामबहादुर थापा, नेत्रविक्रम चन्दले पार्टी छोडेपछि दाहाललाई टक्कर दिने नेता पार्टीमा नभएजस्तै छ। अरू नेता दाहालकै सहारामा आफूलाई स्थापित गर्न चाहन्छन्। जसकारण उनीहरू न दाहालको एकल नेतृत्वविरुद्ध जान सक्छन् न त टक्कर लिन नै। श्रेष्ठ पक्षधर नेताले बेलाबखत फरक मत राख्ने गरेका छन्। तर, संख्यात्मक रूपमा कमजोर र माओवादी संरचनाले पूर्णरूपमा स्वीकार नगर्ने स्थिति छ। त्यसैले पनि अध्यक्षले जे गर्दा पनि उनका निर्णयविरुद्ध विद्रोह गर्ने वा उल्ट्याउने हैसियत अरू नेतामा देखिँदैन। केन्द्रीय सदस्य पोखरेल यो अवस्था पार्टीको आन्तरिक जीवनका लागि सुखद नरहेको बताउँछन्। नेतृत्वमा पार्टी रूपान्तरण गर्ने इच्छाशक्ति भयो भने मात्रै माओवादीको अस्तित्व र क्रान्तिकारी विरासत कायम रहन्छ, पोखरेल भन्छन्, नत्र पार्टीको विघटन कसैले रोक्न सक्दैन। एजेन्डा छ, टुंगो छैन शुक्रबार सुरु केन्द्रीय समिति बैठकले पदाधिकारी चयनको एजेन्डा बनाएको छ। तर, आकांक्षीबीच छलफल र गृहकार्य नभएकाले पदाधिकारी चयन हुनेनहुने टुंगो छैन। अर्कोतिर एमसीसी अनुमोदनको निर्णयसँगै उत्पन्न विवाद पनि निरुपण हुन बाँकी छ। तर, लामो समयदेखि पार्टीका माथिल्लोदेखि तल्लो तह पदाधिकारीविहीन हुँदा पार्टी सञ्चालन कठिन बन्दै गएको नेताहरू बताउँछन्। दाहालले चुनावी प्रक्रियाभन्दा सहमतिमै सबै तहको नेतृत्व छनोट गर्नुपर्ने धारणा राख्दै आएका छन्। समानुपातिक समावेशी रूपमा पार्टीभित्र नेता छनोट गर्नुपर्ने अर्को चुनौती छ, केन्द्रीय सदस्य साह भन्छन्, सक्षम, क्रान्तिकारी र पार्टीको आवश्यकताअनुसारको नेतृत्व छनोट गर्नुपर्ने भनेर अध्यक्ष प्रचण्डले भनिरहनुभएको छ। तर, काम भने अघि बढेको छैन। महाधिवेशनले केन्द्रीय समिति अपुरो मात्रै चयन गरेको थियो। बन्दसत्रमा दाहालले महाधिवेशन आयोजक समितिका तर्फबाट २ सय ९९ सदस्यीय केन्द्रीय समितिमा ६२ रिक्त राखेर २ सय ३७ जनाको नाम प्रस्तुत गरेका थिए। उक्त प्रस्ताव हलले सर्वसम्मतबाट पारित गरेको थियो। बन्दसत्रले केन्द्रीय समितिलाई पदाधिकारी, स्थायी समिति, पोलिटब्युरो र बाँकी रहेको केन्द्रीय सदस्य छनोटको जिम्मा दिएको थियो। महाधिवेशनलगत्तै पुस १९ गतेको बैठकले अध्यक्षमा प्रचण्डजीलाई छनोट गर्यौं। बाँकी अर्को बैठकबाट समिति टुंगो लगाउने कुरो थियो, केन्द्रीय सदस्य राजु खड्का भन्छन्, विभिन्न कारणले नेता छनोट गर्न समय लम्बियो। जिम्मेवारी बाँडफाँट नहुँदा पार्टीले गति लिन नसकेको खड्का बताउँछन्। शुक्रबार सुरु केन्द्रीय समिति बैठकमा संगठनात्मक विषयलाई छलफलको एजेन्डा बनाइएको प्रमुख सचेतक गुरुङ बताउँछन्। आइतबारको बैठकमा पार्टीको संगठनका एजेन्डामाथि छलफल हुने गृहकार्य भइरहेको गुरुङको भनाइ छ। शुक्रबारको बैठकमा पदाधिकारी छनोटको कार्यसूची समावेश गरिएको थियो। तर, एमसीसी अनुमोदनको विषयमा असन्तुष्ट नेताले लिखित रूपमै फरक मत राखेपछि संगठनको विषयले छलफलमा प्रवेश नै पाएन। नेता श्रेष्ठले फरक मत राखेपछि अध्यक्ष दाहाल आक्रोसित बनेका थिए। बैठकमा तीन घण्टासम्म अध्यक्ष दाहाल र नेता श्रेष्ठले मन माझामाझ गरेपछि पार्टीलाई एकताबद्ध बनाएर लैजाने वातावरण बनेको थियो। पार्टी फुटको संघारमा पुगेको थियो। बैठकमा पार्टीलाई एकताबद्ध र सुदृढ बनाउने कुरा दुवै नेताले राख्नुभयो, गुरुङ भन्छन्, अबको बैठकमा संगठनको विषयमा छलफल हुन्छ। पदाधिकारी छनोटका लागि गृहकार्य भइरहेको छ। शनिबार नबसेर बैठक आइतबार बोलाइएको छ।  हाम्रो कारणभन्दा पनि कोभिडले गर्दा पार्टी कमिटीलाई पूर्णता दिन ढिलो भयो। अर्कोतिर एमसीसीले गर्दा पनि हाम्रा कमिटीहरू निर्माण भएनन्। ओनसरी घर्ती मगर नेतृ, माओवादी केन्द्र  बैठकमा पार्टीलाई एकताबद्ध र सुदृढ बनाउने कुुरा दुवै नेता (दाहाल र श्रेष्ठ) ले राख्नुभयो। अबको बैठकमा संगठनको विषयमा छलफल हुन्छ। पदाधिकारी छनोटका लागि गृहकार्य भइरहेको छ। देव गुरुङ प्रमुख सचेतक, माओवादी केन्द्र  नेताहरू जिम्मेवारीविहीन छन्। तर, जिम्मेवारी दिन नेतृत्वले अग्रसरता लिन चाहिरहेको छैन। एमसीसीजस्तो राष्ट्रिय चासोको विषयमा त अध्यक्षजीले एकल निर्णय लिनुभयो। गणेश साह केन्द्रीय सदस्य, माओवादी केन्द्र"
४० नाबालक गैरकानुनी थुनामा,"भैरहवा : बालबालिकासम्बन्धी ऐन २०७५ ले भन्छ बाल अदालतले मुद्दा दायर भएको मितिले सामान्यतयाः १ सय २० दिनभित्र किनारा गर्नुपर्नेछ। यस्ता मुद्दाको कारबाही र किनारा निरन्तर सुनुवाइका आधारमा गर्नुपर्ने व्यवस्था दफा ३७ ले गरेको छ। तर, बाल सुधारगृह रूपन्देहीमा रहेका ४० नाबालकको मुद्दा २२ महिनासम्म पनि फैसला भएको छैन। कानुनले तोकेको अवधिभित्र मुद्दाको फैसला नहुँदा उनीहरू सुधारगृहमै रहेको सुधार गृह प्रमुख बाल संरक्षण अधिकृत सुभद्रा गौतम बताउँछिन्। गौतमका अनुसार जसमध्ये सबैभन्दा धेरै जिल्ला अदालत नवलपुरमा मुद्दा रहेका १२ जना छन्। त्यसपछि कपिलवस्तुका १०, रूपन्देहीका ९, नवलपरासीका ४, गुल्मी र पाल्पाका २२ र अर्घाखाँचीका एक जना छन्। यी नाबालक जबरजस्ती करणी, कर्तव्य ज्यान, डाका चोरी, सवारी ज्यानलगायत मुद्दाको पुर्पक्षका लागि अदालतको आदेशमा थुनामा परेका हुन्। नायबसुब्बा विनय भट्टराईका अनुसार चारदेखि ६ महिनासम्म मुद्दा फैसला नभएका ८ जना छन्। ६ महिनादेखि एक वर्षसम्म मुद्दा फैसला नभएका २४, एक वर्षदेखि एक वर्ष ६ महिनासम्म मुद्दा फैसला नभएका पाँच, एक वर्ष ६ महिनादेखि २ वर्षसम्म मुद्दा फैसला नभएका तीन जना छन्। जिल्ला अदालत रूपन्देहीले समयमा मुद्दाको किनारा नलगाउँदा गैरकानुनी थुनामा राखिएको भन्दै अधिवक्ता शैलेन्द्रप्रसाद हरिजन (अम्बेडकर)ले उच्च अदालत बुटवलमा बन्दी प्रत्यक्षीकरणको रिट दायर गरेका थिए। त्यस बेला अदालतको आदेशअनुसार आठ नाबालक थुनामुक्त भएका थिए। उक्त रिटको सुनुवाइ गत मंसिर १५ गते न्यायाधीशद्वय अग्निप्रसाद थपलिया र मेदिनीप्रसाद पौडेलको संयुक्त इजलासले गरेको थियो। यसमा, रिट निवेदक बालबिझ्याइँकर्ताहरूउपर अभियोग दायर भएको मितिले बालबालिकासम्बन्धी ऐन, २०७५ को दफा ३७ ले निर्दिष्ट गरेको अवधि १२० दिनभित्र फैसला गरेको देखिन नआएकोले रिट निवेदक बालबिझ्याँकर्ताहरूलाई उच्च अदालत नियमावली २०७३ को नियम ३९ बमोजिम बन्दीप्रत्यक्षीकरणको आदेशद्वारा थुनामुक्त गरिदिने ठहर्छ, आदेशमा लेखिएको थियो। अदालतको लापरवाहीका कारण बालबालिका गैरकानुनी थुनामा बस्नुपरेको अधिवक्ता अम्बेडकर बताउँछन्। ऐनअनुसार अदालतले जसरी पनि १ सय २० दिनभित्र मुद्दा किनारा लगाउनुपर्छ, उनी भन्छन्, तर, मुद्दाको निरन्तर सुनुवाइ नगर्दा समय लम्बिने गरेको छ। अदालतले लापरवाही गरी बालबालिकालाई थुना भोग्न बाध्य बनाउनु गलत भएको उनी बताउँछन्। भन्छन्, अदालतले जसरी पनि तोकिएको समयभित्र मुद्दा किनारा लगाउनुपर्छ। नभए त्यो गैरकानुनी थुनामा राखेसरह नै हुन जान्छ। यसले उनीहरूको शारीरीक तथा मानसिक वृत्तिविकासमा असर पुगिरहेको उनको भनाइ छ। विभिन्न कारणले बालबालिकाको मुद्दा किनारा प्रक्रिया ढिलो हुने गरेको जिल्ला अदालत नवलपुरका स्रेस्तेदार महेन्द्रप्रसाद पौड्याल बताउँछन्। यसमा मुद्दाका प्रतिवादी नाबालकसाबालक हुँदा, कोही प्रतिवादी फरार हुँदा, साक्षी समयमा नआउनेलगायत कारण रहेको स्रेस्तेदार पौडेलको भनाइ छ। चारभित्ता र फलामे डन्डीको ढोकाले बन्द गरिएको भैरहवास्थित बालसुधार गृहको कोठामा १ सय ६ नाबालक बन्दी छन्। पूर्वाधार अभावमा साँघुरो गृहमा क्षमताभन्दा बढी बालक छन्। ६० जना क्षमताको यो भवनका कोठामा उनीहरू कोचिएर बस्न र सुत्न बाध्य छन्। १ सय ६ मध्ये ४७ जना फैसला भइसकेका र ५९ जना पुर्पक्षका लागि थुनामा रहेका हुन्। जसमध्ये सबैभन्दा बढी जबर्जस्ती करणी मुद्दाका ४०, लागुऔषधका २०, नकवजनी चोरीमा ११, कर्तव्य ज्यानका ९, डाँका चोरीका सात जनालगायत अन्य मुद्दाका छन्।"
पेट्रोलियम मूल्यवृद्धिको विकल्प,"रुसयुक्रेन युद्धका कारण अन्तर्राष्ट्रिय बजारमा पेट्रोलियमको भाउ अकासिएको छ। रूसले दिनमा १० करोड ब्यारेल कच्चा तेल उत्पादन गर्छ। उसले अरू देशलाई नदिई स्टक राखेको छ। युरोपका अन्य देशले पनि पर्याप्त मात्रामा आपूर्ति गरेका छैनन्। विश्व बजारमा पेट्रोलियमको माग बढेको देखिन्छ। आपूर्ति कम छ। माग र आपूर्तिको तालमेल नमिल्दा अन्तर्राष्ट्रिय बजारमा भाउ अझै बढ्न सक्ने देखिन्छ। बढ्दो रुसयुक्रेन संकटले नेपालको इन्धन बजारमा प्रभाव परिसकेको छ। संकटपछि विश्वव्यापी तेलको मूल्य १०० डलर (७,५२७ रुपैयाँ) प्रतिब्यारेल (१५९ लिटर) नाघेको छ। यो सन् २०१४ यताकै सबैभन्दा उच्च हो। दुई देशबीचको अवस्था बिगँ्रदै गएपछि विश्वभर मूल्य अझै बढ्न सक्ने विज्ञको अनुमान छ। कोलम्बिया युनिभर्सिटीको स्कुल अफ इन्टरनेसनल एन्ड पब्लिकको सेन्टर अन ग्लोबल एनर्जी पोलिसीका वरिष्ठ अनुसन्धानकर्ताले भने, विश्वव्यापी कच्चा तेलको मूल्य २०२१ को मध्यदेखि नै बढेको थियो। यो वर्षको अधिकांश समय लगातार बढिरहेको छ। यो संकटले पहिले नै तनावमा रहेको विश्वव्यापी आपूर्ति र विश्वभर कम भण्डारण स्तरमा थप दबाब दिन्छ। छिमेकी भारतले आफ्नो कच्चा तेलको दुई प्रतिशत मात्र रूसबाट आयात गर्छ। जसले गर्दा आपूर्तिमा अवरोध आउने सम्भावना कम हुन्छ। यद्यपि, देश विश्वव्यापी मूल्यवृद्धिका लागि संवेदनशील छ। अमेरिका र उसका सहयोगीहरूले युक्रेनमा सेना जम्मा गरेपछि रूसमाथि प्रतिबन्ध लगाए। यसले कच्चा तेलको विश्वव्यापी आपूर्तिलाई असर गर्नेछ, मूल्य बढ्ने छ। यदि द्वन्द्व बढ्यो र रूसले तेल निर्यात घटाएर वा निलम्बन गरेर अमेरिका र युरोपेली प्रतिबन्धविरुद्ध बदला लियो भने यो मूल्य अझ छिटो बढ्न सक्छ। करका दरहरू घटाउनु भनेको सरकारले उच्च कच्चा तेलको मूल्यलाई अन्तिम उपभोक्तासम्म पुग्नबाट रोक्न सक्ने एक मात्र तरिका हो। अहिले सरकारको वित्तीय स्थिति त्यति बलियो नभएकाले यस्तो हुन्छ वा हुँदैन भन्ने प्रश्न हो। सरकारले कर घटाउने सम्भावना देखिन्छ। तेलको मूल्य बढिरह्यो भने मुद्रास्फीतिमा प्रभाव कम गर्न कर घटाउन सक्छ। सन् २०२१ मा तेलको मूल्य ७० डलर थियो। नेपालजस्तो मुलुकले यसलाई बजार संकेतको रूपमा लिनुपर्छ। विद्युतीय सवारी साधन र हरियो हाइड्रोजन, जुन तेल र ग्यासको विकल्प हो। यसले हाम्रो ऊर्जा सुरक्षालाई बढाउने छ। यातायात क्षेत्रलाई तेलबाट छुट्कारा दिने प्रयास अझै तीव्रतामा नपुगेको देखिन्छ। पछिल्लो ६ महिनामा कच्चा तेलको मूल्य २३०६ प्रतिशतले बढेको छ। नेपालमा २०१० जनवरीदेखि पेट्रोलको मूल्य लगभग ५० प्रतिशतले बढेको छ। नेपाल आयल निगमले पेट्रोलियम पदार्थको मूल्य फेरि बढाएको छ। भारतीय आयल कर्पोरेसन्सले पठाएको नयाँ मूल्यसूची अनुसार निगमले हालै पेट्रोलियम पदार्थको मूल्य बढाएको हो। निगमका अनुसार पेट्रोलमा प्रतिलिटर ५ रुपैयाँ तथा डिजेल र मट्टितेलमा पनि प्रतिलिटर ५ रुपैयाँ मूल्य बढेको छ। नयाँ मूल्यअनुसार उपत्यकामा अब पेट्रोल प्रतिलिटर १५० रुपैयाँ तथा डिजेल र मट्टितेल १३३ रुपैयाँ पर्नेछ। पेट्रोल तथा डिजेलको यो मूल्य अहिलेसम्मकै उच्च हो। निगमले हवाई इन्धन आन्तरिकतर्फ प्रतिलिटर १० रुपैयाँ बढाएको छ। अन्तर्राष्ट्रियतर्फ हवाई इन्धनको मूल्य प्रतिकिलोलिटर १ सय डलर बढेको छ। कार पुलिङ अर्थात् यदि तपाईंसँग कार छ भने त्यसको साझेदारीले धेरै पैसा बचत गर्न सक्छ। यसले ट्राफिक भीड र वायु प्रदूषण कम गर्न पनि मद्दत गर्छ, इन्धन खपत उल्लेखनीय रूपमा घट्छ। रूसले युक्रेनमाथि युद्ध सुरु गरेपछि अन्तर्राष्ट्रिय बजारमा कच्चा तेलको मूल्य बढिरहेको छ। त्यसको असर नेपालमा पनि परेको हो। विश्वको कुल तेल उत्पादनको करिब १० प्रतिशत अंश रूसको छ। अन्तर्राष्ट्रिय बजारमा कच्चा तेलको मूल्य केही दिनअघि प्रतिब्यारेल ११७ डलरसम्म पुगेको थियो। त्यस्तै, डलरको विनियम दर पनि बढेको छ। डलरको मूल्यले पनि नेपालमा पेट्रोलियम पदार्थको मूल्यमा असर परेको छ। पेट्रोलजन्य पदार्थको सन्दर्भमा भारतीय आयल निगम (आईओसी)ले पेट्रोल प्रतिलिटर ९० रुपैयाँ ९४ पैसामा दिन्छ। तर, नेपाल आयल निगमले हालै पुनः भाउ बढाएर १५० रुपैयाँ पुर्याएको छ। तैपनि निगम प्रतिलिटर १६ रुपैयाँ २८ पैसा घाटा छ भनिरहेछ। तेलको कारोबार नगदमै हुन्छ तर पनि घाटा कसरी हुन्छ ? आमनागरिकको प्रश्न छ। पेट्रोलियम पदार्थमा सरकारले लिने कर यति धेरै छ कि जति सस्तोमा किने पनि करै करका कारण महँगोमा बेच्नुपर्ने बाध्यता रहेको देखिन्छ। जसको प्रत्यक्ष असर भने उपभोक्ताले व्यहोरिरहनु परेको छ। एक लिटर पेट्रोल किन्दा ५८ रुपैयाँ ४९ पैसा त कर मात्रै तिरिरहेका छन्। नेपाल आयल निगमका अनुसारभन्सार शुल्क २५ रुपैयाँ २० पैसा, भन्सार सेवा शुल्क ३ पैसा, सडक सम्भार ४ रुपैयाँ, पूर्वाधार विकास १० रुपैयाँ, मूल्य स्थिरीकरण कोष १ रुपैयाँ ४२ पैसा, वातावरणमा १ रुपैयाँ ५० र मूल्य अभिवृद्धि कर १६ रुपैयाँ ३४ पैसा कर जोडिन्छ। यी सबै करको बोझ उपभोक्तामाथि थोपरिएको छ। कर, ढुवानी र डिलरको कमिसन तथा प्रशासनिक खर्च जोड्दा १६६ रुपैयाँ २८ पैसा पुग्ने गरेको छ। इन्धन मूल्यवृद्धिलाई घटाउने पाँच तरिकाहरू छन्। विद्युतीय सवारी साधन : यी कार आदि सवारीले इन्धन प्रयोग गर्दैनन्। तिनीहरू विभिन्न विद्युतीय विन्दुमा नियमित चार्ज गर्छन्। यस्ता कार खरिद गर्दा भने महँगो हुन्छ। नेपालमा इलेक्ट्रिक कारको बजार फराकिलो छ। हाइब्रिड सवारी साधनले सामान्यतया दुईवटा स्रोतबाट शक्ति प्राप्त गर्छ इन्धन (पेट्रोलडिजेल) र अर्को विद्युत्। विद्युतीय सवारीसाधन अहिले विश्वभर फैलिएको छ। नेपालमा यो अझै पनि सहज हुन सकेको छैन। विभिन्न सहरमा स्थानीय सरकारहरूले डिजेल वा पेट्रोलको तुलनामा सीएनजीवाहनहरूको प्रयोग बढाउँदै लगेका छन्। सरकारी स्वामित्वको सार्वजनिक यातायातका लागि मात्र होइन, क्याब र अटोरिक्सा पनि। पैदल हिँड्ने वा साइकल चलाउने ? सामाजिक सञ्जालमा कार र साइकलको तुलना गर्दै एउटा तस्बिर भाइरल भइरहेको छ। जसमा एउटाले इन्धन जलाएर क्यालोरी थप्छ भने अर्कोले क्यालोरी जलाएर इन्धन बचत गर्छ। साइकल चलाउने वा हिँड्ने यातायातको सबैभन्दा कुशल तरिका हो। बढ्दो पेट्रोल मूल्यवृद्धिको वरिपरि हाम्रो बाटो कम गर्ने सबैभन्दा राम्रो तरिकामध्ये एक हो हिँडाइ। धेरैजसो विकसित राष्ट्रमा प्रत्येक कुनामा पैदलयात्री र सवारका लागि विस्तृत निर्देशनसहित विशेष साइकल लेनहरू छन्। दुर्भाग्य, नेपाल यसमा पछाडि छ। कार पुलिङ अर्थात् यदि तपाईंसँग कार छ भने साझेदारीले धेरै पैसा बचत गर्न सक्छ। यसले ट्राफिक भीड र वायु प्रदूषण कम गर्न पनि मद्दत गर्छ, इन्धन खपत उल्लेखनीय रूपमा घट्छ। नेपालले अब तपाईंले काम गर्ने क्षेत्र वा कम्पनीअनुसार कारपुलिङको व्यवस्था गर्नुपर्छ। जसले खपत आधा घट्छ। नेपालमा पेट्रोलियम पदार्थमा करको बोझका कारण उपभोक्ता चर्को मूल्य तिर्न बाध्य छन्। इन्धनको मूल्यकै हाराहारी विभिन्न शीर्षकमा सरकारले राजस्व लिने गरेको छ। त्यसरी उठाइने राजस्वको सदुपयोग भएनभएको अनुगमन गर्नु आवश्यक छ। नेपालले आयल कर्पोरेसन अफ इन्डिया (आईओसी)बाट इन्धन खरिद गरी कारोबार गर्दै आएको छ। आईओसीले अन्तर्राष्ट्रिय मूल्य घटबढका आधारमा निगमलाई महिनाको १ र १६ तारिखमा नयाँ मूल्यसूची पठाउने गर्छ। त्यसकै आधारमा निगमले नयाँ मूल्य निर्धारण गरी उपभोक्ताको हकमा खुद्रा मूल्य तोक्छ। यसलाई स्वचालित मूल्य प्रणाली भनिन्छ। इन्धनको मूल्य वृद्धिले सम्पूर्णमा असर पर्न थाल्छ। जसबाट देशको बजेटदेखि भुक्तानी सन्तुलनको अवस्थामा समेत असर पर्ने निश्चित छ। हाल देशमा विद्यमान राजनीतिक अस्थिरताका कारण नेपालीले यसै दुःख पाइरहेका छन्। निमुखा जनतालाई सबैको साटो खा बूढी आटो भनेझैं फेरि आर्थिक भार गरिब जनतामाथि थोपरिएको छ। पेट्रोलियम पदार्थको मूल्य क्रमिक रूपमा वृद्धि गर्दै जानुभन्दा नेपाल सरकारले विभिन्न उर्जाको बचत गर्नु वा वैकल्पिक उपायहरू अवलम्बन गर्नु आजको विकल्प हो।"
नेपाल बैंक र पोखरा विश्वविद्यालय सम्झौता,"काठमाडौं : नेपाल बैंक र पोखरा विश्वविद्यालयबीच एक सम्झौता भएको छ। सम्झौताअनुसार पोखरा विश्वविद्यालयमा कार्यरत कर्मचारी एवं विद्यार्थीलाई सहुलियतपूर्ण बैंकिङ सेवा प्राप्त गर्नेछन्। विश्वविद्यालयका रजिस्टार डा दीपकबहादुर भण्डारी र बैंकका प्रमुख कार्यकारी अधिकृत (सीईओ) कृष्णबहादुर अधिकारीले सम्झौतामा हस्ताक्षर गरे। विश्वविद्यालयमा कार्यरत प्राध्यापकशिक्षककर्मचारीको सम्पूर्ण तलबी खाता बैंकमा सञ्चालन हुनेछ। बैंकले सो तलबी बचत निक्षेपमा उच्चतम ब्याजदर प्रदान गर्नेछ। ती निक्षेपकर्तालाई भिसा डेबिट कार्ड निःशुल्क उपलब्ध गराउने, मोबाइल बैंकिङइन्टरनेट बैंकिङ रजिष्ट्रेसन निःशुल्क उपलब्ध गराउने, लकर भाडामा २५ प्रतिशत छुट प्रदान गर्ने, कर्जाको सेवा शुल्कमा २५ प्रतिशत छुट प्रदान गर्ने सहमति भएको छ। डिम्याट, सिआस्बा, मेरो सेयर रजिस्ट्रेसन सुविधा निःशुल्क उपलब्ध गराउने, कर्मचारीलाई क्रेडिट कार्डको सुविधा प्रदान गरिनेछ। विश्वविद्यालय परिसरमा बैंकको एटीएम मेसिन, काउन्टर तथा शाखा स्थापना गरी सेवा प्रदान गर्ने सम्झौता भएको छ।"
ठेक्का नलगाई भवन मर्मत,"विराटनगर : सहरी विकास तथा भवन निर्माण कार्यालय विराटनगरले बिना टेन्डर भवन मर्मत थालेको छ। कार्यालय प्रमु मिलन आचार्यले प्रदेश १ मा थपिएका मन्त्रालय राख्न प्रक्रिया मिचेर विराट साइन्स क्याम्पस भवन मर्मत गर्न लगाएका हुन्। आचार्यले आफू निकट निर्माण व्यवसायीलाई १ करोड ६४ लाख बराबरको काम दिएका हुन्। विराटनगर१४ जतुवास्थित उक्त भवन अवध निर्माण सेवा र प्रियंका कन्सट्रक्सनलाई मर्मतको जिम्मा दिएको हो। आर्थिक मामिला तथा योजनामन्त्री इन्द्रबहादुर आङ्बोको निर्देशनमा मर्मत सुरु गरिएको आचार्यले बताए। १५ दिनमा सक्न मन्त्री आङ्बोले निर्देशन दिएपछि काम सुरु गरेको उनको भनाइ छ। समय कम भएकाले मन्त्रीज्यूको निर्देशनमा तत्काल काम सुरु गरेँ, उनले भने, राम्रो मनसायले काम सुरु गरेका हौं। टेन्डरलगायत प्रक्रिया पछि मिलाउने कुरा भएको छ। यसको चौतर्फी विरोध भएपछि शुक्रबारदेखि काम बन्द भएको छ। बाउन्ड्री वालका लागि २७ लाख ७२ हजार, पार्टिसनका लागि १८ लाख ५० हजार, रंगरोगनका लागि २७ लाख, वाइरिङका लागि १२ लाख ७८ हजार, विद्युत्का लागि ३५ लाख ७० हजार, मर्मतका लागि ८ लाख ९१ हजार लाग्ने बताइएको छ। प्रक्रिया मिचेर गराइएको काममा बजेट नदिने सहरी विकास तथा सडक पूर्वाधारमन्त्री हिमाल कार्कीले बताए । मन्त्रालयमा बजेट पनि छैन। औपचारिक जानकारीसमेत छैन, उनले भने, काम गराउनेलाई सोध्नुस्। प्रदेश सरकारले सात मन्त्रालय फुटाएर १३ वटा बनाएपछि ठाउ अभाव भएको छ। हाम्रो धेरै खर्च भइसकेको छ, निर्माण व्यवसायी कन्हैया झाले भने, विवाद उत्पन्न भएपछि काम बन्द गरेका छौं।"
पालिकाको जम्बो कार्यपालिका,"संघीय ढाँचामा गठित पालिकाहरूले सरकारको रूपमा काम गर्न थालेको पाँच वर्ष पूरा हुनै लागेको छ। २०७४ सालमा सम्पन्न निर्वाचनबाट जनप्रतिनिधि निर्वाचित भएर पालिकाहरूको नेतृत्व सम्हाल्दै गर्दा जनतामा उत्साह, उत्सुकता र अभिलाषा उर्लेको थियो। त्यतिबेला अब देशमा जनताले शीघ्र सेवा तीव्र विकासको प्रतिफल अनुभव गर्न पाउँछन् भन्ने आकांक्षा प्रबल रूपमा मुखरित भएको थियो। त्यो समयबाट वर्तमानसम्म आइपुग्दा सामाजिक सञ्जाल र सञ्चारमाध्यमलाई फलो गर्ने हो भने पालिका सरकारप्रतिको भरोसा धरमराएको तस्विर सामुन्नेमा देखापर्छ। करका दरले ढाड सेकेको, दैनिक सेवा सुविधा लिन पनि सोर्सफोर्स नै चाहिने, जता हो पैसाकै खेल, विकासमा प्राथमिकता र योजना प्रकृया मिच्ने प्रवृत्ति कायमै रहेको देखिन्छ। यसैगरी, निर्माण कार्यमा विलम्बता र कमसल गुणस्तरको रोग हट्न नसकेको, कर्मचारीमा संवेदनशीलता हराउँदै गएको पनि पाइन्छ। जनप्रतिनिधि जागिरे मानसिकताबाट ग्रसित भएको, हरेक काम तजबिजीमा गर्ने गरिएको, कुनै प्रणाली बसाउन नसकेको जस्ता टिप्पणी छताछुल्ल रूपमा पोखिएको पाइन्छ। सामाजिक सञ्जालमा वा सञ्चारमाध्यममा जसरी टिप्पणी वा अभिमत व्यक्त भएका छन्। तिनलाई यथास्थानमा राखेर किन यसरी पालिका सरकारबाट कमजोर शासन सञ्चालनको स्थिति हुन गयो ? आखिर पालिका सरकारका संस्थापक जनप्रतिनिधि जनताले पत्याएका व्यक्ति हुनुहुन्छ। उहाँहरूमा देश र जनताको सेवा गर्ने उच्च प्रतिबद्धता व्यक्त भएकै देखिन्छ। कतै पालिका सरकारको कार्यक्षमतामा अप्ठेरो पार्ने संरचनागत कारण पो छ कि भनेर यस लेखमा खोतल्ने प्रयास गरिएको छ। संविधानले संघ, प्रदेश र स्थानीय गरी तीन तहबाट राज्य शक्तिको प्रयोग गर्ने व्यवस्था गरेको छ। यो भनेको संघ, प्रदेश र पालिका सरकारबाट शासन सञ्चालन गर्ने भनिएको हो। उल्लेखित तीनवटै सरकारको कार्यपालिका, व्यवस्थापिका र न्यायपालिकाको गठन तथा सञ्चालनका बारेमा संविधानमा सविस्तार उल्लेख भएको छ। यसरी मुलुकको शासन सञ्चालनको जिम्मेवारी तीन तहको सरकारमा निहित छ भन्ने कुरा घाम जत्तिकै छर्लङ्ग छ। संविधानले गरेको व्यवस्थालाई गहिरिएर केलाउँदा संघ र प्रदेश सरकारका अंगबीच शक्ति पृथकीकरणको सिद्धान्तमा आधारित नियन्त्रण र सन्तुलनको विधिलाई अवलम्बन गरेको देखिन्छ। तर, पालिका सरकारको सैद्धान्तिक आधार फरक देखिन्छ। पालिकाकोे कार्यपालिकाका प्रमुख नै व्यवस्थापिका अर्थात् सभाको अध्यक्ष रहने व्यवस्था संविधानले गरेको छ। पालिकाको न्यायपालिका अर्थात् न्यायिक समितिको संयोजक सम्बन्धित कार्यपालिकाका उपाध्यक्ष वा उपप्रमुख रहने व्यवस्था छ। यसबाट के प्रस्ट हुन्छ भने पालिका सरकारमा शक्तिको एकीकरणको सिद्धान्तलाई स्थापित गरिएकोे छ। संघ र प्रदेशमा गठित सरकारले क्रमशः संघीय प्रतिनिधि सभा र प्रदेश सभामा बहुमत वा विश्वास गुमाउँदा सरकारको नेतृत्व बदलिन सक्छ। तर, पालिका सरकारको नेतृत्वमा त्यस प्रकारको सम्भावना छैन। पालिका सरकारको नेतृत्व पूरै अवधि कायम रहन्छ। त्यसैले पालिका सरकार नेतृत्वको निरन्तरताको दृष्टिले स्थिर छ। संविधानले सरकार शब्दको प्रयोग नगरिकनै पालिका सरकारले गर्ने कामको अधिकार सूची निर्धारण गरेको छ। सरकारको हैसियतमा कार्य गर्र्न कार्यपालिकालाई मन्त्रिपरिषद्, सभालाई व्यवस्थापिका र न्यायिक समितिलाई न्यायपालिकाको रूपमा बुझ्ने गरी संविधानमा शब्दावली प्रयोग गरिएको छ। निर्वाचित जनप्रतिनिधिको ज्ञान, सीप र कार्यशैली समान छैन। तथापि न जानेकाले जान्न खोज्ने र जानेकाले सुधार्न खोज्ने हो भने असम्भव के छ र ? संविधानमा भएको व्यवस्थाअनुसार सम्बन्धित पालिकाको कार्यपालिकालाई स्थानीय सरकारको मन्त्रिपरिषद्को रूपमा बुझ्नुपर्छ। पालिकाको मन्त्रिपरिषद्को गठन विधि हेर्दा संघका प्रधानमन्त्री वा प्रदेशका मुख्यमन्त्रीले मन्त्री छान्न पाएजस्तो पालिका सरकारका प्रमुखले छान्न पाउँदैनन्। पालिकाका लागि त संविधानले नै कार्यपालिका अर्थात् मन्त्रिपरिषद्को स्वरूप स्थायी रूपमा निर्धारण गरिदिएको छ। संविधानको धारा २१५ र २१६ मा क्रमशः गाउँपालिका र नगरपालिकाका कार्यपालिका (मन्त्रिपरिषद्) को बनोटको प्रावधान छ। उक्त प्रावधानअनुसार कुनै पनि पालिकाको कार्यपालिका अर्थात् मन्त्रिपरिषद्मा गाउँपालिका भए निर्वाचित अध्यक्ष र नगरपालिका भए प्रमुखले अध्यक्षता गर्ने व्यवस्था छ। गाउँपालिकाका उपाध्यक्ष र नगरपालिकाका उपप्रमुखलगायत सम्बन्धित पालिकाका सबै वडाका जनताबाट प्रत्यक्ष रूपमा निर्वाचित वडाध्यक्षहरू कार्यपालिकाका सदस्य हुन्छन्। गाउँपालिकाको हकमा संविधानको धारा २१५ को उपधारा ४ बमोजिम गाउँ सभाले निर्वाचित गरेका ६ जना र नगरपालिकाको हकमा संविधानको धारा २१६ को उपधारा ४ बमोजिम नगर सभाले निर्वाचित गरेका ८ जना सदस्यसमेत गरेर कार्यपालिका गठन हुने व्यवस्था छ। यस व्यवस्थाले गाउँपालिकाका अध्यक्ष वा नगरपालिकाका प्रमुखले कार्यपालिका अर्थात् पालिका मन्त्रिपरिषद्का लागि सभाबाट सदस्यहरू छान्न पाउँदैनन्। अर्थात् पालिका सरकारको कार्यपालिका (क्याबिनेट) रेडिमेड छ। यही रेडिमेड कार्यपालिकाबाट पालिका सरकारले कार्य सम्पादन गर्नुपर्छ। पालिकाको रेडिमेड कार्यपालिका आकारमा ठूलो छ। उदाहरणका लागि काठमाडौं महानगरपालिकाको कार्यपालिकाको स्वरूप ४२ सदस्यीय छ। प्रमुख १, उपप्रमुख १, वडाध्यक्षहरू ३२ र नगर सभाबाट निर्वाचित कार्यपालिका सदस्य ८ गरेर उक्त ४२ सदस्यीय काठमाडौं महानगरको कार्यपालिका (क्याबिनेट) बनेको छ। उक्त क्याबिनेट संघ सरकारको क्याबिनेटको पूर्ण आकारभन्दा ठूलो छ। थोरै वडा संख्या भएका गाउँपालिकाको कार्यपालिका पनि प्रदेश सरकारको क्याबिनेट भन्दा ठूलो छ। यही रेडिमेड जम्बो क्याबिनेटको बनोटले गर्दा पालिका सरकारका प्रमुखलाई कार्यसम्पादन गर्र्न कठिनाई भइरहेको छ। प्रश्न उठ्ला कस्तो कठिनाइ छ ? वर्तमान व्यवस्थाले पालिका सरकारका प्रमुखभन्दा वडाध्यक्षहरू शक्तिशाली बन्ने अवस्था बनेको छ। कसरी भने स्थानीय सरकार सञ्चालन ऐन२०७४ को दफा १२ ले वडा समितिहरूलाई विकास कार्यहरूको जिम्मेवारी दिएको छ। यसैगरी, सोही ऐनको दफा ७३ को उपदफा ३ ले वडा समितिहरूमा बजेटको अख्तियारी पठाउने व्यवस्था गरेको छ। यी दुई व्यवस्थाले वडाध्यक्षलाई वडामा बढीभन्दा बढी बजेट ल्याउन प्रेरित गरेको छ। फलस्वरूप वडाध्यक्षहरू एकजुट भएर पालिका कार्यपालिका (मन्त्रिपरिषद्) बैठकमा प्रस्तुत हुने अभ्यास बलियो बन्दै गएको छ। खासगरी बजेटका सवालमा नेतृत्वको मर्यादा नाघेर सिन्डीकेट गर्न खोजेको देखिएको छ। उदाहरणको रूपमा त्यस्तो सिन्डीकेट तोड्न खोज्ने प्रमुखहरूले हरेक वर्ष असार मसान्तभित्र पारित गराई सक्नुपर्ने आगामी आर्थिक वर्षको बजेट हुन्छ। सो समय सीमाभित्र पारित गराउन नसकेको असहज अवस्था विभिन्न पालिकामा देखिएको छ। अचम्म त के भएको छ भने बहुमत प्राप्त पालिकाका कार्यपालिका प्रमुखलाई पनि वडाध्यक्षको चित्त बुझाउनमै ठिक्क छ। यिनै कारण क्षमता भएका र नाम चलेका पालिका प्रमुखहरूले पनि भागबन्डा मिलाउनमै समय र मेहनत खर्चिनु परेको छ। सारमा, पालिका सरकारका प्रमुखहरू हरेक निर्णयमा सहमति गराउनभन्दा जनाउन विवश छन्। त्यसैले मुख्य समस्या कार्यपालिकाको बनोटबाट सिर्जित छ। यो बनोटले पालिका प्रमुखलाई कार्यसम्पादनमा कमाण्ड गर्नेभन्दा पनि कम्प्रोमाइज गर्नपर्ने अवस्थामा पुर्याएको छ। अर्को सन्दर्भ पनि जोडौं। संविधानको धारा २१८ ले पालिकाको कार्यपालिकाले कार्य विभाजन र कार्य सम्पादन नियमावली स्वीकृत गर्ने र सोहीबमोजिम चल्ने व्यवस्था गरेको छ। सो सन्दर्भमा हेर्दा सुरुमा संघ सरकारले उक्त दुवै नियमावलीको नमुना पालिकामा उपलब्ध गराएको थियो। तर, मन्त्रिपरिषद् सञ्चालनका सिद्धान्त, मूल्य र मान्यता सिकाउन ध्यान दिइएन। फलस्वरूप बैठकका निर्णयहरू बहुमतका आधारमा गर्ने प्रावधान सहितको कार्य सम्पादन नियमावली सम्बन्धित पालिकाको कार्यपालिकाले स्वीकृत गरे। मन्त्रिपरिषद्को बैठकमा अध्यक्षता गर्ने व्यक्तिको निर्णय सबैको निर्णय हुने सर्वमान्य परम्परा हो। अल्पमत र बहुमतको निर्णयभन्दा पनि नेतृत्वले सर्वसम्मत निर्णय गराउनेमा लाग्नुपर्छ। जे निर्णय हुन्छ त्यो सबैका लागि मान्य हुनुपर्छ भन्ने मन्त्रिपरिषद्को विश्वव्यापी मान्यता हो। पालिका सरकारमा बहुमतमा आधारित शासनको सिद्धान्त स्थापित भएको छ। यसबाट पनि कार्यपालिकाका प्रमुखहरू निरीह बन्न पुगेका छन्। पालिका सरकारलाई मन्त्रिपरिषदीय पद्धतिअनुरूप चलाउने संविधानको मर्म हो। यही मर्मलाई मध्यनजर गर्दै पालिकाको कार्यपालिका (मन्त्रिपरिषद्) ले निर्णय गर्दा निर्णय गर्नुपर्ने विषयहरू कार्य सम्पादन नियमावलीले तोकेको ढाँचामा प्रस्ताव तयार गरी बैठकमा पेश गर्नुपर्छ। कार्यपालिकाले उक्त प्रस्तावउपर गरेको निर्णय प्रमुख प्रशासकीय अधिकृतले प्रमाणित गर्ने विधिसहितको कार्य सम्पादन नियमावली पालिका सरकारले बनाएका पनि छन्। अधिकांश पालिका सरकारबाट उक्त नियमावलीको परिपालना भएको छैन। सायद प्रस्ताव तयार गर्ने र निर्णय भएपछि प्रमाणित गर्ने बारेमा कर्मचारीको सीप, साहस र विश्वासको कमी भएर होला। अथवा, कार्यपालिकाका प्रमुखले पद्दति बसाउन नचाहेर होला। फेरि प्रश्न उठ्न सक्छ कि उसो भए अहिले कसरी कामकारबाही चलिरहेका छन् त ? उत्तर सरल छ। जसरी साबिकमा स्थानीय निकायहरू चलेका थिए, त्यही लिगेसीले अहिले काम गरिरहेको छ। केही पालिकालाई अपवाद छाडेर अधिकांश पालिका बैठकमै सिधै प्रस्ताव पेश गर्ने, माइन्युटमा निर्णय लेख्ने र माइन्युटमै प्रमाणित गर्ने कार्यशैली अवलम्बन भएको छ। कतिपय पालिकाहरू अझै पनि गाउँ सभा वा नगर सभामा प्रमुख अतिथि आमन्त्रण गरेर उद्घाटन गर्ने गरेको पाइन्छ। यो चलनले पनि सरकारको विधायिकी अंग सभाको मर्यादा बर्तिन नसकेको देखिन्छ। यसरी व्यवहारतः हाई साउन्डिङ संघीयता, लो ग्राउन्डिङ पालिका सरकारको स्थिति छ। निर्वाचित जनप्रतिनिधिको ज्ञान, सीप र कार्यशैली समान छैन। तथापि न जानेकाले जान्न खोज्ने र जानेकाले सुधार्न खोज्ने हो भने असम्भव के छ र ? झन्डै पाँच वर्षे अवधिमा जनप्रतिनिधिले कर्मचारीलाई र कर्मचारीले जनप्रतिनिधिलाई दोष दिएर उम्कन खोजेको देखिन्छ। तर, चुरो कुरो कार्यपालिकाको जम्बो बनोटमा गएर जोडिएको छ। अतः संविधानमा लेखिँदा सुन्दर ठानिएको कार्यपालिकाको संरचना व्यवहारमा किन प्रभावकारी बन्न सकिरहेको छैन ? यसबारेमा बहस हुनुपर्छ। व्यावहारिक रूपमा गाउँपालिकाका अध्यक्ष वा नगरपालिकाका प्रमुखले काम गर्न सहज हुने गरी छरितो कार्यपालिका बनाउने विकल्प पहिल्याउन जरुरी भइसकेको छ।"
तिब्बतीले मनाए ल्होसार,"काठमाडौं : नेपालमा बसोबास गर्दै आएका तिब्बती समुदायले आफ्नो नयाँ वर्ष (ल्होसार) मनाएका छन्। शरणार्थीको रूपमा नेपालमा बस्दै आएका उनीहरूले कूटनीतिक अधिकारीहरूलाई साक्षी राखेर शनिबार ल्होसार मनाएका हुन्। ललितपुरस्थित जावलाखेलमा उनीहरूले अमेरिकी, बेलायती, फ्रेन्च र अष्ट्रेलियन राजदूतका साथमा मनाएका हुन्। कार्यक्रममा अमेरिकी दूतावासका डीसीएम, पोलिटिकल अफिसर, फ्रान्स दूतावासका डिसिएम, यूरोपेली युनियनका प्रतिनिधि, यूएनएचसीआरका प्रतिनिधिलगायतको उपस्थिति थियो। तिब्बती समुदायका सीमित व्यक्ति र कूटनीतिक क्षेत्रका प्रतिनिधिलाई निमन्त्रणा गरिएको कार्यक्रममा धार्मिक नेता दलाई लामाको तस्बिरमा अनुयायीले पूजा गरे । तिब्बती नयाँ वर्षको तेस्रो दिन शनिबार नेपालस्थित विभिन्न कूटनीतिक नियोगका प्रमुख र प्रतिनिधिलाई निमन्त्रणा गरिएको थियो। ल्होसार कार्यक्रमको संयोजन लाजिम्पाटस्थित तिब्बती शरणार्थी कार्यालय(टिबेटिएन रेफ्युजी वेलफेयर अफिस) ले गरेको थियो। कार्यक्रममा नेपाल स्थित तिब्बती शरणार्थी कार्यालयका प्रमुख छुल्त्रीम ग्यात्सोले नयाँ वर्षको शुभकामना दिए। कार्यक्रममा सहभागी भएका नेपालका लागि विभिन्नि मुलुकका राजदूत र प्रतिनिधिहरूको मन्तव्य दिने कार्यक्रम थिएन। तर, उनीहरूले तिब्बती समुदायसँग नयाँ वर्षको शुभकामना साटासाट गरेका थिए। कार्यक्रममा नेपालका लागि अमेरिकी राजदूत र्याण्डी बेरी, बेलायती राजदूत निकोला पोलिट, स्वीस राजदूत एलिजावेथ भोन काप्लर, अष्ट्रेलियन राजदूत फेलीसिटी भोल्क लगायत नेपालस्थित विभिन्न कूटनीतिक नियोगका प्रतिनिधिको उपस्थिति थियो। नेपालस्थित फ्रान्स दूतावासका डेपुटी चिफ अफ मिसन, युरोपेली युनियनका प्रतिनिधि, शरणार्थीसम्बन्धी उच्च आयुक्त कार्यालयका प्रतिनिधिलगायतको कार्यक्रममा सहभागिता थियो। तिब्बतीको ल्होसार कार्यक्रममा नेपालस्थित कूटनीतिक नियोगका प्रतिनिधिहरूको बाक्लो उपस्थिति थियो। राजदूतहरूले तिब्बती परम्परा झल्किने सांस्कृतिक कार्यक्रम अभिरुचिपूर्वक हेरेका थिए।"
सहकारीका समस्या ज्यूँका त्यूँ,"समस्या समाधान समितिले सुल्झाएन समस्या  ५ वर्षमा फेरियो समितिको ३ नेतृत्व, समस्या अझै उस्तै  हाल समस्याग्रस्त सहकारी व्यवस्थापन समिति नेतृत्वविहीन  समिति सञ्चालनमा हरेक वर्ष ३ करोड खर्च काठमाडौं : २०७० अघि एकपछि अर्को सहकारी भाग्ने क्रम बढ्यो। निक्षेप दिन नसकेपछि सहकारी बन्द गरेर भागेका हुन्। त्यसपछि सरकारले समस्याग्रस्त सहकारीको अध्ययन गर्न गौरीबहादुर कार्की आयोग गठन गर्यो। आयोगले लामो समय लगाएर सरकारलाई प्रतिवेदनसमेत बुझायो। प्रतिवेदनले देखाएको समस्या समाधान गर्न कार्कीकै अध्यक्षतामा पुनः २०७४ पुस २९ गते समस्याग्रस्त सहकारी व्यवस्थापन समिति गठन गर्यो। ऐनमै व्यवस्था गरी गठन गरिएको उक्त समिति बनेको ५ वर्ष बितिसक्दा पनि सहकारीका समस्या भने जस्ताको तस्तै छ। यस अवधिमा कुनै ठोस काम नगरी ३ जनाको नेतृत्वको कार्यकाल पनि सकिएको छ। अहिले सो समिति नेतृत्वविहीन छ। नयाँ नेतृत्वका लागि सरकार आफ्ना मान्छेको खोजीमा छ। कार्कीपछि युवराज सुवेदी समितिको अध्यक्ष भए। उनले भेगाससिटी लिलामी प्रक्रिया अघि बढाए। लिलामीमा बिक्री गरी सदस्यलाई दामासाहीका आधारमा निक्षेप बाँड्ने उनको योजना थियो। लिलामी प्रक्रिया अन्तिम चरणमा थियो। सर्वोच्चले सहकारी ऐन २०७४ अघि ओरेन्टल स्थापना भएकाले ऐन आकर्षित नहुने भन्दै सुधीर बस्नेतकै पक्षमा फैसला गर्यो। त्यससपछि समितिले थप काम गर्न सकेन। सर्वोच्चको कदमबाट निराश भएका सुवेदीले घोषणा भएका अन्य सहकारीको समस्या समाधान गर्न ध्यानै नदिई राजीनामा दिए। त्यसपछि सरकारले कुमारराज पोखरेललाई अध्यक्ष नियुक्त गर्यो। उनले पनि ओरेन्टलको कागजातसहित उठेको साढे २ करोड पैसा के गर्ने भन्ने अन्योलमै लामो समय गुजारे। उनी सचिवस्तरको निर्णय गराएर ओरेन्टलको कागजात सहकारी विभागलाई जिम्मा लगाउन तम्सिएका पनि थिए। तर, विभागले त्यसको स्वामित्व लिन चाहेन। अहिले ओरेन्टल हेर्न नमिल्ने सर्वोच्चको आदेशका कारण समिति हात झिक्न बाध्य भयो। समितिले अहिलेसम्म एउटा पनि समस्या समाधान गर्न नसक्दा पीडितले एक पैसा पनि पाएका छैनन्। ओरेन्टलका पीडित दशकौंदेखि आन्दोलन गर्दै आएका छन्। तर, कागजातपत्रसहित अढाइ करोड रुपैयाँ समितिमै अलपत्र हुँदा फिर्ता गर्न समेत समिति अलमलिएको छ। समितिको कार्यालय सञ्चालन, तलब, भत्ता आदिमा हरेक वर्ष ३ करोड खर्च हुँदै आएको छ। समितिका पदाधिकारी तथा कर्मचारी गाडी सुविधा, तलब, भत्तामै रमाइरहेका बचतकर्ताको आरोप छ। समिति आफ्ना आसेपासेलाई जागिर खुवाउने ठाउँ मात्र बनेको छ। एक हप्ताअघि मात्रै कार्यकाल सकेका अध्यक्ष कुमारराज पोखरेलले लुनिभा र सोसाइटलको ६० प्रतिशत काम सकिएको दाबी गर्छन्। त्यसबाहेक अन्य ९ वटा सहकारीको पनि सञ्चालक तथा ऋणी खोज्ने, जग्गा रोक्का गर्ने, निवेदन लिने काम गरेको बताए। समितिका अनुसार लुनिभा र सोसाइटलका केही पीडितलाई निक्षेप फिर्ता गरिएको छ। तर, ती संस्थाका सबै निक्षेपकर्ताले अझै पैसा फिर्ता पाउन सकेका छैनन्। समितिले लुनिभाको ७० लाख रुपैयाँ ऋण उठाएर ५० हजार निक्षेप भएका सबै ९० जनालाई फिर्ता गरिएको सदस्य सचिव केशवप्रसाद पौडेलले जानकारी दिए। ठूला बचतकर्ताले आफ्नो बचतको ६ प्रतिशत मात्र फिर्ता पाएका छन्। बाँकीले दोस्रो चरणमा निक्षेप पाउने उनको भनाइ छ। त्यसैगरी सोसाइटलका पनि ५० हजारमुनिका सबै बचतकर्ताले निक्षेप फिर्ता पाइसकेका छन्। त्यसभन्दा ठूला बचतकर्तालाई ११ प्रतिशत बाँडिएको समितिले जनाएको छ। हिजोको नेतृत्वले ओरेन्टलबाहेक अरू केही गर्न सकेन, पोखरेल भन्छन्, हामीले २ वटा संस्थाको ६० प्रतिशत र अरु ९ वटाको प्रक्रिया सुरु गरेका छौं। अब आउने नेतृत्वले त्यसैबाट थप काम गर्न आधार तय भएको छ। त्यस्तै, समस्याग्रस्त घोषणा भएका कुवेर बचत तथा ऋण सहकारी, चार्टर सेभिङ एन्ड क्रेडिट, भेगास बचत तथा ऋण सहकारी, स्ट्यान्डर्ड मल्टिपर्पोज सहकारीबाट ऋण उठाउने काम प्रभावकारी हुन सकेको छैन। हाउजिङ र सहकारीमार्फत हजारौं सर्वसाधारण ठगेका बस्नेतले हालसम्म सहकारीका निक्षेपकर्ता, अपार्टमेन्ट बुकिङकर्ता, सेयर सदस्यको समस्या समाधान गर्न सकेका छैनन्। ओरेन्टलको दायित्व १६ अर्ब १ करोड ४५ लाख रुपैयाँ तिर्नुपर्ने छ। ओरेन्टलबाट ९ हजार जना पीडित छन्। उनीहरूको ८ अर्ब ४० करोड सावाँ निक्षेप डुबेको छ। त्यस्तै, ६८१ जनाले अपार्टमेन्ट बुकिङका नाममा ओरेन्टल र कोअपरेटिभका अध्यक्ष सुधीर बस्नेतबाट ठगिएका छन्। सहकारी संस्थाका निक्षेपकर्ताको ८ अर्ब ३८ करोड र अपार्टमेन्ट बुकिङकर्ताको ४ अर्ब ९२ करोड रकम फसेको छ। पछिल्लो समय सहकारीमा झन् समस्या बल्झिँदै गएको छ। सिभिल सहकारीका अध्यक्ष इच्छाराज तामाङ, पूर्वअध्यक्षसहितको टोली थुनामा छ। तामाङले ८ अर्बभन्दा बढी रकम संस्थाबाट ऋण लगेर संस्था डुबाएका छन्। पछिल्लो समयमा पशुपति सेभिङ, आनन्दनगर बचत तथा ऋण सहकारी संस्था, गुडविल, हाम्रो सन्देशलगायतका सहकारी समस्यामा छन्। त्यसका पक्षमा सरकार तथा समिति प्रवेश गरेको छैन। यसबाहेक पीडितका उजुरी आउने क्रम व्यापक रहेको सहकारी विभागका अधिकारीहरू बताउँछन्। देश संघीयतामा गएसँगै सहकारीको नियमन तीनै तह (संघ, प्रदेश र स्थानीय) बाट हुँदै आएको छ। तर, कुनै तहमा प्रभावकारी नियमन संरचना छैन। यसले सहकारी समस्याग्रस्त हुन झन् बल पुगिरहेको छ। अर्थात् नियमविपरीत कारोबारले सहकारीमा समस्या थुप्रिँदै गएको छ। समयमा नियमन गर्न नसकेकाले सहकारीमा समस्या बढ्दै गएको सहकारी विभागले पनि स्वीकारेको छ। विभागसँग ३१ कर्मचारी छन्। तर, एक जना पनि सिए छैनन्। सहकारीले मनोमानी ढंगले कार्यक्षेत्र बाहिर कारोबार गर्ने गरेको अनुगमनका क्रममा भेटिन्छ। घरजग्गा तथा हाउजिङमा सहकारीको लगानी प्राथमिकता पर्ने गर्छ। यसले समस्या सिर्जना गर्न बल पुगे पनि विभागले नियन्त्रण गर्न सकेको छैन। सहकारी ऐन २०७४ र सहकारी नियमावली २०७५ ले सहकारी ठगी रोक्न स्पष्ट व्यवस्था गरेको छ। तर, त्यसको कार्यान्वयन हुन सकेको छैन। कार्यक्षेत्र विस्तार र बचत संकलनमा होजबाजी गर्ने, सीमित सदस्य असीमित कारोबार गर्छन्। कतिपय सहकारी खरिदबिक्रीसमेत हुने गरेको पाइएको छ। संस्थालाई डुबाएर सञ्चालक फरार हुने, लोभलाग्दोअपत्यारिलो ब्याजदर निर्धारण, उपहार कार्यक्रम राखी भड्किलो विज्ञापन गर्ने, समयमा लेखापरीक्षणसाधारणसभा नगर्ने सहकारीलाई नियमन निकायले नियन्त्रण गर्न सकेका छैनन्। सहकारीले संस्थापक सदस्य र गैरसंस्थापक सदस्य भन्दै विभेद गर्ने गरेकोे अनुगमनमा भेटिएको विभागका अधिकारी बताउँछन्। लेखा समितिमा लेखाको विषय जानेका सदस्य नआई भागबन्डाका आधारमा आउने गर्छन्। अर्थविद् ज्ञानेन्द्र अधिकारीले सहकारीको पुँजीका आधारमा वर्गीकरण गरी नियमन गर्नुपर्ने बताउँछन्। जुन कन्सेप्टमा सहकारी आयो, अहिले त्यही सोचमा नियमन हुन्छ, उनले भने, सहकारीको कारोबार भने बैंक जत्तिकै पुगिसक्यो। २०६८ सालमै बनेको एक कार्यदलले नियमनमा कडाइ गर्न सुझाव दिएको थियो। राष्ट्र बैंकअन्र्तगत सहकारी र लघुवित्तको नियमन गर्न छुट्टै संरचना बनाउन सुझाइएको थियो। तर, कुनै सरकारले सहकारीको नियमनमा प्रक्रिया अघि बढाए। कार्यदलले विभागको कार्यक्षमता बढाउनसमेत सुझाव दिएको थियो। अहिलेसम्म राज्य सहकारीप्रति बेखबर छ। बैंकर कृष्णप्रसाद शर्माले सहकारीको नियमनमा उदासिन हुन नहुने बताउँछन्। विभागको संरचनाले नियमन गर्न सक्दैन, उनले भने, कि त राष्ट्र बैंकलाई नै जिम्मा दिनुपर्छ कि त छुट्टै नियमन निकाय बनाउनुपर्छ। पीडित झन् पीडित भएका छन्गौरीबहादुर कार्की आयोगले निक्षेप फिर्ता नदिएर सहकारीमा ठगी भइरहेको छ भनेर सरकारलाई जानकारी गराएकै हो। तर, सरकारले यसमा खासै चासो दिएन। प्रतिवेदनमा त्यतिबेला १३० सहकारीको उजुरी परेको थियो। त्यतिबेला उजुरी दिएका मात्रै हामीले हेर्यौं। सिभिल सहकारी राम्रै चलेको थियो। तर, अहिले धेरै सहकारीको निक्षेपकर्ताको पैसा खाएका छन् भन्ने देखियो। सरकार भने रणभुल्लमा छ। जुनसुकैको नेतृत्वमा सरकार आए पनि सरकारले गति लिन सकेन। पीडित झन् पीडित भएका छन्। गौरीबहादुर कार्की पूर्वअध्यक्ष, समस्याग्रस्त सहकारी व्यवस्थापन समिति आफ्नालाई बिनाधितो ऋण दिँदा समस्यासाहू, महाजनबाट पीडित हुन नपरोस् भन्ने कन्सेप्टले सहकारी खोलिएको थियो, अहिले त्यहीअनुसार माथिल्लो तहसम्म पुगेको छ। यसले बैंक जत्तिकै कारोबार गर्छ। तर, यसको नियमन भने फितलो छ। यहाँ चिनजानका आधारमा बिनाधितो ऋण दिइन्छ। जसले गर्दा सहकारी डुबेका छन्। विभागसँग त्यही खालको ज्ञान भएका कर्मचारीको व्यवस्था छैन। भौतिक संरचना पनि छैन। सहकारी ऐनमा ठूला सहकारी राष्ट्र बैंकले हेर्ने उल्लेख गरिए पनि स्पष्ट व्यवस्था छैन। सहकारी ऐन नै परिवर्तन गरी नियमनमा कडाइको व्यवस्था गर्नुपर्छ। पुँजीका आधारमा नियमन हुनुपर्छ। त्यसैगरी बहुउद्देश्यीय सहकारीको लगानी पनि जोखिममा परेका छन्। ज्ञानेन्द्र अधिकारी, अर्थविद् प्रभावकारी नियमन छैनसबै जिल्ला, स्थानीय तहमा पुगेर सहकारीको दायरा फराकिलो हुँदै गएको छ। अहिले देशभर ३० हजार सहकारी छन्। ७४ लाख सदस्य छन्। सहकारीमार्फत ६ खर्ब स्रोत संकलन भएको छ। तर, बिडम्बना नियमन भने फितलो छ। सहकारी विभागको क्षमता विस्तार गरिएको छैन। २०२२ जना कर्मचारी भएको र छिटोछिटो सरुवा हुने व्यवस्थाले सहकारीको नियमन हुन सकेको छैन। त्यसरी नियमन गर्न सम्भव पनि छैन। यति धेरै कर्जा प्रवाह भएको, निक्षेप संकलन भएको तथा पुँजी भएको सहकारीलाई सरकारको नियमन नहुँदा ठूलो वित्तीय दुर्घटना हुने सम्भावना छ। भइरहेको पनि छ। त्यसैले छुट्टै संस्था गठन गरेर नियमन जरुरी छ। कि त सहरमा रहेका ठूला सहकारीलाई नेपाल राष्ट्र बैंकले हेर्ने अनिवार्य व्यवस्था गर्नुपर्छ। भारतमा समेत भारतीय रिबर्ज बैंकले सहकारीको नियमन गर्छ। देश संघीयतामा गएसँगै स्थानीय तह, प्रदेशले समेत सहकारीको नियमन गर्ने व्यवस्था छ। प्रत्यक्ष नियमन हुन सकेन। सरकारको फितलो नियमनकै कारण ओरेन्टल, सिभिल सहकारीको घटना भए। उनीहरूले निक्षेपकर्तालाई भुक्तानी दिन सकिरहेका छैनन्। सहकारी ऐनमा भएको व्यवस्थाअनुसार प्राविधिकको सहयोगले मात्रै नियमन हुन सक्दैन। राज्य सतर्क हुनुपर्छ। कि त विभागले जिम्मा लिन सक्नुपर्छ। क्षमता विकास गरी लेखा, सीए जानेका व्यक्ति हुनुपर्छ। संरचनमा विभागले नियमन गर्न सक्दैन। कृष्णप्रसाद शर्मा, बैंकर"
इलेक्ट्रिक मोबिलिटीको ब्रान्ड भिडा,काठमाडौ : मोटरसाइकल र स्कुटर निर्माता कम्पनी हिरो मोटोकर्पले विद्युतीय सवारी साधनलगायत यसको मोबिलिटी समाधानका लागि भिडा अनावरण गरेको छ। बिहीबार साँझ दुबईमा कार्बन न्युट्रल कार्यक्रममा हिरोद्वारा पावर्ड भिडा प्रस्तुत गर्दै हिरो मोटोकर्पका अध्यक्ष र सीईओ डा पवन मुञ्जालले सय मिलियन अमेरिकी डलरको ग्लोबल सस्टेनेबिलिटी कोष घोषणा गरे। कोषले बीएमएल मुञ्जल विश्वविद्यालय र हिरो मोटोकर्पको नेतृत्वमा पृथ्वीमा सकारात्मक प्रभाव पार्ने ईएसजी सोलुसनसमा १० हजार बढी उद्यमीलाई बढावा दिने उद्देश्यले विश्वव्यापी साझेदारी स्थापना गर्ने लक्ष्य राखेको जनाइएको छ।
न्यायमा हतारो,"एक दिनको कुरो हो। ब्वाँसो भोकले छट्पटायो। सधैं पाउने ठाउँहरूमा पुग्यो तर केही खान पाएन। यसरी घुमिहिँड्ने क्रममा ऊ एउटा किसानकै झुपडीमा पुग्यो। त्यहाँ किसान, उसकी पत्नी, दुई छोरा, दुई छोरी र आमाबुबासँग खानपिनमा रमाइरहेको देख्यो। त्यहाँ उसले भेडाहरू पनि पालेको देख्यो। ब्वाँसोले र्याल काढ्दै के गर्ने के नगर्ने भएर निकैबेर छट्पटायो। किसान भान्छा कोठाबाट फुत्त बाहिर निस्कियो। उसले ब्वाँसोलाई देख्यो। ब्वाँसोले भेडा खान खोजेको ठान्दै उसले लखेट्यो। खेतबारी हुँदै खाल्डाखुल्टी सबै पार गर्दै ब्वाँसो भाग्यो। एक सातापछि, ब्वाँसो पुनः केही खानेकुरा भेट्टाउने आशामा खेतमा फर्कियो। उसले किसानको भान्छा कोठाको पछाडि पुगेर भित्र चिहायो। त्यहाँ त्यो परिवार भेडाकै रोस्ट बनाएर खाइरहेका थिए। ब्वाँसोको मुखमा पानी रसायो। त्यो दिन पनि ऊ भोकै थियो। भोक लागेको बेला त्यो पनि भेडाको मासु! के गर्ने के नगर्ने, ब्वाँसो छट्पटायो। आहा!, ब्वाँसोले सोच्यो, यो खान पाए आज अघाउँथें। फेरि उसको अर्को मन बोल्यो, होइन, यदि किसान र उसका परिवारले अहिले गरिरहेको काम मैले गरें भने मलाई कमजोर बनाइनेछ, निर्दोष भेडाको हत्या गरेको भन्दै मलाई धम्की दिइनेछ, खेदिनेछ वा मारिनेछ। किसानको परिवार हाँसोखुसीमै रमाइरहेका बेला ब्वाँसो चुपचाप आफ्नो निवास फर्कियो। नैतिक शिक्षा : हामी न्याय गर्न हतार गर्छौं। अरूलाई तिनीहरूले गरेको कामको निन्दा गर्छौं। तर, आफूले त्यसो गर्नमा केही गलत गरे पनि देख्दैनौं।"
अध्यात्मले जगाएको आशा,"एकदिन अनौठो सोख भएको मान्छे भेटें। उनी भुइँमान्छे हुन्। उनी न धनाढ्य छन् न कुनै प्रख्यात व्यक्ति हुन्। उनी लक्ष्मण विश्वकर्मा काठमाडौंको भीडमा दैनिक दुःखजिलो गरेर जीवन चलाएका सामान्य युवा। उनको सौखले अचम्मित तुल्यायो। मानिसको जीवन सरल र सहज आफैं बनेर आउने होइन, आफैंले बनाउने हो। गहिरिएर सोच्ने हो भने भगवान् भन्नु नै प्रकृति हो। जब मस्तिष्क स्वतन्त्रता हुन्छ, तब हामी प्रकृतिको काखमा डुबेर नियन्त्रित हुन्छौं। कार्लमाक्र्सले भनेका छन्, मानिसले आफ्नो अस्तित्वको रोजाइ आफैंले निर्माण गर्ने हो। त्यस अर्थको पहिचान गर्ने हो। त्यो पहिचानको अर्थ त्यहाँ हुन्छ, जब ऊ परिश्रम गर्छ। मानव जातिका निम्ति परिश्रम गर्नु मुख्य हो। माक्र्सले विज्ञानलाई धर्मको अधीनमा राख्नु हुँदैन। धर्मको आडमा मानव चिन्तनमाथि नियन्त्रण गर्नु किन्चित सही होइन भनेका छन्। जीवन हिँड्ने क्रममा मानिसले कुनै न कुनै रूपमा यात्रा निर्धारण गरेको हुन्छ। त्यो यात्रामा एकदिन युवा आफ्नो शरीरभरि ट्याटु खोपाइरहेका थिए। महाराजगन्जस्थित भाइ बिक्कु थापाको आर्ट एन्ड ट्याटु पसलमा विशेष कामले पुगेकी थिएँ। उनले त्यो शरीरभरि ट्याटु खोपाइरहेको देखेर अचम्मित भएँ। शरीरका कुनै पनि भागमा सानो वस्तुले घोच्दा पनि पीडा महसुस हुन्छ तर शरीरभरि त्यसरी ट्याटु खोपेको देखेर मनमा जिज्ञासा लाग्यो। हाल उनको कुनै पेशा रहेनछ। तर, वैदेशिक रोजगारका निम्ति पहल गर्दै रहेछन्। फुर्सदिला रहेछन्। सोधें, शरीरभर ट्याटु किन ? म लक्ष्मण विश्वकर्मा। २०४९ फागुनमा थापाथलीमा जन्मिएँ। मानिस बिचलित भएको र कति त डिप्रेसनमा पुगेको देख्छु। त्यस्ता मानिसलाई देख्दा म पनि कतै बिचलित नबनूँ भनेर सत्य सनातन धर्मलाई स्वीकारें। मेरो बुबाआमा सानैमा बित्नुभयो। बुबाका चार श्रीमतीमध्ये जेठीआमाले हुर्काउनुभयो। घरको स्थिति सहज थिएन। स्कुल गएर अध्ययन गर्न पाइनँ। गाउँकै नातेदार दाजुको प्रेरणाले भारत बाराबंकी पुगें। त्यही आश्रममा बसेर भगवान्को भक्तिभाव गर्न थालें। नेपालका आश्रममा पनि बसेको छु। आश्रममा बस्दा भगवान्को भक्ति र शिक्षा प्राप्त गरें। मानिस भ्रमबाट मुक्त हुनुपर्छ। मानव जीवन गतिशील छ। यसलाई चलायमान गराउन सक्नुपर्छ, त्यो नै मानव सुख हो। मैले शरीरभर भगवान्को नाम लेख्न सक्नु भनेको अध्यात्ममा डिग्रीस्तरको अध्ययन हो। हामी स्कुले शिक्षा हासिल गर्छौं। अध्ययनको सिलसिलापछि जागिरको आशा गर्छौं। धर्मप्रति आकर्षित हुन्छौं। म पनि आकर्षित भएँ र सनातन शिक्षा लिएँ। उनले सुनाउँदा मलाई लाग्यो, कार्ल माक्र्सले भनेझैं कतै धर्मको आडमा मानव स्वतन्त्रता हनन् भएको त छैन ? ती भाइले धर्मको शक्तिले यसरी अध्ययन गर्न सकें भनिरहँदा धर्मले मानिसलाई अलग्याउने होइन, जोड्ने हो भन्ने बुझिन्छ। माक्र्सले भनेका छन्, सम्बन्धहरूको जोड नै मानव सागर हो। उनी त्यसरी खररर बोलिरहँदा अझै जिज्ञासा लाग्यो। सोधें तपाईंले धर्मप्रतिको आस्था र इमान्दारिताले पूरै शरीरमा भगवान्को विश्लेषण लेख्नुभयो तर यो त पूरै कपडाले छोपिएको छ। तपाईं कसरी बुझाउन सक्नु हुन्छ अरूलाई ? भगवान् अनेक नाममा अवतरित हुनुहुन्छ। तर, सशरीर उपस्थित हुनुहुन्न। उहाँ त मानव शरीरमा अवतरण गरेर उपस्थित हुनुहुन्छ। मानिसले हाम्रो अनेक अंगजस्तै मुखबाट बोल्छौं, कानबाट सुन्छौं, खुट्टाद्वारा हिँड्छौं, यो हामी होइनौं। यहाँ भगवान्को बास छ। त्यसलाई नरलीला भन्छौं। नरको अर्थ मान्छे लीलाको अर्थ नाटक। भगवान्ले हामीद्वारा नै अनेक नाटक गराइरहनुभएको छ। सन्दर्भले डेकार्टको दर्शन सम्झना भयो। ती भाइको विचारलाई डेकार्टको दर्शनसँग दाँजेर पनि लिन सक्छौं। डेकार्टले भनेका छन्, भौतिक शरीर र इन्द्रीयलाई भन्दा अभौतिक मस्तिष्क र यसको सहायताबाट मानिसले प्राप्त गर्न सक्ने विचारलाई बढी महत्व दिएको छ। डेकार्टको दर्शनले भन्छ, बाहिरी भौतिक संसार मस्तिष्क नभएको मृत संसार हो। नैतिक आचरण वा आदर्श जीवनको स्रोत मानिसको आफ्नै मस्तिष्क हो। त्यसैले असल कुरालाई मानिसले मस्तिष्कभित्र निर्माण गर्न सक्नुपर्छ। यद्यपि असल कुरा मस्तिष्कले निर्माण गर्न सक्यो भने त्यो फलदायी बन्छ। कसरी शिक्षित बनाउनु हुन्छ ? को उत्तर यसरी आयो, खासमा शरीरमा खोपेको ट्याटुद्वारा यो बुझाउन चाहन्छु कि मानिस कुनै पनि काममा दत्तचित्त बनोस्। सफल जीवन बाँचोस्। यो ट्याटु पनि दत्तचित्तको एक हिस्सा हो। त्यसले अरूलाई प्रेरणा मिलोस् भन्ने बुझाउन चाहन्छु। पुन सोधें, तपाईंले लेखाउनु भएको ट्याटुमा के लेखिएको छ ? भगवान्का यी कुरा लेखाएको छुपरम ब्रम्ह न ज्योति होता है न अन्धकार और प्रकाश ही। उनी भारतको आश्रममा जाँदा अठार वर्षका मात्र थिए रे। बढी समय भारतमा बसेकाले हिन्दी भाषामा लेखिएका यस्तैयस्तै शास्त्रका अनेक कुरा शरीरको पिठ्युँभरी हात र खुट्टाभरि लेखाएका रहेछन्। उनले पैतालीस हजार रुपैयाँ तिरेर शरीरभरी ट्याटु बनाएका रहेछन्। आआफ्नै तरिकाले व्यक्ति, समाज र विश्वको व्याख्या गर्नु ठूलो कुरो होइन। तर, समाज बदल्नु र देशलाई सुमार्गमा डोहोर्याउनु् मानिसको मुख्य कर्तव्य हो। मानिसको विचार, सीप, शैली र जीवन जिउने तरिका आआफ्नै छन्। तर, मानिस भ्रमबाट मुक्त हुनुपर्छ। मानव जीवन गतिशील छ। यसलाई चलायमान गराउन सक्नुपर्छ, त्यो नै मानव सुख हो।"
विश्व जागेको साता,"केही वर्षयता यो लोकप्रिय उक्ति अनगिन्ति पटक उद्धृत गरिएको छ, केन्द्रले थेग्न सक्दैन। विलियम बटलर येट्स लेख्छन्, उत्कृष्टमा सबैको विश्वास कम हुन्छ, जबकि सबैभन्दा खराब जोसपूर्ण तीव्रताले भरिएको हुन्छ। प्रायः मानिसले यसलाई उद्धृत गरे। किनभने यही सत्य थियो। तर, यो साता उक्त उक्ति त्यति सत्य ठहरिएन। युक्रेनका घटनाहरू नैतिक अत्याचार र राजनीतिक त्रासदीले भरिएका छन्। संसारभरका मानिसका लागि यो सांस्कृतिक प्रकटीकरण बन्यो। यति मात्र होइन, संसारभरका मानिसले नयाँ कुराहरूमा विश्वास गर्छन्। तर, केमा विश्वास गर्छौं भनेर सम्झाइएको छ। हामी तिनीहरूलाई थप प्रतिबद्धता र विश्वासका साथ हेर्छौं। यो एक आपराधिक साता बनेको छ। युक्रेनीहरू हाम्रा प्रशिक्षक र प्रेरक हुन्। टाइम्सको भिडियोअनुसार उनीहरू आफ्नो मातृभूमिको रक्षा गर्न हतियार लिएर लाइनमा बसेका साधारण पुरुष र महिला हुन्। उनीहरू एक रूसी आक्रमणकारीलाई आफ्नो खल्तीमा सूर्यमुखीको बीउ राख्न अह्राइरहेका महिला हुन्। उनीहरू हजारौं युक्रेनी हुन् जो यतिञ्जेल आरामसँग विदेशमा बस्दै आएका थिए। आफ्ना जनता र जीवनशैलीको रक्षा गर्न मृत्युको जोखिमका बाबजुत पनि देश फर्केर आए। हामीले उनीहरूलाई यस्तो ऋण दियौं। उनीहरूले हामीलाई लोकतन्त्र, उदार व्यवस्था र राष्ट्रिय सम्मानमा विश्वास गर्न मात्रै होइन, यी कुराहरूका लागि साहसी काम गर्न पनि सम्झाएका छन्। हामीलाई उनीहरूले आफ्नो शक्तिमा विश्वास गर्न सिकाएका छन्। विगत केही वर्षका घटनाहरूले कमजोर पार्न कसरी षड्यन्त्र गरेका छन् भन्ने स्मरण गराएको छ। हामीलाई कसरी असफलता र अपमान (डोनाल्ड ट्रम्प, अफगानिस्तान, जातीय विभेद, राजनीतिक निष्क्रियता) ले हामीलाई लोकतन्त्रको समाचारबारे सशंकित र निष्कृय बनाइदिएको छ भनेर पनि उनीहरूले सम्झाएका छन्। हाम्रा सबै असफलताका बाबजुद सुसमाचार अझै पनि चम्किलो सत्य छ। यो विश्वास पुनस्र्थापित भएको साता बनेको छ। वास्तवमा केमा त ? पहिलो स्थानमा, नेतृत्वमा। पछिल्ला धेरै नेतृत्वका असफलताहरू देखेका छौं। गत साता भोलोडिमिर जेलेन्स्की हरेक व्यक्तिका नेताका रूपमा देखा परे। टीसर्ट लगाएका केटा, यहूदी हाँस्य कलाकार। यही साधा जीवन हो, उनको परिचय। लडाइँबाट उनी भागेनन्। तर अब के जवाफ दिने हो भनेर उनले तय गरिसकेका थिए, मलाई गोला बारुद चाहिन्छ, सवारी होइन। जेलेन्स्की मात्र होइनन्, जो बाइडेनले पनि कुशलता र विनम्रतापूर्वक विश्वव्यापी गठबन्धनलाई व्यवस्थित गर्न मद्दत गरे। जर्मनीका चान्सलर ओलाफ स्कोल्जले पनि त्यो क्षणलाई बुझे। त्यस्तै फ्रान्सका राष्ट्रपति इमानुएल म्याक्रोन र जापानी प्रधानमन्त्री फुमियो किसिदाले पनि त्यसै गरे। सरकारहरू, व्यवसायहरू र कलाहरूमा हामीले यो साता राम्रैसँग नेतृत्व गरेका थियौं। साँचो देशभक्तिमा विश्वास पुनस्र्थापित भएको छ। पछिल्ला केही वर्षमा दक्षिणपन्थीबाट धेरै अमिलो जातीयवाद देख्यौं। देशभक्तिको एक क्रोधित र भेदभावपूर्ण रूप देख्यौं। बामपन्थीबाट हामीले देशप्रतिको घृणा देख्यौं। आफ्नो सम्पदाप्रति सीमित कृतज्ञता देखाउँदै अमूर्त राष्ट्रिय आदर्शहरूलाई अस्पष्ट रूपमा समर्थन गर्ने मानिसबाट यस्तो प्रतिक्रिया पायौं। राष्ट्रिय उपलब्धिहरूलाई बेवास्ता गर्ने तर राष्ट्रिय अपराधमा ध्यान केन्द्रित गर्ने व्यक्तिहरूबाट त्यस्तो घृणा पायौं। यसबीच केही सम्भ्रान्त भने आत्मविहीन विश्वव्यापीवादमा डुबेका छन्। युक्रेनीहरूले हामीलाई कसरी उचित तबरको देशभक्ति उजागर हुन्छ भनेर देखाएका छन्। जीवनलाई जोखिममा पार्नुका कारण र अर्थ खुलाएका छन्। उनीहरूले हामीलाई विशेष ठाउँको महŒव बुझाएका छन्। आफ्नो जमिन र जनताप्रतिको माया बुझाएका छन्। प्रजातन्त्र, उदारवाद र स्वतन्त्रता जस्ता विश्वव्यापी आदर्शहरूका लागि प्रेमको अंश पार्सल गर्न सकिन्छ भनेर उनीहरूले देखाएका छन्। पश्चिममा हाम्रो राष्ट्रहरूको समुदायमा विश्वास पुनस्र्थापित भएको छ। पछिल्लो समय देशभित्र र राष्ट्रबीच धेरै विभाजन भएको छ। अहिले बिहान उठ्छु, फोन उठाउँछु र स्वीडेनले युक्रेनलाई सैन्य सहायता उपलब्ध गराएकोमा खुसी हुन्छु। जर्मन जनताले समर्थन गरेको देखेर अहिले म दंग छु। सत्य यो हो कि धेरै लोकतान्त्रिक राष्ट्रले एउटै संकल्प र भावनाका साथ अत्याचारविरुद्ध प्रतिक्रिया जनाएका छन्। घरभित्र पनि यही सत्य हो। निसन्देह, यहाँ यस्ता पक्षपाती छन् जसले यो क्षण कमजोर भएका कारण वामपन्थीलाई आक्रमण गर्न वा दक्षिणपन्थीलाई पुटिन समर्थक भएको आरोप लगाउन प्रयोग गर्छन्। यदि उनीहरूलाई सामाजिक रूपमा विभाजित बनाउँछ भने त्यहाँ सधैं त्यस्ता मानिस पनि हुन्छन् जो वास्तविक रूपमा गलत हुँदा खुसी हुन्छन्। यस बिन्दुमा कांग्रेसका लगभग सबै सदस्य हाम्रा लागि एकजुट छन्। त्यो किनभने हामीले शताब्दीयौंदेखि मानिसले स्वीकार गरेका कुरालाई गाली गर्न सिकेका छौं कि ठूला देशले साना देशलाई चकनाचुर पार्नेछन्। कि शक्तिशालीहरूले आफूले गर्न सक्ने काम गर्नेछन् र कमजोरहरूले उनीहरूले भोग्नुपर्ने कुराहरू भोग्नेछन्। यो साता सायद हामीले हाम्रो आधुनिक उदारवादी नैतिकतालाई उच्च मूल्यांकन गरेका छौं। लोकतान्त्रिक निराशावाद छाएको छ किनकि अधिनायकवाद फैलिएको छ। बामपन्थी र दक्षिणपन्थी शिक्षाविद्हरूले उदारवादको आलोचना गरेका छन्। यो साता हामीसँग विकल्पमा स्पष्ट दृष्टिकोण छ। जुन भ्लादिमिर पुटिन जस्तै देखिन्छ। उदारवादले दोस्रो झड्का पाइरहेको छ। त्यहाँ शैक्षिक यथार्थवादीहरूको स्कुल छ जसले कल्पना गर्दछ कि विदेशी मामिलाहरू सबै राष्ट्रिय हितको पक्षमा हुन्छन्। तर यो साता हामीले देख्यौं कि विदेशी मामिलाहरू जीवनजस्तै एक नैतिक उद्यम हो। नैतिक अधिकार सामाजिक शक्ति र लडाइँ मनोबलको स्रोत हो। सम्भवतः युक्रेनीका लागि अबका दिन झन् क्रूर बन्नेछन्। उनीहरूले यो साता इन्धन हालेका नैतिकताका ज्वाला अन्तमा अझै रापिलो हुन सक्नेछ। (द न्यूयोर्क टाइम्सबाट आंशिक अनुवाद)"
गण्डकीमा जनमोर्चा नबाहिरिने,"पोखरा : सत्ता गठबन्धनको एक घटक राष्ट्रिय जनमोर्चाले देउवा सरकारलाई दिएको समर्थन फिर्ता लिने घोषणा गर्यो। यस विषयमा निर्णय गर्न २३ फागुनमा केन्द्रीय कमिटीको बैठक डाकेको छ। प्रतिनिधिसभाबाट १६ फागुनमा एमसीसी अनुमोदन हुँदाकै दिन उक्त पार्टीले गठबन्धनबाट अलगको घोषणा गरेको थियो। जनमोर्चाले कांग्रेस सभापति शेरबहादुर देउवा नेतृत्व गठबन्धन सरकारलाई दिएको समर्थन फिर्ता नै लिए पनि सरकार ढल्दैन। किनभने उक्त पार्टीको सांसद संख्या १ छ र, सत्ता गठबन्धनलाई संसद्को बहुमत १३६ भन्दा बेसी सांसदको समर्थन छ। तर, त्यही पार्टी गण्डकी प्रदेश सरकारमा भने निर्णायक छ। २ सांसद रहेको यो पार्टीले समर्थन फिर्ता लिँदा नेपाली कांग्रेसका नेता कृष्णचन्द्र नेपाली पोखरेल नेतृत्वको गण्डकी सरकार अल्पमतमा पर्छन्। तर, पोखरेल नेतृत्व सरकारका हकमा भने जनमोर्चाले समर्थन फिर्ता नलिने देखिएको छ। जनमोर्चा महामन्त्री मनोज भट्टले २३ फागुनको केन्द्रीय कमिटी बैठकका लागि गण्डकी सरकारबारे कुनै एजेन्डै नरहेको जानकारी दिए। २३ गतेको बैठक संघ सरकारबाट समर्थन फिर्ता लिने कि नलिने भन्नेबारे हो, उनले भने । उनले गण्डकी सरकारलाई दिएको समर्थन फिर्ता लिइहाल्नुपर्ने अवस्था नरहेको संकेत गरे। जनमोर्चा २०७४ सालको निर्वाचनमा एमाले र माओवादीसहितको वाम गठबन्धनमा थियो। उसले नै समर्थन फिर्ता लिँदा गण्डकीमा एमाले नेता पृथ्वीसुब्बा गुरुङ नेतृत्वको सरकार ढलेको थियो। २०७७ पुस ५ गते तत्कालीन प्रधानमन्त्री केपी ओलीले संसद विघटन गरेपछि जनमोर्चाले ओली सरकारसँगको समर्थन फिर्ता लिएको थियो। ओलीकै पार्टीका नेता गुरुङको सरकारबाट पनि उसले समर्थन फिर्ता लिँदा गण्डकी सरकार ढलेको थियो। पहिलाजस्तै संघ सरकारसँग असहमत भएर प्रदेश सरकार समेत ढालेजस्तै यसपालि गण्डकीमा त्यस्तै जनमोर्चाले गर्ला कि भन्ने जिज्ञासा उठेको हो। ५९ सदस्य रहेको गण्डकी प्रदेश सभामा जनमोर्चाका २ सांसद पियारी थापा र खिमविक्रम शाही छन्। पहिला यो पार्टीका ३ सांसद थिए। बागलुङबाट प्रत्यक्ष निर्वाचित कृष्ण थापालाई गुरुङ सरकारको विपक्षमा उभिन नमानेकै कारण जनमोर्चाले कारबाही गरी सांसदबाट पदमुक्त गराएको थियो। अहिले पोखरेल नेतृत्व सरकारबाट जनमोर्चा पछि हट्दा ऊ अल्पमतमा पर्ने गरी सरकारका पक्षमा २९ मात्रै सांसद हुन्छन्। प्रदेशसभामा एमालेका २७, कांग्रेसका १५, माओवादी केन्द्रका १२ (सभामुखसहित), जनमोर्चा र जसपाका २२ र १ स्वतन्त्र सांसद छन्। अहिले एमालेबाहेकको गठबन्धनको सरकार हो। पृथ्वीसुब्बा गुरुङ सरकारविरुद्ध २०७८ वैशाख २ गते अविश्वास प्रस्ताव दर्ता भएको थियो। त्यसमाथि मत विभाजन गर्ने दिन वैशाख १७ गते जनमोर्चाका सांसद खिमविक्रम शाही अनुपस्थित भएका थिए। उनको अनुपस्थितिकै कारण अविश्वास प्रस्ताव असफल हुने भएपछि सभामुखले संसद बैठक अनिश्चितकाल स्थगित गरेका थिए। अर्का सांसद कृष्ण थापा खुलेरै उक्त प्रस्तावको विपक्षमा थिए। पृथ्वीसुब्बा गुरुङले अविश्वास प्रस्तावमाथि छलफल र मत विभाजन अघि नै राजीनामा गरेका थिए। प्रदेश सभाको सबैभन्दा ठूलो दलको नेताको हैसियतमा उनी नै फेरि मुख्यमन्त्री त बने। तर, ३० दिनभित्र विश्वासको मत पुर्याउन सकेनन्। जनमोर्चाका कृष्ण थापा तटस्थ बसे। अरु विपक्षमा रहे। त्यसपछि जनमोर्चाले उनलाई कारबाही गरी सांसदबाट मुक्त गर्यो। जनमोर्चा संसदीय दल गण्डकीकी नेता पियारी थापा केपी ओलीले गरेको संसद् विघटन र अहिलेको एमसीसी फरकफरक भएको बताउँछिन्।"
लेस्टरको जित,लन्डन : लेस्टर सिटीले इङ्लिस प्रिमियर लिग फुटबलमा साँघुरो जित निकालेको छ। शनिबार घरेलु मैदानमा भएको खेलमा लेस्टरले लिड्स युनाइटेडलाई १० गोलले पराजित गरेको हो। निकै प्रतिस्पर्धात्मक खेलमा लेस्टर सिटीलाई जित दिलाउन हेरिसन बान्र्सले निर्णायक गोल गरेका थिए। उनले खेलको ६७औं मिनेटमा केलिची इहनाचोको पासलाई सदुपयोग गर्दै गोल गरेका थिए। जितसँगै लेस्टर सिटीले २५ खेलमा ३३ अंक जोडेको छ। लेस्टर प्रिमियर लिगको १२औं स्थानमा छ। २७ खेलमा २३ अंक जोडेको लिड्स युनाइटेड १६औं स्थानमा छ।
पर्यटक तान्न राफ्टिङ प्याकेज,"चितवन : कलकल बगेको त्रिशूली। किनार आसपासको शान्त अनि मनोरम दृश्य। ठिमुराबाट बग्दैबग्दै देवघाटको दर्शन गर्दाको क्षण बेग्लै आनन्द हुन्छ। चराचुरुंगीको आवाज सुन्दै नारायणगढसम्म राफ्टिङ गर्दा जो कोहीलाई पनि आनन्दित महसुस हुन्छ। चितवनकै लागि नौलो यो प्याकेज ठिमुरा रिसोर्टले सुरु गरेको हो। वन्यजन्तु अवलोकनका लागि प्रख्यात चितवनको पर्यटनमा ठिमुरा रिसोर्टले राफ्टिङको प्याकेज ल्याएको छ। ठिमुराबाट देवघाट हुँदै नारायणघाट शिवघाटसम्मको प्याकेजमा पर्यटकले नयाँ जलयात्राको नयाँ मज्जा लिन सक्ने रिसोर्ट सञ्चालक डा प्रमोद लामिछानेले बताए। पर्यटकको बदलिँदो चाहनालाई ध्यानमा राख्दै राफ्टिङको नयाँ अवधारणा ल्याएको उनको भनाइ छ। पेसाले उनी अर्थोपेडिक्स सर्जन हुन्। पर्यटनको लयलाई समात्न रिसोर्ट खोले। पर्यटकको चाहना बुझेर प्याकेज बनाए। नारायणगढ मुग्लिन सडकको घुमाउनेबाट ठिमुरा हुँदै पश्चिम चितवनको गुञ्जनगरस्थित गाँजिपुरसम्मको प्याकेजमा एक रातको बसाइ हुनेछ। मुलुकको तेस्रो पर्यटकीय गन्तव्यका रुपमा सौराहालाई लिने गरिन्छ। राफ्टिङ गराउँदै आएका ब्रदरहुड रिभर एडभेन्चरका सिर्जन शर्मा भन्छन्, पछिल्लो समय यहाँ जल पर्यटनमा आकर्षण बढेको छ। र यसमा लगानी गर्ने पनि बढिरहेका छन्। नारायणी नदीमा जलयात्रा गर्न आउनेको चाप बढ्दो छ। नारायणगढमा मोटरबोट चढ्नेको पनि घुइँचो लाग्छ। नदीकिनारमा रहेका मोटरबोटलाई भ्याइनभ्याइ छ। घुम्न आउनेहरू नदीमा मनोरञ्जन लिन्छन्। नारायणीको पुलदेखि गौरेश्वर मन्दिर पोखरा बसपार्क र बीपीनगर वनसम्म पुग्छ। मोटरबोट एकछिन खाली हुँदैनन्, होटल व्यवसायी एवं चितवन उद्योग संघका पूर्वअध्यक्ष भेषराज दुवाडी भन्छन्, चितवनमा जलयात्राको आकर्षण बढेको छ।नारायणी किनारको जल यातायातको सम्भावना देखेर भरतपुर१६ स्थित काभ्रेघाटमा क्रुजसिप बनाइएको छ। राइनो वाटर इन्टरटेन्टमेन्टले १५ करोड लगानीमा बनाएको हो। दुई सय क्षमताको उक्त क्रुजसिप सञ्चालनको अन्तिम चरणमा छ।"
अर्को वर्ष टाइगर ३,"मुम्बई : बलिउड अभिनेता सलमान खान र अभिनेत्री कट्रिना कैफ अभिनित चलचित्र टाइगर ३को रिलिज मिति घोषणा गरिएको छ। बहुप्रतिक्षित यो चलचित्र सन् २०२३ को अप्रिल २१ अर्थात इदका दिन रिलिज हुने भएको छ। टाइगर ३को टिजर सार्वजनिक गर्दै निर्माण युनिटले फिल्मको प्रदर्शन मिति घोषणा गरेको हो। यो चलचित्रमा सलमान र कट्रिनाले निकै मेहनत गरेको जनाएका छन्। टिजरमा सलमान र कट्रिनाको एक्सन देख्न सकिन्छ। सलमान र कट्रिनाले यसअघि एक था टाइगर, टाइगर जिन्दा हे, मेने प्यार क्यु किया र पाटनरलगायतका चलचित्रमा सँगै काम गरेका थिए। यो जोडी पछिल्लो पटक सन् २०१९ मा भारत चलचित्रमा सँगै टाइगर ३ सलमान खानको टाइगर शृंखलाको तेस्रो भाग हो। टाइगर ३लाई मनिष शर्माले निर्देशन गरेका छन्। फिल्मको छायांकन रुस र टर्कीका विभिन्न भागका साथै दिल्ली र आसपासका क्षेत्रमा गरिएको छ। टाइगर ३मा अभिनेता इमरान हासमी पनि मुख्य भूमिकामा देखिँदैछन्। कट्रिना कैफ पछिल्लो पटक रोहित सेट्टीको सूर्यवंशीमा देखिएकी थिइन्। यस चलचित्रमा कट्रिनासँगै अक्षय कुमारले मुख्य भूमिका निर्वाह गरेका थिए। कट्रिना सिद्धान्त चतुर्वेदीका साथ फोन भूत एवं प्रियंका चोपडा र आलिया भट्टका साथ जी ले जरामा पनि देखिँदै छिन्।"
युद्धविराममै रूसको बमबारी,"मस्को : रूसले आफ्नै निर्णय लत्याउँदै अस्थायी युद्धविराम गरेका सहरमा पनि बमबारी जारी राखेको छ। रूसको रक्षा मन्त्रालयले शनिबार मारिओपो र भोल्नोभाखामा युद्धविराम घोषणा गरेको थियो। तर, त्यसको केही समयमै मारिओपोमा रूसको बमबारी जारी रहेको त्यहाँका उपप्रमुखले बताएका छन्। ती सहरका बासिन्दा बाहिर जाने मौका दिन शनिबार बिहान १० बजेदेखि युद्धविराम गरिएको रूसले जारी गरेको वक्तव्यमा उल्लेख छ। त्यसपछि स्थानीयवासी बाहिर निस्किएका थिए। सोही समय विभिन्न स्थानमा बमबारी भएको युक्रेनका अधिकारीले जनाएका छन्। रूसको रक्षा मन्त्रालयले भने उक्त घटनाको फरक विवरण प्रस्तुत गरेको छ। युक्रेनी राष्ट्रवादीहरूले नागरिकलाई सहर छाड्न नदिएका कारण पुनः बमबारी भएको मन्त्रालयका अधिकारीलाई उद्धृत गर्दै रूसी रिआ समाचार संस्थाले जनाएको छ। युक्रेनी फौजलाई रूसले राष्ट्रवादी भन्दै आएको छ। रूसी रक्षा मन्त्रालयले सर्वसाधारणका लागि मानवीय सहयोगद्वार बनाएपछि रूसी सेनामाथि हमला गरिएको प्रतिक्रिया दिएको छ। उसले धेरै मानवीय क्षति हुन नदिन युद्धविरामको रणनीति लिएको थियो। रूसी सेनाले फेब्रुअरी २४ देखि युक्रेनमा आक्रमण गरेको हो। अहिलेसम्म ठूलो जनधनको क्षति भइसकेको छ। विश्वभरबाट रूसको आलोचना भएको छ। मारिओपोका मेयर भादिम बोयचेन्कोले रूसी सेनाद्वारा सहर नै बन्धक बनाइएकाले मानवीय सहायताको आवश्यकता रहेको बताएका छन्। पुनः बमबारी सुरु भएकाले नागरिक झनै त्रसित बनेको उनको भनाइ छ। युद्धविराम भनेकै समयमा बमबारी गर्दा सडकमा रहेका नागरिक रुँदै गरेका र कारमा जाँदै गएको समयमा अगाडि बमबारी भएको भिडियो र तस्बिर सार्वजनिक भएका छन्। शनिबार पनि निरन्तर बमबारी भएपछि सर्वसाधारणलाई मारिओपोबाट बाहिर लैजाने काम स्थगन गरिएको छ। स्थानीय अधिकारीले रूसी पक्षले अस्थायी युद्धविरामलाई लागू नगरेको बताएका छन्। उनीहरूले नागरिकहरू फरकफरक ठाउँमा गएर आश्रय लिनुपर्ने भन्दै छिट्टै थप जानकारी दिइने जनाएका छन्। उक्त सहरका उपप्रमुखले मारिओपोमा बमबारी भइरहेको र निकासमार्ग सकिने स्थानमा लडाइँ भइरहेको बताएका छन्। त्यसअघि उक्त सहरका एक बासिन्दाले आफूले प्रत्येक तीनदेखि पाँच मिनेटमा एउटा बम पड्किएको आवाज सुनेको बताएका थिए। यसअघि दुई देशले मानवीय सहायता द्वारमा अस्थायी युद्धविराम गर्ने सहमति गरेका थिए।"
प्रदेशस्तरीय प्रतियोगिता फागुन २८ बाट,"हेटौंडा : बागमती प्रदेश सरकारले पहिलो पटक प्रदेशस्तरीय खेलकुद प्रतियोगिता गर्ने भएको छ। प्रदेश खेलकुद विकास परिषद्ले फागुन २८ गतेबाट प्रतियोगिता आयोजना गर्न लागेको हो। फागुन २८ गते हेटौंडाको क्याम्पडाँडा मैदानमा उद्घाटन हुने प्रतियोगितामा फुटबल, तेक्वान्दो, ब्याडमिन्टन, क्रिकेट, कराते, एथलेटिक्स, भलिबल र बक्सिङ प्रतियोगिता हुने परिषद्का सदस्यसचिव सूर्यलाल भण्डारीले जानकारी दिए। प्रतियोगिताअन्तर्गत मकवानपुरमा फुटबल, तेक्वान्दो र ब्याडमिन्टन, चितवनमा भलिबल र क्रिकेट, सिन्धुपाल्चोकमा कराते, काठमाडौंमा एथलेटिक्स र काभ्रेमा महिला फुटबल र बक्सिङ हुनेछ। प्रतियोगितामा जिल्लास्तरीय प्रतियोगिताबाट छनोट भएका दुई हजार एक सय ८८ खेलाडी सहभागी हुने परिषद्ले जनाएको छ। तीमध्ये एक हजार दुई सय ४९ जना पुरुष र नौ सय ३९ जना महिला छन्। प्रतियोगिता चार सय ५७ जना अफिसियल र निर्णायकले सञ्चालन गर्ने छन्। प्रतियोगिता सम्पन्न गर्न आठ करोड चार लाख रुपैयाँ खर्च हुने परिषद्का अध्यक्ष तथा बागमती प्रदेशका युवा तथा खेलकुदमन्त्री रत्न ढकालले जानकारी दिए। उनका अनुसार प्रतियोगितामा सहभागी खेलाडीले दैनिक भत्ता दुई हजार रुपैयाँ पाउने छन्। सबै बिधाका खेलमा प्रथम हुनेले पाँच हजार, दोस्रोले चार हजार र तेस्रो हुनेले जनही तीन हजार रुपैयाँ पुरस्कार पाउने छन्। खेलाडीहरूको प्रदेश सरकारले बीमा पनि गरिदिने भएको छ। घाइतेको उपचारमा १५ लाख र मृत्यु भएमा ३० लाख रुपैयाँ बीमाबाट पाउने मन्त्री ढकालले बताए।"
विजय हितानको मगर रिन्हाक,"काठमाडौं : साहित्यकार विजय हितानद्वारा लिखित मगर रिन्हाक पुस्तक विमोचन गरिएको छ। नेपाल प्रज्ञाप्रतिष्ठानमा आयोजित कार्यक्रममा डा मीन श्रीसले पुस्तक विमोचन गरे। कार्यक्रममा समीक्षक र वक्ताहरूले पुस्तक ऐतिहासिक दस्तावेज भएको बताए। नेपाली साहित्यमा कलम चलाउँदै आएका विभिन्न स्रष्टाहरूको बाक्लो उपस्थिति रहेको कार्यक्रममा नेपाल मगर लेखक संघका अध्यक्ष डा विष्णु सिङ्जाली, प्राज्ञ श्रवण मुकारुङ र नेपाल मगर संघकी उपाध्यक्ष गंगा खासु उपस्थिति रहेको थियो। पुस्तकको समीक्षा साहित्यकार भावेश भुमरी र लेखक अनिता पुनले गरेका थिए। अनिताले विजय हितानको लेखकीय क्षमता र पुस्तकमा रहेका विभिन्न लेखरचनाका बारेमा समीक्षा गरेकी थिइन्। विजयले आफ्नो समय सामाजिक काम र लेखनमा लगाएको भन्दै अनिताले यस पुस्तकले मगर समाजका लागि अत्यन्त महत्वपूर्ण अर्थ राख्ने धारणा राखिन्। उनले मगर संस्कृति, भाषा र अन्य क्षेत्रमा पुस्तकहरू लेखिनुपर्नेमा जोड दिइन्। साहित्यकार भावेश भुमरीले विजय हितान र अन्य मगर साहित्यकारहरूको संख्या विस्तारै वृद्धि भएको बताउँदै शैक्षिक र सिर्जनात्मक चेतबाटै समाजमा परिवर्तन ल्याउन सकिने बताए। उनले हितान साहित्यकार मात्र नभई बेलायतजस्तो सम्पन्न देशमा बसेर पनि हरेक दिन नेपाल र नेपालीका लागि केही गर्नुपर्छ भन्ने समाजसेवी भएको बताए। पुस्तकका लेखक विजय हितानले ठूलो उद्देश्य लिएर यो पुस्तक नलेखेको भन्दै आफूले अध्ययन गरेका, देखेका मात्र नभई काममा संलग्न भएका राम्रा कुराहरूलाई लिपिबद्ध गरेको बताए। उनले बेलायती सेनामा लागेर धेरै वर्ष बन्दुक समाएको र अवकाशपछि मूलतः कलम समाउने काममा लाग्दै यो ठाउँसम्म आएको प्रस्ट्याए। प्राज्ञ श्रवण मुकारुङले आर्य जातिको संस्कार र धर्मका रामायण, महाभारतजस्ता पुस्तक पनि कवितामै लेखिएको भन्दै लेख्ने कार्य कठिन भए पनि यसले सबैलाई सुसंस्कृत बनाउने बताए। डा विष्णु सिङ्जालीले मगरहरूको ज्ञान निर्माणमा मगर लाहुरे, सरकारी जागिरे र शिक्षकहरूले लेख्न जरुरी रहेको भन्दै अबको समयलाई हरेक कुराको दस्तावेज आवश्यक भएको विचार राखे। विगत लामो समयदेखि बेलायतमा बस्दै आएका विजय हितान वातावरण साहित्य लेखनका अभियन्ता हुन्। हरेक वर्ष आफ्ना कृति पाठकसामु ल्याउँदै आएका हितानको मगर रिन्हाक (मगर चेतना) १०औं कृति हो।"
जिम्मेवारी दिन दाहालको आलटाल,"पार्टीका १४ पदाधिकारी चयन गर्न दुई महिनासम्म ढिलाइ  पोलिटब्युरो र स्थायी समिति गठन गर्न पनि बेवास्ता  केन्द्रीय समिति अपूरै, ६२ सदस्य मनोनयन गर्न बाँकी  महासचिवमा बढी रस्साकस्सी, शर्मा र पुनको हानथाप  दाहालले महाधिवेशनमा घोषणा गरेका थिए २३७ जनाको नाम काठमाडौं : माओवादी केन्द्र आठौं राष्ट्रिय महाधिवेशनबाट गत पुसमा बहुपदीय नेतृत्व प्रणालीमा गयो। महाधिवेशनबाट घोषित केन्द्रीय समितिले पुष्पकमल दाहाललाई नै अध्यक्ष चयन गयो। तर, दाहालले दुई महिनासम्म पनि १४ पदाधिकारी नियुक्त गर्न आलटाल गरिरहेका छन्। जसमा वरिष्ठ उपाध्यक्ष १, उपाध्यक्ष ६, महासचिव १, उपमहासचिव २, सचिव ३ र कोषाध्यक्ष १ जना छन्। पोलिटब्युरो (केन्द्रीय समितिको एकतिहाइ) र स्थायी समिति (पोलिटब्युरोको एकतिहाइ) पनि गठन भएका छैनन्। केन्द्रीय समिति विधानतः २ सय ९९ हुनुपर्छ। काठमाडौंमा पुस ११ देखि १८ गतेसम्म चलेको महाधिवेशनले २ सय ३७ केन्द्रीय घोषणा गरेको थियो। ६२ सदस्य मनोनयन गर्न बाँकी छ। केन्द्रीय समितिको पुस १९ गतेको बैठकले दाहाललाई अध्यक्ष चयन गरेको थियो। उनी झन्डै ३३ वर्षदेखि निरन्तर नेतृत्वमा छन्। दाहाल २०४६ सालमा नेकपा (मशाल)को महामन्त्री भएपछि पार्टी नेतृत्वमा आएका हुन्। तर, बहुपदीय प्रणालीमा जाने भनिए पनि अझै एकल नेतृत्वकै धङधङी देखिएको माओवादीकै नेता बताउँछन्। महाधिवेशनले जनवादी केन्द्रीयता र सामूहिक नेतृत्वको अभ्यास गर्ने निर्णय गरे पनि अध्यक्षले त्यसको उल्लंघन गरेको बताउँछन् केन्द्रीय सदस्य प्रकाश पोखरेल। पार्टीमा व्यक्तिवादी चरित्र हावी भयो, केन्द्रीय सदस्य पोखरेल भन्छन्, यसलाई हामी निरंकुश प्रवृत्ति पनि भन्छौं। उहाँलाई पार्टी कमिटीको संरचनाप्रति विश्वास नै लाग्दैन। अर्का केन्द्रीय सदस्य गणेश साह नेतृत्वले बोल्ड डिसिजन लिन नसक्दा पदाधिकारी छनोट हुन नसकेको बताउँछन्। नेताहरू जिम्मेवारीविहीन छन्, केन्द्रीय सदस्य साह भन्छन्, तर, जिम्मेवारी दिन नेतृत्वले अग्रसरता लिन चाहिरहेको छैन। एमसीसीजस्तो राष्ट्रिय चासोको विषयमा त अध्यक्षजीले एकल निर्णय लिनुभयो। संस्थागत निर्णय गरेको भए सबैको स्वामित्व पाउनुहुन्थ्यो। पार्टीको सबै तहमा नेतृत्वदेखि पदाधिकारी छनोटमा ढिलाइ भएको बताउँछिन् नेतृ ओनसरी घर्ती मगर। हाम्रो कारणभन्दा पनि कोभिडले गर्दा पार्टी कमिटीलाई पूर्णता दिन ढिलो भयो, नेतृ मगर भन्छिन्, अर्कोतिर एमसीसीले गर्दा पनि हाम्रा कमिटीहरू निर्माण भएनन्। हामीले सबै कामलाई एक ढंगले म्यानेज गरिसकेपछि पार्टीको केन्द्रीय समिति बैठक सुरु भएको छ। अब हामी फाइनल डिसिजनमा पुग्छौं। माओवादी प्रमुख सचेतक देव गुरुङ अध्यक्ष सामूहिकताकै अभ्यासमा रहेको बताउँछन्। एमसीसीमा एकल निर्णयएमसीसीले माओवादीमा परकम्प ल्यायो। दाहालले केन्द्रीय समितिको सट्टा पूर्वस्थायी समिति सदस्यको बैठक बोलाए। उक्त कदमप्रति असन्तुष्ट नेताहरूले त्यसलाई अवैधानिक भन्दै केन्द्रीय समिति बोलाउन माग गरे। तर, उनले वास्ता गरेनन्। बरु फागुन १५ गते पूर्वस्थायी समितिकै बैठकबाट एमसीसी अनुमोदन गर्ने निर्णय गराए। नेताहरू नारायणकाजी श्रेष्ठ, लीलामणि पोखरेल, गिरिराजमणि पोखरेल, देव गुरुङलगायतले त्यसलाई दाहालको एकल निर्णय भन्दै चर्को आलोचना गरिरहेका छन्। केन्द्रीय समितिको शुक्रबार सुरु बैठकमा चार जना नेताले लिखित असहमति जाहेर गरेका छन्। पार्टीमा प्रतिस्पर्धी नेता नरहेकाले दाहालले पेलेरै एमसीसीबारे निर्णय गराएको असन्तुष्ट नेताहरू बताउँछन्। जबकी लेखनाथ न्यौपानेलगायत युवा नेताले एमसीसीबारे निर्णय गर्न केन्द्रीय बैठक बोलाउन पटकपटक माग गरेका थिए। एमसीसीका विषयमा निर्णय लिन दाहालले केन्द्रीय बैठक बोलाउन आवश्यक ठानेनन्। पार्टीको सबै शक्ति आफूमा केन्द्रित गरी एकल रूपमा पार्टी हाँक्ने गरेको आरोप दाहाललाई पहिलेदेखि लाग्दै आएको थियो। यसपटक त पदाधिकारी नभएका बेला कोठे निर्णय गरेको असन्तुष्ट पक्षको आरोप छ। अध्यक्ष कमरेडले पार्टीको संसदीय दलको बैठकबाट एससीसीविरुद्ध मतदान गर्ने निर्णय गराउनुभयो। हामी त्यो निर्णय लागू हुनेमा ढुक्क थियौं, एक नेता भन्छन्, भित्रभित्रै फेरि एमसीसी कसरी अनुमोदन गर्ने भनेर नेताहरूलाई गृहकार्यमा लगाउनुभयो। पार्टीमा बहस र छलफल नगराई एमसीसीको पक्षमा एकल निर्णय गराउनुभयो। संसदीय दलको फागुन ४ गते बसेको बैठकले एमसीसी संसद्मा पेस गरे सत्ता छाड्ने र एमसीसीविरुद्ध मतदान गर्ने निर्णय गरेको थियो। तर, भित्रभित्रै माओवादी केन्द्रका शक्ति बस्नेत, कांग्रेस महामन्त्री गगन थापा र एकीकृत समाजवादीका गोविन्द बन्दीले व्याख्यात्मक घोषणाका बुँदा तयार पारे। त्यसलाई नै आधार बनाएर एमसीसी अनुमोदन गराउन सफल भए दाहाल। नेता श्रेष्ठले शुक्रबार पार्टी बैठकै नगरी एकल ढंगले एमसीसी अनुमोदन गरिएको भन्दै कडा विरोध गरे। श्रेष्ठले दाहाललाई आत्मसमर्पणवादीको संज्ञा दिए। कसलाई बनाउने महासचिव ?महासचिवमा धेरै नेताको आकांक्षा रहेकाले पदाधिकारी चयन नगरिएको नेताहरू बताउँछन्। महासचिवमा अर्थमन्त्री जनार्दन शर्मा र पूर्वअर्थमन्त्री वर्षमान पुनबीच टक्कर छ। पम्फा भुसाल र पूर्वसभामुख कृष्णबहादुर महरा पनि आकांक्षी देखिएका छन्। आफूनिकट दोस्रो पुस्ताका नेता नै मैदानमा उत्रेकाले कसलाई छान्ने भन्नेमा दाहाल दोधारमा रहेको उनीनिकटस्थ बताउँछन्। महाधिवेशन जारी रहेका बेला पुन चीनमा उपचारत थिए। पदाधिकारीमा आफू पनि आकांक्षी रहेकाले पछि मात्रै चयन गर्न उनले दाहाललाई पत्राचार गरेका थिए। त्यसपछि पदाधिकारी चयनपछि गर्ने भन्दै महाधिवेशन अन्त्य गरियो। तर, पुन फर्केको पनि धेरै भइसक्यो। पार्टीमा भागबन्डा नमिलेरै रडाको भइरहेको छ, एक केन्द्रीय सदस्य भन्छन्, दुई महिनादेखि अध्यक्षले एकल रूपमा पार्टी चलाइरहनुभएको छ। महासचिव कसलाई बनाउने विषयको टुंगो लागेको छैन। पार्टीमा व्यक्तिवादी सोच हावी भएको दाबी गर्छन् ती नेता। भन्छन्, त्यसले गर्दा जोशजागर भएका अरू नेताले पनि जिम्मेवारी पाउनुभएको छैन। नेताहरूमा एसम्यान प्रवृत्ति डा बाबुराम भट्टराई, मोहन वैद्य, रामबहादुर थापा, नेत्रविक्रम चन्दले पार्टी छोडेपछि दाहाललाई टक्कर दिने नेता पार्टीमा नभएजस्तै छ। अरू नेता दाहालकै सहारामा आफूलाई स्थापित गर्न चाहन्छन्। जसकारण उनीहरू न दाहालको एकल नेतृत्वविरुद्ध जान सक्छन् न त टक्कर लिन नै। श्रेष्ठ पक्षधर नेताले बेलाबखत फरक मत राख्ने गरेका छन्। तर, संख्यात्मक रूपमा कमजोर र माओवादी संरचनाले पूर्णरूपमा स्वीकार नगर्ने स्थिति छ। त्यसैले पनि अध्यक्षले जे गर्दा पनि उनका निर्णयविरुद्ध विद्रोह गर्ने वा उल्ट्याउने हैसियत अरू नेतामा देखिँदैन। केन्द्रीय सदस्य पोखरेल यो अवस्था पार्टीको आन्तरिक जीवनका लागि सुखद नरहेको बताउँछन्। नेतृत्वमा पार्टी रूपान्तरण गर्ने इच्छाशक्ति भयो भने मात्रै माओवादीको अस्तित्व र क्रान्तिकारी विरासत कायम रहन्छ, पोखरेल भन्छन्, नत्र पार्टीको विघटन कसैले रोक्न सक्दैन। एजेन्डा छ, टुंगो छैन शुक्रबार सुरु केन्द्रीय समिति बैठकले पदाधिकारी चयनको एजेन्डा बनाएको छ। तर, आकांक्षीबीच छलफल र गृहकार्य नभएकाले पदाधिकारी चयन हुनेनहुने टुंगो छैन। अर्कोतिर एमसीसी अनुमोदनको निर्णयसँगै उत्पन्न विवाद पनि निरुपण हुन बाँकी छ। तर, लामो समयदेखि पार्टीका माथिल्लोदेखि तल्लो तह पदाधिकारीविहीन हुँदा पार्टी सञ्चालन कठिन बन्दै गएको नेताहरू बताउँछन्। दाहालले चुनावी प्रक्रियाभन्दा सहमतिमै सबै तहको नेतृत्व छनोट गर्नुपर्ने धारणा राख्दै आएका छन्। समानुपातिक समावेशी रूपमा पार्टीभित्र नेता छनोट गर्नुपर्ने अर्को चुनौती छ, केन्द्रीय सदस्य साह भन्छन्, सक्षम, क्रान्तिकारी र पार्टीको आवश्यकताअनुसारको नेतृत्व छनोट गर्नुपर्ने भनेर अध्यक्ष प्रचण्डले भनिरहनुभएको छ। तर, काम भने अघि बढेको छैन। महाधिवेशनले केन्द्रीय समिति अपुरो मात्रै चयन गरेको थियो। बन्दसत्रमा दाहालले महाधिवेशन आयोजक समितिका तर्फबाट २ सय ९९ सदस्यीय केन्द्रीय समितिमा ६२ रिक्त राखेर २ सय ३७ जनाको नाम प्रस्तुत गरेका थिए। उक्त प्रस्ताव हलले सर्वसम्मतबाट पारित गरेको थियो। बन्दसत्रले केन्द्रीय समितिलाई पदाधिकारी, स्थायी समिति, पोलिटब्युरो र बाँकी रहेको केन्द्रीय सदस्य छनोटको जिम्मा दिएको थियो। महाधिवेशनलगत्तै पुस १९ गतेको बैठकले अध्यक्षमा प्रचण्डजीलाई छनोट गर्यौं। बाँकी अर्को बैठकबाट समिति टुंगो लगाउने कुरो थियो, केन्द्रीय सदस्य राजु खड्का भन्छन्, विभिन्न कारणले नेता छनोट गर्न समय लम्बियो। जिम्मेवारी बाँडफाँट नहुँदा पार्टीले गति लिन नसकेको खड्का बताउँछन्। शुक्रबार सुरु केन्द्रीय समिति बैठकमा संगठनात्मक विषयलाई छलफलको एजेन्डा बनाइएको प्रमुख सचेतक गुरुङ बताउँछन्। आइतबारको बैठकमा पार्टीको संगठनका एजेन्डामाथि छलफल हुने गृहकार्य भइरहेको गुरुङको भनाइ छ। शुक्रबारको बैठकमा पदाधिकारी छनोटको कार्यसूची समावेश गरिएको थियो। तर, एमसीसी अनुमोदनको विषयमा असन्तुष्ट नेताले लिखित रूपमै फरक मत राखेपछि संगठनको विषयले छलफलमा प्रवेश नै पाएन। नेता श्रेष्ठले फरक मत राखेपछि अध्यक्ष दाहाल आक्रोसित बनेका थिए। बैठकमा तीन घण्टासम्म अध्यक्ष दाहाल र नेता श्रेष्ठले मन माझामाझ गरेपछि पार्टीलाई एकताबद्ध बनाएर लैजाने वातावरण बनेको थियो। पार्टी फुटको संघारमा पुगेको थियो। बैठकमा पार्टीलाई एकताबद्ध र सुदृढ बनाउने कुरा दुवै नेताले राख्नुभयो, गुरुङ भन्छन्, अबको बैठकमा संगठनको विषयमा छलफल हुन्छ। पदाधिकारी छनोटका लागि गृहकार्य भइरहेको छ। शनिबार नबसेर बैठक आइतबार बोलाइएको छ।  हाम्रो कारणभन्दा पनि कोभिडले गर्दा पार्टी कमिटीलाई पूर्णता दिन ढिलो भयो। अर्कोतिर एमसीसीले गर्दा पनि हाम्रा कमिटीहरू निर्माण भएनन्। ओनसरी घर्ती मगर नेतृ, माओवादी केन्द्र  बैठकमा पार्टीलाई एकताबद्ध र सुदृढ बनाउने कुुरा दुवै नेता (दाहाल र श्रेष्ठ) ले राख्नुभयो। अबको बैठकमा संगठनको विषयमा छलफल हुन्छ। पदाधिकारी छनोटका लागि गृहकार्य भइरहेको छ। देव गुरुङ प्रमुख सचेतक, माओवादी केन्द्र  नेताहरू जिम्मेवारीविहीन छन्। तर, जिम्मेवारी दिन नेतृत्वले अग्रसरता लिन चाहिरहेको छैन। एमसीसीजस्तो राष्ट्रिय चासोको विषयमा त अध्यक्षजीले एकल निर्णय लिनुभयो। गणेश साह केन्द्रीय सदस्य, माओवादी केन्द्र"
बागमतीकी शिक्षालाई स्वर्ण,"काठमाडौं : बागमती प्रदेशकी शिक्षा नापित र विभागीय टोली त्रिभुवन आर्मी क्लबकी सीता पाठकले प्रथम वीर गणेशमान सिंह राष्ट्रिय फेन्सिङ प्रतियोगितामा स्वर्ण जितेका छन्। महिलाको ब्यक्तिगत सावरको फाइनलमा शिक्षाले एपीएफकी उर्मिला लामालाई १५९ अंकले पराजित गर्दै स्वर्ण जितेकी हुन्। एपीएफकी शुक घिसिङ र आर्मीकी मनिषा श्रेष्ठले कांस्य जिते।यस्तै महिला ईपीको फाइनलमा सीताले एपीएफकी जानुका स्याङ्तानलाई १५१२ ले पराजित गर्दै स्वर्ण जितेकी हुन्। एपीएफकी अनिता कार्की र आर्मीकी इन्दिरा पौडेलले कांस्य जिते। गणेशमान सिंह स्पोर्ट्स कमिटी र नेपाल फेन्सिङ संघको संयुक्त आयोजनामा शनिबारबाट सुरु भएको प्रतियोगितामा प्रदेश १, बागमती, सुदूरपश्चिम, गण्डकी र विभागीय टोली त्रिभुवन आर्मी र एपीएफ क्लबका एक सय १४ खेलाडीको सहभागिता रहेको छ। तीन दिने प्रतियोगितामा १२ स्वर्ण पदकका लागि प्रतिस्पर्धा हुनेछ। प्रतियोगितामा सावर, ईपी, फोइल गरी तीन बिधामा ब्यक्तिगत र टिम स्पर्धामा महिला तथा पुरुष दुवैको प्रतिस्पर्धा हुनेछ। गणेशमान सिंह स्पोर्ट्स कमिटीका संयोजक सञ्जीव तुलाधरले फेन्सिङसँगै यस वर्ष बक्सिङ, एथलेटिक्स र ब्याडमिन्टन प्रतियोगिता आयोजना गरिने बताए। उनले गणेशमानको संघर्ष, त्याग र बलिदानका बारेमा अहिलेका पुस्तालाई अवगत गराउन, प्रतिभावान खेलाडी उत्पादनमा सहयोग पुर्याउन स्पोर्ट्स कमिटीले आफ्ना कार्यक्रमहरू निरन्तररुपमा सञ्चालन गर्दै आएको बताए।"
४० नाबालक गैरकानुनी थुनामा,"भैरहवा : बालबालिकासम्बन्धी ऐन २०७५ ले भन्छ बाल अदालतले मुद्दा दायर भएको मितिले सामान्यतयाः १ सय २० दिनभित्र किनारा गर्नुपर्नेछ। यस्ता मुद्दाको कारबाही र किनारा निरन्तर सुनुवाइका आधारमा गर्नुपर्ने व्यवस्था दफा ३७ ले गरेको छ। तर, बाल सुधारगृह रूपन्देहीमा रहेका ४० नाबालकको मुद्दा २२ महिनासम्म पनि फैसला भएको छैन। कानुनले तोकेको अवधिभित्र मुद्दाको फैसला नहुँदा उनीहरू सुधारगृहमै रहेको सुधार गृह प्रमुख बाल संरक्षण अधिकृत सुभद्रा गौतम बताउँछिन्। गौतमका अनुसार जसमध्ये सबैभन्दा धेरै जिल्ला अदालत नवलपुरमा मुद्दा रहेका १२ जना छन्। त्यसपछि कपिलवस्तुका १०, रूपन्देहीका ९, नवलपरासीका ४, गुल्मी र पाल्पाका २२ र अर्घाखाँचीका एक जना छन्। यी नाबालक जबरजस्ती करणी, कर्तव्य ज्यान, डाका चोरी, सवारी ज्यानलगायत मुद्दाको पुर्पक्षका लागि अदालतको आदेशमा थुनामा परेका हुन्। नायबसुब्बा विनय भट्टराईका अनुसार चारदेखि ६ महिनासम्म मुद्दा फैसला नभएका ८ जना छन्। ६ महिनादेखि एक वर्षसम्म मुद्दा फैसला नभएका २४, एक वर्षदेखि एक वर्ष ६ महिनासम्म मुद्दा फैसला नभएका पाँच, एक वर्ष ६ महिनादेखि २ वर्षसम्म मुद्दा फैसला नभएका तीन जना छन्। जिल्ला अदालत रूपन्देहीले समयमा मुद्दाको किनारा नलगाउँदा गैरकानुनी थुनामा राखिएको भन्दै अधिवक्ता शैलेन्द्रप्रसाद हरिजन (अम्बेडकर)ले उच्च अदालत बुटवलमा बन्दी प्रत्यक्षीकरणको रिट दायर गरेका थिए। त्यस बेला अदालतको आदेशअनुसार आठ नाबालक थुनामुक्त भएका थिए। उक्त रिटको सुनुवाइ गत मंसिर १५ गते न्यायाधीशद्वय अग्निप्रसाद थपलिया र मेदिनीप्रसाद पौडेलको संयुक्त इजलासले गरेको थियो। यसमा, रिट निवेदक बालबिझ्याइँकर्ताहरूउपर अभियोग दायर भएको मितिले बालबालिकासम्बन्धी ऐन, २०७५ को दफा ३७ ले निर्दिष्ट गरेको अवधि १२० दिनभित्र फैसला गरेको देखिन नआएकोले रिट निवेदक बालबिझ्याँकर्ताहरूलाई उच्च अदालत नियमावली २०७३ को नियम ३९ बमोजिम बन्दीप्रत्यक्षीकरणको आदेशद्वारा थुनामुक्त गरिदिने ठहर्छ, आदेशमा लेखिएको थियो। अदालतको लापरवाहीका कारण बालबालिका गैरकानुनी थुनामा बस्नुपरेको अधिवक्ता अम्बेडकर बताउँछन्। ऐनअनुसार अदालतले जसरी पनि १ सय २० दिनभित्र मुद्दा किनारा लगाउनुपर्छ, उनी भन्छन्, तर, मुद्दाको निरन्तर सुनुवाइ नगर्दा समय लम्बिने गरेको छ। अदालतले लापरवाही गरी बालबालिकालाई थुना भोग्न बाध्य बनाउनु गलत भएको उनी बताउँछन्। भन्छन्, अदालतले जसरी पनि तोकिएको समयभित्र मुद्दा किनारा लगाउनुपर्छ। नभए त्यो गैरकानुनी थुनामा राखेसरह नै हुन जान्छ। यसले उनीहरूको शारीरीक तथा मानसिक वृत्तिविकासमा असर पुगिरहेको उनको भनाइ छ। विभिन्न कारणले बालबालिकाको मुद्दा किनारा प्रक्रिया ढिलो हुने गरेको जिल्ला अदालत नवलपुरका स्रेस्तेदार महेन्द्रप्रसाद पौड्याल बताउँछन्। यसमा मुद्दाका प्रतिवादी नाबालकसाबालक हुँदा, कोही प्रतिवादी फरार हुँदा, साक्षी समयमा नआउनेलगायत कारण रहेको स्रेस्तेदार पौडेलको भनाइ छ। चारभित्ता र फलामे डन्डीको ढोकाले बन्द गरिएको भैरहवास्थित बालसुधार गृहको कोठामा १ सय ६ नाबालक बन्दी छन्। पूर्वाधार अभावमा साँघुरो गृहमा क्षमताभन्दा बढी बालक छन्। ६० जना क्षमताको यो भवनका कोठामा उनीहरू कोचिएर बस्न र सुत्न बाध्य छन्। १ सय ६ मध्ये ४७ जना फैसला भइसकेका र ५९ जना पुर्पक्षका लागि थुनामा रहेका हुन्। जसमध्ये सबैभन्दा बढी जबर्जस्ती करणी मुद्दाका ४०, लागुऔषधका २०, नकवजनी चोरीमा ११, कर्तव्य ज्यानका ९, डाँका चोरीका सात जनालगायत अन्य मुद्दाका छन्।"
"माओवादी केन्द्रको केन्द्रीय कमिटी बैठक सर्यो, दिउँसो २ बजे बस्ने",काठमाडौं : नेकपा माओवादी केन्द्रको केन्द्रीय कमिटी बैठक केही समय सरेको छ। आइतबार बिहान ११ बजे बोलाइएको बैठक २ बजेलाई सरेको केन्द्रीय सदस्य प्रकाश पोखरेलले जानकारी दिए। उनका अनुसार आवश्यक तयारी नपुगेकाले बैठक २ बजेका लागि सारिएको हो। आजको बैठक बत्तिसपुतलीस्थित अनुपम फुडल्याण्डमा बस्ने भएको हो। बैठकमा एमसीसी र पदाधिकारी चयनबारे छलफल हुने बताइएको छ। शुक्रबारदेखि माओवादी केन्द्रीय कमिटीको बैठक सुरु भएको हो। एमसीसी अनुमोदनपछि पार्टीमा विवाद चर्किएको छ। महाधिवेशन र पार्टी निर्णयविपरीत अध्यक्ष पुष्पकमल दाहाल 'प्रचण्ड'ले एकलौटी एमसीसी अनुमोदनका पक्षमा निर्णय गराएको भन्दै नारायणकाजी श्रेष्ठ समूह रुष्ट बनेको हो। शुक्रबारको बैठकमा श्रेष्ठ समूहले फरक मत राखेका थिए।
अर्ली इलेक्सनको सम्भावना छैन : वर्षमान पुन,"काठमाडौं: नेकपा माओवादी केन्द्रका नेता वर्षमान पुनले 'अर्ली इलेक्सन'को सम्भावना नरहेको बताएका छन्। वैशाखमा स्थानीय निर्वाचन गर्नुपर्ने भएकाले स्वतः कात्तिकमंसिर जाने भन्दै उनले अर्ली इलेक्सनको सम्भावना नरहेको बताए। 'पाँचछ महिनादेखि संसद अनिर्णयको अवस्थमा रहने, सार्वभौम संसदमा जनताका प्रतिनिधिहरुले छलफल गर्न नपाउने अवस्थामा राजनीतिकरुपले त्यसरी सोँच्नु राम्रै हो। तर मौसमी र भौगोलिक जटिलताका कारण अर्ली इलेक्सनको सम्भावना अब छैन,' संसद बैठकपछि उनले सञ्चारकर्मीसँग भने। नेकपा एकीकृत समाजवादीका अध्यक्ष माधव कुमार नेपालले भने संसद भंग गरेर ताजा जनादेशमा जानुपर्ने बताएका थिए। प्रमुख प्रतिपक्षी दल नेकपा एमालेले निरन्तर संसद अवरोध गरेपछि ताजा जनादेशमा जानुपर्ने उनले बताएका थिए। राष्ट्रिय सभा सदस्य वामदेव गौतमले भने संसद भंग गर्नुअघि राष्ट्रिय राजनीतिक सहमति गर्नुपर्ने र संविधान संशोधन गर्नुपर्ने बताएका थिए।"
संसद अवरुद्ध रहे अर्ली इलेक्सन : नेता श्रेष्ठ,"स्याङ्जा : नेपाली कांग्रेसका केन्द्रीय सदस्य गोपालमान श्रेष्ठले नेकपा एमालेको अवरोध कायमैरहे मुलुक अर्ली इलेक्सनमा पनि जान सक्ने संभावना औल्याएका छन्। नेपाली कांग्रेस स्याङ्जाद्वारा आइतबार सदरमुकाममा आयोजित अगुवा प्रशिक्षण कार्यक्रमममा बोल्दै श्रेष्ठले सर्वोच्चमा रहेका मुद्धालाई लिएर एमालेले संसदमा नारा लगाउने, वेल घेराउ गर्ने जस्ता कार्यले संसद चल्ने वातावरण नमिलेको बताएका छन्। पूर्वउपप्रधानमन्त्री समेत रहेका श्रेष्ठले भने, संसदमा नारा लगाउदै वेल घेरेर एमालेले बन्दी बनायो। यसरी नै संसद अवरुद्ध बनाउदै जाने हो भने स्थानीय तहको निर्वाचन पहिले संसदीय निर्वाचनको संभावना रहन्छ।तर, सो भने न्यून रहेको उनले बताए। सरकारले स्थानीयतहको चुनाव बैशाख ३० गते गर्ने निर्णय गरेको छ। एमालेले बुद्धिमत्ता पूर्वक संसद चल्ने वातावरण बनाउनुपर्छ, नेता श्रेष्ठले भने, सभामुख हटाउने पद्धती छुट्टै छ भने १४ जना संसदको निर्णय अदालतबाट हुनेछ। नेपाली कांग्रेसको महाधिवेशनका तिक्तता बिर्सेर जिल्लाका अगुवा कार्यकर्तालाई आसन्न स्थानीयतहको निर्वाचनमा जुट्न नेता श्रेष्ठले सुझाव दिए। चुनावमा टिकट बितरणको अधिकार जिल्ला र क्षेत्रलाई नै दिएको बताउदै उनले केन्द्रको हस्तक्षेप नरहने बताए। सभापति राजु थापाले कांग्रेसका विधि विधान पालना गर्दै जिल्लाका नेता तथा कार्यकर्ताबीच समन्वय गर्दे अघि बढ्ने बताए। कार्यक्रममा गण्डकी प्रदेश उपसभापतिद्वय मेखलाल श्रेष्ठ र कल्पना तिवारी, जिल्ला उपसभापति केदार काफ्ले र सचिव गुरुप्रसाद भट्टराईले निर्वाचनमा नेपाली कांग्रेसको बहुमत आउनेगरी आजदेखि नै क्रियाशील रहने प्रतिवद्धता जनाए। अन्तरक्रिया एवं भेटघाट कार्यक्रममा जिल्लादेखि वडातहसम्मका नेता तथा कार्यकर्ताको उल्लेख्य सहभागि थिए। नेता श्रेष्ठ ४ दिनअघि गृह जिल्ला स्याङ्जा आएका हुन।"
प्रधानन्यायाधीशविरुद्ध महाभियोग प्रक्रिया अगाडि बढाउन एमाले सहमत,"काठमाडौं : प्रधानन्यायाधीश चोलेन्द्र शम्शेर जबराविरुद्धको महाभियोग प्रस्तावलाई प्रक्रियामा लैजान प्रतिपक्षी नेकपा एमाले सहमत भएको छ। प्रतिनिधिसभा कार्यव्यवस्था परामर्श समितिमा आफ्नो अडानमा यथावत रहँदै उपस्थित नभए पनि महाभियोग सिफारिस समिति गठनमा भने सहमति जनाएको हो। एमालेको सहमतिमा कार्यव्यवस्था परामर्श समितिले ११ सदस्यीय महाभियोग सिफारिस समिति संसदलाई प्रस्ताव गरेको छ। एमालेको अवरोधका बीच प्रतिनिधिसभा बैठकमा समिति गठन प्रस्ताव बहुमतले पारित भएको छ। कार्यव्यवस्थाले प्रस्ताव गरेको समितिमा एमालेबाट चार जना सदस्य राखिएको छ। जसमा उपाध्यक्ष विष्णु पौडेल, लालबाबु पण्डित, शिवमाया तुम्वाहाम्फे र कृष्णभक्त पोखरेल रहेका छन्। एमाले प्रमुख सचेतक विशाल भट्टराईले आफूहरुको सहमतिमै महाभियोग सिफारिस समिति गठन गर्ने निर्णय कार्यव्यवस्थाबाट भएको बताए।"
संसद भंग गर्नुअघि संविधान संशोधन गरौं : वामदेव गौतम,"काठमाडौं: राष्ट्रियसभा सदस्य वामदेव गौतमले संविधान संशोधन गरेरमात्रै संसद विघटन गर्न सुझाव दिएका छन्। त्यसका लागि राष्ट्रिय राजनीतिक सहमतिको आवश्यकता रहेको उनले बताए। 'ताजा जनादेशका लागि प्रतिनिधिसभा भंग गरी निर्वाचनमा जानुभन्दा अर्को सही विकल्प पनि छैन भन्ने हो भने सबभन्दा पहिले राष्ट्रिय राजनीतिक सहमतिमा नेपालको संविधान संशोधन गरेर प्रतिनिधिसभा भंग गरी निर्वाचनमा जाने संवैधानिक बाटो तय गर्नुपर्छ,' विज्ञप्ति जारी गर्दै उनले भने। उनले यही अवस्थामा संसद भंग गर्ने हो भने पूर्वप्रधानमन्त्री केपी शर्मा ओलीले चालेको त्यसबेलाको कदम सही थियो भनेर स्वीकार्नुपर्ने बताए। 'यो असंवैधानिक भए पनि राजनीतिक इमान्दारीताको कदम हुनेछ। त्यसो गर्न गठबन्धनका नेताहरुको स्वाभिमानले दिँदैन र असंवैधानिक पनि हुन्छ,' उनले भने। उनले सत्ता गठबन्धन दलबीच संसद विघटनको चर्चा चलाएको भन्दै थपे, 'संवैधानिक इजलासको फैसला संविधान संशोधन सरह हुन्छ भनेर नबुझ्नु भएको भन्न मिल्दैन। तर भन्नै पर्छ यो बल्मिचाइभन्दा अर्को हुन सकने छैन। त्यसो त अहिले संसदका दुवै सदनका बैठक चल्न नदिएर संसदको सबभन्दा ठूलो पार्टी एमालेले हरेक दिन नेपालको संविधान उल्लंघन गरिरहेको छ र सिंगो राष्ट्र तमासे भएर हेरिरहन बाध्य छ,' उनले भने। त्यसैले नेपालको संविधानलाई संरक्षण गर्दै अगाडि बढ्ने सही र इमान्दार प्रयत्न राष्ट्रिय राजनीतिक सहमति गरेर संसद भंग गर्ने रहेको उनले बताए। प्रमुख प्रतिपक्ष दल नेकपा एमालेले निरन्तर संसद अवरोध गरेपछि सत्ता गठबन्धनमा 'अर्ली इलेक्सन'को बहस सुरु भएको छ। आजमात्रै नेकपा एकीकृत समाजवादीका अध्यक्ष माधव कुमार नेपालले संसद विघटन गरेर चुनाव जान आह्वान गरकेा थिए।"
पदाधिकारी चयनमा हानाथाप भएपछि माओवादी केन्द्रको बैठक स्थगित,"काठमाडौं : नेकपा माओवादी केन्द्रको केन्द्रीय कमिटी बैठक भोलीसम्मका लागि स्थगित भएको छ। आइतबार बिहान ११ बजेका लागि बोलाइएको बैठक दिउँसो २ बजेका लागि सारिएको थियो। आउँदो स्थानीय तहको निर्वाचन र पदाधिकारी चयनको गृहकार्य नपुगेको भन्दै सोमबार बिहान ११ बजेका लागि बैठक सारिएको केन्द्रीय सदस्य राजु खड्काले अन्नपू्र्णलाई बताए। 'स्थानीय तहको निर्वाचन नजिकिएको छ। त्यसका लागि कुन नेतालाई कहाँ जिम्मा दिने भन्ने विषयमा गृहकार्य हुन सकेको छैन। अर्कोतिर केन्द्रीय पदाधिकारी,स्थायी समिति र केन्द्रीय समितिमा नेताहरु छनौट गर्नुपर्ने कार्य अझै बाँकी छ। त्यसको गृहकार्य नपुगेर शनिबारको बैठक पनि स्थगित भयो,' उनले भने,' र आजका लागि तय गरिएको बैठक पनि तयारी नपुगेरै स्थगित भयो। अध्यक्षजी त्यसको तयारीमा जुटिराख्नु भएको छ।' अर्का केन्द्रीय सदस्य प्रकाश पोखरेलका अनुसार एमसीसी पारितको विषयमा पार्टीभित्र देखिएको मतभेद कसरी समाधान गर्ने विषयमा पार्टी अध्यक्षसहित नेताहरु छलफलमा जुटेका छन्। आउँदो निर्वाचनमा पार्टीलाई कसरी पहिलो बनाउने कार्ययोजनासहित सोमबार ११ बजे केन्द्रीय कमिटीको बैठक तोक्ने निर्णय भएको छ। आजको बैठकमा पदाधिकारी चयन, एमसीसी र स्थानीय निर्वाचनलगायत विषयमा छलफल हुने जनाइएको थियो। माओवादी केन्द्रको केन्द्री कमिटी बैठक शुक्रबारदेखि सुरु भएको हो।"
"संसदको कार्यसूचीमा पर्यो महाभियोग, सभामुखले समिति गठनसम्बन्धी प्रस्ताव प्रस्तुत गर्ने",काठमाडौं : प्रधानन्यायाधीश चोलेन्द्र शम्शेर जबराविरुद्धको महाभियोग प्रक्रिया प्रतिनिधिसभाको कार्यसूचीमा परेको छ। प्रमुख प्रतिपक्षी एमाले अनुपस्थित कार्यव्यवस्था परामर्श समितिले महाभियोग सिफारिस समिति गठन गर्ने एजेण्डा कार्यसूचीमा राखेको हो। अहिले बस्ने प्रतिनिधिसभा बैठकमा सभामुख अग्निप्रसाद सापकोटाले महाभियोग सिफारिस समिति गठन सम्बन्धी प्रस्ताव गर्नेछन्। ११ सदस्यीय महाभियोग समितिमा संसदमा प्रतिनिधित्व गर्ने दलका सांसद रहन्छन्। जसले प्रधानन्यायाधीश जबरामाथि लागेका अभियोगमा छानविन गर्नेछ। प्रधानन्यायाधीश जबरामाथि सत्ता गठबन्धनका ९८ सांसदले फागुन १ गते महाभियोग प्रस्ताव संसद सचिवालयमा दर्ता गराएका थिए। कार्यसूचीमा प्रधानमन्त्री शेरबहादुर देउवाले अख्तियार दुरुपयोग अनुसन्धान आयोगको वार्षिक प्रतिवेदन पेश गर्ने एजेण्डा पनि परेको छ।
प्रधानमन्त्री र प्रधानसेनापतिले भेटे राष्ट्रपति,काठमाडौँ : राष्ट्रपति विद्यादेवी भण्डारी र प्रधानमन्त्री शेरबहादुर देउवाबीच भेटवार्ता भएको छ। प्रधानमन्त्री देउवा प्रतिनिधिसभाको बैठकपछि राष्ट्रपति भवन शीतल निवास पुगेका थिए। प्रधानमन्त्री देउवासँगै गृहमन्त्री एवं कांग्रेस प्रमुच सचेतक बालकृष्ण खाण र सञ्चारमन्त्री ज्ञानेन्द्रबहादुर कार्की पनि शीतल निवास पुगेका थिए। प्रधानमन्त्री देउवा गएकै समयमा प्रधानसेनापति प्रभुराम शर्मा पनि त्यहाँ पुगेका थिए। राष्ट्रपति कार्यालयकाअनुसार शीतल निवासमा प्रधानमन्त्री देउवाले आर्थिक वर्ष २०७७०७८ मा नेपाल सरकारले गरेका काम र प्राप्त उपलब्धिसहितको वार्षिक प्रतिवेदन पेश गरेका थिए। त्यसैगरी देउवाले राष्ट्रिय सुरक्षा परिषद्को २०७७०७८ को वार्षिक प्रतिवदेन राष्ट्रपतिलाई पेश गरेका हुन्। प्रतिवेदन बुझाइसकेपछि भएको भलाकुसारीमा प्रधानन्यायाधीश चोलेन्द्र शम्शेर जबरामाथिको महाभियोग प्रस्ताव र अहिले सत्ता गठबन्धनमा जबरजस्त उठेको अर्ली इलेक्सनबारे छलफल भएको स्रोतले जनाएको छ। आइतबार संसदले महाभियोगमाथि छानविन गर्न सिफारिस समिति गठन गरेको छ भने सत्ता गठबन्धनका नेताहरुले एमालेले अवरोध गरेकाले विघटन गरेर चुनावमा जानुपर्ने धारणा अघि सारेका छन्। अर्ली इलेक्सनको बहसका बीच संसदमा अवरोध गरिरहेको एमालेले महाभियोग प्रक्रियामा भने भाग लिएको छ।
"माधव नेपालले भने  संसद भंग गरौं, निर्वाचनमा जाऔं","काठमाडौंः नेकपा एकीकृत समाजवादीका अध्यक्ष माधवकुमार नेपालले संसद भंग हुन सक्ने बताएका छन् । संसद भवन नयाँ बानेश्वरमा पत्रकारसँग कुरा गर्दै अध्यक्ष नेपालले एमालेको वितण्डा सामना गर्न संसद भंग गर्नुपर्ने बताएका हुन् । 'संसद भंग गरेर निर्वाचनमा जाऔं । अब संसद् भंग गर्ने, संसद् पनि रहन्न,' उनले भने,' यो बितन्डा पनि रहन्न।' एमालेले आफूले सिफारिस गरेका १४ सांसदलाई कारबाहीको माग गर्दै संसद अवरोध गर्दै आएको छ । आजको बैठकमा पनि एमालेले अवरोध जनायो। बैठक सुरु हुनासाथ सभामुखको राजीनामा माग गर्दै एमाले सांसदहरु विरोधमा उत्रिएका थिए।"
एमाले सांसद मोहन बानियाँ निलम्बित,काठमाडौं : बलात्कार आरोपमा पक्राउ परेका नेकपा एमालेका सांसद मोहन बानियाँ निलम्बनमा परेका छन् । आइतबारको प्रतिनिधिसभामा बैठकमा सभामुख अग्निप्रसाद सापकोटाले सांसद बानियाँ निलम्बनमा परेको जानकारी गराएका थिए। हाल हिरासतमा रहेका बानियाँमाथि प्रहरीले अनुसन्धान गरिरहेको छ । एक महिलाले बलात्कारको उजुरी दिएपछि उनलाई जिल्ला प्रहरी कार्यालय बाँकेले पक्राउ गरेको थियो ।
महाभियोगमा एमालेले साथ दिएपछि सरकारको प्रतिक्रिया : अब संसद चलायमान हुन्छ,"काठमाडौं : सरकारले अब संसद चलायमान हुने विश्वास लिएको छ। माधव नेपालसहित १४ सांसद पदमुक्त र सभामुखको राजीनामा माग्दै ६ महिनायता निरन्तर अवरोध गर्दै प्रमुख प्रतिपक्षी नेकपा एमाले प्रधानन्यायाधीश चोलेन्द्र शम्शेर जबराविरुद्धको महाभियोग प्रक्रिया अगाडि बढाउन तयार भएपछि सरकारले संसद सूचारु हुने विश्वास लिएको हो। एमालेकै सहयोगमा जबरामाथि छानविन गर्न प्रतिनिधिसभाबाट महाभियोग सिफारिस समिति गठनपछि संसद भवनमा सञ्चारकर्मीसँग कुरा गर्दै कानुन न्याय तथा संसदीय मामिला मन्त्री दिलेन्द्रप्रसाद बडूले संसदीय प्रक्रिया सुरु हुने वातावरण बनेको बताए। एमाले संसदीय प्रक्रियामा आएको छ। यो सकारात्मक हो। महाभियोग सिफारिस समिति सदस्यमा एमालेले नाम दिएर संसदीय प्रक्रिया सुरु भएको छ। संसद चलायमान हुन्छ भन्ने आशा गरौं, उनले भने । जरुरी विधेयक पारित हुनुपर्ने आवश्यकता रहेको र संसद ठूलो दल एमालेले पनि छलफलमा भाग लिनुपर्ने बताए। जरुरी अध्यादेशहरु, विधेयकहरु, नागरिकता विधेयक छ। धेरै ठूलो जमात पीडामा छ। नागरिकता नपाउँदा स्कुल पढ्न नपाउने, जागिर खान नपाउने अवस्था छ। व्यवसाय गर्न, खाता खोल्न नपाउने अवस्था छ। अब यसलाई अगाडि बढाउ भनेर लगातार आग्रह गरिरहेका छौं, उनले भने। फागुन २९ गतेको बैठकसम्म एमालेसहित सबैको सहभागिता हुने उनले विश्वास व्यक्त गरे। आज उहाँहरुले जसरी नाम दिनुभएको छ, यसले सहभागिता सुनिश्चित गरेको छ। सकारात्मक रुपमा बुझ्न सकिन्छ। त्यति भयो भने विधेयकहरु ल्याउने, शून्य समय र विशेष समयमा प्रवेश गर्छौं। र संसदलाई जनताको सरोकारसँग जोड्ने र जनताको दायित्वप्रति जोड्ने, जनताप्रति जवाफदेही छ भन्ने परिस्थिति बन्छ। परिस्थिति बनाएर भरपुर प्रयोग गर्नुपर्छ, उनले भने। मन्त्री बडूले संसद भंग गरेर जाने कुरा उठे पनि तत्कालै त्यो अवस्था नरहेको बताए। संसदमा सधै अवरोध हुने हो भने १० मिनेट, १५ मिनेट चलाएर बन्द गर्नुपर्ने हो भने यसको प्रश्न जनताबाट पनि उठ्न सक्छ। त्यसकारण जनतालाई चलायमान बनाउनेगरी यसलाई भरपुर उपयोग गर्नुपर्छ। त्यसकारण आग्रह गरिरहेका छौं। उहाँहरुले गम्भीरतापूर्वक लिनुहुन्छ। त्यसो भयो भने अहिलेको संसद पूर्ण कार्यकालसम्म जान्छ, उनले भने। ११ जनाको समिति बनाउनु भनेकै यो प्रक्रियामा सहभागी भएको संकेतका रुपमा बुझ्न उनले आग्रह गरे। सकारात्मक कुरा हो। संसद अब पूर्ण रुपले क्रियाशील हुन्छ, उनले भने।"
महाभियोग सकस : चोलेन्द्र फर्किए के हुन्छ?,"काठमाडौं : प्रधानन्यायाधीश चोलेन्द्र शम्शेर जबराविरुद्ध दर्ता भएको महाभियोग प्रक्रिया संसदबाट अघि बढेको छ। प्रधानन्यायाधीश जबराविरुद्धको महाभियोग प्रस्तावमा छानविन गर्न संविधानबमोजिम प्रतिनिधिसभाले आइतवार सिफारिस समिति गठन गरेको हो। प्रमुख प्रतिपक्षी नेकपा एमालेसमेतको सहभागितामा ११ सदस्यीय सिफारिस समिति गठन भएसँगै प्रधानन्यायाधीशमाथि लागेका अभियोगमा छानविन अगाडि बढ्ने बाटो खुलेको हो। यसअघि संसदको ठूलो दल एमाले प्रक्रियामा सहभागी नहुँदा महाभियोग नै प्रभावित हुने आंकलन गरिएको थियो। तर महाभियोग प्रक्रियालाई ठिक ढंगले उपयुक्त निष्कर्षमा पुर्याउनमा भूमिका खेल्नेगेरी समितिमा बसेको प्रष्टिकरण दिएको छ। यद्यपि उपयुक्त निष्कर्ष के हो भन्ने खुलाएको छैन। संसदको सबैभन्दा ठूलो दल एमालेको भूमिका के हुने भन्ने अस्पष्टताका साथ अघि बढेको महाभियोग कहाँ पुग्ला भन्ने अहिले नै ठम्याउन कठिन छ। तर यसको प्रक्रिया स्टेप बाई स्टेप अगाडि बढ्ने देखिन्छ। अभियोग सावित हुने र पारित नहुने जोखिम बोकेर प्रक्रियामा गएको छ। सत्तारुढ दल नेपाली कांग्रेस र नेकपा (माओवादी केन्द्र) का सांसदहरुले गत फागुन १ मा महाअभियोग प्रस्ताव दर्ता गरेका थिए। सर्वोच्चका न्यायाधीशहरूले नै जबराको राजीनामा माग्दै इजलास बहिस्कार गरेका थिए। नेपाल बार एसोसिएसनले उनको बहिर्गमन माग गर्दै आन्दोलन छेडेको थियो। एमालेबाहेक दल मिल्दा सांसद संख्या १७० पुग्छ। दुई तिहाई पुग्न ११ सांसद अपुग हुन्छ। त्यसमाथि पछिल्लो समय एमालेसँग सहकार्य गर्दै आएको लोसपा महाभियोगको पक्षमा देखिँदैन। एमालेकै लाइनमा अघि बढ्ने देखिन्छ। यसो हुँदा दुईतिहाइ पुग्ने सम्भावना झन् कठिन हुन्छ। तीन महिने प्रक्रियाप्रधानन्यायाधीश जबरामाथि न्यायाधीश हरिकृष्ण कार्कीको संयोजकत्वमा गठित समितिले बुझाएको प्रतिवेदन कार्यान्वयन गर्न आनाकानी गरेको, गोलाप्रथाबाट पेशी तोक्न नमानेको, न्यायायालयमा विकृती, विसंगति, विचौलिया र भ्रष्टाचार नियन्त्रणमा पहलकदमी अघि नबढाएको आरोप छ। सर्वोच्च अदालतका न्यायाधीश र कानुन व्यवसायीले नै उनको कार्यशैलीमा प्रश्न उठाउँदै बेन्च बहिस्कारदेखि सार्वजनिक रुपमै बहिस्कार गर्दै आएका छन्। उनीमाथि लागेका आरोप र कार्यशैलीमाथि संसदीय छानविन हुनेछ। प्रतिनिधि सभा नियमावली २०७५ अनुसार महाभियोग सिफारिस समितिमा एघार जना सदस्य रहने व्यवस्था छ। महाभियोग सिफारिस समितिका सदस्यले आफूमध्येबाट समितिको सभापति चयन गर्ने छन्। महाभियोग सिफारिस समितिको कार्यविधि बमोजिम महाभियोगको प्रस्ताव प्राप्त भएपछि महाभियोग सिफारिस समितिले कारबाही सुरु गर्नुपर्नेछ। समितिले कारबाही सुरु भएपछि आरोपित प्रधानन्यायाधीशलाई सात दिनभित्र लागेको आरोपको सफाई पेश गर्ने मौका दिई आवश्यक अनुसन्धान गर्नेछ। सफाई सन्तोषजनक नभएमा वा तोकिएको म्यादभित्र जबरा आफैँ उपस्थित भई कुनै सफाई पेश नगरेमा महाभियोग सिफारिस समितिले आफ्नो सिफारिससहितको प्रतिवेदन सदनसमक्ष पेश गर्नेछ। महाभियोग सिफारिस समितिले आफ्नो कारबाही प्रारम्भ गरेको मितिले बढीमा तीन महिनाभित्र सिफारिससहितको प्रतिवेदन पेश गर्नुपर्नेछ। महाभियोग सिफारिस समितिले महाभियोग अघि बढाउन कार्यविधि बनाउने व्यवस्था छ। महाभियोग सिफारिस समितिले आफ्नो सिफारिससहितको प्रतिवेदन संसदमा प्रस्तुत गर्नेछ। प्रतिवेदनमाथि बैठकमा छलफल हुन कम्तीमा दुई दिन अघि सो प्रतिवेदन सबै सदस्यलाई वितरण गरिने व्यवस्था छ। महाभियोग सिफारिस समितिले समितिको प्रतिबेदनमाथि विचार गरियोस भनी बैठकमा प्रस्ताव पेश गर्नेछन्। प्रस्ताव पेश भएपछि सो प्रतिवेदनमाथि बैठकमा छलफल हुनेछ। छलफल हुँदा कुनै सदस्यले सो प्रतिवेदनमा संशोधन पेश गर्न वा कुनै विशेष कुराको सम्बन्धमा पुनः छानविन गर्न प्रतिवेदनलाई महाभियोग सिफारिस समितिमा फिर्ता पठाइयोस भन्ने प्रस्ताव पेश गर्न सक्नेछ। महाभियोग सिफारिस समितिमा फिर्ता पठाइयोस भन्ने प्रस्ताव स्वीकृत भएमा सो प्रतिवेदन उक्त समितिमा पठाइनेछ र समितिले पनि सात दिनभित्र पुनः छानविन गरी आफ्नो प्रतिवेदन बैठकमा पठाउनेछ।महाभियोग सिफारिस समितिको प्रतिबेदन बैठकमा पुनः प्राप्त भएपछि समितिले प्रतिवेदनमा उल्लेखित सिफारिस स्वीकृत गरियोस् भन्ने प्रस्ताव पेश गर्न सक्नेछ। प्रस्ताव पेश भएपछि सो प्रतिवेदनमा कुनै सदस्यले चाहेमा संशोधन पेश गर्न सक्नेछ। पेश भएको संशोधनमाथि छलफल भएपछि सभामुखले सबै संशोधन निर्णयार्थ बैठकमा पेश गर्नुपर्नेछ र त्यसपछि प्रतिवेदनमा उल्लेखित सिफारिसलाई निर्णयार्थ बैठकमा प्रस्तुत गरिनेछ। महाभियोगको प्रस्तावमाथि सभाको निर्णय सदस्यको दस्तखत सहितको मत विभाजनद्वारा हुनेछ। निर्णयको जानकारी महासचिव वा निजको अनुपस्थितिमा सचिवले नेपाल सरकारलाई दिनेछ।प्रस्तावमा छानविन गरी महाभियोग प्रमाणित सम्पूर्ण सदस्य संख्याको दुई तिहाई बहुमतबाट पारित भएमा प्रधानन्यायाधीश पदमुक्त हुनेछन्। दुई तिहाइबाट महाभियोग पारित नभएमा पुनः जबराको पुनर्बाहाली हुनेछ। नेपालको संविधानको धारा १०१ मा महाभियोगसम्बन्धी व्यवस्था छ। संविधान र कानुनको गम्भीर उल्लंघन गरेको, कार्यक्षमताको अभाव वा खराब आचरण भएको वा इमानदारीपूर्वक आफ्नो पदीय कर्तव्यको पालन नगरेको वा आचार संहिताको गम्भीर उल्लंघन गरेर आफ्नो पदीय जिम्मेवारी पूरा गर्न नसकेको आधारमा प्रतिनिधिसभामा तत्काल कायम रहेको सम्पूर्ण सदस्य संख्याको एक चौथाइ सदस्यले प्रधानन्यायाधीशविरुद्ध महाभियोगको प्रस्ताव पेश गर्नसक्ने व्यवस्था छ। त्यस्तो प्रस्ताव प्रतिनिधि सभामा तत्काल कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट पारित भएमा सम्बन्धित व्यक्ति पदबाट मुक्त हुनेछ। महाभियोग सिफारिस समितिले त्यस्तो उजुरीमाथि संघीय कानुन बमोजिम छानबिन गरी महाभियोगसम्बन्धी कारबाहीका लागि प्रतिनिधिसभा समक्ष सिफारिस गरेमा उपधारा (२) बमोजिम महाभियोगको प्रस्ताव पेश हुन सक्नेछ। उपधारा (२) बमोजिम महाभियोगको कारबाही प्रारम्भ भएपछि प्रधानन्यायाधीश त्यसको टुंगो नलागेसम्म आफ्नो पदको (निलम्बन) कार्य सम्पादन गर्न पाउने छैन। महाभियोगको आरोप लागेको (प्रधानन्यायाधीश) व्यक्तिलाई सफाइ पेश गर्ने मनासिब मौका दिनुपर्नेछ। जबराविरुद्ध महाभियोगको प्रस्ताव पारित भई पदमुक्त भएका प्रधानन्यायाधीश पदमा रहँदा कुनै कसूर गरेको भए त्यस्तो कसूरमा संघीय कानुनबमोजिम कारबाहीको बाटो खुल्नेछ। जबराविरुद्ध अकुत सम्पत्ति आर्जन गरेको आरोप छ। परिवारका सदस्यमाथि सम्पत्ति शुद्धीकरण विभागले छानविन गरिरहेको छ। महाभियोगको प्रस्ताव पारित भई पदमुक्त भएमा त्यस्तो पदबाट पाउने कुनै सुविधा लिन र भविष्यमा कुनै पनि सार्वजनिक पदमा नियुक्ति वा मनोनयन हुननसक्ने व्यवस्था छ। अंक गणित अहिलेको संसदीय अंकगणितमा महाभियोग निष्कर्षमा पुर्याउन प्रमुख प्रतिपक्षी एवं ससंदको ठूलो दल एमालेको महत्वपूर्ण भूमिका छ। अंकगणित केलाउँदा महाभियोग पास गराउने र असफल बनाउनमा एमाले निर्णायक देखिन्छ। अरु सबै दल मिल्दा पनि दुईतिहाई मत पुग्दैन। प्रतिनिधिसभामा एमालेका ९८ (एक जना निलम्बित), कांग्रेसका ६३ (२ जना निलम्बित) छन्। विद्यमान प्रतिनिधिसभामा २७१ सांसद छन्। जसको दुईतिहाइ १८१ हुन्छ। प्रतिनिधिसभामा सांसदको कुल संख्या २ सय ७५ हो। जसमा ४ जना पदमुक्त छन् र ५ जना निलम्बनमा छन्। माओवादी केन्द्रका ४९ जना छन्। नेकपा (एकीकृत समाजवादी) २३, जनता समाजवादी पार्टीका २१ (२ निलम्बन), लोकतान्त्रिक समाजवादी पार्टीका १३ सांसद छन्। राष्ट्रिय जनमोर्चा नेपाल, राप्रपा र नेमकिपाको ११ जना छन्। हालः प्रतिनिधिसभामा ९ राजनीतिक दलको प्रतिनिधित्व छ। एमालेले मात्रै पनि महाभियोगको विपक्षमा भोट हाल्दा महाभियोग पारित नहुने देखिन्छ। एमालेबाहेक दल मिल्दा सांसद संख्या १७० पुग्छ। दुई तिहाई पुग्न ११ सांसद अपुग हुन्छ। त्यसमाथि पछिल्लो समय एमालेसँग सहकार्य गर्दै आएको लोसपा महाभियोगको पक्षमा देखिँदैन। एमालेकै लाइनमा अघि बढ्ने देखिन्छ। यसो हुँदा दुईतिहाइ पुग्ने सम्भावना झन् कठिन हुन्छ। चोलेन्द्र फर्किने सम्भावना बलियो रहन्छ। भारतका न्यायाधीश रामा स्वामीमाथि संसदमा महाभियोग लगाइएको थियो। संसदमा उनीविरुद्ध दर्ता भएको महाभियोग प्रस्ताव फेल भएको थियो। दुई तिहाइले पास भएन। तर, रामा स्वामीले न्यायाधीशको पद भनेको निष्पक्ष हुनुपर्ने पद हो, म विवादमा आइसके। मेरो विषयमा कुरा उठेपछि पदमा बस्न उचित हुँदैन भनेर राजीनामा दिएका थिए एमालेको पोजिशन महाभियोग प्रक्रियामा सहभागिता जनाए पनि एमालेले आफ्नो 'पोजिशन क्लियर' गरेको छैन। नेताहरुले कुरा चपाएर बोलेका छन्। संसदीय दलका उपनेता सुवासचन्द्र नेम्वाङ भन्छन्, महाभियोगको प्रक्रियालाई ठीक ढंगले उपयुक्त निष्कर्षमा पुर्याउनमा हामीले भूमिका खेल्न संसद सचिवालयलाई नाम दिएका हौं। महाभियोग संविधान, कानुन, अभ्यासबमोजिम अगाडि बढे एमालेको महत्वपूर्ण भूमिका रहन्छ। त्यसैगरी प्रमुख सचेतक विशाल भट्टराईले महाभियोग छानविनमा सक्रिय सहभागिता रहने बताउँछन्। न्यायलयमा रहेका बेथितिहरु अन्त्य हुन् भन्ने सदासयतापूर्वक हाम्रो पार्टीको नेतृत्व तहमा रहेकाहरु समितिमा रहनुभएको छ। यो विषयलाई गम्भीरतापूर्वक लिएका छौं। प्रक्रियामा अघि बढेको छ। अहिले नै महाभियोगको पक्ष विपक्ष भन्ने कुरा भएन। उनका भनाइमा उपाध्यक्ष विष्णु पौडेल नै समितिमा बसेकाले एमाले नेतृत्वको लाइन छानविनमा प्रस्तुत हुनेछ। जबराविरुद्धको महाअभियोग प्रस्ताव न्यायपालिका र लोकतन्त्रमाथिको षड्यन्त्र भएको भन्दै एमाले नेतृत्व (अध्यक्ष केपी शर्मा ओली) जबराको पक्षमा उत्रेको थियो। साथै परमादेश दिने बाँकी न्यायाधीशलाई पनि महाभियोग लगाउनेसम्म जवाफी रणनीतिमा पुगेको थियो। यसरी हेर्दा पनि एमालेले खुलेर महाभियोगको पक्षमा सहयोग गर्ने देखिँदैन। फर्किए भने के हुन्छ?एमाले निर्णायक रहेको र विगतमा महाभियोगविरुद्ध रहेकाले संवैधानिक प्रक्रिया असफल भएर निलम्बित जबरा ढिलोचाँडो प्रधानन्यायाधीश पदमा फर्किने सम्भावना धेरै देखिन्छ। अर्कोतिर नेपाल बार एसोसिएसन तथा कायममुकायम प्रधानन्यायाधीश दीपककुमार कार्कीले जबरा फर्किए नस्वीकार्ने, बेन्च शेयर नगर्ने, सार्वजनिक बहिस्कार गर्ने घोषणा गरेका छन्। यस्तोमा जबरा फर्किए न्यायालयले कसरी निकास पाउँला भन्ने प्रश्न सिर्जना भएको छ। कानुन व्यवसायीहरु भने महाभियोग असफल भए जबराले राजीनामा दिनुपर्ने सुझाउँछन्। बारले राष्ट्रिय सम्मेलनमार्फत् जबरालाई स्वीकार नगर्ने भन्दै माइन्युट नै गरिसकेको छ। नेपाल बार एसोसिएसनका अध्यक्ष चण्डेश्वर श्रेष्ठ अब प्रधानन्यायाधीश जबरालाई स्वीकार गर्न नसकिने बताउँछन्। उनले भने, संसदमा महाभियोग सिफारिस समिति गठन भएको छ। जे भएको छ ठीक भएको छ। सिस्टममा गएको छ। न्यायिक क्षेत्रका लागि यो राम्रो कुरा हो। यदि उहाँ फर्किने अवस्था बने फेरि आन्दोलन गरिन्छ। अवज्ञा गरेर उहाँलाई असफल पारिन्छ। वरिष्ठ अधिवक्ता दिनेश त्रिपाठी महाभियोग प्रस्ताव दर्ता भएपछि नैतिकताका आधारमा जबराले विकल्प खोज्नुपर्ने बताउँछन्। भारतमा एक जना रामा स्वामी भन्ने न्यायाधीशमाथि संसदमा महाभियोग लगाइएको थियो। संसदमा उनीविरुद्ध दर्ता भएको महाभियोग प्रस्ताव फेल भएको थियो। दुई तिहाइले पास भएन। तर, रामा स्वामीले न्यायाधीशको पद भनेको निष्पक्ष हुनुपर्ने पद हो, म विवादमा आइसके। मेरो विषयमा कुरा उठेपछि पदमा बस्न उचित हुँदैन भनेर राजीनामा दिएका थिए, त्रिपाठीले भारतको नजिर सुनाउँदै जबरा फर्किनुभन्दा राजीनामा दिनु उपयुक्त हुने धारणा राखे। चोलेन्द्र संवैधानिकरुपमै फर्किएर आए न्यायालयभित्र द्वन्द्व बढ्नुको साथै राजनीतिक दलका नेताहरुमाथि लागेका विचाराधीन मुद्दाहरु पनि 'प्रतिशोध साँध्न' सक्ने कानुनविद्हरु बताउँछन्।"
वामपन्थी नेता वर्माको निधन,"काठमाडौं: वरिष्ठ वामपन्थी नेता कृष्णराज वर्माको आज ९३ वर्षको उमेरमा निधन भएको छ। उनी लामो समयदेखि नसाको रोगबाट बिरामी परेका थिए। केही दिनदेखि उनी ह्याम्स अस्पतालमा उपचारत थिए। नेपालको कम्युनिस्ट आन्दोलनमा अनवरत संघर्ष गर्दै आएका वर्मा निष्ठावान् नेता मानिन्थे। उनका श्रीमती, तीन छोरा र तीन छोरी छन्।"
एमालेको सहमतिमा बनेको महाअभियोग सिफारिस समितिमा को को छन् ?,काठमाडौं : प्रधानन्यायाधीश चोलेन्द्रशम्शेर जबराविरुद्धको महाभियोगमा छानविन गर्न संसदले सिफारिस समिति गठन गरेको छ। प्रमुख प्रतिपक्षी नेकपा एमालेको अवरोधका बीच आइतबार बसेको प्रतिनिधिसभा बैठकले ११ सदस्यीय समिति गठन गरेको हो। यद्यपि एमालेले समिति गठनमा भने सहमति जनाएको छ। एमालेकै सहमतिमा कार्यव्यवस्था परामर्श समितिले सबै दलका प्रतिनिधि राखेर ११ सदस्यीय समिति गठनको एजेण्डा तय गरेको थियो। सभामुख अग्निप्रसाद सापकोटाले प्रधानन्यायाधीश जबरामाथि लागेका अभियोगमा छानविन गर्न समिति गठनको प्रस्ताव गरेका थिए। प्रस्तावलाई बहुमतले पारित गरेसँगै समिति गठन भएको हो। समितिमा को को छन् ? एमाले १ विष्णु पौडेल २ लालबाबु पण्डित ३ शिबमाया तुम्बाहाम्फे ४ कृष्ण भक्त पोखरेल कांग्रेस ५ मिन बहादुर विक ६ रामबहादुर विष्ट माओवादी ७ यसोदा सुवेदी ८ रेखा शर्मा नेकपा एस ९ कल्याणी खड्का लोसपा १० एकवाल मियाँ जसपा ११ प्रमोद साह
"भीम रावलको प्रश्न : संसदमा अवरोध गर्ने, महाभियोग प्रक्रियामा सामेल हुने यो कस्तो नीति?","काठमाडौं : नेकपा एमालेका नेता डा भीमबहादुर रावलले संसदमा पार्टी नेतृत्वले लिएको नीतिको आलोचना गरेका छन्। एकातिर माधव नेपालसहित १४ सांसदको कारवाही र सभामुखको राजीनामा मागेर निरन्तर संसद अवरोध गर्ने र अर्कोतिर प्रधानन्यायाधीश चोलेन्द्र शम्शेर जबराविरुद्धको महाभियोग सिफारिस समिति गठनमा संलग्न भएर संसदीय प्रक्रियामा सामेल भएको भन्दै नेतृत्वको आलोचना गरेका हुन्। यो कुन नीति हो, संसद अवरोधको औचित्य के भनेर प्रश्नसमेत गरेका छन्। एमसीसीमा बोल्दा हिरो बन्यो भनेर बोल्न हुन्न भन्ने र महाभियोग प्रक्रियामा कुन नीतिले सामेल भएको भनेर उनले प्रश्न तेर्स्याएका छन्। नेपाली जनताले देशव्यापी उठाएको र राजनीतिक दलमा सर्वाधिक बहस भएको राष्ट्रिय स्वाधीनतासंग सम्बन्धित एमसीसी सम्झौताबारे संसदमा बोल्न नहुने तर प्रन्या चोलेन्द्रविरूद्ध महाभियोग सिफारिस समिति गठनसमेतको संसदीय प्रक्रियामा सामेल हुने कस्तो नीति हो? उनले प्रश्न गरेका छन्, कसरी बुझ्ने?संसद अवरोध के भयो त अब? यसअघि पनि नेता रावलले एमालेको अवरोधका बीच बजेट प्रतिस्थापन विधेयक पारित भएपछि सरकारले काम गर्न पाउनेगरी गरिएको अवरोधको कुनै अर्थ नहुने बताएका थिए। उनले कि सशक्त अवरोध गर्नुपर्ने होइन भने जनजीविका सवालका विषय संसद आउन दिनुपर्ने धारणा राखेका थिए।"
महाभियोग सिफारिस समिति गठन,काठमाडौं : प्रधानन्यायाधीश चोलेन्द्र शमशेर जबराविरुद्धको महाभियोग प्रस्तावमाथि छानविन गर्न सिफारिस समिति गठन भएको छ। प्रमुख प्रतिपक्षी नेकपा एमालेको अवरोधका बीच आइतबार बसेको प्रतिनिधिसभा बैठकले ११ सदस्यीय समिति गठन गरेको हो सभामुख अग्निप्रसाद सापकोटाले प्रतिनिधिसभा बैठकमा समिति गठन गर्ने प्रस्ताव निर्णयार्थ पेस गरेका थिए। उक्त प्रस्ताव बहुमतले पारित भएको हो। समितिमा ११ जना सांसद छन्। यस्तै प्रतिनिधि सभा बैठक २९ गते आइतबार दिउँसो १ बजेसम्मका लागि स्थगित भएको छ।
गृहमन्त्रीलाई भेटेर महिला सांसदहरुले भने पल शाह बलात्कार प्रकरणमा पीडितमाथि बढी प्रहार भयो,"काठमाडौं: गृहमन्त्री बालकृष्ण खाणसँग भेट गरेर महिला सांसदहरूले विभिन्न विषय सम्बोधन गरिदिन आग्रह गरेका छन्। नेपाली कांग्रेसकी सहमहामन्त्री महालक्ष्मी उपाध्याय डिना, सांसदहरू रंगमती शाही, बिन्दा पाण्डे, विमला राई पौडेल र विना श्रेष्ठले गृह मन्त्रालयमा आइतबार भेटेर नागरिकता, भिजिट भिसासम्बन्धी रिपोर्टलगायतका विषयमा माग राख्दै सम्बोधन गरिदिन आग्रह गरे। एमाले सांसद पाण्डेले नागरिकतासम्बन्धी विधेयक प्रतिनिधि सभाको समितिबाट संसद्मा गइसकेकाले पारित गर्ने अवस्था निर्माण गर्न आग्रह गरे। वैवाहिक अंगिकृतबाहेकका विषयमा सहमति बनेकाले पास गरेर कानुन बनाउँदा उपयुक्त हुने उनको भनाइ थियो। नागरिकतासम्बन्धी विषयले उमेर पुगेकाहरू पनि बैंक खाता खोल्न, पढ्न विद्यालयमा भर्ना गर्न र रोजगारीका लागि आवेदन दिन पनि समस्या भएको महिला माननीयहरूको भनाइ थियो। त्यस्तै भिजिट भिसा र सोबाट सिर्जित समस्या तथा समाधानका उपायहरू सम्बन्धमा सिफारिस गर्न गठित कार्यदलको प्रतिवेदनमा संविधानसँग बाझिने विषयबस्तु समेटिएको भन्दै सच्याउन माननीयहरूले आग्रह गरे। महिलाको मौलिक हक समेटिएको संविधानको धारा३८ अनुरुप समावेशी र समानुपातिक आधारमा स्थानीय तह निर्वाचनमा कम्तिमा ५० प्रतिशत उम्मेद्वारी दिने व्यवस्था दलहरूबाट हुनुपर्ने पनि उनीहरूको भनाइ थियो। महिला माननीयहरूले स्थानीय तह निर्वाचनमा ५० प्रतिशत महिला उम्मेद्वार उठाउनु पर्ने, म्यादी प्रहरी र निर्वाचन गर्ने कर्मचारी पनि ५० प्रतिशत खटाउन माग गरे।"
दमौलीमा लागेको आगो नियन्त्रणमा आउँदै,तनहुँ : तनहुँको व्यास नगरपालिका४ स्थित दमौलीको भोलेटार चोकमा लागेको आगो नियन्त्रणमा लिने प्रयास भइरहेको छ। आगो नियन्त्रणका लागि फायर फाइटिङसहितको सिम्रिकको हेलिकोप्टरले आगलागी क्षेत्रमा पानी खन्याइरहेको छ। स्थानीय मादी नदीबाट पानी ल्याएर सिक्रिक एयरको हेलिकोप्टरले आगो नियन्त्रणमा लिने प्रयास गरिरहेको हो। अहिलेसम्म बाह्र खेप (पटक) सम्म पानी ल्याएर हाल्दा पनि आगो नियन्त्रणमा आउन नसकेको अन्नपूर्ण समाचारदाता राजकुमार आलेले जानकारी दिएका छन्। अहिले सिम्रिक एयरको हेलिकोप्टरका साथै पोखरा महानगर र व्यास नगरपालिकाको दमकलको निरन्तर प्रयासबाट आगो नियन्त्रणमा ल्याउने प्रयास जारी छ।
"प्रतिनिधि सभा बैठक बस्दै, के छन् एजेण्डा ?","काठमाडौं : प्रतिनिधि सभा बैठक बस्दैछ। आइतबार दिउँसो १ बजे बस्ने बैठकमा प्रधानमन्त्री शेरबहादुर देउवाले अख्तियार दुरुपयोग अनुसन्धान आयोगको एकतिसौं वार्षिक प्रतिवेदन,आव २०७७७८ पेश गर्ने दैनिकी कार्यसूचीमा उल्लेख छ। यसअघि फागुन १८ गते बसेको संसद बैठक ८ मिनेट बसेर स्थगित भएको थियो।"
गण्डकीमा जनमोर्चा नबाहिरिने,"पोखरा : सत्ता गठबन्धनको एक घटक राष्ट्रिय जनमोर्चाले देउवा सरकारलाई दिएको समर्थन फिर्ता लिने घोषणा गर्यो। यस विषयमा निर्णय गर्न २३ फागुनमा केन्द्रीय कमिटीको बैठक डाकेको छ। प्रतिनिधिसभाबाट १६ फागुनमा एमसीसी अनुमोदन हुँदाकै दिन उक्त पार्टीले गठबन्धनबाट अलगको घोषणा गरेको थियो। जनमोर्चाले कांग्रेस सभापति शेरबहादुर देउवा नेतृत्व गठबन्धन सरकारलाई दिएको समर्थन फिर्ता नै लिए पनि सरकार ढल्दैन। किनभने उक्त पार्टीको सांसद संख्या १ छ र, सत्ता गठबन्धनलाई संसद्को बहुमत १३६ भन्दा बेसी सांसदको समर्थन छ। तर, त्यही पार्टी गण्डकी प्रदेश सरकारमा भने निर्णायक छ। २ सांसद रहेको यो पार्टीले समर्थन फिर्ता लिँदा नेपाली कांग्रेसका नेता कृष्णचन्द्र नेपाली पोखरेल नेतृत्वको गण्डकी सरकार अल्पमतमा पर्छन्। तर, पोखरेल नेतृत्व सरकारका हकमा भने जनमोर्चाले समर्थन फिर्ता नलिने देखिएको छ। जनमोर्चा महामन्त्री मनोज भट्टले २३ फागुनको केन्द्रीय कमिटी बैठकका लागि गण्डकी सरकारबारे कुनै एजेन्डै नरहेको जानकारी दिए। २३ गतेको बैठक संघ सरकारबाट समर्थन फिर्ता लिने कि नलिने भन्नेबारे हो, उनले भने । उनले गण्डकी सरकारलाई दिएको समर्थन फिर्ता लिइहाल्नुपर्ने अवस्था नरहेको संकेत गरे। जनमोर्चा २०७४ सालको निर्वाचनमा एमाले र माओवादीसहितको वाम गठबन्धनमा थियो। उसले नै समर्थन फिर्ता लिँदा गण्डकीमा एमाले नेता पृथ्वीसुब्बा गुरुङ नेतृत्वको सरकार ढलेको थियो। २०७७ पुस ५ गते तत्कालीन प्रधानमन्त्री केपी ओलीले संसद विघटन गरेपछि जनमोर्चाले ओली सरकारसँगको समर्थन फिर्ता लिएको थियो। ओलीकै पार्टीका नेता गुरुङको सरकारबाट पनि उसले समर्थन फिर्ता लिँदा गण्डकी सरकार ढलेको थियो। पहिलाजस्तै संघ सरकारसँग असहमत भएर प्रदेश सरकार समेत ढालेजस्तै यसपालि गण्डकीमा त्यस्तै जनमोर्चाले गर्ला कि भन्ने जिज्ञासा उठेको हो। ५९ सदस्य रहेको गण्डकी प्रदेश सभामा जनमोर्चाका २ सांसद पियारी थापा र खिमविक्रम शाही छन्। पहिला यो पार्टीका ३ सांसद थिए। बागलुङबाट प्रत्यक्ष निर्वाचित कृष्ण थापालाई गुरुङ सरकारको विपक्षमा उभिन नमानेकै कारण जनमोर्चाले कारबाही गरी सांसदबाट पदमुक्त गराएको थियो। अहिले पोखरेल नेतृत्व सरकारबाट जनमोर्चा पछि हट्दा ऊ अल्पमतमा पर्ने गरी सरकारका पक्षमा २९ मात्रै सांसद हुन्छन्। प्रदेशसभामा एमालेका २७, कांग्रेसका १५, माओवादी केन्द्रका १२ (सभामुखसहित), जनमोर्चा र जसपाका २२ र १ स्वतन्त्र सांसद छन्। अहिले एमालेबाहेकको गठबन्धनको सरकार हो। पृथ्वीसुब्बा गुरुङ सरकारविरुद्ध २०७८ वैशाख २ गते अविश्वास प्रस्ताव दर्ता भएको थियो। त्यसमाथि मत विभाजन गर्ने दिन वैशाख १७ गते जनमोर्चाका सांसद खिमविक्रम शाही अनुपस्थित भएका थिए। उनको अनुपस्थितिकै कारण अविश्वास प्रस्ताव असफल हुने भएपछि सभामुखले संसद बैठक अनिश्चितकाल स्थगित गरेका थिए। अर्का सांसद कृष्ण थापा खुलेरै उक्त प्रस्तावको विपक्षमा थिए। पृथ्वीसुब्बा गुरुङले अविश्वास प्रस्तावमाथि छलफल र मत विभाजन अघि नै राजीनामा गरेका थिए। प्रदेश सभाको सबैभन्दा ठूलो दलको नेताको हैसियतमा उनी नै फेरि मुख्यमन्त्री त बने। तर, ३० दिनभित्र विश्वासको मत पुर्याउन सकेनन्। जनमोर्चाका कृष्ण थापा तटस्थ बसे। अरु विपक्षमा रहे। त्यसपछि जनमोर्चाले उनलाई कारबाही गरी सांसदबाट मुक्त गर्यो। जनमोर्चा संसदीय दल गण्डकीकी नेता पियारी थापा केपी ओलीले गरेको संसद् विघटन र अहिलेको एमसीसी फरकफरक भएको बताउँछिन्।"
जिम्मेवारी दिन दाहालको आलटाल,"पार्टीका १४ पदाधिकारी चयन गर्न दुई महिनासम्म ढिलाइ  पोलिटब्युरो र स्थायी समिति गठन गर्न पनि बेवास्ता  केन्द्रीय समिति अपूरै, ६२ सदस्य मनोनयन गर्न बाँकी  महासचिवमा बढी रस्साकस्सी, शर्मा र पुनको हानथाप  दाहालले महाधिवेशनमा घोषणा गरेका थिए २३७ जनाको नाम काठमाडौं : माओवादी केन्द्र आठौं राष्ट्रिय महाधिवेशनबाट गत पुसमा बहुपदीय नेतृत्व प्रणालीमा गयो। महाधिवेशनबाट घोषित केन्द्रीय समितिले पुष्पकमल दाहाललाई नै अध्यक्ष चयन गयो। तर, दाहालले दुई महिनासम्म पनि १४ पदाधिकारी नियुक्त गर्न आलटाल गरिरहेका छन्। जसमा वरिष्ठ उपाध्यक्ष १, उपाध्यक्ष ६, महासचिव १, उपमहासचिव २, सचिव ३ र कोषाध्यक्ष १ जना छन्। पोलिटब्युरो (केन्द्रीय समितिको एकतिहाइ) र स्थायी समिति (पोलिटब्युरोको एकतिहाइ) पनि गठन भएका छैनन्। केन्द्रीय समिति विधानतः २ सय ९९ हुनुपर्छ। काठमाडौंमा पुस ११ देखि १८ गतेसम्म चलेको महाधिवेशनले २ सय ३७ केन्द्रीय घोषणा गरेको थियो। ६२ सदस्य मनोनयन गर्न बाँकी छ। केन्द्रीय समितिको पुस १९ गतेको बैठकले दाहाललाई अध्यक्ष चयन गरेको थियो। उनी झन्डै ३३ वर्षदेखि निरन्तर नेतृत्वमा छन्। दाहाल २०४६ सालमा नेकपा (मशाल)को महामन्त्री भएपछि पार्टी नेतृत्वमा आएका हुन्। तर, बहुपदीय प्रणालीमा जाने भनिए पनि अझै एकल नेतृत्वकै धङधङी देखिएको माओवादीकै नेता बताउँछन्। महाधिवेशनले जनवादी केन्द्रीयता र सामूहिक नेतृत्वको अभ्यास गर्ने निर्णय गरे पनि अध्यक्षले त्यसको उल्लंघन गरेको बताउँछन् केन्द्रीय सदस्य प्रकाश पोखरेल। पार्टीमा व्यक्तिवादी चरित्र हावी भयो, केन्द्रीय सदस्य पोखरेल भन्छन्, यसलाई हामी निरंकुश प्रवृत्ति पनि भन्छौं। उहाँलाई पार्टी कमिटीको संरचनाप्रति विश्वास नै लाग्दैन। अर्का केन्द्रीय सदस्य गणेश साह नेतृत्वले बोल्ड डिसिजन लिन नसक्दा पदाधिकारी छनोट हुन नसकेको बताउँछन्। नेताहरू जिम्मेवारीविहीन छन्, केन्द्रीय सदस्य साह भन्छन्, तर, जिम्मेवारी दिन नेतृत्वले अग्रसरता लिन चाहिरहेको छैन। एमसीसीजस्तो राष्ट्रिय चासोको विषयमा त अध्यक्षजीले एकल निर्णय लिनुभयो। संस्थागत निर्णय गरेको भए सबैको स्वामित्व पाउनुहुन्थ्यो। पार्टीको सबै तहमा नेतृत्वदेखि पदाधिकारी छनोटमा ढिलाइ भएको बताउँछिन् नेतृ ओनसरी घर्ती मगर। हाम्रो कारणभन्दा पनि कोभिडले गर्दा पार्टी कमिटीलाई पूर्णता दिन ढिलो भयो, नेतृ मगर भन्छिन्, अर्कोतिर एमसीसीले गर्दा पनि हाम्रा कमिटीहरू निर्माण भएनन्। हामीले सबै कामलाई एक ढंगले म्यानेज गरिसकेपछि पार्टीको केन्द्रीय समिति बैठक सुरु भएको छ। अब हामी फाइनल डिसिजनमा पुग्छौं। माओवादी प्रमुख सचेतक देव गुरुङ अध्यक्ष सामूहिकताकै अभ्यासमा रहेको बताउँछन्। एमसीसीमा एकल निर्णयएमसीसीले माओवादीमा परकम्प ल्यायो। दाहालले केन्द्रीय समितिको सट्टा पूर्वस्थायी समिति सदस्यको बैठक बोलाए। उक्त कदमप्रति असन्तुष्ट नेताहरूले त्यसलाई अवैधानिक भन्दै केन्द्रीय समिति बोलाउन माग गरे। तर, उनले वास्ता गरेनन्। बरु फागुन १५ गते पूर्वस्थायी समितिकै बैठकबाट एमसीसी अनुमोदन गर्ने निर्णय गराए। नेताहरू नारायणकाजी श्रेष्ठ, लीलामणि पोखरेल, गिरिराजमणि पोखरेल, देव गुरुङलगायतले त्यसलाई दाहालको एकल निर्णय भन्दै चर्को आलोचना गरिरहेका छन्। केन्द्रीय समितिको शुक्रबार सुरु बैठकमा चार जना नेताले लिखित असहमति जाहेर गरेका छन्। पार्टीमा प्रतिस्पर्धी नेता नरहेकाले दाहालले पेलेरै एमसीसीबारे निर्णय गराएको असन्तुष्ट नेताहरू बताउँछन्। जबकी लेखनाथ न्यौपानेलगायत युवा नेताले एमसीसीबारे निर्णय गर्न केन्द्रीय बैठक बोलाउन पटकपटक माग गरेका थिए। एमसीसीका विषयमा निर्णय लिन दाहालले केन्द्रीय बैठक बोलाउन आवश्यक ठानेनन्। पार्टीको सबै शक्ति आफूमा केन्द्रित गरी एकल रूपमा पार्टी हाँक्ने गरेको आरोप दाहाललाई पहिलेदेखि लाग्दै आएको थियो। यसपटक त पदाधिकारी नभएका बेला कोठे निर्णय गरेको असन्तुष्ट पक्षको आरोप छ। अध्यक्ष कमरेडले पार्टीको संसदीय दलको बैठकबाट एससीसीविरुद्ध मतदान गर्ने निर्णय गराउनुभयो। हामी त्यो निर्णय लागू हुनेमा ढुक्क थियौं, एक नेता भन्छन्, भित्रभित्रै फेरि एमसीसी कसरी अनुमोदन गर्ने भनेर नेताहरूलाई गृहकार्यमा लगाउनुभयो। पार्टीमा बहस र छलफल नगराई एमसीसीको पक्षमा एकल निर्णय गराउनुभयो। संसदीय दलको फागुन ४ गते बसेको बैठकले एमसीसी संसद्मा पेस गरे सत्ता छाड्ने र एमसीसीविरुद्ध मतदान गर्ने निर्णय गरेको थियो। तर, भित्रभित्रै माओवादी केन्द्रका शक्ति बस्नेत, कांग्रेस महामन्त्री गगन थापा र एकीकृत समाजवादीका गोविन्द बन्दीले व्याख्यात्मक घोषणाका बुँदा तयार पारे। त्यसलाई नै आधार बनाएर एमसीसी अनुमोदन गराउन सफल भए दाहाल। नेता श्रेष्ठले शुक्रबार पार्टी बैठकै नगरी एकल ढंगले एमसीसी अनुमोदन गरिएको भन्दै कडा विरोध गरे। श्रेष्ठले दाहाललाई आत्मसमर्पणवादीको संज्ञा दिए। कसलाई बनाउने महासचिव ?महासचिवमा धेरै नेताको आकांक्षा रहेकाले पदाधिकारी चयन नगरिएको नेताहरू बताउँछन्। महासचिवमा अर्थमन्त्री जनार्दन शर्मा र पूर्वअर्थमन्त्री वर्षमान पुनबीच टक्कर छ। पम्फा भुसाल र पूर्वसभामुख कृष्णबहादुर महरा पनि आकांक्षी देखिएका छन्। आफूनिकट दोस्रो पुस्ताका नेता नै मैदानमा उत्रेकाले कसलाई छान्ने भन्नेमा दाहाल दोधारमा रहेको उनीनिकटस्थ बताउँछन्। महाधिवेशन जारी रहेका बेला पुन चीनमा उपचारत थिए। पदाधिकारीमा आफू पनि आकांक्षी रहेकाले पछि मात्रै चयन गर्न उनले दाहाललाई पत्राचार गरेका थिए। त्यसपछि पदाधिकारी चयनपछि गर्ने भन्दै महाधिवेशन अन्त्य गरियो। तर, पुन फर्केको पनि धेरै भइसक्यो। पार्टीमा भागबन्डा नमिलेरै रडाको भइरहेको छ, एक केन्द्रीय सदस्य भन्छन्, दुई महिनादेखि अध्यक्षले एकल रूपमा पार्टी चलाइरहनुभएको छ। महासचिव कसलाई बनाउने विषयको टुंगो लागेको छैन। पार्टीमा व्यक्तिवादी सोच हावी भएको दाबी गर्छन् ती नेता। भन्छन्, त्यसले गर्दा जोशजागर भएका अरू नेताले पनि जिम्मेवारी पाउनुभएको छैन। नेताहरूमा एसम्यान प्रवृत्ति डा बाबुराम भट्टराई, मोहन वैद्य, रामबहादुर थापा, नेत्रविक्रम चन्दले पार्टी छोडेपछि दाहाललाई टक्कर दिने नेता पार्टीमा नभएजस्तै छ। अरू नेता दाहालकै सहारामा आफूलाई स्थापित गर्न चाहन्छन्। जसकारण उनीहरू न दाहालको एकल नेतृत्वविरुद्ध जान सक्छन् न त टक्कर लिन नै। श्रेष्ठ पक्षधर नेताले बेलाबखत फरक मत राख्ने गरेका छन्। तर, संख्यात्मक रूपमा कमजोर र माओवादी संरचनाले पूर्णरूपमा स्वीकार नगर्ने स्थिति छ। त्यसैले पनि अध्यक्षले जे गर्दा पनि उनका निर्णयविरुद्ध विद्रोह गर्ने वा उल्ट्याउने हैसियत अरू नेतामा देखिँदैन। केन्द्रीय सदस्य पोखरेल यो अवस्था पार्टीको आन्तरिक जीवनका लागि सुखद नरहेको बताउँछन्। नेतृत्वमा पार्टी रूपान्तरण गर्ने इच्छाशक्ति भयो भने मात्रै माओवादीको अस्तित्व र क्रान्तिकारी विरासत कायम रहन्छ, पोखरेल भन्छन्, नत्र पार्टीको विघटन कसैले रोक्न सक्दैन। एजेन्डा छ, टुंगो छैन शुक्रबार सुरु केन्द्रीय समिति बैठकले पदाधिकारी चयनको एजेन्डा बनाएको छ। तर, आकांक्षीबीच छलफल र गृहकार्य नभएकाले पदाधिकारी चयन हुनेनहुने टुंगो छैन। अर्कोतिर एमसीसी अनुमोदनको निर्णयसँगै उत्पन्न विवाद पनि निरुपण हुन बाँकी छ। तर, लामो समयदेखि पार्टीका माथिल्लोदेखि तल्लो तह पदाधिकारीविहीन हुँदा पार्टी सञ्चालन कठिन बन्दै गएको नेताहरू बताउँछन्। दाहालले चुनावी प्रक्रियाभन्दा सहमतिमै सबै तहको नेतृत्व छनोट गर्नुपर्ने धारणा राख्दै आएका छन्। समानुपातिक समावेशी रूपमा पार्टीभित्र नेता छनोट गर्नुपर्ने अर्को चुनौती छ, केन्द्रीय सदस्य साह भन्छन्, सक्षम, क्रान्तिकारी र पार्टीको आवश्यकताअनुसारको नेतृत्व छनोट गर्नुपर्ने भनेर अध्यक्ष प्रचण्डले भनिरहनुभएको छ। तर, काम भने अघि बढेको छैन। महाधिवेशनले केन्द्रीय समिति अपुरो मात्रै चयन गरेको थियो। बन्दसत्रमा दाहालले महाधिवेशन आयोजक समितिका तर्फबाट २ सय ९९ सदस्यीय केन्द्रीय समितिमा ६२ रिक्त राखेर २ सय ३७ जनाको नाम प्रस्तुत गरेका थिए। उक्त प्रस्ताव हलले सर्वसम्मतबाट पारित गरेको थियो। बन्दसत्रले केन्द्रीय समितिलाई पदाधिकारी, स्थायी समिति, पोलिटब्युरो र बाँकी रहेको केन्द्रीय सदस्य छनोटको जिम्मा दिएको थियो। महाधिवेशनलगत्तै पुस १९ गतेको बैठकले अध्यक्षमा प्रचण्डजीलाई छनोट गर्यौं। बाँकी अर्को बैठकबाट समिति टुंगो लगाउने कुरो थियो, केन्द्रीय सदस्य राजु खड्का भन्छन्, विभिन्न कारणले नेता छनोट गर्न समय लम्बियो। जिम्मेवारी बाँडफाँट नहुँदा पार्टीले गति लिन नसकेको खड्का बताउँछन्। शुक्रबार सुरु केन्द्रीय समिति बैठकमा संगठनात्मक विषयलाई छलफलको एजेन्डा बनाइएको प्रमुख सचेतक गुरुङ बताउँछन्। आइतबारको बैठकमा पार्टीको संगठनका एजेन्डामाथि छलफल हुने गृहकार्य भइरहेको गुरुङको भनाइ छ। शुक्रबारको बैठकमा पदाधिकारी छनोटको कार्यसूची समावेश गरिएको थियो। तर, एमसीसी अनुमोदनको विषयमा असन्तुष्ट नेताले लिखित रूपमै फरक मत राखेपछि संगठनको विषयले छलफलमा प्रवेश नै पाएन। नेता श्रेष्ठले फरक मत राखेपछि अध्यक्ष दाहाल आक्रोसित बनेका थिए। बैठकमा तीन घण्टासम्म अध्यक्ष दाहाल र नेता श्रेष्ठले मन माझामाझ गरेपछि पार्टीलाई एकताबद्ध बनाएर लैजाने वातावरण बनेको थियो। पार्टी फुटको संघारमा पुगेको थियो। बैठकमा पार्टीलाई एकताबद्ध र सुदृढ बनाउने कुरा दुवै नेताले राख्नुभयो, गुरुङ भन्छन्, अबको बैठकमा संगठनको विषयमा छलफल हुन्छ। पदाधिकारी छनोटका लागि गृहकार्य भइरहेको छ। शनिबार नबसेर बैठक आइतबार बोलाइएको छ।  हाम्रो कारणभन्दा पनि कोभिडले गर्दा पार्टी कमिटीलाई पूर्णता दिन ढिलो भयो। अर्कोतिर एमसीसीले गर्दा पनि हाम्रा कमिटीहरू निर्माण भएनन्। ओनसरी घर्ती मगर नेतृ, माओवादी केन्द्र  बैठकमा पार्टीलाई एकताबद्ध र सुदृढ बनाउने कुुरा दुवै नेता (दाहाल र श्रेष्ठ) ले राख्नुभयो। अबको बैठकमा संगठनको विषयमा छलफल हुन्छ। पदाधिकारी छनोटका लागि गृहकार्य भइरहेको छ। देव गुरुङ प्रमुख सचेतक, माओवादी केन्द्र  नेताहरू जिम्मेवारीविहीन छन्। तर, जिम्मेवारी दिन नेतृत्वले अग्रसरता लिन चाहिरहेको छैन। एमसीसीजस्तो राष्ट्रिय चासोको विषयमा त अध्यक्षजीले एकल निर्णय लिनुभयो। गणेश साह केन्द्रीय सदस्य, माओवादी केन्द्र"
फर्जी मत खसेपछि बारामा कांग्रेसको निर्वाचन स्थगित,"वीरगन्ज : बारामा नेपाली कांग्रेसको जिल्ला अधिवेशनमा फर्जी मत खसेको पाइएपछि विवाद हुँदा निर्वाचन नै रद्द गरिएको छ । कांग्रेसको नयाँ नेतृत्व चयनका लागि कलैया स्थित सिद्धेश्वर संस्कृत मावि परिसरमा शनिबार जारी मतदानका क्रममा बेलुकी साढे ७ बजेतिर विवाद भएपछि निर्वाचन रद्द स्थगित गरिएको हो । एक पक्षले मतपत्र कब्जामा लिएर फर्जी मत खसालेको भन्दै अर्को पक्षले विवाद झिकेर नाराबाजी गरेको थियो। कांग्रेसका केही नेता कार्यकर्ताले मतपत्र कब्जामा लिएर फर्जी मत खसालेको विषयमा विवाद भएपछि निर्वाचन रद्द गरिएको प्रमुख निर्वाचन अधिकृत राजकुमार उप्रेतीले बताए । मतपेटिकामा खसिसकेका करिब १ हजार ३ सय मतपत्रमा आगो लगाइएको जानकारी पनि उनले दिए । उप्रेतीका अनुसार , निर्वाचन क्षेत्र नम्बर २ को बुथमा फर्जी मत खसेको विषयमा विवाद भएको र अनुगमन गर्दा अमर्यादित र उच्छृङ्खल गतिविधि भएको थियो । फागुन १९ गते उम्मेदवारी दर्ता भएपछि मतदानको व्यवस्थापकीय तयारीका लागि कम्तिमा पनि ४ दिनको समय चाहिने भनेर आफूले भने पनि उम्मेदवारहरुले नमानेको कारणले समस्या भएको उनले बताए । स्थगित निर्वाचनका बारेमा आइतबार कांग्रेस बाराको नेतृत्व र उम्मेदवारबीच छलफल गरेर निर्वाचनको अर्को मिति तय गरिने उप्रेतीले जानकारी दिए । निर्वाचन रद्ध गरिएपछि बाक्सामा खसिसकेका मतपत्र जलाइँदै। यता सभापतिका उम्मेदवार शम्भुबहादुर बुढाथोकी र रामानन्द यादव पक्षले भने सभापतिका अर्का प्रत्याशी कलैया उपमहाननगरपालिकाका मेयर राजेशराय यादव पक्षले मतपत्र कब्जामा लिएर फर्जी मत खसालेको आरोप लगाएको छ । प्रमुख निर्वाचन अधिकृत उप्रेतीलाई प्रभावमा पारेर राजेशराय यादवले पक्षले निर्वाचनमा धाँधली गरेको बुढाथोकी र रामानन्द यादव पक्षको भनाइ छ । कांग्रेस बाराको नेतृत्वका लागि सभापतिमा ३ जना नेताको प्रतिस्पर्धा छ । तीनै जना नेताले आ आफ्नो प्यानल बनाएर उम्मेदवारी दिएका छन् । संस्थापन पक्षबाट शम्भुबहादुर बुढाथोकी र राजेशराय यादव छन् भने शेखर कोइराला र कृष्ण सिटौला पक्षबाट राजेशराय यादवले उम्मेदवारी दिएका हुन् । ७ पदाधिकारी सहित ८० पदका लागि २ सय २७ जना उम्मेदवार प्रतिस्पर्धामा छन् । बाराको ४ वटा निर्वाचन क्षेत्रबाट गरी कुल मतदाता २ हजार ४ सय ८१ जना छन् ।"
कांग्रेस नवलपुरमा आलोपालो क्षत्रीय सभापति बन्ने सहमति,"नवलपरासी : बर्दघाटसुस्तापूर्वको निर्वाचन क्षेत्र नं २ मा नेपाली कांग्रेसको सभापति पदमा बराबर मत ल्याएपछि दुवै उम्मेदवारले दुईदुई वर्ष सभापति बन्ने सहमति गरेका छन्। कांग्रेस नवलपुरका जिल्ला सभापति महेन्द्रध्वज जिसीका अनुसार जगत कार्की पहिलो दुई वर्ष तथा सूर्य गुरुङ पछिल्लो दुई वर्ष सभापति बन्ने सहमति भएको हो। कांग्रेसको १४औँ महाधिवेशनअन्तर्गत तीन महिनाअघि भएको क्षेत्रीय सभापतिको निर्वाचनमा दुवै उम्मेदवारले बराबर मत ल्याएका थिए। मत बराबरी भएपछि गोलाप्रथा गर्न उम्मेदवारहरू राजी नहुँदा नवलपुर२ मा कांग्रेस सभापतिको टुङ्गो लाग्न सकेको थिएन। मतदानमा क्षेत्रीय सभापतिका उम्मेदवार गुरुङ र कार्कीले समान ३९४ मत प्राप्त गरेका थिए। मत बराबर भएपछि गोला प्रथा गर्ने वा पुनः मतदान गर्ने वा पुनः मतगणना गर्ने वा बदर मतको आधारलाई कुन मान्ने भन्ने विषय टुङ्गोमा पुग्न सकेको थिएन। दुवै पक्षबीचको छलफलपछि दुइदुई वर्ष कार्यकाल विभाजन गर्ने सहमति भएको जिसीले जानकारी दिए। यसैबीच नेपाली कांग्रेस नवलपुरको सहमति नभएका पदमा आज मतदान हुने भएको छ। सहमति नभएका पदमा अहिले बिहान ९ बजेदेखि मतदान प्रक्रिया सुरू गरिएको निर्वाचन अधिकृत गोविन्द सिग्देलले जानकारी दिए। यसअघि जिल्ला सभापतिमा महेन्द्रध्वज जिसी निर्विरोध चयन भएका छन्। त्यस्तै नवलपुर क्षेत्र नं १ को महासमिति सदस्य खुलातर्फ पाँच जना निर्विरोध चयन भएका छन्। निर्विरोध निर्वाचित हुनेमा ओमप्रसाद सापकोटा, गजेन्द्रबहादुर आले, मदनभक्त अधिकारी, गणेश सापकोटा र गोकुल सापकोटा रहेका छन्। त्यस्तै खसआर्यतर्फ भरत तिवारी सर्वसम्मत निर्वाचित भएका छन्। अन्य पदका लागि मतदान हुँदैछ। मतदान प्रक्रियामा जिल्लाका कूल एक हजार ९७२ मतदाताले मतदान गर्नेछन्। रासस"
कांग्रेस महोत्तरी सभापतिमा यादव,काठमाडौं : नेपाली कांग्रेसको महोत्तरी जिल्ला सभापति पदमा नागेश्वर यादव विजयी भएका छन्। शनिबार घोषित मतपरिणामानुसार उनलाई दोस्रो मत प्राप्त गर्ने सुशीलकुमार यादवले समर्थन जनाएका थिए। विजयी नागेश्वरले कूल खसेको दुई हजार १३९ मतमध्ये एक हजार ११ मत प्राप्त गर्नुभएको निर्वाचन समितिले जनाएको छ। दोस्रो मत पाउने सुशीलकुमारले ७७९ र अर्का उमेदवार बजरङ्ग नेपालीले ३०६ मत प्राप्त गरेका थिए। कांग्रेसको विधानानुसार निर्वाचित हुन ५० प्रतिशत कटाउनुपर्ने प्रावधानले पहिलो र दोस्रो मत प्राप्त गर्नेबीच फेरि प्रतिस्पर्धा गराउनुपर्ने भए पनि दोस्रो मत प्राप्त गर्नेका सहमतिमा पहिलो मत प्राप्त गर्नेलाई विजयी घोषणा गरिएको निर्वाचन समितिका निर्वाचन अधिकृत इन्द्र अधिकारीले जानकारी दिए। कांग्रेसको १४औँ महाधिवेशन क्रममा यसअघि बिभिन्न कारणले अल्झदै आएको जिल्ला अधिवेशनको मतदान शुक्रबार सम्पन्न भएको हो। मतदानमा ९४ प्रतिशत मतदाताले मतदान गरेका निर्वाचन अधिकृत अधिकारीले जानकारी दिए।
माओवादी केन्द्रको बैठक बस्दै,"काठमाडौं : शुक्रबार स्थगित भएको नेकपा माओवादी केन्द्रको बैठक बस्दैछ। आज बस्ने केन्द्रीय कमिटीको बैठकले पदाधिकारी चयनलगायतका सांगठनिक विषयमा छलफल गर्ने बताइएको छ। गत शुक्रबार बसेको बैठकले एमसीसी लगायतका विषयमा छलफल गरेको थियो। शुक्रबार बसेको बैठकमा नेता नारायकाजी श्रेष्ठले पार्टी बैठक नै नगरी एकल ढंगले एमसीसी पारित गरिएको भन्दै अध्यक्ष पुष्पकमल दाहालको चर्काे आलाेचना गरेका थिए। त्यस्तै अन्य चार जना नेताले पनि लिखित असहमति जनाएका थिए। माओवादी केन्द्रमा एक जना वरिष्ठ उपाध्यक्ष, ६ जना उपाध्यक्ष एक महासचिव, दुई उपमहासचिव, तीन सचिव र कोषाध्यक्ष चयन हुन बाँकी छन्।"
दमौलीको आगलागी नियन्त्रणमा,तनहुँ : दमौली बजारस्थित भोलेटार चोकमा लागेको आगो नियन्त्रणमा आएको छ। करिब ५ घन्टापछि आगो नियन्त्रणमा आएको हो। ब्यास नगरपालिका ४ स्थित भोलेटार चोकमा रहेको भूपाल हार्डवयर पसलमा बिहान १० बजेतिर आगलागी भएको थियो। आगो लागेको थाहा पाउने वित्तिकै जनप्रतिनिधि एवं नेपाल सरकारका श्रम मन्त्री कृष्णकुमार श्रेष्ठ (किसान) दमौली पुगेका थिए। आगलागी नियन्त्रणका लागि काठमाडौंमाबाट सिम्रिक एयरको हेलिकोप्टर दमौली गएको थियो। फायर फाइटिङसहितको सिम्रिक एयरको ९ एन ए जे जेड कलसाइनको सिम्रिक एयरको हेलिकोप्टरका चालकमा सुरेन्द्र पौडेल र राजेन्द्र दुवाल थिए। हेलिकोप्टरले स्थानीय मादी खोलाबाट ४५ पटक पानी ओसारेको थियो। दमौलीमा लागेको आगो नियन्त्रण गरिदिन गृहमन्त्रालयले सिम्रिक एयरलाई आग्रह गरेको थियो। आगो नियन्त्रणमा आएपछि फायर फाइटिङसहितको सिम्रिक एयरको हेलिकोप्टर काठमाडौं फर्किएको छ। दमौली बजारको हार्डवेयर पसलमा भीषण आगलागी आगो नियन्त्रण गर्न फायर फाइटिङको टोली लिएर सिम्रिकको हेलिकोप्टर दमौली गयो दमौली आगलागी : मादी नदीबाट पानी निकाल्दै सिम्रिकको हेलिकोप्टरले थाल्यो आगो निभाउन दमौली आगलागी : पृथ्वीराज मार्गमा यातायात अस्तव्यस्त दमौली आगलागी : आगो नियन्त्रणमा यसरी जुटिरहेको छ सिम्रिकको हेलिकोप्टर (तस्बिरसहित) दमौलीमा लागेको आगो नियन्त्रणमा आउँदै भोलेटार चोकमा रहेको भूपाल हार्डवयर पसलमा बिहान १० बजेतिर आगो लागेको थियो। सिम्रिक एयरको हेलिकोप्टरसहित प्रहरी र स्थानीय आगो नियन्त्रणमा जुटेका थिए। जिल्ला प्रहरी तनहुँका अनुसार आगलागीको कारण भने खुलेको छैन।
गान्धी नोवेल पीस अन्तर्राष्ट्रिय पुरस्कार घिमिरेलाई,"काठमाडौं: बेलायतको लण्डनमा दिइने अन्तर्राष्ट्रिय स्तरको गान्धी नोवेल पीस अवार्ड २०२२ बाट मानव अधिकारकर्मी गणेशप्रसाद घिमिरे सम्मानित भएका छन्। बेलायतको विश्व हिन्दु केन्द्र, साउथहल, लण्डनमा आगामी जुन ३ मा एक समारोहबीच उक्त पुरस्कार प्रदान गरिने आयोजकले जनाएको छ। विश्वभरिबाट १०४ जनालाई यो वर्ष गान्धी नोवेल पीस अवार्ड प्रदान गर्ने कार्यक्रम रहेको आयोजक संस्था गान्धी पीस फाउन्डेसन नेपालका अध्यक्ष डा लालबहादुर रानाले जानकारी दिए। अहिंसाको माध्यमबाट मानवअधिकार, शान्ति, सामाजिक, आर्थिक र राजनीतिक रुपान्तरणमा विशिष्ट योगदान पुर्याएकोमा विश्वभरका व्यक्तिहरुलाई दिइने यो वार्षिक पुरस्कार हो। अधिवक्ता घिमिरेले मानवअधिकार तथा सामाजिक न्याय, सञ्चार र शान्तिका क्षेत्रमा विगत दुई दशकदेखि क्रियाशील रहँदै आएका छन्।"
टिकटविनै जहाजमा पुगेकोबारे अध्ययन गर्न बनाएको समितिले बुझायो प्रतिवेदन,"काठमाडौं: त्रिभुवन अन्तर्राष्ट्रिय विमानस्थलबाट कतारको दोहा उडान भर्न लागेको नेपाल एअरलाइन्सको विमानमा पासपोर्ट र भिसाविना एक व्यक्ति पुगेको घटनाको सम्बन्धमा छानबिन गर्न गठित समितिले गृहमन्त्री बालकृष्ण खाँणलाई आफ्नो प्रतिवेदन बुझाएको छ। गृह मन्त्रालयमा आज समितिका संयोजक अध्यागमन विभागका महानिर्देशक नारायणप्रसाद भट्टराईले प्रतिवेदन बुझाएका हुन्। फागुन ९ गते राति हवाई जहाजको टिकट र भिसा नभएका व्यक्ति विमानस्थलभित्र छिरेर जहाजसम्म पुगेका थिए। गृहमन्त्रीस्तरीय निर्णयबाट फागुन १३ गते विमानस्थल सुरक्षा अवस्था तथा सुधारका उपायहरू सम्बन्धमा सिफारिस गर्न भन्दै समिति गठन भएको थियो। समितिमा महासेनानी अनुप अधिकारी, प्रहरी उपरीक्षक वेद विष्ट, कामु सशस्त्र प्रहरी वरिष्ठ उपरीक्षक किरण बस्नेत, उपअनुसन्धान निर्देशक विष्णुमणि आचार्य, हवाई सुरक्षा निर्देशक वासुदेव भट्टराई, नेपाल वायु सेवा निगमका निर्देशक अनिल घिमिरे, संस्कृति पर्यटन तथा नागरिक उड्डयन मन्त्रालयका उपसचिव प्रमोद नेपाल तथा गृह मन्त्रालयका उपसचिव गोमा चेम्जोङ सदस्य थिए। समितिको प्रतिवेदन बुझ्दै गृहमन्त्री खाँणले रिपोर्ट कार्यान्वयनको प्रक्रिया अगाडि बढाउने बताए। उनले विमानस्थलभित्र नागरिक छिरेर जहाजमै पुग्नु संवेदनशील भएको भन्दै त्यो घटना कसरी भएको हो? कसको कमजोरीले भएको हो? पर्यटन, अर्थसहितको सल्लाहमा दोषीलाई कारबाहीको प्रक्रिया अगाडि बढाउने गृहमन्त्री खाँणले बताए। कोभिड१९ को प्रकोप घटेको र व्यवस्थापन गर्न सरकार सफल भएको भन्दै अब अझै पर्यटकको आगमन बढ्ने भन्दै गृहमन्त्री खाँणले जति आगमन बढ्यो, त्यति सुरक्षा संवेदनशीलता बढ्ने भन्दै सचेत रहन सम्बन्धित निकाय चनाखो रहनुपर्ने बताए। राष्ट्रको सुरक्षा सबैको मूल दायित्व भएको भन्दै अझ अन्तर्राष्ट्रिय विमानस्थलको सुरक्षा झनै संवेदनशील भएको बताए। प्रतिवेदन बुझाउँदै अध्यागमन विभागका महानिर्देशक तथा समितिका संयोजक भट्टराईले आफूहरूले प्रहरी प्रतिवेदन, अभियुक्तलाई विमानस्थलमै पुर्याएर लिएको जानकारी तथा सिसी टिभी फुटेजका आधारमा प्रतिवेदन तयार पारिएको जानकारी दिए।"
धरानको होटलमा मृत भेटिएकी महिला हत्याका अभियुक्त पक्राउ,धरान : धरान उपमहानगरपालिका१८ स्थित बुद्ध चोकमा रहेको एक होटलमा मृत भेटिएकी महिलाको हत्यामा संलग्न अभियुक्त पक्राउ परेका छन्। हत्याको पाँच दिनपछि हत्यामा संलग्न अभियुक्तलाई पक्राउ गरेको प्रहरीले बताएको छ। बुद्ध चोकमा रहेको न्यु कान्तिपुर होटलको १०९ नम्बर कोठामा पाँचथर मिक्लाजुङ गाउँपालिका१ की ३९ वर्षीया सुमित्रा तामाङको शव भेटिएको थियो। गत मंगलबार सुमित्रालाई अभियुक्त प्रेमी भनिएका धनकुटाका पाख्रिवास नगरपालिका ६ का २४ वर्षीय रामबहादुर जीवन उपनामका विनेश रानामगरलाई प्रहरीले पक्राउ गरी आइतबार सार्वजनिक गरेको हो । दुईदिनसम्म होटलमा सँगै बसेका मगरले सुमित्राको हत्या गरी फरार भएका थिए। प्रहरीले घटनाको पाँचदिनपछि शनिबार धनकुटाको पाख्रिवास नगरपालिकास्थित उनकै ससुरालीबाट पक्राउ गरिएको इलाका प्रहरी कार्यालय धरानका डीएसपी नरेन्द्र कुवरले जानकारी दिए । उनले अभियुक्त मगरलाई प्रहरी हिरासतमा राखेर कानुनी कारवाहीका लागि प्रक्रिया अगाडि बढाइसकेको बताए । मृतक सुमित्रा इटहरीको तुलसा टोलमा छोराछोरीसँगै बस्तै आएकी थिइन् । पति नर्बू तामाङ वैदेशिक रोजगारीमा ब्रुनाईमा छन्। त्यसपछि इटहरीमा बसेर सिटी सफारी चलाउँदै आएकी थिइन्। सोही क्रममा मगरसँग प्रेमसम्बन्धमा रहेको खु्ल्न आएको छ। प्रेममा रहेको एक वर्षपछि सम्बन्धमा खटपट आएपछि मगरले इटहरीदेखि धरान ल्याएर होटलमा कुटपिट गरी हत्या गरेको प्रारम्भिक अनुसन्धानबाट खुलेको डीएसपी कुवरले बताए । अभियुक्त मगरले सुमित्रासँग रकम लिएको र फिर्ता माग्दा विवाद बढेको हुनसक्ने प्रहरीको भनाइ छ । मगरले होटलको कोठा थुनेर कुटपिट गरी घााँटी थिचेर हत्या गरेको प्रहरीसमक्ष बयान दिएका छन् ।
"रहेनन् पुलिस ब्याण्डका पायोनियर एसपी थापा, सशस्त्रको ब्याण्डलाई पनि दिएका थिए प्रशिक्षण","काठमाडौं : नेपाल प्रहरीका पूर्वप्रहरी उपरीक्षक (एसपी) हस्तबहादुर थापाको निधन भएको छ। फोक्सोमा निमोनिया भएका थापाको ९२ वर्षको उमेरमा आज विहान निधन भएको प्रहरी प्रवक्ता विष्णुकुमार केसीले जानकारी दिए। उनकाअनुसार थापाको प्रहरी संगीत विद्यालय स्थापनामा ठूलो योगदान छ। ३८ वर्ष पहिला थापाले नै प्रहरीमा संगीत विद्यालय स्थापना गरेका थिए। पूर्वआईजीपी स्वर्गीय खड्गजीत बरालको सचिवालयले पनि थापाको निधनमा शोक व्यक्त गरेको छ। सचिवालयले करिब दुई दशकसम्म नेपाल पुलिस ब्याण्डको प्रणेता, सङ्गीत प्रशिक्षकको रूपमा योगदान पुर्याएका थापाको पुलिस ब्याण्डको आधुनिकीकरणमा अग्रणी भूमिका रहेको उल्लेख गरेको छ। थापा बेलायती सेनाको कप्तान पदमा सहायकसङ्गीतनिर्देशकको रूपमा कार्यरत रहँदा तत्कालीन आईजीपी बरालको बेलायती सेनासँगको भएको सहमतिअनुरूप थापा २०२९ सालमा काठमाडौं आएर नेपाल पुलिस ब्याण्डलाई प्रशिक्षण दिएका थिए। तत्कालीन आईजीपी बरालको परिकल्पना तथा स्व थापाको बेलायती सेनाको अनुभव, नयाँ बाजा र आधुनिक प्रशिक्षणको परिणामस्वरूप नेपाल प्रहरीबाट २०३० सालदेखि प्रत्येक वर्ष 'बीटिङ दि रिट्रीट' कार्यक्रम आयोजना गर्ने गरिन्थ्यो। संयुक्त अधिराज्य बेलायतको स्कटल्यान्डमा प्रदर्शन गरिने रोयल एडन्बरा मिलिटरीट्याटु को स्तरको सो कार्यक्रमबाट नेपाल प्रहरीको लोकप्रियताले नयाँ उचाइ पाएको थियो। पछि स्व थापाले बेलायती सेनाबाट अवकाश पाए। त्यसपछि तत्कालीन आईजीपी बरालकै पहलमा २०३४ सालमा तत्कालीन राजा वीरेन्द्रको हुकुम प्रमाङ्गी (हुप्र)बाट थापा नेपाल प्रहरीको निरीक्षक (इन्स्पेक्टर) पदमा स्थायी रूपमा नियुक्त भएका थिए। उनले करिब दुई दशकसम्म नेपाल पुलिस ब्याण्डको नेतृत्व गरी एसपी पदबाट अवकाश पाएका थिए। अवकाशपछि थापाले सशस्त्र प्रहरी बलको ब्याण्डलाई पनि २०५९ सालदेखि करिब सात वर्षसम्म प्रशिक्षण दिएका थिए। थापाको परिवारबाट डा दुर्गा थापा पुन (पूर्वएआईजी), हृदय थापा (एसएसपी) प्रहरी सेवामा छन्।"
पूर्वमेयर निधनको शोकमा पोखरा महानगरमा विदा,"पोखरा: पोखरा महानगरपालिकाले पूर्वमेयरको निधनमा २३ गते आफ्ना सबै कार्यालयहरुमा शोक विदाको निर्णय गरेको छ। पोखराका पूर्वमेयर गणेश शेरचनको आइतबार निधन भएको हो। उनी ७८ वर्षका थिए। राष्ट्रिय प्रजातन्त्र पार्टीका नेतासमेत रहेका शेरचन मधुमेह र मिर्गौलाको समस्याबाट पीडित थिए। काठमाडौंको ग्रान्डी अस्पतालमा उपचारको क्रममा उनको निधन भएको हो। पोखरा नगर पञ्चायतमा शेरचन २०३७ पछि प्रधानपञ्च भएका थिए। उनी कास्कीबाट निर्वाचित राष्ट्रिय पञ्चायत सदस्य पनि हुन्। तत्कालीन प्रधानमन्त्री सूर्यबहादुर थापाका पालामा शेरचन वाणिज्य सहायक मन्त्री भएको राप्रपा प्रवक्ता मोहन श्रेष्ठले जानकारी दिए। पोखराको अर्चलबोटका स्थायी बासिन्दा शेरचन प्रगतिशील विद्यार्थीका तर्फबाट पृथ्वीनारायण क्याम्पसको स्ववियु सभापतिसमेत भएका थिए। शेरचनले २०२७२०२८ सालमा आह्वान साप्ताहिक प्रकाशनसम्पादन गरेका थिए। पत्रकार महासंघ कास्कीका पूर्वअध्यक्ष पुण्य पौडेल शेरचन पत्रकारिताका अलावा साहित्यमा पनि सक्रिय रहेको सुनाउँछन्। पोखराका पत्रकारले भुलेका व्यक्ति हुन्। उनले निष्ठाको राजनीति गरे। छलछाम गरेनन्। जहिलेदेखि पञ्चायतमा लागे निरन्तर लागे, पौडेलले भने, राजनीतिमा लागेर सम्पत्ति कमाएनन्। सधै स्पष्ट कुरा राखे। विद्यार्थी जीवनमा प्रगतिशील विचार राखेका कारण पृथ्वीनारायण क्याम्पसमा स्वतन्त्र विद्यार्थी युनियनमा सभापति जिते। कमल थापा नेतृत्वको तत्कालीन राप्रपा नेपालमा महामन्त्रीसमेत रहेका शेरचन राजा ज्ञानेन्द्रको प्रत्यक्ष शासनकालमा सुदूर पश्चिमाञ्चलको क्षेत्रीय प्रशासक भएका थिए। शेरचनका एक श्रीमती, ३ छोरा र १ छोरी छन्।"
बर्दिबास मेडिकल कलेजको वन क्षेत्रमा कुनै पनि काम नगर्न सर्वोच्चद्वारा अन्तरिमा आदेश,"जनकपुरधाम: महोत्तरी बर्दिबासस्थित मेडिकल कलेज स्थापनाको क्रममा वन फँडानी गरेर भौतिक संचरना निर्माणको कुनै पनि काम नगर्न सर्वोच्च अदालतले अन्तरिम आदेश दिएको छ। सर्वोच्च अदालतका न्यायाधीशद्वय ईश्वरप्रसाद खतिवडा र टंकबहादुर मोक्तानको संयुक्त इजलासले महोत्तरीको बर्दिबासस्थित मेडिकल कलेज खोल्न प्रस्तावित वन क्षेत्रको जग्गामा रहेका सम्पदामा कुनै पनि वातावरणीय प्रतिकूल असर पर्ने कुनै कार्य नगर्ननगराउन विपक्षीहरुको नाममा अन्तरिमा आदेश जारी गरेको हो। पर्यावरण तथा मिथला वाइल्ड लाइफ ट्रष्टका अभियन्ता देव नारायण मण्डलले प्रधानमन्त्री तथा मन्त्रिपरिषदको कार्यालय, मधेस प्रदेश मुख्यमन्त्री तथा मन्त्रिपरिषद्को कार्यालय र उद्योग, पर्यटन तथा वन मन्त्रालयलाई विपक्षी बनाएर दायर गरेको रिटमा सुनुवाइ गर्दै सर्वोच्चले फागुन १८ गते अन्तरिम आदेश जारी गरेको हो। बर्दिबासस्थित मेडिकल कलेज निर्माण गर्ने भनिएको प्रस्तावित वन क्षेत्रको जग्गामा रहेका वन सम्पदामा प्रतिकूल असर पर्ने कुनै कार्य नगर्नुनगराउनु, त्यस स्थानमा रहेका रुख विरुवा नकाट्नु, वन्यजन्तुलाई हानी नोक्सानी हुने कार्य नगर्नु नगराउनु त्यो वनक्षेत्र हाल यथास्थितिमा संरक्षितरुपमा राख्नु भनी सर्वोच्च अदालत नियमावली, २०७४ को नियम ४९ (१) (क) बमोजिम प्रत्यर्थीहरुले नाममा अन्तरिम आदेश जारी गरिएको छ, सर्वोच्चको आदेशमा भनिएको छ। रिट निवेदन उपरको सुनुवाइ टुंगो नलागेसम्मका लागि त्यस जग्गामा मेडिकल स्थापना नगर्न सर्वोच्चले आदेश दिएको हो। बर्दिबासस्थित पूर्व पश्चिम राजमार्गसँगै जोडिएको उत्तर र भब्सी खोलाको पश्चिमी किनारको वन क्षेत्रमा मेडिकल कलेज स्थापना गर्ने तयारी अन्तिम चरणमा छ। आदेशमा प्रस्तावित मेडिकल कलेजका लागि १ सय ५ हेक्टर वन क्षेत्रका ५ हजार ६ सय ८१ रुख कटान गर्नुपर्ने हुन्छ। 'निश्चित योजना र कार्यक्रमको अभाव रहेको अवस्थामा रुख कटान गरिए अपुर्णीयरुपमा वातावरणीय प्रभाव र क्षति हुनजाने अवस्था देखियो। सुविधा सन्तुलनका दृष्टिले हेर्दा अन्तरिम आदेश जारी गर्नु मुनासिव देखियो, आदेशमा भनिएको छ। रिटको अन्तरिम आदेश जारी हुने वा नहुने विषयमा वादीको तर्फबाट अधिवक्ताहरू पंकज कुमार कर्ण, केशरमणि अर्याल, उमेश प्रसाद र मोहना अन्सारीले बहस गरेका थिए। त्यस्तै विपक्षीको तर्फबाट नेपाल सरकारको तर्फबाट सहन्यायाधिवक्ता लोकराज पराजुलीले र मधेस प्रदेश सरकारको मुख्यमन्त्री तथा मन्त्रिपरिषदको कार्यालय र उद्योग, पर्यटन तथा वन मन्त्रालयको तर्फबाट मुख्य न्यायाधिवक्ता दीपेन्द्र झा र बहस गरेका थिए। सरकारको आर्थिक वर्ष २०७३०७४ को नीति तथा कार्यक्रममा समावेश भई मुलुकका सातवटै प्रदेशमा एक एकवटा मेडिकल कलेज स्थापना गर्ने अवधारणाअनुसार मधेस प्रदेशमा बर्दिबास मेडिकल कलेज निर्माण गर्ने तय भएको थियो।"
छात्रालाई बलात्कार गरेको आरोपमा शिक्षक पक्राउ,सन्धिखर्क: अर्घाखाँचीको मालारानी गाउँपालिकाका एक शिक्षक आफ्नै विद्यालयकी १५ वर्षीय नाबालिकालाई बलात्कार गरेको आरोपमा पक्राउ परेका छन्। मालारानी गाउँपालिका७ का २७ वर्षीय शिक्षक सोही विद्यालयमा अध्ययनरत १५ वर्षकी नाबालिकालाई जबरजस्ती करणी आरोपमा पक्राउ परेको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक अम्मर बहादुर थापाले बताए। मालारानी गाउँपालिकाको मावि स्तरको विद्यालयमा अध्यापन गराउने शिक्षकले सोही विद्यालयमा अध्ययनरत १५ वर्षकी नाबालिकालाई जबरजस्ती करणी गरेको जाहेरीका आधारमा जिल्ला प्रहरी कार्यलय अर्घाखाँचीले आरोपी शिक्षकलाई पक्राउ गरेको हो। शिक्षकलाई नियन्त्रणमा लिई प्रारम्भिक अनुसन्धान पश्चात अर्घाखाँची जिल्ला अदालतमा पेश गरिएको र अदालतबाट ६ दिन म्याद थप गरी अनुसन्धान भई रहेको जिल्ला प्रहरी कार्यलय अर्घाखाँचीका सूचना अधिकारी प्रहरी निरीक्षक गणेश खनालले जानकारी दिए।
सहकारीका समस्या ज्यूँका त्यूँ,"समस्या समाधान समितिले सुल्झाएन समस्या  ५ वर्षमा फेरियो समितिको ३ नेतृत्व, समस्या अझै उस्तै  हाल समस्याग्रस्त सहकारी व्यवस्थापन समिति नेतृत्वविहीन  समिति सञ्चालनमा हरेक वर्ष ३ करोड खर्च काठमाडौं : २०७० अघि एकपछि अर्को सहकारी भाग्ने क्रम बढ्यो। निक्षेप दिन नसकेपछि सहकारी बन्द गरेर भागेका हुन्। त्यसपछि सरकारले समस्याग्रस्त सहकारीको अध्ययन गर्न गौरीबहादुर कार्की आयोग गठन गर्यो। आयोगले लामो समय लगाएर सरकारलाई प्रतिवेदनसमेत बुझायो। प्रतिवेदनले देखाएको समस्या समाधान गर्न कार्कीकै अध्यक्षतामा पुनः २०७४ पुस २९ गते समस्याग्रस्त सहकारी व्यवस्थापन समिति गठन गर्यो। ऐनमै व्यवस्था गरी गठन गरिएको उक्त समिति बनेको ५ वर्ष बितिसक्दा पनि सहकारीका समस्या भने जस्ताको तस्तै छ। यस अवधिमा कुनै ठोस काम नगरी ३ जनाको नेतृत्वको कार्यकाल पनि सकिएको छ। अहिले सो समिति नेतृत्वविहीन छ। नयाँ नेतृत्वका लागि सरकार आफ्ना मान्छेको खोजीमा छ। समितिले १३० सहकारी समस्यामा रहेको प्रतिवेदन सरकारलाई बुझाएको थियो। सरकारले १३० मध्ये १२ वटा सहकारीलाई समस्याग्रस्त घोषणा गर्यो। तर, सबै नेतृत्वको ध्यान ओरेन्टलमा मात्रै गयो। चासोका रूपमा ओरेन्टल सहकारी हेरिए पनि कसैले त्यसको पार लगाउन सकेनन्। संस्थापक अध्यक्ष कार्कीले ओरेन्टलका अध्यक्ष सुधीर बस्नेतलाई भेगाससिटी निर्माण गर्न समय दिएका थिए। तर, बस्नेतले काम गरेनन्। कार्कीपछि युवराज सुवेदी समितिको अध्यक्ष भए। उनले भेगाससिटी लिलामी प्रक्रिया अघि बढाए। लिलामीमा बिक्री गरी सदस्यलाई दामासाहीका आधारमा निक्षेप बाँड्ने उनको योजना थियो। लिलामी प्रक्रिया अन्तिम चरणमा थियो। सर्वोच्चले सहकारी ऐन २०७४ अघि ओरेन्टल स्थापना भएकाले ऐन आकर्षित नहुने भन्दै सुधीर बस्नेतकै पक्षमा फैसला गर्यो। त्यससपछि समितिले थप काम गर्न सकेन। सर्वोच्चको कदमबाट निराश भएका सुवेदीले घोषणा भएका अन्य सहकारीको समस्या समाधान गर्न ध्यानै नदिई राजीनामा दिए। त्यसपछि सरकारले कुमारराज पोखरेललाई अध्यक्ष नियुक्त गर्यो। उनले पनि ओरेन्टलको कागजातसहित उठेको साढे २ करोड पैसा के गर्ने भन्ने अन्योलमै लामो समय गुजारे। उनी सचिवस्तरको निर्णय गराएर ओरेन्टलको कागजात सहकारी विभागलाई जिम्मा लगाउन तम्सिएका पनि थिए। तर, विभागले त्यसको स्वामित्व लिन चाहेन। अहिले ओरेन्टल हेर्न नमिल्ने सर्वोच्चको आदेशका कारण समिति हात झिक्न बाध्य भयो। समितिले अहिलेसम्म एउटा पनि समस्या समाधान गर्न नसक्दा पीडितले एक पैसा पनि पाएका छैनन्। ओरेन्टलका पीडित दशकौंदेखि आन्दोलन गर्दै आएका छन्। तर, कागजातपत्रसहित अढाइ करोड रुपैयाँ समितिमै अलपत्र हुँदा फिर्ता गर्न समेत समिति अलमलिएको छ। समितिको कार्यालय सञ्चालन, तलब, भत्ता आदिमा हरेक वर्ष ३ करोड खर्च हुँदै आएको छ। समितिका पदाधिकारी तथा कर्मचारी गाडी सुविधा, तलब, भत्तामै रमाइरहेका बचतकर्ताको आरोप छ। समिति आफ्ना आसेपासेलाई जागिर खुवाउने ठाउँ मात्र बनेको छ। एक हप्ताअघि मात्रै कार्यकाल सकेका अध्यक्ष कुमारराज पोखरेलले लुनिभा र सोसाइटलको ६० प्रतिशत काम सकिएको दाबी गर्छन्। त्यसबाहेक अन्य ९ वटा सहकारीको पनि सञ्चालक तथा ऋणी खोज्ने, जग्गा रोक्का गर्ने, निवेदन लिने काम गरेको बताए। समितिका अनुसार लुनिभा र सोसाइटलका केही पीडितलाई निक्षेप फिर्ता गरिएको छ। तर, ती संस्थाका सबै निक्षेपकर्ताले अझै पैसा फिर्ता पाउन सकेका छैनन्। समितिले लुनिभाको ७० लाख रुपैयाँ ऋण उठाएर ५० हजार निक्षेप भएका सबै ९० जनालाई फिर्ता गरिएको सदस्य सचिव केशवप्रसाद पौडेलले जानकारी दिए। ठूला बचतकर्ताले आफ्नो बचतको ६ प्रतिशत मात्र फिर्ता पाएका छन्। बाँकीले दोस्रो चरणमा निक्षेप पाउने उनको भनाइ छ। त्यसैगरी सोसाइटलका पनि ५० हजारमुनिका सबै बचतकर्ताले निक्षेप फिर्ता पाइसकेका छन्। त्यसभन्दा ठूला बचतकर्तालाई ११ प्रतिशत बाँडिएको समितिले जनाएको छ। हिजोको नेतृत्वले ओरेन्टलबाहेक अरू केही गर्न सकेन, पोखरेल भन्छन्, हामीले २ वटा संस्थाको ६० प्रतिशत र अरु ९ वटाको प्रक्रिया सुरु गरेका छौं। अब आउने नेतृत्वले त्यसैबाट थप काम गर्न आधार तय भएको छ। त्यस्तै, समस्याग्रस्त घोषणा भएका कुवेर बचत तथा ऋण सहकारी, चार्टर सेभिङ एन्ड क्रेडिट, भेगास बचत तथा ऋण सहकारी, स्ट्यान्डर्ड मल्टिपर्पोज सहकारीबाट ऋण उठाउने काम प्रभावकारी हुन सकेको छैन। हाउजिङ र सहकारीमार्फत हजारौं सर्वसाधारण ठगेका बस्नेतले हालसम्म सहकारीका निक्षेपकर्ता, अपार्टमेन्ट बुकिङकर्ता, सेयर सदस्यको समस्या समाधान गर्न सकेका छैनन्। ओरेन्टलको दायित्व १६ अर्ब १ करोड ४५ लाख रुपैयाँ तिर्नुपर्ने छ। ओरेन्टलबाट ९ हजार जना पीडित छन्। उनीहरूको ८ अर्ब ४० करोड सावाँ निक्षेप डुबेको छ। त्यस्तै, ६८१ जनाले अपार्टमेन्ट बुकिङका नाममा ओरेन्टल र कोअपरेटिभका अध्यक्ष सुधीर बस्नेतबाट ठगिएका छन्। सहकारी संस्थाका निक्षेपकर्ताको ८ अर्ब ३८ करोड र अपार्टमेन्ट बुकिङकर्ताको ४ अर्ब ९२ करोड रकम फसेको छ। पछिल्लो समय सहकारीमा झन् समस्या बल्झिँदै गएको छ। सिभिल सहकारीका अध्यक्ष इच्छाराज तामाङ, पूर्वअध्यक्षसहितको टोली थुनामा छ। तामाङले ८ अर्बभन्दा बढी रकम संस्थाबाट ऋण लगेर संस्था डुबाएका छन्। पछिल्लो समयमा पशुपति सेभिङ, आनन्दनगर बचत तथा ऋण सहकारी संस्था, गुडविल, हाम्रो सन्देशलगायतका सहकारी समस्यामा छन्। त्यसका पक्षमा सरकार तथा समिति प्रवेश गरेको छैन। यसबाहेक पीडितका उजुरी आउने क्रम व्यापक रहेको सहकारी विभागका अधिकारीहरू बताउँछन्। देश संघीयतामा गएसँगै सहकारीको नियमन तीनै तह (संघ, प्रदेश र स्थानीय) बाट हुँदै आएको छ। तर, कुनै तहमा प्रभावकारी नियमन संरचना छैन। यसले सहकारी समस्याग्रस्त हुन झन् बल पुगिरहेको छ। अर्थात् नियमविपरीत कारोबारले सहकारीमा समस्या थुप्रिँदै गएको छ। समयमा नियमन गर्न नसकेकाले सहकारीमा समस्या बढ्दै गएको सहकारी विभागले पनि स्वीकारेको छ। विभागसँग ३१ कर्मचारी छन्। तर, एक जना पनि सिए छैनन्। सहकारीले मनोमानी ढंगले कार्यक्षेत्र बाहिर कारोबार गर्ने गरेको अनुगमनका क्रममा भेटिन्छ। घरजग्गा तथा हाउजिङमा सहकारीको लगानी प्राथमिकता पर्ने गर्छ। यसले समस्या सिर्जना गर्न बल पुगे पनि विभागले नियन्त्रण गर्न सकेको छैन। सहकारी ऐन २०७४ र सहकारी नियमावली २०७५ ले सहकारी ठगी रोक्न स्पष्ट व्यवस्था गरेको छ। तर, त्यसको कार्यान्वयन हुन सकेको छैन। कार्यक्षेत्र विस्तार र बचत संकलनमा होजबाजी गर्ने, सीमित सदस्य असीमित कारोबार गर्छन्। कतिपय सहकारी खरिदबिक्रीसमेत हुने गरेको पाइएको छ। संस्थालाई डुबाएर सञ्चालक फरार हुने, लोभलाग्दोअपत्यारिलो ब्याजदर निर्धारण, उपहार कार्यक्रम राखी भड्किलो विज्ञापन गर्ने, समयमा लेखापरीक्षणसाधारणसभा नगर्ने सहकारीलाई नियमन निकायले नियन्त्रण गर्न सकेका छैनन्। सहकारीले संस्थापक सदस्य र गैरसंस्थापक सदस्य भन्दै विभेद गर्ने गरेकोे अनुगमनमा भेटिएको विभागका अधिकारी बताउँछन्। लेखा समितिमा लेखाको विषय जानेका सदस्य नआई भागबन्डाका आधारमा आउने गर्छन्। अर्थविद् ज्ञानेन्द्र अधिकारीले सहकारीको पुँजीका आधारमा वर्गीकरण गरी नियमन गर्नुपर्ने बताउँछन्। जुन कन्सेप्टमा सहकारी आयो, अहिले त्यही सोचमा नियमन हुन्छ, उनले भने, सहकारीको कारोबार भने बैंक जत्तिकै पुगिसक्यो। २०६८ सालमै बनेको एक कार्यदलले नियमनमा कडाइ गर्न सुझाव दिएको थियो। राष्ट्र बैंकअन्र्तगत सहकारी र लघुवित्तको नियमन गर्न छुट्टै संरचना बनाउन सुझाइएको थियो। तर, कुनै सरकारले सहकारीको नियमनमा प्रक्रिया अघि बढाए। कार्यदलले विभागको कार्यक्षमता बढाउनसमेत सुझाव दिएको थियो। अहिलेसम्म राज्य सहकारीप्रति बेखबर छ। बैंकर कृष्णप्रसाद शर्माले सहकारीको नियमनमा उदासिन हुन नहुने बताउँछन्। विभागको संरचनाले नियमन गर्न सक्दैन, उनले भने, कि त राष्ट्र बैंकलाई नै जिम्मा दिनुपर्छ कि त छुट्टै नियमन निकाय बनाउनुपर्छ। पीडित झन् पीडित भएका छन् गौरीबहादुर कार्की आयोगले निक्षेप फिर्ता नदिएर सहकारीमा ठगी भइरहेको छ भनेर सरकारलाई जानकारी गराएकै हो। तर, सरकारले यसमा खासै चासो दिएन। प्रतिवेदनमा त्यतिबेला १३० सहकारीको उजुरी परेको थियो। त्यतिबेला उजुरी दिएका मात्रै हामीले हेर्यौं। सिभिल सहकारी राम्रै चलेको थियो। तर, अहिले धेरै सहकारीको निक्षेपकर्ताको पैसा खाएका छन् भन्ने देखियो। सरकार भने रणभुल्लमा छ। जुनसुकैको नेतृत्वमा सरकार आए पनि सरकारले गति लिन सकेन। पीडित झन् पीडित भएका छन्। गौरीबहादुर कार्की पूर्वअध्यक्ष, समस्याग्रस्त सहकारी व्यवस्थापन समिति आफ्नालाई बिनाधितो ऋण दिँदा समस्या साहू, महाजनबाट पीडित हुन नपरोस् भन्ने कन्सेप्टले सहकारी खोलिएको थियो, अहिले त्यहीअनुसार माथिल्लो तहसम्म पुगेको छ। यसले बैंक जत्तिकै कारोबार गर्छ। तर, यसको नियमन भने फितलो छ। यहाँ चिनजानका आधारमा बिनाधितो ऋण दिइन्छ। जसले गर्दा सहकारी डुबेका छन्। विभागसँग त्यही खालको ज्ञान भएका कर्मचारीको व्यवस्था छैन। भौतिक संरचना पनि छैन। सहकारी ऐनमा ठूला सहकारी राष्ट्र बैंकले हेर्ने उल्लेख गरिए पनि स्पष्ट व्यवस्था छैन। सहकारी ऐन नै परिवर्तन गरी नियमनमा कडाइको व्यवस्था गर्नुपर्छ। पुँजीका आधारमा नियमन हुनुपर्छ। त्यसैगरी बहुउद्देश्यीय सहकारीको लगानी पनि जोखिममा परेका छन्। ज्ञानेन्द्र अधिकारी, अर्थविद् प्रभावकारी नियमन छैन सबै जिल्ला, स्थानीय तहमा पुगेर सहकारीको दायरा फराकिलो हुँदै गएको छ। अहिले देशभर ३० हजार सहकारी छन्। ७४ लाख सदस्य छन्। सहकारीमार्फत ६ खर्ब स्रोत संकलन भएको छ। तर, बिडम्बना नियमन भने फितलो छ। सहकारी विभागको क्षमता विस्तार गरिएको छैन। २०२२ जना कर्मचारी भएको र छिटोछिटो सरुवा हुने व्यवस्थाले सहकारीको नियमन हुन सकेको छैन। त्यसरी नियमन गर्न सम्भव पनि छैन। यति धेरै कर्जा प्रवाह भएको, निक्षेप संकलन भएको तथा पुँजी भएको सहकारीलाई सरकारको नियमन नहुँदा ठूलो वित्तीय दुर्घटना हुने सम्भावना छ। भइरहेको पनि छ। त्यसैले छुट्टै संस्था गठन गरेर नियमन जरुरी छ। कि त सहरमा रहेका ठूला सहकारीलाई नेपाल राष्ट्र बैंकले हेर्ने अनिवार्य व्यवस्था गर्नुपर्छ। भारतमा समेत भारतीय रिबर्ज बैंकले सहकारीको नियमन गर्छ। देश संघीयतामा गएसँगै स्थानीय तह, प्रदेशले समेत सहकारीको नियमन गर्ने व्यवस्था छ। प्रत्यक्ष नियमन हुन सकेन। सरकारको फितलो नियमनकै कारण ओरेन्टल, सिभिल सहकारीको घटना भए। उनीहरूले निक्षेपकर्तालाई भुक्तानी दिन सकिरहेका छैनन्। सहकारी ऐनमा भएको व्यवस्थाअनुसार प्राविधिकको सहयोगले मात्रै नियमन हुन सक्दैन। राज्य सतर्क हुनुपर्छ। कि त विभागले जिम्मा लिन सक्नुपर्छ। क्षमता विकास गरी लेखा, सीए जानेका व्यक्ति हुनुपर्छ। संरचनमा विभागले नियमन गर्न सक्दैन। कृष्णप्रसाद शर्मा, बैंकर"
दमौली बजारको हार्डवेयर पसलमा भीषण आगलागी,तनहुँ : दमौली बजारस्थित भोलेटार चोकको एउटा पसलमा भीषण आगलागी भएको छ। ब्यास नगरपालिका ४ स्थित भोलेटार चोकमा रहेको भूपाल हार्डवयर पसलमा बिहान १० बजेतिर लागेको आगो अझैं नियन्त्रणमा आउन सकेको छैन। जिल्ला प्रहरी तनहुँका अनुसार आगो नियन्त्रणको प्रयास भइरहेको छ। अहिले प्रहरी र स्थानीय आगो नियन्त्रणमा जुटेका छन्। आगो नियन्त्रणका लागि एउटा दमकल र चारवटा पानी ट्यांकरको प्रयोग गरिएको छ।
कैदीबन्दीको जोखिमयुक्त अदालत यात्रा,"गुलरिया : कारागारमा रहेका कैदीबन्दीलाई जोखिम मोलेरै बर्दिया जिल्ला अदालत पुर्याइने गरिएको छ। उनीहरुका मुद्धाको सुनुवाइका लागि उपस्थित गराउन अटोरिक्सा मार्फत बर्दिया कारागारले असुरक्षित रुपमा जिल्ला अदालत लैजाने गरेको हो। कैदीबन्दीहरुलाई अदालतमा उपस्थित गराउन तथा उपचारका लागि अस्पताल लैजान अटोरिक्साकै भर छ। कार्यागार कार्यालय बर्दियाका जेलर डिल्लीचन्द्र पौडेलले भने, 'हामीसँग गाडी छैन। जिल्ला प्रशासन कार्यालय बर्दियाले उपलब्ध गराएको गाडी बिग्रिएर ग्यारेजमा थन्किएको छ। इन्जिन बिग्रिएको गाडी मर्मतको इष्टिमेट ६ लाखको छ। हामीसँग गाडी मर्मत गर्न बजेट छैन। सहयोग माग्दा समेत गाडी उपलब्ध हुन सकेन।' उनले कैदीबन्दीलाई अटोरिक्सामा असुरक्षित यात्रा गराउन बाध्य भएको बताए। जेलर पौडेलले कहिले काही त बिरामी लैजान पनि समस्या पर्ने गरेको बताए। जोखिमयुक्त अटोरिक्साको यात्राबाट कैदीबन्दी भाग्न सक्ने प्रवल सम्भावना देखिन्छ। कारणवश कैदीबन्दीको भगौडा घटना भैहाले समस्या हुन्छ। कैदीबन्दी बस्ने क्षेत्र पनिस साघुँरो भएको उनको भनाइ छ। कारागार कैदीबन्दीले भरिएर खचाखच छ। १ सय कैदीबन्दीको क्षमता रहेको पुरुष कारागारमा ३ सय ५१ जना छन्। पौडेलले थपे जसमा २ सय १५ जना कैदी र १ सय ३६ जना थुनुवा छन्। २५ जना क्षमता भएको महिला कारागारमा १४ जना कैदी र १८ जना थुनुवा गरी ३२ जना छन्। जसमा ३ जना नाबालक छन्। बर्दिया कारागारमा २ सय २९ जना कैदी र १ सय ५७ जना थुनुवा गरी कुल ३ सय ८६ जना कैदीबन्दी रहेका जेलरले बताए। जिल्लाकै एकमात्र कारागार कैदीबन्दीले भरिभराउ छ। वर्षौदेखि सञ्चालनमा रहेको कारागारको नयाँ भवन नबन्दा समस्या परेको छ। कैदीबन्दी राख्ने क्षेत्र साघुँरो छ। भित्र खानेपानी, लाइब्रेरीको राम्रो प्रवन्ध भए पनि ठाउँ साघुरो हुँदा कैदीबन्दी समस्यामा परेका छन्। खेलकुद मैदानको अभाव रहेको पौडेलको भनाइ छ।"
"ढुङ्गेधाराको तरकारी बजारमा आगलागी, ७० स्टल जल्यो",काठमाडौं : काठमाडौंको बनस्थलीस्थित ढुङ्गेधारामा रहेको तरकारी बजारमा आइतबार बिहान आगलागी भएको छ। बिहान १ बजेतिर आगलागी भएकोमा २ बजेतिर नियन्त्रणमा आएको महानगरीय प्रहरी वृत्त बालाजुले जनाएको छ। उक्त आगलागीबाट ७० वटा तरकारीका स्टल जलेर नष्ट भएको छ। काठमाडौँ महानगरपालिका१६ बनस्थली नजिकै रहेको ढुङ्गेधारास्थित तकदिर रत्न शाक्यद्वारा सञ्चालित तरकारी तथा फलफुल बजारमा आगलागी भएको प्रहरीले जनाएको छ। क्षतिको विवरण आउन बाँकी रहेको र घटनाको विषयमा अनुसन्न्धान जारी रहेको वृत्तका प्रहरी नायब उपरीक्षक गौतम मिश्रले जानकारी दिए। उपत्यकाका पाँच वटा दमकलको सहयोगमा स्थानीयवासी र प्रहरीले आगो नियन्त्रणमा लिएका थिए। विद्युत् सर्ट भएर आगो लागेको अनुमान प्रहरीको छ। रासस
दमौली आगलागी : पृथ्वीराज मार्गमा यातायात अस्तव्यस्त,तनहुँ : दमौली बजारमा आगलागी हुँदा पृथ्वीराज मार्गमा यातायात सेवा अस्तव्यस्त भएको छ। राजमार्ग छेउमै आगालागी भएकाले यातायात सेवा अस्तव्यस्त भएको हो। पोखराबाट जाने सवारी साधनलाई जिल्ला प्रहरी कार्यालय गेटमा रोकिएको छ भने मुग्लिनबाट आएको सवारी साधनलाई दमौली गेटमा रोकिएको हाम्रा सहकर्मी राजकुमार आलेले जनाएका छन्। प्रहरीले बेला बेलामा एकतर्फी रुपमा सडक खुलाइरहेको छ। अहिले सिम्रिक एयरको हेलिकोप्टरले निरन्तर पानी हालेर आगो नियन्त्रणको प्रयास गरिरहेको छ। एउटा दमकल र पानी ट्यांकरबाट पनि आगो नियन्त्रणको प्रयास भइरहेको छ। आइतबार बिहान १० बजेतिर लागेको आगो अझैं नियन्त्रणमा आउन सकेको छैन। आगो अन्य घरतिर पनि फैलिरहेको बताइएको छ। दमौली बजारको हार्डवेयर पसलमा भीषण आगलागी आगो नियन्त्रण गर्न फायर फाइटिङको टोली लिएर सिम्रिकको हेलिकोप्टर दमौली गयो दमौली आगलागी : मादी नदीबाट पानी निकाल्दै सिम्रिकको हेलिकोप्टरले थाल्यो आगो निभाउन
चीन जोड्ने राष्ट्रिय गौरवको कोरलासडक आयोजनामा ५ अर्ब ४० करोड खर्च,"जोमसोम : उत्तरी चीन र मुस्ताङको कोरलानाका जोड्ने कालिगण्डकी करिडोर अन्तर्गत निर्माणधिन राष्ट्रिय गौरवको बेनीजोमसोमकोरला सडक आयोजनाले हालसम्म ५ अर्ब ४० करोड बजेट खर्च गरेको जनाएको छ। आयोजनाले सडक स्तरोन्नति,कालापत्रे र सडक पुल निर्माण लगायतमा ठेक्का सम्झौता भएको ७ अर्ब ५५ करोडको ठेक्का भएकोमा उक्त परिमाणमा खर्च भएको हो।आयोजनाको कुल लागत ९ अर्ब ७५ करोड रहेको छ। उत्तरदक्षिण जोड्ने राष्ट्रिय गौरवको बेनीजोमसोमकोरला सडक आयोजना २०७३०७४ सालदेखि सुरु भएको हो। आयोजनाको अहिलेसम्मको भौतिक प्रगती ६५ प्रतिशत र वित्तिय प्रगती ६० प्रतिशत छ। राष्ट्रिय गौरवको आयोजना अन्तर्गत कालिगण्डकी करिडोरले अहिलेसम्म सडकतर्फ १४ वटामा ठेक्का सम्झौता गरेको छ भने सडक पुलतर्फ ३८ वटा छन्। सडक स्तरोन्नतितर्फ कालोपत्रे ७ ,ग्राभेल सडक ७ वटामा आयोजनाले ठेक्का सम्झौता गरेको हो।७ वटा ग्राभेल सडक मध्ये ६ वटाको निर्माण सम्पन्न भई कालिगण्डकी करिडोरलाई यसअघिनै हस्तान्तरण भईसकेको छ भने ठेकेदारको लापारवाहीका कारण जोमसोमकोरला सडकको चराङछोसेर २५ किमी सडक अहिले अलपत्र छ।त्यहाँको सडक ६५ प्रतिशत भौतिक प्रगती भएको छ। यस्तै ,सडक पुलतर्फ १६ वटा निर्माणधिन ,१९ वटा डिजाईन भई निर्माणको चरणमा रहेका छन् भने ३ वटा पुलको निर्माण सम्पन्न भईसकेको छ। कालिगण्डकी करिडोर अन्तर्गत म्याग्दीको भिरकाटेमा ३ सय मिटर सडकमा सुरुङ मार्ग निर्माण गर्न प्रारम्भिक अध्ययन भईरहेको आयोजना प्रमुख जगत प्रजापतीले जानकारी दिए।म्याग्दीको अन्नपूर्ण गापाको रुप्सेक्षेत्रमा गत वर्ष गएको बाढी पहिरोले त्यहाँको निर्माणधिन पक्की पुल पूर्ण रुपमा क्षतिग्रष्त भएकोमा त्यहाँ बेलिब्रिज निर्माण गर्नुपर्ने उनले बताए।म्याग्दी सडकखण्डको विभिन्न स्थानमा बाढी,पहिरो र नदी कटान हुने गरेको र त्यसका लागि बाढी,पहिरो र नदी कटान रोक्न निर्देशानालयबाट डिजाईन गर्ने काम प्रक्रियामा रहेको आयोजना प्रमुख प्रजापतीको भनाई छ।उनका अनुसार मुस्ताङको लुप्रापान्डा खोलामा निर्माण भएको पक्की पुल त्यहाँको भौगोलिक संरचना अनुसार नभएकाले त्यहाँ कम्तिमा २ सय मिटर पुलको आवश्यक पर्ने देखिएको छ। यस्तै बेनीजोमसोम सडक अन्तर्गत सेतो खोला,सुन खोला,बोक्सी खोला र थापाखोला पुल निर्माणको ठेक्का सम्झौता हुन बाँकी रहेको आयोजना प्रमुख प्रजापतीले जानकारी दिए। बेनीजोमसोम ४ खण्डको सडक स्तरोन्नति र कालोपत्रे सडकको ७० प्रतिशत भौतिक प्रगती भएको छ।जसअन्तर्गत बेनीजोमसोम ७६ किमी सडक मध्ये २० किमी सडकको कालोपत्रे भईसकेको र बाँकी २०७८ साल चैत मशान्तभित्रै सक्ने आयोजनाको लक्ष्य छ।बेनीजोमसोम ४ खण्ड ,मालढुङ्गाबेनी सडक ,बेनीगलेश्वर र जोमसोमकागबेनी सडकको कालोपत्रे सडकको ठेक्का सम्झौता भई काम अघि बढिरहेको आयोजना प्रमुख जगत प्रजापतीले उल्लेख गरे। पर्वतको मालढुङ्गा देखि म्याग्दीको बेनी सम्म १३ किमी सडकको स्तरोन्नति गर्ने काम भईरहेको उनले बताए।उत्तरी कोरलानाका जोड्ने सडक अन्तर्गत पर्वतको मालढुङ्गा देखि कोरलासम्मको १ सय ९९ किमी सडक स्तरोन्नतिको सम्पूर्ण काम अबको दुई वर्षभित्रै सम्पन्न गरिसक्ने उनले बताए। गौरवको सडक बिस्तारमा समस्या र चुनौती : राष्ट्रिय गौरवको निर्माणधिन बेनीजोमसोमकोरला सडकमा विभिन्न समस्या र चुनौती सृजना भईरहेको कालिगण्डकी करिडोर कार्यालयले जनाएको छ।आयोजना प्रमुख जगत प्रजापतीका अनुसार म्याग्दीको तातोपानी कुण्डमा सडक एलाईमेन्ट परिवर्तन गर्न माग भएको ,म्याग्दीको घुमाउने तालको कालिगण्डकी रिसोर्ट रहेको स्थानमा सडक एलाईमेन्ट परिवर्तन गर्न स्थानीयबाट दवाब सृजना भई निर्माणको काममा बाधा पुगेको उनले बताए।म्याग्दीको राहुघाट हाईड्रो पावर हाउँसको कारण सडक एलाईमेन्ट परिवर्तन गर्नुपर्ने देखिएको छ।मुस्ताङको थासाङ१ टुकुचेमा १ दशमलव २५ किमी सडक बस्ती भएर सडक डिजाईन भएकोमा त्यहाँ स्थानीयले बस्ती बाहिरबाट लैजाने गरी एलाईमेन्ट परिवर्तन गर्न माग गरेकाले सडकको काम अघि बढ्न नसकेको आयोजना प्रमुख प्रजापतीले बताए। बेनीजोमसोम सडकको भौगोलिक भुबनोट कमजोर भएकाले अत्यधिक नदी कटान र बाढी पहिरोले सडक निर्माणमा समस्या पर्ने गरेको करिडोरले जनाएको छ।सडक निर्माणका क्रममा सडक छेउका बिद्युत पोल र खानेपानी पाईप स्थान्तरण गर्नमा समस्या हुँदा अप्ठ्यारो परेको आयोजना प्रमुख प्रजापतीले सुनाए।यस्तै,सडक विभागको स्वीकृति नलई जथाभावी शाखा सडक खन्ने परिपाटी, सडक मापदण्ड भित्रका रुख कटान र स्थानीय निर्माण सामाग्री उत्खनन्मा वन तथा स्थानीय निकायको समन्वय अभाव, स्थानीयको असान्दर्भिक माग र घर टहरा हटाउन क्षतिपूर्ती लिने बिषयमा असमझादी र सार्वजनिक जग्गामा भएको घर टहरा क्षतिपूर्ती दिने लगायतमा समस्या हुँदा सडक स्तरोन्नतिमा बाधा पुग्ने गरेको आयोजना प्रमुख प्रजापतीले स्पष्ट पारे। नेपाल बिद्युत प्राधिकरण र खानेपानी तथा सरसफाई मन्त्रालयले आफ्नो बिषयगत क्षेत्रमा पर्ने सरचना हटाउन दिईने क्षतिपूर्ती रकम एकद्धार प्रणालीबाट नहुँदा बजेट डुल्लिकेशन हुने सम्भावना रहेको करिडोरको भनाई छ।स्थानीय तह र प्रदेशले सडक विभागको सहमती लिएर राजमार्गलाई असर नपर्ने गरी शाखा सडक खोल्नुपर्ने र स्थानीय सामाग्री उत्खनन्को लागि समन्वय गनुपर्ने उनले बताए।गौरवको सडकको लागि रुखहरुको कटान,वनक्षेत्रको उपलब्धता गर्ने निर्माण सामाग्री उत्खननको लागि सरल र सहज प्रावधान तोकिएमा मात्र सडक स्तरोन्नतिकार्य सहज हुने उनको भनाई छ। उत्तरदक्षिण जोड्ने बेनीजोमसोमकोरला सडक बिस्तारसंगै कोरलानाका सम्म यातायातको सहजता र मालसामान ढुवानीमा सजिलो बनेको आयोजना प्रमुख प्रजापतीले बताए।उनले कोरला सडककै कारण उपल्लो मुस्ताङमा ईन्धन आपूर्ती,पर्यटकीय गतिविधिमा वृद्धि,स्थानीय उत्पादनको बजारिकण र अन्य पूर्वाधार निर्माणमा निकै टेवा पुगेको जानकारी दिए।"
आगो नियन्त्रण गर्न फायर फाइटिङको टोली लिएर सिम्रिकको हेलिकोप्टर दमौली गयो,"तनहुँ : दमौलीमा लागेको आगो नियन्त्रणका लागि गृहमन्त्रालयले सिम्रिक एयरको हेलिकोप्टर पठाएको छ। फायर फाइटिङसहितको हेलिकोप्टर केहीबेर अगाडि दमौली प्रस्थान गरेको हो। ९ एन ए जे जेड कलसाइन भएको सिम्रिक एयरको हेलिकोप्टरका चालकमा सुरेन्द्र पौडेल र राजेन्द्र दुवाल छन्। दमौलीमा लागेको आगो नियन्त्रण गरिदिन गृहमन्त्रालयले सिम्रिक एयरलाई आग्रह गरेको थियो दमौली नजिकैको खोलाबाट पानी लगेर फायर फाइटिङ टोलीले आगो नियन्त्रणमा लिने प्रयास गर्नेछ। सिम्रिक एयरले यसअघि बालाजु औद्योगिक क्षेत्र र शिवपुरी जंगलमा लागेको आगो नियन्त्रणमा लिएको थियो। सामाजिक उत्तरदायीत्वलाई मध्यनजर गर्दै सिम्रिक एयरले शिवपुरीको जंगलको आगो नियन्त्रणमा निशुल्क सेवा दिएको थियो। बालाजु औद्योगिक क्षेत्रमा लागेको आगो निभाउने प्रयास : पानी खसाउँदै सिम्रिक एयर दमौली बजारको हार्डवेयर पसलमा भीषण आगलागी यस्तै, ताप्लेजुङको पाथिभारा जंगलमा लागेको आगो समेत सिम्रिक एयरको हेलिकोप्टरले नियन्त्रणमा लिइएको थियो। आइतबार बिहान दमौली बजारस्थित भोलेटार चोकको एउटा पसलमा भीषण आगलागी भएको छ। ब्यास नगरपालिका ४ स्थित भोलेटार चोकमा रहेको भूपाल हार्डवयर पसलमा बिहान १० बजेतिर लागेको आगो अझैं नियन्त्रणमा आउन सकेको छैन। जिल्ला प्रहरी तनहुँका अनुसार आगो नियन्त्रणको प्रयास भइरहेको छ। अहिले प्रहरी र स्थानीय आगो नियन्त्रणमा जुटेका छन्। आगो नियन्त्रणका लागि एउटा दमकल र चारवटा पानी ट्यांकरको प्रयोग गरिएको छ।"
ठेक्का नलगाई भवन मर्मत,"विराटनगर : सहरी विकास तथा भवन निर्माण कार्यालय विराटनगरले बिना टेन्डर भवन मर्मत थालेको छ। कार्यालय प्रमु मिलन आचार्यले प्रदेश १ मा थपिएका मन्त्रालय राख्न प्रक्रिया मिचेर विराट साइन्स क्याम्पस भवन मर्मत गर्न लगाएका हुन्। आचार्यले आफू निकट निर्माण व्यवसायीलाई १ करोड ६४ लाख बराबरको काम दिएका हुन्। विराटनगर१४ जतुवास्थित उक्त भवन अवध निर्माण सेवा र प्रियंका कन्सट्रक्सनलाई मर्मतको जिम्मा दिएको हो। आर्थिक मामिला तथा योजनामन्त्री इन्द्रबहादुर आङ्बोको निर्देशनमा मर्मत सुरु गरिएको आचार्यले बताए। १५ दिनमा सक्न मन्त्री आङ्बोले निर्देशन दिएपछि काम सुरु गरेको उनको भनाइ छ। समय कम भएकाले मन्त्रीज्यूको निर्देशनमा तत्काल काम सुरु गरेँ, उनले भने, राम्रो मनसायले काम सुरु गरेका हौं। टेन्डरलगायत प्रक्रिया पछि मिलाउने कुरा भएको छ। यसको चौतर्फी विरोध भएपछि शुक्रबारदेखि काम बन्द भएको छ। बाउन्ड्री वालका लागि २७ लाख ७२ हजार, पार्टिसनका लागि १८ लाख ५० हजार, रंगरोगनका लागि २७ लाख, वाइरिङका लागि १२ लाख ७८ हजार, विद्युत्का लागि ३५ लाख ७० हजार, मर्मतका लागि ८ लाख ९१ हजार लाग्ने बताइएको छ। प्रक्रिया मिचेर गराइएको काममा बजेट नदिने सहरी विकास तथा सडक पूर्वाधारमन्त्री हिमाल कार्कीले बताए । मन्त्रालयमा बजेट पनि छैन। औपचारिक जानकारीसमेत छैन, उनले भने, काम गराउनेलाई सोध्नुस्। प्रदेश सरकारले सात मन्त्रालय फुटाएर १३ वटा बनाएपछि ठाउ अभाव भएको छ। हाम्रो धेरै खर्च भइसकेको छ, निर्माण व्यवसायी कन्हैया झाले भने, विवाद उत्पन्न भएपछि काम बन्द गरेका छौं।"
नदी प्रदुषणमुक्त बनाउन सडकमा धर्ना,"वीरगन्ज : वीरगन्जको लाईफलाईनकारुपमा रहेको सिर्सिया नदीलाई प्रदुषण मुक्त बनाउन माग गर्दै आइतबारदेखि फेरि सामाजिक अभियन्ताहरु सडकमा उत्रिएका छन्। सरिसवा नदी एंव वीरगन्ज प्रदुषणमुक्त अभियान नामक समूहको अगुवाइमा अभियन्ताहरु घण्टाघरमा आइतबारदेखि धर्नामा बसेका हुन्। झण्डै ३ दशकदेखि अतिक्रमण र प्रदुषणको चपेटामा परेको सिर्सिया नदीलाई स्वच्छ र सफा बनाउनका लागि अभियानले तीन वर्षयता देखि पटकपटक दबाबमुलक कार्यक्रम गर्दै आइरहेको छ। तर सिर्सिया नदी, अतिक्रमण र प्रदुषणमुक्त भने हुन सकेको छैन। बरु उल्टै सरिसवा नदी झनझन अतिक्रमित र प्रदुषित बन्दै गइ रहेको छ। जिल्ला प्रशासन कार्यालय, वीरगन्ज महानगरपालिका र यस क्षेत्रका उद्योगहरुले नदीको प्रदुषणबारे चासो नदीएका कारण सिर्सिया नदीको दुरावस्था जस्ताको त्यस्तै छ। सरोकारवाला निकायलाई झक्झक्याउन आइतबारदेखि फेरि दुई दिने धर्ना कार्यक्रम सुरु गरिएको अभियानका संयोजक अधिवक्ता सुरेन्द्र कुर्मीले बताए। आइतबार र सोमबार दुई दिन बिहान १० देखि साँझ ५ बजे सम्म धर्नामा बस्ने उनले बताए। कुर्मीले भने,यसपाली हामी निर्णायक आन्दोलनमा छौ, दुई दिनको धर्नाले पनि हाम्रो आवाज सुनिएन भने हामी अब यहीँ घण्टाघरमा आमरण अनशनमै बस्ने तयारीमा पनि छौ। तीन दशकदेखि प्रदुषणको चपेटामा वीरगन्ज महानगरमा रहेको एकमात्र सिर्सिया नदी प्रदुषणको चपेटामा परेको ३ दशक भइसकेको छ। बाराको सिमरादेखि पश्चिममा पर्ने रामवनमा रहेको जंगलमा मुल रहेको सिर्सिया नदीलाई दुषित बनाउनेमा बारा, पर्साको औद्योगिक करिडोरमा रहेका साना ठूला गरी ४६ उद्योग र वीरगन्ज महानगरपालिका रहेका छन्। ती उद्योगहरुबाट उत्सर्जित हुने प्रदुषित रसायनयुक्त पानी र फोहोर पदार्थ प्रशोधन नगरि सिधै नदीमै उत्सर्जन हुँदै आएको छ। औद्योगिक कोरिडोरमा रहेका छाला, डिस्टीलरी, टेक्सटाइल, घ्यू, साबुन लगायतका उद्योगबाट निस्कने रसायनयुक्त पानीसँगै जीवजन्तुका सडेगलेका छाला, रौं, खरानी, लेदो लगायतका विकारहरू नदीमा मिसिइँदा दुर्गन्धित बनेको हो। वीरगन्ज महानगरपालिकाले पनि शहरको ढल र नालको दुर्गन्धित पानी सिधै नदीमै मिसाउदै आएको छ। वीरगन्ज महानगरपालिकाले पदमरोड, रानीघाट, आदर्शनगर, छपकैया लगायतका स्थानबाट ढलको फोहोर पानी सिधै सिर्सियामा फालिरहेको छ। नदीको प्रदुषणले बाराको सिमरा, बकुलिया, लोहसन्डा, रमौली, सगरदीना, रामपुर टोकनी, छातापिपरा, नितनपुर, गम्हरगाँवा, बेहरा, बलुवा, पर्साको सिर्सिया, ताजपुर, भलुही, रामगढवा, परवानीपुर र वीरगञ्ज महानगरपालिकाको रामवन, रामगढवा, विन्दवासिनी, रानीघाट, अशोकवाटिका, छपकैया सहित करिब एक दर्जन बढी गाउँ र टोलका बासिन्दा प्रभावित हुँदै आएका छन्।सिर्सिया नदीको प्रदुषित पानीका कारण नदी छेउका बासिन्दा तथा पशु चौपायामा समेत रोगको संक्रमण देखिने गरेको नदी छेउका स्थानीय बताउछन्। प्रतिवेदन बुझाएको १२ वर्षमा पनि सफा भएन नदी सिर्सिया नदी अनुगमन समितिले नदी प्रदुषित बनाउने दोषिहरुको किटान गरि स्थानीय प्रशासनलाई प्रतिवेदन बुझाएको १२ वर्ष भइसकेको छ। तर स्थानीय प्रशासनले अहिलेसम्म पनि कार्वाही प्रकृया अगाडि बढाउन सकेको छैन। सिर्सिया नदी आसपासका स्थानीयले प्रदुषण रोक्न माग गर्दै घेराउ गरेपछि २०६७ सालमा जिल्ला प्रशासन कार्यालयले सिर्सिया नदी अनुगमन समिति गठन गरेको थियो। उक्त समितिले नदीको स्थलगत अनुगमन गरी तयार पारेको प्रतिवेदनमा प्रदुषणको कारक उद्योगहरु नै रहेको उल्लेख थियो। प्रतिवेदनमा नदी प्रदुषण गर्ने र अविलम्ब कारबाही गर्नुपर्ने उद्योगहरुको नामै किटान गरिएको थियो। रितेश त्रिपाठी संयोजकत्वको समितिको प्रतिवेदनमा ती स्रोतमध्ये पर्सा बारा औद्योगिक करिडोरका ४६ उद्योग, बाँकी दुईमा वीरगन्ज महानगरपालिकाको फोहर र यस क्षेत्रमा सञ्चालित अवैध मदिरा भट्टीलाई किटान गरिएको थियो। समितिले २०६७ साल मंसिर २२ मा तत्कालीन प्रमुख जिल्ला अधिकारी नागेन्द्र झालाई प्रतिवेदन बुझाउँदै सिर्सिया खोलालाई प्रदूषित बनाउने ४८ स्रोत प्रस्ट रूपमा किटान गरेको थियो। तत्कालीन प्रजिअ झाले सिर्सिया नदीको प्रदुषणका लागि जिम्मेवार उद्योगहरूलाई आफ्नो कार्यकालमै कारबाही गर्ने प्रतिबद्धता जनाएका थिए। तर उनको प्रतिबद्धता कागजमै सिमित भयो। १२ वर्षयता पर्साको प्रमुख जिल्ला अधिकारीको जिम्मेवारी झन्डै डेढ दर्जन भन्दा बढिले सम्हाली सके। तर सिर्सिया नदीको पानी झै सङ्लिएको छैन। बरु झन्झन् प्रदुषित र दुर्गन्धित कालो हुँदै गएको छ। अनुगमन समितिका संयोजक रितेश त्रिपाठी भन्छन्, उ बेला हामीले निक्कै मेहनत गरेर २५ पृष्ठको प्रतिवेदन तयार पारी स्थानीय प्रशासनलाई बुझाएका थियौँ, तर १२ वर्ष बितिसक्यो अहिलेसम्म कार्यान्वयन हुन सकेको छैन। सिर्सिया नदीको प्रदुषण रोक्न माग गर्दै १२ वर्ष यता विभिन्न संघसंस्था र अभियन्ताहरुले निरन्तर दवावमूलक कार्यक्रम गर्दै आइरहेका छन्। तर त्यो दवावको कुनै असर परेको छैन। पटक पटक विरोध र दवावमुलक जुलुस धर्ना गर्दा पनि नदीको प्रदुषण रोक्न सरकारी निकायबाट पहल नभएपछि आइतबारदेखि धण्टाघर चोकमै धर्नामा बस्न बाध्य भएको अभियन्ता बृजेश्वर प्रसाद कुर्मीले बताए। उनी भन्छन्,सिर्सिया नदी हाम्रो जीवनशैली र सभ्यतासँग जोडिएको सम्पदा हो, त्यसैले अब यसलाई सफा र संरक्षण ढिला गर्नु हुँदैन।"
दमौली आगलागी : मादी नदीबाट पानी निकाल्दै सिम्रिकको हेलिकोप्टरले थाल्यो आगो निभाउन,तनहुँ : सिम्रिक एयरको हेलिकोप्टरले स्थानीय मादी नदीबाट पानी निकालेर दमौलीमा लागेको आगो नियन्त्रणमा लिने प्रयास गरिरहेको छ। केहीबेर अघि फायर फाइटिङसहितको टोली लिएर सिम्रिक एयरको हेलिकोप्टर दमौली पुगेको हो। दमौली बजारको हार्डवेयर पसलमा भीषण आगलागी आगो नियन्त्रण गर्न फायर फाइटिङको टोली लिएर सिम्रिकको हेलिकोप्टर दमौली गयो आइतबार बिहान दमौली बजारस्थित भोलेटार चोकको एउटा पसलमा भीषण आगलागी भएको छ। ब्यास नगरपालिका ४ स्थित भोलेटार चोकमा रहेको भूपाल हार्डवयर पसलमा बिहान १० बजेतिर लागेको आगो अझैं नियन्त्रणमा आउन सकेको छैन। जिल्ला प्रहरी तनहुँका अनुसार आगो नियन्त्रणको प्रयास भइरहेको छ।
तिब्बतीले मनाए ल्होसार,"काठमाडौं : नेपालमा बसोबास गर्दै आएका तिब्बती समुदायले आफ्नो नयाँ वर्ष (ल्होसार) मनाएका छन्। शरणार्थीको रूपमा नेपालमा बस्दै आएका उनीहरूले कूटनीतिक अधिकारीहरूलाई साक्षी राखेर शनिबार ल्होसार मनाएका हुन्। ललितपुरस्थित जावलाखेलमा उनीहरूले अमेरिकी, बेलायती, फ्रेन्च र अष्ट्रेलियन राजदूतका साथमा मनाएका हुन्। कार्यक्रममा अमेरिकी दूतावासका डीसीएम, पोलिटिकल अफिसर, फ्रान्स दूतावासका डिसिएम, यूरोपेली युनियनका प्रतिनिधि, यूएनएचसीआरका प्रतिनिधिलगायतको उपस्थिति थियो। तिब्बती समुदायका सीमित व्यक्ति र कूटनीतिक क्षेत्रका प्रतिनिधिलाई निमन्त्रणा गरिएको कार्यक्रममा धार्मिक नेता दलाई लामाको तस्बिरमा अनुयायीले पूजा गरे । तिब्बती नयाँ वर्षको तेस्रो दिन शनिबार नेपालस्थित विभिन्न कूटनीतिक नियोगका प्रमुख र प्रतिनिधिलाई निमन्त्रणा गरिएको थियो। ल्होसार कार्यक्रमको संयोजन लाजिम्पाटस्थित तिब्बती शरणार्थी कार्यालय(टिबेटिएन रेफ्युजी वेलफेयर अफिस) ले गरेको थियो। कार्यक्रममा नेपाल स्थित तिब्बती शरणार्थी कार्यालयका प्रमुख छुल्त्रीम ग्यात्सोले नयाँ वर्षको शुभकामना दिए। कार्यक्रममा सहभागी भएका नेपालका लागि विभिन्नि मुलुकका राजदूत र प्रतिनिधिहरूको मन्तव्य दिने कार्यक्रम थिएन। तर, उनीहरूले तिब्बती समुदायसँग नयाँ वर्षको शुभकामना साटासाट गरेका थिए। कार्यक्रममा नेपालका लागि अमेरिकी राजदूत र्याण्डी बेरी, बेलायती राजदूत निकोला पोलिट, स्वीस राजदूत एलिजावेथ भोन काप्लर, अष्ट्रेलियन राजदूत फेलीसिटी भोल्क लगायत नेपालस्थित विभिन्न कूटनीतिक नियोगका प्रतिनिधिको उपस्थिति थियो। नेपालस्थित फ्रान्स दूतावासका डेपुटी चिफ अफ मिसन, युरोपेली युनियनका प्रतिनिधि, शरणार्थीसम्बन्धी उच्च आयुक्त कार्यालयका प्रतिनिधिलगायतको कार्यक्रममा सहभागिता थियो। तिब्बतीको ल्होसार कार्यक्रममा नेपालस्थित कूटनीतिक नियोगका प्रतिनिधिहरूको बाक्लो उपस्थिति थियो। राजदूतहरूले तिब्बती परम्परा झल्किने सांस्कृतिक कार्यक्रम अभिरुचिपूर्वक हेरेका थिए।"
"धनुषामा युवकमाथि गोली प्रहार, चारजना प्रहरी नियन्त्रणमा","ढल्केवर(धनुषा) : धनुषामा एक युवकमाथि गोली प्रहार भएको छ । शनिबार राति जनकपुरधाम उपमहानगरपालिका१९ बेंगाशिवपुरमा गोली प्रहारबाट १८ वर्षीय मुकेश मुखिया घाइते भएको धनुषा प्रहरीले जनाएको छ। धनुषाको कमला नगरपालिका७ घर भई बेंगाशिवपुरमा आफ्नो मामा भोगि मुखियाको घरमा बस्दै आएका मुकेशमाथि शनिबार राति साढे ८ बजेको समयमा मामाको किराना पसलमा आएका स्थानीयहरुसँग बसेर कुराकानी गरिरहेको बेला गोली प्रहार भएको धनुषाका प्रहरी प्रवक्ता एवं डीएसपी जितेन्द्र बस्नेतले जानकारी दिए । उनका अनुसार घाँटीमै गोली अड्किएर गम्भीर घाइते भएका मुकेशलाई जनकपुरमा उपचार सम्भव नभएपछि राति नै काठमाडौं पठाइएको हो । घटनास्थलबाट पेस्तोल बरामद भएको र गोली प्रहार गर्नेको पहिचान भइसकेको प्रहरीले जनाएको छ ।घटनास्थलबाट पेस्तोल बरामद भएको डीएसपी बस्नेतले बताए । युवकमाथि गोली प्रहार गर्ने व्यक्तिको पनि पहिचान भइसकेको छ । अहिले चारजनालाई नियन्त्रणमा लिएर घटना विषयमा अनुसन्धान भइरहेको छ,' डीएसपी बस्नेतले अन्नपूर्णसँग भने । गोली लागेका युवकको अवस्था गम्भीर रहेको उनले बताए ।"
४० नाबालक गैरकानुनी थुनामा,"भैरहवा : बालबालिकासम्बन्धी ऐन २०७५ ले भन्छ बाल अदालतले मुद्दा दायर भएको मितिले सामान्यतयाः १ सय २० दिनभित्र किनारा गर्नुपर्नेछ। यस्ता मुद्दाको कारबाही र किनारा निरन्तर सुनुवाइका आधारमा गर्नुपर्ने व्यवस्था दफा ३७ ले गरेको छ। तर, बाल सुधारगृह रूपन्देहीमा रहेका ४० नाबालकको मुद्दा २२ महिनासम्म पनि फैसला भएको छैन। कानुनले तोकेको अवधिभित्र मुद्दाको फैसला नहुँदा उनीहरू सुधारगृहमै रहेको सुधार गृह प्रमुख बाल संरक्षण अधिकृत सुभद्रा गौतम बताउँछिन्। गौतमका अनुसार जसमध्ये सबैभन्दा धेरै जिल्ला अदालत नवलपुरमा मुद्दा रहेका १२ जना छन्। त्यसपछि कपिलवस्तुका १०, रूपन्देहीका ९, नवलपरासीका ४, गुल्मी र पाल्पाका २२ र अर्घाखाँचीका एक जना छन्। यी नाबालक जबरजस्ती करणी, कर्तव्य ज्यान, डाका चोरी, सवारी ज्यानलगायत मुद्दाको पुर्पक्षका लागि अदालतको आदेशमा थुनामा परेका हुन्। नायबसुब्बा विनय भट्टराईका अनुसार चारदेखि ६ महिनासम्म मुद्दा फैसला नभएका ८ जना छन्। ६ महिनादेखि एक वर्षसम्म मुद्दा फैसला नभएका २४, एक वर्षदेखि एक वर्ष ६ महिनासम्म मुद्दा फैसला नभएका पाँच, एक वर्ष ६ महिनादेखि २ वर्षसम्म मुद्दा फैसला नभएका तीन जना छन्। जिल्ला अदालत रूपन्देहीले समयमा मुद्दाको किनारा नलगाउँदा गैरकानुनी थुनामा राखिएको भन्दै अधिवक्ता शैलेन्द्रप्रसाद हरिजन (अम्बेडकर)ले उच्च अदालत बुटवलमा बन्दी प्रत्यक्षीकरणको रिट दायर गरेका थिए। त्यस बेला अदालतको आदेशअनुसार आठ नाबालक थुनामुक्त भएका थिए। उक्त रिटको सुनुवाइ गत मंसिर १५ गते न्यायाधीशद्वय अग्निप्रसाद थपलिया र मेदिनीप्रसाद पौडेलको संयुक्त इजलासले गरेको थियो। यसमा, रिट निवेदक बालबिझ्याइँकर्ताहरूउपर अभियोग दायर भएको मितिले बालबालिकासम्बन्धी ऐन, २०७५ को दफा ३७ ले निर्दिष्ट गरेको अवधि १२० दिनभित्र फैसला गरेको देखिन नआएकोले रिट निवेदक बालबिझ्याँकर्ताहरूलाई उच्च अदालत नियमावली २०७३ को नियम ३९ बमोजिम बन्दीप्रत्यक्षीकरणको आदेशद्वारा थुनामुक्त गरिदिने ठहर्छ, आदेशमा लेखिएको थियो। अदालतको लापरवाहीका कारण बालबालिका गैरकानुनी थुनामा बस्नुपरेको अधिवक्ता अम्बेडकर बताउँछन्। ऐनअनुसार अदालतले जसरी पनि १ सय २० दिनभित्र मुद्दा किनारा लगाउनुपर्छ, उनी भन्छन्, तर, मुद्दाको निरन्तर सुनुवाइ नगर्दा समय लम्बिने गरेको छ। अदालतले लापरवाही गरी बालबालिकालाई थुना भोग्न बाध्य बनाउनु गलत भएको उनी बताउँछन्। भन्छन्, अदालतले जसरी पनि तोकिएको समयभित्र मुद्दा किनारा लगाउनुपर्छ। नभए त्यो गैरकानुनी थुनामा राखेसरह नै हुन जान्छ। यसले उनीहरूको शारीरीक तथा मानसिक वृत्तिविकासमा असर पुगिरहेको उनको भनाइ छ। विभिन्न कारणले बालबालिकाको मुद्दा किनारा प्रक्रिया ढिलो हुने गरेको जिल्ला अदालत नवलपुरका स्रेस्तेदार महेन्द्रप्रसाद पौड्याल बताउँछन्। यसमा मुद्दाका प्रतिवादी नाबालकसाबालक हुँदा, कोही प्रतिवादी फरार हुँदा, साक्षी समयमा नआउनेलगायत कारण रहेको स्रेस्तेदार पौडेलको भनाइ छ। चारभित्ता र फलामे डन्डीको ढोकाले बन्द गरिएको भैरहवास्थित बालसुधार गृहको कोठामा १ सय ६ नाबालक बन्दी छन्। पूर्वाधार अभावमा साँघुरो गृहमा क्षमताभन्दा बढी बालक छन्। ६० जना क्षमताको यो भवनका कोठामा उनीहरू कोचिएर बस्न र सुत्न बाध्य छन्। १ सय ६ मध्ये ४७ जना फैसला भइसकेका र ५९ जना पुर्पक्षका लागि थुनामा रहेका हुन्। जसमध्ये सबैभन्दा बढी जबर्जस्ती करणी मुद्दाका ४०, लागुऔषधका २०, नकवजनी चोरीमा ११, कर्तव्य ज्यानका ९, डाँका चोरीका सात जनालगायत अन्य मुद्दाका छन्।"
माध्यमिकी परिक्रमाका यात्री मटिहानीमा,"महोत्तरी : मिथिलान्चलकै महाकुम्भ मानिने माध्यमिकी परिक्रमका यात्रीहरु आइतबार बिहानै महोत्तरीका मटिहानी आइपुगेका छन्। परिक्रमाको चौथौं दिन आइतबार बिहानै यात्री टोली महोत्तरीको मटिहानी आइपुगेका छन्। यात्रीलाई स्वागत गर्नका लागि प्रमुख जिल्ला अधिकारी, प्रहरीका प्रमुखहरु विश्रामस्थल पुगेको मटिहानी नगरपालिका प्रमुख हरिप्रसाद मण्डलले जानकारी दिए। आज एक दिन नगरभरका विद्यालय लगायतका सार्वजनिक संघसंस्थामा बिदाको प्रवन्ध मिलाइएको नगरप्रमुख मण्डलले बताए। परिक्रमायात्रीलाई ध्यानमा राख्दै खानेपानी, बाँस र सुरक्षाको दक्ष प्रवन्ध मिलाइएको मण्डलको भनाइ रहेको छ। नगरको विभिन्न स्थानमा स्वागतद्वार बनाउनुको साथै नगरलाई चिटिक्क रुपमा सजाइएको छ। धनुषाको कचुरीबाट डोलासहित परिक्रमा यात्रीहरु हनुमानगढीमा प्रस्थान पछि मिथिला परिक्रमा आरम्भ भएको मानिन्छ। शनिबार राति भारतको फुलहरमा विश्राम गरेका परिक्रमा यात्री आज मटिहानीमा विश्राम गरी भोलि बिहानै जिल्लाको जलेश्वर पुग्नेछन्।"
