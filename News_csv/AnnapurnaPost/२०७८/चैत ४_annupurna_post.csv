शीर्षक,विवरण
बागमती सरकारको गाडी खरिदमै १ अर्ब,"हेटौंडा : बागमती सरकारले पछिल्ला तीन वर्षमा ८५ लाख ९० हजार रुपैयाँबराबरका सवारी खरिद गरेको छ। मन्त्री, सचिव, महाशाखा प्रमुख र मातहतका कार्यालय प्रमुखले उक्त सवारी प्रयोग गरिरहेका छन्। चालू आर्थिक वर्षमै थप १६ करोडका गाडी खरिद गर्दैछ। उद्योग, श्रम, खानेपानी, ऊर्जा, स्वास्थ्य र पर्यटन मन्त्रालयलाई गाडी किन्न आर्थिक मामिला मन्त्रालयले जनही १ करोड २० लाख दिएको छ। बाँकी दुई नयाँ मन्त्रालयलाई पनि सहमति दिइएको अर्थसचिव धनीराम शर्माले बताए। नयाँ मन्त्रालयमा मन्त्री र सचिवका लागि ६० लाखसम्मका स्करपियो किन्न लागिएको हो। प्रदेश सरकारले हरेक वर्ष १० करोड बढी रकम गाडी किन्न खर्च गरिरहेको प्रदेश कोष तथा लेखा नियन्त्रण कार्यालयको तथ्यांक छ। प्रदेश सरकारले एकमुष्ठमा हिसाब पठाएकाले कुनै पनि शीर्षकको यकिन तथ्यांक भने हामीसँग छैन, कार्यालय प्रमुख हरिप्रसाद उपाध्यायले भने। सबैभन्दा धेरै (१ सय ८५ वटा) स्करपियो, जिप, पिकअप र कार किनेको छ। तीबाहेक निसानको टेरोना, मुख्यमन्त्रीले चढ्ने विद्युतीय गाडी छन्। सरकारले ११ वटा एम्बुलेन्स र १४ वटा रेफ्रिजिरेटर भ्यानसमेत खरिद गरेको छ। कर्मचारीका लागि ९ सय ४८ वटा मोटरसाइकल खरिद गरिएको छ। सरकारले आवश्यकताको आधारमा मात्रै सवारी खरिद र प्रयोग गरेको कानुनमन्त्री कृष्णप्रसाद शर्मा खनालले बताए। सवारीमा बढी खर्च नहोस् भनेर ६० लाखभन्दा बढीका गाडी किनेका छैनौं, उनले भने, जति किनिएका छन् ती चाहिएरै किनिएको हो। आन्तरिक आम्दानीको स्रोत कम भएको प्रदेश सरकारले आवश्यकताभन्दा बढी सवारीसाधनमा खर्च गरेको हेटौंडाका पूर्वप्राध्यापक तथा नागरिक समाजका अगुवा ऋषिराम पोखरेलले बताए। कतिपय पुरानो मर्मत गरेर पनि चलाउन सकिन्थ्यो होला, उनले भने, घरकोठाबाट मन्त्रालय पुग्न महँगो गाडी नै चाहिँदैन। खर्चअनुसार प्रदेश सरकारबाट नतिजा नआएको पोखरेलको भनाइ छ। यो चिन्ताको विषय हो, उनले भने। यसैगरी सवारी मर्मतमा ३ वर्षमा १६ करोड २८ लाख खर्च गरेको छ। मुख्यमन्त्री राजेन्द्र पाण्डेले पद तथा गोपनीयतका लिएसँगै सुशासन र भ्रष्टाचारमुक्त प्रदेश आफ्नो पहिलो प्राथमिकता हुने बताएका थिए। तर उनकै पालामा मन्त्रालय ७ बाट बढाएर १४ पुर्याइएको छ। मन्त्रीको संख्या १८ पुगेको छ। मन्त्रालय थपिएसँगै खर्च स्वाभाविक रूपले बढ्ने आर्थिक सचिव शर्माले बताए। खर्च बढेसँगै सोहीअनुसारको सेवा प्रवाह गर्न सक्नुपर्छ, उनले भने। सरकारको काम नै खर्च गर्ने र त्यसबाट जनतालाई सेवा प्रवाह गर्ने भएकाले सामान्य प्रशासनिक खर्च हुनबाट डराउन नहुने मुख्यमन्त्री पाण्डेको भनाइ छ। तर पनि हामी सकेसम्म खर्च कम गर्ने र बढी जनताको सेवा हुनेगरी काम गरिरहेका छौं, उनले भने। प्रदेश सरकारबाट जनअपेक्षाअनुसार काम नहुुनुमा सबै पक्ष दोषी रहेको बागमती राष्ट्रियसभा सदस्य खिमलाल देवकोटाले बताए।भने, वित्तीय अनुशासन कायम गर्न संघीय सरकारले अभिभावकीय भूमिका खेल्न सकेको छैन। नयाँ व्यवस्था भएकाले प्रदेशको काम र यसको औचित्यबारे कम्तीमा तीन निर्वाचन पछि मात्र समीक्षा गर्दा उपयुक्त हुने देवकोटाको भनाइ छ।"
युक्रेनमा कहाँकहाँ पुगे रूसी सेना ?,"किभ : रूसले युक्रेनमा आक्रमण गरेको २३ दिन पुग्यो। रूस युक्रेनको राजधानी किभलाई नियन्त्रणमा लिन अघि बढेको छ। तर, बढ्दो हताहतीबीच पनि हालैका दिनमा रूसी प्रगति सुस्त देखिएको छ। किभलाई घेरा हाल्ने र यसलाई नियन्त्रण गर्नेे प्रयासलाई उसले जारी राखेको छ। तर, सहर वरपरका ठूला क्षेत्र युक्रेनी नियन्त्रणमा छन्। विशेषगरी दक्षिणमा उनीहरूले नियन्त्रण जमाएका छन्। सहरमा रहेका युक्रेनी सेनाका जनरलहरूका अनुसार उनीहरूको ध्यान रूसी तोपहरूलाई सहरको केन्द्रको दायराबाहिर राख्नमा केन्द्रित छ। उत्तरबाट चेर्नोबिल हुँदै निपर नदीको पश्चिमतर्फ रूसी सेना अघि बढिरहेका छन्। तर, उनीहरूले केही गम्भीर समस्या भोगेका छन्। धेरै सवारी साधनको इन्धन सकिएको छ। बाटोमा कडा युक्रेनी प्रतिरोधको सामना पनि गर्नुपरेको छ। किभको उत्तरपश्चिममा रूसी सेना सहरको केन्द्रबाट करिब २५ किलोमिटर टाढा रहेको बुचा र इरपिन उपनगरहरूमा छन्। तर, उनीहरूले इरपिन नदी पार गर्न सकेका छैनन्। त्यो नदी र सहरमा रहेका अन्य नदीका साथै त्यहाँका कठिन भूभागले युक्रेनी सेनालाई रूसी गति सुस्त बनाउन सहयोग गरेको छ। पूर्वबाट रूसी गति किभको केन्द्रबाट करिब २० किलोमिटर टाढा रहेको ब्रोभरी उपनगरको वरपरै रोकिएको छ। रोयल युनाइटेड सर्भिस इन्स्टिच्युटका प्रतिरक्षा विश्लेषक जस्टिन ब्रोंकका अनुसार अहिले किभ कब्जा गर्न रुससँग पर्याप्त जलसेना छ भन्नेमा शंका उब्जिएको छ। रुसी सेनाले दक्षिणी भागमा द्रुत गतिमा सफलता हासिल गरेको छ। दक्षिणपूर्वमा नागरिकहरू मारिउपोलमा फसेका छन्। यो करिब ५ लाख जनसंख्याको बसोबास रहेको बन्दरगाह सहर हो। यसलाई रूसी सेनाले घेरेको छ। यहाँ बम र बारुदका कारण ठूलो विनाश भएको छ। हालसम्म, सहर कब्जा गर्ने क्रममा जमिनमा रूसी प्रयासहरूलाई रोक्न युक्रेनी सेना सफल भएको छ। पश्चिममा माइकोलाइभमा रूसी प्रगति सुस्त छ। ओडेसातर्फ पश्चिमलाई थप धकेल्न रूसीका लागि सहर कब्जा गर्नु महत्वपूर्ण हुन्छ। ओडेसाको तटमा रहेका रूसी नौसैनिक बलहरूले हालै सहरमा केही गोलाबारी गरेका छन्। उनीहरूलाई रोक्न निक्कै गाह्रो हुने ब्रोंकको भनाइ छ। ओडेसा रूसका लागि रणनीतिक रूपमा महत्वपूर्ण मानिन्छ। किनभने, यसले ब्ल्याक सीमा युक्रेनको पहुँच बन्द गर्नेछ। दोनेत्स्क र लुहान्स्क क्षेत्रहरूमा लडाइँ जारी छ। रूसीसमर्थित पृथकतावादीले रूसी आक्रमणअघि नै यसका महत्वपूर्ण क्षेत्रहरू ओगटेका थिए।सेक्रेटिभ वाग्नर संगठनका भाडामा लिइएका सैनिक र चेचेन्याका लडाकुले विभिन्न भागमा रूसी सेनालाई सहयोग गरिरहेको विश्वास गरिन्छ। उत्तर पूर्वमा रूसी सेनाले करिब सुमी सहरलाई घेरेको छ। त्यहाँका महत्वपूर्ण पूर्वाधारमा बमबारी गरेको छ र आपूर्ति मार्गहरू काटेको छ। युक्रेनको दोस्रो ठूलो सहर खार्किभलाई घेरा हाल्ने प्रयास त्यति सफल नभएको विश्लेषकले जनाएका छन्। रूसी सेनाका साथ त्यहाँ गोला बारुदको अभाव भएकाले उनीहरूको प्रयास सफल हुन नसकेको बताइन्छ। खार्किभको आवासीय क्षेत्रहरूमा भएका तोप आक्रमणहरूको संयुक्त राष्ट्रसंघले अनुसन्धान गरिरहेको छ। सम्भावित युद्ध अपराधहरू पत्ता लगाउनु यसको उद्देश्य हो। उसले २४ फेब्रुअरी तारिखमा आक्रमण सुरु गरेको थियो। रूसी सेना तीन मुख्य दिशाबाट अघि बढेका थिए। दक्षिणमा रहेको क्रिमियालाई रुसले सन् २०१४ मै आफूमा गाभेको थियो। पूर्वमा दोनेत्स्क र लुहान्स्क क्षेत्रमा रूससमर्थित पृथकतावादीले आक्रमणअघि नै नियन्त्रणमा लिएका थिए। उत्तरतर्फ बेलारुसमा रूसी सेना संयुक्त सैन्य प्रशिक्षण अभ्यासमा भाग लिइरहेका थिए।"
द्रुतमार्गका संरचनामा सेनाको लापरबाही,"काठमाडौं : नेपाली सेनाको व्यवस्थापनमा निर्माणाधीन काठमाडौंतराईमधेस द्रुतमार्ग सडकको काममा लापरबाही भएको छ। संसदीय टोलीले स्थलगत अध्ययनका क्रममा हालसम्म बनेका संरचनामा कमजोरी भेटाएको हो। रिटेनिङ वाल दबिएको, भत्किएको देखिएको प्रतिनिधिसभाको विकास तथा प्रविधि समिति सभापति कल्याणीकुमारी खड्काले बताइन्। उनका अनुसार भत्किएको कतिपय स्थलमा मर्मतसमेत गरेको पाइएको छ। वर्षौंसम्म टिक्नुपर्ने एसियन मापदण्डको भनिएको सडक अहिल्यै भत्किने, मर्मत गर्नुपर्ने अवस्था आउनुले निर्माण कमजोरी रहेको स्पष्ट हुन्छ, सभापति खड्काले अन्नपूर्ण पोस्ट्सित भनिन्। सभापति खड्काले रूख कटानमा पनि समस्या देखिएको बताइन्। विस्तृत परियोजना प्रतिवेदन (डीपीआर) गर्दा नै ध्यान नदिएको पाइएको खड्काको भनाइ छ। खड्काले भनिन्, कामभन्दा बढी तलमाथि भएको देखिन्छ। पूर्वप्रधानमन्त्री माधवकुमार नेपालसहित सांसद सम्मिलित टोलीले हालै स्थलगत अध्ययन गरेको थियो। समितिको गत फागुन ११ गते बसेको बैठकले आयोजनाको प्याकेज नम्बर ४ र ५ को ठेक्का प्रक्रिया पूर्वतयारीको कार्य सम्पन्न नगरी सुरु गरेको कानुनसम्मत नभएको प्रश्न उठेको भन्दै यसको यथार्थ विवरण उपलब्ध गराउन रक्षा मन्त्रालय र आयोजनालाई निर्देशन दिएको थियो। त्यही बैठकले संसदीय टोलीले फागुन २९ देखि चैत १ गतेसम्म स्थलगत अध्ययन अवलोकन भ्रमण गर्ने निर्णय गरेको थियो। बैठकमा भौतिक पूर्वाधार तथा यातायात, रक्षा र वन तथा वातावरण मन्त्रालयका सचिव, आयोजना प्रमुखलगायत सरोकारवाला सहभागी थिए। अब चैत ८ वा ९ गते समितिको बैठक बसेर छलफल गर्ने सभापति खड्काले बताइन्। उनका अनुसार भएका काम के कति गुणस्तरीय छन् र पछिल्लो समय भएका ठेक्का प्रक्रियाको विषयमा अध्ययन भइरहेको छ। कामको गुणस्तरीयता, ठेक्का प्रक्रियाका विषयमा समितिले विस्तृत प्रतिवेदन तयार पार्ने उनले बताइन्। द्रुतमार्ग निर्माणका लागि भएका ठेक्का प्रक्रियामा पनि अनियमितता देखिएको छ। सुरुङमार्गअन्तर्गत प्याकेज २ (धेद्रे र लेनडाँडा)को ठेक्का प्रक्रिया गलत भएको भन्दै गत २०७७ चैत १९ गते सार्वजनिक लेखासमितिले प्रश्न उठाएको थियो। अनियमितता भएको भन्दै समितिले ठेक्का प्रक्रिया रद्द गर्न निर्देशन दिएको थियो। सेनाले गत वर्ष प्याकेज नम्बर २ (धेद्रे र लेनडाँडा) मा सुरुङ निर्माणका लागि चीनको पोली चङ्दा इन्जिनियरिङ कर्पोरेसनलाई ठेक्का दिएको थियो। तर, लेखा समितिको निर्णय सेनाले बेवास्ता गर्दै आएको छ। चिनियाँ कम्पनीले कामसमेत अघि बढाएको छ। राष्ट्रियसभाको प्रत्यायोजित व्यवस्थापन तथा सरकारी आश्वासन समितिले पनि द्रुतमार्गबारे अध्ययन गरेको थियो। निर्माणको कार्यविधि नमिलेको पाइएको समितिका तत्कालीन सभापति रामनारायण बिडारीको भनाइ छ। खोकनाको जग्गा विवाद राजनीतिक प्रकृतिको भएकाले राजनीतिक तहबाटै टुंग्याउनुपर्ने बिडारी ले बताए। द्रुतमार्गलाई आवश्यक बजेटको सुनिश्चिता गर्नुपर्नेे उनको भनाइ छ। बजेट कहाँबाट ल्याउने ?, उनले भने, ऋण, विदेशी सहायता वा नेपालभित्रै स्रोत सुनिश्चित गर्ने हो ? यसबारे स्पष्ट हुन जरुरी छ। वर्षौंसम्म टिक्नुपर्ने एसियन मापदण्डको भनिएको सडक अहिल्यै भत्किने, मर्मत गर्नुपर्ने अवस्था आउनुले निर्माण कमजोरी रहेको स्पष्ट हुन्छ ।कल्याणीकुमारी खड्का, सभापति, विकास तथा प्रविधि समिति सडक निर्माणका लागि सेनाका १० वटा बेसक्याम्प छन्। खोकना, महादेवबेंसी, सिस्नेरी, महादेवटार, धेद्रे, लेनडाँडा, बुदुने, राजदमार, बागदेव, निजगढमा निर्माण कार्यका लागि बेसक्याम्प छन्। लामो विवादपछि मन्त्रिपरिषद्को ०७४ वैशाख १ को बैठकले द्रुतमार्ग निर्माणको जिम्मेवारी सेनालाई दिएको थियो। २०७६ भदौ १ मा पीपीआर स्वीकृत भएको थियो। ७२५ किलोमिटर लम्बाइको यो सडकको लागत १ खर्ब ७५ अर्ब अनुमान गरिएको छ। प्रस्थानबिन्दु खोकना (० किलोमिटर)बनाइएको छ। तर, खोकना बुंगमतीमा नै जग्गा विवाद भएकाले जग्गा प्राप्ति गर्न नै समस्या भएको छ। ४ लेन हुने यो सडक पहाडी भूभाग २५ मिटर, तराईमा २७ मिटर चौडाइ हुनेछ। यो सडक ललितपुरमा ७७ किलोमिटर काठमाडौंमा ४० किलोमिटर मकवानपुरमा ५३२ किलोमिटर र बारामा ७६ किलोमिटर हुने जनाइएको छ। सडकमा पुलको संख्या ८७ वटा हुन्छन्। ७५ मिटरसम्मको अग्लो गरी विशेष प्रकृतिको पुलः १६ वटा हुनेछन्। द्रुत मार्गमा ३ वटा सुरुङ निर्माण गरिने छन्। जसमा महादेवडाँडा सुरुङमार्ग ३३५५ किलोमिटर धेद्रे सुरुङमार्ग १६३० किलोमिटर, लेनडाँडा सुरुङमार्ग १४३० किलोमिटर हुनेछन्।"
भेरीबबई सुस्त,"सुर्खेत : राष्ट्रिय गौरवको भेरीबबई डाइभर्सन बहुउद्देश्यीय आयोजनाको प्रगति न्यून देखिएको छ। भेरी नदीको पानी बबई नदीमा खसालेर सिँचाइ र विद्युत् उत्पादन गर्ने यस आयोजनाको उद्देश्य छ। पहिलो चरणमा उत्साहजनक काम गरेको यस आयोजनामा दोस्रो चरणको काम भने सुस्त बनेको हो। यो आयोजना सुरु भएको १० वर्ष भयो। आर्थिक वर्ष २०६८६९ बाट प्रक्रिया अघि बढे पनि निर्माण आव २०७१७२ बाट थालिएको थियो। हालसम्म आयोजनाअन्तर्गत आधा काम मात्रै सकिएको छ। आयोजना सम्पन्न गर्न तोकिएको समय सीमा सकिन अब डेढ वर्ष मात्रै बाँकी छ। तर, आयोजनाको कुल प्रगति आधा मात्रै सकिएको हो। हालसम्मको भौतिकतर्फ ५३ प्रतिशत र वित्तीयतर्फ ४५ प्रतिशत मात्रै काम भएको आयोजनाले जनाएको छ। यो आयोजना २०७९८० भित्र निर्माण सम्पन्न गरी सक्नुपर्ने छ। आयोजनाले पहिलो चरणमा महत्वपूर्ण मानिएको सुरुङ निर्माण गरिसकेको छ। नेपालमै पहिलोपटक टनेल बोरिङ मेसिनबाट १२ दशमलव २ किलोमिटर सुरुङ खनिएको छ। यही सुरुङबाट भेरीको पानी बबईमा खसालिनेछ। कठिन र चुनौतीपूर्ण मानिएको सुरुङ निर्माण तोकिएको अवधिभन्दा अगाडि सम्पन्न भए पनि दोस्रो चरणको काम सुस्त बनेको हो। दोस्रो चरणमा पावरहाउस (बाँध र विद्युत् गृह) निर्माणको काम भइरहेको छ। बाँध र पावरहाउस निर्माणको जिम्मा चीनको ग्वाङ्डोनयुनाटियन र नेपालको रमण कन्स्ट्रक्सन जेभीले लिएका छन्। ग्वाङ्डोनरमणले ६ अर्ब १६ करोड ५२ लाख १५ हजार ७७५ रुपैयाँको ठेक्का लिएका हुन्। अहिले नदीमा ११४ मिटर लामो र १४ मिटर अग्लो पुलसहितको ६ वटा ढोका राखेर बाँध निर्माणको काम भइरहेको छ। सम्झौताअनुसार ठेकेदार कम्पनीले अबको डेढ वर्षभित्र विद्युत् गृहको निर्माण सक्नुपर्नेछ। दोस्रो चरणका कामहरू नै सुस्त बनेपछि आयोजनाको तेस्रो चरणका काम पनि प्रभावित बनेका छन्। तेस्रो चरणमा हाइड्रोमेकानिकल र इलेक्ट्रोमेकानिकल कामहरू पर्छन्। हाइड्रो मेकानिकलका काम सुरु भए पनि इलेक्ट्रोमेकानिकलको काम सुरु नै भएको छैन। २ अर्ब १३ करोड ७४ लाख ९३ हजार ९१६ रुपैयाँमा हाइड्रोमेकानिकलको जिम्मा चीनको ज्हेजियाङ ओरिएन्ट इन्जिनियरिङ कम्पनीले लिएको छ। तेस्रो चरणअन्तर्गतकै इलेक्ट्रोमेकानिकलको प्रक्रिया पनि सुरु भएको आयोजनाले जनाएको छ। यो आयोजनाबाट बाँके र बर्दियाको ५१ हजार हजार हेक्टर क्षेत्रफलमा सिँचाइ सुविधा उपलब्ध हुनेछ। यस्तै, ४६ मेगावाट बिजुली उत्पादन गर्ने योजना छ। मुख्य रूपमा सिँचाइका लागि बनाइएको यस आयोजनाबाट वार्षिक करिब ४ अर्ब ३ करोड बराबरको बिजुली उत्पादन हुने अनुमान गरिएको छ। निर्माणमा ढिलाइ भए वार्षिक ७ करोडभन्दा बढी क्षति हुनेछ। तर, आयोजनाले पछिल्लो समय गति लिन नसक्दा तोकिएको समयभित्र निर्माण सम्पन्न नहुने आशंका बढेको छ। आयोजनाले प्रभावित क्षेत्रका नागरिकलाई क्षतिपूर्ति वितरण गर्न पनि सकेको छैन। आयोजना सञ्चालन हुँदा सुर्खेतको भेरीगंगा, गुर्भाकोट र लेकबेंसीको ३२ हेक्टरभन्दा बढी जग्गा डुबानमा पर्छ। आयोजनाले सञ्चालनअघि नै प्रभावित सबैलाई मुआब्जा र क्षतिपूर्ति दिनुपर्दछ। तर, अहिलेसम्म झण्डै २३ हेक्टर क्षेत्रफलको क्षतिपूर्ति दिन सकेको छैन। दुई महिनाअघि नै निर्णय भए पनि ऐलानी जग्गा भएका प्रभावितलाई मुआब्जा वितरण गर्न सकिएको छैन, आयोजनाका सिनियर डिभिजनल इन्जिनियर लेखनाथ सुवेदीले भने, प्रभावितसँग समन्वय भइरहेको छ। अब छिट्टै वितरण हुन्छ। साथै उनले कोरोना महामारी र निर्माण सामग्रीको अभावका कारण दोस्रो चरणको प्रगति अपेक्षाकृत हुन नसकेको बताए। अब भने कामले गति लिने उनको भनाइ छ।"
मधेसमा बेरुजु फर्स्योटप्रति बेवास्ता,"जनकपुरधाम : आर्थिक कार्यविधि ऐनविपरीत खर्च गर्दा मधेस प्रदेशमा बेरुजुको चाङ लागेको छ। महालेखा परीक्षकको प्रतिवेदनले अर्बौं बेरुजु देखाएको भए पनि सरकारले असुल गर्न सकेको छैन। सरकार आफैंले बनाएको कार्यविधि पालना गराउन नसक्दा आर्थिक अनियमितता बढ्दै भएको छ। २०७५७६ मा यहाँ १ अर्ब ९९ करोड ८ लाख रुपैयाँ बेरुजु थियो। २०७६७७ मा ३ अर्ब ६८ करोड ९२ लाख १७ हजार पुगेको छ। मधेस प्रदेश आर्थिक कार्यविधि ऐन, २०७४ को दफा २ (ब) ले रित नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिब आर्थिक कारोबार गरेको भनी लेखापरीक्षण गर्दा औंल्याइएको कारोबारलाई बेरुजु भनेको छ। सबैभन्दा बढी बेरुजु भौतिक पूर्वाधार विकास मन्त्रालयको १ अर्ब १ करोड ५३ लाख ९३ हजार छ। मुख्यमन्त्री तथा मन्त्रिपरिषद्को कार्यालयको १९ करोड २८ लाख ५९ हजार, भूमि व्यवस्था तथा कृषि सहकारी मन्त्रालयको २२ करोड ४७ लाख ८५ हजार, सामाजिक मन्त्रालयको ८ करोड १ लाख ३२ हजार, आन्तरिक मामिला तथा कानुन मन्त्रालय ७ करोड ५१ लख ५५ हजार र प्रदेश व्यवस्थापिका संसद् सचिवालयको ३ करोड १६ लाख ८३ हजार बेरुजु छ। २०७६७७ मा मात्र मन्त्री, सांसद र कर्मचारीले लगेको ३९ करोड ३८ हजार पेस्की फर्स्योट हुन बाँकी छ। १६ करोड ६५ लाख असुल उपर गर्नुपर्ने महालेखाको प्रतिवेदनले देखाएको छ। प्रदेश आर्थिक कार्यविधि ऐनअनुसार बेरुजु फर्स्योट गर्ने जिम्मेवारी सम्बन्धित लेखाउत्तरदायी अधिकृतको हुन्छ। तर, कर्मचारी अभाव र भएका कर्मचारीमा पनि आर्थिक अनुशासन कम हुँदा बेरुजुको समस्या बढ्दै गएका प्रदेशका कोष तथा लेखा नियन्त्रक प्रमुख राधेश्याम गिरी बताउँछन्। कर्मचारीहरू नयाँ छन्। उनीहरूलाई नियम, कानुनबारे ज्ञान छैन। कतिपय स्थानमा संस्थागत कमी, कमजोरी पनि छ, गिरीले भने, बेरुजु बढ्नुको कारण कर्मचारी र संस्थामा आर्थिक अनुशासन नहुनु नै हो। दण्ड जरिबाना गरेर भए पनि बेरुजु असुल उपर गर्नुपर्ने मधेस प्रदेश नीति आयोगका उपाध्यक्ष डा भोगेन्द्र झाको भनाइ छ। बेरुजुको बढ्दो अवस्थाले आर्थिक अनुशासनहीनतालाई प्रष्ट गर्छ, झा भन्छन्, समयमै यी रकमको फर्स्योट र बेरुजु रोक्न सरकारले पहल गर्नुपर्छ। प्रदेशमा भने बेरुजु असुल उपर गर्ने निकाय छैन। त्यसले पनि नियमनमा समस्या भएको हो। यो निकै नै जटिल विषय हो। बेरुजु बढ्नु नै आर्थिक अनुशासनमा कमी आउनु हो, अर्थमन्त्री शैलेन्द्रप्रसाद साह भन्छन्, प्रदेशस्तरमा बेरुजु फर्स्योट गर्ने निकाय गठन गरेर चाँडै नै यो समस्या समाधानको बाटो खोल्छौं।"
बमबारी छल्दै प्रसूति,"अब्दुजालिल अब्दुरासुलोभ : अन्ना मातृत्वको आनन्द लिइरहेकी छन्। उनी आमाबाबुलाई आफ्नो नयाँ नातिनीसँग चाँडै परिचय गराउन उत्साहित छिन्। तर, अहिले उनका धेरै आफन्तले देश छाडिसकेका छन्। उनी र उनका पतिले भने छाड्न सकेका छैनन्। उनले अझै आफूलाई पूर्णरूपमा सुरक्षित महसुस गर्न सकेकी छैनन्। अन्ना तिमचेन्को निकै डराएकी थिइन्। उनलाई घन्टौंसम्म सुत्केरी बेथा लागेको थियो। तर, गृहनगरमा बम विस्फोट भइरहेको थियो। जसकारण उनको अपार्टमेन्ट हल्लिरहेको थियो। उनी र उनका पति अन्धकारमा फसेका थिए। किनभने घरमा न बिजुली थियो न पानी न त डाक्टर नै। राजधानी किभबाट ३० किलोमिटर (१८५ माइल) टाढा रहेको सानो सहर बुचा युद्ध सुरु भएदेखि नै निरन्तर बमबारीमा परेको थियो। २१ वर्षीया अन्ना पति र भाइसँग बस्थिन्। उनीहरूले आफ्नो फ्ल्याटको भुइँतलामा शरण लिएका थिए। तर, जब बिजुली काटियो र त्यहाँभित्रको तापले काम गर्न छोड्यो, त्यहाँ अन्धकारमय भयो। त्यसैगरी अत्यन्तै चिसो पनि हुन थालेको थियो। अन्नाका पति भोलोडिमिर बुचामै बस्ने कि त्यहाँबाट अन्त भाग्ने भन्ने दोधारमा परेका थिए। अन्ततः उनीहरूले आफ्नै गाडीमा भाग्ने कोसिस गरे। तर, अगाडि बाटोमा रुसी सैन्य गाडीहरू गुडिरहेको आवाज सुनेपछि उनीहरू घरतर्फ नै फर्किन बाध्य भए। त्यसपछि हामीले अपार्टमेन्टमै बस्ने निर्णय गर्यौं, अन्नाले बीबीसीसँग भनिन्, म धुलाम्य भुइँतलामा होइन आफ्नै फ्ल्याटमा बच्चा जन्माउन चाहन्थें। मलाई सास फेर्न गाह्रो भइरहेको थियो। मेरो फोक्सो पनि दुखेको थियो। ७ मार्चमा जब सुत्केरी बेथाले च्याप्यो, उनले मद्दतका लागि छिमेकीलाई बोलाइन्। उनीहरू त्यहाँ आउन सहमत भए। तर, उनीहरूमध्ये कसैलाई पनि बच्चा जन्माउने अनुभव थिएन। छिमेकी ४९ वर्षीया भिक्टोरिया जाब्रोडस्कायाले बच्चा जन्माउने क्रममा केही गलत भयो भने के गर्ने भनेर आफूहरू चिन्तित रहेको बताइन्। कोठामा मैनबत्तीहरू बलेका थिए। त्यहाँ उपलब्ध पानी भनेको बोतलका चिसो मात्रै थिए। मैले यस्तो अवस्थामा बच्चा जन्माउनेछु भनेर कहिले सोचेको पनि थिइनँ, अन्नाले भनिन्, त्यो विश्वास नै गर्न नसकिने क्षण थियो। मेरो पहिलो बच्चा थियो र मलाई केही पनि थाहा थिएन। छिमेकीले मेडिकल स्टाफलाई सम्पर्क गर्ने प्रयास गरे। तर, फोनको नेटवर्क कमजोर थियो। बाल्कनीबाट फोनको सिग्नल पाएपछि उनीहरू अन्ततः बुचाका एक स्त्रीरोग विशेषज्ञसँग सम्पर्क गर्न सफल भए। उनी आउन राजी भए तर आइपुगेनन्। त्यस दिन निकै ढिला ती डाक्टरले माफी माग्दै सन्देश पठाए। सन्देशमा लेखिएको थियो कि उनलाई एक रूसी गस्तीले रोकेको र उनका फोन पनि फुटाइदिएका हुनाले उनी आउन सकेनन्। यस्तो अवस्थामा अब अन्नाका छिमेकीलाई आफैं बच्चा जन्माउनुपर्ने भयो। उनीहरूमध्ये एक इरिना याजोभासँग मात्र केही चिकित्सा विशेषज्ञता थियो।जब बच्चाको टाउको बाहिर आयो, हामी डरायौं, भिक्टोरियाले भनिन्, उनी नीलो देखिएकी थिइन्। हामीलाई अब के गर्ने भन्ने थाहा थिएन। त्यसपछि इरिनाले बिस्तारै बच्चाको टाउको घुमाइन् र बल्ल बच्चा बाहिर आयो। उनी सुरुमा रोइनन्। हामीले उनलाई बिस्तारै पिट्न थाल्यौं र केही बेरपछि उनी रोइन्। त्यसपछि हामी सबै खुसी भयौं। गत ८ मार्च अर्थात् अन्तर्राष्ट्रिय महिला दिवसका दिन जन्मिएकी छोरी एलिसालाई देखेर अन्नाका पतिको पनि खुसीको आँसु बग्यो। दुई दिनपछि बुचा युक्रेनी सरकार र रूसी रक्षा मन्त्रालयको सहमतिमा तय गरिएको निकासी कोरिडोरमध्ये एक भएको घोषणा गरियो। हामीले अन्त जाने कि नजाने भनेर त्यो रातभरि नै छलफल गरेर बितायौं, अन्नाले भनिन्। जब बच्चाको टाउको बाहिर आयो, हामी डरायौं। उनी नीलो देखिएकी थिइन्। हामीलाई अब के गर्ने भन्ने थाहा थिएन। त्यसपछि इरिनाले बिस्तारै बच्चाको टाउको घुमाइन् र बल्ल बच्चा बाहिर आयो। उनी सुरुमा रोइनन्। हामीले उनलाई विस्तारै पिट्न थाल्यौं र केही बेरपछि उनी रोइन्। त्यसपछि हामी सबै खुसी भयौं। भिक्टोरिया जाब्रोडस्काया बुचा, युक्रेन अन्ततः उनी र उनका पतिले आफ्नो नवजात शिशुका साथ उक्त ठाउँ छाड्ने निर्णय गरे। उनीहरूले आफू बाहिर निस्कने बाटो सुरक्षित छ कि छैन भनेर सोधपुछ गर्न थाले र आफू जाने ठाउँको नक्सा फोनमा डाउनलोड पनि गरे।भोलिपल्ट २१ वटा गाडी सहर छाडेर कीभतर्फ लाग्यो। अन्नाको बच्चा जन्माउन मद्दत गर्ने भिक्टोरियाले गाडीमा एउटा सेतो झन्डा राखिदिइन्। जसमा बालबालिका भन्ने चिह्न पनि टाँसिएको थियो। बाटोमा हामीले भयानक दृश्यहरू देख्यौं, अन्नाले भनिन्, केवल चलचित्रमा मात्र देखेका यस्ता दृश्यलाई मैले वास्तविक जीवनमा देख्छु होला भनेर कहिले सोचेको थिइनँ। सडकमा लाशहरू यत्रतत्र छरिएका थिए। घरहरू ध्वस्त पारिएका थिए। रूसी ट्याकंहरू सडकमै पार्क गरेर राखिएका थिए। उनीहरूले आफ्ना बन्दुकलाई सडकतिरै फर्काएर राखेका थिए। हामी त्यही बाटो कटेर जाँदा उनीहरूले हामीलाई नै बन्दुक पड्काउन सक्छन् भनेर हामी धेरै डराएका थियौं। विस्थापितहरू सबै रूसी चेकपोइन्टहरू पार गर्दै केही घण्टापछि सुरक्षित तबरमा कीभ आइपुगे। त्यहाँबाट सबै जना आआफ्नो छुट्टै बाटो लागे।जब हामी हाम्रो सहरबाट बाहिर निस्कियौं, मैले आफ्नो मुस्कान रोक्न सकिन, अन्नाले भनिन्, हामी भाग्न सफल भयौं भनेर मलाई अझै विश्वास लागेको थिएन। अन्ना मातृत्वको आनन्द लिइरहेकी छन्। उनी आमाबाबुलाई आफ्नो नयाँ नातिनीसँग चाँडै परिचय गराउन उत्साहित छिन्। तर, अहिले उनका धेरै आफन्तले देश छाडिसकेका छन्। उनी र उनका पतिले भने छाड्न सकेका छैनन्। अन्नाका अनुसार उनले अझै आफूलाई पूर्णरूपमा सुरक्षित महसुस गर्न सकेकी छैनन्। बुचा र देशका अन्य भागमा के भइरहेको छ भन्नेमा मात्र हिजोआज मेरो मनमा चिन्ता आइरहन्छ, उनले भनिन्, यो एकदमै अविश्वसनीय लाग्छ। तर, आशा गर्छौं कि हामी चाँडै आफ्नो घर फर्कन पाउँछौं।  बीबीसीबाट आंशिक अनुवाद"
गृहमन्त्रीसँग लिम्बुवान पार्टीका पदाधिकारीको भेट,"काठमाडौं: गृहमन्त्री बालकृष्ण खाँणसँग संघीय लिम्बुवान पार्टी नेपालको प्रतिनिधिमण्डलले भेट गरेको छ। गृह मन्त्रालयमा भएको भेटमा गृह मन्त्रीसँग प्रतिनिधिमण्डलले विभिन्न समयमा पक्राउ गरेका आफ्ना नेता तथा कार्यकर्ता रिहाइ तथा लागेका मुद्दा फिर्ताका लागि अनुरोध गरेका थिए। लिम्बुवानको प्रतिनिधिमण्डलमा पार्टी महासचिव सूर्य माखिम, उपमहासचिव विक्रम सुब्बा, पार्टीका जिल्ला इलाम अध्यक्ष शरण फागोलगायत थिए। उक्त पार्टीले यसअघि सोमप्रसाद पाण्डेयको नेतृत्वमा रहेको वार्ता कमिटीसँग छ पटक सम्वाद गरेको सो अवसरमा जानकारी दिइयो।"
७५३ वटै स्थानीय तहमा प्राविधिक शिक्षा सञ्चालन गर्ने शिक्षा मन्त्रीको तयारी,"सिन्धुली: शिक्षा विज्ञान तथा प्रविधिमन्त्री देबेन्द्र पौडेलले देशभरका ७५३ वटै स्थानीयतहमा प्राविधिक शिक्षा सञ्चालन हुने बताएका छन्। शुक्रबार कमलामाई नगरपालिका४ मा रहेको सिन्धुली विद्याश्रम अंग्रेजी मावि सार्वजनिक शैक्षिक गुठीको नवनिर्मित विद्यालय भवनको उद्घाटन गर्दै मन्त्री पौडेलले यस्तो बताए। राजनीतिक पहुँच हुनेहरुले एउटै वडामा तीन वटासम्म प्राविधिक शिक्षालय सञ्चालन गरेका छन्। पहुँच नहुने दुर्गमका क्षेत्रमा एउटा पनि छैन। अब यस्तो अवस्था आउँदैन, सरकारले अब एउटै मापदण्ड बनाएर कम्तीमा एक पालिका एक प्राविधिक शिक्षा सञ्चालन गर्छ, उनले भने। यसका लागि सबै सामुदायिक विद्यालयहरुमा शिक्षण सिकाई प्रणालीमा समेत गुणात्मक सुधार गर्दै लैजाने बताए। शिक्षकहरुको सेवा सुविधा निजामती कर्मचारी सरह गरिने पनि उनको भनाई छ। शिक्षक अपमानित भयो भने शिक्षा क्षेत्रमा सुधार हुन सक्दैन। यसका लागि शिक्षा ऐनको संशोधन, भौतिक पूर्वाधारको विकास र शिक्षण सिकाई प्रणालीलाई सुधार गरेर लगिने छ, उनले थपे। उनले आगामी शैक्षिक शत्रबाट विद्यालयतहको एसइई परिक्षा प्रदेश परीक्षा बोर्डले सञ्चालन गर्ने समेत बताए। यसका लागि यही वर्षभित्र प्रदेश परीक्षा बोर्डको गठन हुनेछ। शिक्षा मन्त्रालय र शिक्षक महासंघबीच भएको ५१ बुँदे सहमतिलाई कार्यान्वयन गर्न सरकार प्रतिबद्ध रहेको मन्त्री पौडेलको भनाइ छ। यस्तै कार्यक्रममा पूर्व कृषिमन्त्री तथा संघीय सांसद हरिबोल गजुरेलले राज्यले शिक्षा र स्वास्थ्य क्षेत्रलाई निशुल्क गर्न नसक्दा भ्रष्ट्राचार बढेको तर्क गरे। राजनीतिक नेतृत्व र सरकारले जनअपेच्छा अनुसारको काम गर्न नसक्दा शैक्षिक गुणस्तर झनझन् खस्किँदै गएको गजुरेलको भनाइ छ। कार्यक्रममा बागमती प्रदेशका सांसद राजन दाहाल, शिक्षाविद् डाक्टर सुरेशराज शर्मा, गोविन्द गजुरेल लगायतले शैक्षिक क्षेत्रको सुधारका लागि सरकार गम्भीर हुनुपर्ने आवश्यकता औंल्याएका थिए। विद्यालय भवन उद्घाटन कार्यक्रममा पूर्वप्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले समेत टेलिफोनमार्फत् शुभकामना व्यक्त गरेका थिए। राष्ट्रपति शैक्षिक सुधार कार्यक्रमअन्तर्गत ३६ लाख र स्थानीय पाँच जना गजुरेल परिवारको आर्थिक सहयोगमा विद्यालयमा दुईवटा १० कोठाको पक्की भवन निर्माण गरिएको विद्यालयका प्रन्सिपल पोषक पौडेलले बताए।"
भंगहामा व्यवस्थित बसोबासका लागि कोष खडा गरौं : पूर्वमन्त्री पोखरेल,"महोत्तरी : महोत्तरी, भंगहा नगरपालिका ३ का भूमिहीन दलित सुकुम्बासीलाई जग्गा व्यवस्थितका लागि कोष खडा गर्न नेकपा माओवादी केन्द्रका नेता एवम् पूर्वमन्त्री गिरीराजमणि पोखरेलले सबैमा आग्रह गरेका छन् । सो स्थानका मुसहर समुदायका २५ घरधुरीलाई व्यवस्थित बसोबासका लागि नेता पोखरेलले आफनो एक महिनाको तलब उपलब्ध गराउने घोषणा गरे। बिहीबार दिउँसो नेकपा माओवादी केन्द्र नगर समिति भंगहाको पार्टी कार्यालयको उदघाटन तथा होली पर्वको शुभकामना कार्यक्रमकाबीच पूर्वमन्त्री समेत रहेका नेता पोखरेलले घरधुरी भूमिहिन,दलित सुकुम्बासीलाई जग्गा स्थानीय रामराजी सदाजस्ता २५ जनाको घर परिवारलाई विस्थापित गर्न खोजिएको जनाउँदै पोखरेलले भने, ' आउने महिनाको तलब वापतको रकम कोषमा प्रदान गर्नेछु । यहाँहरुले पनि यस अभियानलाई सहयोग गर्नुहोस्। चक्रीय व्याजको मारमा परेका यहाँका मुसहर समुदायलाई अदालतले न्याय दिन सकिरहेको छैन । उनीहरुको लागि जग्गा खरिद गर्नका लागि अभियान चलाएर कोष खडा गरौं ।' माओवादी जनयुद्धकालमा त्यहाँ बसोबास रहेका २५ जना घरधुरी दलितलाई जग्गाधनीले अरुलाई जग्गा बेचेपछि समस्या उत्पन्न भएको हो। पछि सोको समाधान गर्न नेता पोखरेलको पहलमा दुवै पक्षबीच जिल्ला प्रशासन कार्यालय महोत्तरीमा छलफल भएको थियो । सो निर्णय अझ कार्यान्वयन नहुँदा उनीहरु उठिवासको चपेटामा रहेका छन् ।"
स्थानीय तह निर्वाचन: उम्मेदवारी दर्ता वैशाख ११ र १२ गते,"काठमाडौंः निर्वाचन आयोगले स्थानीय तहको निर्वाचन कार्यक्रम पास गरेको छ। आयोगले निर्वाचन कार्यक्रमअन्तर्गत वैशाख ११ र १२ गते उम्मेदवारी दर्ताको समय तोकेको छ। त्यस्तै उजरी दर्ता, त्यसमाथि जाँचबुझलगायतको प्रक्रिया पूरा गरेर १५ वैशाखमा उम्मेदवारको नाम सार्वजनिक गरिने कार्यक्रम छ। उम्मेदवारले नाम फिर्ता लिन चाहे १६ गते समय दिइने निर्वाचन आयोगले जनाएको छ। सोही दिन साँझ ५ देखि ६ बजेसम्म उम्मेदवारहरुको अन्तिम नामावली प्रकाशित गरिने र १७ गते चुनाव चिन्ह प्रदान गरिने छ।"
संवैधानिक पदाधिकारी नियुक्तिविरुद्धको रिट हेर्दाहेर्दैमा,"काठमाडौंः तत्कालीन प्रधानमन्त्री केपी शर्मा ओलीको पालामा संवैधानिक परिषद्ले गरेका नियुक्तिविरुद्ध परेको रिट हेर्दाहेर्दैमा राखिएको छ । संवैधानिक परिषद्को सिफारिसमा नियुक्त भएका ५२ जना पदाधिकारीको नियुक्ति खारेजीको माग गर्दै परेका रिटहरूमाथि आजदेखि संवैधानिक इजलासमा सुनुवाइ सुरु भएको हो। मुद्दाको सुनुवाइका लागि कामु प्रधान न्यायाधीश कार्की नेतृत्वको संवैधानिक इजलासमा न्यायाधीशहरु मीरा खड्का, हरिकृष्ण कार्की,विश्वम्भर श्रेष्ठ र ईश्वर खतिवडा छन्। अधिवक्ता डा गणेश रेग्मीले संवैधानिक पदाधिकारीको नियुक्तिविरुद्धमा रिट दर्ता गराएका थिए। अधिवक्ता डा रेग्मीले दर्ता गरेको रिट निवेदनमा १७ भदौ २०७८ मा जारी भएको अन्तरिम आदेशका कारण संवैधानिक पदाधिकारीको नियुक्ति विरुद्धमा परेका मुद्दा अघि बढ्न सकेका थिएनन् ।"
कांग्रेस केन्द्रीय समितिको बैठक चैत ११ गतेका लागि आह्वान,"काठमाडौं: नेपाली कांग्रेस केन्द्रीय कार्यसमितिको बैठक चैत ११ गते बस्ने भएको छ। बैठक दिउँसो २ बजे पार्टी केन्द्रीय कार्यालय सानेपामा बस्ने कांग्रेसका मुख्य सचिव कृष्णप्रसाद पौडेलले जानकारी दिए। बैठकमा स्थानीय तह निर्वाचनको तयारी एवं घरघर जाऔँ, कांग्रेस जिताऔँ अभियानको प्रारम्भिक समीक्षा, संसदीय समिति गठनलगायत विषयमा छलफल हुने कार्यसूची रहेको मुख्यसचिव पौडेलले जानकारी दिए।"
निर्वाचन आचारसंहिता : चुनाव प्रचारसम्बन्धी के छ व्यवस्था ?,"काठमाडौं : निर्वाचन आयोगले रातको समयमा चुनाव प्रचार गर्न नपाइने नियम बनाएको छ। बिहान ८ देखि साँझ ७ बजेसम्म मात्रै चुनावी कार्यक्रम सञ्चालन गर्न पाइने आयोगले जारी गरेको आचारसंहितामा उल्लेख छ। राजपत्रमा बिहीबार प्रकाशित आचारसंहिता केही दिनमै लागू हुने आयोग प्रवक्ता शालिग्राम शर्मा पौडेलले बताए। जुलुस, आमसभा, भेला वा प्रचारप्रसारका काम गर्दा बिहान ८ बजेदेखि साँझ ७ बजेसम्म मात्रै गर्नुपर्ने, आचारसंहितामा लेखिएको छ। आयोगले निर्वाचनमा सामाजिक सञ्जालको दुरुपयोग गर्न नहुने आचारसंहिता बनाएको छ। सामाजिक सञ्जालमा गलत, भ्रामक, वा द्वेषपूर्ण सूचना प्रवाह गर्न नपाइने जनाइएको छ। निर्वाचनमा प्रभाव पार्ने उद्देश्यले झुटा साइट बनाउन नपाइने आयोगले स्पष्ट पारेको छ। निर्वाचनलाई प्रभाव पार्ने उद्देश्यले सामाजिक सञ्जालमा होच्याउने, अपमान गर्ने, द्वेषपूर्ण भाषण (हेट स्पिच) जस्ता भ्रामक टिकाटिप्पणी गर्न नहुने आचारसंहितामा उल्लेख छ। उम्मेदवार मनोनयनको समयदेखि राजनीतिक दल वा उम्मेदवारको मत सर्वेक्षण गर्न वा प्रकाशन गर्न नपाइने आचारसंहिता आयोगले सञ्चारमाध्यमका लागि बनाएको छ। निर्वाचन प्रचारमा १८ वर्षमुनिका बालबालिका प्रयोग गर्न पाइने छैन। आयोगले चुनावमा हेलिकप्टर प्रयोग गर्न दिने भनेको छ। राजनीतिक दलले प्रचारप्रसारका लागि आफ्नो तर्फबाट दुई जना मुख्य प्रचारकको नाम आयोगमा बुझाउनुपर्ने र आयोगले अनुमति दिएका मुख्य प्रचारकले मात्रै हेलिकप्टर सेवा प्रयोग गर्न सक्ने, आचारसंहितामा लेखिएको छ। खर्चको विवरण पेस गर्नुपर्ने उम्मेदवारले बैंकमार्फत मात्रै रकम खर्च गर्नुपर्ने, २५ हजार बढी आर्थिक आर्थिक सहयोग लिँदा बैंक तथा वित्तीय संस्थामार्फत लिनुपर्ने र खर्चको विवरण पेस गर्नुपर्ने आचारसंहितामा छ। स्थानीय तहका बहालवाला पदाधिकारीहरू आगामी चुनावमा उम्मेदवार बन्ने भए मनोनयन गर्नु अघि पदबाट राजीनामा दिनुपर्ने आयोगले नियम बनाएको छ।"
संवैधानिक परिषद्ले गरेका नियुक्तिविरुद्धका रिटमाथि सुनुवाइ हुँदै,"काठमाडौं : तत्कालीन प्रधानमन्त्री केपी शर्मा ओलीको पालामा संवैधानिक परिषदले गरेका नियुक्तिविरुद्धका रिटमाथि संवैधानिक इजलासमा सुनुवाइ हुँदैछ। संवैधानिक परिषदको सिफारिसमा नियुक्त भएका ५२ जना पदाधिकारीको नियुक्ति खारेजीको माग गर्दै परेका रिटहरूमाथि संवैधानिक इजलासमा आज सुनुवाइ हुन लागेको हो। अधिवक्ता डा गणेश रेग्मीले संवैधानिक पदाधिकारीको नियुक्तिविरुद्धमा रिट दर्ता गराएका थिए। अधिवक्ता डा रेग्मीले दर्ता गरेको रिट निवेदनमा १७ भदौ २०७८ मा जारी भएको अन्तरिम आदेशका कारण संवैधानिक पदाधिकारीको नियुक्ति विरुद्धमा परेका मुद्दा अघि बढ्न सकेका थिएनन् । कामु प्रधान न्यायाधीश कार्की नेतृत्वको संवैधानिक इजलासमा न्यायाधीशहरु मीरा खड्का, हरिकृष्ण कार्की,विश्वम्भर श्रेष्ठ र ईश्वर खतिवडा छन्।"
अन्तर्राष्ट्रिय जगतमा नेपालको छबिमा उल्लेख्य वृद्धि : प्रधानमन्त्री देउवा,"काठमाडौं: प्रधानमन्त्री शेरबहादुर देउवाले वर्तमान सरकार सत्तामा आएपछि अ भएको बताएका छन्। नेपाल विश्व सम्बन्ध परिषद्को ७४औँ वार्षिकोत्सवको अवसरमा आयोजित समारोहमा उनले नेपाल र नेपाली जनताको हित प्रवर्द्धनमा केन्द्रित भएर अन्तर्राष्ट्रिय समुदायमा देशको छबि उकास्ने, सबै देशबाट अधिकतम सद्भाव, समर्थन र सहयोग प्राप्त गर्न सक्रियताका साथ अनुकूल अन्तर्राष्ट्रिय वातावरण सिर्जना गर्ने लक्ष्य राखेको धारणा व्यक्त गरे। प्रधानमन्त्री देउवाले कोभिड१९ ले निम्त्याएको सीमितताका बाबजुद सरकारले अन्तर्राष्ट्रिय संलग्नतालाई तीव्रता दिइरहेको उल्लेख गर्दै त्यस्ता फोरमहरूमा नेपालको सक्रिय र अर्थपूर्ण सहभागिताले हाम्रो अन्तर्राष्ट्रिय दृश्यता बढाउन मद्दत गरेको धारणा व्यक्त गरे। यसबाट जलवायु परिवर्तन, खाद्य सुरक्षा, भ्याक्सिन समानता, लोकतन्त्र र सुशासन जस्ता विश्वव्यापी महत्वका मुद्दाहरूमा हाम्रा सिद्धान्तहरू, प्राथमिकताहरू र चासोहरूलाई आवाज उठाउने अवसर प्रदान गरेको उनको भनाइ थियो।"
स्थानीय तह निर्वाचनबारे निर्णय लिन विप्लव नेतृत्वको नेकपाको बैठक कपिलवस्तुमा,"काठमाडौंः नेत्रविक्रम चन्द विप्लव नेतृत्वको नेकपाको केन्द्रीय कमिटीको पूर्ण बैठक कपिलवस्तुको शिवगडीमा सुरु भएको छ। बैठक समसामयिक विषय र पार्टीको आगामी रणनीतिक विषयमा केन्द्रीत हुनेछ। नेकपा प्रवक्ता खड्गबहादुर विश्वकर्माले स्थानीय तहको निर्वाचनबारे केन्द्रीय कमिटी बैठकले थप निर्णय गर्ने अन्नपूर्णलाई जानकारी दिए। उनले भने, बैठकले तोकिएको स्थानीय तहको निर्वाचनबारे थप निर्णय गर्छ। तर, यो सरकारले हामीलाई वास्ता नगरेर अघि बढिरहेको छ।"
मोरङमा सवारी दुर्घटनामा दुईको मृत्यु,"मोरङ: तराईमा आज मनाइएको फागुन पूर्णिमा (होली) का दिन मादक पदार्थ सेवन गरी मोटरसाइकल चलाउने दुईको मृत्यु भएको छ। जिल्ला प्रहरी कार्यालय मोरङका प्रवक्त मञ्जिल मुकारुङका अनुसार को२५प ८५५९ नम्बरको मोटरसाइकल दुर्घटना हुँदा मोरङको कटहरी गाउँपालिका५ का १६ वर्षीय आलोक विश्वास र ग्रामथान गाउँपालिका१ का १८ वर्षीय रिसभ चौधरीको आज दिउँसो उपचारका क्रममा विराट शिक्षण अस्पतालमा मृत्यु भएको हो। त्यसैगरी जिल्ला ट्राफिक कार्यालय मोरङका प्रमुख प्रहरी निरीक्षक चन्द्रबहादुर खड्काले मापसे गरेर सवारी साधन चलाउने मोटरसाइकल, सिटी, अटो, कार, ट्र्याक्टरसहित ४१३ वटा सवारी साधनलाई आज कारबाही गरेको बताए। यस्तै मापसे सेवन गरी होहल्ला गरी हिँड्ने सात जनालाई प्रहरीले नियन्त्रणमा लिएको छ।"
पल शाहलाई थप पाँच दिन हिरासत राख्न अनुमति,"तनहुँः तनहुँ जिल्ला अदालतले नायक पल शाहलाई थप ५ दिन हिरासतमा राखेर अनुसन्धान गर्न अनुमति दिएको छ । बलात्कारसम्बन्धी मुद्धाको थप अनुसन्धान गर्न नायक शाहलाई अदालतले पाँच दिन हिरासतमा राख्न अनुमति दिएको तनहुँ जिल्ला अदालतका सूचना अधिकारी हरीशचन्द्र गौतमले जानकारी दिए । यसअघि सो मुद्दामा पहिलोपटक ८ दिन र दोस्रोपटक १२ दिनको समय दिइएको थियो । उमेर नपुगेकी किशोरीमाथि बलात्कार आरोपमा शाहविरुद्ध नवलपुर जिल्ला अदालतमा मुद्दा दर्ता भइसकेको छ। किशोरीले दिएको जाहेरीका आधारमा बिहीबार सरकारी वकिलको कार्यालयले मुद्दा दर्ता गरेको हो । किशोरीले आफूमाथि बलात्कार भएको भन्दै शाहविरुद्ध जिल्ला प्रहरी कार्यालय तनहुँमा र जिल्ला प्रहरी कार्यालय नवलपरासीमा छुट्टाछुट्टै जाहेरी दिएकी थिइन्। सोही जाहेरीका आधारमा केही दिनअघि जिल्ला प्रहरी कार्यालय तनहुँको हिरासतमा रहेका शाहलाई गैँडाकोट झिकाएर नवलपुर प्रहरीले एक साता लगाएर बयान लिएको थियो। अनुसन्धानका क्रममा अभियोग लगाउन पर्याप्त प्रमाण भएकाले मुद्दा दर्ता गरिएको हो। हाल शाह जिल्ला प्रहरी कार्यालय तनहुँको हिरासतमा छन् । पल शाह प्रकरण: १० न्युजपोर्टलसहित १६ युट्युब च्यानल कारबाहीमा पल शाहलाई थप १२ दिन थुनामा राख्न आदेश पल शाह प्रकरण: एक युट्युबर पक्राउ पल शाहलाई थप अनुसन्धानका लागि गैंडाकोट लगियो पल शाहका म्यानेजर पक्राउ गैँडाकोटमा एक हप्ता लगाएर पल शाहको बयान लिइयो, फेरि तनहुँ फर्काइयो पल शाहविरुद्ध नवलपुर जिल्ला अदालतमा बलात्कार मुद्दा दर्ता"
कक्षा १२ को परीक्षा तालिका सार्वजनिक,काठमाडौं: कक्षा १२ को परीक्षा तालिका सार्वजनिक भएको छ। राष्ट्रिय परीक्षा बोर्डको बैठकले जेठ १६ गतेदेखि परीक्षा सञ्चालन गर्ने निर्णय गरेको हो। यसअघि जेठ १८ गतेदेखि परीक्षा हुने भनिएको थियो। बोर्डका अनुसार करिब ४ लाख विद्यार्थीले यस वर्ष कक्षा १२ को परीक्षामा सहभागी हुनेछन्।
भिजिट भिसामा विदेश हिँडेका ११ जनालाई अध्यागमनले फर्कायो,"काठमाडौं: भिजिट भिसामा विदेश हिँडेका ११ जनालाई त्रिअबी अध्यागमन कार्यालयले प्रस्थान अनुमति दिन अस्वीकार गरेको छ। भ्रमण उद्देश्य नखुलाई दुबई, न्युजिल्यान्ड, दक्षिण कोरिया, कम्बोडिया र घाना हिँडेका उनीहरुलाई अफलोड गरिएको अध्यागमन कार्यालयले जनाएको छ। उसका अनुसार युएई जाने सोलुखुम्बुका पासाङ लामा, झापाका प्रभा तामाङ, खर्घाखाँचीका विक्रम आले, सुनसरीका लक्ष्मी बम, मोरङका सागर नेपाल, धादिङका अरुण राना र स्याङजाका सुन्दरी पाण्डे रहेका छन्। त्यस्तै घाना हिँडेका दाङका मदन नेपाली, कम्बोडिया हिँडेका नुवाकोटका गणेश तामाङ, दक्षिण कोरिया हिँडेका ओखलढुंगाका पासाङ दावा शेर्पा र न्युजिल्यान्ड हिँडेका बागलुङका मनिस चन्द रहेका छन्। उनीहरुको भ्रमण उद्देश्य स्पष्ट नभएको र आवश्यक कागजात पेश गर्न नसकेको अध्यागमन स्रोतले जनाएको छ।"
"पर्यटक लिन गएको स्करपियो दुर्घटना, एक जनाको मृत्यु",कास्की: माछापुच्छ्रे गाउँपालिका८ घलेलमा आज स्करपियो गाडी दुर्घटना हुँदा चालकको घटनास्थलमै मृत्यु भएको छ। दुर्घटनामा सोही गाउँपालिकाको अस्ताम निवासी ४६ वर्षीय बलबहादुर भुजेलको मृत्यु भएको प्रहरीले जनाएको छ। माछापुच्छ्रे गाउँपालिका९ स्थित मर्दी हिमाल इको भिलेजमा दिउँसो पर्यटक लिन गएको ग२च ३९३१ नम्बरको गाडी घलेलकालीमाटी सडक खण्डको तादी खोला पारी उकालोमा सडकबाट अन्दाजी २०० मिटर तल खसेर दुर्घटना भएको जिल्ला प्रहरी कार्यालयका सूचना अधिकारी प्रहरी नायब उपरीक्षक सुन्दर तिवारीले जानकारी दिए। दुर्घटनालगत्तै भिँडाबारी प्रहरी चौकीबाट गएका सुरक्षाकर्मी र स्थानीयवासीले चालकको उद्धार गरेका थिए। दुर्घटनामा परेको गाडी अस्तामस्थित अन्नपूर्ण इको भिलेजको रहेको बताइन्छ। मर्दी हिमालबाट फर्किएका पर्यटकलाई लिन गएको गाडी दुर्घटनामा परेपछि पर्यटकलाई अर्को गाडीको व्यवस्था गरी गन्तव्यमा पठाइएको मर्दी हिमाल इको भिलेजका प्रबन्ध निर्देशक शिवप्रसाद भण्डारीले जानकारी दिए।
ल्याण्डफिल्ड साइटका स्थानीयले आन्दोलन गर्दा पोखरामा उठेन फोहोर,"कास्की: पोखरा महानगरपालिकामा ४ दिन देखि फोहोर नउठ्दा पोखराका सडकमै फोहोर थुप्रन थालेको छ। ल्याण्डफिल्ड नजिकका स्थानीयको माग महानगरपालिकाले पुरा नगरेको भन्दै फोहोर ल्याण्डफिल्ड साइट सम्म पुर्याउने गाडी स्थानीयले रोक लगाएपछि फोहोर सडकमै थुप्रन थालेको हो। पोखरा१४ मा दाहासंस्कारका लागि आवश्यक घाट निर्माण, सडक, ल्याबसहितको सहरी स्वास्थ्य चौकी बनाउन, पोखरा १४ र पोखरा २१ निर्मल पोखरी जोड्ने सेतीमा पुल बनाउने लगायतका माग राखेको तर त्यो पूरा नभएकाले आन्दोलनमा जानु परेको जनसरोकार समिति पोखा १४ का अध्यक्ष बोधराज कार्कीले बताए। महानगरपालिकामा पटक पटक स्थानीयका माग पूरा गर्न अनुरोध गर्दा पनि सुनुवाई नभएपछि आन्दोलनमा जानुपरेको अध्यक्ष कार्कीले सुनाए। अब प्रतिबद्धता होइन एक्सनमा काम नगरेसम्म स्थानीय नमान्ने पक्षमा रहेको पनि उनले बताए। २०५७ सालमा बनाउन सुरु भएर २०६१ सालबाट पोखरा १४ बाच्छीबुडुवामा ल्याण्डफिल्डल साइट सञ्चालनमा आएको र त्यती बेलादेखिका सम्झौता सबै पूरा नभएको उनले बताए। २४ घण्टा अल्टिमेटम दिएर ४ दिनदेखि फोहोर फाल्न रोकेको उनले सुनाए। वार्ता भइरहेको र भोलिसम्म महानगरपालिकाले स्थानीयको माग पूरा गर्ने विश्वास पनि उनले लिए। पोखरा महानगरपालिका प्रवक्ता धनबहादुर नेपालीले स्थानीयका सबै मागप्रति महानगरपालिका पूरा गर्न प्रतिबद्ध भएको सुनाए। स्थानीयसँग छलफल भइरहेको र मागप्रति महानगर समर्थन गर्दै पूरा गर्न प्रतिबद्ध रहेको नेपालीले सुनाए। छिट्टै नै स्थानीयका माग सम्बोधन हुने भएकाले अवरोध हट्ने विश्वास उनले गरे। फोहोर नउठेपछि पोखराका मुख्य सडक सिर्जना चोक, न्युरोड, महेन्द्रपुल क्षेत्रमा फोहोर थुप्रन थालेको छ। गर्मी बढेसँगै भिडभाड हुने बजार क्षेत्रमा फोहोर थुप्रदा स्वास्थ्य समस्या बढ्नेप्रति स्थानीयले चिन्ता व्यक्त गरेका छन्।"
कोरोनाकालपछि नेपालगन्जको उल्लासमय होली (फोटो फिचर),"नेपालगन्ज: कोरोना कहरको दुई वर्षपछि शुक्रबार नेपालगन्जमा उल्लासमय रुपमा धुमधाम साथ होली मनाइएको छ। नेपालगन्जको त्रिवेणी मोड, त्रिभुवन चोक, रामलीला मैदानलगायतका थुप्रै चोकहरुमा डिजे बजाएर होली खेलिएको थियो। कोरोनाका कारण दुई वर्ष त होली मनाउन पाइएको थिएन। यो वर्ष नगरमा असम्बन्धित व्यक्तिलाई लोला हानेको र रंग दलेको भने देखिएन। जिल्ला प्रहरी कार्यालय बाँकेका प्रवक्ता डीएसपी मधुसुधन न्यौपानेले बढी होहल्ला गर्ने आठ दश जना व्यक्ति र तीस पैँतीस वटा मोटरसाइकल नियन्त्रणमा लिएर जरिवाना छोडेको बताए। उनले भने, कुनै अप्रिय घटना घटेका छैनन्। अत्यन्तै सौहार्दपूर्ण रुपमा होली सम्पन्न भएको छ।"
एक दिन मागेर वर्षभरीको जोहो (फोटो फिचर),"जनकपुरधाम : मिथिलाञ्चलमा होलीको पर्व सबैका लागि विशेष हुन्छ। तर, एक वर्गका लागि यो पर्व आर्थिक उपार्जनको ठूलो माध्यम हो। मिथिलामा १५ दिवसीय माध्यमिकी परिक्रमाको अन्तिम दिन फागु पूर्णिमाका दिन जनकपुर नगरक्षेत्रको अन्तरगृह परिक्रमा गरिन्छ। परिक्रमा गर्ने क्रममा दानपुण्य गर्नुपर्ने धार्मिक मान्यता छ। यसै अनुरुप परिक्रमा यात्रीहरुले गरिब र मगन्तेहरुलाई चामल, पैसा, कपडा र खाद्यान्न सामग्रीहरु दान गर्ने गर्छन्। श्रद्धालुहरुबाट गरिने दान पाउन सयौंको संख्यामा मगन्तेहरु नेपाल र छिमेकी मुलुक भारतका विभिन्न स्थानहरुबाट जनकपुर आइपुग्छन्। फागु पूर्णिमाभन्दा एक दिन अगावै जनकपुर आउने गरेका यी मगन्तेहरुले परिक्रमा घुम्ने बाटोमा कपडाले ठाउँ छेकेर आफ्नो स्थान सुरक्षित गर्छन्। आफू बस्ने ठाउँमा अर्को मगन्ते नबसोस् त्यसको लागि सडकमै तैनाथ रहने गर्छन्। भारतको सहरसा गाउँका बिरजु बिन पछिल्लो करिब दुई दशकदेखि होलीको बेला परिक्रमामा भिख माग्न जनकपुर आउने गरेका छन्। उनको गाउँबाट उनी झैं अन्य मगन्तेहरु पनि जनकपुर टोली बनाएरै आउछन्। यहाँ एक दिन भिख माग्यो भने वर्षभरीलाई पुग्ने चामल पाउछ, बिनले अन्नपूर्णकर्मीसँग कुरा गर्दै भने, हाम्रो घरबार छैन। जहाँ बस्छौं त्यहाँ पनि गाउँ बाहिर केही ठाउँ दिइएको छ। पेट पाल्न भिख माग्नुको विकल्प छैन् तर, परिक्रमामा भिख माग्न मेरा बुवाहरु पनि आउने गरेकाले म पनि आउन थालेको हुँ। मान्छेहरुले भिखमा कुहिएको र खानै नसक्ने सामानहरु पनि फालेर जान्छन्, जनकपुरकै मगन्ते सम्तोलियाले भनिन्, हामी पनि त मान्छेनै हो कसरी कुहिएको खाने। कसै कसैले त पुरै च्यातेको लुगा दिएर जान्छ एकै पटक त्यस्तो लुगा कसरी लगाउने तर, जे भएपनि दान गर्नेहरु धेरै छन्।"
मनहरीमा बस दुर्घटना : सहचालकसहित दुई जनाको मृत्यु,हेटौंडा : मकवानपुरको मनहरीमा आज भएको यात्रुबस दुर्घटनामा परी मृत्यु भएका दुई जनाको सनाखत भएको छ। पूर्वपश्चिम महेन्द्र राजमार्गअन्तर्गत मकवानपुरको मनमहरि गाउँपालिका६ मा भएको दुर्घटनामा मृत्यु हुनेहरूमा बसका सहचालक नुवाकोट जिल्ला तारकेश्वर गाउँपालिका४ निवासी २२ वर्षीय सुवास श्रेष्ठ र उक्त बसमा सवार सोही ठाउँका २९ वर्षीय शम्भु दराई मगर रहेको जिल्ला प्रहरी कार्यलयका प्रवक्ता प्रहरी नायब उपरीक्षक जयश्वर रिमालले जानकारी दिए। प्रहरीका अनुसार हेटौँडाबाट चितवनतर्फ गइरहेको ना ४ ख ४४५४ नंको बस आज बिहान ८:३० बजे मनहरी ६ को कुलचोकमा दुर्घटना भएको हो। दुर्घटनामा दुई जनाको घटनास्थलमै मृत्यु भएको भएको मनहरीस्थित इलाका प्रहरी कार्यलयका प्रहरी निरीक्षक प्रकाश थापाले जानकारी दिए। बसमा कति यात्रु सवार थिए भन्ने यकिन विवरण नआइसकेको र दुर्घटनाको कारण पनि खुल्न नसकेको उनको भनाइ थियो। घाइते भएकाहरूलाई चितवन अस्पताल पठाइएको र मृतकको शव परीक्षणका लागि हेटौँडा अस्पताल ल्याइएको छ।
तरकारी खेतीले आत्मनिर्भर बन्दै चेपाङ,"गोरखा : गोरखाको गण्डकी गाउँपालिका६, कौदीफाँटमा चेपाङको १९ घरधुरी छ। ती सबै व्यावसायिक तरकारी खेतीमा लागेका छन्। तरकारी खेतीबाट उनीहरूको कमाइ मनग्य हुन थालेको छ। हाम्रो कौदीफाँटका १९ घरका सबै चेपाङ तरकारी खेती गर्छौं, स्थानीय जनक चेपाङ भन्छन्, कमाइ राम्रो हुन थालेपछि थुम्काबाट धमाधम यहाँ झरेर तरकारीखेती गर्न थालेका छन्। यसअघि उनी हेटौँडा सिमेन्ट कम्पनीको चुनढुंगाखानीमा काम गर्थे। भन्छन्, २० वर्षसम्म ढुंगाखानीमा काम गरें। न पेन्सन भयो, न उपदान, उनी भन्छन्, तरकारीखेती गर्न थालेको ५६ वर्ष भयो। अहिले राम्रो कमाइ छ। तरकारीको कमाइले गाउँका चेपाङ समुदायले पहिले झै ढिँडो खान नपरेको उनले बताए। गण्डकी१,३,६,७ र ८ तथा सहिदलखन गाउँपालिका४ का विभिन्न गाउँमा चेपाङ समुदायको बसोबास छ। तरकारी खेतीले जीवनस्तर उकास्न थालेपछि कौदीजस्ता विभिन्न गाउँका चेपाङ समुदायले निमेक र कन्दमुलबाट मुक्ति पाएका छन्। अहिले थुम्काबाट धमाधम कौदीफाँटमा झर्ने क्रम बढिरहेको स्थानीयको भनाइ छ। कसैले तीन रोपनी, कसैले चारपाँच रोपनी खेतमा तरकारी खेती गर्न थालेका छन्, जनक चेपाङ भन्छन्, आफ्नै जग्गा नहुनेले भाडामा लिएर पनि तरकारी लगाउन थालेका छन्। ४६ वर्षीय पूर्णबहादुर चेपाङ पनि कुल्ली काम छाडेर केही वर्षदेखि तरकारी खेती गर्छन्। उनी भन्छन्, दुई रोपनीमा लगाएको तरकारीबाट पोहोर एकै सिजनमा साढे ३ लाख कमाएँ। यसपालि पनि राम्रै छ। खाडी जानुभन्दा यहीँ ठीक छ। तरकारीबाट कमाएको पैसाले छोरीलाई कृषि विषयमा क्याम्पस पढाएको उनले बताए। अतिसीमान्कृत चेपाङ समुदाय अन्य अर्काको खेतबारीमा काम गर्ने, घर बनाउने, भारी बोक्नेलगायतका शारीरिक श्रम बढी पर्ने काम गरेर जीविकोपार्जन गर्ने गर्छन्। उनीहरूसित लालपुर्जा भएको जग्गा एक डेढ रोपनी मात्र हुन्छ। सबैले खोरिया फाँडेर ऐलानी जग्गामा खेती गर्छन्। आफ्नो जग्गाको आम्दानीले वर्षभरि खान नपुगेपछि उनीहरू राजमार्गका बजारी क्षेत्रमा ज्याला मजदुरी गरेर जीवन निर्वाह गर्छन्। ३४ वर्ष भयो अरूको निमेक र ज्याला मजदुरी गर्नुपरेको छैन, अर्का स्थानीय धनबहादुर चेपाङ भन्छन्, पहिले तरकारीखेती थाहा थिएन। लिबर्ड संस्थाले तरकारी खेती गर्न सिकायो। तालिम पनि दियो। त्यसपछि यहीँ सानो जग्गामा ३ सिजन तरकारी खेती गर्छौं। यसैले पेट पाल्न पुगेको छ। छोराछोरी पढाउन पुगेको छ। तरकारी खेतीले कतिपयको जीवन निर्वाह सहज बनाए पनि धेरैजसो चेपाङ समुदायलाई तरकारी खेती गर्ने जग्गाको अभाव छ। चेपाङ किसानले उत्पादन गरेको तरकारी फिस्लिङमा लगेर बेच्छन्। त्यहाँ किसानले भन्दा काँटावाला (बिचौलिया)ले धेरै नाफा खाने किसानहरूको गुनासो छ। बेच्ने पनि ठगिन्छ। किन्ने पनि ठगिन्छ। काँटावाला मालामाल छ, उनी भन्छन्।"
घुस लिएर लाइसेन्स : यातायात कार्यालय पोखराका निमित्त प्रमुखसहित ९ जनाविरुद्ध भ्रष्टाचार मुद्दा,"काठमाडौं : यातायाता व्यवस्था कार्यालय पोखराका तत्कालीन निमित्त कार्यालय प्रमुख गोकुल शर्मा पौडेलसहित ९ जनाविरुद्ध अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको छ। यातायात प्रमुख पौडेलसहित शाखा अधिकृतहरु हरिप्रसाद गौतम,भरतराज काफ्ले, प्रेम प्रसाद श्रेष्ठ, डिल्लीराम बराल, भरतमणि बराल,कम्प्युटर अधिकृत होमनाथ शर्मा, कम्प्युटर अपरेटर (करार) झलक पौडेल, कम्प्युटर अपरेटर (करार) मोहनमणि सुवेदीविरुद्ध भ्रष्टाचार आरोपमा अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको हो। २०७६ साल कार्तिक र मंसिर महिनामा संचालन गरिएको सवारी चालक अनुमतिपत्रको परीक्षामा अनुत्तीर्णलाई उत्तीर्ण गरेको अनुसन्धानबाट खुल्न आएपछि उनीहरुविरुद्ध भ्रष्टाचार आरोपमा मुद्दा दर्ता गराएको अख्तियारले जनाएको छ। विभिन्न मितिमा संचालन भएका विभिन्न वर्गका सवारी चालक अनुमतिपत्रको प्रयोगात्मक परीक्षामा अनुत्तीर्ण तथा अनुपस्थित परीक्षार्थीहरुलाई उत्तीर्ण गराएको र उत्तीर्ण भएका परीक्षार्थीहरुलाई अनुत्तीर्ण गरी प्रयोगात्मक परीक्षाको परिणाम फेरवदल गरेको पाइएपछि मुद्दा दर्ता गरिएको अख्तियारका प्रवक्ता श्याम प्रसाद भण्डारीले जानकारी दिए। सवारी चालक अनुमतिपत्रको विभिन्न मितिमा लिएको विभिन्न वर्गका प्रयोगात्मक परीक्षामा फेल तथा अनुपस्थित भएका परीक्षार्थीहरुमध्ये १६६ जना परीक्षार्थीहरुलाई पास गराएको तथा २ जना प्रयोगात्मक परीक्षामा पास भएका परीक्षार्थीहरुलाई फेल गराइ जम्मा १६८ जना परीक्षार्थीहरुको प्रयोगात्मक परीक्षाको परिणाम फेरबदल गरेको देखिएको अख्तियारले जनाएको छ। निमित्त कार्यालय प्रमुखसमेतले संलग्न कर्मचारीहरुलाई कुनै प्रकारको विभागीय कारवाही गरेको नदेखिएको हुँदा उनीहरुविरुद्ध भ्रष्टाचार निवारण ऐन, २०५९ को दफा १३ बमोजिमको कसुर ठहर गर्दै विशेष अदालतमा मुद्दा दायर भएको अख्तियारले जनाएको छ।"
आज तराईमा होली : हर्षोल्लासका साथ मनाइँदै,"काठमाडौं : रङको पर्व होली आज यहाँ हर्षोल्लासका साथ मनाइँदै छ। एकले अर्कालाई रङ र अबिर दलेर मनाउने यो पर्व विभिन्न उमेर समूहका मानिसले समूह बनाएर मनाउने प्रचलन छ। बालबालिकाले पिचकारी खेलेर पर्वको रौनक अझ बढाएको पाइएको छ। होलीले सामाजिक सद्भाव पनि बढाउने भएकाले यसमा अन्य धर्मावलम्बी सामेल हुने गरेको पाइएको छ। केही मुसलमान समुदायका युवाले होली मनाउने समूहसँग मिलेर पर्व मनाउने गरेको युवा नेता वसिम आलमले बताए। बहुजातीय, बहुभाषिक, बहुधार्मिक र बहुसांस्कृतिक विशेषताले भरिपूर्ण सुन्दर देश नेपालमा मनाइने विभिन्न चाडपर्वले सुदृढ सामाजिक एकता कायम गर्ने विश्वास गरिन्छ। कला र संस्कृतिले भरिपूर्ण नेपालमा देशैभर उत्साहका साथ मनाइने फागु पूर्णिमा ९होली० तराईका जिल्लामा आज धुमधामसँग मनाइँदै छ। रङहरूको पर्वका रूपमा मनाइने होली पर्वका बेला घरपरिवार, आफन्त, इष्टमित्र तथा साथीभाइ एकापसमा रङमा रङ्गिएर उल्लासपूर्वक वातावरणमा नाचगान रमाइलो गर्ने चलन छ। फागुपूर्णिमाको अवसरमा हिमालदेखि तराई र गाउँदेखि सहरसम्मका केटाकेटी, युवायुवती तथा प्रौढ हातमा रङ र रङ्गीन घोल पदार्थ लिएर विभिन्न भाकामा गीत गाउँदै, बाजा बजाउँदै रमाइलो गर्ने प्रचलन छ। यस पर्वका लागि बजारमा फलफूल, मासु, रङ र अबिरको बिक्री बढेको पाइएको छ। खसीको मासुको मूल्य किलो रु २०० बढेर प्रतिकिलो रु एक हजार २०० पुगको छ। ब्रोइलर कुखुराको मासु रु ३८० बाट प्रतिकिलो रु ४५० पुगेको स्थानीय मासु पसले मोहम्मद करियाले जानकारी दिए। होली पर्वमा कुनै पनि अप्रिय घटना हुन नदिन प्रहरी परिचालन गरिएको मोरङका प्रहरी उपरीक्षक जनार्दन जिसीले जानकारी दिए। होली पर्वका कारण बजारमा चहलपहल बढेको पाइएको छ। रासस"
१ सय ३२ केभी प्रसारण लाइनको मोतीपुर सबस्टेशन समुद्घाटन,"सन्धिखर्क : कपिलबस्तुको मोतीपुरमा १ सय ३२ केभी प्रसारण लाइन आयोजनाको मोतीपुर सबस्टेशनको समुद्घाटन भएको छ। बुर्तिबांग, पौदी अमराई, तम्घास, सन्धिखर्क, गोरुसिंगे १ सय ३२ केभी प्रसारण लाइनको उर्जा जलस्रोत तथा सिंचाई मन्त्री पम्फा भुसालले कपिलबस्तुको मोतीपुरमा उद्धाटन गरेकी हुन्। सब स्टेशनबाट कपिलबस्तुको बाणगंगा, बुद्धभूमी, तौलिहवा, रुपन्देहीको सुद्धोदन गाउँपालिका, लुम्विनी सांस्कृतिक नगरपालिका र गौडीहवा गाउँपालिकाका एक लाख ग्राहक प्रत्यक्ष लाभान्वित हुने छन्। यस क्षेत्रका बासिन्दाले छिनछिनमा विद्युत जाने समस्याबाट छुटकरा पाएको उर्जा जल स्रोत तथा सिंचाई मन्त्रालयका कार्यकारी निर्देशक कुलमान घिसिंगले बताए। सब स्टेशनको उद्धाटन गर्दै उर्जा जलस्रोत तथा सिंचाई मन्त्री पम्फा भुसालले सबै क्षेत्रमा उर्जाको रुपमा जलस्रोतको प्रयोग गर्नुपर्ने बताउँदै गरिबी मुक्त नेपाल बनाउन गरिबीको रेखामुनी रहेका जनतालाई विशेष राहात र सुविधा दिनुपर्ने बताइन्।"
दाङमा होली मनाइँदै,"दाङ : फागुन शुक्ल पूर्णिमाका दिन मनाइने फागु अर्थात् होली पर्व शुक्रबार तराईका जिल्लामा हर्षोल्लासका साथ मनाइँदैछ।दाङमा पनि बिहानैदेखि होली पर्व नाइँदैछ। फागुन शुक्ल पूर्णिमाका दिन मनाइने यो पर्व पहाडी, हिमाली र तराई क्षेत्रमा फरकफरक दिन मनाइने गरिन्छ । बसन्त ऋतुको आगमनसँगै आपसी मेलमिलाप र सद्भावनाको सन्देश लिइ आउने होली पर्व परम्परागत रूपमा विभिन्न रङ र लोला खेली मनाउने गरिन्छ । होली बिहीबार हिमाली तथा पहाडी जिल्लामा मनाइएको भएपनि आज दाङसहितका जिल्लामा मनाइँदैछ।"
नीति कथा : विचार नगर्दा,"जंगलमा एक दिन बाघले स्याललाई लखेट्न थाल्यो। भोकाएको बाघबाट बच्न स्याल अनेक उपाय खोज्दै दौडिरहेको थियो। ऊ घरी रुखमा ठोक्किन्थ्यो त घरी खाल्डोमा खस्थ्यो। घरी अरू जनावरसँग जुध्न पुग्थ्यो त घरी जो देखे पनि तर्सिन्थ्यो। साँच्चै भन्ने हो भने स्यालले कुनै विचार नगरी जथाभावी दौडिरहेको सबैले अनुमान गर्न सक्थे। ऊ जतिखेर जहाँ पनि समस्यामा पर्न सक्थ्यो। उसलाई एउटै कुरो थाहा थियो कि उसले जसरी पनि ज्यान जोगाउनु पर्छ। दौडँदै गर्दा स्याल अचानक इनारमा खस्यो। इनारको डिलमा अड्किन खोजेको थियो तर सम्हालिन नसक्दा पानीभित्रै पस्यो। अनेक प्रयास गर्दा पनि स्याल इनारबाट बाहिरिन सकेन। अन्ततः उसले बाहिर बाख्राको आवाज सुन्यो। भित्रको आवाज सुनेर बाख्रो इमान्दार भएर सोध्यो, तपाईं को हो ? इनारभित्र के गर्दै हुनुहुन्छ ? स्यालको दिमागमा अचानक नयाँ सोच आयो। छिट्टै खडेरी आउँदैछ। नदीहरूमा पनि पानी सकिँदैछ। त्यसैले पानी पिइरहन इनारभित्रै बसेको छु, उसले भन्यो। बाख्राले विश्वास गरेर भन्यो, ओहो साँच्चै ? त्यसो भए म पनि पानी पिइरहन भित्र आउँ ? स्यालले आफूहरू दुवैका लागि पानी प्रशस्त पुग्ने बतायो। बाख्रोले केही नसोची इनारभित्र झ्वाम्म हाम फाल्यो। बाख्रो ओर्लनेबित्तिकै स्यालले एउटा खुट्टा बाख्राको सिङमा राख्यो। त्यसपछि आफूलाई हुत्याएर इनारको डिलतर्फ उफ्रियो। बाहिर निस्कन सफल स्यालले बाख्रोलाई गिज्यायो। बाख्रो रोइकराइ गर्न थाल्यो। स्याललाई ज्यान बचाइदिन अनुनय विनय गर्न थाल्यो। स्यालले भन्यो, तिमीले इनारमा हाम फालेर निस्कन सम्भव छ कि छैन भनेर हेर्नुपथ्र्यो। तर त्यसो गरेनौ। त्यसैले अब कष्ट भोग्नेछौ। नैतिक शिक्षा : तिमी जे गर्छौ, त्यसभन्दा अघि सोच। नसोची गरिने कामबाट जतिबेला पनि धोका हुन सक्छ।"
अन्तरगृह परिक्रमा गरी सकियो मिथिलाको 'महाकूम्भ',"जनकपुरधाम : फागु पूर्णिमाको तिथिमा जनकपुर नगरको अन्तरगृह परिक्रमा गरी १५ दिवसीय मिथिला मध्यमा परिक्रमा विधिवतरुपमा समापन भएको छ । फागुन शुक्ल औंसी तिथीको दिन धनुषाको मिथिला विहारी नगरपालिकाको कचुरीबाट मिथिला विहारीको डोला उठाएर हजारौं धार्मिक यात्री परिक्रमामा सहभागी भएका थिए। १५ दिवसीय परिक्रमामा सहभागी हुन नसकेकाहरु अन्तिम दिन जनकपुर नगरक्षेत्रको परिक्रमामा सहभागी भए। मध्यमा परिक्रमा जनकपुरको हनुमानगढी, भारतको कल्यानेश्वर, गिरिजास्थान, महोत्तरीको मठिहानी, जलेश्वर, मडई, धु्रवकुण्ड, कञ्चनवन, धनुषाको पर्वता, धनुषाधाम, सतोषर हुँदै औरही पुगेको थियो। त्यसपछि भारतको करुणा, विशौललगायतका धार्मिकस्थल हुँदै फागु पूर्णिमाको दिन जनकपुर आइ पुगेको हो। नेपाल तथा भारतसहित कुल १ सय ३३ किलोमिटर लामो दूरीमा पैदल यात्रा गर्ने यात्रीहरु निकै नियम निष्ठाका साथ १५ दिनको समय विताउने गर्छन्। परिक्रमामा सहभागी हुँदा पापमोक्ष हुनुका साथै मनले सोचेको कुरा पूरा हुने जनविश्वास रहेको छ ।"
तानसेनमा छोरी शिक्षा कार्यक्रम : २ सय १० जना छात्राले पाए छात्रवृत्ति,"तानसेन : पढ्ने इच्छा भएका तर आर्थिक अभावबाट बञ्चित छोरीहरुलाई लक्षित गरेर तानसेन नगरपालिकाले छोरी शिक्षा कार्यक्रम लागू गरेको छ । दलित, जनजाती, अल्पसंख्यक तथा अन्य समुदायका आर्थिक अवस्थामा कमजोर रहेका छात्रालाई केन्द्रित गरेर आधारभूत तहदेखि माध्यमिक तहसम्म पठनपाठनका लागि छोरी शिक्षा कार्यक्रम लागू गरेको हो । चालु आर्थिक वर्षबाट सुरु भएको कार्यक्रमा कक्षा ८ मा ७० जना, कक्षा ९ मा ७० जना र कक्षा १० मा ७० जना गरी २ सय १० जना छात्रालाई तानसेन नगरपालिकाले छोरी शिक्षा कार्यक्रममा समावेश गरेको छ । तानसेन नगरपालिकाले १४ वटा वडाबाट पाँच पाँच जनाका दरले छोरी शिक्षा छात्रवृत्तीका लागि सहयोग गर्दै आएको छ । प्रत्येक वडा वडाबाट जनजाती २ जना, २ जना दलित र अन्य १ जना गरी ५ जना छात्राहरु छात्रवृत्ती कार्यक्रममा समावेश भएका छन् । तानसेन नगरपालिकाले छोरी शिक्षा छात्रवृत्तिमा सहभागी प्रत्येक छात्रालाई अध्ययन तथा शैक्षिक सामग्रीका लागि मासिकरुपमा एक हजार रुपैयाँ सहयोग दिँदै आएको छ । तानसेन नगरपालिकाले छोरी शिक्षा कार्यक्रममा छनौट भएका छात्रालाई ६ महिनाको ६ हजार रुपैयाँका दरले छात्रवृत्ति वितरण गरेको हो। तानसेन नगरपालिकाले छोरीको सम्मानमा, संविधानले प्रदान गरेको अधिकार सुनिश्चित गर्न छोरीको शिक्षा, रोजागार सभ्य समाज निर्माणको लागि तानसेन नगरपालिकाले दिर्घकालीन सोचका साथ छोरी शिक्षा कार्यक्रम लागू गरेको नगर प्रमुख अशोक कुमार शाहीले बताए । तानसेन नगरपालिकाले दिएको छात्रवृत्ती रकमले आफूमा पढाइप्रति थप हौसल्ला बढेको विधार्थी इच्छा गैरेले बताइन्। आफूले आर्थिक अभाव तथा सामाजिक रुढीवादीका कारण पढ्न नपाएकोमा पछुतो भएपनि छोराछोरीलाई भने राम्रोसँग पढाउने इच्छा रहेको तानसेन दमकडाकी वविता परियारले बताइन । 'तानसेन नगरपालिकको छोरी शिक्षा कार्यक्रमले आफूलाई आत्मबल बढाएको भन्दै परियारले छोरीलाई स्नाकोत्तर तहसम्म पढाएर समाज परिवर्तनमा लगाउने बताइन्। तानसेन नगरपालिकाले लागू गरेको छोरी शिक्षा कार्यक्रमले आर्थिक अभावका कारण पढाइ छोड्ने विद्यार्थीको संख्या न्यून हुने विश्वास नगरपालिकाले लिएको छ। दलित जनजातीमा शिक्षित महिलाको संख्या बढ्दै जाने र उनीहरु पनि अन्य जातजातीका महिलासरह सक्षम भई समाज रुपान्तरणको महत्वपूर्ण हिस्सा बन्ने स्थानीयले विश्वास लिएका छन्।"
बिर्तामोडमा श्रीमानको कुटाइबाट श्रीमतीको मृत्यु,झापा : झापाको बिर्तामोड नगरपालिकामा श्रीमानको कुटपिटबाट श्रीमतीको मृत्यु भएको छ । बिर्तामोड५ का ४० वर्षीय कमल राउतले कुटपिट गर्दा ३९ वर्षीया खेमजुङ गुरुङको मृत्यु भएको हो । गए राति राउतले घरायसी विवाद हुँदा खेमजुङलाई कुटपिट गरेको जिल्ला प्रहरी कार्यालयले जनाएको छ । श्रीमानको कुटाइबाट गम्भीर घाइते उनको बिर्तामोडस्थित कनकाई अस्पतालमा उपचार सम्भव नभएपछि थप उपचारका लागि विराटनगरस्थित नोबेल अस्पताल लगिएको थियो । नोबेल अस्पतालमा पनि उपचार हुन नसकेपछि आफन्तले बिर्तामोडस्थित माइती घर ल्याएकामा गए राति मृत्यु भएको हो । घटनाबारे इलाका प्रहरी कार्यालय अनारमनीले अनुसन्धान अघि बढाएको छ ।
यसरी मनाइयो भैरहवामा होली (तस्बिरहरु),"भैरहवा : आज होली अर्थात फागु पूर्णिमा तराईका विभिन्न जिल्लाहरुमा हर्षोल्लासका मनाइएको छ। पहाडि र हिमाली क्षेत्रमा मनाइएको भोलिपल्ट तराईमा होली मनाउने गरिन्छ । कोरोना संक्रमणका कारण विगतका वर्षमा हर्षोल्लासका साथ होली मनाउन नपाएका सर्वसाधरणहरु यस वर्ष भने झुमेर पर्व मनाए। भैरहवाको विभिन्न स्थानको चोकमा सांगीतिक कार्यक्रम गर्दै तथा एक आपसमा मित्रता, आत्मीयता, र सद्भाव दर्शाउन साथी भाइहरुलाई अबिर तथा रङ लगाइ होली पर्व मनाइयो। होली पर्वलाई सदभावपूर्ण बनाउनका लागि रुपन्देही जिल्लामा सुरक्षा व्यवस्था कडा पारिएको छ । जिल्लाको चोकचोकमा सुरक्षाकर्मी तैनाथ छन्। जिल्लाभरी पिकेट, मोबाइल गस्ती, ठाउँठाउँमा चेकिङ प्वाइन्ट, प्रहरीका टिमहरु विभाजन गरी खटाइएको जिल्ला प्रहरी कार्यालय रुपन्देहीका प्रहरी नायब उपरीक्षक नवरत्न पौडेलले जानकारी दिए । होली पर्वलाई लक्षित गरी जिल्लाभर करिब आठ सय प्रहरी परिचालन गरिएको उनले बताए । उनका अनुसार हालसम्म जिल्लामा कुनै अप्रिय घटना घटेको छैन । कसैको इच्छा विपरित लोला हान्ने, रङ लगाउने, ट्राफिक नियमको उल्लंघन, मादक पदार्थ सेवन गरेर होहल्ला, झैझगडालगायत जस्ता क्रियाकलाप गर्नेहरुलाई पक्राउ गरी कारबाही गर्ने रुपन्देही प्रहरीले जनाएको छ । कोरोना संक्रमणका कारण स्वास्थ्य मापदण्ड अपनाएर होली पर्व मनाउन जिल्ला प्रशासन कार्यालय रुपन्देहीले सर्वसाधरणलाई आग्रह गरेको छ ।"
चोरीको मोटरसाइकलसहित स्वयम्भूबाट एकजना पक्राउ,"काठमाडौं : महानगरीय ट्राफिक प्रहरी महाशाखाले चोरीको मोटरसाइकलसहित एकजनालाई पक्राउ गरेको छ। ट्राफिक प्रहरीले कालिकोट महाबी गाउँपालिका २ घर भइ हाल भक्तपुर बस्दै आएका २३ वर्षीय पञ्चबहादुर सिंहलाई मोटरसाइकलसहित स्वयम्भू भुँइखेलबाट नियन्त्रणमा लिएको हो । कोहलपुर बाँकेबाट हराएको प्रदेश ३०२, ००३ प २४७३ नम्बरको कालो रुङको मोटरसाइकलसहित सिंहलाई नियन्त्रणमा लिएको महानगरीय ट्राफिक प्रहरी महाशाखाका प्रवक्ता प्रहरी उपरीक्षक संजीव शर्मा दासले जानकारी दिए। सिंहले २ चैत्रमा यातायात व्यवस्था कार्यालय बागमतीले संचालन गर्दै आएको गुर्जुधाराबाट सवारी चालक अनुमतिपत्रको परीक्षामा बाँके खजुरा वडा नं ३ बस्ने कबिन्द्र शाहीको नागरिकता प्रमाणपत्रमा आफ्नो फोटो टाँस गरी प्रयोगात्मक परीक्षा दिएको समेत खुल्न आएको छ । वास्तविक नम्बर भे १० प ४३६२ खुल्न आएको सो मोटरसाइकल आशिष गुरूङको रहेको समेत पत्ता लागेको प्रहरीले जनाएको छ । मोटरसाइकलसहित पक्राउ परेका सिंहलाई अनुसन्धानकमा लागि महानगरीय प्रहरी वृत्त थानकोट पठाइएको महाशाखाले जानकारी दिएको छ ।"
बैंकको ब्याजदर नियन्त्रण गर्ने तयारी,"काठमाडौं : अर्थमन्त्री जनार्दन शर्मा (प्रभाकर)ले बैंकको ब्याजदर नियन्त्रण गर्ने तयारी भएको बताएका छन् । ललितपुर उद्योग बाणिज्य संघको ५५ औं स्थापना दिवसको अवसरमा बोल्दै मन्त्री शर्माले व्यवसायीको मागअनुसार ब्याजदर निर्धारणका लागि पहल थालिरहेको बताए । बैंकको बढ्दो ब्याजदरप्रति व्यवसायीले गुनासो गर्न थालेपछि नियन्त्रणका लागि छलफल थालेको उनको भनाइ छ । 'बैंकले आफूखुसी ब्याजदर निर्धारण गर्ने प्रचलन छ । अर्थतन्त्रमा असर नपर्ने गरी बैंकको ब्याजदर सिमा निर्धारण भइ व्यवसायी अनुकूल हुनुपर्छ भनेर छलफल थालेको छु,' उनले भने, 'राष्ट्र बैंकलाई उत्पादनमूलक क्षेत्रको कर्जाको बेसरेट २ प्रतिशतभन्दा बढी राख्न हुँदैन्, 'उनले भने ।' चाँडै बैंक तथा वित्तीय संस्थाका प्रतिनिधिसँग थप छलफल गरी मध्यममार्गी बाटो अपनाइ समस्या समाधान गर्ने विश्वास दिलाए । अन्तर्राष्ट्रिय बजारमा बढेको मूल्य श्रृङ्खलाका कारण मुलुकको शोधानान्तर स्थिति चिन्ताजनक अवस्थामा पुगेको उनको भनाइ छ । 'शोधानान्तर स्थितिमा सुधार हुँदैछ । हामी तरलता समस्या समाधान गर्ने दिशामा पनि अघि बढेका छौं,' उनले भने । उनले ४७ वस्तुको आयातमा मार्जिन लगाएपछि कूल आयात घट्न थालेको र यसले अर्थतन्त्रमा सुधार आउने विश्वास व्यक्त गरे ।"
लागुऔषध गाँजासहित एकजना पक्राउ,"ढल्केवर(धनुषा) : धनुषामा लागुऔषध गाँजासहित एकजनालाई प्रहरीले पक्राउ गरेको छ। पक्राउ पर्नेमा धनुषाको सबैला नगरपालिका१३ किरतपुर बस्ने ३२ वर्षीय सन्तोषकुमार यादव रहेको प्रहरीले जनाएको छ। इलाका प्रहरी कार्यालय यदुकुहाबाट गस्तीमा खटेको प्रहरी टोलीले शहिदनगर नगरपालिका३ स्थित यदुकूहाजनकपुर पक्की सडक खण्डबाट यादवलाई ९ किलो ७०० ग्राम लागूऔषध गाजासहित पक्राउ गरेको हो। मोटरसाइकलमा बोरा राखेर सवार यादवमाथि शंका लागेर चेकजाँच गर्दा मोटरसाइकलको पछाडिपट्टि रबरले बाँधेर राखेको बोराभित्र लुकाईछिपाई गरी राखिएको अवस्थामा ९ किलो ७०० ग्राम लागुऔषध गाँजा फेला परेको प्रहरीले जनाएको छ। उनको साथबाट ३२ हजार नगद, १ थान रेडमी कम्पनीको मोबाइल र प्रदेश नं २०२००४ प ११४७ नम्वरको मोटरसाइकल समेत बरमाद भएको धनुषाका प्रहरी प्रवक्ता एवं डिएसपी जितेन्द्र बस्नेतले जानकारी दिए। लागुऔषध गाँजासहित पक्राउ परेका यादवलाई लागुऔषध मुद्दामा धनुषा जिल्ला अदालतबाट ७ दिनको म्याद थप लिइ अनसन्धान भइरहेको डिएसपी बस्नेतले बताए।"
